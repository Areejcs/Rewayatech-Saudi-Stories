واخيرا ياقلبي احببت..فااليوم تحب وغدا ستحتضر وبعد غد ستموت وحيدا,,,لانك رفعت الحجاب الذي حجبك عن كل من اراد ان يحبك ورفعته للوهم الذي اوهمك بالحب ,,,
فيا قلبي للاسف ستموت وانت متوهم بان محبوبك سيعود يوما ,,,
فكف عن سطر كلمات الحب ياقلبي لمحبوبا لايعلم شيئا اسمه الحب في الدنيا......
فاانت تتعب نفسك بالكتابة وهو يسلي نفسه بحرق ماتكتب ياقلبي؟؟؟
افق وانظر الى حياتك فمحبوبك لن يعود لانه كذب عليك بكذبة حب ومن المستحيل ان تتحول الكذبة الى صدق ياقلبي ...
كف عن البكاء فدموعك لاتحرق الا الذي يحمل في جنبه قلبا ومحبوبك لايوجد في جنبه الا فراغ كبير تتبخر دمعتك فيه دون ان تعرف هي ماكانت تحمله دمعتك ياقلبي,,,
عد الى حجابك القديم وانعم بدفئك القديم فلا يوجد انسان يستحق ان يرى مايخفيه قلبك....
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,,,,,,,,,,,,,,,,,,,,
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,
غالياتي العزيزات على قلبي...متابعاتي اين ماكنتما ومتى ماقراْتم,,,ها انا معكم من جديد في هدية متواضعة مني لكم ونزف جديداتمنى ان ينال استحسانكم ورضاكم كما في السابق...
دعونا نبحر معا في بحر نزفنا الجديد(قساة اضعفهم الحب)ولكم مني كل الشكر والتقدير والعرفان لتواصلكم الرائع والدائم معي,,,,*************************************ا
البارت الاول,,,,
ابو جاسر/حيا الله اخوي,,
ابو طلال/تو مانورت الشرقية..
ابو عبداللله/منورة فيكم يااهلها...
ابو جاسر/والله عجزنا فيك ياخوي من كثر ماقلنا لك خل الديرة وتعال اسكن معنا بس منت طايع...
ابو عبدالله/لامستحيل..انا عشت عمري كله هناك ومقدر اترك الديرة ابدا وانتوا تعرفون ها الشي,,,
ابو طلال/اقلن البنات ياخوي اتركهم يروحون الرياض يكملون تعليمهم..
ابو عبدالله/أي تعليم بعد!!!كفاية الثانوية والبنت مالها الا بيت زوجها..
ابو جاسر/الله يسعدهم ان شاءالله وتشوف كل وحدة في بيت زوجها,,
ابو عبدالله/انا علشان ها الموضوع بالذات جايكم,,,
ابو طلال وابو جاسر ناظروا في بعض,,,
ابو جاسر/خير ان شاءالله ياخوي..
ابو عبدالله/انا جاي اخطب لبناتي عيالكم,,,,!!!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,,,,,,,,,,,,,,,,,,,,
جاسر/انا طالع تبون شي...
هتون/على وين العزم...
جاسر/طالعين انا وطلال ونايف البحرين,,
ام جاسر/أي بس عمك عمك بو عبدالله هنا...
جاسر بنرفزة/وانا شسوي له اذا كان هنا بالله!!!!انا ماعندي غير اليوم اجازة وابي اطلع بكيفي,,,
ام جاسر/ومنت رايح مسلم عليه قبل لاتمشي,,
جاسر/اذا رحت المجلس اسلم معناته ماراح اطلع ,,
شمايل وهي تسوي اظافرها/وانتوا وين رايحين بالبحرين؟
جاسر فتح عيونه على وسعها وقال بسخرية/وانتي المسؤلة عني؟؟؟!!!!
(عيلة بو جاسر الرميحي)
ابو جاسر/الاخ الاوسط بين ولدين وبنتين واطيبهم قلب,,,
ام جاسر/زوجته وسنده وبينهم صفات مشتركة,,
جاسر/الولد البكر او الشاب المغرور..عمره ثمان وعشرين سنة,,اسمراني مملوح يعجبك لاضحك وتشوفين فيه كل هيبة اذا عصب,,,غير انه شايف حاله كثير كثير,,,
هتون/البنت الكبيرة وعمرها اربعة وعشرين سنة,,,مغرورة حيييل ومايعجبها أي احد,,,,جمالها متوسط بس عزة نفسها دايم فوق,,,
شمايل/ البنت الثانية بعيلة بو جاسر وفي الشر والغرور نسخة من اختها بس في الاشكال مابينهم أي تشابه بسنة اولى بالجامعة,,,,
ثامر/الولد الصغير والضايع بالعيلة واللي مافي احد من سنه لامن اهل امه ولامن اهل ابوه عمره 12 سنة حبوب ومؤدب بس في بعض الحالات يقلب لشخص لايطاق من ثقل الدم!!
**************************************ريم/على وين طاير!!!
ضاري/البحرين....
رانيا/خذني معك اخوي واللي يخليك,,,
ضاري وهو يحوس بجواله ومو ملتفت لهم/انا رايح مع جاسر ونايف,,,
رانيا/واذا...جاسر ولد عمي ماهو غريب عنا وبيتنا جنب بيتهم ونايف من زمان نعرفه تكفى لاتقول لا...
ضاري/مرة ثانية,,,
ريم/ضاري...عمي بو عبد الله هنا....
ضاري باحتقار/وانا شكو؟؟؟؟اخوه ولااخوه؟؟؟
ريم/لامنت اخوه ..بس ولد اخوه يعني هو عمك...
ضاري وقف وقال/وخير يعني!!!
ريم/منت رايح مسلم عليه...
ضاري/لاطبعا....هذا ثوبه غير ثوبي...
ام ضاري من وراهم/اقول يمه لاتتاخر ترى الجسر اليوم زحمة ولاتنسى حلوتنا عاد!!(قالتها بمعنى روح ياضاري وماعليك من شي)
(عيلة ابو ضاري الرميحي)

ابو ضاري/الاخ الثالث بين اخوانه شخصيته مو بقوة ابو جاسر ولاابو عبدالله ويمشي بكلمة من ام ضاري ولاضاري ولده الكبير والوحيد...
ام ضاري/بالدرجة الاولى هي المسيطر على البيت يعني هي النفوذ والسلطة والكل بالكل وتكره شي اسمه ابو عبدالله واهله لانه عايش ببساطة بقرية قريبة من الرياض وتعتبره دونهم,,,وكل شي بالدنيا عندها ولدها ضاري وبس...
ضاري/الابن البكر ولمغرور والوحيد والمدلل ..بعمر جاسر والفرق بينهم شهور بس...متخرجين من نفس الجامعة ويشتغلون بنفس الشركة وكل الصفات بينهم مشتركة بس ضاري يزيد على جاسر في لامبالاته وغروره حبتين...
ريم ورانيا/تؤام بعمر شمايل بنت عمهم وبنفس الجامعة ويتشابهون لدرجة كبيرة حتى بالصفات وطبايعهم اخف شوي من ضاري لانه مافي مجال في ظل وجود ضاري انهم ياخذون الجو....
**************************************في قرية بسيطة قريبة من الرياض..كانت عيلة ابو عبد الله عايشة ببساطة شديدة وبعيدا عن كل انواع التحضر في بيت بسيط جدا..
طبعا بو عبد الله هو الاخ الاكبر بين اخوانه بس فضل انه يعيش بعيدا عن اهله بها القرية البعيدة عنهم وعن حياتهم وعنده زوجتين ام عبد الله والثانية ام ليالي واصايل اللي توفت واللي هم بيكونو محور الرواية,,,,
وعنده خمس بنات غيرهم من ام عبدالله....
اصايل/اووف ياربي لمتى عاد ها الحال...
ليالي وهي تناظر بالسماء/سنتين وانتي قاعدة بالبيت تعبتي..مابالك بللي قعدت ثلاث سنين ماتحسينها اوشكت على الانفجار!!!!
اصايل/الله يرحمك يايمه لو كنتي عايشة كنتي خففتي علينا..
ليالي/تتوقعين ابوي مطول على مايجي من الشرقية..
اصايل/مااظن هو مايحب القعدة هناك...
ليالي/وحشتني عمتي عبير حييل ومشتاقة لها ولروعة...
اصايل/اه لو بس احنا قريبين منها...
ليالي/تصدقين انا مااحب ها المكان ابدا!!رغم ان حياتي كلها هنا ومن فتحت عيوني ماشفت غيره بس مدري ليش ماحبيته...
اصايل/مايبيلها كلام ياليال...بيت تفتقرين فيه الى الحب والاحترام من الناس اللي حواليك اكيد ماراح تحبينه...
بدون مقدمات انفتح الباب اللي وراهم وعلى صوت ام عبداللع العالي بخشونة/علامك انتي حاطة راسك براس اختك ..شتقولون انتي واياها؟؟؟
ناظروا في بعض واسكتوا...
ام عبدالله/قوموا نظفوا المكان وشيلوا سفرة.العشى...
اصايل بنرفزة/وانتوا تعشيتوا؟؟ليش ماناديتونا!!
ام عبدالله/وانتي الاميرة علشان نناديك وقت العشى..مو كفاية انكم ماطبختوا العشى واكتفينا ناكل خفايف بسبتكم انتي واختك...قوموا بس قوموا بلا طوالة لسان,,,
اصايل بنفس اللهجة المتنرفزة/وطبعا ماشلتوا لنا من ها الخفايف شي!!!
ليالي/اصايل خلاص...
اصايل/والله حالة ..لافطور ولاغذى ولاعشى..اخاف نطر اللقمة منكم ياخالتي؟؟؟
ام عبدالله/يوم المنى اللي تطلعين من بيتي انتي واختك وارتاح منكم ومن شوفة وجوهكم...
اصيل بحدة/هذا بيت ابوي!!
ام عبدالله باستهزاء/وش دعوة ابوك بيموت عليك ولاعلى اختك ياحسرة...ابتلى فيكم من بعد وفاتها لاخالة ولاخال ولابيت جد يرميكم فيه وقعدتوا على قلبي....بس ان شاءالله يصير اللي في بالي وارتاح منكم,,,,
,,,,هذا حال ام عبدالله كل يوم مع اصايل وليالي من خمس سنين من توفت امهم مالها شغل ومشغلة الا ولسانها يجاكرهم ويهاوشهم بسبب وبدون سبب ودايم ليالي تسكت اتقاء للمشاكل ولغضب ابوها واصايل تنفعل بكل مافيها...
ليالي/البنت الكبيرة عمرها واحد وعشرين سنة سمرتها عجيبه عاطيتها هيبة وملاحة وتخليك تنجذب لها وانت تناظرها بدون ماتحس..نوعا ما هادئة اكثر من اختها وتمسك لسانها ومسالمة,,
اصيل/البنت المندفعة اللي ماتخلي شي بخاطرها ابدا ويطلعه لسانها علطول..على عكس اختها تماما من ناحية الشكل لان اصايل تقاسيمها حادة وقوية وفي جمال يشدك لها بمجرد تشوف نظرات عيونها العسلية..
الفرق بين ليالي واصايل سنة وحدة بس وعلاقتهم ببعض اكثر من خوات وصديقات لانهم مقابلين بعض طول حياتهم ومايتخيلون ابدا انهم يفترقون باي لحظة....
************************************** 
بمجمع السيف,,,
جاسر/وش ها الحكي يابنت الناس...
على التلفون كانت غادة تكلمه/ماابي..زعلتني ليش توك تقولي..
جاسر بسخرية/وانتي ولية امري بالله علشان اقولك وتعرفين وين رايح ومن وين جاي!!!
غادة بدلع زعلان/ياسلااام انت ناسي انت شنو بالنسبة لي!!
جاسر بطولة بال وهو بدا يتملل/شنو؟؟
غادة بهيام/كل حياتي...
جاسر بحدة/المهم يللي انا كل حياتك الفلم بيبدي وبقوم اشوفه..
غادة/لاماابي ظل سولف معي...
جاسر /ترى مااحب اسكر بوجه احد فلاتخليني اسويها فيك..
غادة بقهر/طيب بس دق لي لاتنسى انا ناطرتك...باي..
ضاري وهو يناظر بجاسر ويشرب قهوته/ماخلصت من غادة؟
جاسر/وليش اخلص منها..تبيني كل يوم اشبك مع وحدة؟
نايف/بس مااحسك تحبها ياجاسر علاقتك فيها للبرود ميالة اكثر...
جاسر/يمكن ماني رايق لها كثير...
ضاري/انا مستحيل اتزوج الا بعد قصة حب تشلع قلبي من مكانه...
جاسر/ها ها ها..
نايف/الا الصدق وش صار مع اوراقكم خلصتوها ولالسه ماعندكم وقت...
ضاري/بلى خلصناهم..
جاسر/على قد ماكنت انتظر ها الدورة واسعى لها يوم جتني مو طايق اني اروح..
نايف/ليش عاد كلها شهر وانتوا رادين...
جاسر/.......................
(نايف التميمي..صاحبهم ومن عمرهم وبنفس اطباعهم الشينة ويمكن انه يزود عليهم بعد...توه راجع من لبنان ومستلم شركة ابوه بالدمام)
**************************************ام جاسر/خير يابو جاسر من طلع ابو عبدالله وانت صافن ؟عسى ماشر؟
ابو جاسر اكتفى بانه يتنهد...
ام جاسر جلست جنبه/لا السالفة فيها شي...شنو..شصاير؟
ابو جاسر/ام جاسر..اليوم اخوي ابو عبدالله طلب منا طلب غريب...
ام جاسر/شنو يعني طلب غريب...لاتقول بياخذ ابوه عنده لانه ماعمره طلب ها الشي.....
//////////////////////////////////////////////////////////////////////////////////////////////////////////////////////

بنتظاركم بكرة في البارت الثاني....
البارت الثاني,,,,,
ام جاسر/شنو يعني طلب غريب..لاتقول انه بياخذ ابوه عنده لانه عمره ماطلب ها الشي...
ابو جاسر/لا..هو اصلا ماجاب طاري ها الشي ولاحتى سال عن ابوي ولاقال بيمر يسلم عليه...
ام جاسر/شنو اجل..
ابو جاسر/سمعي..........
**************************************ام ضاري وقفت وقالت بعصبية/هذا ياتجنن ياصاب عقله شي؟
ابو ضاري/...............
ام ضاري بحدة/وانت شقلت له؟؟؟
ابو ضاري/ماقلنا شي...سكتنا انا واخوي اصلا احنا تفاجاْنا من طلبه...
ام ضاري باحتقار/صدق ناس ماتستحي...بحياتي ماشفت مثل ها الاوادم!!!احد يجي عيني عينك ويقول خذوا بنتي لولدكم!!وين عايشين احنا...ولدي انا مشاءالله عليه وحوله وحواليه ياخذ ها البدوية القروية؟؟حشى لله...ماياخذها...مالقوا غير ضاري ولدي يرمونها عليه..هذا بس بيسمع الخبر بيقلب علينا البيت فوق تحت؟
**************************************اليوم الثاني...
عبير/انا هذا اللي سمعته امس منهم,,,
ام احمد (اختها الكبيرة)/متاْكدة اخوي بنفسه جاي يخطب لبناته,,,
عبير/هذا اللي صار...اكيد ام ضاري قالبة الدنيا اللحين هي من غير شي ماتواطنهم بعيشة الله لو بس تسمع سيرتهم..
ام احمد/أي بس ماله حق يسوي كذا في بناته..وش فيهم حلوين ومستورين لو بس علشانهم يتامى ماوراهم ضهر...
عبير/المشكلة مو فيهم ياقلبي ولافي طلب ابوهم..
ام احمد/اجل وين المشكلة؟
عبير بتنهيدة/بتقنعين منو فيهم...الام ولاولدها ولاابوه ..هم لو فيهم خير اخوانك قاموا بابوهم مو ها الساع تبينهم ياخذون بنات اخوهم اللي مايشيلهم الا البداوة ومايحطوهم الا القرواة واللي بحياتهم ماالتقوا فيهم..
ام احمد/الله يعين ياعبير يااختي...والله مو رايحين فيها الا اصايل وليالي..تلاقي ها الفكرة من ام عبد الله الله يصلحها...
عبير/وابوهم يبيها من الله...
ام احمد/البنت الكبيرة لعيال الرميحي,,,عندها احمد وتهاني وبسمة...
عبير/اخر العنقود في العيلة عمرها من عمر جاسر وضاري يعني على الثمان وعشرين سنة عندها بنت وحدة اسمها روعة والكل في العيلة يحط لها تقدير واحترام حتى ضاري وجاسر علاقتهم فيها حلوة,,,
**************************************جاسر ببرود يفتت الاعصاب/انا المقصود ولاغيري...
سكتوا الباقيين وناظروا فيه...
ام جاسر/أي...انت وضاري ولد عمك...
جاسر بلامبالاة/اخاف عمي مضيع بسوق الغنم بس!!
شمايل حطت يدها على فمها تكتم ضحكتها لان الموقف متاْزم وبتروح فيها لو يشوفونها تضحك,,,
ابو جاسر/جاسر..
جاسر/خير يبى,,,
ابو جاسر بتنهيدة/انت شرايك...
ام جاسر بصرامة/انتهينا من ها السالفة يابو جاسر...
ابو جاسر بحزم/بس انا ابي رايه هو...
جاسر بكبرياء/في شنو يبى؟
ابو جاسر/بالعرس من بنت عمك؟
جاسر بعصبية/يبى انت اكيد تمزح!!
**************************************رانيا/ههههه
ضاري باحتقار/عسى ماشر ليش تضحكين؟
رانيا/ياربي مو قادرة اتخيل..تصور نفسك ياضويري تاخذ ها القروية!!
ام ضاري بحدة/تكلمي عدل قالت ضويوي قالت؟ضويري بعينك هذا تاج راسك وتاج راسكم كلكم,,,
ضاري بشماتة/سمعتي!!
رانيا انفجرت بالضحك/مااتخيل ابدا ان ها البديوة القروية تعيش في بيتنا وتلبس وتاكل مثلنا..احسه شي غريب,,,
ريم/ليش هم مو عايشين في بيت...يمه هم عايشين بخيمة!!
ام ضاري/وشايفتني كل يوم زايرتهم بالله!!قلعتهم وين ماكانوا..
ريم بسخرية/اقول ضاري ماودك تجرب ها التجربة العويصة؟؟؟
ضاري باحتقار/الا ودي...ليش ماودي؟اقول يمه جهزي اغراضي وراي بكرة سفر وقولوا لها يقولك ضاري اعرفي انتي منو وشنو قدرك بعدين خلي ابوك يخطب لك؟؟؟
**************************************

كان قاعد بسيارته بروحه...ويطالع الناس من حوله وهو يحس نفسه غريب عن ها الارض وها الدار...
بس هذا القرار الافضل...
انه يكون هنا مو هناك..على الاقل هنا اقرب لهم ويشوفهم بسهولة ...تنهد بقوة وهو يتذكرهم...ماظل عنده غيرهم يعوضونه عن اليتم والهم اللي هو عايشهم طول عمره ...
ويعوضونه عن الوهم اللي عاشه ثلاث سنين باسم الحب وتوقف بلحظة وحدة من لحظات ها الزمن القاسي اللي مايرحم...تنهد بقوة اكبر يوم ذكرها وذكر برودها الغريب ولامبالاتها باخر اتصال بينهم!!وكاْنها نست شي اسمه حب دام ثلاث سنين!!ورجعت فيه ذاكرته لذاك اليوم الاسود اللي قالت له فيه انه لازم ينساها لانها بترتبط بانسان ثاني!!!
/**************************************
اول ماسمعت الخبر دخلت غرفتها وقفلت الباب لاينتبه احد الى تغير الوانها.وربكتها..معقول يصير ها الشي؟معقولة بتشوفه مرة ثانية بعد ها الثلاث سنين؟؟وبيعرف انها كذبت عليه وانها ماارتبطت وكانت بس تبي تقطع علاقتهم!!!!لامو معقولة...شفيك انتي..اصلا هو مايدري منو انتي ومنو تكونين ..ليش خايفة بس..ليش؟
وقف قلبك من سمعتي بها السالفة وحسيتي انك ممكن تشوفينه..تدرين ليش يابنت........لانك بعدك تحبينه وتبينه بس غرورك مانعك من الاعتراف بها الشي....اه ياقلبي اه...
**************************************
راحت عند اختها وهي تمسح دموعها وتردد كلام ابوها(جهزوا اغراضكم انتي واختك كلها كم يوم وتتزوجون انا خطبتكم لعيال اعمامكم امس)
فتحت باب الغرفة ودخلت وسكرته وراها وتسندت عليه..
كل ماحاولت تمسح بها الدموع يزيدون اكثر واكثر...
ليالي بخوف/اصايل وش عندك يابنت ليه تبكين؟
غطت راسها بيدينها وزاد بكيها...
ليالي بحنان ممزوج بخوف/علامك يابنت تراك خوفتيني...لاتقولين متهاوشة معهم من جديد المفروض تكونين تعودتي على ها السالفة خلاص صار لنا خمس سنين من وفاة امي الله يرحمها واحنا بها الحال...
اصايل وهي تمسح دموعها/انتي عارفة وين كان ابوي امس بالشرقية وليه؟
ليالي بهدوء/ابوي...
اصايل/كان رايح ينهي مصيرنا...
ليالي بخوف/شتقصدين بكلامك يعني راح ينهي مصيرنا؟
/////////////////////////////////////////////////////////////////////
اشوفكم في بارت بكرة ان شاءالله واللي بيكون في الصباح...(وخلوا الاحداث تمشي شوي بعدين بحط لكم توقعات ترى ماني ناسيتها ههههه)ولاحد يقولي البارت قصير بلاعيارة ههههه
هلا فيكم ياقلبي..
منورين كا العادة بس كاْني لمحت ناس تبي بارت اطول مدري احداث اكثر تبون تتلاعبون مثل المرة اللي فاتت ..لا خلاص انا صرت شريرة بعد الحمل يادوب ها الكم مقطع اللي بينزلون مافي غيرهم هههههه ..لابجد هو التقسيم كذا مع تطور الاحداث بتطول البارتات وبعدين مافي احداث كبيرة على قولتكم علشان تونا بالبداية شوي شوي وبتشوفونها طلعت لاتستعجلون,,,
ويابعد عمري ياملوك الله يرحم موتاكم وموتانا وموتى المسلمين جميعا,,,,

وتفضلوا البارت الثالث,,,,,
عبير/علامك يبى كل ماتجي عندي تقلب نفسيتك مرة وحدة؟
ابو عبدالرحمان بصرامة/لاني ماابي اقعد عند نسيب وبيوت عيالي مفتوحة؟؟
عبير بقهر/تحط اهتمامي فيك وخوفي عليك وتحط الملحق اللي كل واحد حاطه لك في حديقة بيته؟؟
ابو عبد الرحمان/يظلون عيالي وواجبهم يقومون فيني!!
عبير/شفيك يبى..انا واختي ام احمد نبي نخدمك بعيونا ومانبي شي غير صحتك ورضاك علينا...
ابو عبد الرحمان بعناد/وانا مابكون مرتاح وراضي الا وانا هناك...
عبير بقهر/عاجبتك حياة القهر عند ام جاسر ولاحياة الذل من ام ضاري!!!يبى لاتعرض نفسك ل..
قاطعها بصرامة/دقي على السايق خله يوصلني...
**************************************
هتون بعصبية/يبى شها الكلام..
ابو جاسر/اللي سمعتوه...
هتون/بس يبى...
ام جاسر/ابو جاسر..احنا ماقلنا..
قاطعها ابو جاسر/وانا مقدر اقول لااخوي الكبير لا وهو جاي ومتعني لوسط بيتي؟
هتون بعصبية/يبى انت اكيد تمزح هاذي كيف ممكن تكون زوجة لجاسر؟؟؟مستحيل مااصدق!!!
جاسر بهدوء ممزوج باحتقار/مشاء الله خططتوا لكل شي ...
ابو جاسر/يبى انت ولدي الكبير وانا طالبك..
جاسر بشدة/وانا ماابيها يبى...
ابو جاسر/يبى خذها علشاني..وبعدين تزوج عليها ثنتين وثلات محد بيقول لك لا...
جاسر بعصبية/يبى انت فاهم شنو يعني ها البدوية تكون زوجتي!!!
ابو جاسر بهدوء/هاذي مهما كان بنت عمك وبنت اخوي ياجاسر...
**************************************
اصايل بهدوء ورواق وهي بالها مشغول لبعيد/خلاص ماصارت بتذبحين حالك من كثر مابكيتي..
ليالي بزعل وهي تمسح دموعها/ليش انتي شايفة ان الوضع ماياْزم ولايذبح!!
اصايل بتنهيدة/ماتدرين ياليالي يمكن يكون الوضع مختلف وتتغير حياتنا بعد مانروح الشرقية ونكون قريبين من اهل ابوي...
ليالي باستنكار/اهل ابوي!!!ليش احنا منو نعرف فيهم غير عماتي ام احمد وعبير؟؟حتى جدي واللي هو جدي ماعمرنا شفناه ولايواطنه بعيشة الله...اي اهل هذولا الليبتتغير حياتنا بعد مانرتبط فيهم!!اعمامي هذولا ياماما لايحبوني ولايحبونك ولايحبون ابوي حتى,,,,
وبعدين لاتنسين شي مهم يااصايل يااختي ان ابوي المبجل هو اللي عرضنا عليهم ولاهم مالهم خاطر فينا اصلا!!!
قالت اخر جملة بغصة وتنهدت بحرقة واصيل ناظرت بسقف الغرفة بعد مامسحت دموعها اللي كانت حابستهم طول ماهي قاعدة تتكلم مع اختها واللي بعد اخر جملة قالتها ليالي فجرتها هي ودموعها مرة وحدة وماتحملت شعورها بالمهانة(ابوها هو اللي عرضهم للزواج وهاذي اهانة كبيرة ماممكن يتحملونها ابدا)
**************************************

في الحي الهادى والفقير نوعا ما بضاحية من ضواحي الدمام وقفت سيارة نايف التميمي عند بيت محدد وترجل منها ودق جرس الشي اللي اسمه باب وهو متاْكل نصه من فوق ومن تحت عافي عليه الزمن...
بعد ثواني قليلة جاه صوت ناعم من ورى الباب يسال منو..
نايف بخشونة/انا نايف التميمي...
وقف الصوت مرة وحدة وكاْنه يحاول يستجمع انفاسه اللي تلاحقت بسرعة من سمعت بالاسم...
نايف كمل بخشونة/ترى عارف ان اخوك بالبيت وامك بعد..فتحي الشي اللي مسمينه باب لاتخليني اكسره...
بعد دقايق سريعة انفتح الباب وكانت واقفة قدامه بنت متوسطة الطول بعبايتها وغطاها ومو باين منها أي شي...واول ماتكلمت عرف انها نفس اللي ردت عليه قبل شوي...
صبا/اخ نايف لو سمحت الوالدة تعبانة شوي وزيارتك ممكن تزيد تعبها فلو سمحت ترجع بعد يومين تتفاهمون..
نايف بسخرية/واخوك النونو هو اللي يمرضها ولامتخبي بحضنها؟
صبا بعصبية/قلت لك اجل الزيارة شوي منت خسران شي...
نايف بعناد/واذا قلت لك ماراح ااْجلها شبيصير؟
صبا/..........ابوك منظر بشي ولاماْثر عليه ها المبلغ لو مارجع اللحين؟
نايف/انا مو شغلي انه يتضرر ولايبي فلوسه اللحين بس اخوك لازم يتاْدب..
صبا وهي تتلفت حوالينها خايفة احد يشوفها قالت بترجي/الله يخليك روح ومر بعد كم يوم وبعدين المحكمة بتعطيكم حقكم لو خايفين يضيع...
نايف/انا ماشي بس بلغي اخوك الحرامي انه أي مماطلة بالسالفة ماهي بصالحه ابدا...وانتي قلتي المحكمة بتجيبه قبل لاتجيب حقنا...**************************************
في ملحق بيت بو ضاري الخارجي واللي كان قاعد فيه جدهم بو عبد الرحمان دخلت ام احمد بنته وسلمت عليه ودنقت على راسه باسته...
ام احمد/شلونك يبى عساك بخير...
ابو عبد الرحمان/الحمد الله انتي شلونك وشلون العيال وابوهم...
ام احمد/كلنا بخير والعيال وابوهم يسلمون عليك...
ابو عبد الرحمان/ليش ماهم معك...
ام احمد/لا يبى انا جايتك بروحي بغيت اكلمك بسالفة وماابي العيال يسمعونها......
ابو عبدالرحمان/خير ان شاءالله...
ام احمد بتوتر/يبى...شصار على العيال اللحين؟
ابو عبد الرحمان باستفهام/أي عيال؟
ام احمد/جاسر وضاري..
ابو عبد الرحمان/ليش شفيهم....بكرة الليل بيسافرون...
ام احمد/لا انا اقصد سالفة العرس يبى...
ابو عبد الرحمان/ليش هم قالوا بيعرسون والله محد عطاني خبر؟
ام احمد بقهر/ليش محد قال لك عن جية اخوي بو عبد الله امس؟
ابو عبد الرحمان بعصبية/لا...وبعدين هو لو فيه خير كان مر سلم...
ام احمد/.......
ابو عبدالرحمان/وبعدين اخوك شيخصه بعرس العيال؟
ام احمد بهدوء/هو جاي يخطبهم لبناته اصايل وليالي...
**************************************ا
صايل/شفيك رايحة جاية...
ليالي بهمس/ابوي ماقال شي ولاجاب سيرة..
اصايل بنفس الهمس وهي تناظر بالحوش وتحديدا بابوها وخالتها ام عبد الله اللي قاعدين يتقهوون/وانتي ليش ذابحة نفسك تبين يقول لك...
ليالي/اصايل ابوي ماجاب لنا سيرة اصلا عن العرس غير كلمته لك البارح بانك تجهزين اغراضك وانا معك علشان الزواج وبس,,,وانتي شايفته من وصل البارحة راسه براس خالتي معقول ناوي يخطط لكل شي واحنا ماندري ويسوي لنا فيلم ويقول شيلوا اغراضكم ويودينا هناك وانتهت السالفة وبس!!!!
اصايل/ماتدرين يمكن عيال عمي يرفضون وماتتم السالفة..
ليالي/الله يسمع منك...
اصايل/تدرين منو مشتاقة اشوفه واحط راسي على صدره واقوله عن السالفة وابكي بكل قهر...
ليالي بتنهيدة حارة/الله يحفظه وين ماكان....تدرين يااصايل ساعات احس اني مابشوفه بعد طردة ابوي له من البيت وتهديده له...
اصايل بتنهيدة/تتصورين نروح هناك وهو مايدري عنا؟؟
************************************************** ************
شمايل/بس سؤال ممكن..
هتون بعصبية/خير...
شمايل/علامك معصبة كذا وشايلة نار بقلبك ..السالفة ماصارت وجاسر لايمكن يرضى ليش انتي مضيقة خلقك...
هتون بعصبية وصورة متعب في خيالها/اصلا كل الفكرة سخيفة وماكان له داعي انها تنفتح من الاساس...
شمايل/طيب كلنا عارفين ها الشي بس اللي يسمعك يقول انتي اللي بيزوجنك مو جاسر!!
هتون/سكري السالفة..
شمايل/سكرناها...
هتون/امس ماكانت عبير عمتي هنا ولاانا غلطانة...
شمايل/بلى رجعت مع جدي الليل وسولفت شوي مع ابوي ومشت ماطولت..

هتون/اممم...وحشتنا روعة الدبة,,
شمايل/فديتها تهبل طالعة علي..
هتون باحتقار/محق بعد!!!لو طالعة عليك محد حبها فينا!!
************************************************** ***********
اشوفكم بكرة ان شاءالله على خير وعافية,,,
مرحبتين فيكم يالغلا,,,
شلونكم وشخباركم وشعلومكم,,,,
تسلمون كلكم على تفاعلكم معي عساني منحرم منكم,,,
وتفضلوا نقراْ البارت مع بعض.....
البارت الرابع,,,,
شمايل/بس سؤال ممكن..
هتون بعصبية/خير...
شمايل/علامك معصبة كذا وشايلة نار بقلبك ..السالفة ماصارت وجاسر لايمكن يرضى ليش انتي مضيقة خلقك...
هتون بعصبية وصورة متعب في خيالها/اصلا كل الفكرة سخيفة وماكان له داعي انها تنفتح من الاساس...
شمايل/طيب كلنا عارفين ها الشي بس اللي يسمعك يقول انتي اللي بيزوجنك مو جاسر!!
هتون/سكري السالفة..
شمايل/سكرناها...
هتون/امس ماكانت عبير عمتي هنا ولاانا غلطانة...
شمايل/بلى رجعت مع جدي الليل وسولفت شوي مع ابوي ومشت ماطولت..

هتون/اممم...وحشتنا روعة الدبة,,
شمايل/فديتها تهبل طالعة علي..
هتون باحتقار/محق بعد!!!لو طالعة عليك محد حبها فينا!!
**************************************ضاري/السلام..
وعليكم السلام والرحمة...
ام ضاري/احط لك غذى يمه..
ضاري/لامو مشتهي...
ام ضاري/أي بس من طلعتك الصباح مااكلت شي يمه..
ضاري/اكلنا خفايف هناك انا وجاسر...
ام ضاري/خلصت ترتيب اغراضك...
ضاري/أي...
ام ضاري/قايلة لك انا بجهزهم لك بس ماطعتني..
ضاري بنرفزة/يمه اللي يسمعك يقول بيبي تجهزين اغراضي!!
ام ضاري/مهما كبرت بتضل في عيوني صغير واخاف عليك من الهواء الطاير...
ضاري/انتي قاعدة بروحك اجل وين عمتي ام احمد...
ام ضاري/ليش عمتك هنا...
ضاري/أي سايقها واقف برى يقول ينتظرها
ام ضاري/معناته قاعدة عند ابوها..مااشوفها مرت وسلمت..
ضاري بتاْفف/مدري شلاقين فيه ها الشيبة ماعنده غير الحنة والرنة..
ام ضاري باحتقار/وانت الصادق الله يفكنا منه قريب...
**************************************كانت واقفة بالمطبخ تعصر البرتقال لاامها اللي كسرها التعب...
حياتها في ها البيت غلط بغلط....وعيشتها وسط اهلها كانها عايشة بين ناس غريبين عنها..ماتدري ليش هم كذا وهي غير عنهم...صحيح هي تتمنى ان حياتها تكون افضل وتعيش وتلبس وتطلع وتستانس بس ماتمنته غير بالحلال ماتتمنى تاكل شي حرام...واللي سواه اخوها حرام وسكوت امها ورضاها بعد حرام بس لو ماطلع نايف بوجهه كانوا ناويين يكملون حياتهم بالحرام عادي!!
اه يادنيا اه..حاسة اني بنفجر باي لحظة ..مستحيل زيد اخوي مصيره السجن المؤبد ..منو بيظل لنا وشلون بنعيش عقبه شلون!!الله يسامحك ياخوي حلوت بعيونك سرقة معزبك وتزويرك باوراق الشركة وحساباتها ونسيت ان الله فوق وبيحاسبك بالدنيا قبل الاخرة ..هذا احنا بعدك بنضيع وبنتشت ولااحد يدري وش ممكن يكون مصيرنا...
منى من وراها بصرامة/مشاءالله ساعة تسوين عصير برتقال؟؟
صبا بهدوء/البرتقال يابس ويدي تكسرت وانا اعصر فيه...
منى/خلصي بسرعة وسوي شاي وقهوة اكيد جارتنا ام عادل بتمر تشوف امي..
صبا/اسفة عندي امتحان كيمياء ولسه مافتحته!!
(عيلة الماجد)
متكونة من ام يزيد وولدها الكبير يزيد ومنى البنت الكبيرة اللي وصلت لثلاثين وماتزوجت وصبا اللي بثالث ثانوي وعلاقتها باختها فاشلة من كل النواحي ومايجمعهم أي رابط..
صبا بثالث ثانوي ملامحها بسيطة وهادئة ومريحة ..متوسطة الطول جسمها مايل للنحافة اكثر فعلشان كذا تعطيها دايم عمر اصغر من عمرها ..
**************************************
وصلت سيارته لعند باب بيتهم وهو يتنهد بقوة..
اشتاق لهم كثير ووده يشوفهم بس سيارة ابوهم واقفة ومانعته من انه ينزل يسلم عليهم خصوصا بعد اخر طردة له من بيتهم,,,
ليش الزمن دايم واقف بوجهه وبطريقه ومانع عنه الناس اللي يحبهم...ليش دايم ينحرم من نعمة قربهم وحبهم وحنانهم...
فتح باب السيارة وصار يمشي حوالين بيتهم وكانه يتنفس هواهم...
حاول يمنع دمعة نزلت من عينه ومسحها بكم ثوبه بس مادرى ان غيرها نزلوا شلال.....اخذ بعضه وركب سيارته وصار يناظر في بيتهم بحسرة وقهر قبل لايحرك السيارة ويمشي,,,,
**************************************
الليل في مجلس ابو جاسر,,,
(جاسر وامه وابوه)
ابو جاسر/بكرة الصبح عمك نازل الشرقية واكيد بيسالني وانا ماابيه يروح ويرد على ها السالفة هذا اخوي الكبير ياجاسر,,,
جاسر بعصبية/وانا ماابي...
ابو جاسر بمسكنة/قلت لك يبى بس تزوجها على الورق وبعدين مالك شغل فيها بس وقع على الورقة ياجاسر...
جاسر/يبى افهمني..اللي تبيه شي مستحيل...
ابو جاسر/ماهو مستحيل ياولدي ليالي يتيمة وماعندها احد وبمجرد تجي عندنا ابوها ولاهو سال فيها بعد..يعني كل اللي عليك توقع بس وانا بكمل الباقي عنك...
ام جاسر/أي يعني ولدك يوقع وبعدين انت تستلم...ووين بتقعد ان شاءالله؟
جاسر/يمه انتي الثانية شتقولين؟؟انا ماابيها وانتي تقولين وين بتقعد؟
ام جاسر/مدام ابوك ماهو مطيح اللي براسه خل نتفاهم من اللحين...بيتي يتعذرها مايوسعها؟
ابو جاسر/بحط لها ملحق تحت ملحق الوالد بالحديقة غرفتين وصالة ولالك فيها ولالها فيك...
جاسر/اخذها بس مالي شغل فيها لامن قريب ولامن بعيد..
ابو جاسر بفرح/واذا تبي حتى السلام لاترميه بوجهها اذا شفتها بالغلط بس خذها..
جاسر/ولاني صارف عليها ريال واحد لانفقة ولاغيره لو تموت من الجوع..
ام احمد/السلام عليكم...
لفوا لها ثلاثتهم وردوا السلام....
ام احمد/متجمعين على الخير ان شاءالله...
جاسر/حياك عمتي تفضلي...
ام احمد/لايمه انا رايحة بيتنا بس لي كلمة مع ابوك...
ابو جاسر/خير يااختي ياام احمد....
ام احمد/انتوا ليه ماقلتوا لاابوي عن سالفة اخوي بو عبد الله وبناته؟؟
ام جاسر/انتي ناسية انه امس كان عند اختك عبير من الصبح...
ام احمد/وعبير ردته بعد صلاة المغرب وعرفت بالسالفة منكم,,,يعني ليش ماكلفتوا على حالكم تبلغونه,,,
**************************************
ليالي/تذكرين اخر مرة شفناه فيها كانت قبل حوالي خمسة شهور...
اصيل/والجوال اللي شافه ابوي عندنا واكتشف ان احنا نكلمه من وراه ونتف ريشنا بعد ها السالفة,,,
رغم انه الشي الوحيد اللي نتواصل فيه معه بس شنقول...
ليالي/اكيد اللحين هو قاعد يفكر فينا وباله مشغول علينا..
اصايل/يعني معقولة مافي طريقة نتواصل معه فيها بدون لايدري ابوي ولاخالتي ام عبدالله...
ليالي /مسوية روحك ماتدرين يعني....لو كانت فيه طريقة ماتركناها تروح من يدينا كيف ياحسرة علينا واحنا محبوسين ورى ها الجدران ومالنا غير عماتي اذا زارونا...
اصايل/ياربي انا خلاص مو قادرة اتحمل اكثر,,,
ليالي تنهدت وعيونها تدمع/قولي ماتدرين وش اللي ممكن تتحملينه وجايك بالطريق!!!
**************************************
ابو ضاري/رتبت امورك ياولدي خلاص,,,
ضاري وهو يحوس بجواله ولاهو مهتم/أي..
ابو ضاري بتردد/طيب وش قلت ياولدي على سالفة بنت عمك...
ام ضاري بعصبية/خلصنا من ها السالفة يابو ضاري وقفلناها,,,
ابو ضاري بنفس التردد/ييمكن ضاري عنده شي بيقوله...
ضاري كان بعده يحوس بجواله واكبر لامبالاة على ملامحه,,,
ام ضاري من قمة راسها/قلنا لك قفلناها ها السيرة خلاص عاد,,,,
ضاري وقف بيمشي وابوه قال بخيبة امل/يعني شقول لعمك ياضاري,,,
ضاري باحتقار/قوله يقولك ضاري بنتك ماتلزمه حتى خادمة!!!!!!
//////////////////////////////////////////////////////////////////////////////////////////////
اشوفكم بكرة على خير,,,

مرحبا فيكم يالغوالي الحلوين..
شخباركم وشخبار الجو عندكم وكل شي ان شاءالله تمام(ادري قاعدة اصف حكي مو مفهوم ولامترابط بس شسوي)
المهم تسلمون كلكم يابعد قلبي واحلى شي عجبني مثلث برمودا للغرور هههه ضحكت عليها من قلبي لانها ماخطرت في بالي..
وللي سالوني عن الرواية هي اقصر من شرعك اللهم بكثير لاتخافون وهي كاملة عندي وبتنزل يوميا ان شاءاللهاذا الله اراد واذا كان عندي ظرف بعطيكم خبر قبل ولابدمج لكم اكثر من بارت....
وتفضلوا بارت اليوم,,,,,
البارت الخامس,,,,
*اليوم الثاني بعد صلاة الضهر...
ابو عبد الله/ياليالي ..ياليالي وصمخ...
ليالي بسرعة/نعم يبى,,,
ابو عبدالله بعصبية/لبسي عبايتك وتعالي لي السيارة,,
ليالي فتحت عيونها وقالت بخوف/وين بنروح؟
ابوها بنفس العصبية/وانتي من متى تناقشين يابنت!! لبسي عبايتك وتعالي,,,
ليالي بخوف مفضوح/ان شاءالله يبى,,,,,ثواني وجايتك,,,,
كان قلبها مقبوض من الخوف بس لو هو الموضوع صدق ليش هي بيناديها واصايل لا؟؟؟وبعدين هو ماقال لها خذي اغراضك معك بس قال لها تعالي....غريبة يبى هاذي اول مرة تقولي لبسي عبايتك وتعالي السيارة...الله يستر قلبي مو متطمن ابدا!!!!
**************************************
صبا/اوووف ياربي شمس مووت قربت اصير مشاوي..
نور/ههههه مشاوي عاد مرة وحدة؟؟؟
صبا بتافف/حرام والله حرام اسمنا نركب باص المدرسة شوفي وين يوقف واحنا بيوتنا وين..صارت الشمس ملازمتنا كل يوم..
نور بجدية/شصار على سالفة اخوك؟
تنهدت صبا بقوة/للحين ولاشي...بس الاكيد ان ولد التميمي مو تاركه بحاله وبيرجع هذا اذا ماكان رجع الصباح....
نور/الله يعين....
صبا/ضايق خلقي يابنت الناس مدري من وين الاقيها....
نور/هونيها وتهون يابنت الاوادم...الدنيا ملايانة سوالف وبلاوي لو تسمعين حكي الناس وسوالفهم كان هانت عليك عيشتك صدقيني....
صبا بصوت مخنوق/ساعات احس ان جو البيت بيخنقني...المشكلة انهم مو راضيين يعترفون بغلطتهم وزيد قاعد يتخبا لايتواجه مع نايف وامي تبطبط عليه ومنى مو هامها شي بالسالفة ابدا....
نور/وانتي شايلة كل شي فوق راسك طبعا!!
صبا بحزن/انتي تتخيلين انك تعيشين بالحرام وترضين!!!انا عارفة ان اخوي سرق واختلس من شركتهم مبلغ على اساس انه يفتح له مشروع برى ومشت السالفة بدون مايحس فيها احد لو ماجيت نايف وكشفه للموضوع....
نور/الله يعينكم ياصبا والله ان سالفتك متعبتني يالغالية مثل ماهي متعبتك بس مابااليد حيلة,,,
**************************************

مشوا مسافة طويلة بالسيارة الشي اللي اكد لها انهم رايحين الشرقية لانهم فوق الساعتين ماسكين الخط...
كان قلبها يدق بقوة كبيرة وهي مو متطمنة للسالفة ابدا...بس ليش هي بروحها ومامعها اصايل!!ولامعها اغراضها لو كان بيزوجها اليوم!!!بس لا..يمكن انهم يبون يشوفونها ولا يمكن عمتها عبير ولاعمتها ام احمد يبونها ..اي هذا الشي اللي وقف عنده تفكيرها وريحها نوعا ما ان عماتها هم اللي يبونها ولاشي ثاني غير,,,,
**************************************
هتون بعصبية/يمه انتي شلون رضيتي؟؟
ام جاسر بقهر/شتبيني اسوي يعني!!ابوك مو راضي يشيل السالفة من باله ويقول اخوي الكبير ومقدر ارده...
هتون بنفس العصبية والانفعال/كاهو عمي ابو ضاري بيقول لا..شمعنى جاسر تطيح فوق راسه ها البلوة يعني!!!!
ام جاسر/خلاص انتي الثانية يكفيني تصديع راسي من كثر ها السالفة ومن كثر ماحكيت فيها لاتزيدينها...
هتون بخوف/وجاسر بيملك عليها الليلة؟
ام جاسر /أي....قبل لايسافر بيملك وبيمشي...
هتون/ووين بتقعد ان شاءالله؟ولابياخذها ابوها؟
ام جاسر باحتقار/ابوها!!!ابوها قال مالها طالعة من بيتك الليلة ياخوي الا على قبرها يعني افهمها يافهيم انا ماابيها والبنت لاتبي عرس ولاهم يحزنون...
هتون/وعماتي رضوا انهم مايسوون لها عرس؟
ام جاسر/عماتك مايبونها تاخذ اخوك اصلا!!!اه يالقهر,,,,بضطر اتحمل قعدتها في بيتي اسبوعين لين يخلص ملحقها وارتاح منها ومن شوفتها..
هتون/قلتي لخالتي ولابعد...
**************************************
نايف/يعني خلاص بتاخذها الليلة؟
جاسر بغضب/وشو اخذها انت الثاني؟؟؟هي كلها ورقة بوقع عليها وبسافر مالي شغل فيها ولالها شغل فيني!!
نايف لف على ضاري/وانت!!
ضاري بفرح/وانا شنو؟
نايف باستفسار/وش صار معك...مثل سالفة ولد عمك..
ضاري بقوة/لاحبيبي انا قلت لا يعني لا...
نايف لف لجاسر/وش معنى انت ها المرة لا حقتك مامشت عند السلطات العليا...
جاسر /ظل ابوي يترجى فيني اني اوقع الورقة وانسى السالفة وفي النهاية اقتنعت هي كلها ورقة وماراح تاْثر بحياتي اساسا لالي شغل فيها ولالها شغل فيني ابوي بيحط لها ملحق تحت جدي يعني حتى ماراح اشوفها بنفس البيت وقلت له لو بس تطالبوني باني اتكلم معها برمي الطلاق ولاانا سامع لااحد شي...
نايف/طيب وبعد ماتملكون بتقعد معها ولاشلون؟
جاسر/شفيك انت!!لايكون مفكر اني بتزوج بنت مثل العالم والناس!!انا بتزوج بدوية...
نايف/والبدوية ماهي بنت؟؟
ضاري باحتقار/كل البدو بنات الا بنات عمي بو عبدالله مايتراواللي يعرفون شي عن الانوثة؟
نايف/بس انتوا تقولون مو شايفينهم من قبل..كيف قدرتوا تحكمون عليهم..
ضاري/مايبيلها كلام يااخي..هم وين عايشين ...بقرية...بعيد عن كل انواع التحضر يعني بتجيك ياجاسر ببرقعها و..
جاسر بطفش/خلاص عاد فكوني...مصدقين اني باخذها من جد..كلها ورقة اللي بتمسكونها علي!!
نايف وضاري/ها هاها ها..
**************************************
اصايل بخوف/وين راحت معه؟
ام عبدالله/اذا رجعوا ساليهم؟
اصايل بنفس الخوف/أي بس صار لهم فوق الساعتين ونص من طلعوا وين ممكن يروحون؟
ام عبدالله/مدري..
اصايل/مااتوقع ماتدرين ...قولي وين راحوا اكيد ابوي قال لك قبل لايطلع..
ام عبدالله قامت عنها وقالت لها بشدة/قلت لارجع ساليه وين كنت انا ماافتن بين الابو وبناته!!!
اصايل باحتقار وشماتة/لااكيد مو انتي اللي تفتنين ..بس تكفين علميني؟
ام عبدالله بحدة/اذا علمتيني وين ذهب امك خشيتوه؟؟؟؟
قالتها ومشت عنها واصايل محترقة بنارها وافكار توديها وافكار تجيبها...وين ممكن يكون ابوي اخذ ليالي فيه...صار لهم فوق الساعتين من طلعوا...معقولة عمي قايل له جهز البنات وطلع معها الرياض يتسوقون..بس لو صار ليش مااخذ معه ام عبدالله وهو مايتحرك بدونها؟ولامعقولة راحوا الشرقية وخطيبها قال بيشوفها هي اليوم وانا دوري بكرة؟؟؟معقول.....زين ليش ماتكلم ابوي....انا قلبي قابضني مدري ليش احس السالفة مو كذا وفيها شي....سترك يارب سترك....
**************************************
ام ضاري باحتقار/وجاسر وافق..والله ماهقيتها منه..
ابو ضاري/فشلتي من اخوي يوم عرف ان جاسر بياخذ ليالي قبل لايسافر..
ام ضاري/وانت شقلت له؟
ابو ضاري/قلت له ان ضاري مسافر ومافاتحته بالموضوع...
ام ضاري/وليش ماقلت له انه مايبيها..
ابو ضاري/خليه يزوج ليالي اللحين وبعدين بينسى سالفة اصايل..
ام ضاري/لاعيوني اذا جاب بنته ترجع تقوله ان ضاري مايبيها..
ابو ضاري/أي بس انا قايل له ان ضاري مسافر ارجع بكلامي يعني مايصير!!!
ام ضاري/قوله انك كلمته وقال ماله خاطر وانهي السالفة..
ابو ضاري/لاتخافين مدام ضاري مايبيها مابياخذها بس مقدر اقول لااخوي اليوم مايبيها وانا الصباح قايل له انه مسافر ماهي حلوة بحقي..خل تمضي كم يوم...
ريم/يبى...يعني ليالي بتجي اليوم..
ابو ضاري/تلاقينهم بالطريق اللحين؟
ريم/وليش خطبتوا ليالي لجاسر ماخطبتوا له الثانية؟
ابو ضاري/لان ليالي الكبيرة فالمفروض انها تاخذ جاسر...
ام ضاري/يابعد عمري ياجاسر قلبي بيكون معك على ها البلى اللي حطك ابوك فيه صدق ماتستاهل!!!!
ريم/يمه انتي شفتيهم قبل؟
ام ضاري باحتقار/اسم الله علي!!!ششوف فيهم عاد!!
ريم/حتى يوم هم صغار ماشفتيهم ولامرة؟
ام ضاري/يوم كانوا صغار شفتهم مرة لو مرتين مو اكثر...من على حياة جدتك.....يعني اذا توفى جدك بنشوفهم مرة ثانية بس مدام وحدة شبكت الله يعين بيصيرون بوجهنا بالروحة والجية؟
ريم/أي بس ضاري ماراح ياخذ اخت ليالي..
ام ضاري/أي بس بتجي تشوف اختها اكيد واذا عماتك تدخلوا بيخلونها تقعد عندها بعد وهذا وجهي مدام جاسر مايبيها وبيحطونها بملحق....وبذكركم!!!
**************************************
قبل صلاة المغرب بنص ساعة تقريبا وصل ابو عبد الله الشرقية وتحديدا بيت بو جاسر ,,,
لحظتها بس ليالي حست ان قلبها وقف عن الخفقان وماعاد ينبض,,,حست بخوف غريب وشالت فكرة ان عماتها يبون يشوفونها مرة وحدة ليش ماتدري,,,
وافكارها رايحة لبعيد ناداها ابوها بصوت عالي,,,
ابو عبدالله/وصلنا...
ليالي بصوت متقطع من الخوف/يبى هذا بيت منو؟
ابو عبدالله/هذا بيت عمك بو جاسر واللي بيصير بيت زوجك؟
ماتدري ليش نربط لسانها وسكتت ماتكلمت هل هو خوف ولاحيا من ابوها بس على الاغلب انه حسرة بقلبها ماقدرت تطلع,,,,,
ابو عبدالله/يالله قومي ننزل..
ليالي بنفس الخوف/يبى ليش جينا هنا اليوم؟
هو طلع السؤال بروحه ولاهي ماكانت قاوية تسال اوتتكلم باي سالفة,,,,
ابو عبدالله/يعني الوحدة ليش تجي بيت زوجها ياحظي,,,
ليالي/؟؟؟؟؟؟؟؟؟
ابو عبدالله ببرود/الليلة بتاخذين ولد عمك جاسر.....
ليالي باكبر خوف بالعالم/الليلة؟؟؟؟؟؟طيب ليش انا ماعندي خبر.....
ابو عبدالله/واذا كان عندك خبر شبتسوين يعني؟
ليالي/........................
ابو عبدالله بتهديد/سمعي..من الليلة هذا بيتك وماراح تطلعين منه الا على قبرك وانا عاطي عمك خبر بها الموضوع يعني صيري عاقلة وريحي دماغك سمعتي ولااعيد الكلام مرة ثانية...
************************************************** ************

قراْة ممتعة لكم والتعليقات قريبة ان شاءالله ههههه
اهلين وسهلين فيكم,,,,
رحنا وجينا على سالفة البارتات القصيرة هههههه
ماعلينا تسلمون كلكم وياهلا وسهلا بللي انضموا لنا,,,,
وتعالوا نشوف بارت اليوم,,,,

البارت السادس,,,,
ابو عبدالله بتهديد/سمعي..من الليلة هذا بيتك وماراح تطلعين منه الا على قبرك وانا عاطي عمك خبر بها الموضوع يعني صيري عاقلة وريحي دماغك سمعتي ولااعيد الكلام مرة ثانية...
ليالي ودموعها خانتها ونزلت/شنو يعني الليلة؟؟؟يعني ماراح ارجع معك البيت؟؟؟
ابو عبدالله وهو يفتح باب السيارة ينهي السالفة فيها/لا طبعا من الليلة هذا بيتك يالله نزلي؟؟؟
**************************************
صبا/زيد..وش صار ياخوي؟
زيد بعصبية/على شنو؟
صبا/مع ولد التميمي..
زيد بصراخ وانفعال/وانتي وش عليك بالله!!!هذا اللي قاصر البزارين يتدخلون بسوالف الكبار..
صبا بعصبية/انا كبيرة ماني بزر بعدين تعال..انا كبيرة ولازم اعرف وش اللي قاعد يصير في بيتي ولاانت ناسي اني عايشة معكم..
زيد باحتقار/ارتاحي ماصاير شي...
صبا بعصبية/كيف مو صاير شي وانت ماتطلع من البيت حتى؟؟؟زيد روح للرجال وتفاهم معه تخبيك بالبيت راح يكبر السالفة اكثر وبيعقدها بدل لايحلها...حتى اذا حس انك غلطان وناوي تعتذر وبيبسط عليك السالفة بهروبك الدايم منه راح تخليه يفكر شي ثاني ياخوي صدقني..
زيد باستهتار/اقول مو ناقصينك الا انتي دكتورة صبا...روحي بس يابابا ذاكري امتحاناتك وماعليك من اللي يصير بالبيت...
صبا بقهر/انتوا كلكم كذا كلام الحق والصدق ماتبونه...ماتمشون الا اللي براسكم وبس!!!
///////////////////////////////////////////////////////////////////////////
عبير/ها منتي جاية معي..
ام احمد بزعل/لا...
عبير قعدت جنب اختها/مايصير ياام احمد بتكون بروحها الليلة ومامعها احد وبيت اخوك بيروحون المطار مع جاسر وضاري يعني يادوب بيحضر ابوها الملكة وبعدها بيمشي وهم بيرمونها وبيطلعون,,,ماابي احسسها بغربة فوق غربتها...
ام احمد/روحي انتي...انا صدق حاسة مالي وجه اقابلها....اذا شفتها بياْنبني ضميري حييل ومابملك نفسي
عبير/وانتي شكو عاد يااختي ياام احمد ابوها اللي باع البيعة واخوك اشترى لولده....
ام احمد/أي بس لاتنسين ولده ماهو شراي ومايبيها واخوك ماحب يكسفه هاذي كل السالفة....يعني محد رايح فيها غيرها هي...
عبير/الله يعينها ويخفف عليها...
ام احمد/طيب واختها مابتجي معها...
عبير/اكيد لا...لان بو ضاري ماقال لاابو عبدالله انه مايبي بنته وقال له ضاري مسافر ماهو هنا واذا رجع بيكلمه...
ام احمد/وليش بعد يماطل معه .كان قال له مانبيها وانتهى من ها السالفة,,,,
عبير/والله مدري شقولك...اللحين شقلتي بتجين ولامنتي جاية....
ام احمد/لاماني جاية..
عبير/ومنتي مسلمة على عيال اخوك قبل لايسافرون....
ام احمد/انا عمتهم واذا اهمهم بيجون يسلمون هم عليّ!!!
**************************************
كان التوتر مالي بيت بو جاسر..وخصوصا عند هتون اللي عقلها يودي ويجيب وعلى بالها ان متعب بيكون مع ليالي رغم انها واثقة مليون مرة انها مابتجي الا مع ابوها(بعدين بتعرفون منهو متعب وشنو سالفته) بس قلقها استبد فيها لاابعد حد وماهي قادرة تتمالك نفسها..
ام جاسر بعد كانت بقمة الضيق على الضيف الجديد اللي بينحسب على عيلتها وبيفرض نفسه وافكار توديها وافكار تجيبها علشان تعطي ليالي فكرة صارمة من البداية عنهم وتعرفها حدودها لاسيما ان الملحق مامداه ينبني وجهزوا لها غرفة في بيتهم لين تنتقل بعد اسبوعين لخارج اسوار مملكتهم,,,
جاسر العريس الجالس بهدوء واحتقار ماهو شايل هم شي غير موعد سفره اللي مايبي يتاْخر عنه وحريص عليه علشان يتنفس براحته وبدون مايذكر نفسه ان فيه بدوية دخلت في دفتر العيلة التابعة له وصارت شريكة حياته على الورق بس وبدون علم أي احد من الاهل والجيران والمعارف!!!! 
**************************************

اصايل بروحها كان القلق مستبد فيها وماعندها غير ترفع يدينها تتوسل لربها يكون بعون ليالي اللي صارت متاْكدة انها بالشرقية مليون بالمية بسبب تاْخير ابوها ونظرات الاحتقار اللي بعيون ام عبدالله وتلاحقها وين ماقامت ووين ماراحت,,,
تفكيرها كله كان محصور انهم يبون يشوفون اختها اكيد او ان عماتها يبون يسمعون منها الموافقة وماقدروا يجون بنفسهم فاابوها وداها عندهم علشان يسمعون موافقتها وموافقة اختها,,,
هذا الشي الوحيد اللي قدر يستقر بعقل اصايل ذيك اللحظات وقلبها يدعي لااختها وصديقتها وحبيبتها وكل شي بدنيتها ان الله يكون بعونها ومايتخلى عنها في مثل ها الموقف وماهي دارية عن اللي جاي,,,,,
*************************************

ماكانت عارفة شلون تتماسك من صدمتها وتوقف على رجلها...
كيف يعني بتظل هنا من الليلة؟أي منطق هذا واي عدل؟اساسا هي جاية حتى بدون ثيابها واغراضها!!!انت شقاعد تقول يبى..مستحيل....
رجعها للواقع صوت ابوها المعصب بخفيف وهو يفتح باب السيارة اللي جنبها/ان شاءالله تبيني انا افتح لك الباب وانزلك على بالك سندريلا!!قومي بس خلصيني خليني ارتاح منك ومن همك؟
طاحوا دموعها بحرارة على وجهها...ليش يبى ليش...معقولة انا هم على قلبك؟؟؟وش مسوية انا علشان استاهل منك ترميني ها الرمية عاد!!
نزلت وهي تغالب قهرها وحسرتها وحيرتها وكل شي قاعد يصرخ فيها ووقفت لحظة وقالت لاابوها ودموعها مالين وجهها
ليالي/يبى اصايل ماهي مالكة الليلة مثلي!!
ابو عبدالله بقهر/لا...ولد عمها مسافر وبعده مارجع...قومي يالله عن الهذرة الزايدة...
**************************************
ام زيد/منى وين اخوك ماشفته لايكون بس طلع؟
صبا بقهر/واذا طلع وش راح يصير يمه..ماهو رجال..ولابيظل متخبي بالبيت طول عمره؟
منى بعصبية/انتي سكتي ومحد طلب رايك؟؟؟؟يمه زيد فوق بيريح شوي..
ام زيد بحسرة/الله يريح قلبه..
منى/امين يارب..
صبا بدهشة وهي تناظرهم/يريح قلبه!!!ليش مو هو اللي جابه لنفسه ولنا!!!!
قابلتها نظرات احتقار وكره من امها واختها وشبت فيها امها بعصبية/شوف قليلة الحيا!!!هذا بدل ماتوقفين مع اخوك اللي شايلك وشايل همك وقاعد يتعب عليك تقولين ها الحكي!!
صبا/يمه انا ....
منى بعصبية/انتي وحدة ضايع فيك الخير والنعمة يابنت الفقر!!اقول اكرمينا بسكوتك لان اخر انسان نبي نسمع صوته بها البيت وفي ظل ها الظروف هو انتي!!
تنهدت بقوة وهي تكتم قهرها وقامت غرفتها تفجر فيها باقي مشاعرها اللي ماطلعت قدامهم!!
**************************************
كان موقف صعب على ليالي من بدايته يوم يدخلون البيت ويدخل ابوها المجلس لان الشيخ هناك ومعاه الشهود وظلت واقفة هي تنتظر عند باب المجلس..ماكانت عارفة شتسوي ولاشتقول من بداية الامر مبين احتقارهم لها ...وش يعني انها تكون واقفة هنا وحتى مايخلونها تدخل داخل؟؟؟؟ظلت واقفة ودموعها ينزلون من تحت غطاها بصمت وهدوء مثلها..وهي لاحول ولاقوة..وموكلة امرها لربها..لين يفرج ربها السالفة وتنتهي ولو انها توها بتبتدي!!! الله يسامحك يايبى الله يسامحك...والله يسامحك ياخالتي ام عبدالله....شسويت انا علشان انحط بها الموقف المهين؟؟
وحتى لو كنت مضايقتكم ها الرمية اللي رميتوني فيها مذلة وتبكي حتى العدو كيف انتوا قلبكم ماهو راضي يرق لي كيف!!!!!
كل اللي كان هامها اصايل اختها وصديقتها وحبيبتها بذيك اللحظات..اكيد انها قاعدة تفكر فيني اللحين وضايق خلقها هذا اذا ماكانت تبكي من خوفها...ياربي احميها واحفظها وخليني التقي فيها عن قريب...
(ليالي واصايل مايدرون عن وضع اعمامهم شلون لان عمتهم عبير وعمتهم ام احمد اذا جوهم ياخذونهم الرياض يونسهم لانها اقرب لهم ونادرا مايسولفون عن العائلة يكون تركيزهم على ليالي واصايل بس علشان كذا ليالي واصايل مايدرون عن اعماهم اذا كانوا متفقين مع بعض ولابعيدين عن بعض)
**************************************
في المطار...
نايف/ها ملكوا خلاص...
ضاري باحتقار/أي...وانت متصور ان عمي بيروح بدون مايملكهم على بعض؟
نايف بشماتة/اخاف بس البدوية تفر عقل جاسر ومايجي المطار وتروح عليه الرحلة؟
ضاري/لاتطمن كلمني وهو قريب من هنا
نايف/اوووف يعني ماقعد مع العروسة؟
جاسر من وراهم بشماتة/لاحق عليها وين بتطير من الليلة رماها ابوها ومشى!!!
لفوا اثنينهم له..
ضاري/من جده عمك رماها ومشى؟
جاسر جلس جنبهم /أي..كاهي بالبيت....هو قايل بنفس الليلة بتقعد عندكم ولالها رجعة بيتي الا على قبرها؟
نايف/ههه ومتى بتروح قبرها يتراواللي بيكون اريح وارحم منك ياجاسر؟؟؟
جاسر/هاذي تحمد ربها اني موقع على ورقة ومخلي اسمها جنب اسمي!!والله صدق ناس ماتعرف قدرها.....انت شسويت مع ذاك مدري شسمه..
نايف/سلامة عمرك بكرة بمر عليه وبنهي السالفة؟؟
**************************************
في ملحق ابو عبدالرحمان في بيت بو جاسر,,,
عبير بقهر/شتعني ها الحركة يبى؟
ابو عبد الرحمان ببرود/بيروحون يودعون ولدهم بالمطار وانتي عارفة ها الشي ليش جيتي بها الوقت؟
عبير بقهر/يبى انا جاية اشوف بنت اخوي؟
ابو عبدالرحمان/اخوك لو هو سنع مارمى بنته ها الرمية ومشى وماهمه شي....لعن بودارك لهدرجة مرخص فيها لاعرس سالت عنه ولاهم يحزنون حتى مهر ماقلت عطو بنتي وكانها مريضة ويبي الفكاك منها...بس تدرين قلبي حاسسني ان فيها شي ولا وراها سالفة ولاليش ..
قاطعته عبير بعصبية/يبى!!معقولة انت تفكر بالطريقة ذي!!!!بنات اخوي ليالي واصايل من اشرف الناس كيف تفكر فيهم بها الطريقة يبى؟
ابوها بعصبية/وليش يزوجها كذا ماتقولين لي!!!
عبير /هو طول عمره كذا ومن توفت امهم وماعاد لهم احد بها الدنيا قلبته مرته عليهم ونسى انهم قطعة منه...وبعدين مايحتاج اكلمك عن قلبه الكبير انت اكثر واحد تعرف ولدك؟؟؟؟
**************************************
بااخر الليل في بيت الماجد كانت صبا تمشي فوق سطح البيت اللي كان يطل على الشارع ..بس المكان كان مظلم ومايبان فيه شي....
كانت تمشي وهي حاضنة كتابها وتفكيرها رايح لبعيد...
لحياتهم اللي بتدهور اكثر من ها الوضع اللي هم عايشينه....
زيد اخوها الوحيد ضيعهم بفعلته الشينة مع معزبه....
البيت كله خانقها ماهي قادرة تتواصل معهم بسلام..
ماتدري العيب فيها ولافيهم؟منو فيهم الغلطان ومنو فيهم على حق؟
ليش دايما متعاكسين باتجاهاتهم وافكارهم,,,معقولة يكونون على صح وهي مو عارفة ها الشي؟؟
لامستحيل انهم يكونون على حق..السالفة واضحة وضوح الشمس مايبيلها أي تفكير واي احد ينظر لها يعرف الحق من الباطل....
هو سرق معزبه بالشركة وزور باوراق رسمية ..يعني بيكون على صح؟؟؟
اه ياربي...لمتى بنعيش ها الخوف والقلق..متى بتتشجع ياخوي وتروح تعترف وتعتذر وتنهي السالفة اللي مضيقة خلقنا كلنا ومشتتنا عن التفكير,,,,
**************************************
مايدري ليش حس بضيقة عجيبة في صدره سرت بها اللحظات..
أي طاري هذا اللي طرى لباله بتالي الليل وصحاه من رقاده وخلقه ضايق ومتكدر...
وش اللي ممكن يكون.....
رفع جواله يناظر اذا كانت فيه مكالمة ولارسالة يطمنونه بس مالقى أي شي...
معقولة البنات صاير لهم شي.....
اه من البنات ومن هم البنات ومن فراق البنات...
مالي الا اتوكل على الله واروح لهم باقرب فرصة تصادفني خلال ها الاسبوع واطلب من ابوهم اني اشوفهم واقعد معهم اظل انا خالهم وهم بنات اختي ومالنا غير بعض بها الدنيا..مو معقولة انه يطردني ويمنعني عن شوفتهم ....
يبيلي اخذ لهم شوية صوغة هو ومرته علشان يرضون ويقتنعون....يالله طالبك لاتردني اشوف ها البنات واطبطب عليهم واعوضهم شوي يوم الله انعم عليّ ويحنن قلب ابوهم عليهم وعليّ يارب,,,,
(متعب الراجح.....الشخص المعذب بحياته....عمره ست وعشرين سنة....الخال الوحيد لليالي واصايل والباقي لهم من اهل امهم كانوا عايشين مع بعض وكان عايش معهم بعد وفاة امه وابوه وبعد ماتوفت ام ليالي واصايل ام عبدالله طردته من البيت وصار ابو عبدالله يمنعه حتى من زيارة ليالي واصايل..وراح الشرقية وكمل تعليمه واشتغل وفتح له مشروع وتوفق..وحب له بنت عن طريق التلفون وظلوا يحبون بعض ثلاث سنين لين قالت له انها بتتزوج وتركته نهائيا..وبها الاثناء ابو عبدالله طرده من البيت بشكل نهائي وحرمه من التواصل مع بناته)ورجع الرياض اللحين علشان يكون قريب منهم,,,)
*******************************************
يالله ابي توقعات للبارت الجاي,,,,
مرحبتين فيكم يالغلا,,,,
شلونكم وعساكم دوم على القوة..
بالنسبة للي سالتني عن البارت فهو يوميا الا اذا ماتبونه يوميا حاضرين مافي مشكلة(ههههه)
وبالنسبة للوقت معليش وقتي شوي مو مرتب بين مواعيدي وروضة بنتي وحوسة ومن هنا وهنا يعني بيكون باول وقت فراغ يصادفني باليوم بس الاكيد انه بينزل معليش بس يترتب وقتي بيكون في وقت ثابت...
وتفضلوا نقراْ البارت الجاي....
البارت السابع,,,
*ماتدري أي لحظات مرة عاشتها اليوم بطوله...مرت على بالها المواقف متسلسلة من قال لها ابوها عن ملكتها وانها مابترد معه الليلة البيت لين نزلوا من السيارة ودخلوا بيت عمها وظلت واقفة تنتظر مصيرها بالحوش وبعدها جاها ابوها مع الشيخ وماتدري ليش حتى ماسالوها اذا كانت موافقة ولالا ؟؟ولاانهم سالوها وقالت أي وهي تناظر بابوها ونظراته الصارمة وقالت أي بدون ماتحس كل اللي تتذكره انها وقعت بيد مرتجفة ودخلوا عنها وبعد دقايق طويلة مرت جتها الشغالة ودخلتها داخل للغرفة اللي هي قاعدة فيها اللحين...
ولاشافت لاعمها ولاولده اللي اسمه زوجها ولااي كائن حي ابدا وكاْنها في بيت مهجور...
ظلت قاعدة بالغرفة وهي حاسة بالاختناق ذابحها...
عايشة وسط اربع جدران بخوف وحذر وترقب....ماهي عارفة من ممكن يدق الباب ويدخل لها هذا اذا كان احد معتبر انها موجودة بها الغرفة وداري عنها؟؟؟؟
***************************************اصايل بفزع/شنو؟
ابو عبدالله بصرامة زلزلتها/سمعتي شقلت لك...راحت بيت زوجها..اختك اعرست الليلة وعقبال مايجي ولد عمك من سفره وياخذك انتي بعد!!
اصايل والدموع تطيح منها وانفاسها متسارعة/شلون تزوجت يبى؟؟؟؟
ابو عبدالله/مثل العالم والناس يعني شلون؟
اصايل ببكي/يبى...انت شسويت.....انت عارف شسويت بليالي الليلة.؟؟معقولة ماهمك تركتها هناك بروحها ومامعها احد؟
ام عبدالله بصوت عالي/انتي بتعلمين ابوك شيسوي بعد ياقليلة الحيا؟؟لعلمك هو لو موخايف عليها ويبي يتطمن على مستقبلها كان مازوجها ؟
اصايل بعصبية/انتي لاتتدخلين سامعة؟اصلا الفكرة كلها من راسك يالسوسة؟
ام عبدالله بشدة/انا سوسة يااصايل!!زين لكن هذا وانا اللي اخذت فيكم الاجر بعد وفاة امك
اصايل/أي اجر أي خرابيط؟؟؟لاتدخلينا بسالفة وتخلينا ننسى السالفة الاهم...يبى مايصير ليالي بتموت بروحها انت ماتعرفها هاذي ماتدبر امورها وماتعرف تتصرف الله يخليك يبى ودني لها؟
ام عبدالله/شايفته سايق لكم رايح جاي على خط الشرقية؟روحي بس نامي وخلي ابوك يرتاح لانه تعبان من المشوار..
اصايل بعناد/مو نايمة لين اشوف اختي واتطمن عليها..
ابو عبدالله بصرامة وشدة/اقول روحي انقلعي من وجهي ولاتخليني اقسم اسوي لك شي ماتبينه...روحي بس انقلعي عني قالت بتشوف اختها..خلاص انسي ان لك اخت هي تزوجت وانتي انتظري زوجك يجي وياخذك...ياالله روحي بللي مايردك ان شاءالله...
**************************************

كان قاعد بداره بالملحق وهو رايح بافكاره لبعيد,,,,
زواج البنت من ولد عمها بها الطريقة اكبر غلط لاسيما انه زواج على الورق وبس وان اهل مايبونها ومايواطنونها بعيشة الله...
لوم بناتها عبير وام احمد لسكوته كان بجهة واحتقار عياله له لانهم ماعطوه خبر بالسالفة صار بجهة ثانية,,
كيف ممكن يتدخل بسالفة هو مايدري عنها وماحد شاوره فيها من الاساس!!!
وبعدين حى لو تدخل شبيسوي بالله!!!
عياله طلعوا من شوره من زمان وماعاد له كلمة عليهم,,,,
اصلا لو هو له مكانة عندهم ماكان قاعد بها المكان بعيد عنهم وكانه منبوذ ولامريض ولاحتى فيه علة تنقل العدوى ولا مثل أي واحد من الخدم,,,كان المفروض يعيش معهم داخل البيت ويكون بوسطهم قاعد وعيالهم يكبرون حوالينه وهو يربيهم مثل ماربى عياله بس الزمن كله تغير وكلا صار يبي مصلحته وبس!!!
ونسوا ولاتناسوا انه ابوهم اللي عمره ماقصر معهم باي شي وشقى عمره كله راح لهم,,,,,,
**************************************
طلعت شمس اليوم الثاني على ليالي وهي قاعدة بنفس الهدوء والحزن اللي قعدت عليه من البارح من دخلت ها الغرفة واللي هي اشبه بسجن,,,
كانت بمثل مكانها ولاحتى غيرته,,,
كان شي قاعد على قلبها وخانقها...احساس ماممكن توصفه ابدا لااي مخلوق غير اختها اذا ربها كتب وشافتها مرة ثانية,,,
ماتدري شلون تعبر عنه....هو احساس بالمرارة والمذلة والمهانة ولاشتقول بالضبط؟؟؟
من دخلت ها الغرفة وقعدت فيها مامر عليها أي مخلوق رغم انها تسمع اصوات رايحة واصوات جاية بالبيت بس حاسة كانها مسجونة هنا وما مفروض احد يشوفها,,,مرت في بالها افكار كثيرة..ساعات تقول ان ولد عمها اخذها وامه وخواته مايدرون علشان كذا هي هنا بها الغرفة لين مايشوف له صرفة لاسيما ان ابوها اكيد استعجل عليه بالموضوع وماعطاه فرصة يدبر اموره ....
ياربي شبيصير اللحين,,,لمتى بظل محبوسة بها الغرفة ومحد يدري عني!!!!
ياترى كيف نمتي البارح يااصايل؟؟؟؟
ادعيلي يااختي ادعيلي...حتى ها الزوج ماشفته لو نظرة وحدة وقلبي حاس انه مابيكون ارحم لي من ابوي!!!!
مدري ليش حاسة بالموت يااصايل وانا مابعد شفت احد فيهم كيف لو تصير بين مواجهات ويرفضوني,,,ابوي بيذبحني لامحالة لانه موصيني مااطلع من ها البيت الا على قبري وماارد له مرة ثانية!!!!
قطع عليها تاملاتها صوت الشغالة اللي كانت واقفة فوق راسها وهي تكلمها..
رفعت راسها بفزع وشافتها واقفة قبالها,,
ليالي/في شي,,
الشغالة/اللحين تبي فطور ولابعدين؟
ليالي/ها...لا ماابي شي....
الشغالة/ok...اسمي جانيت اذا يبغى انتي حاجة...
ليالي/لو سمحتي......
لفت لها الشغالة مستغربة منها..
ليالي بارتباك/وين بابا جاسر؟
الشغالة باحتقار/بابا جاسر سافر البارحة؟
**************************************
في بيت ابو ضاري,,,
ام ضاري/وصلت بنت اخوك القروية؟
ابو ضاري/أي من البارحة هي هناك؟
ام ضاري/اشوف ام جاسر البارحة بالمطار ماتتكالم!!!ووين حطوها؟
ابو ضاري/حطوها بغرفة تحت ...
ام ضاري/ومتى بيسوي لها اخوك الملحق؟
ابو ضاري/من اليوم بيشتغلون العمال فيه....ماتبين تروحين لها ياام ضاري؟
ام ضاري بنفخة/نعم نعم!!عيد ماسمعت شقلت؟؟اروح لها؟؟؟شسوي بالله اروح لها؟اعظم سلام ولاابارك لها؟
ابو ضاري/.......
ام ضاري/ان شاءالله تبي تمر عليها ياعيوني؟
ابو ضاري بتردد/ليش لا...هاذي بنت اخوي..
ام ضاري باستهزاء/أي..صح..لازم تمر عليها وتشوف طلباتها وشلي قاصرها وتجيبه لها!!!اسمعني زين ياابو ضاري تروح بيت اخوك ماعندي مانع بس تقرب صوب ها الخايسة ولاتحط لسانك بلسانها لا..هاذي سالفة ثانية...انا لاابيها تشوفنا ولانبي نشوفها لاانا ولااعيالي ولاحتى انت!! 
**************************************ا
لضهر عند بيت الماجد...
كانت نور وصبا يمشون راجعين من المدرسة ودخلت نور بيتهم يوم وصلوا لانه كان اقرب من بيت صبا وظلت صبا تمشي لعند بيتهم وراسها بالارض وهي شبه سرحانة لين سمعت صوت فرامل سيارة بالقوة وكانها صدمة قوية ورفعت راسها وشهقت بالقوة..
كانت سيارة زيد ضاربة بسيارة ثانية ومبين ان زيد اللي غلطان راحت تركض لسيارة اخوها تتطمن اذا كان صاير له شي واول ماوصلت له كان اللي بالسيارة الثانية طلع منها ووقف على راس اخوها اللي للحين مانزل من السيارة..
صاب رمت اغراضها وشنطتها على الارض وهي تلهث/زيد..زيد صار لك شي ياخوي؟
تنحى نايف على جنب علشان تتقدم من اخوها اللي حابس نفسه في السيارة وماكان يبي يشوف نايف اللي واقف قدامه!!!!
**************************************
على سفرة بيت ابو جاسر...
ابو جاسر/طلعتوا لليالي شي تاكله؟
ام جاسر بدون ماتناظره وبدون نفس/راحت لها الشغالة قالت ماتبي شي؟؟
شمايل/لمتى بتظل هنا قاعدة معنا؟
ابو جاسر/اسبوعين وبيخلص ملحقها.....
ام جاسر/الله يعين قلبي بها الاسبوعين؟
هتون بغضب/ليش هي قايلة لك شي يالغالية وضيقت خلقك؟
ام جاسر بقهر/وجودها بروحها يكدر خاطري ويضيقه...
ابو جاسر/ماعليه ياام جاسر...هي بعد قاعدة بغرفتها ومسكرة على روحها دارها ولاطلعت منها امس..
ام جاسر/لاوالله وان شاءالله تبي تطلع وتتمشى بوسط بيتي بعد!!!تحمد ربها اني مضيفتها عندي ؟
ابو جاسر/محد منكم مر عليها وقعد معها؟
شمايل بدون نفس/انا عندي امتحانات بالجامعة مافيني اضيع أي وقت؟
هتون/اذا انا المقصودة فا لااحد يفكر يفرض عليّ ها الشي؟
ثامر/هي كم عمرها؟
ام جاسر/وانت وش عليك ؟؟؟كل غذاك وانت ساكت؟
ابو جاسر/أي بس مايصير تقعد بروحها مروا شوفوها اكيد هي مستحية منكم..
ام جاسر/ها الاشكال ماتستحي لاتخاف عليها بتشوف قوة باسها بعدين....
ابو جاسر/أي بس مايصير ابوها جابها بدون شي شوفوها يمكن تبي تتحمم ولاتبي شي؟
هتون باحتقار/خل جانيت تعطيها من ثيابها؟؟؟
**************************************


ام عبدالله/وصمخ ماتسمعيني اناديك من صبح الله؟
كانت اصايل على فراشها من البارحة ودموعها ماوقفت وناصبة مناحة وعزا على فراق ليالي اختها الغالية,,,
ام عبدالله/صدق ماتستحين تخزيني بنص عيون وترجعين تحطين راسك على مخدتك؟؟؟قومي بس قومي عساك البلى الناس بترجع تنام نومة العصر وانتي مابعد قمتي من نومتك البارحة؟
اصايل بغضب/ومن قال لك اني نمت اصلا!!!
ام عبدالله/والله عاد مو ذنبي....
اصايل بقوة/قولي له ابي اشوف اختي...حرام مايصير كذا..
ام عبدالله/وش اللي مايصير انتي بعد...انتي ماتحبين اختك وتبين لها الستيرة يااصايل خلاص..ادعي انك تلحقينها بسرعة؟
اصايل/لو هي وحدة من بناتك رضيتيها لها تتزوج بها الطريقة وبها الوضع؟ياعالم هي حتى ثياب مااخذت معها؟
ام عبدالله/فكرك جاسر بيقصر عليها؟؟؟هذا فلوس فلوس على قلبه هو وابوه...بكرة اختك بتعيش ملكة ياحظي وانتي بتلحقينها..وقاعدة تبكين!!قومي ياعمري قومي مسحي دموعك..
اصايل بحدة/يوم انهم فلوس وبيعيشون اختي ملكة ورى ماعطيتيهم وحدة من بناتك ورميتني انا واختي عليهم!!!!
**من كثر ارتباكها وخوفها فتحت غطاها وهي انفاسها تتسارع وكانها نست الواقف جنبها ..
صبا بخوف/زيد صار لك شي ياخوي؟
كان منزل راسه ومايبي يتكلم من خوفه من مواجهة نايف...طول الوقت قاعد بالبيت بس الحظ الردي خلاه يطلع ومن شاف سيارة نايف جنبه ماعرف شيسوي وصدمها بس زين انه ماتعور...بس صدمة السيارة بعد سالفة ثانية طاحت على راسه...
صبا/زيد..انا اكلمك ياخوي رد عليّ!!
زيد بهدوء/مافيني شي....
نايف باحتقار /تبي تروح المستشفى؟
لفوا اثنينهم له وكانهم تناسوا وجوده...
كان يبتسم بشماتة وتلاشت ابتسامته اول ماشاف صبا تناظره باحتقار ...
زيد انتبه على نظرات نايف لااخته وقال له بسرعة/صبا روحي داخل انا بلحقك؟
نايف بقوة/لسه بدري تلحقها ؟؟؟انا ماصدقت اشوفك؟تبي تهرب بسهولة؟
ساد الصمت المكان...
نايف بنفس القوة/وين تبي نتكلم؟ترى مافيني انتظرك كثير عندي مشاوير غيرك خلصني؟
زيد بتردد/بعطي امي خبر ..
قاطعه نايف/انت شسالفتك على امك ياولد امك دايم محتمي وراها؟
زيد بشوية غضب بس مكتوم/قصدي بسوي لك طريق تتفضل؟
نايف بسخرية/روح عطها خبر انك بتطلع معي وبلاش القعدة بفندق خمس نجوم اللي يسد النفس...وبسرعة تراني انتظرك لاقسم بالله العظيم مايصير لكم خير اليوم؟
نزل زيد من السيارة بسرعة واختفى داخل البيت ولفت صبا تاخذ اغراضها من على الارض وهي تتمتم بشتايم لنايف اللي ماشافت بحياتها مثل حقارته,,,
*************************************
عبير/قلت ادق قبل لاتطلعون
ام جاسر/ليش وبن بنروح ؟
عبير/مدري يمكن عندكم شي...
ام جاسر/واذا كان عندنا شي البيت بيتك ياعبير..
عبير/تسلمين...بس انا جاية ازور ليالي؟
ام جاسر بتمتمة/أي..
عبير/شلونها ان شاءالله مرتاحة؟
ام جاسر بصراحة/شوفي عبير انتي عارفة انها بتقعد ضيفة في بيتي لين تروح ملحقها وانا مالي شغل فيها ولاهي لها شغل فيني!!
عبير/أي بس ياام جاسر حق الضيف تباشرينه ولاانا غلطانة؟
ام جاسر بكبرياء/وانا مو مقصرة الشغالة تروح لها كل مافضت وسالتها اذا تبي شي وش تبي بعد اكثر من كذا!!!
عبير تنهدت/ابوي ماقال يبي يشوفها؟
ام جاسر/ابوك اليوم ماهو عندنا...في بيت بو ضاري...
عبير/طيب انا اتركك اللحين توصيني على شي؟
ا م جاسر/سلامتك...بس جيبي لنا روعة اشتقنا لها نبي نشوفها...
عبير بهدوء/ان شاءالله....مع السلامة,,,
**************************************صبا انتفضت بقوة وهي تباعد يد نايف اللي مسكتها من كتفها...
صبا بخوف/مجنون انت!!
نايف بشدة/كنك قاعدة تسبين وتشتمين فيني!!
صبا بعدت نفسها عنه بالقوة وهي اللي تالمت طبعا...
نايف/ليش ماتصيرين قوية يالبزر وترفعين صوتك؟وتسمعيني!!
صبا وهي تغالب دموعها وتقول بضعف/أي وانا الصادقة مهما كان زيد غلطان فاانت ماعندك أي اسلوب للتفاهم وكاْنك تكلم حشرة مو بشر؟
نايف بنفس الشماتة/ليش انتي عادة اخوك بشر؟؟؟
/////////////////////////////////////////////////////////////////////////
***احم احم احم...اول شي مااعتقد ان البارت قصير يعني طوله ممتاز هههه
ثاني شي نجي للتعليقات والتوقعات(خلاص دلعتكم ستة بارتات مافيها اي تعليق نجي للجد عاد)
**وش ممكن راح يصير بين صبا ونايف؟؟
**اذا تبين ارسمك ترى ماعندي مانع لان صورتك ركزت في بالي..منو بيقولها..
**ليالي وموقفها من سفر جاسر ليلة العرس وش بتكون؟
**الجد وموقفه من اللي صار وهل بيحرك ساكن ولابتلحق اصايل بمصير اختها؟
اشوفكم على خير ياقلبي,,,
البارت الثامن,,,,,

صبا/تافه.....حقير...
نايف/بعد...لاتخلين شي بقلبك طلعي كل اللي عندك....
صبا اكتفت انها تناظره بخوف وفجاْة اكتشفت انها كاشفة الوجه وشهقت بقوة وحطت الغطاء على وجها بسرعة وهي تحمل شنطتها على كتفها وباقي كتبها بيدها وتروح تركض لجهة بابهم..
نايف بصوت عالي وشامت/بعد شنو ياقلبي بعد ماحفظت ملامحك؟؟وينك اذا تبين ارسمك ماعندي مانع ترى صورتك ركزت ببالي!!**************************************
اصايل بشوية خوف/يبى...
ابو عبدالله بملل/اذا ماعندك شي مثل العالم والناس وهذا اللي اتوقعه لاتتكلمين؟
اصايل بضعف/يبى تكفى حلفتك خليني ..
ام عبدالله/انتي ماتملين من ها السالفة؟
اصايل بحدة/ياناس اختي وابي اتطمن عليها؟
ابو عبدالله بحدة/روحة الشرقية ماراح تروحين؟
اصايل بقلة حيلة/طيب خليني اكلمها...واللي يسلمك يبى تكفى...اذا كلمتها ماراح اطلب منك شي مرة ثانية..
ابو عبدالله يبي يصرفها/طيب اكلمه واشوف اذا زوجها ماعنده مانع ..
فتحت له اصايل مناحة جديدة وقالت بهلع/شلون يعني يبى في احتمال انه مايتركني اكلمها؟؟؟
ابو عبد الله بتاْفف/يابنت هم توهم معرسين البارح والرجال يبي يقعد مع مرته(احلف والله)مايصير ..
اصايل بعناد/لايبى مو على كيفه مايتركنا يكلمها بعدين بيفكرنا مو مهتمين لها وبيرخص فيها؟
ام عبدالله بشماتة/أي صادقة يابنيتي....
اصايل/دق لهم اللحين يبى..
ابو عبدالله بنرفزة/خلاص عاد لاتصيرين حنانة وانقلعي دارك تراك ادوشتيني....
**************************************
عبير بتردد بعد شوفة ليالي قاعدة وعيونها شاحبة/ادخل ولامو مرحب فيني!!
كانت عبير دقت الباب اكثر من مرة بس ليالي كانت سرحانة وماسمعت ويوم فتحت الباب وقفت عنده ومادخلت داخل....
كانت ليالي بعدها سرحانة ومارفعت راسها....
عبير بصوت اعلي/ليالي...
رفعت راسها وكل معالمها جامدة وشاحبة وها الشي اللي خوف عبير اللي قالت بسرعة/وش فيك....
وقفت ليالي اول ماشافت عبير قدامها وقالت بصوت متقطع/هو صدق سافر البارحة بعد ماملك عليّ ياعمتي؟؟؟
عبير صارت تناظر بالارض من الاحراج اخر شي توقعته انها تبتدي مع ليالي من ها النقطة الحساسة واللي ماكانت عارفة انها درت شي عنها ....
وحده بس كان سكوت عبير ياْكد لليالي بان الشي صحيح وقالت بصوت باكي/ليش....
رفعت عبير راسها علشان تتكلم بس تفاْجات ان ليالي ماقدرت تتماسك وطاحت على الارض...
**************************************
تافه...حقير..
ها الكلمتين بس اللي كانوا شاغلين بال نايف طول ها الساعتين اللي قاعدهم مع زيد في الكافي من وصلوا ...
ساعتين وهو يفكر فيهم وكل كلمة ماخذة لها ساعة بالكامل وهو يعيد ويزيد فيها بعقله...
ياترى وش ممكن تسوين ياصبا علشان تكفرين عن ها الكلمتين اللي اكيد انك ندمانة اللحين يوم قلتيهم وبتندمين اكثر واكثر عليهم!!!!
هذا بس اللي كان شاغله بعكس الانسان اللي قاعد قباله وكل وصلة فيه ترتجف من الخوف وهو حاس ان سكون نايف ها الساعتين الكاملين وراه اكيد مصيبة وانه مابيرمي عليه أي راي الا وهو حاسب حسابه زين...الله يستر والله ان قلبي طاح بين يديني من سكوتك يانايف ولالي حيلة اسالك عن شي,,,,
قطع الصمت جوال زيد اللي دق للمرة الخامسة من قعدوا,,,,
ورد عليه بخوف وبصوت واطي.../قولي لاامي اني مابعد خلصت واني انا اللي بكلمها طيب...
قولي لاامي.....هذا معناته انها هي اللي كانت على الخط يانايف....طيب ياصبا طيب...بشوف وش الدبرة معك يالبزر...وبوريك منهو نايف اللي قلتيله حقير وتافه..اذا مااضيعك وااوديك ورى الشمس مااطلع نايف التميمي....
صار يناظر بزيد بصرامة وزيد شوي ويموت بثيابه من الخوف....
نايف بقوة/كيف وضع الاهل؟
زيد بخوف/شلون يعني؟
نايف بنفس القوة/يبيلها فهامة هاذي؟سالتك عن الاهل...ولاتبيني ارميك بالسجن علطول وانا ماعرفت شي عن اهلك؟
زيد بخوف اكبر/تكفى طال عمرك عطني فرصة...انا امي ماعندها الا انا وبنتين شلون بيعيشون؟
نايف وهو يبي يوصل لهدفه من خلال ها الاسئلة/وانا اللي قلت لك تعال اسرق!!يااخي اذا انت انسجنت تشتغل وحدة من خواتك وتصرف على اهلك؟
زيد بمسكنة حقيقة/أي بس اختي الكبيرة طايفة الثلاثين ومامعها الا شهادة ابتدائي منو بيوظفها عنده واختي الصغيرة توها ماتخرجت من ثالث ثانوي,,,
يعني انتي يالبزر بثالث ثانوي...زين اول شي عرفناه عنك...و لاماهو اول الاشياء..عرفنا ان اسمك صبا من قبل وانك حلوة مووت!!!!
**************************************
كان قاعد بمكتبه وهو سرحان بعالم ثاني,,,,
كل اللي عرفه ذيك اللحظات ان يده لاشعوريا مسكت القلم وخطت ها الكلمات,,,
ماكرهت الفجر يوما الا عندما كان في الفجر الرحيل,,,
غبت عني في الشروق فظل العمر بعدك ليلا طويل,,
امطرتني السماء اشواقا واشجانا وحزنا ثقيل,,
واظل حتى الفجر انتظركي فيرثيني الليل ووجه القمر الجميل,,
وتشرق عليّ الشمس وتعدني غدا بعودة الغائب النبيل,,,
فاابكي وابكي ويبكي الدمع في عيني فااكره الدمع الذليل,,,
وبعد سنين وقبل رحيل الشمس في المغيب همست لي,,
لايرد الدمع غائبا فارحم قلبك العليل..
لقد نسيك حبيبك وشمس هواه افلت..ولم يبقى من وهجها سوى ومضات الاصيل...
فقد كان حبك كالندى اذابه الفجر عند الرحيل..
والحب يابني لايمنح ابدا لعابر سبيل!!استاذ متعب..استاذ متعب...
رفع راسه بفزع وهو يشوف سكرتير مكتبه واقف على راسه...
متعب بضيق لاانقطاع افكاره/في شي...
السكرتير/طال عمرك مضت نص على وقت اللي المفروض نكون قفلنا فيه؟
متعب/أي طيب....طالع اللحين...
رجع بافكاره من جديد لها....ماكانت بحياته ابدا مجرد عابر سبيل لانها ملكت كل كيانه وتفكيره بها الثلاث سنين....عاش معها مثل مايعيشون أي حبيبن وها الشي واثق منه مثل ثقته بنفسه....تنهد بقوة وهو يكور الورقة اللي توه كتبها ورماها بااقرب زبالة له وقام من مكتبه وحالة الحزن ملازمته كااعز صديق وفي مايمكن يتخلى عنه بحياته!!!
**************************************
عبير بخوف/ليالي....ليالي شفيك يابنتي...
هتون وهي عند الباب بضيق/جاية لنا بعلتها؟
لفت لها عبير وقالت بحدة/انا جايبتك هنا عون شوري عليّ وش نسوي بدل هذرتك اللي مامنها أي فايدة؟
هتون بعصبية واضحة/يعني هي طاحت علينا واحنا تونا نشوفها وش ممكن نعرف وش اللي فيها ؟
عبير وهي تضرب ليالي بشويش على خدها وتصحيها.../ليالي...حبيبتي قومي كلميني طمنيني...
فتحت عيونها بشويش بعد مارشت عليها شوية مويه على وجهها..
ليالي بصعوبة/عمتي...
عبير بفرح/ليالي...شفيك ياقلبي خوفتيني عليك...
نزلت دموعها قبل سؤالها لعبير/صدق جاسر سافر البارحة؟ليش هو مايبيني؟
هتون بقوة واحتقار وهي بعدها عند الباب/أي مايبيك...
عبير بحدة/هتون وش قلة ها الادب؟
هتون بنفس الوقاحة والثقة/خلها تعرف من اللحين بدل لاتسوي لنا فيها فلم هندي..اخوي مايبيك يالبدوية فماله داعي ها الدموع !!!
لفت ليالي وجهها للجهة الثانية علشان لاتسمع أي شي جديد وعبير تاْنب هتون بنظراتها اكثر من كلماتها...
ليالي بصعوبة/طيب ليش ملك عليّ يوم انه مايبيني!!
هتون قالت بحدة/لانه انغصب يملك عليك...ولاتنتظرين منه أي شي؟؟؟؟
قالتها وطلعت من الغرفة وصفقت وراها الباب.بقوة....
الشي اللي خلى صوت ليالي يعلى بالبكي/ليش ..ابي افهم بس ليش....منهو اللي غصبه ياعمتي!!
عبير تهديها/خلاص حبيبتي هدي اللحين وبعدين بنتكلم....
ليالي ودموعها خانقتها/لو كان لي راي ياعمتي عند ابوي كان قلت لا..بس انتي عارفة اني اليوم اللي جيت فيه تفاجاْت بكل شي واني مااملك امري قدام ابوي....
عبير/خلاص يابنت الناس هدي....انتي تعبانة ولازم ترتاحين بعدين اللي فهمته انك مااكلتي شي من جيتي وتلاقيك حتى في بيتكم مااكلتي شي...قومي غسلي وبجيب لك شي تاكلينه....
ليالي غطت عيونها بيدينها علشان لاتشوف عمتها دموعها ماتدري ان صوت شهقاتها فاضحها..
عبير /ياليالي حرام عليك ها البكي....ليش تبكين ؟
ليالي بانكسار/ابوي رماني على رجال بعد مايبني ..وين اروح لاابوي يبيني ارد بيته ولاها الرجال يبيني وسافر من ملك عليّ!!!شسويت انا؟؟ليش يصير معي كذا وكاني مريضة بشي معدي ولا فيني شي ينرفز الناس عني!!!
ليالي وهي تضمها لصدرها/ليالي...بنتكلم بالموضوع انا وانتي بس اذا هديتي اللحين ماينفع...صدقيني انا مو راضيني ها الشي ابدا بس شسوي....الامر لاهو في يديني ولافي يدينك....قومي حبيبتي قومي غسلي وجهك وبعدها بنتكلم...
شدت ليالي على نفسها رغم ان كل تعب العالم كان فيها ذيك اللحظات واول ماوقفت رجعت طاحت من جديد وسط صرخة عبير اللي كانت تناديها باسمها,,,,
**************************************
زيد/شلون يعني مافهمت؟
نايف/يعني اللحين بتنقلع عن وجهي وبترجع بيتكم لين افكر فيها وفي اللي ممكن اتغاضى عنه واللي اتفاهم فيه لكن ياويلك ياسواد ليلك ياولد امك لودقيت لك بكرة ولابعده ومارديت عليّ ترى مايرد الشرطة عن بيتكم شي لو اخليهم يرمون امك وخواتك بالشارع سامعني!!
زيد/سامعك طال عمرك....
نايف/اللحين قوم انقلع عن وجهي خلني افكر....
قام زيد بحركة سريعة من على الكرسي وكانه ينتظر ها اللحظة من قعدوا ولف بيطلع بس صوت نايف القوي كان لازم يوقفه قبل لايكمل مشيه,,,,
نايف/وينك..لاحظ اني للحين ماحكيت بصدمة سيارتي اليوم ومتغاضي عنها!!!!!
كمل زيد طريقه وهو فيه قهر العالم كله من اللحظة اللي خلته يفكر يطلع برى البيت ويشوف نايف بوجهه ,,بس هذا القدر اللي مامنه مفر,,,,
اما نايف رجع يسرح من جديد في اللعبة الجديدة بساحته...صبا وكلام صبا وشنو ممكن يكون عقاب صبا؟؟؟؟؟
تنهد وهو يذكرها ورفع كوبه يشرب قهوته اللي بردت من كثر ماافكاره سرحانة بها البنت المجنونة وبها الكلمتين اللي اثاروا ساتفزازه!!!
أي اكيد بيثيرون استفزازه لان وحدة مثل صبا وعايشة بها العيشة وبها الوضع ماالمفروض انها تتلفظ وتقول ها الكلام لي انا نايف شخصيا!!!
لكن اذا فكرت انها بتعدي معها على خير فهي بتكون اكبر غلطانة..انا نايف...مو أي شخص ثاني ممكن يمررها لها....
**************************************
اصايل بترجي/وين ابوي؟
ام عبدالله وهي تشرب قهوتها/طلع...
اصايل بقوة/اووووف
ام عبدالله/عمى بعينك يللي ماتستحين!!ليش تتاْففين؟
اصايل بنرفزة/شحقه طلع بدون مايقول لي!!!
ام عبدالله باحتقار/وهو متعود يشاورك قبل لايطلع ياحظي!!
اصايل بنرفزة/عارفة انه مايشاورني بس ها المرة انا ابي منه شي...
ام عبدالله بلقافة/شتبين؟
اصايل بتاْفف/يعني شكون ابي بالله!!ابي اشوف كلم عمي مدري ولد عمي ابي اسمع صوت اختي واتطمن عليها؟
ام عبدالله/تدرين ان ماعندك سالفة يااصايل؟؟؟
اصايل بهلع/انا ماعندي سالفة!!!
ام عبدالله/أي والله ماعندك سالفة...اللحين اختك غرقانة بالعسل مع عريس الهنا وماهي طاقة لك خبر...وانتي تقولين ابي اكلمها...
اصايل/هي...
قاطعتها ام عبدالله/هي شنو ياحظي هي شنو؟هي يالعاقلة اللي المفروض تكلمك...لو هي تبي بتقول لزوجها ابي اكلم اختي اطمنها بس هي مافكرت فيك وهامتها وناستها وبس وانتي ياخلاف عليك ذابحة عمرك على ولاشي....
اصايل بتفكير/بس...بس يمكن زوجها...
ام عبدالله/زوجها شفيه ياحظي موفر لها كل اللي تبيه مثل ماعرفت من ابوك شي ولاكانت تحلم فيه حتى!!!بيضرها انها تكلمك ولامستكثرة عليك تعرفين الخير اللي هي فيه؟
اصايل قعدت جنب ام عبدالله وقالت بتردد/لا..مو ليالي اللي تفكر كذا ياخالتي....انا اعرفها...وبعدين هي راحت حتى ماشالت مع ثيابها شسوت البارح بس!!
ام عبدالله/شسوت تقول لي!!!تلاقين ولدعمها حاط لها دولاب طول بعرض وفيه من كل الاشكال والالوان وانتي تقولين لي شسوت البارحة؟
اصايل بتردد/مااصدق ليالي ممكن ماتسال فيني ولات...
ام عبدالله/انتي قومي اللحين ودخلي دارك وفكري في ولد عمك ضاري اللي بيصير زوجك ياحظي..ماتدرين متى يرجع من سفرته..يمكن الليلة خوب هو مستعجل على العرس بس يرجع يبي ياخذك...قومي فكري وش بتسوين....
اصايل بتردد/هو قال انه مستعجل؟
ام عبدالله/أي هو مكلم عمه من الديرة اللي مسافر لها وقال له قول لااصيل تحط في بالها اني باي وقت ارد بجي اخذها ولاتقول لا ياعمي...وابوك طبعا مابيقول لولد اخوه لا..
اصايل وبدت افكارها تسرح لبعيد/هو ليش مسافر...
ام عبدالله/مسافر تابع عمله الشركة مسفرته..
اصايل/اممم..
ام عبدالله/قومي حبيبتي قومي دارك وفكري براحتك...
قامت اصايل وفي بالها الف حلم وحلم وردي على ضاري اللي كلم ابوها وقال انه مستعجل يبيها...
ام عبدالله بهمس/عساك ماتتهنين لاانتي ولااختك قطع!!!مصدقة نفسها يبيها وبيموت عليها بعد!!!

في المستشفى,,,
عبير/حمد الله على سلامتك..
ليالي/...........
عبير/الدكتور يقول صار عندك هبوط بالدم وهذا كله منالارهاق وقلة الاكل....
ليالي/..................
عبير/ليالي قولي شي...
ليالي بحزن/وين اروح ياعمتي؟
ليالي بتاءثر/بتجين معي البيت اليوم بتقعدين عندي لين تتحسن صحتك وبعدها ...
ليالي باعتراض/لاياعمتي لا...
عبير/مالك حق تعترضين ياليالي انا ماراح اخليك وحيدة في بيت ام جاسر؟
ليالي/..........
عبير/..........
ليالي بخوف/واذا ابوي عرف اني مو في بيت زوجي!!!!
عبير باحتقار/لاتطمني ابوك مابيكلف على عمره ويسال عنك من اليوم هذا اذ فكر يسال؟هاذي عمتك ام احمد اكيد متصلة تسال عنك خل ارد عليها....هلا...هلا اختي شلونك...اي الحمد الله بخير...لحظة...ليالي عمتك تبي تكلمك....
ليالي بضعف/الو....هلا عمتي....بخير عساك بخير...الحمد الله.....اي...اي....طيب....ماعليه..مع السلامة,,,
مدت يدها بالجوال لعبير وقالت بتردد/عمتي ام احمد تقول اروح لها البيت؟
عبير/يعني هي عمتك وتروحين لها البيت مافيها شي وانا تقعدين عندي تصير سالفة؟
ليالي بدفاع/لاموقصدي بس هي وضعها غير بقضي يومي مع تهاني ولابسمة...انتي بنحرج من وجود زوجك ويمكن احرجه بعد....
عبير/شها الكلام ياليالي البيت بيتك..
ليالي/ماعليه خليني اليوم هناك وبكرة تعالي خلينا نتكلم بالموضوع لاتتركيني الله يخليك,,,,
*************************************
*ليش انت وحيد يامتعب ماسالت نفسك ها السؤال؟؟؟؟
طيب ولمتى بتظل حزين ووحيد؟؟؟لااهل ولااصحاب ولاونيسة ترد عليك الكلمة؟؟؟
تنهد من قلب وهو يذكر ها الثلاثة الاشياء اللي يفتقدهم بحياته,,,
الاهل....واللي ماظل له منهم غير ليالي واصايل ومحروم من شوفتهم صار له اكثر من خمسة شهور لاشافهم ولاسمع صوتهم بدون أي ذنب جناه؟؟؟؟
الاصحاب...والصديق الوحيد اللي عاش معه طول دراسته بالشرقية اربع سنين كاملة وبعدها توفى بحادث سيارة الله يرحمه ويغمد روحه الجنة ويلهم اهله الصبر والسلوان واللي عجز من بعده يلقى أي صديق يسد مكانه ولاحتى يطلعه من عزلته,,,,
ونيسة.....كانت في حبيبة بحياته بس الزمن بعادهم....مايدري هي فرطت فيه بسهولة كذا ليش!!!
كيف جاها قلب وقالت له اتركني في واحد متقدم لي وانا موافقة عليه!!!
ليش علقته وبالنهاية اختارت غيره!!!
مايقدر يتحمل ذكر ها السالفة ابدا..ولايقدر يتخيلها تكون قاعدة باي لحظة مع رجال ثاني ويتغزل فيها ويلمسها وتحق له وهو ينحرم منها!!!!
مايقدر لازم تنزل دموعه بعد مايذكر ها الاشياء اللي فاقدهم بحياته....
لاشعوريا مسك طرف شماغه يمسح الدموع اللي طاحت من عينه واللي ماعنده غيرهم تبين ضعفه وانكساره بها العالم الغريب!!!!!
*************************************
*في غرفتها كانت قاعدة تتخيله...
كيف ممكن يكون شكله؟
اسمر ولاابيض؟طويل ولاقصير؟نحيف ولاسمين؟
طيب ولاشراني؟هادى ولاعصبي؟بخيل ولاكريم مثل ولد عمه؟
ياترى وش ممكن تكون ياضاري؟وليش قلت لاابوي انك مستعجل بالزواج...ماودك نقعد ونتفاهم وبعدها نقرر اذا نكمل ولالا؟لهدرجة واثق ان احنا بنتفق مع بعض....
ياحبي لك...شكلي حبيتك خلاص ....اصرارك عليّ قاعد يخليني ابتسم بيني وبين نفسي مثل المجنونة...بس مو مهم مدام باخر المطاف بتوسد حضن الرجال اللي مستعجل ويبيني!!!
معقولة يكون هو طلبني من ابوي وابوي مارضى يزوجني قبل ليالي وراح لبيت عمي وخطبها لجاسر بما ان ضاري مصر عليّ!!(عاشت الجو بحق وحقيق)
تجوز ليش لا...اه لو بس اعرف عنك أي شي....وش تحب...اي الالوان تفضل...وش اكلتك المفضلة,,,أي شي لو كان بسيط علشان يكون مدخل بينا,,,
متى بس تجي وحدة من عماتي واقدر اعرف منها أي شي قبل لايجي ضاري وينفذ اللي براسه وياخذني وانا مابعد جهزت شي لااستقباله!!!
*************************************
في ملحق الجد في بيت بو ضاري,,,,,
الجد/من وين جاية؟
عبير وهي تلهث/طلعت من المستشفى ومريت بيت ام احمد وجيتك اسلم عليك؟
ابو عبدالرحمان بخوف/المستشفى؟عسى ماشر يابنيتي؟
عبير بحزن/الا شر يايبى....ليالي طاحت عليّ اليوم؟
ابو عبدالرحمان/..............
عبير/اشوفك ماقلت شفيها ولاسلامتها يبى؟
ابو عبدالرحمان بعدم اكتراث/وش بيكون فيها يعني!!
عبير بتودد/يبى البنت انصدمت ان زوجها مايبيها وانه سافر بنفس الليلة؟
انت تشوفها حلوة يبى يسافر بعد ماملك عليها ولاحتى فكر يسلم عليها لو يشوفها..
ابو عبدالرحمان/كذا احسن لها علشان لاتتحسس؟
عبير/لايبى مو صحيح..هي كذا انجرحت...تصور بيت ولدك رامينها بغرفة من البارحة ومحد سير عليها حتى ولدك وعرفت من الشغالة ان الزوج الموقر سافر من البارحة؟برايك يبى أي صدمة هاذي من اول ليلة؟
ابو عبدالرحمان/وليش ابوها ماقال لها؟
عبير/محد قاهرني بالسالفة الاابوها وعمها ...احد يرمي بنته ها الرمية,,,,ولااخوي الثاني حابسها بذيك الغرفة ولاتدري وش قاعد يصير وكانها معزولة لمرض معدي فيها؟
ابو عبدالرحمان/انتي لاتشغلين بالك؟
عبير/كيف يبى مااشغل بالي..هاذي بنت اخوي...والبنت يتيمة...وانا طول حياتي ماشفت منها الا الخير مقدر اتركها بموقف مثل كذا واسكت......اليوم اخذتها اختي ام احمد وبكرة بمر انا اخذها وبنشوف يحس ابو جاسر لغيابها ولالا؟
ابو عبدالرحمان/تطلعونها من بيته بدون ماتقولون له؟
عبير/أي...واذا هو مهتم هو اللي بيسال عنها؟
ابو عبدالرحمان بعصبية/جنيتي انتي!!لو تسوينها لاانتي بنتي ولاانا ابوك؟
عبير بصدمة/يبى..
ابو عبد الرحمان بعصبية/تقومين تردين البنت اللحين لبيت اخوك بدون حرف زايد ولاانا بقوم اتصل فيه واعلمه....الشره مو عليكم على اللي جاية وماهي متربية وين ماتبي طلعت ولاكانها تزوجت وصارت مسؤلة؟
عبير بنفس الصدمة/انت تقصد ليالي يبى..
ابو عبدالرحمان/أي نعم اقصدها,,, كانت بلوة عند ابوها وبنبتلي فيها احنا!!!!!!!!
////////////////////////////////////////////////////////////////////////////////////////////////////////////////////
الاكيد ان البارت ماهو قصير(مشاءالله على الثقة)والاهم انه يكون عجبكم ونال استحسانكم ورضاكم...
في البارت الجاي شنو تتوقعون يصير..
**هاذي هدية بسيطة من المعزب...ياترى اي معزب فيهم ولمنو بيرسلها!!!وشنو راح تكون؟؟؟
**هيخاربة خاربة خلينا نعميها!!
**ليش انتي ماتدرين ان ضاري بيموت يبي يكلمك ويسمع صوتك!!
**خوش تربية والله...الزوج مسافر والزوجة تسرح وتمرح بالاسواق!!!

كان ودي اعلق على تعليقاتكم بس مشتهية اشوف ردة فعلكم على هدية نايف لصبا ولاني متاْخرة فمافي وقت بكرة ان شاءالله ادخل قبل علشان اتفرغ لكم يابعد قلبي وتسلمون على تفاعلكم عساني منحرم منكم,,,
البارت التاسع,,,
,,,,,,,,,,,,,,,,,,,,,,,,,,,,,,,,,,,,,,,,,,,,
,ناظرت بالارض وقالت بالم/يبى ليش تقول كذا؟؟انا عارفة ان عمرك ماحبيت اخوي ابو عبدالله ولاحبيت عياله بس هم مالهم ذنب ياخذون كرهك لاابوهم؟
ابو عبدالرحمان بعصبية وانفعال/انا ماكرهت احد الا من فعايله الشينة ولاليش بكره ولدي يعني!!!وبعدين هي مبينة من اولها...وش تسمين ها الطيحة اللي طاحتها اليوم اكيد الله باليها بمرض وعلشان لايتعب نفسه معها رماها على ولد اخوه بس اذا مفكريني برضاها لجاسر يداويها وهي معلولة غلطانين!!!
**************************************
في بيت ام احمد...
كانوا عيالها(تهاني بثالث ثانوي..وبسمة بثالث متوسط واحمد باول ثانوي)
تهاني/من زمان كان المفروض تجين عندنا مو توك اللحين يوم اعرستي!!
ليالي بهدوء/انتي عارفة ظروفي واني مااطلع من البيت اصلا لو ماانتوا تجون عندنا ولاعمتي عبير..
بسمة/اصايل ماهي جاية من زمان عنها ..
نزلت راسها بالارض وهي تتمنى ان الله ينجي اختها باي طريقة ولاتنرمى رميتها....
تهاني بتاْنيب/بسمة ووجع وش ها الحكي!!!
بسمة/اسفة ليال ماكنت اقصد اجرحك ولااي شي.....
ليالي بهدوء/لا عادي بس كنت قاعدة افكر فيها ..ياترى وش قاعدة تسوي اللحين..
تهاني/منو..اصايل !!لاتشغلين بالك عليها تدرين انها تدبر حالها وماينخاف عليها تلاقين من القهر ومن فراقك قامت تعضض بللي في البيت كلهم,,
ابتسمت ليالي غصبا عنها وهم يذكرون اصايل اختها لان اصايل دايم كانت مرحة اكثر من ليالي بس بداخلها متاْكدة ان اصايل ماهي بخير وانها تفكر فيها وودها تسمع صوتها بس مافي مجال التلفون عند ابوها وماراح يخليها تكلمها ابدا,,,,
بسمة/هي وين سرحتي!!!
ليالي/ها...معكم مارحت مكان.....شلون دراستكم...
تهاني/امي متحلفة فيني تبي نسبة ترفع الراس....
ليالي/وانتي ماتبين حضرتك؟
تهاني بامتعاض/انا ابي ادرس بامريكا...وامي مو راضية....
ليالي/مو بنات عمك يدرسون هناك؟
تهاني/أي...ابوي ماعنده مانع بس امي ماهي موافقة ابدا!!!
دخلت ام احمد ووراها الشغالة شايلة معها صينية العشى لليالي..
ام احمد/وش فيها امك يا الملسونة وش اللي مارضيت فيه بعد!!!
تهاني بانفعال/اني ادرس بامريكا..
ام احمد ببرود/انتي ماتتعبين من ها السيرة ابدا!!
تهاني/لا ولابتعب منها لين ترضين اروح...
ام احمد/اجل تطمني ماراح ترتاحين لاني مابرضى؟؟؟؟شفيها الدراسة هنا ابي افهم؟
تهاني بامتعاض/ليال قولي شي؟
ام احمد/ليالي معي وبنفس تفكيري صح يابنت اخوي؟
ليالي بابتسامة باهتة/انتي وش تبين تتخصصين فيه؟
تهاني/لاتجلطيني انتي بعد وتوقفين معها؟
بسمة/هههههه الظاهر ليالي ماراح تكون عون ابدا لك ياتهاني....اقول ليالي مدامك عندنا ليش ماترسمين لي خريطة الجغرافيا ملانة ارسمها...
**************************************
ابو جاسر/عبير...شلونك؟
لفت له عبير اللي كانت طالعة وهو داخل بيته وقالت بهدوء/ماني بخير؟
ابو جاسر بخوف/شفيك يااختي؟عسى ماشر؟
عبير/يهمك تعرف؟
ابو جاسر بنخوة/افا عليك..وش ها الكلام ياام روعة بس....تعالي قولي وش اللي مكدر خاطرك؟
عبير/أي بس يمكن الكلام اللي بقوله لك مايعجبك..
ابو جاسر حط كتفه فوق كتفها ومشاها معه وهو يقول/كل شي تقولينه بسمعه حتى لو ماعجبني بس مايهون عليّ زعلك يالغالية؟
دخلوا مجلس الرجال وقعدت عبير على اول كنبة صادفتها قريبة من الباب....
عبير/ليالي..
ابو جاسر/شفيها؟
عبير/اليوم تعبت ورحت معاها المستشفى بعد ماطاحت علينا انا وهتون؟
ابو جاسر بخوف/شفيها؟
عبير/الدكتور يقول جاها هبوط في الدم من قلة الاكل والارهاق والسهر..يعني اتوقع فاهم عليّ ياخوي ليش بيكون وضعها الصحي كذا وهي ماتدري عن موضوع العرس؟
ابو جاسر/أي بس موضوع العرس ما المفروض ان احنا نتحمله ابوها كان المفروض يقول لها....
عبير/انا معك بس مو هنا المحك ياخوي..
ابو جاسر/شنو اجل؟
عبير بغصة/يوم درت ان ولدك سافر بعد ماملك عليها وانه مايبيها ومجبور عليها؟تتوقع هي أي ذنب جنته غير انها تكون بنت ابوها علشان تستاهل انها تكون بها الموقف؟
ابو جاسر/.............ووينها اللحين؟
عبير/عند اختي ام احمد...اصرت انها تقعد عندها وعند البنات؟
ابو جاسر/وانتي ليش مضيقة خلقك ياعبير....
عبير/ابوي مايبيها تطلع من بيتك وتجي عندي انا واختي؟وانا لايمكن اسمح انها تكون مثل المسجونة بها الغرفة في بيتك ومحد يمر عليها....تقنع ابوي انها تقعد عندنا لين يخلص ملحقها وبعدين تجي مكانها معززة مكرمة لانه مايبيها تطلع بدون شورك؟
**************************************ا
ليوم الثاني الضهر,,,,
نور بهمس/هاذي هي رجعت؟
صبا وهي تتلفت/متاْكدة؟
نور بتاْكيد/صدقيني هاذي هي السيارة اللي كانت الصباح لاحقتنا من طلعنا لين ركبنا الباص لين المدرسة واول ماطلعت من المدرسة لقيتها ومن نزلنا من الباص بعدها تمشي ورانا؟
صبا بخوف/لاتخوفيني؟انا اول مرة اشوف ها السيارة؟
نور بخوف/انا بعد اول مرة اشوفها وهذا اللي مخوفني؟
صبا/وش تبين اللحين نسوي..خلاص ماباقي على بيوتنا شي كاهم قبالنا.....
وصلت نور اول على بيتها ووقفت بتدق جرس الباب وصبا مشت تكمل لين توصل بابهم وتقربت منها السيارة وصدمتها بخفيف وطاحت على الارض وسط صرخة نور اللي جت تركض لها والسيارة بعدها واقفة......
نور بخوف/صبا صار لك شي؟
رفعت صبا راسها وقالت بالم/شوي تعورت رجلي؟
نور/بروح انادي على زيد قبل لايتحرك ها الاعمى الخسيس؟
راحت ركض لبيت صبا وصبا قامت وتشيل اغراضها وجاها صوت الرجال اللي دعسها بالسيارة بقوة/هاذي هدية بسيطة من المعزب يقول علشان تعرفين تنقين الفاظك زين ها المرة وتعرفين منهو التافه الحقير؟؟؟
وبتجيك هدايا غيرها خليك منتظرة؟؟؟
قال ها الكلمتين بسرعة ومشى وصبا طاحوا منها كل اغراضها اللي كانت بيدها وفتحت عيونها بقوة تبي تستوعب كلامه!!!!
**************************************

اصايل بالمطبخ وهي سرحانة/اقول خالتي...
ام عبدالله بدون نفس/نعمين!!في شي؟
اصايل بفرح/ضاري ماكلم ابوي!!
ام عبدالله وهي تناظرها/بلى...
اصايل /وش قال له؟
ام عبدالله بشماتة ماحست لها اصايل لانها سرحانة/قال يبي يكلمك..بيموت على مايسمع صوتك ويكلمك؟
اصايل بشوية خجل/صدقّّ!!
ام عبدالله بنفس الاسلوب/أي طبعا صدق..بس ابوك ماعطاه مجال قال مالك اصايل الا ليلة العرس وبس!!!
اصايل/اممم...
سرحت شوي على كلام ام عبدالله وهي ماسكة بيدينها الصحون وبتحطهم على رف المطبخ يطيحون منها ويتكسرون..
ام عبدالله بعصبية/وعمى اللي يعمي قلبك ان شاءالله!!!ماتشوفين ولاماتشوفين!!
اصايل ببرود/ليه تصارخين انتي بعد!!
ام عبدالله بانفعال/سلامتك ياقلبي وها الصحون اللي تكسرت ان شاءالله وش نسوي فيها؟
اصايل بلااهتمام وهي تحط المنشفة بيد ام عبدالله/كنسيهم وقطيهم بالزبالة وبكرة اذا اخذت ضاري بجيب لك غيرهم حبيبتي ولاتهتمين!!!
قالتها وطلعت وسط صراخ ام عبدالله/عساك البلى قالت امين!!!بيموت عليك ها الضاري وانا مدري؟؟؟؟انتي ذهب امك ماشفت منه شي مدري وين وديتوه ها الساع لااخذتي ها الشرقاوي بتجيبن لي غيرهم!!!روحي عسى الله لايهنيك ولايهني اختك ان شاءالله!!!
ابو عبدالله دخل/شصاير؟؟علامك تصارخين بروحك؟
ام عبدالله/بنتك المجنونة كسرت الصحون ومشت على بالها نشتغل بامرتها؟
ابو عبدالله بهمس/ماسالت اليوم عن اختها؟
ام عبدالله بسخرية/وش تعطيني اذا قلت لك اني دهني سيرها ومابتسال فيها؟

**************************************
بسمة/يعني لو ما ليالي عندنا ماجيتي تتغذين معنا خالتي عبير؟
عبير/افا عليكم بس....شدعوة ها الحكي...
ام احمد/قومي بس بدلي لروعة خلنا نتغذى؟
بسمة/لالالا روعة تقعد معنا بنفس السفرة مستحيل بتنقلب سفرتنا لااشياء ارهابية!!!
عبير بصراخ/هي انتي هي...شوي شوي على بنتي...
بسمة/فديتها الدبدوبة؟
ليالي وهي تلاعب روعة/حرام عليك وينها ووين انها تكون دبدوبة؟
بسمة/محد قال لك دافعي عنها.....امها لسانها شطوله؟
ام احمد/انتي ماتستحين؟
عبير/وانتي بتحطين نقرك من نقرها يااختي!!بسمة الكل عارف لسانها شطوله؟
بسمة/شوف خالتي قلبت عليّ!!!
عبير/يعني بتصيرين اللحين انتي المظلومة وانا الظلمة؟
ليالي/ترى جوعانين احنا اذا بتطولون خناقكم بنسبقكم!!!
ام احمد/قومي بس ياليالي يمه نتغذى انا وانتي هذولا مابيخلصون ابدا!!!!
عبير/لالالا على ماتجهزون كل شي بنكون خلصنا ؟
بسمة/قصدك بنخلص عنهم الاكل لان احنا بنكون انتهينا من الحرب اللي بينا!!
ليالي/هههههه
**************************************
هتون/الشغالة تقول انها مو بدارها؟
ابو جاسر/من تقصدين؟
هتون/بنت اخوك
ابو جاسر/وماهي بنت عمك؟
هتون/لا..ولاراح اسمح انها تلزق حالها فيني!!كلا عارف قدره زين...
ابو جاسر/هتون...انتي الكبيرة والعاقلة يابنتي
هتون بغرور/الكبيرة أي..والعاقلة أي..بس ان هذولا يدخلون حياتي ويصيرون قرايبي لاوالف لا!!!
ابو جاسر/يبى مايصير لاامك تواطنها ولااختك انا اقعد قبالها يعني طول اليوم؟
هتون/هي وينها اللحين؟
ابو جاسر/عند عمتك...بس بعد اسبوعين بتجي البيت وواجب عليكم تمرونها؟
هتون/اذا منتظرين مني زيارة لها انسوا..انا امس عبير عمتي قومت لي الدنيا وقعدتها ولو مافكرتها ماتت مارحت اشوفها؟
**************************************
في بيت بو ضاري
/رانيا/ودي اشوفها؟
ريم/ليش؟
رانيا/شنو ليش؟
ريم/يعني ليش تبين تشوفينها؟
رانيا/ابي اشوف شلون شكلها؟
ريم/يعني بالذمة وشلون بيكون شكلها؟
شمايل/شمايل تقول انها مامرت عليها ولاشافتها وهي اللحين في بيت عمتي ام احمد؟
رانيا/محلولة يعني اذا ليلة الجمعة عمتي جتنا بتكون معها يعني وين بتروح؟
ريم/وليش مانروح نشوفها هناك؟
رانيا/وليش ماننظرها تجي هي هنا ونشوفها قدام الكل...
ريم/يبى ماابي قدام الكل....
رانيا/يابنت الناس هي خاربة خاربة خلينا نعميها!!نفلها فل اذا شفناها هي مع برقعها اللي ماتشيله عنها؟
ريم/انتي شعرفك انها ماتشيله؟
رانيا/اكيد مابتشيله هي مو بدوية وقروية خلاص اللي بداوى مايشيلون براقعهم؟
**************************************
عبير/وش رايك نروح السوق اليوم ؟
ليالي/لا..
عبير/أي مو لانه عاجبينك ثياب الدبة تهاني عليك شوفي كيف طالعة فيهم؟
ليالي/يعني وش كنت البس في بيت ابوي احسن منهم مثلا!!!
عبير/انتي وش عليك انا باخذك وباخذ بنتي وبنطلع ومافي نقاش....
ليالي/عبير...
عبير/خير...
ليالي بحزن/اصايل.....
عبير/تبين تكلمينها؟
ليالي باندفاع/فكرك ابوي بيرضى؟
عبير/وليش مايرضى...او على الاقل خلينا نحاول ونشوف وش رايك..
ليالي وهي تمسح دموعها/بكون ممتنة لك؟
عبير وهي تضمها/ليالي انتي مو بس بنت اخوي انتي اختي الصغيرة...لاتبكين...يالله مسحي دموعك وخلينا نتصل نشوف..
امتثلت ليالي لكلام عمتها ومسحت دموعها ودقت عبير على ابو عبدالله اللي جاوب بضيق..
عبير/عساك طيب يابو عبد الله..
ابو عبدالله بضيق/أي..خير في شي؟
عبير/ولازم يكون في شي علشان ادق اتطمن عليك؟
ابو عبدالله/خلصيني عبير تعرفيني مااحب الحكي والقرقرة..
عبير/مدام انك ماتبي تحكي عطني اصايل؟
ابو عبدالله/ليه؟
عبير/اختها تبي تكلمها..
ابو عبدالله/وبشور منو بتكلمها؟
عبير/يبى خلاص البنت اللحين في بيت زوجها وهو راضي تتطمن على اختها...
ابو عبدالله/وماتبي تتطمن الا على اختها بس!!!ماقالت ابي اسمع صوت ابوي ولهانة عليه!!!صدق ماتتستحي وضايعة فيها التربية؟
عبير بتجاهل/هي وينها بعيدة عنك...
ابو عبدالله/
يااصايل...اصايل وصمخ تعالي اختك تبي تكلمك....
**************************************
حبست نفسها بغرفتها من بعد الصدمة اللي جتها,,,
نايف دازه علشان يدعسها بسيارته؟؟؟ويوصل لها ها الكلمتين؟؟؟
انا بديت احس بالخوف ياربي,,,,
وش تعني ها الحركة منك يانايف....وياترى وش ممكن تكون مبيت نيتك تسويه بعد!!!
ماتسوى عليّ قلت لك تافه وحقير ومسوي بعد انك ماتستاهلهم,,,,,طلعت مو بس تافه وحقير الا مريض نفسي؟
ياربي حدي بموت من الخوف مو عارفة شلون اتصرف....اقول لزيد ولامااقوله؟
انا اذا قلت له بتقلب السالفة عليّ ومو بعيد يطردوني من البيت بحجة اني نرفزته وهم يبون يخففون عنه ويطلعون معه من السالفة بشكل ودي؟؟
ياربي وش اسوي..خايفة حتى اروح المدرسة بكرة لايسويها ويصدمني بجد واموت!!!
اووووف منك يازيد انت البلى اصلا لولاك ماشفنا ها النايف ولاعرفناه ولاصار اللي صار ولاقعدت بخوفي وحيرتي ماني عارفة شسوي!!!
سترك يارب سترك.....
اصايل بلهفة/الو...
عبير/مو عاطيتك تكلمين الا اذا قلتيلي وش بتعطيني؟
اصايل بضعف/اللي تبينه بس طمنيني انتي معها مو تاركتها بروحها؟
عبير/افا وش ها الحكي ؟؟يعني معقولة اني بخليها بروحها ومابسال فيها؟
عبير/طيب هي شلونها مع جاسر؟
عبير ماحبت تقول أي شي عطت الجوال لليالي ترد على اختها وطلعت من الغرفة علشان تتكلم براحتها..
ليالي وهي تمسح دموعها وتتكلم بسرعة ولهفة/الو..اصايل شلونك؟
اصايل من سمعت صوت اختها راح ضاري وطوايفه من بالها ومافكرت غير بليالي قالت بنفس اللهفة/انا بخير انتي طمنيني عنك عساك بخير ومرتاحة؟
ليالي/أي الحمد الله.....اهم شي انتي كيفك معهم؟
اصايل/انا عال العال لاتشيلين همي....فرحانة ياليالي؟
ليالي بزعل/فرحانة لفراقي!!
اصايل/لايالمجنونة فرحانة لاني بطلع من ها الهم؟؟؟وبروح مكان ثاني ابتدي حياة جديدة؟
ليالي بتشكيك/تتوقعين ان بيت ابوي والحياة فيه كانت هم!!!يعني الحياة اللي احنا بنعيشها اللحين افضل؟
اصايل/والله الاجابة عندك وانا اللي المفروض اسالك ها السؤال؟شلون جاسر معك ؟شتسولفون فيه؟كيف وضعكم..
ليالي بصدمة/جاسر..
اصايل بهمس/اوووف ابوي جاني بضطر اتركك لاني مابعرف اتكلم بس امانة اذا شفتي فرصة لاتتركيني ابي اسالك عن اشياء كثيرة واتطمن عليك.
ليالي/طيب...انتبهي على نفسك ولاتتصادمين مع ام عبدالله واجد خلها تولي عنك.....
*************************************
مرت اسبوعين كاملين على وجود ليالي في بيت ام احمد وعلى انتهاء الملحق اللي راحت معها عبير وفرشوه على ذوقها بطلب من ابو جاسر بما انها بتقعد فيه,,,,
كان الملحق جنب ملحق ابو عبدالرحمان ومايفصلهم الا جدار....
كانت جاية مع عبير بس دخلت قبلها لان عبير كانت بتشيل بنتها اللي نامت بالسيارة,,,,,
وتوها بتفتح باب الملحق جاها صوت معصب وخلى اكياسها تطيح من يدها,,
ابو عبدالرحمان بعصبية/خوش تربية والله...الزوج مسافر والزوجة تسرح وتمرح بالاسواق؟
لفت له بعد ماطاحوا اكياسها على الارض...وعرفت انه اكيد بيكون جدها بما انه واقف عند باب ملحقه وبما انه شيبة..
قالت بلعثمة وتردد/انت ..انت جدي....
ابو عبدالرحمان بعصبية/اذا مانتي قد انك تصونين ولد عمك في غيابه رجعي بيت ابوك احسن لك؟
////////////////////////////////////////////////////////////////////////
يالله توقعاتكم للبارت الجاي...
مرحبتين فيكم يالغلا,,,
منورينيني والله بتعليقاتكم العسل...
ومثل ماطلبت الغالية نورتي اني اطرح الموضوع للتصويت اذا تبون كل يومين بارت فبيكون اطول من كذا اما اذا كان يوميا فبيكون بنفس الطول لاني من جد مااحسه قصير يعني انا اقراْ روايات حالي حالكم واشوف اني كريمة معكم لان بعضهم موقف واثنين وقالوا انتهى البارت بس انتوا طماعين شوي ههههههه
المهم لو بغيتوا مثل ماقالت كل يومين علشان تكون الاحداث اكثر والبارت اطول عطوني خبر اما اذا تبون يومي فبيكون بنفس الطول والف شكر لكم كلكم,,,,

البارت العاشر,,,,

وقفت مكانها مثل التمثال الجامد....صدمتها الكلمة كثير ونزلت دموعها....اخر شي توقعته ان احد يقول عنها ها الحكي!!هي كلها مرة وحدة بس اللي طلعتها مع عبير اول ماوصلوا علشان تتشرى لها ثياب لانها جت فاضية بدون شي والمرة الثانية طلعت مع عبير وعمها بو جاسر علشان فرش الملحق واللي كانت فيه شبه ديكور لانها مستحية من عمها....
وكل ماحاولوا فيها عماتها ولابنات عمتها تطلع معهم ترفض؟والاكياس اللي معها اغراضها واللي رفضت انها تاخذ شنطة وتحطهم فيها..ليش يقول عنها كذا!!!
اذا هو رايه كذا هذا ام جاسر وبناتها شيقولون اجل؟؟؟؟
ابو عبدالرحمان/سمعي يابنت ابوك انتي....بتقعدين هنا تقعدين باحترام ولد عمك له سمعته بين الناس ومايصير احد يشوفك طالعة داخلة لاحسيب ولارقيب؟
له سمعته بين الناس!!!ليش وينه هو اللي له سمعته بين الناس وتاركني من اول ليلة وماسال فيني!!!
هذا الشي بس اللي كان يدور في بالها قبل لاتقطع عليهم عبير الجو...
عبير/يعني التقيتوا قبل لااجي!!!ليالي عسى بس سلمتي على جدك...اكيد ماعرفتيه لانك اول مرة تشوفينه؟
ابوعبدالرحمان/خلاص شافتني وعرفتني...وانتي ياعبير اخذيها وفهميها مدام ان رجلها وطت ها البيت..منهم اهل ها البيت وشلي لازم تلتزم فيه وهي اللحين متزوجة ومسؤلة؟
**************************************
نور/انتي بتجنني حالك؟
صبا/والله العظيم خايفة حاسة اني مو قادرة اتحمل..
نور/يمكن كانت حركة تخويف وبس!!!
صار له اسبوعين لاسوى شي ولاقال شي ولاشفنا من جهته أي شي؟
صبا/مو هذا اللي مخوفني سكوته وانه للحين ماكلم زيد ووصل معه لحل؟اخاف ان ها الكلمتين اللي قلتهم يتعاقب عليهم اخوي وانا المذنبة؟
نور بجفاء/لاعاد انا مو معك بها السالفة؟اخوك غلطان وستين الف غلطان واذا تعاقب فلانه يستاهل العقاب!!اما انك تفكرين انه بيتعاقب علشانك وعلشان هاالكلمتين اللي قلتيهم لا والف لا...
نايف اذا عنده عقاب ياْدبك فيه راح يقصدك انتي شخصيا مثل المرة اللي فاتت ..
صبا/وش تتوقعين يسوي؟
نور/تبين الصدق..اتوقعه شال السالفة من باله وشاف انها ماتستاهل؟لو كان يبي يسوي شي كان سواه من قبلمو قعد اسبوعين وهو ساكت؟
صبا/اذا كان ساكت عني فماراح يسكت عن سالفة زيد؟واذا مرت على باله سالفة زيد بيذكرني من جديد......ياربي والله مو عارفة ارتاح منه صدق خوفني؟
**************************************
رانيا /ريمي..ريامي..قومي....
ريم بفزع/وش السالفة؟
رانيا بفرح/اللي نبي نشوفها جت بيت عمي؟
ريم/منهي...ليالي؟
رانيا/أي ومنو غيرها؟
ريم/وش عرفك انتي؟
رانيا/توني مكلمة ثامر وماخذة منه الاخبار...بس ياحرام ماعندها غير عمتي عبير وبس الباقيين ماراحوا يشوفونها ولايسلمون عليها؟
ريم/انتي منتي بصاحية؟؟منو اللي تبين يشوفها ويسلم عليها بالله؟؟؟زوجة عمي ولاهتون ولاشمايل؟أي وحدة فيهم!!!
رانيا/اقول ماودك نروح نشوفها؟
ريم/لاحبيبتي امي اذا درت عادي تذبحنا؟
رانيا/بس انا ابي اشوفها يوم كانت عند عمتي امي ماخلتنا نزور عمتي ابدا ولاهي جت معهم ولامرة؟
ريم/ومابغيتي الا ام ضاري تسمع عنك رايحة تشوفينها وتسكت لك؟
رانيا/شفيها بروح اكتشف وشلون صايرة؟
في الملحق...
قعدت ليالي على اول كرسي صادفها جنب الباب وصفنت بهدوء وهي تمسح دموعها وجتها عبير وركعت تحتها وقالت بحب../انا مدري وش اللي صار بينكم قبل لااجي بس تاْكدي من شي واحد انه يحب الكل بس بطريقته الخاصة ومايبين لااحد ها الشي....
ليالي رفعت راسها وهي تحاول تصدقهاوماقالت شي..
عبير باصرار/ابوي شقال لك ياليالي؟
ليالي بهدوء وهي تمسح باقي الدموع/ولاشي بس سلم عليّ؟
عبير/مو صحيح!!لو هو مجرد سلام مابتبكين؟
ليالي بتنهيدة/صدقيني مجرد انه سلم عليّ ومابكيت الا لاني اول مرة بحياتي بعد واحد وعشرين سنة اشوف جدي!!هذا بس اللي بكاني؟
ماكانت عبير قادرة تصدق كلمة من كلام ليالي وهي عارفة انها قاعدة تلفق الموضوع بس ماتقدر تصر عليها انها تتكلم بعد!!!
بس الاكيد ان صار بينهم سوء تفاهم ولاليش بتبكي ليالي وليش ابوي بيقول ها الكلمتين اللي قالهم؟
ليالي وهي تحاول تغير الموضوع/يالله قومي ورانا شغل؟
عبير/ليال حبيبتي وانا ليش جايبة الشغالة معي!!هي بتشتغل واحنا بنقعد نسولف؟
ليالي/الشغالة بترتب اغراض المطبخ وانا وانتي بنرتب غرفة النوم وبترتبين معي اغراضي.....يالله قومي...قبل لاتقعد روعة وتشغلنا؟
كانت تبي تقوم باي طريقة وتشيل كلام جدها من مخيلتها....
بعد هتون جاها جدها ..ماتدري ليش عاملوها بها الطريقة ..بس الاكيد ان في شي غير زواجها من جاسر؟لانها مالها شغل بها الزواج ومالها تتحمل ذنبه؟
***********************************

من قال بس ياصبا ان نايف ساكت وماقاعد يخطط لشي؟
بالعكس عقله قاعد يفكر فيك ليل نهار وفي الاشياء اللي ممكن يسويها علشان يهينك ويكسرك مثل ماكسرتيه...بس قاعد يطبخها على نار هادية مثل مايقولون ومايبي يستعجل ويبي التوقيت المناسب اللي يحطمك فيه بجد؟
انتظري عليّ بس ياصبا وبتشوفين نايف التميمي وش ممكن يسوي لك ويخليك تركعين تحت رجله تبين الرحمة والعفو...
صبري ياصبا صبري..ترى اللي بيجيك مني بالطريق بيعرفك قيمتك وقدرك يابنت الفقر؟
وبيخليك تعرفين منهو العم نايف وشلون تحترمينه عدل؟
بنشوف ياصبا منهو يربح في النهاية ومنهو اللي بيعرف قدره زين!!!!
**************************************
ام عبدالله/ضاري للحين مارجع الديرة من سافر؟
ابو عبدالله/لا...
ام عبدالله/اخاف رجع واخوك ماكلمك ويبي يتهرب من ها الزواج؟
ابو عبدالله بعد تفكير/تهقين؟
ام عبدالله بشر/من متى وهو مسافر من قبل لايتزوج جاسر ؟معقولة للحين مارجع؟
ابو عبدالله/وكيف الدبرة...
ام عبدالله/شوف بكرة ننزل الشرقية كلنا نروح نزور ليالي ومنها انت تشوف ضاري هنا ولامسافر؟ومحد بيدري انك جاي مخصوص علشان ضاري لان احنا بنكون عند ليالي؟
ابو عبدالله/أي والله خوش فكرة....خلاص اجل بكرة من بعد صلاة الصبح قولي للبنات يتجهزون علشان نمشي....
خلنا نشوف نهايتك يااصايل ومتى بتريحينا من عوار الراس!!!
**************************************
في بيت بو جاسر...
ثامر قاعد يلعب روعة....
ام جاسر/ها روعة عندنا..تعالي...
ثامر/توني ماخذها مو كل ماجيت اشيلها اخذها احد من عندي...
ام جاسر/وين امها؟
ثامر/بالملحق حق جاسر؟
ام جاسر/ملحق في عينك قال حق جاسر؟هذا حق البدوية بنت عمك؟
ثامر/يوم انها بدوية ليش ماحطيتوها بخيمة؟اللحين كيف بتعيش بملحق مابتقدر تتكيف على المكان؟
ام جاسر/تدري عاد مو ناقصتك الا انت مع وجع راسك؟
ثامر/يمه...هي تفهم لغتنا؟يعني اذا شتمتها بتفهم اني شاتمها؟
ام جاسر/شوف اذا مابتسكت بيجيك شي يسكتك غصب سامعني؟
ثامر/يمه انا اسال علشان اذا شفتها مرة قدامي اعرف وش اقول؟
شمايل/مني هاذي اللي تعرف وش تقول اذا شفتها؟
ام جاسر/طبعا توك قاعدة من النوم؟.
شمايل/طبعا...
ثامر/انا اقصد ليالي مدري سهر مدري وش اسمها زوجة اخوك؟
ام جاسر/خوى جوفك ان شاءالله!!!قلت لك هاذي ماهي زوجة جاسر ولاترفع ضغطي؟
شمايل بنرفزة/قطع اللي يقطعها ست الحسن شرفت هي مع وجهها؟
ثامر بفرح/بس وينكم جدي غسل شراعها من دخلت البيت..
ام جاسر باهتمام/وش قال لها؟
ثامر اعتدل بقعدته/كانت جاية ومعها اكياس كثيرة ودخلت قبل عمتي عبير وعطاها ذيك الزفة اللي تبرد قلبك يمه وقال لها الزوج مسافر والزوجة من كثر تربيتها تسرح وتمرح بالاسواق..لازم تعرفين ها البيت منهم اللي عايشين فيه وتحترمين نفسك ولامايردك الا بيت ابوك؟
ام جاسر بنشوة انتصار/زين طلعت منه كلمة حق ها الشيبة؟
**************************************
بنفس الليلة بملحق ليالي اندق الباب....
ليالي حست بالخوف والضعف لان عبير راحت من بعد الصلاة بيتها وقعدت بروحها وماهي عارفة منهو اللي بيكون مار عليها ها الوقت...
قالت بتردد/منو..
رانيا/انا فتحي الباب...
تطمنت ليالي للصوت لانها اول مرة تسمعه يعني لاجدها ولاهتون والاكيد مو ام جاسر لان الصوت مايناسبها....
فتحت الباب وكانت رانيا واقفة قبالها بعبايتها اللي اشبه بفستان سهرة..
رانيا بعد مادخلت وشالت شيلتها من على راسها/وين ماما؟
ليالي ناظرتها بدهشة وماعلقت...
رانيا باصرار/وين ماما ليالي؟قولي لها وحدة تبي تشوفك..
ليالي بدهشة وهي مادة يدها لها وقالت بشوية تردد/تفضلي...
رانيا وهي تمشي/تتكلمين مثلنا من وين جابوك بيت عمي؟
قعدت بالصالة واللي كانت مكان الاستقبال الوحيد بالملحق وكان طقمها هادى جدا باللون البيج الفاتح اللي يعطيك هدوء كبير وماكانوا شغالين غير انارة الابجوارات الهادئة واللي عطت للمكان طماْنينة اكثر..
قعدت رانيا وقعدت قبالها ليالي..
رانيا/خير..
ليالي/عفوا بس انا مااعرفك؟
رانيا/هههه مو لازم تعرفيني!!!وينها ليالي؟
ليالي وهي ماسكة نفسها/انا ليالي...
رانيا شهقت/انتي ليالي؟مستحيل ذيك بدوية يعني تلبس برقع وشيلة وجلابية ماتلبس سبورت كذا!!واشرت على ليالي اللي كانت لابسة بيجاما سبورت ابيض واسود..
ليالي بخوف/شلون يعني؟
رانيا باصرار/انتي متاْكدة انك ليالي؟
ليالي بتاْكيد/أي....
رانيا بتفحص غبي/طيب وليش ماتلبسين برقع؟انتي ماكنتي تعيشين بخيمة؟
ماتدري تبكي ليالي لحظتها ولاتطنش...كان اسلوب رانيا قريب للسخرية بس بنفس الوقت كانت تسال بسرعة وهي تنتظر اجابات وشكلها مصدوم,,,,,
ليالي/منو اللي قال لك اني اعيش بخيمة؟ولاالبس برقع؟
رانيا تسندت على كنبتها وقالت باستسلام/ليش انتي مو بدوية؟
ليالي/وانتي مو بدوية؟
رانيا/لاانا شرقاوية؟
ليالي/انا بعد اصلي شرقاوي بس ابوي كان قاعد بقرية قريبة من الرياض....هل هذا يعني اني بدوية ولازم البس برقع واعيش بخيمة؟
رانيا/هو انا موقصدي لاتزعلين بس تخيلت شكلك ثاني غير عن اللي وصفوه؟يعني منتي مثل ماكنت متصورة صراحة؟
ليالي فضلت السكوت وعدم السؤال عن الشكل اللي كانت متخيلته عنها علشان لاتحرج نفسها بالنهاية وقالت بعد تردد/ماعرفتك انتي منو؟
رانيا/أي بس انا بعد ماعرفتك واعرفت اذا كنتي بتفتنين عليّ!!
ليالي/افتن عليك؟؟ليش وعند منو؟
رانيا/ماابي احد يدري اني جيتك؟
ليالي/ليش منو اللي بيدري انا هنا محد يمرني ولاحد يسال عني وماعندي غير عمتي عبير وعمتي ام احمد...انتي اكيد ماتعرفيهم تراهم طيبين حييل..
رانيا/ماهم عماتك بروحك....انا اعرفهم هذولا عماتي بعد!!بس انا اقصد لاابي امي تدري ولابيت عمي لانهم اذا دروا بيقولون لها؟
ليالي/منهي انتي!!
**************************************
صبا/ياربي راسي بينفجر باقي ثلاثة ايام على الامتحانات وحاسة نفسي مو قادرة اركز؟
منى بصرامة/لاحبيبتي لازم تركزين وتنجحين..
ام زيد/اختك صادقة لازم تخلصين علشان تتوظفين وتريحين اخوك شوي....مايصير هو بروحه يتحمل البيت بمافيه؟
صبا/يبى هاذي يبيلها مشوار...بعد مااخلص يبيلي جامعة وبعد الجامعة يمكن تجي الوظيفة ويمكن لا....
منى/اشتغلي بشهادة الثانوي؟
صبا/وين اشتغل بشهادة الثانوي الله يهداك؟منو اصلا بيوظفني فيها؟
ام زيد/نقعد ننتظر بعد اربع سنين من وين نصرف عليك واخوك للحين مو لاقي له شغل؟اشتغلي فيها لو بالف ريال؟
صبا/أي بس انا مو هذا طموحي انا حلمي اكون دكتورة..
منى بشماتة/اقول دكتورة صبا بلاش الاحلام اللي مابتتحقق وركزي بامتحاناتك بس عندك ترم ثاني ولاناسية مفكرة انك بتمتحنين وبتنتهي السالفة؟
دخل زيد عليهم وهو مرتبك....
ام زيد/شفيك يمه؟
زيد/المعزب نايف دق لي وقال بكرة بيجيني الصباح يبيني بموضوع....
ام زيد/........
منى/........
وحدها صبا كان الخوف ماليها من انطرى نايف قدامها وحست بدقات قلبها ماهي راضية توقف...
زيد كمل بحسرة/وهو في غير السالفة اللي اعرفها يبيني فيها....الله يستر وش بيسوي..بس هذا انا اقولك يمه من اللحين اول مايقول انه بيسلمني الشرطة بهج من الديرة وانتي وبناتك دبروا حالكم انا ماابي انسجن؟
**************************************
تهاني/يمه..
ام احمد ووهي تناظر بالارض/نعم يمه...
تهاني/وش السالفة ؟انا مو فاهمة شي؟
ام احمد/أي سالفة؟
تهاني/سالفة زواج ليالي من جاسر؟وش ها الزواج اللي محد يدري عنه والزوج المسافر؟
ام احمد تنهدت/بعدين يمه...
تهاني/لا اللحين ابي افهم السالفة انا كبيرة ماني صغيرة يمه....
ام احمد/شتبين تعرفين ياتهاني يايمه..خوالك اثنينهم غلطوا يوم حطوا عيالهم بها الموقف....
تهاني/شلون يعني؟
ام احمد/يعني خالك ابو عبدالله اهان بنته يوم عرضها للزواج من جاسر وخالك ابو جاسر غلط يوم تمم ها الزواج؟
تهاني/أي بس يمكن ينجح ها الزواج انتي ليش ضايق خلقك؟
ام احمد/جاسر مايبيها كيف بينجح...البنت انكسرت خلاص....
تهاني/جاسر مايعرفها ولاعمره شافها بس اكيد اذا شافها وقعد معها بيغير رايه....ليالي ماهي شينة وتنحب...
ام احمد بسرحان/والله مدري يمه وش اللي مخبيته لنا الايام بعد!!!
تهاني/طيب واصايل...
ام احمد/هاذي بعد بروحها سالفة لو ه قايل لااخوه الصدق كان ارتاح اللحين شبيقوله بعد ها المدة اللي انقضت؟
**************************************
رانيا/انا رانيا....بنت بو ضاري؟
ليالي/هلا وغلا...بس ليش ماتبين احد يدري انك زرتيني؟
رانيا بصراحة/لان امي مابترضى طبعا اني اوطي مكانك؟
ليالي حست بالفشيلة وتمنت انها ماسالت....
رانيا/ماراح تقولين لااحد صح؟
ليالي بهدوء/اكيد....
رانيا/حاطة لك تلفزيون ليش انتي تعرفين وش يسوي هذا؟
ليالي/...........
رانيا/كان عندكم تلفزيون بالبيت؟
ليالي/بغرفة ابوي بس....
رانيا/واكيد مايطلع غير القناة الاولى والثانية؟
ليالي/..........ماسالتك وش تشربين؟
رانيا/في خيارات؟
ليالي ابتسمت لها/اللي تبينه؟
رانيا/طيب فيني اتفرج على المكان؟
ليالي/أي اكيد خذي راحتك....محد هنا بس قولي لي وش تبين علشان اجهزه لك؟
رانيا/في قهوة فرنسية؟
ليالي بحرج/لا....
رانيا/طيب تركية؟
ليالي/مابعد اخذت اغراض البيت كلها...في شاي وعصيرات...
رانيا/طيب بيبسي...عندك شي يناْكل معه؟
ليالي/تحبين الشوكلاتات؟
رانيا/أي....بونتي ولاجالكسي؟
ليالي/طيب....
**************************************ا
ليوم الثاني الصباح,,,,
كانت ليالي بطبيعتها والعيشة اللي عايشينها يقومون من بعد صلاة الصبح ويزاولون نشاطاتهم اليومية من تنظيف ومالى ذلك..
بس هي اصلا البارحة ماقدرت تنام ...الوضع الجديد ماريحها ابدا رغم انها عارفة انها لازم تاْقلم نفسها خلاص..بس هيبة المكان الجديد روعتها وخلت النوم يجافيها خصوصا انها افتقدت وجود تهاني وبسمة اللي كانوا يشاركونها نومها الاسبوعين اللي فاتوا.....
كانت تمشي بالملحق بدون أي فايدة قاعدة تتخيل حياتها وسط ها المجموعة من الاثاث الخالية من الحياة كيف بتكون؟
ياترى لو كنتي عايشة يالغالية كنت انا بها المكان؟
تنهدت وهي تذكر امها الحبيبة اللي الامانة اللي رجعت لخالقها وراح تفكيرها لمتعب...معقولة ياخوي الغالي لو عرفت اني هنا واني بها الوضع كنت بتسوي شي وبتمنع وجودي!!!!!
طيب وينك اللحين بتكتفي بطرد ابوي ومابترجع تسال عنا من جديد وانت عارف ان احنا مالنا غيرك بها العالم....ياهي نيران بصدري ابي اطفيها اول مااشوفك واعلمك عن كل اللي قاعد يصير لي بها العالم الغريب اللي تمنين الموت اخذني وماوطيته......
قطع عليها افكارها صوت الباب واحد يدق عليه...رجعت تاْزمت من جديد لانها عارفة انها اكيد مو رانيا لانها قالت لها بالجامعة واللحين الساعة فوق العشر وربع...معقولة يكون احد شافها البارح وهي جاية ولاطالعة وخبر امها وجاية تغسل شراعي!!!!سترك يارحمان اذا صدق بتصير مصيبة ولاليش البنت بتخاف من امها اذا ماكانت تخوف...
وقفت جنب الباب وقالت بصوت راجف/منو...
جاها احلى صوت من ورى الباب/ينفع اصايل؟؟؟؟
طاح قلبها بين يدينها ذيك اللحظة من الصوت اللي سمعته ومن اللي ممكن يسويه هنا؟؟؟؟؟
**************************************
زيد/مابعد سويتي الشاي ياخايبة؟
صبا اصلا كانت بحالة مزاجية سيئة لانها عارفة منهو الشخص الموجود هنا واللي ممكن يقوله ولايسويه....
صبا بدون نفس/هو مافرقت عنده شرب الشاي ولاماشربه مدام انه معزم على شي وبيقوله؟
زيد بعصبية/انا ماشفت اسخف منك بحياتي!!
صبا/وانا ماشفت ناس ماتهتم مثلك بحياتي!!يااخي روح صحي اختك من النوم ماتشوفني من البارح مو قادرة انام ولاقادرة اركز بمذاكرتي وماعندي غير يومين بس للاختبار؟
زيد/واختبارك اهم من مستقبلي!!طيب ياصبا طيب بتشوفين شغلك بعدين ماني برايق لك؟
جاه صوت نايف بقوة وهو يناديه من المجلس الوحيد اللي بالبيت وكان قريب من الصالة والمطبخ وترك زيد كل شي بيدينه وراح وصبا تسمرت مكانها من خوفها من راعي الصوت!!!!!!
زيد/طال عمرك انا اسف بس لحظة..
نايف قاطعه/تعال اقعد ماهو من زين مكانك علشان تضيف!!!هي كلمتين بقولهم وبمشي,,,,
رجع وجه زيد يرتبك من جديد...
نايف بثقة/اختك....
زيد رفع راسه وقال بدهشة/اختي!!!!
نايف/أي اختك صبا...ابيها....
زيد بنفس الدهشة/أي بس طال عمرك انت تستاهل اللي افضل من اختي مليون مرة وهاذي ماتسوى ظفرك ولاهي كفو تكون مرتك؟
نايف باستنكار/مرتي!!!صاحي انت!!انا اناسبك انت ومرتي تكون اختك؟ثمن كلامك قبل لاتقوله؟
بلع زيد ريقه بصعوبة وحس ان الجو خانق بحق وحقيق....وماعرف شيقول...شنو يعني يبيها وماتكون مرته؟؟؟
نايف/لاتروح بافكارك بعيد...انا ابيها تكون خدامة في بيتنا ابتداْ من اليوم خلها تلم اغراضها وقبل الصلاة الاقيها في بيتنا فاهمني يازيد؟وبعدين بنتفاهم على الاشياء اللي ممكن ماتتعاقب عليها واللي بغض النظر عنها ...
//////////////////////////////////////////////////////////////////////
وش توقعاتكم للبارت الجاي,,,
**نايف وهل بيقدر يذل صبا بها الطلب الغريب والمهين اللي طلبه ولاانها مابترضخ له؟
**متعب وزيارته لبيت ابو عبدالله لوين بتوصله؟
**هل بتعرف اصايل عن حقيقة العلاقة بين جاسر وليالي وبتنهي كل احلامها ولالا؟
**جاسر واول مواقفه من ليالي وش راح تكون؟

مراحب كبار لااحلى غالين دوم منوريني,,,,
عساكم دوم على القوة...
وبالنسبة لسالفة البارتات الاغلبية يبونها يومية فلازم تقتنعون بطولها مدام تبونها يويمية والله يعين ويوفق الجميع ان شاءالله,,,,,

البارت الحادي عشر,,,,

في الجامعة...
ريم/رانيوا قصري حسك لاتسمعنا شمايل ونروح في داهية؟
رانيا/ليش كذبوا علينا وقالوا مدري شفيها؟يبى انا شفتها بشر مثلنا لاتلبس برقع ولاهم يحزنون؟
ريم/هي بشر ليش شنو ممكن تكون لو ماكانت بشر يعني؟؟وبعدن محد قال لنا شي عنها لانهم كلهم ماشافوها وكل اللي قالوه لنا انها بدوية وقروية؟
رانيا باعتراض/وانا ماشفت أي شي من بداوتها وقراوتها ياريم؟تعرف كل شي...يمكن ماهو موجود عندها بس هي تعرف كل شي حتى الجوال تعرفه وكان عندها واحد بس عمي صادره على حسب كلامها؟
ريم/والله مدري ...
رانيا/انتي مو مصدقتني ها...الليلة باخذك معي تروحين تشوفينها بنفسك؟
ريم/لاحبيبتي انا مو بايعة عمري اروح لها برجلي!!!
شمايل/علامك تتهامسون انتي وتؤامك؟
رانيا بسرعة/اقول شمايل شخبار ضيفتكم الجديدة؟
شمايل/أي ضيفة؟
رانيا/البدوية القروية؟
شمايل بامتعاض/لاتذكريني فيها واللي يسلم عمرك....
ريم بجدية/شكلها يوحي بالاشمئزاز لهدرجة؟
شمايل بمبالغة/بس يوحي بالاشمئزاز!!ريحة الشمس ضاربة فيها وناهيتها؟؟هذا غير عن القرف اللي هي تلبسه؟
ناظروا ريم ورانيا في بعض وارتفعت درجة حرارة رانيا وكانت بتتكلم بس ريم مسكتها...
شمايل باسى/شنقول بس شنقول...ابتلينا فيها وانتوا ارتحتوا من اختها.....الله يعين امي مدري كيف بتوريها لخالتي اذا زارتنا ها الصيفية؟
رانيا بقهر/انتي كل يوم تشوفينها؟
شمايل/اسم الله عليّ!!!اشوفها بس لاجت تطر تبي هدوم وتبي اغراض....
**************************************
كان واقف قبال بيتهم ودق الباب اكثر من مرة ومحد فتح له...
وين ممكن يكونون راحوا وهم مايطلعون من البيت حتى لو ماطلع ابوهم؟؟؟
اكيد موصي عليهم الف مرة مايفتحون الباب...اي بس هاذي فرصة مدام سيارة ابو هم مو موجودة هنا....
رجع يدق الباب من جديد بنفس الطرق اللي كانوا يتفقون عليها من قبل علشان يعرفونه بس لاحياة لمن تنادي.....
لف بيرجع سيارته وهو خايب وبيدينه اغراض كثيرة جابها لاام عبدالله وابو عبدالله علشان يتحايل عليهم يشوف بنات اخته بس شكله الحظ الردي مصاحبه وين ماكان,,,,
لقى ولد جيرانه القديم اللي دايم قاعد عند بيتهم ودخل اغراضه بالسيارة وتقدم عنده يسلم عليه..
متعب/حمد شلونك..
حمد/هلا متعب..من زمان ماشفناك؟
متعب/المشاغل ياخوي...
حمد/............(كان عارف طبعا ان ابو عبدالله طرده مثل مالكل عارف)
متعب بخجل/اقول حمد وينهم اهل البيت مااحد فتح لي الباب؟
حمد/ليش انت ماتدري ان بنات اختك تزوجوا؟؟؟
ساعتها بس حس باكبر صدمة بحياته وماقدر ينطق بش وتلعثم لسانه.....شنو يعني تزوجوا؟؟؟؟؟؟؟
حمد/هو بصراحة انا مدري منو اخذوا ام عبدالله ماقالت لاامي ولاابوهم سوى عزيمة للرجاجيك بس هم تزوجوا لكن من اخذوا الله اعلم صار لهم اكثر من ثلاثة اسابيع؟؟؟؟
قعد بسيارته يمسح باقي دموعه اللي ماقدر يمسحها قدام حمد...تزوجوا!!!وهو بعيد عنهم!!!ولاهو عارف ديارهم وين ولامنو اخذوا!!!ليش ياربي تعاقبني وكاني اهملت بحقهم ليش!!!!سامحيني ااختي سامحيني. بس صدقيني ماراح اسكت وبتلاقى مع ابو عبدالله وبجبره بالقوة يدلني على مكانهم وبزورهم اشوف اوضاعهم...سامحيني انتي علشان يسامحوني هم بعد يااختي.....
***************************************
فتحت الباب وهي مو مصدقة...
كانت احلى لحظة عاشتها لااكثر من اسبوعين ماشافت فيهم معنى فرح ولا سعادة...
بس الانسانة اللي واقفة قدامها واللي قاعدة تبكي بمثل ماهي تبكي من فرحتهم بشوفة بعض,,,
حضنوا بعض وكانهم تناسوا أي شخص ممكن يكون موجود بينهم....
ام عبدالله بحدة/مطولين ان شاءالله!!!زين دخلونا وبعدين سلموا على بعض؟
انتبهت ليالي ان اصايل ماكانت بروحها وان خالتها ام عبدالله وبناتها موجودين معها بس ابوها ماهو هنا....اكيد مع عمها ولاجدها....
ابتعدت عن اصايل اللي بعدها تبكي وسلمت على خالتها وخواتها ودخلتهم داخل....
ام عبدالله وهي تمشي/موقلت لك يااصايل اختك عايشة بعز وانتي ولاعلى بالك ذبحتي نفسك عليها؟
ليالي بتاْنيب/انا مو قايلة لك لاتبكين؟
اصايل وهي تمسح دموعها/لاتشغلين بالك ماطولت الحالة؟
ليالي/انتبهي على نفسك تراني بخير وعماتي عندي مايتركوني..
اصايل/تمنيت اشوفهم اليوم بس ابوي قال ان قبل الصلاة بنمشي؟
ليالي بحزن/ليه عاد؟؟خالتي ام عبدالله قعدوا تغذوا معي وبعدين امشوا؟
ام عبدالله وهي تتفصح المكان بعيونها/انتي عارفة ابوك وكلمته بعد محد يقدر يرادده....الا ليالي مابتضيفينا؟
ليالي وهي توقف وتجر اختهها من يدها معها/بلى خالتي اكيد...تعالي معي اصايل ساعديني...
**************************************



كانت واقفة ورى الباب وهي حاسة ان في شي خطير صاير ولاليش ها الاجتماع المغلق لمنى وامها بس وهي ماقالوا لها تجي!!!!
ولانظرات زيد اللي كانت تتبعها وين ماراحت ووين ماقامت من طلع صاحبه...هذا كله خلاها تحس ان في شي مو طبيعي بالسالفة...وخلاها توقف ورى الباب تسمع وش صاير خصوصا وهي خايفة من نايف...
انذهلت من الكلام اللي سمعته وطاح كتبها من يدها وشهقت بقوة وبصوت عالي....
لدرجة ان اللي داخل سمعوها وافتحوا الباب وكانت هي متسندة على حافة الباب ومغطية فمها بيدها وعيونها مفتوحة من الدهشة,,,
منى بصرامة/من متى وانتي واقفة هنا؟
صبا اصلا ماكانت معها كانت بالكلام اللي سمعته....
ام زيد/تعالي يمه صبا تعالي.....
محد فاهم شعورها وهي مو قادرة تتحرك من مكانها.....قعدت بنفس مكانها وهي حاسة بشي غريب قاعد يسري فيها بس شنهو ماتدري...
قعدت امها وزيد جنبها وابتدت امها بالكلام...
ام زيد/يمه صبا...
صبا بحزن/كيف ممكن يطلب ها الطلب؟
زيد/بعد احنا نقدر نقوله ليش تطلبه؟
صبا بدهشة/أي بس.....
ام زيد/ماعليه يمه...بالنهاية انتي يقاعدة تساعدين اخوك وتساعدينا؟
رفعت عيونها وقالت بحدة/وش يعني ها الكلام؟
ساد الجو صمت مريب,,,,,
صبا بعصبية/ابي افهم وش تعني كلمتك يمه؟؟؟؟لاتقولين انك بتخلين اصير خدامة تحت رجله؟
زيد بنرفزة/صبا...لازم نرضيه بكل مافينا!!
صبا بعصبية/على حسابي انا!!!!مستحيل...انت عارف ان السبت امتحانات الثانوية العامة واليوم الخميس ...
زيد بنفاذ صبر/وانتي عارفة ان مصيري تحت رجله؟
صبا بعصبية/*وانا ماقلت لك تعال اسرق وورط نفسك وحطني انا بها الموقف؟؟؟؟؟
**************************************
ابو عبدالله/يعني ولدك للحين مارجع من سفرته يابو ضاري؟
ابو ضاري بتردد/لاوالله ياخوي للحين بس قريب على ها اليومين..خبرك هو مسافر مع جاسر..
ابو عبدالله/أي....بس لاتنسى تخبره اول مايرجع...
ابو ضاري/اكيد ياخوي اكيد ماراح انسى.....
ابو عبدالله/معناته انااستاذن...
ابو ضاري/اقعد ياخوي معنا تغذى..
ابو عبدالله/تعرفني لااحب اتغذى ولااتعشى في بيت احد غير بيتي.....وبعدين انا جايب معي البنات وام عبدالله وبمر على ليالي اشوفها علشان نمشي...
ابو ضاري/أي بس بعدك ماريحت من مشوارك ترجع على نفس الخط...والله تعب عليك ياخوي.....
ابو عبدالله/ماعليه انا راضي.....يالله اسلم عليك....
**************************************
في المطبخ,,,,
اصايل بهمس/كان ودي اشوف معك بعض الشغلات واعرف رايك في سوالف بس العلل هنا وبعد شوي بنمشي مافي وقت..
ليالي بحزن/اصايل قعدي واللي يعافيك....انا ماصدقت اشوفك؟
اصايل بفرح/ادعي ان ضاري يرجع بسرعة علشان اكون قريبة منك؟
ليالي كانت تحط الكاسات بالصحن وطاح منها واحد وانكسر ونزلت راسها بالارض..
اصايل/شفيك؟
ليالي/ها.....ولاشي....
اصايل/سولفيلي عن جاسر شوي؟
ليالي/جاسر!!!...جاسر مسافر يااصايل متهو هنا؟
اصايل/وليش ماخذك معه؟
ليالي فضلت انها ماترد وردت ام عبدالله اللي كانت واقفة عند باب المطبخ..
ام عبدالله/بعد هذا سؤال انتي الثانية؟يعني بحياتها لاسافرت ولاحتى عندها جواز وين يخلص اوراقها وهو ملزوم يسافر مع شركته بها الوقت؟وبعدين الجايات اكثر صح ياليالي؟
ليالي تنهدت وسكتت,,,
وااصيل فهمتها انها ماتبي تتكلم بشي عن جاسر قدام ام عبدالله فلملمت الموضوع وغيرته وطلعوا الشاي والعصيرات بالصالة وراحوا يقعدون كلهم.....
وحدها ليالي كانت قاعدة بعالم ثاني ماهي معهم حتى بعد ماابوها قعد يتقهوى عندهم...
كانت خايفة ان احد يقول لها يبي يشوف غرفة نومها؟؟؟شبيقولون لو ماشافوا الشي اللي يتخيلونه..وشافوه عوض عنها سرير بسيط مفرد؟؟؟
معقولة بيفهمون ان ...........
ياربي لاتحطني بها الموقف انا مدري شقول....انا بعد غبية يوم عبير قالت لي اخذ غرفة نوم مثل الاوادم مارضيت وقلت لها سرير صغير بيكفيني بروحي بما انه مابيشاركني بشي؟؟؟وش كان يضرني لو اخذته مثل العالم والناس ومافتحت لي باب شماتة وسخرية من ام عبدالله ولا هوشة من ابوي!!!!
ابو عبدالله/يالله مشينا..
ها الكلمة بس رجعتها لاارض الواقع ورفعت راسها ولقتهم يلبسون عبيهم..
ليالي بضعف/ماقعدتوا شي....قعدوا تغذوا معي!!
ابو عبدالله بصرامة/ورانا مشوار؟
سكتت بعد كلمته لانها عارفة انه بيصر على رايه ومابيغيره....
وقفت تناظرهم يطلعون وحدة ورى الثانية لين وقفت قبالها اصايل..
ماقدرت تمنع نفسها من انها تاخذها بحضنها وتبكي اكثر ها المرة..كان ودها تقول لها عن حياتها هنا وعن ضياعها وعن جاسر ورفضه لها...
بس ماقدرت تتكلم كلمة وحدة لان نظرات ابوها خلتها تفك اختها من حضنها غصبا عنها وهي بداخلها غصة حزن ماهي متحملتها....
**************************************
رانيا بقهر/برايك ليش كذبت؟
ريم بلامبالاة/مدري...
رانبا باصرار/انتي واثقة طبعا اني مااكذب بالكلام اللي قلته لك؟
ريم/رانيا لاتشغلين بالك بسالفتها؟
رانيا/انا مو شاغلة بالي بس حبيت اوضح لك السالفة يعني حرام نظلمهم وبالاخير يطلعون غير عن تصورنا لهم ولاتنسين ان احنا وهم نحمل نفس الاسم؟
ريم/بيت عمي مايبونهم يعني لو يكونون ملائكة بيقولون لا بوجيهم مثل حالة امي بالضبط؟فلاتقعدين توجعين راسك؟
رانيا تنهدت وقالت/بس انا مصرة انك تشوفينها الليلة معي اذا رحت اشوفها؟
**************************************

كانت واقفة قبال نافذتها العريضة تتاْمل في شي بعيد وانهته هي بنفسها...
متعب....مافارقها ها الشخص لحظة وحدة من قالت له وطلبت منه الفراق!!!
الشي اللي رغبتها فيه خلتها تكذب عليه وتطلبه منه بحجة ان في واحد متقدم لها وهي موافقة عليه واهلها راضيين!!!ماقالت له ابدا انها مجبورة بالعكس كانت مبينة له انها تبي ها الشخص علشان تقطع عليه كل امله فيها....
تنهدت بقوة وهي تذكر حبه وحنانه وعطفه عليها...
هي وحدها حبته بس مااقتنعت انه الشخص المناسب لها ابدا وانه يكون زوجها؟
كان يتمه سبب من الاسباب وفقره بذاك الوقت السبب الثاني والسبب الثالث صلته بعمها ابو عبد اللهواللي لاامها ولامرة عمها يواطنون سيرته المجردة كيف بعد يلتقون فيه على الدوام!!!!
كانت تكره وجود ليالي لانه يذكرها فيه...رغم ان متعب مايدري هي من بنته ولاحتى اسمها الحقيقي شنو بس خوفها من انها تتواجه معه بيوم من الايام كانت قالقتها ومتعبتها نفسيا..
هتون اللي بحياتها مابكت الا يوم طلبت الفراق من متعب ومابكت حتى قدامه..صار وجود ليالي في البيت يبكيها كل ليلة وهي تذكر الحبيب اللي تنازلت عنه بكل سهولة؟
ياترى وش ممكن يكون صار له اللحين؟
كان في بداية مشروعه ياترى توفق ولا لا؟
تزوج ولابعده يفكر فيني!!!
له علاقة في ليالي ولاعلاقتهم مقطوعة مثل ماقالت عمتي عبير......
شصار لك ياهتون شصار...شلي خلاك تكونين كذا وتصيرين بها الضعف وتنعزلين عن الباقيين علشان تفكرين فيه براحتك.....
**************************************
صبا بصرخة عالية/مستحيل!!!
زيد بعصبية/مستحيل انك توقفين معي!!!!مستحيل انك تسانديني بمحنتي!!
صبا وهي تبكي/زيد انت شصار لعقلك؟؟؟قال لك خلي اختك تصير شغالة في بيتنا وانت وافقت بسرعة؟وانا رايي مو مهم؟
ام زيد/ياصبا انتي بتشيلين من هم اخوك وبتساعدينا يابنيتي..
صبا وهي تبكي/واذا خلاني شغالة عنده وماشال فكرة سجن زيد من باله!!!ماتقولون لي انا اكون ضيعت كرامتي لشنو بالضبط؟وش اللي يحدني اشتغل تحت رحمته بس!!
منى/شوفي صبا..انتي بتشتغلين في بيتهم ...وبيتهم مليان خدم لاتتوقعين انهم ينتظرون تشريفك لان البيت مايل من دونك؟
صبا/افهموني ياناس...انتوا كيف توصلوني له بنفسكم وبدون أي نقاش...
زيد بصرامة/قومي لمي اغراضك ولبسي عبايتك بسرعة انا انتظرك في السيارة عطاني موعد وماابي اتاْخر عنه ؟
صبا/لاوالف لا...
زيد/انا بالسيارة سامعتني واذا تاْخرتي والله لااسحبك من شعرك....بعد ماباقي الا انتي توقفين بوجهي انا ابي ارتاح منه وانتي تبين تودين بداهية؟
صبا بترجي وهي تبكي/يمه قولي شي....
ام زيد لفت بوجهها للجهة الثانية وقالت بحزم/قومي لمي ثيابك؟
صبا بدهشة وسط دموعها/يمه...
منى/سمعتي..يالله خلصينا نبي نرتاح من سالفته....
زيد/الا اذا انتي تبيني انسجن واخيس هناك فهذا شي ثاني؟
صبا/أي...وليش ماتنسجن جزاك واقل من جزاك انا مو مضيعة مستقبلي علشانك؟
جاها كف من زيد سكتها وبعدها جرها من شعرها وقال بعصبية/قومي لمي ثيابك احسن لك لااقص لك لسانك !!!
**************************************
طول طريق الرجعة للرياض كانت افكارها بعيدة...
كانت حاسة ان في شي مو طبيعي بليالي...
أي...ليالي ماهي مثل ماتعودت عليها دايما....ليالي ناقصها شي مهم...
ناقصها الرضا والابتسامة....وماغير الحزن مرسوم بعيونها...
بس ياترى ليش هي حزينة ومتضايقة؟
معقولة لان جاسر سافر عنها وهي اللي تعودت عليه؟
ولا في شي ثاني غير سالفة السفر متعبة نفسيتها وقالقتها...
بس هي حلفت لي ان عماتي معها دايم ومايتركونها....طيب وش فيك ياليالي ياعمري زعلانة ومهمومة ومتضايقة؟
الله يعين قلبك ويصبرك على ماابتلاك ويريح بالك يالغالية والله انك ماتعطين غير السعادة وراحة البال...
يارب يهديك ياجاسر عليها اذا كنت مضيق خلقها ويجمعني مع ضاري على حب وخير وسعادة واريحه ويريحني...
**************************************
ماعرف وين يروح ولامين يقصد...
رجع الرياض مرة ثانية....
افكار غريبة كانت مسيطرة عليه...ليالي واصايل زعلانين مني!!
الاكيد انهم زعلانين مني ومايبون يكلموني؟
معقولة بها الخمسة شهور تزوجوا وانا مدري عنهم!!!
ياربي سامحني اذا قصرت بحقهم بس انا مو ذنبي انا الود ودي ماابعد عنهم دقيقة وحدة بس ابوهم ورغبته كانت فوق طاقتي ورغبتي!!!
شسوي اللحين شسوي....
وين الاقيهم اللحين..وشلون وضعهم مع ازواجهم؟
مرتاحين ومتهنين ولامتنكدة عيشتهم مثل ماكانوا مع ام عبدالله عايشين؟؟؟
يارب ريحهم وين ماكانوا وصبرهم على يتمهم وخلنا نلتقي من جديد....الا اعوضهم عن كل اللي فاتهم ومااتركهم مثل ماهي تركتني وخلتني واختارت غيري!!!
تنهد من قلب وهو يلف بسيارته لعند مكتبه علشان يشيلها من باله بعد ماطرت عليه من جديد وهو اللي ماخلاها تغيب عنه ابدا!!!!
**************************************
عند قصر التميمي كانت سيارة زيد واقفة وترجل منها يوم شاف نايف طالع له من البوابة بعد مادق عليه وقال له انه عند الباب ,,,
كانت قاعدة بالسيارة وهي ضامة شنطة كتبها وهي تبكي,,,
ليش رميتوني ها الرمية ياهلي الله يسامحكم,,,,,
نايف وهو يناظر بزيد/وينها؟
قام زيد يناظر بالسيارة وكانه يقول انها هنا ...الى اخر اللحظات كان بيجيب منى بدل صبا اللي قومتها مناحة وبكي عليهم بس منى اقنعته ان نايف مدام طلب صبا بالاسم اكيد ان احد من اهله شايفنها واذا شافوا منى مو صبا يعتقد نايف ان زيد يخدعه فماله داعي ها الحركة؟؟؟
كانت هي تبي تتخلص من السالفة وترميها على صبا وترتاح منها ونجحت بها الكلمتين اللي قالتهم,,,,,
نايف بقوة وهو عارف انها تسمعه لان النافذة مفتوحة/وليش حضرة جنابها ماتنزلت وقامت من السيارة ؟ولامفكرة اني بفتح لها الباب وبقول لها تفضلي نزلي!!!!
تنهدت بقوة وهي تمسح دموعها...اي مصير بيواجهك ياصبا مع ها الشخص العنيف....
ليش يتعامل معك كذا!!!!
توه زيد بيتحرك يقول لها تنزل لقاها فتحت الباب ونزلت بكرامتها ومعها شنطة صغيرة ومبين ان الثياب اللي جايبتهم قليلين وبالاضافة الى شنطة المدرسة اللي كانت على كتفها واللي مبين ان كتفها بينخلع منها لانها حاطة فيها كل الكتب....
كانت نظرات نايف تشع احتقار واستهزاء لصبا اللي مبين عليها الانكسار من تحت الغطا...
قال لزيد وهو يصرفه/اعتقد مهمتك انتهت لهنا؟
كان زيد واقف وهو محتار يبي يتكلم بس ماهو عارف....
وهو راجع السيارة قطعت صبا صمته وسالته بصوت يسمع نايف/ولمتى بظل هنا؟
نايف اللي تكلم بسرعة وقال/لين انا اقرر ياحلوة؟
سكت زيد وركب سيارته ومشى وصبا تناظره وهي افكارها لبعيد لبعيد ..للانسان اللي واقف قبالها وفي باله الف نية ونية عليهابس مستحيل انها تضعف قدامه ابدا او حتى تبين له انها بتنهار,,,
قطع عليها سكونها صوت نايف الشامت/اجل جايب معك كتب المدرسة يالبيبي!!!على بالك بتروحين امتحاناتك وبتقدمينهم؟
مسكت بقوة على شنطتها وهي مو عارفة شتقوله,,,
وكمل كلامه بقسوة وهو يقول/انا اصلا تاركك اسبوعين وتوني متخذ القرار علشان اكسر راسك وماتكملين وتروحين اختباراتك علشان تعرفين قدرك زين ياصبا؟
تنفست بقوة وبعدها قالت/انت شتبي مني!!
مشى وماكاْنه يسمعها وقال لها بلهجة امر/تعالي وراي,,,,
**************************************
ابو جاسر بعصبية/ليش عاد ياخوي؟
ابو ضاري بتردد/والله ماعرفت شقوله؟
ابو جاسر بتاءنيب/انت عارف راي ولدك وعارف انه مابيلين ولابيقتنع ولاانت بتحاول تقنعه وهو عطاك رده النهائي قبل لايروح فليش تطولها وهي قصيرة؟
ابو ضاري/مدري قلت يمكن احاول اقنعه اذا رجع انه يسوي مثل جاسر ويتزوجها على الورق بس!!!
ابو جاسر/واذا حسيت انك مابتقدر تقنعه ولاتغير رايه؟
ابو ضاري/............................
ابو جاسر/لو انا بمكانك ياخوي قلت له الصراحة وقلت ان كل شي قسمة ونصيب ولااعلق البنت معه واعطيها امل؟
ابو ضاري/أي بس استحيت اقوله كذا وانت تعرفني؟
ابو جاسر/تحب اني اكلمه واشرح له السالفة وانكمالك وجه تقوله لان الشي مو بيدك؟
ابو ضاري بتردد/اصبر شوي يمكن اقدر اقنع ضاري وبعدين بخليك تكلمه لو مارضى؟
**************************************
ليالي وهي تناظر فيهم/اللحين منهي فيكم رانيا ومنهي ريم؟
ريم/لهدرجة نتشابه؟
ليالي وهي مبهورة بشبههم/بدرجة مايتصورها عقل؟
رانيا/تؤام يااخي تؤام وش تهقين يعني؟
ليالي/مو شرط كل التؤام يتشابهون؟
ريم/انتي دارسة ياليالي؟
ليالي/الى الثانوية..
ريم/يعني تعرفين تقرين وتكتبي؟
ليالي نزلت راسها وهي متفشلة,,,
ريم/مو قصدي بس حبيت اعرف كنت مفكرتك عايشة بخيمة بين الغنم,,,,
رانيا/اجل اليوم زارتك اصايل؟
ليالي بفرح يشوبه الزعل/بس ماطولت مامداهم يقعدون شي؟
رانيا بسخرية/وليش جايين متعبين حالهم مدام انهم مابيقعدون الا شوي؟داقين مشوار وبالنهاية على ساعة وماشيين؟
ليالي/ابوي مايحب يطول وهو قاعد عند احد ..مايرتاح,,,
رانيا/يالله ان شاءالله تعيدها مرة ثانية؟
ليالي باسى/من وين ياحسرة؟
ريم/يالله ليالي لانتاْخر؟
ليالي/توكم جايين وش عاجلكم بكرة الجمعة وماوراكم جامعات؟
رانيا وهي توقف/أي بس الليلة ضاري وجاسر بيجون من السفر وبنروح لهم المطار نستقبلهم؟
وقف قلب ليالي عند رجلها ,,جاسر الليلة بيرجع من السفر؟
ريم/ولو ان الرحلة باقي لها كثير بس بناخذها تمشية من هنا للمطار,,,
ليالي وهي توقف تودعهم وفكرها شارد بللي جاي الليلة/لاتقطعوني,,,كل ماشفتوا لكم فرصة تعالوا لي..
رانيا/ان شاءالله..بس انتي ظلي على الوعد ولاتخبرين احد؟
ليالي باسى وكانها شي منبوذ ومحد يبي يعرف عن وجودهم معها/أي اكيد....
***************************************
من وصلت البيت دخلها نايف عند رئيسة الخدم علشان تدليها غرفتها تحط اغراضها وتعلمها وش اللي لازم تسويه,,,
حست بالدموع في عينها تتجمع وهي تلاقي نفسها وسط مجموعة اجانب جابتهم الحاجة يشتغلون هنا ,,وهي مثلهم جابتها الحاجة هنا بس الاكيد ان ظروفهم مو مثل ظروفها وانهم ماجوا ها المكان مجبورين وماهم عارفين بنوايا اهل ها البيت,,,,
كانت تناظر بسقف الغرفة اللي هي قاعدة فيها وتتسائل اذا كانت هاذي غرفة الشغالة ياترى كيف غرف اهل البيت؟
ولامعقولة ان الشغالات الباقيين ماهم قاعدين بها الغرفة لانها حست غرفتها بعيدة مرة عن غرفهم,,,
جاها احساس غريب وخوف ماله حدود وهي ضامة عبايتها عليها وماعندها غير دموعها تجري,,,
جاها صوت رئيستها تخبرها بان نايف يبيها بسرعة تجيه لانه مستعجل بيطلع قامت وراها وكانها مسيرة مو بيدها,,,
وصلت لعند باب الصالة اللي كان واقف نايف عنده وهو يناظرها بعد ماصرف الشغالة الثانية,,,
نايف/ليش مالبستي مثلهم ؟ماعطتك سينيثيا لبسك؟ولاماقالت لك ان اللبس هنا موحد بين جميع الخدم؟
صبا/...........................
نايف/ان شاءالله بتشتغلين لي بغطاك وعبايتك ياحلوة؟
صبا بقهر/بكيفي؟
نايف بحدة/لامهو بكيفك بكيفي انا؟سمعتي ولااسمعك زين؟
صبا/واذا قلت لك مو شايلة غطاي عن وجهي وش بتسوي؟
نايف/ولاشي,,,,,
صبا/.................
نايف/...............
صبا/,,,,,,,,,,,,,
نايف/بس ببساطة شديدة بشيله بنفسي!!ومد يده لغطاها وشاله عن وجهها وسط صيحة الرعب اللي طلعت منها,,,,
نايف/نايف اذا قال شي لازم يصير سامعة ولالا؟وبعدين لاتنسين انك هنا مجرد خادمة لارحتي ولاجيتي؟
صبا نزلت راسها بالارض وماقالت شي,,,,
كانت بعدها بعبايتها وحجابها بس وجهها انكشف,,,,
نايف/انا رايح المطار اللحين اشوف اصحابي برجع بعد ساعتين ثلاث..ابي ارجع والاقي عشاي انتي بنفسك مسويته ومنتظرتني تشوفين طلباتي سامعتني؟
صبا بقوة بس بدون ماترفع راسها/وماتخاف اني احط لك سم بالاكل؟
نايف عجبته اجابتها وقال يسايرها /ولشنو بتسميني؟
صبا/بس لاني اكرهك....
**************************************
ضاق خلقها من قعدة الملحق وبما ان الكل طالع وجدها في بيت بو ضاري اليوم لبست عبايتها وطلعت تمشي بالحديقة شوي وتشوف البيت على راحتها وبدون خوف من احد,,,,
كان بيت بو جاسر كبير كثير وحديقته الخلفية اكبر بمراحل من اللي قدام البيت لان اللي قدام ضايعة بها الملاحق اثنينهم ...
كانت تنتشر فيها الطاولات والكراسي على استعداد لااي حفلة ظلت تمشي بالبيت رايحة جاية وهي تشوف نفسها بالعباية اللي عطتها اياها تهاني بدل عبايتها يمكن ماتكون مزخرفة كثير بس انها ماتعودت عليها حاسة انها مو لاقية نفسها فيها وانها ماتتناسب مع شخصيتها الهادئة,,,
ظلت رايحة جاية بها الحديقة تمشي وتمشي وتمشي وكانها تتنفس الهواء النقي بدل هوا الملحق اللي خانقها وجايب لها الهم,,,
انتبهت على صوت قوي يكلمها ويوم رفعت راسها لقت شاب واقف قدامها يكلمها بكل ثقة وهو ياءشر لااغراضه الموجودة جنب الباب/طلعيهم فوق غرفتي وقفلي الباب بسرعة خذي المفتاح؟
ارتبكت وماعرفت شتسوي...حتى يدها جمدت وماعرفت ترد
الغطاءعلى وجهها,,,
قال لها بصوت اعلى ها المرة وكله قساوة/ماتسمعين انتي!!!قلت لك صعدي اغراضي فوق بسرعة وجيبي المفتاح بطلع؟
انتبهت ها المرة على صوته القوي وردت غطاها بسرعة ولفت عنه وعطته ضهرها,,,,
جاسر باحتقار/شغالات اخر زمن!!!بتسويلي فيها غطاء وستر بعد!!!ياميري ياميري تعالي,,,,
جته شغالتهم القديمة بعد ثاني صوت وهي تسلم عليه وقال لها تركب اغراضه وظل واقف يناظر بالشغالة الجديدة اللي وقفت مثل التمثال بمكانها,,,,
راحت الشغالة وردت له مفتاحه وهو بعده واقف يناظرها توه بيكللمه بس غير رايه بسرعة وطلع ومااهتم للموضوع,,,
واول ماطلع تنفست ليالي الصعداء وانتبهت انها واقفة جنب باب البيت اللي يوصل لصالة بو جاسر ويوم سالت الشغالة عنه قالت لها ان هاذا جاسر,,,
وانصدمت بقوة يوم عرفته,,,صارت تتذكر ملامحه بس ماقدرت توصل للشكل الصحيح لانها جفلت يوم شافته ويوم ناداها مرة ثانية غطت وجهها ولفت عنه فما مداها تتاْمل فيه زين...بس اللي باين عليه انه عصبي وماهو سهل؟ولاعلشان السفر وتعبه صاير كذا!!!!!
معقولة ياجاسر رجعت بها السرعة....وهل ياترى بتفكر تمر عليّ!!ولا انا فعلا مجرد زواج على ورق وبس!!!!

///////////////////////////////////////////////////////////////////////////////////////
قراْة ممتعة للكل,,ولاتنسون تتحفوني بتعليقاتكم الكريمة,,
صحيح قبل لاانسى بكرة مابنزل لكم بارت وبنزلهم اثنينهم يوم السبت لاني بالعادة يوم الجمعة اكون من الصبح لليل في بيت اهلي وبكرة طالعين مشوار فبرجع منتهية ومابدخل ,,,
اشوفكم على خي يوم السبت ان شاءالله,,,
معليش اسفة ياقلبي راحت عليّ نومة وماانتبهت اني مانزلت البارت ههه(ادري عذر اقبح من ذنب بس اتمنى تسامحوني)
عموما اليوم بارت يوم الجمعة ويوم السبت واليوم الاحد,,,,
وبنتظار تعليقاتكم دائما والف شكر للي انضموا لنا انضمامهم يسعدني ويشرفني واتمنى اكون عند حسن الظن دايما,,,,,

البارت الثاني عشر
,,,,,,,,,,,,,,,,,,,,,,,,,,,,,,,,,,,,,,,,,,

عبير بهمس/أي بس اللي سواه اخوك غلط؟ليش ماقال له الصدق عاد!!
ابو جاسر بنفس الهمس لانهم كانوا بالسيارة مع بعض ومايبي الموضوع يكبر/انا قلت له نفس الحكي ...بس يقول انه يمكن يكون فيه امل انه يقنع ضاري ياخذها على الورق بس مثل جاسر..
عبير بعصبية مكتومة/ويعني هو عاجبه حال ليالي علشان
يقوم يسوي مثله بالله!!!
ابو جاسر/انتي تدرين ان احنا مانبي نرد كلمة اخوي ابو عبدالله وهو كبيرنا ومتعني لنا يطلبنا!!!
عبير/ماخبري قلوبكم شايلة لبعض شوية حب واحترام اللي اعرفه انكم ماتتعاشرون؟
ابو جاسر بتاْنيب/عبير!!!
عبير تنهدت/كان المفروض يقوله الصدق مو يقعد يماطل وهو عارف ان ولده مامنه امل ولاراح يقتنع؟
ابو جاسر/انا قلت له نفس الحكي وقلت له بعد اني انا بكلمه له اذا هو متفشل منه بس هو قال يبي فرصة اخيرة مع ولده؟
***************************************
نايف/اخاف بس سرحان في البدوية ياجاسر؟؟؟
ضاري/أي والله الصدق من رحت ترد اغراضك البيت وانت راجع لنا بحالة معفوسة ومنت معنا بالدنيا؟
نايف/مريت تشوفها؟ولاطلعت تستقبلك؟
جاسر تنهد وابتسم وقال لهم/أي بدوية أي خرابيط؟
ضاري/شسالفة اجل؟
جاسر/صادفني موقف اقل مايقال عنه محرج؟
نايف وهو يمد يده لقهوته/ليش؟
جاسر وهو يبتسم/اليوم وحدة من صاحبات خواتني على مااعتقد كانت بالبيت بتطلع وقت جيتي انا وانا على بالي انها الشغالة وساعة وانا اقول لها شيلي اغراضي وركبيهم داري؟؟؟وهي المسكينة تسمرت بمكانها اول شي وماعرفت شتسوي...
ضاري/وبعدين؟
جاسر وهو يكمل بابتسامته/وبعدين انا طلعت مني كم كلمة تهزيء محترمة وبعدها ناديت شغالتنا القديمة وانا مفكرها شغالة جديدة,,,
نايف/حلوة؟
جاسر/تصدق عاد...الشي اللي ماقدرت اسويه اني اناظرها ولااتاْمل في شكلها رغم انها كانت كاشفة وجهها...
ضاري/والله اخاف غادة بس مسيطرة على افكارك وماخلتك تشوفها من كثر ماتفكر فيها؟
جاسر/تصدق عاد زين ذكرتني فيها اتصل عليها لاني نسيت؟
نايف/المهم انا شوي وبقوم ..
ضاري/وعلامك مستعجل كذا؟
نايف/اول شي علشان ترتاحون لانكم تعبانين من سفرتكم...
جاسر/جيب الشي الثاني والاهم لاتحط السالفة فوق راحتنا لو سمحت؟
نايف ابتسم/لان عندي شغالة جديدة ابي اكسر راسها؟
ضاري/شغالة عاد؟؟ومن متى انت تحط بالك وبال الشغالات يانايف؟
نايف تسند على كرسيه بارتياح وقال/من صارت صبا شغالة عندي؟
جاسر/أي صبا هاذي بعد؟
نايف/سمعوا سالفة صبا بالكامل وعطوني رايكم.........................................
*************************************
عبير/تصبحين على خير؟
ليالي بترجي/توه الناس قعدي معي شوي...مامداك وقفتي شوي بس وبتروحين؟
عبير/يابنت الناس الوقت تاْخر لازم امشي وبعدين بكرة بنكون كلنا هنا علشان العشى اللي بيسويه اخوي لجاسر؟
ليالي/................
عبير/صحيح نسيت اقولك انا مقدمة لك خط ثابت وخط للجوال علشان نكون مع بعض طول الوقت...
ليالي/يكفي تلفون ثابت ماله داعي الجوال؟
عبير/ماعليه لو طلعنا ..لو..
ليالي/انا ماراح اطلع من ها المكان ياليالي الا على قبري وبس!!!
عبير/تصبحين على خير وبكرة بنتكلم بالموضوع....*
ليالي بتردد/عبير...
ليالي/شنو...
ليالي/هو ...
عبير/شنو..
ليالي/يعني هم بيسوون العشى في بيتهم ؟
عبير/أي....واذا ماخاب ظني بتكون اخت ام جاسر وبناتها هنا....هذولا انا مااتحملهم ابدا..
ليالي/ليه؟
عبير/ان شاءالله مايجوون قولي امين...ياانهم مغثة بشكل مو طبيعي...واذا شفتيهم بتصدقين....
ليالي/حتى بيت بو ضاري بيجون هنا؟
عبير/مااعتقد ليلة بكرة بيطلعون هم يتعشون كلهم واللي بعدها بيسوون لضاري عشى؟
ليالي/وليش مايجون هنا بكرة واللي بعده هناك...
عبير/ام ضاري بعد ماتعرفينها..
ليالي/تصدقين اشتهيت اشوفها...
عبير/ماانصحك ابدا...يالله تصبحين على خير,,,
**************************************
نايف دخل المطبخ ومالقاها قاعدة فيه راح المطبخ الخارجي واللي كانت انواره شغالة ولقاها قاعدة على الطاولة الصغيرة اللي على جنب وفارشة كتبها واوراقها على طول الطاولة وهي منهمكة بمذاكرتها,,,,,
قال بصرامة وهو قاصد علشان يخوفها/وش قاعدة تسوين هنا؟
طاح القلم من يدها من سمعت صوته ورفعت راسها وشافته واقف على حافة الباب.....
نايف/سالتك وش قاعدة تسوين؟
صبا ببرود/اذاكر..
نايف بسخرية/لمنو؟
صبا/.........
نايف/للحين مااستوعبتي اني جايبك هنا بها الوقت علشان ماتحضرين امتحاناتك؟
صبا/معناته بعد اسبوعين برجع بيتنا بعد ماتخلص الامتحانات؟
نايف/مين قال عاد؟
صبا/ممكن اسالك سؤال؟
نايف/لاطبعا....وين العشى؟
صبا/روح اسال امك؟ليش منو فينا اللي المفروض تعشيك وتباريك انا ولاهي؟
نايف وقف على طوله وتغيرت ملامحه مرة وحدة ومالت للقسوة/عيدي كلامك مرة ثانية خلني اسمعك زين؟
صبا بنفس البرود وهي تقراْ بكتابها/قلت لك منهي اللي لازم تنتظرك وتجهز لك عشاك انا ولاامك؟
نايف بقسوة/انتي على شنو راسك يابس؟
صبا/انا اقول الحق وبس...
نايف بشماتة اكبر/لايكون بس علشان اخوك الحرامي؟
صبا بعصبية/اذا كان حرامي فغيره حقير وسافل ومنحط بعد!!!وبعدين لاتقعد تعيرني كل شوي باخوي الحرامي يبى اذا انت رجال روح عاقبه هو انا مالي شغل بللي بينك وبينه؟سامعني ..بتسجنه ولابتعدمه انا مالي شغل...انا طلعني وطلع مستقبلي من لعبتك السخيفة؟
نايف /طيب.....طيب..
صبا بنرفزة لبروده العجيب/وش اللي طييب....
نايف وهو يلعب باعصابها/للحظة وحدة وانا داخل بها المكان قررت اني اغير رايي..واتركك تقدمين امتحاناتك بس اللحين ولاحتى تحلمين يابنت الفقر..يااخت الحرامي!!!
*************************************


كانت قاعدة بغرفتها وتقراْ برواية رومنسية وهي افكارها شاردة لبعيد وكل ماتطلع كلمتين حب تنهدت وتذكرت الشخص اللي سلب قلبها قبل عقلها وشغل تفكيرها,,,
رفعت راسها بعد ماسمعت طرق على باب غرفتها وبعد ماناظرت بالساعة اللي جنب فراشها واللي تجاوزت الثنتين قالت بحدة/منو؟
جاسر/انا جاسر..
سكرت الرواية واعتدلت بقعدتها وقالت بسرعة/تفضل....
فتح الباب ووقف عنده/نمتي؟
هتون/يعني بكون نمت وانا قاعدة قبالك؟
جاسر/اممم...فيك النوم ولاتبين تسولفين؟
هتون/يعتمد على السوالف اللي بنسولف فيها...
جاسر دخل كله ها المرة وقعد عند مكتبه بعد ماسحب الكرسي وقعد عليه وقال/أي شي...
هتون بحدة/بس اكيد ها الشي مهم ولاليش بتسهر ومابتنام وانت راجع من سفرتك تعبان؟
جاسر ماعلق وهو يشوف المجلات اللي فوق مكتبها وقال باقتضاب/في احد زاركم اليوم؟
هتون بتشكيك/احد مثل منو يعني؟
جاسر/مدري...بس احد يعني بنت كانت جاية البيت لك ولالااختك شمايل؟
هتون/مين بيجينا واحنا بالمطار؟
جاسر/يمكن كانت ماتدري ان البيت مافيه احد لاني يوم دخلت كانت واقفة عند الباب...يعني يمكن كانت جايبة شي معين وبتمشي؟
هتون/انا عن نفسي محد جاب لي شي ولامر اخذ مني شي..ومااعتقد شمايل بعد لانها ماقالت وبنات عمي كانوا قبلنا بالمطار؟وبنات خالتي يدروون ان احنا مو هنا...بس ليه انت تسال يعني؟
جاسر/مو لانيي يوم ادخل فكرتها شغالة جديدة وطلبت منها تركب اغراضي فوق؟
هتون باهتمام/وبعدين؟
جاسر تسند على الكرسي وقال/سلامتك....يوم شفتها واقفة هي والتماثيل واحد ناديت ميري وجت شالت اغراضي..
هتون/هو انت ماتستحي لانها يمكن تكون وحدة من بنات الجيران ولامن معارفنا...بكرة بسال ميري عنها وبشوف...
جاسر/لاتتعبين نفسك لو كنت اخذت اجابة من ميري ماكنت جيتك؟
هتون باهتمام وحدة/شتقصد؟
جاسر/سالتها اذا كانت في وحدة اليوم جاية البيت وقالت لي ان محد مر ابدا..
هتون/طيب يوم ناديتها ماشافت البنت اللي واقفة؟
جاسر/هي شالت اغراضي بسرعة ودخلت وتقول ماانتبهت ان في احد واقف بالحديقة لانها باب الصالة مقفلته من داخل....
هتون/غريب.....منهي بتكون جاية بيتنا ومابتدخل ولاتعطي خبر انها هنا؟
**************************************
اصايل بروحها كانت سهرانة ذيك الليلة بسطح البيت..بالمكان الوحيد اللي كانت تقعد فيه مع ليالي ويفضفضون لبعض اللي بقلوبهم ويحكون بدون خجل عن احلامهم وطموحاتهم ومستقبلهم....حتى لو ماكان شي منها بيتحقق ..بس المهم تظل احلام يتقاسمونها مع بعض....
تمنت ذيك اللحظة أي شي يوصلها بليالي بها الوقت..علشان تعرف منها سرها وحزنها وزعلها,,,,
ياترى مثل ماقالت ام عبدالله...انها زعلانة على فراق زوجها لانها تعودت عليه وتركها وسافر؟؟
ولافي شي ثاني مضيق خلقها؟
بلى في شي ثاني....ليالي وجهي الثاني وكل تعابير وجهها اقراءها كاني اقراْ نفسي...
يعني فيها شي لامحالة...شي كبير قاعد على قلبها ومضيق خلقها ومتعبها...
بس ياترى وش يكون ولامن منو؟
من جاسر ولامن عمي ولامن امه وخواته ولامن شنو بالضبط؟
ولاهي متزاعلة مع جاسر قبل لايروح وتبي ترضيه وماهي عارفة...لالامااتوقع ليالي مسالمة وماهي راعية مشاكل...وقلبها متسامح مع الكل معقولة مابيكون متسامح مع زوجها؟
قلبي يقولي انها مو مرتاحة بس ليش مدري.....
ياربي انا بكرة لازم اخذ جوال ابوي باي طريقة وادق على عمتي عبير واسالها واذا هي ماتعرف شي اخليها توصل الجوال لليالي لو ماعندها مانع علشان اعرف سالفتها.....
والله انك شغلتي فكري ياليالي ياقلبي...انتي بجهة واللي جاي ها اليومين من سفرته بجهة ثانية؟
هذا وانا اللي اقول باخذ منك ثوب علشان اقابله فيه اول يوم بس مالت على حظي الردي...شكلي بقابله بخلاقيني مثلك ولابلبس ولابشوف الدنيا بعد!!!!
اول شي فكرت فيه الهروب من ها البيت...بس بعدين غيرت رايها...
بس كل ماتجي تفكر في كلامه من جديد تحس بضيقة بخلقها وبنار تسري بجسدها وتغير رايها..
وقررت اخيرا انها تهرب...تروح أي مكان ....والمكان اللي فكرت فيه انها تروح لنور صاحبتها ومحد بيدري عنها شي...
هي ماهي قادرة تتحمل اكثر علشان اهلها واخوها اللي باعوها وماترددوا..حتى ماابدوا بعض الاسف لطلعتها من بيت ابوها لروحتها لبيت نايف شغالة؟؟؟
مستحيل اقعد في بيتك يانايف دقيقة وحدة...من جيت وانا محبوسة بها المكان واللي مبين ان اهل البيت مايمرونه اصلا لاني ماشفت احد منهم غيرك....
وناس تطلع وسيارات تدخل......
تبي تهدم مستقبلي وتحرمني حتى من شهادتي اللي ممكن بيوم من الايام تكون سلاح لي بوجه ها المجتمع اللي مايرجم واقدر اعيش نفسي منها..
ماراح اخليك توقف بطريقي يانايف ابدا ومهما صار...
شالت اغراضها معها واللي مافتحتهم اصلا وطلعت من الغرفة بهدوء وهي تتذكر المكان وكيف دخلت منه علشان لاتغلط لين وصلت للمطبخ الخارجي وطلعت منه للحديقة وتنفست الصعداء بارتياح وهي تنتهي من اسوار ها البيت اللي يضم سكان ظالمين داخله ووصلت لين باب القصر الحديدي وتوها بتحط يدها عليه جاها صوت نايف يضحك من وراها/على وين ياصبا توه الناس!!!!!
///////////////////////////////////////////////////////////////////////

البارت الثالث عشر,,,,
,,,,,,,,,,,,,,,,,,,,,,,,,,,,,,,,,,,,,,,,,,
اليوم الثاني الصباح,,,,,
كانت قاعدة كعادتها من بعد صلاة الصبح ومارجعت نامت ,,,
وقفت عند نافذة الصالة تطل منها براسها وهي تتامل بالبركة اللي قبالها....
ولقت جدها قاعد بروحه...
الظاهر انه اليوم هنا وجا من بيت بو ضاري بدري لانها ماسمعت صوته البارح ولاشافته لين طلعت عبير ونامت,,
ظلت تناظر فيه وهي تفكر بعمق شيباته تكسر الخاطر....في نظرة زعل وحزن بعيونه..وفوق كل شي فيه وحدة لازقة فيه وماهو قادر يتكلم عنها لااحد....الوحدة..اي هذا الشي الوحيد اللي قدرت تفهمه من عيونه لانها عايشة مثله تماما...وحيدة بها البيت ومالها أي احد...اكيد انه يرتاح في بيت بوضاري اكثر من راحته هنا..لان رانيا وريم اكيد يمرون عليه ومايتركونه بروحه؟
بس هنا في بيت بو جاسر محد له شغل بااحد...تنهدت بقوة وهي تناظره..على الرغم من هذا كله كانت تشوف بعيونه ناحستها قسوة ماتدري وش مبرراتها؟بس كانت ساكتة وكاتمة بقلبها لانها ماتدري هو وش يفكر فيها ولاشنو يظن؟
هي ماتعرف أي شي عن مدى العلاقة بينها وبين ابوه ولا ليش ابوها بعيد عنهم وجدها ماعمره زارهم؟
قررت انها تروح المطبخ وتبدا ببادرة طيبة من نفسه وتسويله ريوق بنفسها اليوم وتروح تزوره بدل قعدته هو بروحه وقعدتها هي بروحها؟
***************************************
كل ماغمض لها جفن قعدت مرعوبة وهي ضامة راسها بين ركبتها ,,,
ها المرة توعت وماقدرت ترجع تغمض عيونها وتنسى اللي صار لها البارح مع ها الكلب نايف,,,
كان عارف انها بتفكر تهرب وماخلى شي يوقف بطريقها ومهد لها الطلعة لين باب القصروبعدين فاجاءها بوجده وانتظاره لها....
ماعرفت شتسوي ذيك اللحظة ولا حتى تتحرك من مكانها كل اللي عرفته ان يدها ظلت جامدة على المقبض وماقدرت حتى تلف له وشنطتها اللي على كتفها طاحت من كثر رعبها ورجفتها...
كانت تتذكر الموقف وتستعرضه في بالها وماكانه صار من البارح كانت حاسة انها قاعدة تعيشه كل ماتذكرته بكل تفاصيله,,,,
نايف بصوت يضحك من وراها/على وين ياصبا توها الناس؟
ماعرفت شتسوي ولاحتى شتقول ظلت مثل التمثال بمكانها وتقرب هو منها وشال شنطة كتبها وقال بمسكنة ساخرة/ياحرام تطلعين بها الليل؟كان انتظرتي للصباح على الاقل ولامنتي خايفة على نفسك من وحوش البشر؟؟؟
ظلت ساكنة مكانها وماتكلمت وكمل كلامه باصرار/ولامتعودة على طلعات الليل ياصبا؟
لهنا وبس ماقدرت تتحمل كلامه الجارح..كل الكلام اللي كان يقوله بكوم وها الكلمة بالذات بكوم ثاني...
مامسكت نفسها ورفعت يدها ولانه ماتوقع عطته كف على وجهه..يمكن مايكون بذيك القوة ولابذيك الحرارة بس نظرات عيونه جمدتها للحظات وبعدها قالت بقوة/مااسمح لك تتكلم عن شرفي وسمعتي؟فاهمني...انا اشرف منك ومن عشرة من امثالك....
هذا كان كل الكلام اللي قالته واللي دار بينهم لانه بمجرد ها الحركة سحبها من يدها بقوة ومشاها بالغصب وسط صرخاتها لغرفة بعيدة عن القصر بالحديقة رماها على الارض وقفل عليها الباب..ومن البارح وهي محبوسة هنا لاهي عارفة مصيرها شنو ولا لمتى بتظل سجينة ها الغرفة,,, 
كل اللي عرفته ان الشغالة اللي عرفها عليها بالامس مرت عليها جايبة لها فطور بصينية وما مدت يدها لشي فيها ابدا لين جت بعد ساعتين وشالتها من مكانها..
كل تفكيرها كان شلون ممكن تطلع من ها السجن وبس!!!!
*************************************
دقت الباب بهدوء وجاها صوته القوي من داخل/تفضل,,,
ترددت للحظات وقررت ترجع من مكان ماجت بس غيرت رايها وقررت انها تبدي الخطوة اللي فكرت فيها ..سمت باسم الله ودخلت وهي مرتبكة,,,
كان ملحقه غير عن ملحقها طبعا,,لان ملحقه كان مفتوح على بعضه ومايحوي غير غرفة وحدة بحمامها ومافي الغرفة غير سرير ودولاب وجلسة ارضية,,,
ناظرها من فوقها لتحتها وهو مستغرب وجودها عنده وظلت هي واقفة مكانها ومربوكة من نظراته,,
بصرامة قال لها/في شي,,
ليالي انتبهت انه يكلمها وقالت/ها,,
وكلمها مرة ثانية بقوة ذكرتها بقوة ابوها وبجاسر اللي ماشافته غير البارح بس/اقول في شي تبينه؟
**************************************
رانيا/يعني شفت هناك بنات حلوين؟
ضاري بلااهتمام/الحلوين بكل مكان مو بس هناك ومو هاذي المشكلة؟
ريم/اجل وين المشكلة؟
ضاري بنفس الامبالاة/ان وحدة من ها الحلوين تثير الاهتمام بالنفس,,,,
رانيا بمرح/يعني ترمي شباكها عليك...
ضاري/بالضبط؟
ريم/ضاري..انت ودك تحب...
ضاري/طبعا..لاني اذا ماحبيت ماراح اتزوج...
رانيا/وليه ماتتزوج زواج تقليدي وتحب مرتك بعد الزواج؟
ضاري/خلينا التقليدي لك ولتؤامك انا مابيه ولايلزمني...اذا مااحب لي وحدة وتحبني ماراح اتزوج واربط مصيري بوحدة مااعرفها؟
ريم/طيب يمكن اللي تحبها وتحبك قبل العرس تصير شخص ثاني بعد العرس...
ضاري/الحب مايتغير,,,يبقى هو هو...
رانيا/لا الحب يموت بعد العرس بااغلب الحالات...
ضاري بسخرية/ليش كم مرة حضرتك مجربته؟
رانيا بدون خجل /ولامرة بس اسمع سوالف المتزوجين كل شي بينهم يبرد وماكانهم اللي حبوا بعض...
ضاري/حالات شاذة مو الكل,,,,
ابو ضاري /متجمعين على الخير ان شاءالله..
رانيا/لايبى,,,متجمعين عند ضاري وضاري مافيه ذرة خير ابدا!!!
كانت قاعدة تحت على الارض وتحت رجل ضاري وهو متسند على الكرسي بارتياح ويوم قالت كلمتها رفع رجله وداس عليها..
رانيا/ول!!ماتسوى عليّ!!!
ضاري/منهو اللي مافيه خير!!!
رانيا/في اختيارات؟
ضاري/لا....
ابو ضاري/وين امكم؟
ريم/يعني يبى لو امي فاضية لنا كان شفتنا متجمعين عند تحفتها الفنية نتكلم معه؟؟؟طلعت توصي على اغراض لعشى بكرة,,,,
ابو ضاري/طيب اتركوني مع اخوكم شوي بكلمه بموضوع,,,
رانيا بلقافة/ومايصير نسمعه يبى,,
ابو ضاري/لا..
ريم بهمس/ولاحتى نوقف ورى الباب نسمعه؟
رانيا/جبتيها ...يالله قومي....
قاموا ثنتينهم,,,وقعد بو ضاري جنب ولده,,,
ابو ضاري بتردد/ضاري يبى..بغيت اكلمك بسالفة,,,,
ضاري/خير..
ابو ضاري/يعني سالفة العرس من بنت عمك تراني مارديت على عمك للحين لو انت ماغيرت رايك؟
ضاري باحتقار/أي بس انا مابغير راي واخذها...واذا منت قادر ترد عليه جيب انا اكلمه واكلمها بعد!!ترى ماعندي مانع يبى؟
*******************************

ليالي ارتبكت وسكتت...وحست ان الصينية اللي بيدها بتطيح منها وقالت بتردد/كنت....
الجد /كنتي شنو تكلمي؟
بلعت ريقها بصعوبة ومشت لعنده وحطت الصينية قباله وقعدت بهدوء,,
قال وهو يناظر بالصينية اللي قدامه/انتي كنتي في بيت عمك قبل شوي؟
ليالي بهدوء/لا...
الجد/ومن اللي داز الفطور معك؟
ليالي بصوت خافت/انا مسويته لك بنفسي,,,
الجد بقسوة/ومن قال لك اني انتظر فطورك عاد؟شيليه معك بس!!!عندي من يخدمني ويسويلي فطوري ماني بحاجتك يابنت ابوك؟
********************************
على كورنيش الخبر ,,,

جاسر/وبتظل شارد البال علشانها حضرة جنابها؟
نايف بانفعال وهو يتحسس خده/عطتني كف!!فاهم وش يعني عطتني كف؟؟؟
جاسر بخبث/أي بس من وصفك لها ماظني تاْلمت؟
نايف ابتسم وهو يتذكر يدها الصغيرة وقال بحالمية/بيني وبينك ماحسيت باي الم بالعكس كانت صفعة حلوة ولذيذة منها...كانت عيونها بتطلع من مكانها وهي بقمة غضبها...
جاسر/انت تبي تكسر راسها..ولاهي سلبت لبك وولعت نيارانك وخلتك انت اللي يتكسر راسها؟
نايف/تخسي تكسر راسي!!!انا بس قاعد اخطط شلون ارد لها كفها كفوف؟
جاسر/انت ليش حاط دوبك من دوبها....عند اخوها وسوي فيه اللي يعجبك؟
نايف بنرفزة/اترك ها الشمس اللي عندي واروح لااخوها؟؟؟وش اسوي فيه ذاك عاد؟
جاسر/اللعبة لعبة اخوها ..هي مالها شغل...
نايف باصرار/صارت اللعبة لعبتها وهو اللي ماله شغل؟
جاسر/وش نويت تسوي فيه؟
نايف/بوقعه على تعهد خطي وبقر التنازل عنه...
جاسر/بها السهولة؟
نايف بثقة/لاطبعا بمقابل....
جاسر/...................اكيد صبا بالسالفة,,,؟
ابتسم نايف وشردت افكاره لبعيد وماقل شي...وهو كل تفكيره متجهة ناحيتها ,,,
ابو جاسر/علامك انتي وها الحوسة كلها؟
ام جاسر بنرفزة/انت ناسي اني مسوية عشى لجاسر الليلة؟
ابو جاسر/لامو ناسي...بس كل اللي بيحضرون عماته وخالته وصاحباتك..يعني مالها داعي كل ها التكاليف والزحمة,,,
ام جاسر/اذا انت فاضي يارجال تراني مشغولة وكل دقيقة تهمني؟
ابو جاسر/ماراح اعطلك بس حبيت اسئلك عن شي....
ام جاسر/اخلص عليّ وش بغيت؟
ابو جاسر سكت شوي بعدها قال/ليالي,,,
ام جاسر وقفت على طولها وقالت باهتمام وكانها نست وجودها/وش فيها؟
ابو جاسر/يعني بتقعد تتعشى معكم الليلة؟
ام جاسر باستنكار/تقعد تتعشى معنا!!!جنيت انت!!وش ها الحكي...انا اصلا نسيتها شوي,,,,
ابو جاسر/شلون يعني منتي مخليتها تقعد معكم...
ام جاسر/لاطبعا...هاذي اصلا يبيلها تصريفة من البيت بكبره الليلة,,,,المشكلة عماتها بيكونون هنا وين نوديها,,,,
ابو جاسر/أي بس ماهي مثقلة عليكم لو قعدت؟
ام جاسر/ابدا!!بس بتخلينا نغص بااكلنا اذا ناظرنا فيها؟شوف مافي غير انك تاخذ وتطلع معها الليلة وماتردها الا اذا انتهت العزومة,,,
ابو جاسر/لايامعوذة انا بتجمع مع الربع بديوانية بو سالم الليلة..
ام جاسر/مو شغلي اعتذر لهم..المهم انها ماتقعد في بيتي الليلة؟
********************************
رانيا/يمه...
ام ضاري بتاْفف/نعم..
رانيا/حبيبتي...
ام ضاري/اخلصي عليّ!!
رانيا بخضوع/بروح بيت عمي الليلة؟
ام ضاري/وليش بالله؟؟
رانيا/انتي ناسية انهم مسوين عشى لجاسر الليلة؟
ام ضاري/وانتي ناسية ان احنا بنطلع كلنا نتعشى مع بعض الليلة وبكرة بيجون عندنا...
رانيا/يمه عفية شمايل عازمة صاحباتنا بالجامعة وتهاني بتكون هناك يعني بتكون فلة...لاتقولين لا...
ام ضاري/وبعدين احنا اذا طلعنا ...مين بيكون معنا ابوي وانتي مقابلينكم من سنين الغبرة وضاري قعدت معه لين شبعت الصبح..يمه تكفين...
ام ضاري/روحي بللي مايحفظك....
رانيا/تسلمين يالغالية,,,
قامت من امها وراحت غرفتها وعلى شفايفها اكبر ابتسامة نصر حققتها...
رانيا وهي تكلم نفسها/هاذي الروحة وضمناها...ان شاءالله بس تكون عندك ياليالي صورة لااختك اصايل علشان اوريها لضويري واشوف رايه,,,,
/////////////////////////////////////////////////////////

البارت الثالث عشر,,,,
,,,,,,,,,,,,,,,,,,,,,

كانت متكورة على سريرها وهي تبكي وتمسح بدموعها,,,,
كانت كل نيتها انها تقعد وتسولف معه وقالت ابتديها بفطور...
يمكن يكون متواضع وماهو متعود عليه بس مو لدرجة انه يعاملها بها القسوة؟؟؟
كل اللي فهمته انه مو متقبل وجودها هنا ابدا...ويكره ابوها اللي اكيد انها ذكرته فيه,,
بس هي ماهي ابوها علشان تتعامل كذا,,,,
مو كفاية غربة الروح اللي عايشتها ياجدي حتى انت بتكون ضدي وماتبيني,,,الله يسامحك يايبى...ماتركت اكيد الذكر الطيب اللي يذكرونك فيه اهل ها البيت ولاليش رميتي ها الرمية بروحي ومحد يدري عن هوى داري؟؟؟
متى بس يجي الليل ويجون عماتي...اكيد انهم بيسيرون عليّ ومابيتركوني بروحي ,,,,
ياربي ارحم بحالي وبضعفي...يارب اذا انا اذنبت بحق احد بيوم من الايام سامحني وترحم فيني...انا ماعدت احتمل ها السجن ابدا..كان سجن ابوي وام عبدالله ارحم بكثر من ها السجن اللي مايقدر الواحد فيه انه يبتسم لو بالغلط؟
********************************
عبير/وشها الكيس اللي ماخذته معك؟
تهاني وهي تناظر بامها اللي انشغلت تتكلم مع بسمة اختها وقالت بهمس/سر..
عبير بهمس/وش سره؟
تهاني بهمس/ثوب...
عبير/لمنو,,,
تهاني/لليالي...
عبير/هي طالبته منك؟
تهاني/لا...انا بعطيها اياه تلبسه..
عبير/ليه؟
تهاني/الاكيد ان احنا بنشيل عبينا هناك وماابيها تنحرج ان ماعندها ثياب وتلبس لي بنطلون جينز وتي شرت قدام الباقيين...وبعدين لو فكر جاسر يشوفها على الاقل يكون لبسها مرتب...
عبير/تهاني....فكرة الثوب للقعدة انا اشكرك عليها وعلى تفكيرك بليالي..بس لاتجيبين لها سيرة اذا جاسر كان بيشوفك؟
تهاني/........
عبير تنهدت/لاتجرحينها اكثر من جرحها وتعلقينها بااوهام مابتصير..جاسر انا اعرفه زين...لايبيها ولايبي يشوفها بعد..حرام تظل تفكر انه ممكن يكون لها حق فيه وهو اصلا رافض ها الشي,,,,ماابيها تتعلق اكثر وينكسر خاطرها ياتهاني فاهمتني..
تهاني/خالتي انا موقصدي...انا بس فكرت لو...
عبير/فاهمة قصدك زين...انتي اذا عطيتيها اياه قولي لها للقعدة ولاتجيبين سيرة جاسر لى لسانك نهائيا علشان لاتتحسس زيادة,,,,
بسمة/يالله السايق ينتظرنا..
تهاني/يالله مشينا....
عبير/روحوا انتوا انا ناطرة احمد موصيته على خط جوال وجهاز ومابجي غير لمى يجيبهم,,,
تهاني/لمنو؟
عبير/لها....
تهاني/معناته نلتقي هناك..
بسمة/خالتي فينا ناخذ روعة معنا؟
عبير/لاياقلبي اخاف اخوك يتاْخر ومااجيكم الا بعد الصلاة...روحوا انتوا تسهلوا ونلتقي هناك,,,
********************************
دخل لها الغرفة اللي كانت قاعدة فيها بعد ماقالت له الشغالة انها ماذاقت شي من البارح وكل شي تدخله لها ترجعه مثل ماكان ماتلمس منه شي,,,
تضايق كثير يوم عرف وحس انه المسؤل ولازم يروح يكلمها ولو اقتضى الامر ياْكلها بيده,,,
فتح باب الغرفة ومالقى قدامه غير الظلمة,,,,
مد يده وفتح الانوار بالغرفة وعيونه تدور عليها...ولقاها اخيرا,,,
قطعة سواد متكورة على بعضها البعض,,,في اقصى ركن بالغرفة,,,
تقدم لها وهو حاس بالخوف من شكلها اللي كانت يدها مغطية فيه وجهها ومايبان منها أي شي..
معقولة تعبانة ولاماتت؟؟؟
تقرب منها بسرعة ونزل لمستواها واتضحت له الرؤية اوضح...كانت تتنفس..مايدري ليش حس براحة عجيبة يوم شافها تتنفس...معناته انها عايشة ماماتت,,,
تنهد بارتيح وهو يتامل بشكلها وبحجابها اللي من نومتها تباعد عنها شوي وبانت كم خصلة من شعرها,,,
تمنى انها تكون قاعدة علشان يتهاوشون مع بعض ويسمع صوتها...بس للاسف انها نايمة وبينحرم من ها النعمة,,,وباانه يسمع صوت ملاكه الصغير,,,
كان يناظر بخدها الناعم وهو يتمنى انه بها اللحظة يرفع يده ويكفخها ويعطيها الف كف بدل اللي عطته اياه امس ومد يده فعلا...بس باعدها بااخر لحظة...
معقولة يانايف تمد يدك وتلمس مرة حرام عليك؟مهما كان تظل اجنبية عنك وها الشي حرام,,,,
زين اجل..انتظري عليّ لين بكرة الصبح ياصبا وبتشوفين كم كف يجيك,,,بدل الكف اللي تجراءتي واخذتيه,,,
ناظرها بنظرة اخيرة قبل لايتحرك من مكانه وبعدها طلع وقفل وراه الباب,,,
*******************************
ليالي باندهاش/يجنن,,
تهاني/صدق؟
ليالي/والله..
تهاني/معناته يالله بسرعة قومي,,,
ليالي/اقوم وين اروح؟
تهاني/لبسه؟
ليالي/ليه؟
تهاني/وش ها السؤال الغريب,,,انا جايبته لك علشان تلبسينه قومي بشوفه عليك كيف يصير,,,
ليالي/حرام عليك جايبة ثوب احمر وتبيني البسه؟انتي ناسية اني سمرة ومايناسبني ها اللون؟
تهاني/اولا سمارتك عجيبة..ثانيا من قال لك السمر مايلبسون احمر...عيوني السمر بالاحمر يطيرون اكثر من البيض...قومي لبسي وانتي ساكتة خلني اشوفه عليك؟
ليالي بتردد/لا تهاني...
تهاني بتشجيع/بنشوفه لو ماصار حلو ماراح جبرك تلبسينه صدقيني؟
ليالي مسكت الثوب وقالت بتردد/أي بس....يعني انا بكون معاكم على العشى الليلة؟
تهاني/طبعا....
ليالي/بس محد قال لي؟
تهاني/انتي متعودة انهم يجونك ويخبرونك كل شي بنفسهم؟
ليالي/لا...بس حتى ولادزوا الشغالة تعطيني خبر....يمكن اني مو معزومة ياتهاني؟انتي متاْكدة؟
تهاني/يبى قومي لبسي بلى هذرة فاضية مالها أي معنى,,,,
قامت ليالي تلبس الثوب وسط فرحتها فيه ووسط خوفها من لقاء ام جاسر وبناتها اللي ماتدري كيف بيكون وهل بتشوف جاسر الليلة ولالا؟
كان الثوب قصير ..يوصل للركبة ..بس ناعم مافيه أي تكلف غير تطريز صغير بالذهبي عند فتحة الصدر لبست الصندل الذهبي اللي كان بالكيس وحست نفسها انسانة ثانية بها اللبس اللي توها بحياتها تلبسه,,,,
وفي اعماقها تشكر تهاني من القلب على ها الفرحة اللي دخلتها بقلبها بعد ماشافت شكلها بالمرايا ولاقى استحسانها ورضاها,,,,
تهاني بصوت عالي/ماخلصتي!!حشى وش قاعدة تسوين؟
ليالي ابتسمت وهي تسمع صوتها وشالت العضاضة من شعرها وتركته ينساب براحته وجابت لها كم خصلة قدام وفتحت الباب وطلعت,,
ليالي/وش رايك؟
تهاني تصفير طويل عريض...
ووقفت قبال ليالي وقالت بانبهار/شفتي كيف صرتي يادبة؟قمر مشاءالله...تعرفين ليالي انتي جميلة بس دايم تخفين جمالك ليش ماادري؟
ليالي باسى/ومن يهتم؟
تهاني/اذا انتي حسستي نفسك بانك جميلة ومرغوبة تتغير نفسيتك تماما..
ليالي باسى وهي تتذكر كلام جدها اليوم/واذا انتي عارفة انك مو مرغوبة ليش تكذبين على نفسك؟
تهاني/ليالي شفيك؟في احد مضايقك؟
حست انها تبي تبكي والدموع فعلا انزلوا منها,,,صارت تمسحهم بلااهتمام ووقفت تهاني قبالها وقالت باهتمام/خير..صاير شي؟
ليالي بهمس/لاتشغلين بالك...بس حاسة بالغربة وبااني اشتقت لااصايل ومتمنية تشوفني كذا...
تهاني/بس!!!ها الدموع علشان الخايسة اصايلوا؟؟؟صدق خربتي علينا الجو,,,,المهم تعالي احط لك باقي لمساتي ..
ليالي/وش باقي بعد؟
تهاني وهي تفتح شنطتها/الماكياج؟
ليالي باعتراض/مقدر على كل الصدمات بيوم واحد؟؟يكفيني اليوم كحل وروج خفيف,,,
تهاني بتفهم/طيب تعالي ,,,
ليالي بعد ماحطت لها اللي تبيه/تسلمين,,,
تهاني/بترك اغراضي هنا وبعدين باخذهم..
ليالي/أي مافي مشكلة,,,
تهاني/يالله قومي بقوم اسلم على جدي وبعدين بندخل,,,
ليالي/روحي سلمي بروحك وبعدين مريني؟
تهاني سحبتها من يدها/مافي قعدة بروحك هنا..
ليالي بعد ماصاروا في الحديقة قبال الباب/بس ياتهاني..
تهاني/طيب روحي عند الجهة الثانية وانا بجيك,,,علشان ندخل سوا بس تقعد ين بروحك يتراواللي تمللتي؟
ليالي وهي تلبس عبايتها/طيب,,,,
********************************
ام عبدالله/اقول اصايل,,,
اصايل بدون نفس/خير...
ام عبدالله/يقولون رجع من السفر اليوم؟
اصايل باهتمام/منهو؟
ام عبدالله بخبث/زوج المستقبل؟
اصايل بارتباك/ضاري...
ام عبدالله/وهو في غيره؟
اصايل/وانتي وش عرفك؟
ام عبدالله/مو مهم كيف عرفت المهم انه رجع وانك على وعدك ماتنسيني من خيرك مو مثل اختك؟
اصايل وشعور غريب يجتاحها بذيك اللحظات/هو كلم ابوي؟
ام عبدالله/توه واصل اللحين قبل ثانيتين على مااعتقد؟
اصايل بتشكيك/انتي صار لك واقفة معي تهذرين اكثر من عشر دقايق؟؟اللحين هو من وصل من السفر صار له بس ثانيتين؟
ام عبدالله/المهم ماعلينا...انا ماقصرت معكم يااصايل لاانتي ولااختك..
اصاي بضحكة استخفاف/أي لا..الصراحة ماقصرتي ابدا واحنا نشهد....بس قللي منها يالغالية وصوغتك ان شاءالله بتجيك اذا الله عطاني,,,
ام عبدالله وهي ترفعيدها تدعي بقوة/امين يارب...
********************************
وقفت تتمشى بالحديقة اللي بالجهة الثانية واللي شافتها البارحة,,,بس اليوم صاير شكلها احلى مع غروب الشمس والانارات اللي انفتحت بكل جهة واللي شكلهم بقعدون يتعشون هنا لان كل شي كان مرتب ومجهز,,,
كانت تمشي وعبايتها عليهامفتوحة وشيلتها على كتفها على اساس ان البيت مافيه احد مثل ماقالت تهاني وانهم بيشيلون عبيهم بس يدخلون,,,
ظلت تنتظر تهاني وهي توزع نظراتها بين كل شي موجود بالحديقة لين اسكتت فجاْة وهي تسمع الصوت نفسه اللي جمدها بمكانها امس...وشكله يكلم بالتلفون,,,
ياربي ..هذا من وين طلع بس!!!!!
لفت وهي مو عارفة شتسوي لان قبالها كانت البركة..واول مالفت كان جاسر واقف قبالها ويناظرها من فوقها لتحتها وماخاب ظنها كان شكله يكلم بالتلفون...مارجعهم للواقع الا صوت شهقتها العالية اللي خلت جاسر ينتبه لها وينتبه على نفسه ويمشي بسرعة وسط فزعها,,,,,
ظلت واقفة بمكانها ورجلها متجمدة وماهي عارفة شلون تتحرك,,,,
لين انتبهت على الباب اللي اكيد ان جاسر طلع منه....الظاهر انه باب المجلس او ماشابه,,,,
ظلت تتنفس بقوة لين جاها صوت ثاني جمدها بعد بمكانها,,,
نايف/صباح الخير؟
رفعت صبا راسها ولقته يناظر فيها....لفت عنه بلااهتمام..
نايف وهو يناظر بصينية الاكل اللي قبالها/ليه ماكلتي شي اليوم؟
صبا /مالي نفس؟
نايف باهتمام/ليه؟
صبا بضعف/لانك تسد النفس؟
نايف/أي بس انتي ماشفتيني من البارح ؟
صبا بسخرية/بعده تاءثيرك باقي..
حس بالضعف في صوتها وخاف كثير عليها وقال بسرعة/اذا مااكلتي بضطر ااْكلك بنفسي؟
صبا/ماابي شي من عندك...اتركني اموت بسلام وبس؟؟
خوفته ها الكلمة وزلزته,,,,وش يعني اتركها تموت بسلام!!!مستحيل ..ها الشي لايمكن يصير,,,عرف انها زعلانة ولازم يتمسك باي حبل علشان ترضى وماتفكر بها الطريقة..هو للحين ماعلمها شغلها ورد لها الكف اللي عطته اياه..كيف تفكر تموت,,
قال بشوية لين/صبا...اكلي وراك مذاكرة وامتحان؟
رفعت راسها تناظره بتشكيك وقالت/وش تقصد؟
نايف قعد قبالها وهو يتامل كل شي فيها/اقول اكلي علشان بكرة وراك امتحان كيف بتركزين بالله وانتي مافيك قوة؟
صبا بقوة/بتتركني اروح الامتحان؟
نايف/مو قبل ماتنفذين اوامري؟
صبا مدت يدها لالااكل تاكل لاشعوريا وهي حاسة انها طفلة وانلعب بعقلها وقالت بسرعة/اذا اكلت بتتركني اروح؟
نايف اكتفى انه ينارها بهدوء ويسرح بعالم ثاني ومسك جواله يدق على شخص معين وبس سمعت اسمه وسمعت الشي اللي يبيه منه طاحت الملعقة من يدها وشهقت,,,,
********************************
جاها صوت ثامر من وراها وجمدها بمكانها..
ثامر بنرفزة/كنت ادور عليك..
ليالي بتشكيك/عليّ انا!!
ثامر/لا..على جدي!!!اكيد عليك انتي؟؟
ليالي/خير في شي...
ثامر/سلامتك سكري عبايتك ولبسي شيلتك ابوي يبيك...
استحت من نفسها وهي تشوفه يناظرها رغم انه ماكان يناظرها ابدا,,,
سكرت عبايتها بسرعة ولفت شيلتها على راسها,,,ومشت بجنبه...
لين وصلوا للكراج اللي فيه سيارة بو جاسر وهو فيها,,,
ثامر بصوت خافت/بيصرفونك مع ابوي علشان لاتفشلينهم الليلة قدام بيت خالتي وصاحبات امي,,,
لفت له ليالي ولقته مشى عنها وماكو غير ابو جاسر اللي اشر لها تغطي وجهها وتركب...
ماتدري ليش ذيك اللحظة حست بالندم ..بس من شنو ماتدري...
هو صدق انهم مايبونها ويبون يصرفونها ولا ها البزر يلعب بعقلها؟؟؟
طيب وين يبي ياخذني عمي معه وهو من جينا مااخذني ولامشوار؟؟
ركبت معه وظلوا ساكتين طول الطريق وهي دموعها تنزل من تحت غطاها,,,تمنت انها رجعت وعطت عمتها خبر على الاقل اذا عمتها شافت الزعل بعيونها بتمنع ها التصريفة وبتخليها تقعد بملحقها ولا ها الاهانة,,,,
لكن ماعليه...على الاقل وجودي مع عمي يكفيني بقوله الليلة اذا هم مستثقلين وجودي يتركوني اعيش عند عمتي وبعدها اقنع عمتي تجيب اصايل ونبتدي مشروع صغير انا وهي بعد مانبيع اللي عندنا,,,
انتبهت من شرودها على صوت عمها يقول لها/انتي نزلي الحين وبمرك الساعة وحدة اخذك ظلي عند ها البوابة ها....
ماعرفت شتسوي ...يعني شنو تنزل هنا بروحها ومابينزل معها؟؟؟؟
ابو جاسر/يالله يابنيتي لاتعطليني؟
ماقدرت غير انها تنزل بدون حتى ماتقول لا..
واول ماسكرت الباب وراها مشت سيارة عمها وكانه تخلص من عب ثقيل على قلبه...
ظلت تناظر بالمكان اللي خوفها وجاب لها الرهبة,,,(مجمع الراشد)
وش اسوي انا هنا بروحي بس!!!
ظلت تمشي شوي شوي لين وصلت قريب من البوابة وكم عيون تناظرها من هنا ومن هنا,,,,وهي حاسة انها بتموت من كثر الدموع اللي حاجبين عنها الشوفة؟
لافلوس عندها..ولاجوال..ولااي شي تعرفه ولاحتى وين يكون بيت عمها,,,,
شتسوي بها المكان وبين ها العيون هاذي كلها اللي تناظرها؟
معقولة بتطلع منها سالمة ؟؟؟؟
**********************************
وش توقعاتكم للبارت الجاي,,,
**وش الشي اللي سمعته صبا ولمنو قاله وهل بيكون ها الشي فعلا وشنو موقفها هي منه؟
**ليالي وهل بتصمد لين يرجع لها عمها بها العالم الغريب وشنو ممكن يواجهها هناك؟
**اصايل وموقف ضاري ومنو بيوصله لها وشنو بتكون ردة فعلها منه ياترى؟؟
**جاسر وهل بتمر صورة ليالي في باله مرور الكرام؟؟؟
بصمتكم اروع شي عندي فلاتحرموني منها..وسامحوني على التقصير يالغلا,,,
مراحب فيكم ياكل الغلا,,,
اسعدني تواجدكم وانضمام الاخريات لنا وللي تسال عن موعد البارت هو بالعادة ماله وقت بس ها الايام بيكون خلال النهار يعني من الصباح لين الضهر,,,

البارت الرابع عشر,,,,
,,,,,,,,,,,,,,,,,,,,,,,,,,,,,,,,,,,,,,,,,,,,,,

عبير/علامك انتي جارتني لبرة كذا!!
تهاني وهي تناظر تشوف اذا كان في احد واقف يسمعهم ولالا؟
عبير/تهاني بلا ثقل دم تراك وقفتي قلبي تكلمي شصاير؟
تهاني/ليالي قلبت البيت وماشفتها؟
عبير بدهشة/شلون يعني ماشفتيها؟
تهاني/كنت معها بالملحق ولبسنا وتجهزنا وطلعت اسلم على جدي وقالت ماتبي تجي معي وقلت لها تنتظرني بالحديقة علشان ندخل مع بعض...طلعت بعدين من عند جدي ورحت لها وماشفتها قلت اكيد رجعت الملحق قلبته فوق تحت مالقيتها..دخلت قلت يمكن انها دخلت وبعد مالقيتها,,
عبير/شنو يعني مالقيتيها؟
تهاني/مدري..قلبت المكان عنها من قبل لاتوصلين انتي وماشفتها سالت بسمة اذا كانت دخلت وسلمت ولااحد طلع وشافها قالت انها ماطبت لهم,,,
عبير/وين بتكون؟
تهاني/مدري....
عبير/هي اكيد هنا بس مالقيتيها ..ليالي وين بتروح يعني؟
صبا بعصبية/وش قلت؟
نايف بعد ماسكر من جواله/ليش انا كنت اكلمك؟
وقفت بسرعة وصارت قباله وقام يناظرها مايدري ليش لوهلة حسها بنت صغيرة بالابتدائي وقال بدون انتباه/صبا انتي ماتاكلين؟ماتشوفين كيف حجمك صاير صغير؟
قالت بعصبية/شكنت تقول لزيد؟
نايف بلامبالاة/سمعتي صح؟ليه بعد تسالين؟؟؟
صبا وقفت تناظر فيه بشك....
نايف/اول مرة تشوفيني؟
صبا بنفاذ صبر/بعد اني اكون شغالة عندك وتحت رحمتك فهمتها انها اهانة ها الحركة وش تعني بالله!!!
نايف لف لها وصار قريب منها لدرجة انها بلعت ريقها بصعوبة من الخوف وقال لها بقسوة/علشان ارد لك كفك اللي عطيتيني اياه البارحة براحتي وبالمقدار اللي ابيه!!!!
صارت تناظر فيه وفمها مفتوح من الاستغراب وقالت ببراءة/انت بشر؟؟
نايف رجع وتسند على كرسيه وقال بهدوء/انتي وش شايفة؟
صبا وهي حاسة بالخوف منه /شايفة انك واحد من وحوش البشر اللي كنت تتكلم عنهم البارحة!!
مارد عليها واكتفى انه يضحك ضحكة خلاها تجمد مكانها وتحس بالخوف الحقيقي منه وتجمع دموعها بعينها..ولااول مرة تبكي قدام واحد غريب عنها لانه قاعد يذلها بكل برود,,,,
وحدها كانت حايرة بذاك المجمع وهي مو عارفة شتسوي اول مرة بحياتها تكون بها الموقف..هي صحيح دخلت مجمعات الرياض من قبل بس مع عماتها اذا اصروا انهم ياخذونهم يطلعونهم ..بس اللحين وبها الموقف وبها المكان الغريب اللي ماتدري عنه أي شي,,حست بالخوف,,,,لاسيما انه طابور شباب كان يمشي وراها وكل واحد يرمي عليها كلمة من جهة,,,,
حست انها قاعدة تتقطع وفعلا تمنت لموت ولاانها تكون دخلت بيت ام جاسر من قبل,,,
وش ها الانسانة ياربي!!!
انا ماضريتها بشي ولابحياتي شفتها ليش تعاملني كذا!!!
وليش عمي يرضى علي اني اكون بها الموقف..اي والله والله لو يدري ابوي اني بروحي بها المكان دفني بدون أي كلمة؟؟؟
دخلت على اول حمام صادفها وقفلت عليها وقامت تبكي وتبكي وتبكي بكل حرقة فيها,,,,
فكرت انها ترجع البيت,,,,بس لامعها فلوس اولا,,,ولا معها جوال تكلم منه ثانيا,,,ولاحتى تعرف هي وين ولابيت عمها وين يكون؟
بس ماتقدر تقعد هنا بالها الوضع ابدا!!!
قامت تغسل وجهها اللي راح فيها من كثر مابكت ولفت شيلتها اللي انفكت وقررت انها تطلع تنتظر عمها لين يرجع من نفس البوابة اللي دخلت منها واللي قال انه بيرجع لها فيها,,,,,
شدت على نفسها اكثر وحاولت تتماسك وهي تقراْ كل الايات اللي حافظتهم بقلبها ومشت لين وصلت للبوابة وطلعت شوي علشان تشوف سيارة عمها اللي تذكرت اللحين بس انها ماتعرف شكلها ولالونها ولااي شي من مواصفاتها؟؟؟
ناظرت بساعتها وحست بالدم يوقف فيها,,,الساعة ثمان وربع...وعمها قايل بيجيها على الساعة وحدة؟؟؟؟
بتظل واقفة بها المكان كم ساعة تنتظره؟؟؟؟؟؟؟
********************************
هو وحده كان قاعد بسيارته وماتحرك من قبال بيتهم بعد ماسلم على خالته وعماته,,,
نفس البنت اللي صادفها امس...
واليوم جته بشكل ثاني....
ياترى هي قاصدة تشوفها بها الثوب وبها الشكل ياجاسر ولاكانت صدفة تشغلك من جديد علشان ترجع تحطها في بالك؟؟؟؟
بس اللحين انحصرت عندي الخيارات...يابتكون وحدة من بنات عمتي ولامن بنات خالتي ولاوحدة من بنات صاحبات امي اللي موجودين هنا؟
لاواللي بيسهل عليّ الموضوع ها الثوب الاحمر؟
غريبة ها البنت..فيها شي غريب شدني لها شنو مدري؟؟؟
يعني هي ماهي ملكة جمال علشان اقول اني انبهرت بجمالها!!بس في شي في وجهها خلاني اناظر فيها غصب.....شنو بالضبط ياجاسر,,,,,
قطع عليها حبل افكاره جواله اللي يدق..وشاف اسم المتصلة وحس بنرفزة عجيبة وانه مايبي يرد عليها بس يعرف انه لو مارد بتضل تدق وتدق لين يكلمها..
رد بدون نفس/الو..
غادة/هلا ياعمري....شلونك..
جاسر بضيق/بخير....
غادة/حبيبي فيك شي؟حاستك متضايق؟
جاسر /شوي....بعدين انا بالبيت لاطلعت دقيت لك؟
غادة بانفعال/جاسر انت قاعد تتهرب مني!!!من امس وانت ماتبي تحاكيني..وش السالفة؟
جاسر بعصبية/أي سالفة انتي بعد!!!يبى قلت لك اني بالبيت صدقتي ولاكيفك زين؟
سكر السماعة بوجهها وهو يحس ان غادة صارت شي ثقيل ومايقدر يتحمله ولايتحمل حتى صوتها,,,,
*******************************
عبير/هتون تعالي شوي ابيك,,
هتون/خير عمتي في شي؟
عبير/بغيتك بسالفة...
ام عادل(اخت ام جاسر)/ومايصير نسمعها يعني؟
عبير بقوة/والله عاد السالفة تخصها هي واذا كانت تبي تتكلم هنا ماعندي مانع!!بس البنت سالتني عن شي وقالت تبي تعرف اليوم الرد وانا اللي عليّ اعطيها خبر؟
هتون قامت وطلعت من المجلس ومشت وراها عبير..
هتون/عمتي شفيك؟
عبير بعصبية/وين ليالي؟
هتون بحدة/اللحين مطلعتني من هناك وسالفة تخصك علشان بالنهاية تساليني عن ليالي؟
عبير بنفاذ صبر/ليالي ماهي بالبيت ياهتون؟
هتون/وانا مالي!!!عساها ماترد وتريحنا؟
عبير بعصبية/بتقولين لي وينها ولالا؟
هتون/امي مصرفتها...
عبير باستيعاب/شنو يعني مصرفتها؟
هتون/انتي تبين ليالي تقعد هنا بالبيت الليلة؟؟؟افرضي بالغلط وحدة من صاحبات امي ولاخالتي ولابنات خالتي قالوا بيدخلون الملحق بيشوفونه ويشوفونها بعدين؟؟؟
عبير/..........
هتون/امي بتقول لهم ان الملحق هذا بيكون للشغالة ومو معقولة يدخلون ويشوفون ليالي؟
عبير بصدمة/انتوا لهدرجة كارهينها؟
هتون بحدة/عمتي..ابوها اجبرنا واحرجنا علشان نستضيفها عندنا...يعني مو لازم نحبها...
عبير بنفاذ صبر/ووين وديتوها؟
هتون/طلعت مع ابوي....
خفت حدتها شوي يوم درت انها مع اخوها على الاقل هي باامان,,,
وطلعت جوالها وكلمت السايق/جهز السيارة انا ماشية؟
هتون/عمتي....وين بتروحين..العشى توه بينحط؟
عبير/عشاك مايلزمني واللي مايشرفه ان بنت اخوي تقعد مع ضيوفه ماتشرفه عمتها اكيد؟؟
********************************
كانت تنتظر جية ابوها من المغرب علشان يجيب سيرة ضاري.....
بس للحين لاحس ولاخبر ولاقال لها أي شي,,,,
وقررت مدام ان السالفة مبيوعة مبيوعة انها هي اللي تفتح الموضوع مع ابوها وتشوف وش صار ...
اصايل/يبى...
ابو عبدالله رفع راسه لها/نعم...في شي...
اصايل/أي في شي....
ابو عبدالله/شنو؟
اصايل احتاست بس قالت احطها فوق راس ام عبدالله مدام انها عند الجيران/ام عبدالله قالت لي؟
ابو عبدالله/وماتعرفين تقولين خالتي!!!
اصايل/مو هذا موضوعنا....
ابو عبدالله/وش قالت لك عنه....
اصايل/قالت لي ان ضاري اتصل فيك انه رجع وانمه بيملك عليّ صدق ها الحكي يبى؟
ابو عبدالله بعصبية/واللي ماتستحي ليش تقولك بعد!!!بنات اخر زمن...
اصايل/سوت فيني خير على الاقل ادري اني مالي رجعة لبيت ابوي اذا طلعت منه مثل اختي...
ابوعبدالله/وانتي وش تبين اللحين ياطويلة اللسان؟
اصايل/يعني متى بتوديني له يبى؟
ابوعبدالله/وش عندك انتي تسالين؟
اصايل/يعني بمر على ليالي اشوفها ولالا؟
ابوعبدالله/انا اللي عليّ اوصلك بيت زوجك وبس!!حب هو يوديك عند اختك بكيفه ماحب ان حنيتي ورنيتي واتصل قال بنتك مسوية لي ازعاج مالك غير القبر سامعتني...انا انتهت مهمتي خلاص...
اصايل/انت اللحين ماجاوبتني متى بنروح هناك؟
ابوعبدالله/بكرة باخذك وبنروح ماله داعي التطويل اكثر مدام انه رجع من السفر...بس اللي ابي افهمه عمك ليه مادق لي وقال لي ان ضاري رد من السفر؟
اصايل/وانت وش عرفك اجل انه رجع؟
ابوعبدالله/وانتي وش عليك بالله!!!
********************************
ام جاسر/عبير وين شايلة اغراضك وطالعة؟
عبير وهي تناظرها/وصل عشاك ياام جاسر؟
اخذت بنتها وشنطتها وسط نظرات اختها ام احمد وخالتهم ام عادل اللي كانوا هم بس موجودين..
هتون عطت امها نظرة يعني قومي لحقيها.....
طلعت ام جاسر ورى عبير بسرعة لانهم يحبون عبير ومايقدرون على زعلها ولان زوجها من اصحاب الملايين فلازم يكسبونها مايخسرونها,,,
ام جاسر/ام روعة وين...توه الناس؟
عبير بعصبية/قلت لبنتك اللي ماتلزمه بنت اخوي ماتلزمه ولاتشرفه عمتها؟
فهمت ام جاسر السالفة وقالت بسرعة/عبير الله يهداك انتي بتسوينها سالفة من العدم!!!!
عبير بعصبية/بنت اخوي بتفشلكم لو قعدت هنا ياام جاسر!!!ليه شنو شايفين فيها بالله!!!
ام جاسر بلف ودوران/شوفي عبير السالفة ومافيها اني كيف اقدم ليالي للناس ولااختي!!على أي اساس...احنا ماقلنا لااحد ان جاسر تزوج ولاحتى سوينا له شي...شبيقولون لو عرفوا انها زوجته ماتقولين لي!!!
والاكيد ان الحكي بيطال بنت اخوك ماهو جايينا وبيقولون لو مااهلها يبون يسترون عليها مازوجوها سكاتي كذا!!!
عبير بعصبية اكبر/ينقص لسانه اللي يحكي عن بنت اخوي بكلمة وحدة؟
ام جاسر/وبعدين انتي ليش مضيقة خلقك عاد!!هي طالعة مع عمها ومااعتقد ان فيها شي انها تكون مع عمها؟
عبير/انا مو معترضة على طلعتها مع اخوي..بس معترضة على انكم ماتبونها تكون موجودة الليلة وها الشي ضايقني....
ام احمد من وراهم/وش السالفة ياجماعة؟
ام جاسر لفت لها/سلامة عمرك...تعالي اقنعي في اختك تدخل وتتعشى معنا مايصير العشى على شرف جاسر الليلة الا اذا كان موو ولد اخوها ومايعني لها شي؟
عبير بتنهيدة/جاسر ولد اخوي وعلى راسي من فوق...بس من جد مالي خلق اقعد؟
ام احمد/وش عندك ياعبير...وش فيك زعلانة؟
ام جاسر/خلاص خلونا ندخل وبعدين نحكي بالسالفة..
عبير/ادخلوا انتوا....انا ماشية من جد مالي خلق اقعد...
ام جاسر/لاوالله مايصير ياعبير وهذا انا حلفت بتدخلين وبتتعشين معنا وبعدين ندق على اخوك يرجعها وتكملين سهرتك ولاتزعلين نفسك....
********************************
كانت تناظر بالباب ومافكرت حتى تشوف المكان الجديد اللي تغير,,,,
كل اللي كان شاغلها كلام نايف لزيد اخوها قبل ثواني,,,,
(انسى ان عندك اخت اسمها صبا يازيد ولاتفكر مجرد تفكير انك تسال عنها لانك اذا بتسوي بتفتح عليك ابواب مسكرة حاليا طالما اني راضي عليك,,,,وياويلك ياسواد ليلك اذا احد بالعالم عرف اني متزوج اختك لامن طرفك ولامن طرف احد من اهلك لان اذا احد من اهلي ومعارفي وصلهم خبر مابيجيك خير)
كلماته واضحة ومفهومة...اصلا حتى شهود الزواج كانوا اصحاب نايف ,,,وزيد مجرد طرطور بالسالفة؟؟؟
انا أي حظ هذا اللي رماني عليك يانايف أي حظ؟وش اللي خلاك توقف بوجهي وبطريقي,,,
متزوجني بس علشان تكفخني براحتك وترد لي الكف اللي عطيتك اياه كفوف؟؟؟؟
ياترى هل انت مريض نفسي يانايف ولاعقلك فيه نقص؟؟؟؟
انا حاسة بالرعب ومن طلعنا من ذاك البيت وجينا ها الشقة حاسة نفسي بموت من الخوف,,,
رجعها صوت نايف الفرحان للواقع وهو واقف قباله بعد ماراح يقفل الابواب بعد طلعة الشيخ وزيد واصحابه,,
نايف/حيا الله صبا....شلونك يبى؟
ماتدري ساعتها ليش كل جسمها قام يرجف,,,,وحست ان ورى ها الكلام والانبساط اللي بصوت نايف اعصار قوي جاي لها وبيذبحها,,,
ضمت عبايتها عليها بقوة وهي بعدها ماسكة شنطة كتبها على كتفها,,,
كان منظرها بالنسبة لنايف بريْ جدا وهي واقفة كذا وخايفة منه وماعندها غير شنطة مدرستها وكتبها اللي خايفة عليهم,,,حس براحة عجيبة وهو يناظرها بس ماحب يبين لها سعادته وهو بنيته يرد كفها اضعاف اضعاف على راحته وعلى اقل من راحته وياْدبها من جد وجديد وكانه صار مسؤل عنها,,,,,
قطع الصمت مرة ثانية صوته وهو يقول/يبى علامك واقفة كذا...قومي ورينا طولك وشيلي ها العاباية اللي برميها على اقرب زبالة تصادفني وتعالي نسهر ياحلوة؟
صبا بضعف وصوت مايبان /انت وش تبي مني!!!
نايف وهو يناظرها من فوق لتحت/وش يهم بالموضوع!!!انتي اللحين صرتي جزء من املاكي؟
صبا بنفس الضعف/بامكانك ترد الكف كفوف مثل ماتبي بدون ها الحركة السخيفة اللي سويتها؟
نايف بغلظة/غلط ياصبا...لازم العالم كله ينسى ان في بنت حلوة اسمها صبا,,,صح ولا انا غلطان؟علشان اعرف اتفاهم معها زين....
وقفت تناظره واكبر علامات الحزن والخوف باينة على ملامح وجهها..
نايف حط يده على خصرها ومشاها معه وهو يقول/تعالي افرجك على الشقة ياصبا,,,
وقف قلبها من الخوف وحست ان مابينها وبين انه يغمى عليها غير لحظات بس...
اقرب السيارة ياحلوة...تراها مو بعيدة,,,
حست ان كل عرق فيها يرجف وانها مو قاوية توقف بها المكان اكثر,,,
ماراح نتاْخر شوي وبنرجع....
ليش حطيتني بها المكان ياعمي ليش؟؟؟؟
صدقيني مو مطولين بنروح وبنرجع وحبيبك لسه مارجع!!ها شقلتي اقرب السيارة ولابتخاويني لين نوصل لها؟
مستحيل انها تتحمل اكثر دخلت داخل وظلت تمشي وتمشي وتمشي وهي مو عارفة لوين تروح...بس الاكيد انها تبي تبعد عن ها المكان كله لو تروح لجهنم...بس ماتقدر توقف تسمع لها مثل ها الكلام اكثر واكثر,,,,
دموعها الليلة ماهي راضية توقف....ياترى انت قاصد ها الشي ياعمي ومتعمد ولا ماخطر على بالك اني بكون بها الوضع وبها الحالة ؟؟
ياربي انا عمري مااذيت احد ساعدني وارحمني ولاتسلط عليّ شياطين الانس والجن يلعبون فيني؟؟؟
وقفت بنص الطابق الثاني وادركت انها ضاعت بالمكان كله وانها ماتذكر هي من وين جت من الاساس لانها ماحفظت اسم البوابة بس مشت بطولها ودخلت الحمام ورجعت على نفس الخط اللي مشته...
وتشتت فكرها مرة ثانية انها ضاعت هنا ومحد بيلاقيها ,,,,
********************************
رانيا بهمس/وين ليالي مريت عليها ملحقها قبل لاادخل مالقيتها؟
تهاني بنفس الهمس/طالعة مع عمي..
رانيا باسف/غريبة؟وش اللي طلعهم الليلة عاد!!
تهاني/تصريفة من ام جاسر لها علشان لاتكون متواجدة معنا....
رانيا/امممم...قلتيلي...
تهاني/لو شفتيها بعد مالبستها ذاك الثوب تغيرت مية وثمانين درجة....
رانيا بسرعة وكانها تذكرت/تهاني انتي عندك صورة لااصايل اختها؟
تهاني/لاطبعا..وبعدين هذولا حتى صور جواز ماعندهم من وين تبي تجيبن لها صورة ياحظي؟
رانيا/......
تهاني/ليه تسالين؟
رانيا/ها....لا بس كان ودي اشوف اختها من كثر ماحكت لي عنها باليومين اللي راحوا...
تهاني/لا وين ووين...صحيح ان ليالي حلوة وفيها شي غريب يخليك تاناظرها وماتمل...بس اصايل فيها جمال حاد ..جمالها ملفت اكثر من ليالي..
رانيا بانبهار/صدق..احلى من ليالي؟
تهاني بتاْكيد/أي والله....
رانيا باسف/خسارة..
تهاني/وش خسارته؟ان اخوك مااخذها؟
ظلوا يناظرون في بعض وبعدها قالت تهاني باصرار/اصلا اخوك مايستاهل اصايل وهي تستاهل سيد سيده,,,
*******************************

ضاري/هذا ياانه تجنن او انه عقله صابه شي؟
جاسر/يوم قال لي امس حسيت ان السالفة ابسط من اللي ممكن يصورها لي عقلي...بس يوم دق لنا اليوم وقال انه بيتزوجها ادركت ان نايف فيه شي ماهو طبيعي؟
ضاري/يبى انا مو مصدق ان السالفة انه يرد كرامته وبس!!
جاسر/وش تقصد يعني؟
ضاري بانفعال/بيرد كرامته لانها عطته كف يقوم يتزوجها؟؟؟يبى يكفخها على راحته ومثل مايبي بدون مايتزوجها وين المشكلة يعني؟
جاسر بتشكيك/تقصد انه يحبها مثلا!!
ضاري/يجوز..
جاسر/لا انا مو معك...نايف مايناظر بها الاشكال ابدا!!!هو بس يبي يذلها ويهينها على راحتها وبعد ماياخذ منها كل اللي يبيها ويرميها بعدها....
ضاري/وليش الزواج بالله!!!لو سوى ها الشي ...
قاطعها جاسر/مو لهدرجة يعني ياخذ منها اللي يبيه بدون ارتباط بينهم!!!
ضاري/زواجه منها غلطة؟
جاسر/ومنو داري عاد عن ها العرس ياضاري؟انا وانت واللوح اخوها ....
ضاري/مدري حاس اني مو مرتاح ابدا لها السالفة وانها بتجره لسوالف ثانية!!طيب ماهو خايف تحمل منه وتجيب عيال!!!
جاسر/ضاري وش فيك؟متابع افلام هندية انت!!!وش تجيب منه عيال!!وحتى لو صار يوديها ينزل اللي في بطنها مافي مشكلة ولاانت ناسي ان ماوراها احد يسال عنها ابدا!!!
********************************
ناظرت بالساعة اللي جنب فراشها..كانت فوق الثنتين ونص,,,,
ضمت لحافها فوقها وهي تمسح فيه باقي دموعها وتستعرض احداث يومها كله من ابتدته مع جدها اللي كارهها وكاره وجودها هنا,,,,
لين جتها تهاني ولبست وفرفشت وحست ان في احد مهتم لاامورها ويبيها.....لين طلعت مع عمها ذيك الطلعة الله لايعودها ان شاءالله,,,,
كل كلمات الشباب اللي سمعتها..غمزاتهم,,نظراتهم لها...حست انها بتفجرها,,,ضياعها بذاك المكان الكبير وتوها وماتدري شلون قدرت ترجع مرة ثانية ,,,عمها اللي تاخر عن موعده اكثر من ساعة وادركت بعدين باحساسها انه نسيها اصلا..واللي ماقال لها أي شي من ركبت معه السيارة؟؟
ليش يصير معي كذا ليش؟؟؟
وش سويت لااهل ها البيت علشان يعاملوني بها الطريقة بس ياربي,,,,
ظلت تبكي وتبكي وتبكي بكل حرقة وهي تناظر ها الثوب الاحمر اللي قدامها ياترى فعلا كنت فيه مميزة وجميلة مثل ماقالت تهاني..ولاهي بعد تجبر بخاطري ليس الا؟؟؟
********************************
طلع الصباح على ثنتين وهو يحمل بين طياته لهم اشياء ماهم قادرين يخططون لها,,,
صبا واصايل,,,,
اصايل اللي من بعد طلعت الشمس ركبت مع ابوها السيارة جايين الشرقية وعلى شفايفها اكبر ابتسامة ابتسمتها بحياتها,,,,
كانت حاسة بشي قاعد يطير فيها ويرفرف فيها الى اعلى سما,,,
اليوم راح تتغير حياتها الى الابد ,,,
اليوم بتودع حياة الهم اللي عاشتها بها القرية وحبستها طول ها السنين في ها البيت اللي من ماتت امها وتركتها فيها ماذاقت فيه طعم الراحة ومن بعد ماتركتها ليالي حست انها غريبة عنه وماتنتمي له,,
اليوم راح تشوف العالم بمنظار ثاني اسمه ضاري....راح تحبه وتغليه وتخليه يكون كل حياتها وبتكون هي كل حياته,,بتعاهده على الحب وبتعيشه بسعادة لاسيما انه قاعد ينتظرها,,,
هاذي كل احلام اصايل بذيك اللحظات وتفكيرها اللي مو قادر يشرد غير بضاري!!!!
********************************
اما صبا فتحت عيونها بثقل رغم ان النوم جافاها طول الليل ,,قعدت وهي مرعوبة ..نقزت بسرعة من الفراش ولفت بسرعة ولقته نايم جنبها فزعت وهي تتذكر ليلة البارح وشلون مرت واي معارك صارت فيها,,,
نزلت دموعها من جديد وهي تعيش الحدث مرة ثانية ,,,
كانت البداية دمعات خفيفة تحولت الى شهقات خلت نايف يفتح عيونه وهو يناظرها,,,,,
تسند على كتفه وقال بسخرية/تنامين على البكي وتصحين على البكي!!انتي ماتتعبين!!
زاد بكيها بقوة اكبر وهي حاضنة مريولها وكتابها وفهم عليها انها ماراحت الاختبار,,,
نايف/تبين تروحين؟
ناظرته بحقد ,,,وش يعني كلامه بها الوقت...صارت الساعة ثمان ونص وقربوا البنات يطلعون من القاعات وهو يشمت فيها حضرته..
نايف بجدية/اذا فيك حيل تروحين بوديك ولاتحاتين بتجيبن النتيجة اللي تبينها؟
ماكان في أي سخرية بصوته وتاْكدت انه جاد ولو تبي اسئلة الاختبار بيكونون عندها..لكن ها الشي مو من طبايعها...اصلا بداخلها شي انكسر ومابيتركب ابدا,,,,
نايف وهو يرفع يدينه فوق/تصدقين اول ليلة بحياتي انام بدري كذا!!رغم اني متعود اسهر كل ليلة؟
طلقني,,,,
لف لها يناظرها بعد ماسمع ها الكلمة ولقاها رافعة راسها تناظره بشموخ وباقي اثار الدموع متجمعة فيها وعاطيتها براْة اكثر واكثر,,,
اعتدل بقعدته وقال بشماتة/خير اخت صبا ,,تكلميني انا!!
صبا بقوة وصراخ/اكرهك..تفهم وش معنى اكرهك؟يعني كل شي فيك يخنقني!!!
********************************
طلع الصباح من بعد ليلة حزينة قضتها بالبكي والدموع والتفكير بحياتها,,,,
وينك يابيت ابوي وينك؟
وينك ياخالتي ام عبدالله,,,,
ماكنت عايشة بسجن مثل ماكنت متصورة ..كنت عايشة بالجنة وبرجلي طلعت منها لنار حارة ماترحم!!!!
الله يرحم ايامي بذاك البيت....ودي ارجع له واظل هناك لااخر عمري واطلع من ها السجن اللي خانقني,,,,,
لمتى بس بظل كذا عايشة هم على قلبهم وماهم قادرين يتحملوني!!!
وش سويت لهم عاد ....وش ذنبي اللي جنيته وخلاني كذا بنظرهم!!!!
كانت حاسة براسها بينفجر من كثر سهرها وبكيها ومع ذلك قامت تبدي يوم جديد ماتدري وش اللي ممكن يحمله لها من مفاجاْت!!!!
********************************هتون/يبى....
كان قاعد بروحه بالصالة ورفع راسه يشوفها,,
هتون/غريبة قاعد بدري وبروحك....شتفكر فيه؟
ابو جاسر بتفكير/هتون...
هتون/نعم يبى,,,,
ابو جاسر/البارحة ....
هتون/شفيها؟منهي من عماتي كلمتك؟
ابو جاسر/محد منهم كلمني...بس انا...
هتون/شفيك يبى...قايلة لك بنت اخوك شي وقلبت مزاجك؟
ابو جاسر بتفكير/ياليتها قالت على الاقل كنت ارتحت وماظليت افكر....
هتون/شتفكر فيه يبى؟؟؟يبى قول شفيك؟
ابو جاسر/البارحة اخذتها وتركتها عند الراشد قلت بتتسوق البنت هناك مثلك ومثل اختك....
هتون/.......وبعدين؟
ابو جاسر/ماذكرتها الا الساعة ثنتين انها هناك....كانت واقفة عند البوابة مثل ماتركتها,,,,,وحسيت بضيق جاني ...لاني نسيت ان ماعندها لاجوال ولافلوس ولاتدل هنا مكان؟
جاسر من وراهم/منهي هاذي اللي نسيتها بالراشد ومامريتها الا الساعة ثنتين ومامعها لافلوس ولاجوال!!!!سويت فيلم هندي يبى؟
هتون بشماتة/ام عيالك؟
جاسر قعد وهو يناظرها وقال بقوة/تخسي!!ان شاءالله ها البدوية؟
هتون/أي....
ابو جاسر/كان موقفي غلط ..بس والله نسيت ها الشي ولاانا مو قاصد اني احطها بها الموقف ابدا!!!مهما كان انا ماراح ارضى ان وحدة من بناتي تتعرض له؟
جاسر/يبى بعد انت الله يهداك....مادورت توديها غير الراشد؟؟؟؟هاذي وديها رازم ولامكان بو ريالين هناك ششغلها؟
ابو جاسر/جاسر لاتزيدها عليّ!!
هتون/انت ليش مضيق خلقك اللحين؟
ابو جاسر/استحيت اقول لها أي شي...وتمنيتها تقول أي شي علشان ارتاح؟
جاسر بقوة/تخسي تحط لسانا بلسانك؟والله لو تسويها اقطعه لها؟مدري من بنته اللي بتجي وترفع صوتها بوجه بوجاسر؟
********************************
نفس الموقف اللي قعدت فيه ليالي يوم ملكتها من جاسر انحطت فيه اللحين اصايل,,,
ظلت واقفة بالحوش يوم دخلوا البيت وهي مبهورة بالبيت وتقول في نفسها يارب اعيش هنا,,,
كانت واقفة جنب ابوها اللي ينتظر الشغالة تفتح المجلس لانها اكتفت تتركهم عند البوابة لين تشوف اهل البيت اذا يبونهم ولابتردهم من مكان ماجوا(شغالة ام ضاري والاجر على الله)
ابو عبدالله بعصبية/غطي وجهك لايجيك كف يدفنك مكانك؟؟
اصايل بتاْفف/زين....وبعدين مافي احد يبى,,,,ابي اشوف بيتهم شلون صاير؟
ابو عبدالله/انتي ماتسمعين الكلام؟
اصايل/طيب....
نزلت غطاها على وجهها وطلع ضاري بها اللحظة وهو يصفر ويغني وماشكله يدري انهم هنا,,,لين صار بوجههم,,
ضاري بدهشة/عمي!!!
وقف قلب اصايل وهي تشوفه لانها عرفت ان ضاري ماعنده اخوان...يعني هذا زوج المستقبل يااصايل...يازينه زيناه,,,بس لو اقدر ارفع الغطا واشوفه براحتي!!
ابوعبدالله/هلا والله بضاري..هلا بولدي....يعني معقولة ترجع من السفر ولاانت تكلم ولاابوك؟
ضاري بشماتة/وليش تبيني اكلم بالله!!
ماتدري ليش لحظتها اصايل وقف قلبها وحست بالخوف من اسلوبه ولهجته,,
ابو عبدالله/ابوك ماكلمك...
ضاري بنفس الشماتة/ليش ابوي ماقال لك؟
ابوعبدالله/عن شنو؟
ضاري وهو يناظر بالخيمة السودة اللي واقفة جنب ابوها ويقول بشماتة/بنتك ماتلزمني حتى شغالة!!!انا ماابيها!!!
********************************
حطت يدها على خدها من قوة صفعته,,,وهي تتحس خدها الحار ودموعها يسيلوا على خدودها بصمت,,,
نايف بقوة ووجه لازق بوجهها/هذا اول كف....الباقيين جاييين بالطريق ان شاءالله....
ماعرفت شتقول ولاشترد ظلت ساكنة بمكانها..
نايف وهو يرفع راسها بيده بقوة المتها كثير وهو يقول بشماتة/لايكون على بالك تزوجتك علشان اني اموت فيك؟؟؟؟يبى اذا انتي تكرهيني مرة فاانا اكرهك عشرين الف مرة ..وانتظري وبتشوفين يابنت الفقر...اذا ماادبتك وبعدها رمتيك بالشارع مجنونة ماتعرفين حتى اسمك مااطلع انا نايف..قالت شنو قالت انا اكرهك وطلقني!!!يبى بطلقك بس نطري شوي...
مابعدك انذليتي عدل؟؟؟ ******************************
ابي رايكم وتعليقاتكم وتوقعاتكم,,,

تسلمون حبايب قلبي كلكم على متابعتكم وتعليقاتكم عساني منحرم منكم,,,
زهور حسين ...حمد الله على سلامتك يالغلا ماتشوفين شر ان شاءالله..
واللي سجلوا جديد ياهلا ويامرحبا فيكم ويسعدني ويشرفني اعجابك بقلمي وان شاءالله مااخيبكم واظل عند حسن ظنكم,,,
واللي سالت عن متعب ليش مايطلع كل واحد بياخذ دوره بالرواية بالتدريج لاتستعجلون الاحداث,,,,

وخلونا نشوف بارت اليوم,,,
البارت الخامس عشر,,,
,,,,,,,,,,,,,,,,,,,,,,,,,,,,,,,,
هي صدمة حقيقية كانت بالنسبة لها وجمدتها بمكانها,,,,
اكيد في شي غلط بالسالفة؟؟مو هذا ضاري اللي قالت لي عنه ام عبدالله انه بيموت على مااكون عنده؟؟
ام عبدالله...معقولة كانت تتشمت فيني وهي عارفة انه مايبيني!!!!
كذا وبكل بساطة؟؟؟مايبيني ومالزمه حتى خادمة؟؟؟
....اصلا هي صارت بعالم ثاني بمجرد سمعت كلمة ضاري ونظراته مادرت وش اللي انقال بعدها ولا شلي صار؟؟
كل اللي عرفته انها ماقدرت توقف علشان تسمع اكثر واكثر من اصواتهم اللي ارتفعت وانها قدرت بالموت تمشي وتروح عند سيارة ابوها حتى ماقدرت تفتح حتى باب السيارة وبمجرد مسكته طاحت على الارض وهي تبكي,,,,
ليش ياربي ليش...انا كنت فاكرة اني ببدي حياة جديدة معك ياضاري,,,
يوم انه مايبيني ليش قالت لي ام عبدالله انه ....هي منها ..هي السبب.. لكن وين بتروحين مني ياام عبدالله وين؟؟بردها لك صدقيني بردها,,,
لك انتي وابوي على ها المذلة,,,,,ولك انت بعد ياضاري....
ماتدري كم من الوقت مر وهي مرمية كذا عند السيارة تبكي وتنتحب اهانتها ومذلتها لين شافت ابوها واقف قبالها يناظر وهوبقمة عصبيته,,,
ابو عبدالله/قومي ركبي السيارة,,,
حاولت تهدا شوي وقالت بعناد/على وين؟بتدور لي على عريس ثاني ترميني عليه؟
ابوعبدالله/ووجع اللي يوجعك ان شاءالله؟؟؟انتي ماتستحين؟قومي ركبي السيارة بس لاتفشليني؟
اصايل بقوة /ماني راكبة ولاني رايحة معك مكان وبتوديني عند ليالي اللحين يعني بتوديني مالي شغل؟
********************************
كم من الوقت مر ياصبا وانتي حابسة نفسك بها الحمام ؟؟؟
ولمتى بتظلين محبوسة داخله وانتي خايفة تقابلين ها الوحش المخيف؟
بس ياترى بتقدرين تصمدين اكثر!!!!
تحسست خدها اللي صار احمر من صفعته...هذا مافيه عقل اذا قارن كفي بكفه؟؟انا مايتراواللي اني ضربته بها القوة!!!
راحت الامتحانات عليّ وخاب املي....حتى هالحلم ماقدرت اكمله واكمل حتى الثانوية العامة والسبب انت ياالحقير...
لكن اذا مفكر اني بسكت لك غلطان....ماني قاعدة لك بها المكان لو شيصير بالعالم....
اذا تزوجتني علشان تكفخني براحتك وتقعد تذل فيني فاانت غلطان ياولد التميمي...انا بعد عنيدة وراسي يابس ومااتنازل ابدا عن حقي حتى لو كنت انت اللي بتكون ضدي وواقف بوجهي,,,,
نايف بقوة من ورى الباب/اذا مفكرة انك بتقعدين يومك بطوله في ها الحمام فاانتي غلطانة لاني اقدر اكسر الباب!!!
تنهدت بقوة وهي تمسح دموعها...بس بينها وبين نفسها قررت انها ماتطلع له واذا هو يبي يكسر الباب خليه يكسره واقصى مافي راسه يسويه؟؟؟
********************************
تهاني/يمه..
ام احمد/نعم يمه...
تهاني/كلمتي خالي
ام احمد/لا..
تهاني/ليه ؟؟
ام احمد بتنهيدة/لانها بنت اخوه واذا طلع معها مااقدر احاججه...
تهاني/وش معنى طلع امس ماطلع اللي قبله ولااليوم مثلا؟
ام احمد/يمكن ماعنده وقت الا البارح والكل مشغول وحب انه يظل معها بروحهم ومايضايقهم احد؟
تهاني/يمه لاتدافعين انتي عارفة ان الطلعة ماهي فكرته فكرة ام جاسر..
ام احمد/واذا قال لي انها فكرته مو فكرة مرته اقوم اكذبه يعني!!!
تهاني/اووووووف...
ام احمد/شسويتي بامتحانك اليوم؟
تهاني/ممتاز بس انشغل بالي على ليالي....
ام احمد/الله يكون بعونها المسكينة.....خالتك مو طلعت لها جوال؟
تهاني/أي بس البارحة ليالي ماكانت موجودة علشان تعطيها اياه....
*******************************


ام ضاري بعصبية/ليش بالله انت مارديت عليه من اول وقلت له انه ضاري مايبيها؟
ابو ضاري/انا بس قلت..
قاطعته بعصبية/انت شنو بالله ماتقولي!!
ابو ضاري بتردد وهو يناظر مابين ضاري وامه/قلت يمكن ضاري يغير رايه اذا سافر ورجع؟
ام ضاري/نعم نعم!!!وليه يغير رايه بالله!!
ضاري بشماتة/قلت يمكن اني اشوف بنت اخوك وتطلع ملكة العالم واتوه من سحرها الفتان يبى؟ولاعلى بالك ان ضميري بيانءبني هناك وبقول اخذ فيها ثواب واستر عليها وعلى بلاويها؟ابو ضاري بحسرة/يعني انت بعد ياضاري ماقدرت تمسك لسانك عن عمك وانهديت فيه كذا مرة وحدة؟بالهداوة يبى كل شي يصير؟
ام ضاري/لاعيوني ولدي رجال ودمه حار يخلص سوالفه كلها بدل مايقعد لي على الهداوة اللي كانت بتفشلنا اليوم؟ومادور اخوك المغثة يجي غير في عزيمة ولدي؟
ضاري/افا عاد يالغالية وان شاءالله خاطرك تكدر؟ولايهمك ترى عطيته كلام حلف انه مابيرجع يدخل بيتنا مرة ثانية؟
ام ضاري/زين سويت فيهم عيال الفقر؟
ابو ضاري/لاحول الله ولاقوة الا بالله العلي العظيم,,,
ام ضاري/ابوك الشيبة راح بيتهم ولامابعد؟
ضاري/مااتوقع ..شكله لسه هنا؟
ام ضاري/وش ينطر ان شاءالله للحين ماراح؟انا عندي حوسة وماابي احد يضيق خلقي قوم وده لاني طرشت السايق يجيب لي اغراض؟
********************************
في ملحق ليالي,,
ليالي بفزع/يبى شفيها اصايل؟
ابو عبدالله بتهجم/مافيها شي....
اصايل بذيك اللحظة كانت تبكي وهي تشاهق....
ليالي بخوف وهي تضم اصايل لها/شلون يعني مافيها شي؟منت شايفها تبكي؟
ابو عبدالله/...........
ليالي/تكلمي قولي شصاير شغلتي بالي يااصايل؟فيك شي؟تعبانة من شي؟احد مزعلك ولامضايقك؟سمعتي عن متعب خبر يضايقك قولي لاتخليني على اعصابي!!!
ابو عبدالله بعصبية/خلاص انتي قلتي بشوف اختي وهذا انتي صار لك نص ساعة وانتي قاعدة معها يالله قومي فزي ورانا مشوار؟
بها اللحظة اندق الباب وقامت ليالي تفتح الباب وكان عمها واقف عند الباب....
ليالي بخوف انه يكون في شي لان عمها اول مرة يجيبها/عمي..
ابو جاسر/مافي تفضل؟
ليالي/حياك...
ابو جاسر بتشكك/شكلك معك ضيوف؟
ليالي كانت خايفة ان اصايل فيها شي وعمها جاي علشانه بس شكله عمها مايدري عنها ولاعن ابوها بس قالت/ماعندي غير ابوي واختي اصايل؟
ابو جاسر/اخوي هنا محد قال لي!!
ليالي بترجي وهمس/عمي تكفى طلبتك قول تم؟
ابو جاسر/في شي...
ليالي/اذا ماعندك مانع اطلب من ابوي ان اصايل تنام عندي الليلة حاسة ان فيها شي وابي اكون قريبة منها؟

********************************
عند باب بيت الماجد...
نور/زيد..شفيها صبا ماجت اليوم تمتحن؟
زيد وهو يناظرها/مافيها شي؟
نور بعصبية/شلون يعني مافيها شي؟
زيد/مثل ماسمعتي....
نور/اقولك ماجت تمتحن وانت تقولي مافيها شي؟هي وينها؟
زيد/ماهي هنا....
نور بخوف/وينها؟
زيد/راحت بيت زوجها؟
نور بفزع/وين؟؟؟؟
زيد/سمعتي راحت بيت زوجها...صبا تزوجت ولاتساليني شي اكثر؟
نور/زيد انت متاْكد من ها الحكي اللي قاعد تقوله؟متى تزوجت؟قبل اسبوع كنا مع بعض؟
زيد/سمعتي اللي تبين تسمعينه خلاص ماعندي شي اقوله اكثر بعد؟
نور بعصبية/السالفة فيها نايف مدري وش اسمه؟
زيد بانتباه/منو؟
نور بنفس عصبيتها/السالفة فيها ذاك الرجال اللي انت سرقت منه صح؟
زيد بعصبية/حسني الفاظك احسن لك؟وبعدين انتي وش عرفك انه بيكون هو؟
نور/لانك ماتدري عن شي ياحظي...كانت خايفة وتلاقيها متعذبة هذا مو ادمي بالمرة ويجوز انها ماتت؟
زيد/انتي شقاعدة تخربطين؟قولي اللي تعرفينه بسرعة؟
نور/مو قبل لاتقول انت اللي عندك..كلمة بكلمة ولا مني قايلة لك شي ابدا!!
********************************
كان يصارخ ويصارخ ويصارخ وهي واقفة ببرود اعصاب وماكانها تسمع شي...
هو مو قاعد يهدد انه بيكسر الباب خل يكسره يالله انا ماعندي مانع؟
مرت ثواني صامتة وقف فيها صوته وبعد دقايق بطيئة صارت تسمع اصوات تكسيرعلى الباب ووقف قلبها وراحت ذيك الثقة..
يعني الباب بينكسر....وش بيسوي فيني اللحين؟
غمضت عيونها بالقوة ومامضت فترة طويلة لين انفتح الباب فتحت عينها وسوت نفسها طبيعية...
نايف وهو يناظرها ومستغرب منها...توقع يدخل يلقاها ماتت ولاانتحرت اما انه يدخل ويلاقيها واقفة بها البرود وها الكبرياء ها الشي ابد ماتخيله وتنرفز بقوة وقال بعصبية/مشاء الله..اشوفك للحين عايشة مامتي!!!
صبا بقوة/وليش تبيني اموت!!!ان شاءالله اللي يكرهوني قبلي!!!
نايف/شي واحد ابي افهمه انتي ماكنتي تسمعيني اناديك واكلمك ...ليه مارديتي عليّ!
صبا بسخرية/كنت بشوفك قد كلامك بانك تكسر الباب ولا بس تصفصف حكي ماتسويه؟يعني بالمختصر رجال قد كلمته ولامنت برجال؟؟؟
نايف وصبا قاعدة تتشمت فيه ثارت ثوايره ذيك اللحظة,,,
تقرب منها ولو كان في يدينها تحلف ان الشرر كان يطلع من عينه كان حلفت بس كل عرق فيها تيبس ذيك اللحظة وماقدرت تتحرك من مكانها حتى يوم جرها من شعرها وسحبها بقوة وهو يصارخ بعصبية/انا مو رجال ياصبا؟؟؟ليه وش شايفتني قدامك ان شاءالله ولاللحين ماتعلمتي من اللي جاك البارح اني رجال ؟؟؟زين انتي تبين الحرب تفضلي انا ماعندي مانع!!!
صبا وهي تبكي من الالم/اتركني واللي يرحم والديك اتركني...والله ماني قاوية اوقف,,,,
نايف بصراخ/انا مورجال ياحقيرة؟انا تبين تشوفين اذا كنت قد كلمتي ولالا؟طيب شوفي اذا كنت قد كلمتي ولا....
ماقدر يكمل كلامه لان صبا صرخت صرخة وطاحت من يده على الارض وهو يجرها من الحمام للصالة ,,,
*******************************

وحده كان قاعد بالملحق بروحه يفكر بللي شافه قدام عينه...
حاس بالتعب والخنقة والكتمة,,,وضيق الخلق,,
عيال ماتربت بجد,,,,ولااحد يوقف بوجه عمه حتى لو كان عمه ردي ويقوله ماابي بنتك!!!
والله مااخس منكم ياعيالي الا عيالكم اللي ماعرفتوا تربوهم؟
كذا وبكل قلة ادب ياولد ام ضاري تقولها بوجه عمك,,,صدق اني مااتواطن انا وعمك بس هذا اللي تربيت عليه وتعلمته بالجامعات والمدارس,,,,
يقولك ماني طاب بيتكم مرة ثانية وتقوله ابركها من ساعة!!!!
والله اني احس ان ضهري انكسر اليوم من كلامك يالشين؟والمشكلة ابوك مثل اللوح قدامك ماهو قاوي يقول كلمة من بعد كلمتك؟؟؟
عيال لاباركت فيكم تضيقون الخلق وتقصرون العمر ,,ياتربية الحريم!!!
********************************
نايف بخوف وهو حاط راس صبا بين رجليه/صبا...صبا كلميني؟
كانت هادئة جدا واقرب الى الموتى من الاحياء...كل شي فيها هادىء بس اللي كان مطمنه انها تتنفس,,,
نايف بخوف/صبا....قولي شي...انتي حاسة بشي...قادرة تتكلمين ولامنتي قادرة,,,,
كانت يده تمسح على شعرها اللي كان جاره قبل شوي وحس بالندم والحسرة انه قعد يتعامل معها كذا..
صبا صغيرة وضعيفة وماتتحمل أي شي..وانا من صباح الله خير طايح فيها اللحين تكفيخ واللحين ضرب؟
ياربي وش اسوي اذا ظلت كذا وماردت علي!!ّ
لازم تشوفها دكتورة اللحين وبسرعة واعرف وش اللي صار فيها...
سند راسها على الارض وقام بسرعة يدور جواله,,,
********************************
جاسر/احم احم,,,
شمايل/هلا وغلا...
جاسر/قاعدة بروحك؟
شمايل/والله....
جاسر/ليش وين اختك؟
شمايل/راحت تجهز لها ثياب لليلة؟
جاسر/لبيت عمي؟
شمايل/أي...
جاسر/ماقلتيلي منو كان البارحة موجود ومنو اللي حضر وشنو صار؟
شمايل/ليش بالله انا شفتك من البارحة لليوم عاد!!
جاسر/أي معك حق,,,
شمايل/ليه مارحت اليوم الدوام؟
جاسر/يوم الثلاثاء اداوم,,,باقي لي يومين,,,
شمايل/ووين مفكر توديني بها اليومين ان شاءالله؟
جاسر/انتي ماوراك اختبارات؟
شمايل/باقي لي الاسبوع الجاي واحد وبس!!!
جاسر/المهم شصار البارح,,
شمايل/والله وناسة لولا عماتي اللي كانوا قالبين وجوهم طول الوقت,,
جاسر/ان شاءالله علشان ست الحسن والجمال ماكانت موجودة؟
شمايل/على قولتك,,,,
جاسر/ومنهي كانت احلى وحدة فيكم البارحة من البنات الحلوين؟
شمايل/امممم...الكل...ويمكن انا بس!!
جاسر/والله!!!
شمايل/ههههه..
جاسر/ليش انتي وش كنتي لابسة؟
شمايل/وليش تسال؟
جاسر بخبث ولحاجة في نفسه قال/مدري بس يمكن لو انك لابسة احمر البارحة كنتي بتكونين الاجمل؟
شمايل/وش معنى الاحمر عاد!!
جاسر/لانه لوني المفضل(طبعا من امس بس)
شمايل بضحكة/تصدق بالله كل الموجودين البارحة كانوا لابسين احمر باستثناء امي وعمتي ام احمد وخالتي ام عادل؟؟
جاسر بانت الصدمة على وجهه وقال بخيبة امل/كل الموجودين..
شمايل/أي والله شفت الصدفة,,,
رحم بحاله ان جواله دق ذيك اللحظة ورد بعصبية/هلا نايف.......شفيك....ليه....طيب بشوف وش يصير معي وبرد لك خبر يالله باي,,,********************************
ابوعبدالله/يالله مشينا,,,
ابو جاسر/ابو عبدالله بغيتك بكلمة عند الباب,,
ابو عبدالله/في شي,,,قالها وهو يناظر بليالي,,,
ابو جاسر/سلامتك بس كلمة بيني وبينك,,,,
طلع ابو عبدالله وطلع وراه ابو جاسر ولفت ليالي لااصايل اللي كانت تناظرها واللي اضطرت انها توقف عن البكي يوم ابو جاسر يدخل عليهم,,,,
ليالي بخوف/ماراح تقولي لي شصار؟
اصايل بحزن/بموت ياليالي....
ليالي بخوف/اسم الله عليك....ليه تقولين كذا؟؟وليه جايين انتي وابوي اليوم هنا؟
اصايل بضعف/جابني ينهي حياتي ....
ليالي/..........
اصايل/بس ماانتهت لاتخافين,,,
ليالي/شلون يعني؟
اصايل/وين جاسر؟
ليالي/وش تبين فيه؟
اصايل/ليالي...انتي فيك شي...
ليالي بتنهيدة/بس اسمع سالفتك بقولك عن سالفتي بها البيت؟
اصايل/يعني منتي مرتاحة هنا صح؟
ابو جاسر/ياليالي..
ليالي قامت/بشوف عمي وبجيك..يارب يكون اقنعه؟
اصايل/اقنع منو؟
ليالي/ثواني وجايتك؟
********************************
بعد ماطلعت الدكتورة من شقة نايف,,,
سكر باب غرفة النوم على صبا وراح لجاسر اللي واقف عند الباب,,
جاسر/تعال انت..وش اللي صاير عندك؟
نايف/لا الحمد الله بسيطة تقول عندها ارهاق وشوية تعب من قلة الاكل علشان كذا جتها حالة الاغماء,,,,
جاسر/وش اللي صار بينكم؟
نايف/وش بيصير بينا يعني؟ولاشي غير ان احنا متزوجين البارح؟
جاسر/نايف...وش اللي مدخل ها البنت براسك ابي افهم؟
نايف تنهد/هاذي لعبة ولازم اتمها للنهاية ياجاسر مهما كان,,,
جاسر/طيب انت ملاحظت انها تعبانة ولاانها مااكلت شي,,,
نايف/والله كنا نتهاوش ومالقيتها الاطاحت عليّ!!
جاسر/وش له الهواش ياعريس؟توك تقول البارحة متزوج تقوم صباحية عرسك تهاوش مرتك؟
نايف بنرفزة/ان شاءالله تبيها تمد عليّ لسان وش طوله واسكت لها؟مستحيل طبعا!!
جاسر/الله يسامحك على ها اللعبة الشينة...المهم انا ماشي تبي شي؟
نايف/لاسلامتك...
جاسر بشماتة/روح ياعريس داري ام العيال اللي طاحت عليك من اول يوم؟؟؟
سكر الباب اول ماطلع جاسر وراح لغرفة النوم,,,
ظل واقف يتاْملها...كانت ضايعة بالفراش الكبير بحجمها الصغير..
تقرب منها وظل يناظر فيها..
كانت جميلة حييل وشعرها منثور عليها بطريقة مهملة زادت من جمالها...
مايدري أي شعور تملكه ذيك اللحظات وحس بخوف انه يفقدها في أي لحظة من لحظات حياته وانها ماتكون معه,,,
لبسه الخوف من فوقه لتحته ودخل الفراش وتمدد جنبها وسحبها من يدها وحضنها بقوة وهو خايف انها فعلا تضيع منه,,,
*********************************
ابو جاسر/خلاص بتقعد عندك اليوم؟
ليالي بفرح/صدق عمي...مشكور عساني ماخلى منك؟
ابو جاسر/ولو انه نشف ريقي على ماوافق....بس علشانك..
ليالي/يارب ارد لك ها الجميل اللي سويته لي ياعمي..
ابو جاسر بجدية/ليالي..بالنسبة للبارح..انا نسيت ان.,,
قاطعته بسرعة/انا نسيت ليلة البارح واللي جرى فيها..وياليت انت بعد تنساها ياعمي؟
تنهد بارتياح وهو يناظرها وطلع,,,
ليالي بفرح عند باب الصالة,,,/عطيني البشارة؟
لفت لها اصيل وعيونها غرقانة وشكلها ذبلان وقالت بضعف/ليه؟؟
ليالي بنفس الفرح/لانك بتقعدين عندي الليلة ابوي راح البيت...وراحت لها طيران تحضنها وسط دموع اصايل اللي انفجرت بالبكي مرة وحدة,,,
ليالي بخوف وهي تبعد عنها/اصايل قولي شفيك هذا احنا صرنا بروحنا؟
اصايل وهي تشاهق/الحقير..يقول انا مالزمه حتى خادمة؟؟؟
ليالي/منو اللي يقول ها الحكي؟
اصايل/منو غيره...ضاري عسى ربه مايرضى عنه؟؟
ليالي/انتوا كنتوا جايين بيت عمي؟
اصايل/أي...لكن وين بتروح مني ام عبدالله والله لااردها لها...
ليالي/وهي شيدخلها في ضاري؟
اصايل/من ليلة اللي تزوجتي كانت مفهمتني ان ضاري يبيني وانه مستعجل على العرس وانه يتصل في ابوي يسال عني وعيشتني على ها الحلموانا صدقته وعشت بالموضوع بجد,,,
ليالي/طيب عمي ماكلمه,,,
اصايل/لا...رحنا البيت لهم وطلع هو بوجهنا وقال ها الحكي وبعدها مدري وش قالوا لاني طلعت من بيتهم؟
ليالي وهي تضم اختها لصدرها/خيرة يااصايل خيرة زين انك مااخذتيه؟
اصايل بدهشة/ليه تقولين ها الحكي؟
ليالي بتنهيدة وهي تمسح دموعها/علشان لاتعيشين عيشتي يا اصايل..
اصايل/ليه وش فيها عيشتك ياليالي؟وش مسوي لك جاسر؟
ليالي بحسرة/جاسر...اه من جاسر ومن اليوم اللي دخلت فيه بيت جاسر...صدقيني ياليالي يمكن نعمة ان الرفض صار قبل الزواج علشان لاتعيشين وتنحطين بالمواقف اللي انا فيها,,,
اصايل/خوفتيني عليك..قولي شفيك مع جاسر؟
ليالي/سمعي سالفتي من جيت ها البيت اول مرة لين البارح واللي جرى لي!!..............................................
************************************************** *******
**وش توقعاتكم للي جاي بالطريق وهل بتسكت اصايل وبتمشي رفض ضاري لها ولابيكون لها موقف ثاني؟
**زيارة لليالي بتغير من حيا ة اختها اصايل تدريجيا ياترى من منو؟
**انت احقر انسان شفته بحياتي ومابشوف مثلك ابدا!!!منهي اللي بتقولها وفي وجه منو؟
**نايف وصبا وهل تتقدم علاقتهم للافضل بعد ها الطيحة ويرق قلبه عليها شوي؟

يسلموا يااغلى ناس بالعالم,,,,,

البارت السادس عشر,,,

فتحت عيونها ببطء شديد وهي تدور بالغرفة بدون ماتتحرك..
كانت حاسة بصداع ذابحها بس ماهي قادرة تفكر لشنو..
سمعت حركة خفيفة بنفس الغرفة لفت وجهها للجهة الثانية ولقته واقف يلبس ثيابه قدام المرايا وانتبه انه قعدت...
تقرب منها وقال /غذاك بالمطبخ لازم تقومين وتاكلين علشان تتقوين سامعتني!!
رفعت راسها بشويش واعتدلت بقعدتها وقام يكمل لبسه وتذكرت اللي صار بينهم اليوم بعد ماكسر باب الحمام وبعد ماضربها وطاحت...وجتها غصة بصدرها وتذكرت انها ماراحت الامتحان اليوم ونزلت دموعها شوي شوي لين طلعت صوت شهقاتها..
نايف بخوف وهو يتقرب منها ويرفع راسها بيدينها/صبا انتي بعدك تعبانة؟
صبا بدموع وبكي/انت احقر انسان شفته بحياتي؟؟؟
نايف سكت وماعرف شيقول,,,,
صبا كملت بقهر/وش كان يضرك لو خليتني اروح امتحاني؟؟؟شسويت لك علشان تهدم مستقبلي وماتتركني اروح الاختبار وتروح عليّ السنة؟؟
نايف بهدوء/بس هذا اللي مزعلك ومضيق خلقك...انك مارحتي الامتحان؟يبى خلاص اذا فيك حيل بكرة تروحين روحي انا ماعندي مانع!
صبا بشك وهي تناظره/متاْكد؟
نايف/أي..
صبا انفجرت بالبكي وهي تقول/وامتحان اليوم اللي راح ؟
نايف/يبى يعيدونه لك بالوقت اللي تبينه وغصبا عنهم وش تبين بعد؟
صبا بصراخ/انت مفكر كل شي على كيفك؟كيف يعيدونه لي بها البساطة كيف؟
نايف بثقة/انا نايف ياصبا نايف....لو تبين امتحاناتك من بكرة لااخر يوم يجونك الليلة ؟الا اذا عندك شك باني نايف؟
صبا وهي عارفة انه اذا بغى يصير قد كلمته يصير قالت بضعف/بس مدرستي بعيدة عن هنا؟
قام نايف وهو يلبس شماغه وقال/انا بوصلك وبرجع اخذك مو مشكلة؟
قامت صبا وهي تناظره لين وصلت لعنده وقال/طالع؟
نايف لف لها/أي...بمر البيت وبعدها بروح الشركة وبجيك اخر الليل؟
صبا بلا مبالاة/وليش تجي وتقعد على قلبي بعد ماله داعي تجي؟
لف نايف وصار قبالها وكتف يدينه وقال بتهديد/شكلك غيرتي رايك وماتبين تروحين بكرة الامتحان؟
صبا بخوف من لهجته/لاخلاص تعال وقت ماتبي مالي شغل فيك؟
نايف سحبها من يدها وقربها منه وقال وعيونه بعيونها/عيديها ثاني علشان ماسمعتها؟
صبا بربكة/أي هي فيهم!!!
اصايل/كنت حاسة ان نيران بقلبي كانت شابة ياليالي بس من سمعت سالفتك حسيت ان سالفتي هينة وماتستاهل اني ازعل نفسي...خيرة اني مااخذته؟
ليالي بتنهيدة/وش اقول لك انا....انتي بالجنة بعدك...لاتتقربين من نار بيت التميمي لاتحترقين؟
اصايل/تدرين شلون الله ياخذ ابو عبدالله اللي هو ابوي وام عبدالله وجاسر وامه وابوه واخوانه وضاري وابوه وفوقهم ابوهم ها الشيبة,,
ليالي/وليش تدعين عليهم عاد؟
اصايل/من القهر اللي فيني ياليالي...حاسة اني بنفجر عنك اذا ماانفجرتي انتي!!!
ليالي/اللحين حسيت بقيمة بيت ابوي بدل ها السجن اللي انا عايشة فيه يااصايل؟
اصايل/وليش تسجنين نفسك....هو مو عايش الدنيا طول بعرض!!خلاص انتي بعد عيشيها مثله ولاتشغلين بالك؟
ليالي/وين تبيني اروح؟
اصايل/ان شاءالله لو كل يوم اروح اغث تهانيوا بس مااقعد هنا؟
ليالي باعتراض/لا يااصايل جدي معه حق انا اسمي فيني متزوجة وعلى ذمة رجال مايصير اطلع من غير شوره؟
اصايل/طلعت روحه هووابوه وجده قولي امين...
دق الباب وقامت ليالي تفتحه..
اصايل بحماس/ان شاءالله عبير يارب؟
ليالي/وهو في غيرها يجيني ياحظي اكيد بتكون هي؟
راحت تفتح الباب وكانت تهاني واقفة..
تهاني/مفاجاءة!!!
ليالي وهي تسحبها لداخل وتقول بفرح/بس مو احلى من مفاجاْتي اللي عندي!!
تهاني وهي تمشي وراها/شوف النذلة وش عندك بتفاجئيني فيه..اكيد شي من البارحة....اه اصايلوا الدبة هنا؟
اصايل وهي قايمة تحضن تهاني بفرح/شوف المغثى تهاني المغبرة...ياانك وحشتيني موووت...
تهاني/مو كثري والله....الا وش عندهم بنات بو عبدالله مسوين اجتماع ومايعلمون؟
ليالي/كيف بقولك بالله؟
تهاني/مدري يمكن عن طريق الحمام الزاجل...
ليالي/شسويتي اليوم بالامتحان؟
اصايل بسرعة/هاذي مايحتاج تسالينها اكيد زين والعلامة الكاملة بعد؟
تهاني/اللهم صلي على النبي,,,,
اصايل/هههههههه
تهاني/بالموت رضت امي اجي عندك كل ماقلت لها اني محتاجة اركز وابي مكان هادى قالت لي لا بتروحين تسولفين مع ليالي ومابتذاكرين...بالنهاية تمسكنت عليك وقلت مسكينة بروحها بقعد معها ظلي ولاظل الاشباح ووافقت!!
اصايل/ياسلاام تمنين على اختي انتي بها الجية لمصلحتك؟
ليالي/انا راضية تمن بس لاتقطعني!!
تهاني/شفتي انا وليالي بينا علاقة حب ثايرة ها اليومين انتي شيخصك يبى؟ترى اللقافة قرافة ياعيوني؟
ليالي/يعني مابتروحين الليلة بيت خالك؟
تهاني/طبعا لا.....ولو ان ام ضاري بتسوي لي فيها سالفة طويلة عريضة تعرفين بعد العشى على شرف حبيب القلب ضويري؟
اصايل/لحظة انتي وياها..وش سالفة ضاري والعشى؟
**********************************
*ريم/وش فيك؟
رانيا بخيبة امل/راحت علينا!!
ريم/منهي!!!
رانيا/تدرين انها كانت هنا اليوم؟
ريم/منهي زين؟
رانيا/اصايل...
ريم/وليش جاية؟
رانيا/جت مع ابوها......ابوها جايبها لضاري يوم عرف انه رجع من السفر....
ريم/وليش جايبها بعد؟
رانيا/مو لان ابوي ماقال لعمي ان ضاري مايبيها قال له ان ضاري مسافر؟
ريم/علشان كذا امي صوتها واصل اخر الدنيا اليوم.....
رانيا/تدرين ان ضاري هو اللي صار بوجههم وقال ماابيها؟
ريم/وانتي ليش مزعلة نفسك؟
رانيا/مدري من كلام تهاني عنها وعن جمالها ومن بعد ماشفت ليالي وقعدت معها حسيت ان في شي فيني تغير؟
ريم/بس امي رايها ماراح يتغير ولاحتى ضاري؟
راينا باامل/قلت يمكن اذا شافها ضاري يغير رايه؟
ريم/لاتخافين ضاري ماراح يغير رايه واذا امي سمعتك تتكلمين كذا ترى مقبرة الشهداء بتكون اقرب مكان يضمك؟؟؟فلاتعيدين السالفة مرة ثانية؟
***********************************
في المستشفى,,,
عبير/ماتشوف شر يالغالي,,,
الجد/الله يسلمك يابنيتي...والله مدري وش اللي كان بيكون جرى لي لو مامريتي علي اليوم؟كنت بروح فيها؟
عبير بحنية/لك طولة العمر يالغالي...لاتقول ها الحكي...انت بعدك شباب بس يبيلك تهتم بنفسك وباكلك شوي وماتخربط؟
الجد بتنهيدة/والله ماغير ضيقة الخلق اللي مرضتني ياعبير؟
عبير/من اللي مضيق خلقك يالغالي عاد؟
الجد/اللي سمعته وشفته اليوم؟
عبير/خير يبى صاير شي؟
الجد/بيني وبينك ياعبير ولايطلع يابنيتي...حسيت اليوم بشي غريب وانا اشوف ضاري يتكلم مع عمه ابو عبدالله...لاحشيمة ولاقيمة ماكانه عمه وكانه اصغر عياله؟
عبير/ليش اخوي هنا؟
الجد/جاي يجيب بنته لضاري؟
عبير/وليش يجيبها عاد!!
الجد/مو لان اخوك ابو ضاري ماقال له ولدي مايبيها وذاك يوم سمع ان ذاري رجع من السفر جاب بنته وعلى باله بياخذونها؟
عبير بتنهيدة/حرام عليه يحط بنته بها الموقف؟
الجد/انا ماهمتني لاهي ولاابوها انا بس ابي افهم كيف ضاري مايهمه شي ويطل لسانه على عمه كذا ..
عبير/تربية ام ضاري يبى وش تبيها تكون يعني!!
الجد/ولو ضاري رجال ماهو صغير ..وعارف الزين من الشين؟
لفت بالشقة تستكشفها على راحتها بعد ماطلع وتنفست الصعداء...
كان كل شي بالشقة يوحي بالفخامة..
الصبغ والديكور والاثاث....حست نفسها قاعدة بشقة من اللي يطلعون بالمسلسلات...
تذكرت انها يوم جت هنا مع زيد بعد ماملكت كانت يافطة على العمارة(عمارة التميمي) يعني الشقة ملكه ويمكن العمارة كلها بعد!!!
تنهدت بقوة وهي تتذكره.....
وش يعاني منه نايف بالضبط.....ساعة هادى ورايق وساعة شيطان مايشوف قدامه؟؟؟
معقولة يكون فعلا مريض نفسي!!!!
طيب اللحين سالفة زيد انحلت ولاانا اللي رايحة فيها؟؟
دق قلبها بقوة وهي تفكر بها الشي لانها من طلعت من البيت مادرت شي عن اهلها ولاسمعت صوتهم...
لفت بعيونها تدور على تلفون باي مكان..وصارت تطلع بغرفة وتطلع من غرفة بس مافي أي فايدة...
مافي الشقة أي تلفون؟؟؟؟
وش تعني ها الحركة يانايف بالله!!!شايل مفاتيح البيت كلهم حتى الحمامات ومافي ولاتلفون واحد بالغلط؟؟
هذا السجن بعينه وعلمه ياصبا وتحملي اللي بيجيك؟؟؟
***********************************اصايل بتفكير/يعني الليلة بيكون فيه عشى في بيت بو ضاري؟
ليالي/أي...
اصايل بشرود/ضاري..
ليالي بخوف/وش فيه ضاري يااصايل؟
اصايل/ابي ارد له اهانته؟
ليالي/شلون يعني!!
اصايل بقوة/يعني مثل ماذلني بذله؟
تهاني بحماس/أي بس شلون انتي ماتعرفين ضويري....
اصايل/مايهمني أي ردة فعل بتكون صادرة منه المهم اني احاول....ماني خسرانة أي شي....
ليالي بخوف/انتي ماتخافين ابوي يعرف يااصايل..
اصايل بقوة/ابوي ماهو هنا والليلة فرصتي...ماابي اضيعها...حبيبتي تهاني بعد عمري انتي!!
تهاني بحماس/حاضرين للي تبينه...بس نبي اكشنات عاد؟
يليالي/اصايل شيلي ضاري من بالك؟
اصايل بعناد/مستحيل طالما اني حطيته في بالي...لازم ارد لو جزء بسيط من اهانته ويارب اقدر...
تهاني/شبتسوين ماقلتيلي؟
اصايل/اول شي سمعي زين اللي ابيه منك,,,,,,,,,,,,,,,,,,,,,,
***********************************جاسر بحسرة/راحت امالي بلاش...شفت شلون الحظ الردي اذا ضرب معك؟
ضاري/خير..وش صار مع جنيتك ؟
جاسر/ماقدرت تعرفها؟
ضاري/ليه؟
جاسر بنفس الزعل/حتى الخيط اللي كنت حاطه انقطع!!
ضاري/شلون يعني!!
جاسر/الثوب الاحمر كان هو اللي بيوصلني لها...وعلى بالي ان السالفة بسيطة؟
ضاري/وش اللي صار بعدين؟لاتقول ان مافي وحدة لبست ثوب احمر بين المعازيم وانها قاصدة تجي لك انت بروحك وبعدها تمشي؟
جاسر/لامو كذا...بس البنات كلهم كانوا لابسين احمر....تتصور كيف حظي ردي؟
ظل ضاري ساكت فترة وبعدها ضحك بقوة..
جاسر بعصبية/قاصرك انت بعد؟
ضاري/اقول قوم روح للبدوية بنت عمك فضفض عندها شوي....شوف وش رايها؟
جاسر/ضاري لاتنرفزني؟
ضاري/جايني بوسط بيتي يبيني اخذ بنته؟؟؟صدق ناس ماتحس ولابتحس بحياتها بعد؟تكون بنته ملكة جمال العالم وانا مدري؟؟؟
ام احمد/انا قلت امركم اخبركم قبل لااروح المستشفى؟
ام ضاري بعصبية/يعني شنو ياام احمد منتي جاية الليلة؟
ام احمد بعصبية/ابوي بالمستشفى وانتي تبيني اجي ياام ضاري؟
ام ضاري/وان شاءالله تبيني اكنسل العزيمة؟مقدر ياام احمد اعتذر من ضيوفي؟
ام احمد/المهم انا رايحة....اقول اخوي...معقولة ابوي يطيح عندكم بالبيت تعبان وانتوا ماتدرون لو ماعبير كانت مارته؟(كانت تكلم ابو ضاري وام ضاري هي المقصودة)
ويوم ماسمعت جواب طلعت...
ام ضاري بعصبية/ياسلاااام....انا قايلة ابوك لايحبني ولايحب عيالي!!ليش مادور يطيح غير اليوم بالله!!علشان يخرب علي! ويخليني اكنسل العزيمة لكن لو يموت اليوم ماكنسلتها...
ابو ضاري/اذكري الله الوالد تعبان ماقاعد يتعير...
ام ضاري/عساه مايقوم منها ان شاءالله؟؟؟وخواتك طبعا مايبون يجون يبون يقعدون عنده شيبة النار!!!تروح لهم المستشفى اللحين وتفهمهم ان ابوهم مافيه الا العافية وانهم مايصير يكسرون بخاطر ضاري ومايجون لانه اذا عرف بيزعل...ولا ضاري ماله خاطر عندهم..
ابو ضاري/طيب...
ام ضاري/مو يغلبونك عاد ياحظي ويغيرون رايك؟؟؟المغرب خواتك لازم يكونون هنا.....
***********************************بعد صلاة العشى وتحديدا بالشارع عند سيارة ضاري اللي كانت واقفة بالجهة الثانية من البيت توه بيركب سيارته وانتبه على بوكيه ورد احمر على سيارته تقدم منه وشاله ولقى فيه كرت مكتوب فيه(حمد الله على سلامتك يالغالي...تو مانورت الشرقية)
قلب بالكرت يمين وشمال ومالقى فيه أي اسم رمى الكرت وفوقه البوكيه باهمال جنب السيارة وراح يفتح الباب بيدخل...وسمع صووت اصايل اللي ذايب من النعومة يقول/حرام عليك وش مسوي فيك الورد علشان ترميه كذا!!ولاعلشان انك ارق منه ومابينكم مقارنة ترمية باهمال؟؟؟
لف لصاحبة الصوت يشوفها لقاها واقفة وراه علطول وريحة عطرها انتشرت بالمكان ...ناظر بعيونها الغرقانة بالكحل وقال/من انتي!!
اصايل بنعومة/انا دانة ياضاري..
ضاري باحتقار وهو ياءشر باصبعه على بيوت الجيران اللي حوالينهم/أي بيت فيهم بيتك يادانة؟
اصايل حطت يدها على يد ضاري اللي كانت على باب السيارة وقالت وهي تاْشر بيدها على سيارة كانت واقفة قريب ومافيها غير السايق/انا مو من ها المنطقة ياالغالي...انا من منطقة ثانية ومن زمان من زمان كان ودي اسمع صوتك واشوفك مباشرة كذا بس الظروف ماخدمتني...وعلى فكرة ترى من قبل يومين وانا ودي اقولك حمد الله على السلامة بس انت ماعطيتني مجال ماكنت بروحك ابدا!!
ضاري وعيونه بين عيونها الفتانة وبين يدها اللي خلت كل جسمه تسري فيه نار حارة/والمطلوب مني يادانة؟
دانة/ولاشي ياقلبي....بس خف شوي على الناس اللي هايمة فيك هو صدق الغرور مايلوق الا لك انت بس بعد والله قلبي يعورني من كثر صدودك؟
ضاري/متى شفتك علشان اصدك يابنت؟
*************************************************
يمكن يكون بارت اليوم قصير شوي (يمكن مو اكيد)بس بارت بكرة بيكون اطول ان شاءالله وعلى كلا لاتنسون تعليقكم,,,
مرحبا فيكم ياحلوين..
انا ماطولت عليكم لاني ماحطيت وقت محدد معكم من البداية,,,بس ولايهمكم على راسي ان شاءالله مااتاْخر عليكم مرة ثانية,,,,,
والف شكر للي انضموا معنا وللي اتحفوني بتعليقاتهم الحلوة,,,,
البارت السابع عشر,,,,

وحدها كانت مرعوبة وخايفة من الفكرة اللي براس اصايل اختها!!
طول عمرهم خوات وصديقات وحبايب ومايفرق بينهم غير بساطة ليالي وطيبتها الشديدة وقلب اصايل الطيب بس اللي بنفس الوقت مايسكت عن حقه؟؟؟
ياترى وش صار معهم اللحين؟شافوا ضاري ولالسه!!!
هو في احد ثاني شافهم مع ضاري وصارت لهم سالفة!!!ضاري نفسه وش موقفه منها بيكون؟
هل بترتبك وتقوله انا اصايل بنت عمك وبتودي نفسها بداهية وبتودينا معها ولابتكون قوية مثل ماعرفتها دايما,,,,
كل اللي شاغل افكار ليالي اصايل اصايل وبس...
وهي بغمرة تفكيرها وسرحانها دق الباب وفزت تشوفهم اكيد انتهت المواجهة ويارب ماجاهم شي منها يضرهم ابدا!!!
فتحت الباب بدون حتى ماتسال منو عنده وشحبت عيونها من الصدمة وجمدت يدها فوق مقبض الباب وطلعت منها شهقة عالية!!!!!
***********************************
نرجع لضاري واصايل اللي تركناهم بروحهم,,,,
اصايل/انا ماابي منك شي يالغالي...غير انك تخف عليّ شوي من غرورك وثقلك وتعطيني وجه وتعبرني,,,,
ضاري وهو بعده يناظرها وقال بثقله المعتاد/شوفي يادانة..
قاطعته بسرعة/دانة ضاري....محب اسم دانة حاف احبه دايم جنب اسمك...
تنهد وهو عيونه غرقانة بعيونها,,,,
دق جوالها بذيك اللحظة وقالت باسى/حبيبي انا ماشية لاني مقدر اتاْخر اكثر زوجة ابوي ماترحمني...بس خل في بالك اني اليوم اسعد انسانة بالعالم لاني سمعت صوتك بدون حواجز بينا!!!!
رفعت يدها من على يده وهي تناظره بكم نظرة حب تعلمتها هي وتهاني قبل شوي ,,,وقالت بتردد مصطنع /فيني اكلمك بالتلفون ولاماراح ترد عليّ لو دقيت لك؟
ضاري كان ملتزم الصمت وها الشي حيرها فعلا...لاهو اللي قال ولاهو اللي قال أي,,,,
تنهدت بقوة لدرجة انه فتح عيونه على وسعها لانها كانت قباله ومشت لسيارتها,,,, وظل هو بروحه يناظر بسراب السيارة اللي مشى,,,,,
************************************************** **********
عبير باعتراض برى غرفة ابوها/لاطبعا مو رايحة؟
ابو ضاري /أي ليش عاد؟
عبير بعصبية/بذمتك عاد ياخوي ابوي تعبان بالمستشفى ومرتك مسوية عزيمة عشى في بيتها؟
ابو ضاري/وكانها قاصدة ها العزيمة لمرضه وتعبه ياعبير!!!العزيمة تحددت من قبل وكلكم تدرون بها الشي...وبعدين هي كلها عشى وش بيكون فيها يعني؟
عبير/لاياخوي ام ضاري بالذات ماهي عزيمة عشى وبس ولاماتعرف مرتك بعد يابو ضاري؟
واذا هي مصرة ماتكنسل العزيمة بكيفها؟
ابو ضاري/وليه تكنسلها عاد بس الله يهداك ياعبير؟
عبير/يعني على قولتكم عزيمة عشى يعني لاراحت ولاجت لاسيما ان العشى بيكون في بيتكم وش فيها لو كلمت الضيوف اعتذرت لهم وقالت لهم عمي ابو زوجي تعبان وطايح بالمستشفى وبس يقوم بالسلامة بتصر المناسبة مناسبتين!!!!
ابو ضاري/......................
عبير/طبعا منت مقتنع بها الكلام... بس بكيفك..اما اني اروح والبس واجامل الناس فاانسى ياخوي يظل اللي هنا عزيز على قلبي اكثر من ولدكم اللي مسوين له العزيمة؟
ابو ضاري/شتقصدين يعني ياعبير؟
عبير/افهمها مثل ماتفهمها ووصلها لمرتك بعد وسووها سالفة بس انا عند كلمتي...وعلى فكرة قول لها اهل بسام زوجي يسلمون عليها لانها كانت عازمتهم الليلة وكلموني قبل شوي يسالون وانا قلت لهم ان ابوي بالمستشفى ومدري وش صار على عزيمتك فهم فهموها انها تكنسلت,,,,,
***********************************
كانت سرحانة بافكارها لبعيد رغم الكتاب اللي كان بين يدينها ,,,
كان شكلها مخلي نايف يوقف يتاْملها من عند الباب اللي مبين انها ماانتبهت انه انفتح لانها بعدها بنظرة شرودها لبعيد,,,,,,
كانت متكورة على نفسها وضامة رجلينها عند صدرها والكتاب فوقهم وشعرها طايح عليها باهمال وعاطيها هالة جمال خاصة,,,,
شي واحد بس خلاه يغير رايه ويقطع تامله فيها ويقول لها بكل قوة/انتي ماعندك غير ها اللبس تلبسينه قدامي!!!!
فزعت يوم سمعت صوته وانقزت من مكانها وكتم ضحكته عليها لان شكلها كان فعلا مرعوب,,,,
قالت بارتباك/انت متى جيت؟
نايف وهو يشيل شماغه ويجلس قبال التلفزيون وكانه يصد عنها ويقول بسخرية/خبري يقولون متى وصلت مو متى جيت؟
صبا ابلعت لسانها وسكتت لانها كانت ماتبي تحط لسانها بلسانه بعد سالفة السجن هاذي اللي حطها فيها وقاطع عليها كل اتصال بالعالم الخارجي,,,,,
نايف وهو يتعبث بالريموت بين المحطات/اكلتي شي,,,
صبا بدون نفس/الحمد الله....
قام المطبخ يشوف وش سوت في غيابه وهل صدق اكلت ولاتلعب براسه,,,,
طلع بعد ثواني وهو ماسك صحن بيده وقال بتهكم/بس هذا اللي قدرتي تاكلينه؟
قالت بتحدي/يعني اكل فوق طاقتي مثلا!!!
نايف بعصبية/انتي ماتفهمين يعني شنو انتي تعبانة ولازم تتقوين؟
صبا بلامبالاة/وانت ليش حارق دمك بالله...انا التعبانة مو انت...فرق بين السجان يتعب ولاالسجين؟
نايف رمى الصحن من يده على الارض وتكسر وطلح اللي بداخله وجمدت صبا بمكانها من الخوف,,,
نايف تقرب منها وقال بعصبية/صبا لسانك طويل اذا ماكنت غلطان؟؟؟
صبا/...............
نايف/مااشوفك قلتي شي يعني؟؟
صبا بنرفزة وصوت عالي/وش تبيني يعني اقول...انت حابسني بشقتك ومسويني انا والمساجين واحد...كل اقفال البيت بدون مفاتيح وحتى التلفون شايله ليش بالله ها الحركة ماتعني اني انا السجينة وانت السجان ولاانا غلطانة؟
نايف/بعد...طلعي اللي ماقلتيه وحاز بخاطرك يابنت الفقر؟
وقفت من مكانها والدم ثاير فيها ورمت كتابها وقالت بعصبية/واذا انا بنت فقر ليش حضرتك مقابلني يعني ولامنت خايف اني اعاديك بفقري واصب عليك لعنتي!!!!
نايف/تعالي كفخيني بعد!!!
صبا شالت كتابها من على الارض ومشت ومسكتها يد نايف بقوة ولفها لجهته وقال بعصبية/قايل لك الف مرة لاتمشين قبل لاانهي كلامي وان الكلمة الاخيرة تكون لي انا مو لك انتي سامعتني ولا اعيد ؟؟؟
صبا بعصبية/لا مو سامعتك...عيد بس بتعيد كثير مرة ومرتين وعشر لين تتقطع احبالك الصوتية,,,
جاها كف من نايف ولف وجهها للجهة الثانية من قوته وحست بحرارته بس كانت ماسكة نفسها شوي...
نايف وهو متندم بس ماحب يبين تسرعه قال لها بنرفزة/انا قايل انتي مو وجه الواحد يكون معك صلح ويلبي لك رغباتك..انقلعي داخل يالله ومافي بكرة روحة اختبار زين!!!!***********************************
يمكن يكون اخر انسان فكرت فيه بها اللحظة انه يكون واقف عند الباب ولاحتى فكرت انها ممكن تسمع عنه خبر بالوقت الحالي....
تسندت على الباب وهي تشاهق بصوت مو مصدق/معقول....انت يامتعب...انت بنفسك عندي هنا؟؟؟لامو مصدقة ابدا!!!انت كيف عرفت اني هنا يامتعب كيف؟
كان يمسح دموعه وهو يناظر فيها وبشكلها اللي هو نفسه ماتغير غير لبسها اللي توه يشوفه عليها لانه ماتعود تلبس كذا في بيت اهلها....
متعب بوله وحب وصوت باكي/سامحيني ياليالي سامحيني....سامحيني يالغالية لاني قصرت معكم ووصلتوا للي وصلتوا له؟
ليالي سحبته من يده وضمته لصدره بقوة وهي خايفة يكون مجرد سراب وماتشوفه بعدين ولاحلم وتصحى منه... بس يوم ضمته وضمها اكتشفت انه واقع وانه متعب بشحمه ولحمه,,,,,
ليالي بعد ماانتبهت ان الباب بعده مفتوح قالت بسرعة وهي تجره معها لداخل/ادخل ماراح نوقف عند الباب طول الوقت؟
متعب بتردد/يمكن زوجك يتضايق لوجودي؟
سحبته بدون ماتعلق بكلمة لداخل الصالة وقالت بلهفة/كيف عرفت اني هنا واني تزوجت يامتعب؟
متعب وهو يضغط على يدها بقوة لاتضيع من يده/اول قولي لي انتي بخير...مرتاحة بحياتك ياليالي...قاصرك شي؟
ليالي بعد تنهيدة طويلة قعدت تحت ركبته مثل ماكانت دايما تجلس وقالت /انا بخير يامتعب بخير...انت طمني على نفسك شلونك وشلون شغلك ....
متعب/انتوا الاهم ابي اعرف كل شي عنكم وابيكم تسامحوني على تقصيري..
قاطعته ليالي باستنكار/ومن قال عاد انك مقصر يامتعب ياخوي؟
القطاعة اللي صارت لاانت سببها ولااحنا....الله يسامح اللي كان السبب....
ليالي/كلمني عنك وش سويت طول ها الفترة اللي افترقنا فيها يالغالي؟
متعب تنهد وقال/مافي غيركم شاغل بالي وفكري....انصدمت يوم رحت اسال عنكم قبل كم يوم هناك وقال لي حمد ولد جيرانكم انكم تزوجتوا؟حسيت ان الدنيا تدور فيني وربي زعلان مني لاني قصرت بحقكم وانتوا بذمتي,,,
ظليت اترجى ام عبدالله من الصبح وماخليت شي مااخذته لها وغريت نفسها فيه لين اقتنعت انها تقولي عنك انتي انك تزوجتي ولد عمك جاسر وانك انتي بتقولين لي وين بيت اصايل لانها ماتدري شي بعد على سالفتها وجيت الشرقية وقعدت وين بيت عمتك ام احمد لين وصلته ودلاني احمد على بيت جاسر ويوم جيت هنا وسالت عنك وصلتني الشغالة هنا,,,,وهاذي كل السالفة انا ابي اعرف سالفتك اللحين واصايل شخبارها ووينها فيه وانتوا مرتاحين ولاانجبرتوا على ها العرس وشنو صار بالضبط؟
ليالي ابتسمت له/تبي تعرف كل شي وتبيني اجاوبك على ها الاسئلة كلها مرة وحدة يامتعب؟
متعب /صدقيني ياليالي ساعات ماانام الليل من كثر تفكيري في اللي ممكن يكون جرى لكم...
ليالي/قولي وش تبي تشرب؟
متعب/انا جاي اسولف معك واخذ اخبارك.....
ليالي/بس عندنا سوالف كثيرة وبينشف ريقنا واحنا نسولف خل اسوي لك شي تشربه,,,,
**********************************
*في السيارة,,,
تهاني كانت فاطسة ضحك واصايل تسولف لها عن الاشياء اللي نستها,,,,
اصايل وهي تضحك/أي نسيت اقولك....تنهدت تنهيدة طويلة من اللي تدربنا عليهم وحسيت نفسي بنفجر من الضحك يوم اذكر شكلك شلون سويتيها,,,
تهاني/والله العظيم مو قادرة حاسة نفسي بنفجر من الضحك...خلاص بطني يعورني....
اصايل/أي ولا تتخيلين وش الاسم اللي طلع معي...دانة...
تهاني/هههههههه
اصايل/اه بس اه...
تهاني/تدرين يااصايلوا اللحين اقدر اقول ان الشرقية نورت بوجودك فيها....
اصايل/أي وجود بكرة بيرجعوني معتقلي هناك وعلى بالك ابوعبدالله بيتركني بحالي هو ولاام عبدالله اللي للحين يحلمون في ها العبدالله اللي ماشرف؟
تهاني/ههههه من صدقك للحين يحلمون فيه؟
اصايل/مايدري ابوي العزيز ان الله باليه من فعايله الشينة وماعطاه عيال عطاه درزن بنات علشان يصير عاقل بس ماهو راضي يصير....
تهاني/يعني ابوك اللي هو خالي صاير ابو حاتم اللي في باب الحارة؟
اصايل/أي باب الحارة انتي بعد!!!!
تهاني/شي مو من تخصاصاتك؟
اصايل /تهانيواقلبي وقف يوم يدق جوالك حسيت ان قلبي بيطيح من الخوف وكاني سارقته لاواحطيتها فوق راس زوجة ابوي اللي ماتتركني ولاترحمني!!
تهاني/ههه يعني ام عبدالله وراك وراك....
اصايل/مانستغني عنها هاذي حبيبة قلبنا...بس خلنا بالجد وش تتوقعين من ضاري؟
تهاني/ولاشي....انتي لاتركتي له اسم ولاعنوان ولااي شي وش تبين منه بعد؟
اصايل بتنهيدة/ابي اهينه يااتهاني اهينه....مثل ماذلني...انا مااسوى اكون تحته حتى خادمة!!!ليش عاد!!!!وش سويت لك بالدنيا ياضاري؟
تهاني/اصايل لاتزعلين نفسك...هذولا طول عمرهم كذا لسانهم طايل على الكل لاتقعدين تضيقين خلق عمرك علشانه...خلنا بس نمر ناخذ لنا عشى ونروح لليالي تلاقينها تحاتينا اللحين؟
اصايل/ونرد سايق بيت عمتك قبل لايشوفنا ضاري مرة ثانية؟
تهاني/هههههههه
***********************************
هاذي هي نقطة الضعف عندها....
كل كلمتين وههددها بالحرمان من الامتحان.,,,
يعني يهينها ويذلها عادي بكيفه لكن تقول كلمة الحق اللي بخاطرها لاوالف لا تقوم الدنيا ماتقعد,,,,
تنهدت وهي تفكر كيف تروح بكرة الامتحان ...مالها الا انها تتبع معها سياسة الانصياع لااوامره لين تخلص الامتحانات وبعدها تعلن حالة التمرد والعصيان بعد ماتاخذ مبتغاها منه,,
ابتسمت للفكرة واللحين لازم تقوم تبداْ هي الصلح علشان تكمل الخطوة اللي بدتها,,
كانت واقفة بالمطبخ وبعدها طلعت له الصالة بس مالقته رغم ان التلفزيون كان بعده شغال..
ترددت قبل لاتدخل غرفة النوم وماخاب ظنها كان هناك قاعد بالفراش وينظر بجهتها اللي رقدت فيها البارحة وسرى فيها شعور غريب وقررت انها ماتدخل بعد مارجعت لها ذكرى ليلة البارح معه وفي ها الغرفة بس الحظ عاندها لان عيون نايف انتبهت لها ولوقوفها عند الباب....
قال بتهكم نرفزها/في شي؟
ضايقتها لهجته وقررت تنسحب بس قالت لا هو يبيني انسحب علشان يفوز بس لا راح اتقدم واضغط على نفسي واكسب الامتحان وبعدها بوريه؟
تقربت وهي راسمة ابتسامة بريئة على وجهها لين وقفت عند راسه وهو يناظرها وقالت بصوت منخفض/اسفة,,,
نايف وهو يشككها بنفسها/علشان الاختبار صح؟بس انا قلت مافي روحة يعني مافي روحة وكلمتي ماتصير ثنتين؟
نزلت راسها بالارض وهي تلعن افكاره وكيف عرف بللي يدور براسها..بس ماياْست ابدا وقالت باصرار/انت نرفزتني..ماله داعي كل كلمتين وتقول لي بنت فقر؟
نايف مسك يدها واستسلمت له وقال بهدوء/ليش مااكلتي انا مو منبه عليك قبل لااطلع؟ولاتحبين العناد انتي!!!
صبا ببراْة طيرته وزادت من ضغط يده على يدها/شفيك نايف قلت لك هذا اكلي!!مقدر اكل اكثر من كذا..
نايف بخوف حقيقي بس كان بالنسبة لصبا شي عادي/بس انتي تعبانة؟
صبا تنهدت/طبيعي بتعب ...كل شي حولي يخليني اتعب ولاانت مفكر اني بدور بها الدوامة وبطلع منها بدون أي تاْثير؟
نايف/طيب تعالي نامي ارتاحي ولاناسية ان وراك قومة بدري؟
صبا باعتراض/أي بس انا ماخلصت مذاكرتي بعد....
شدها لعنده وهو يقول بثقة/مو لازم تخلصينها انا قلت تجين تنامين يعني تجين تنامين ماابي اعتراض؟
كانت على صدره بها اللحظة يوم رفعت راسها وصارت عيونها بعيونه وقالت بهدوء وشوية خوف/يعني بروح بكرة الامتحان منت قايل لي لا؟
نايف وقربها منه بها الشكل خانقها قال بسرعة وهو عيونه طايرة فيها/اكيد بتروحين....
صبا في بالها(أي كلمة فيهم ماتصير ثنتين يانايف)
***********************************
هتون/وين عماتي؟
ريم وهي تناظر امها/ماراح يجون؟
هتون/ليه؟
ريم بهمس/جدي تعبان ومنوم بالمستشفى وهم عنده...
هتون/أي بس اللي اعرفه انه من الضهر هناك يعني وقت الزيارة انتهى او بمعنى اخر يفترض انهم تعبوا من قعدة المستشفى؟
ريم/السالفة بالمبداْ عندهم كيف يحضرون العزيمة وابوهم تعبان مايصير؟
هتون باحتقار/يعني لو هو واحد له في الدنيا شي ماعليه الا خالص من الدنيا والدنيا خالصة منه يعني مالها لزمة ها التعكيرة؟
ريم/يظل ابوهم؟
هتون/انا لو هو ابوي ويكون بها العمر مااشيل همه وادخل واطلع واتونس؟
ريم/.............
هتون/علشان كذا امك ماهي على بعضها؟
ريم/ترى عادي بكرة تسوي سالفة طويلة عريضة تقوم لها الشرقية وتقعد..هي بكبرها من جانا عمي مع بنته اليوم وسمعت بالطاري كانت بتسوي مذبحة بس لان العزيمة منعتها....المهم بقوم اشوف صاحبتي وبجيك؟
هتون بلامبالاة/خذي راحتك........
وحدها هتون راحت افكارها لبعيد....لبنات العم اللي بعمرها ماشافتهم..بس حبتهم بيوم من الايام من كلام متعب عنهم لانه كان دايم يسولف لها عنهم.....وكانت تحب بوقتها كل شي يحبه متعب,,,,,
كان دايم يقول انهم غير وانهم اروع ناس شافهم بحياتي...وكانت حاطة في بالها ها الشي بس بمجرد ماصارت تبتعد عن متعب علشان تقطع علاقتها فيه كانت تقول بنفسها اكيد يقول ها الاشياء عنهم لانه مايشوف غيرهم ويعتبرهم اقرب شي له فطبيعي بيكونون روعة بعيونه....
ومن افترقت عن متعب اول شي كرهته اصايل وليالي مو لشي او لمعرفة ابدا...
بس لانها كانت عارفة قدرهم عند متعب وانه عايش معهم ومايتخلى عنهم لو تخلى عن روحه..وها الشي كان يعذبها كيف انهم يمتلكون متعب وعواطفه وهي محرومة من حبه وحنانه وحتى من انها تسمع صوته؟
كان بالنسبة لها كل شي بس فجاْة غيرت رايها وهي تحس ان متعب مو الانسان اللي ممكن تعيش معه باقي عمرها....يمكن لانه يتيم ..ويمكن لانه ماعنده سند..ويمكن لانه مو بذاك المستوى المعيشي اللي هي تبي تطمح له وتعودت عليه اصلا!!!
تنبهت على صوت وحدة من الجارات تسلم عليها وقامت لها,,,,
***********************************
تهاني/يالله سلمي على بنت الخال اللي داخل؟
اصايل باعتراض/يالله نزلي تهانيوا لاتتليعنين..انا بكرة برد لمعتقلي وماراح اشوفك مرة ثانية؟
تهاني باسف/والله مافيني امي كلمتني اروح لجدي واعتذرت لها لاني معك....
اصايل/طيب اذا رجعت عمتي سلمي عليها كان ودي اشوفها هي وعبير بس الظاهر مالي نصيب من طيحة ها الشايب اللي جت بوقت غير ماسب؟
تهاني باعتراض/مااسمح لك يااصايل هذا جدي واحبه واغليه...
اصايل/أي بس انا لاهو جدي ولااحبه ولااغليه!!!
تهاني/تقولين ها الحكي لانك مابعد عرفتيه....اذا عرفتيه وعاشتيه بتغيرين رايك؟
اصايل/مايحتاج اغير رايي..انا لابشوفه ولاهو بيشوفني...
تهاني/اوووف...تكفين دانة لاتروحين؟
اصايل/ههههه خلاص خلصنا من سالفة دانة وطلع ضويري مامنه فايدة ولاسوى أي ردة فعل بعد!!
تهاني/يبى هذا الثقيل...ان شاءالله كنتي تبين يخق علطول؟
اصايل/انا كنت ابي اتشفى فيه وبس!!!بس ماوصيك كل ماشفتيه قعدي سبي وشتمي بالنيابة عني!!
تهاني/ههه مايصير خاطرك الا طيب يالغالية ...علشان يوديني على اقرب مسلخ هو وامه ويسوني كباب اسياخ؟
اصايل/يالله يابعد قلبي استمتعنا اليوم معك....
تهاني بتاْثر/اصايل....لاتروحين...ظلي قاعدة معنا علطول؟
اصايل وهي قريب تبكي بس راسمة على شفايفها ابتسامة/مالي الا اتزوج ابوك علشان اقعد هنا...ها تعطيني وياه؟
***********************************
متعب بزعل/وانتي ليش ساكتة وراضية ياليالي؟
ليالي بهدوء/هذا نصيبي يامتعب...
متعب/أي بس هو ماله حق يهينك كذا!!انتي مو قاصرك شي يابنت اختي..
ليالي/سيدي مافرقت العيشة هني ولاهناك....
متعب/واصايل شلونها اللحين ؟
ليالي/اصايل قدها يامتعب اكيد بتنسى السالفة مع الزمن...قلت لك اخذتها تهاني تمشيها وتغير معها جو وهي اذا روقت نست كل اللي بخاطرها؟
متعب/الحقير..كيف جاه قلب يقولها بوجهها كذا!!ماتسوى عندي خادمة؟؟؟أي والله والله هو اللي مايسوى ظفرها؟
ليالي/متعب انا مالومهم ابدا!!
متعب/بسك طيب ياليالي...
ليالي/هم ماعرفونا ولابحياتهم شافونا...كيف بيوم وليلة كل واحد تكون له زوجة مايعرف عنها أي شي غير اسمها واسم ابوها؟طيب يمكن هم هنا بانين حياتهم ومخططين على اشياء ثانية؟ابوي هو السبب بللي صار بس هم مالهم شغل؟
متعب/ابوك غلطان مية بالمية بس بعد هم غلطانين...ضاري كان بامكانه يرفض بهدوء وبدون ها الاساليب الهمجية ومحد غاصبه على شي...وحتى ضاري كان المفروض انه مايوافق على ها الزواج الصوري؟
ليالي/...............
متعب/.........
ليالي بفرفشة/انت شلونك....وهتون شلونها؟
متعب باسى ودموعه قربت تنزل/هتون.....هتون راحت ياليالي؟
ليالي باهتمام/وين راحت؟
رفع راسه وبانت دمعتين بطرف عينه وقال بحزن وزعل/هتون تزوجت ياليالي تزوجت؟
ليالي بصدمة/تزوجت!!!!مو على اساس انك تحبها وانها تحبك؟
متعب بحسرة/خطبها انسان ثاني وناسبها اكثر مني وماقدرت ترفضه وتقول لااهله لا...
ليالي بحزن/وداست على قلبها ونست حبكم؟؟؟؟
متعب تنهد تنهيدة طويلة وقال/الله يوفقها.......
ليالي/ويوفقك انت بعد!!الدنيا ماهي واقفة عند هتون وبس!!!اللي خلقها يامتعب خلق مليون وحدة غيرها؟
متعب بااسى واضح/والقلب ياليالي والقلب!!!وش يعوضه ويسد مكانها عنده؟
قطع عليهم كلامهم صوت الباب وقامت ليالي تفتحه وكانت اصايل اللي داخلة ومن دخلت فتحت اذاعتها وليالي تمشي وراها تبي تقول لها تسكت ولاتقول شي لان متعب هنا..
اصايل بصوت عالي/ياه ه ه ه ه وناسة مو طبيعية ها الشرقية؟اقول مايصير ترجعين انتي بيت ابوي واظل انا هنا بدالك ادخل واطلع على كيفي!!
كانت وقفت اللحين في بداية الصالة يوم جاها صوت متعب اللي يضحك لانه شافها/أي يصير ليش مايصير؟
اصايل جمدت مكانها وهي تناظر في متعب وبعدها شهقت بقوة وراحت تركض له/متعب.,,,,مستحيل...وش جابك انت هنا؟
متعب وهو يضمها بقوة/مفكرة انتي ان ليالي اختك بروحك وبس انتي اللي تقدرين تزورينها؟
***********************************

جاسر /وهذا خلاص من تزوج ماعاد احد شافه؟؟
ضاري كان سرحان بروحه وماهو داري عن جاسر,,
جاسر كمل كلامه/يعني مو معقولة مصدق روحه معرس من جد ماجت ثمان ونص الا هو رايح لها؟الله ياخذها ها البلشة؟؟؟هي انت وينك وين سرحان فيه انا اكلمك؟
ضاري لف له وقال بهدوء/دانة...
جاسر باستفهام/دانة؟؟؟وش دانته؟
ضاري/اسمها دانة....
جاسر/منهي هاذي؟
ضاري/كل اللي اعرفه ان اسمها دانة...وان عيونها مووت..وان عطرها ذبحني...وانها كلها على بعضها فيها شي مو طبيعي,,,
جاسر/أي دانة أي خرابيط انت بعد!!!!وين شايفها هاذي ومتى؟
ضاري/اليوم...قبل لااجيك هنا...كانت واقفة عند سيارتي......
جاسر/أي.....
ضاري/تتوقع اشوفها مرة ثانية؟
جاسر/مقدر اتوقع شي وانا مو عارف هي وش قالت لك بالضبط؟
ضاري تنهد/قالت اشياء كثيرة بس انا مارديت عليها بشي....
جاسر/معناته ريح حالك ماراح تشوفها مرة ثانية ولاتتعب نفسك بالتفكير فيها؟
ضاري بحدة/ومن قال اني افكر فيها؟
جاسر بتعجب/ليش انت وش قاعد تسوي بالله اذا ماكنت تفكر فيها؟
ضاري/انا بس استعرضها بخيالي!!!!
***********************************
ام احمد/ليش ماجيتي لجدك المستشفى تزورينه؟
تهاني/يمه جدي لاحقة عليه بكرة بزوره بس..
قاطعتها امها بعصبية/وسوالفك مع ليالي مو لاحقة عليهم!!
تهاني/ماكنت قاعدة مع ليالي؟
ام احمد باستفهام/انتي موقلتيلي رايحة عند ليالي؟
تهاني/أي صح...وانا رحت لها؟
ام احمد/ومع منو كنتي قاعدة بالله!!!
تهاني/مع اصايل...
ام احمد بتفاجاْ/مع منو؟اصايل!!!ليش هي ماراحت بيتهم!!
تهاني بحماس/لا هي بتنام عند ليالي الليلة..طلبت ليالي من خالي يقنع ابوها وبالموت وافق..وبكرة بتروح؟
ام احمد/يابعد عمري....وليه ماقلتيلي علشان اروح اشوفها؟
تهاني/يمدينا يمه خلنا نروح....
ام احمد/شلون يمدينا؟
تهاني/يمه انا ماصار لي ساعة من نزلتها عند ليالي ورجعت مابعد ناموا؟وبعدين الليلة ماهم نايمين وبيقعدون يسولفون اكيد....
ام احمد/اجل سمعي بكلم عبير لانها على بالها ان اصايل راحت مع ابوها وبنروح نشوفها مع بعض؟
تهاني/يالله خل اتجهز اجل..
ام احمد/على وين؟
تهاني/بروح معكم لااصايل وليالي..
ام احمد/عن العيارة يالله...انتي توك رادة من عندهم ...
تهاني/يمه....ليش ماتقعد اصايل عندنا علطول مدام اختها هنا؟حرام تقعد هناك بروحها؟
***********************************
كان راس اصايل بحضن متعب وهو يقولب بشعرها وهي تسولف له عن ابوها وام عبدالله وعن كل شي....
متعب/عاد تدرون انا نقلت مكتبي من الدمام للرياض قلت علشان اكون قريب منكم؟
ليالي/بتكون قريب من اصايل وبس...احسدكم؟
اصايل/شعليه تحسدينا بالله!!!شايفتنا كل يوم بنشوف بعض؟
متعب/اصايل..انا ودي تقعدين عندي وش رايك؟
اصايل انفجرت تضحك ومتعب وليالي يطالعون في بعض..
متعب/قايل لك نكتة؟
اصايل وهي ميتة ضحك/على بالكم السالفة في يدي اظل هنا ولاهناك ولا وين مابغيت!!!يبى وراي ابو عبدالله ابو ولد ماجاه ولابيجيه بعد!!!
ليالي/تاءدبي يابنت واحتشمي وانتي تتكلمين عن ابوك؟
اصايل/واللي يعافيك انتي والوالد الغالي!!!وكاْن متعب غريب ولامايعرفه؟يبى متعب عاش مع ابوي كثري وكثرك وعارفه زين؟

متعب/خلونا من ها السالفة...امانتكم مثل ماطلبتوا عطيتها لعبير؟
ليالي/أي قالت لي عنها وانا قلت لها تخليها عندها لين يصير شي...
اصايل/عادي اعطيها ابوي واقوله يتركني حرة مثل ماابي؟
متعب/هو عادي وبس تنصرف كلها بيرجع ياخذك؟
اصايل/مشاءالله خاتم الوالد عدل ؟
متعب وليالي ضحكوا,,,,
اصايل بحب وهي تناظرهم ثنينهم/دوم ها الحب ان شاءالله.....
متعب/المهم بنات صار لازم امشي.....
ليالي باعتراض/لا تكفى..
صايل بزعل/نام معنا الليلة؟
متعب/مقدر والله يادوبي ارجع عندي اجتماع من الصبح....اهم شي شفتكم وتطمنت عليكم..طبعا انا رقمي ماتغير وبطلع لكم كل وحدة جوال علشان نتواصل وبمرك ياليالي كل خميس وجمعة ..
اصايل/وانا؟
متعب تنهد/انتي لازم تبقين معي يااصيل؟
اصايل وهي تبكي/انت عارف اني مابقدر اكون معك...لاتتركوني اثنينكم وتبعدون عني!!انا احبكم..انا مالي غيركم,,
ضمها متعب لصدره وقعدت ليالي تبكي,,,,
متعب بحنان وهو يربت على شعرها/ومن قال ان حنا بنتركك يااصيل...
اصايلوهي تبكي/على بالكم اني بعيش هناك وانا بروحي!!!مستحيل طبعا انتوا عارفين ام عبدالله والعيشة معها لوين تودي؟
ليالي وهي تبكي/خلاص اصايل لاتزيدني هم على همي!!!
ظل الجو هادى دقايق وهم ثلاثتهم يبكون وكل واحد يبي يواسي الثاني وهو مو عارف.....
***********************************
شمايل بفرح/وناسة...زين سوى فيهم ضاري عيال الفقر؟؟؟
ريم/أي بس عمي ماكان يدري انه مايبيها لو كان يدري ماكان تعب حاله وجا هنا علشان ياخذ ها الاهانة من ضاري؟
شمايل/خله علشان يعرف مقدار نفسه هو وبناته؟؟
رانيا بشوية نرفزة/طيب اذا هو يستاهل هي اكيد ماتستاهل؟
شمايل/بلى تستاهل؟
رانيا بتحدي/يعني لو كنتي مكانها وكان هذا ابوك بتقولين نفس الحكي؟
شمايل/اسم الله عليّ اكون انا بمكانهم,,حبيبتي انا بنت عز واهلي يبوني ويحبوني....ماهم مرخصين فيني!!
رانيا/وهي وش ذنبها بالله!!
شمايل/وانتي ليش تدافعين عنها؟
رانيا/وانتي ليش محاربتها؟
ريم/يابنات هدوا شوي شفيكم,,,,,
شمايل/شوفي اختك مدري وش جاها على بنات البدو؟
رانيا بعصبية/بنات البدو اللي تحكين عنهم هم بنات عمي وينات عمك؟
شمايل/لاحبيبتي انا ماعندي بنات عم بها المستوى القروي,,,,
ريم وهي تنار رانيا بنظرة معناها خلاص فضيها سيرة/وش فيكم بتتحاربون...يبى انسوا سالفتهم وقولوا لي شرايكم في لبس نورة اللي جت فيه كاشخ صح؟
شمايل/صراحة ذويقة هالبنت؟
ريم/انا يعجبني لبسها مرة...
رانيا سكتت وهي تفكر بليالي كان ودها تعزمها على الليلة علشان يشوفوها وتقهرهم وتثبت لهم انها مو مثل ماهم متصورين بس يوم شاورت عمتها عبير مارضت وقالت هم مابيتقبلونها لاتحرجين البنت وهي ضيفتك وسمعت كلام عمتها...بس ياليتهم يشوفونك ياليالي والله بيحبونك بعدها وبيشيلون ها الافكار من راسهم!!!
***********************************
ماعجبها الجو في بيت عمها كثير خصوصا ان العشى انتهى وصارت سوالف الحش في فلانة وعلانة اللي تزوجت واللي تطلقت واللي مدري وش فيها..
وحست في بعض النظرات تناظرها بنص عيون ..علشان كذا اخذت بعضها وراحت تمشي لبيتهم اللي ماكان بعيد عن بيت بو ضاري...كان بينهم اربعة بيوت بس....
ظلت تمشي على مسار البيوت لين شافت سيارة واقفة عند باب بيتهم واول مرة تشوفها..
غريبة لمنو بتكون يعني ها السيارة,,,وضاري طالع وابوي طالع وثامر طالع وماكوو احد بالبيت....
توها بتتقرب من البيت الا متعب طالع منه ومتجه ناحية السيارة اللي هي تناظر فيها....
شهقت بقوة وماتحملت...مسكت جدار البيت وهي مو مصدقة اللي تشوفه...متعب هنا في بيتهم!!!!
شي مو معقول ابدا!!!
اكيد جاي يزور ليالي....ياربي وش اسوي انا اذا .......
************************************************** ************
حبايب قلبي في بيني وبينكم كلمة وياليت تعطوني السماح..انا باغيب عنكم لمدة ثلاثة اسابيع لاني بسافر فبيكون هذا اخر بارت لكم مني لين ارجع لكم ان شاءالله بعد ثلاثة اسابيع من سفري لاني بكرة مسافرة واول ماارجع بترجع الرواية مثل ماكانت..اتمنى ماتزعلون ولاتحطون بخاطركم مني...
وابي ارجع والاقي تعليقاتكم على اللي بيصير بين صبا ونايف؟؟ وضاري هل ممكن يلتقي بدانة الوهمية مرة ثانية ولابيشيلها من باله خلاص ولاكانه شافها؟؟وجاسر وهل بيتعبه فعلا تفكيره بليالي اللي بيشوفها للمرة الثالثة؟؟؟بس متى وشلون بتعرفون في البارت الجاي..
اي ومتعب وهتون وهل ممكن ينتبه لها ويشوفها ويعرفها ولا...شبيصير؟
اتمنى من المشرفات العزيزات ان بمجرد ماياخذ ها البارت حقه من القراْة والتعليق يقفلون الرواية علشان لاتطول علينا الصفحات لين ارجع واتمنى لكم وقت سعيد كلكم....ودعواتكم لي...
اول شي مرحبا فيكم كلكم وياهلا وسهلا باللي انضموا لنا ...
كان عندي كلام كثير ودي اقوله واكتبه بس اعتقد ماله داعي ابدا اني اتكلم لاني احب اتعامل برقي اكثر من اللي صار وانا كنت متمنية الرواية تتقفل بس مدري وش اللي صار...عموما للي قال ان المدة انتهت احب اقول لكم ان اليوم بالضبط كملت ثلاث اسابيع بالضبط من يوم تركت الرواية وراجعوا اخر بارت وشوفوا التاريخ,,,,
وللي قالوا اني ادخل وليش ماانزل..انا فعلا كنت ادخل ومااعتقد انها جريمة اني ادخل وفي شي اسمه انترنت بكل مكان والرواية محفوظة بجهازي بالبيت وانا بامكاني اذا دخلت مااسجل حضوري بس مو هذا اسلوبي ابدا لاني عاطيتكم خبر اني بغيب ثلاث اسابيع والمدة ماانتهت فما احد يجي ويحاسبني؟؟؟
عموما ابلغ كلام عندي هو السكوت رغم اني كنت جاية وناوية ارد عليكم تعليق بتعليق بس تعليقاتكم انتوا عارفينها وانا اترفع عن بعض الردود عليها(طبعا مو الكل وانا اعتذر للبقية بصراحة على مزاجي العصبي اليوم بس انا كنت اتابعكم تقريبا بشكل شبه يومي وماتوقعت ابدا ها الكلام)
خلونا لانطول السالفة ونتذكر شوي من اللي صار باخر بارت,,,,

هاذي هي نقطة الضعف عندها....
كل كلمتين وههددها بالحرمان من الامتحان.,,,
يعني يهينها ويذلها عادي بكيفه لكن تقول كلمة الحق اللي بخاطرها لاوالف لا تقوم الدنيا ماتقعد,,,,
تنهدت وهي تفكر كيف تروح بكرة الامتحان ...مالها الا انها تتبع معها سياسة الانصياع لااوامره لين تخلص الامتحانات وبعدها تعلن حالة التمرد والعصيان بعد ماتاخذ مبتغاها منه,,
ابتسمت للفكرة واللحين لازم تقوم تبداْ هي الصلح علشان تكمل الخطوة اللي بدتها,,
كانت واقفة بالمطبخ وبعدها طلعت له الصالة بس مالقته رغم ان التلفزيون كان بعده شغال..
ترددت قبل لاتدخل غرفة النوم وماخاب ظنها كان هناك قاعد بالفراش وينظر بجهتها اللي رقدت فيها البارحة وسرى فيها شعور غريب وقررت انها ماتدخل بعد مارجعت لها ذكرى ليلة البارح معه وفي ها الغرفة بس الحظ عاندها لان عيون نايف انتبهت لها ولوقوفها عند الباب....
قال بتهكم نرفزها/في شي؟
ضايقتها لهجته وقررت تنسحب بس قالت لا هو يبيني انسحب علشان يفوز بس لا راح اتقدم واضغط على نفسي واكسب الامتحان وبعدها بوريه؟
تقربت وهي راسمة ابتسامة بريئة على وجهها لين وقفت عند راسه وهو يناظرها وقالت بصوت منخفض/اسفة,,,
نايف وهو يشككها بنفسها/علشان الاختبار صح؟بس انا قلت مافي روحة يعني مافي روحة وكلمتي ماتصير ثنتين؟
نزلت راسها بالارض وهي تلعن افكاره وكيف عرف بللي يدور براسها..بس ماياْست ابدا وقالت باصرار/انت نرفزتني..ماله داعي كل كلمتين وتقول لي بنت فقر؟
نايف مسك يدها واستسلمت له وقال بهدوء/ليش مااكلتي انا مو منبه عليك قبل لااطلع؟ولاتحبين العناد انتي!!!
صبا ببراْة طيرته وزادت من ضغط يده على يدها/شفيك نايف قلت لك هذا اكلي!!مقدر اكل اكثر من كذا..
نايف بخوف حقيقي بس كان بالنسبة لصبا شي عادي/بس انتي تعبانة؟
صبا تنهدت/طبيعي بتعب ...كل شي حولي يخليني اتعب ولاانت مفكر اني بدور بها الدوامة وبطلع منها بدون أي تاْثير؟
نايف/طيب تعالي نامي ارتاحي ولاناسية ان وراك قومة بدري؟
صبا باعتراض/أي بس انا ماخلصت مذاكرتي بعد....
شدها لعنده وهو يقول بثقة/مو لازم تخلصينها انا قلت تجين تنامين يعني تجين تنامين ماابي اعتراض؟
كانت على صدره بها اللحظة يوم رفعت راسها وصارت عيونها بعيونه وقالت بهدوء وشوية خوف/يعني بروح بكرة الامتحان منت قايل لي لا؟
نايف وقربها منه بها الشكل خانقها قال بسرعة وهو عيونه طايرة فيها/اكيد بتروحين....
صبا في بالها(أي كلمة فيهم ماتصير ثنتين يانايف)
***********************************
هتون/وين عماتي؟
ريم وهي تناظر امها/ماراح يجون؟
هتون/ليه؟
ريم بهمس/جدي تعبان ومنوم بالمستشفى وهم عنده...
هتون/أي بس اللي اعرفه انه من الضهر هناك يعني وقت الزيارة انتهى او بمعنى اخر يفترض انهم تعبوا من قعدة المستشفى؟
ريم/السالفة بالمبداْ عندهم كيف يحضرون العزيمة وابوهم تعبان مايصير؟
هتون باحتقار/يعني لو هو واحد له في الدنيا شي ماعليه الا خالص من الدنيا والدنيا خالصة منه يعني مالها لزمة ها التعكيرة؟
ريم/يظل ابوهم؟
هتون/انا لو هو ابوي ويكون بها العمر مااشيل همه وادخل واطلع واتونس؟
ريم/.............
هتون/علشان كذا امك ماهي على بعضها؟
ريم/ترى عادي بكرة تسوي سالفة طويلة عريضة تقوم لها الشرقية وتقعد..هي بكبرها من جانا عمي مع بنته اليوم وسمعت بالطاري كانت بتسوي مذبحة بس لان العزيمة منعتها....المهم بقوم اشوف صاحبتي وبجيك؟
هتون بلامبالاة/خذي راحتك........
وحدها هتون راحت افكارها لبعيد....لبنات العم اللي بعمرها ماشافتهم..بس حبتهم بيوم من الايام من كلام متعب عنهم لانه كان دايم يسولف لها عنهم.....وكانت تحب بوقتها كل شي يحبه متعب,,,,,
كان دايم يقول انهم غير وانهم اروع ناس شافهم بحياتي...وكانت حاطة في بالها ها الشي بس بمجرد ماصارت تبتعد عن متعب علشان تقطع علاقتها فيه كانت تقول بنفسها اكيد يقول ها الاشياء عنهم لانه مايشوف غيرهم ويعتبرهم اقرب شي له فطبيعي بيكونون روعة بعيونه....
ومن افترقت عن متعب اول شي كرهته اصايل وليالي مو لشي او لمعرفة ابدا...
بس لانها كانت عارفة قدرهم عند متعب وانه عايش معهم ومايتخلى عنهم لو تخلى عن روحه..وها الشي كان يعذبها كيف انهم يمتلكون متعب وعواطفه وهي محرومة من حبه وحنانه وحتى من انها تسمع صوته؟
كان بالنسبة لها كل شي بس فجاْة غيرت رايها وهي تحس ان متعب مو الانسان اللي ممكن تعيش معه باقي عمرها....يمكن لانه يتيم ..ويمكن لانه ماعنده سند..ويمكن لانه مو بذاك المستوى المعيشي اللي هي تبي تطمح له وتعودت عليه اصلا!!!
تنبهت على صوت وحدة من الجارات تسلم عليها وقامت لها,,,,
***********************************
تهاني/يالله سلمي على بنت الخال اللي داخل؟
اصايل باعتراض/يالله نزلي تهانيوا لاتتليعنين..انا بكرة برد لمعتقلي وماراح اشوفك مرة ثانية؟
تهاني باسف/والله مافيني امي كلمتني اروح لجدي واعتذرت لها لاني معك....
اصايل/طيب اذا رجعت عمتي سلمي عليها كان ودي اشوفها هي وعبير بس الظاهر مالي نصيب من طيحة ها الشايب اللي جت بوقت غير ماسب؟
تهاني باعتراض/مااسمح لك يااصايل هذا جدي واحبه واغليه...
اصايل/أي بس انا لاهو جدي ولااحبه ولااغليه!!!
تهاني/تقولين ها الحكي لانك مابعد عرفتيه....اذا عرفتيه وعاشتيه بتغيرين رايك؟
اصايل/مايحتاج اغير رايي..انا لابشوفه ولاهو بيشوفني...
تهاني/اوووف...تكفين دانة لاتروحين؟
اصايل/ههههه خلاص خلصنا من سالفة دانة وطلع ضويري مامنه فايدة ولاسوى أي ردة فعل بعد!!
تهاني/يبى هذا الثقيل...ان شاءالله كنتي تبين يخق علطول؟
اصايل/انا كنت ابي اتشفى فيه وبس!!!بس ماوصيك كل ماشفتيه قعدي سبي وشتمي بالنيابة عني!!
تهاني/ههه مايصير خاطرك الا طيب يالغالية ...علشان يوديني على اقرب مسلخ هو وامه ويسوني كباب اسياخ؟
اصايل/يالله يابعد قلبي استمتعنا اليوم معك....
تهاني بتاْثر/اصايل....لاتروحين...ظلي قاعدة معنا علطول؟
اصايل وهي قريب تبكي بس راسمة على شفايفها ابتسامة/مالي الا اتزوج ابوك علشان اقعد هنا...ها تعطيني وياه؟
***********************************
متعب بزعل/وانتي ليش ساكتة وراضية ياليالي؟
ليالي بهدوء/هذا نصيبي يامتعب...
متعب/أي بس هو ماله حق يهينك كذا!!انتي مو قاصرك شي يابنت اختي..
ليالي/سيدي مافرقت العيشة هني ولاهناك....
متعب/واصايل شلونها اللحين ؟
ليالي/اصايل قدها يامتعب اكيد بتنسى السالفة مع الزمن...قلت لك اخذتها تهاني تمشيها وتغير معها جو وهي اذا روقت نست كل اللي بخاطرها؟
متعب/الحقير..كيف جاه قلب يقولها بوجهها كذا!!ماتسوى عندي خادمة؟؟؟أي والله والله هو اللي مايسوى ظفرها؟
ليالي/متعب انا مالومهم ابدا!!
متعب/بسك طيب ياليالي...
ليالي/هم ماعرفونا ولابحياتهم شافونا...كيف بيوم وليلة كل واحد تكون له زوجة مايعرف عنها أي شي غير اسمها واسم ابوها؟طيب يمكن هم هنا بانين حياتهم ومخططين على اشياء ثانية؟ابوي هو السبب بللي صار بس هم مالهم شغل؟
متعب/ابوك غلطان مية بالمية بس بعد هم غلطانين...ضاري كان بامكانه يرفض بهدوء وبدون ها الاساليب الهمجية ومحد غاصبه على شي...وحتى ضاري كان المفروض انه مايوافق على ها الزواج الصوري؟
ليالي/...............
متعب/.........
ليالي بفرفشة/انت شلونك....وهتون شلونها؟
متعب باسى ودموعه قربت تنزل/هتون.....هتون راحت ياليالي؟
ليالي باهتمام/وين راحت؟
رفع راسه وبانت دمعتين بطرف عينه وقال بحزن وزعل/هتون تزوجت ياليالي تزوجت؟
ليالي بصدمة/تزوجت!!!!مو على اساس انك تحبها وانها تحبك؟
متعب بحسرة/خطبها انسان ثاني وناسبها اكثر مني وماقدرت ترفضه وتقول لااهله لا...
ليالي بحزن/وداست على قلبها ونست حبكم؟؟؟؟
متعب تنهد تنهيدة طويلة وقال/الله يوفقها.......
ليالي/ويوفقك انت بعد!!الدنيا ماهي واقفة عند هتون وبس!!!اللي خلقها يامتعب خلق مليون وحدة غيرها؟
متعب بااسى واضح/والقلب ياليالي والقلب!!!وش يعوضه ويسد مكانها عنده؟
قطع عليهم كلامهم صوت الباب وقامت ليالي تفتحه وكانت اصايل اللي داخلة ومن دخلت فتحت اذاعتها وليالي تمشي وراها تبي تقول لها تسكت ولاتقول شي لان متعب هنا..
اصايل بصوت عالي/ياه ه ه ه ه وناسة مو طبيعية ها الشرقية؟اقول مايصير ترجعين انتي بيت ابوي واظل انا هنا بدالك ادخل واطلع على كيفي!!
كانت وقفت اللحين في بداية الصالة يوم جاها صوت متعب اللي يضحك لانه شافها/أي يصير ليش مايصير؟
اصايل جمدت مكانها وهي تناظر في متعب وبعدها شهقت بقوة وراحت تركض له/متعب.,,,,مستحيل...وش جابك انت هنا؟
متعب وهو يضمها بقوة/مفكرة انتي ان ليالي اختك بروحك وبس انتي اللي تقدرين تزورينها؟
***********************************

جاسر /وهذا خلاص من تزوج ماعاد احد شافه؟؟
ضاري كان سرحان بروحه وماهو داري عن جاسر,,
جاسر كمل كلامه/يعني مو معقولة مصدق روحه معرس من جد ماجت ثمان ونص الا هو رايح لها؟الله ياخذها ها البلشة؟؟؟هي انت وينك وين سرحان فيه انا اكلمك؟
ضاري لف له وقال بهدوء/دانة...
جاسر باستفهام/دانة؟؟؟وش دانته؟
ضاري/اسمها دانة....
جاسر/منهي هاذي؟
ضاري/كل اللي اعرفه ان اسمها دانة...وان عيونها مووت..وان عطرها ذبحني...وانها كلها على بعضها فيها شي مو طبيعي,,,
جاسر/أي دانة أي خرابيط انت بعد!!!!وين شايفها هاذي ومتى؟
ضاري/اليوم...قبل لااجيك هنا...كانت واقفة عند سيارتي......
جاسر/أي.....
ضاري/تتوقع اشوفها مرة ثانية؟
جاسر/مقدر اتوقع شي وانا مو عارف هي وش قالت لك بالضبط؟
ضاري تنهد/قالت اشياء كثيرة بس انا مارديت عليها بشي....
جاسر/معناته ريح حالك ماراح تشوفها مرة ثانية ولاتتعب نفسك بالتفكير فيها؟
ضاري بحدة/ومن قال اني افكر فيها؟
جاسر بتعجب/ليش انت وش قاعد تسوي بالله اذا ماكنت تفكر فيها؟
ضاري/انا بس استعرضها بخيالي!!!!
***********************************
ام احمد/ليش ماجيتي لجدك المستشفى تزورينه؟
تهاني/يمه جدي لاحقة عليه بكرة بزوره بس..
قاطعتها امها بعصبية/وسوالفك مع ليالي مو لاحقة عليهم!!
تهاني/ماكنت قاعدة مع ليالي؟
ام احمد باستفهام/انتي موقلتيلي رايحة عند ليالي؟
تهاني/أي صح...وانا رحت لها؟
ام احمد/ومع منو كنتي قاعدة بالله!!!
تهاني/مع اصايل...
ام احمد بتفاجاْ/مع منو؟اصايل!!!ليش هي ماراحت بيتهم!!
تهاني بحماس/لا هي بتنام عند ليالي الليلة..طلبت ليالي من خالي يقنع ابوها وبالموت وافق..وبكرة بتروح؟
ام احمد/يابعد عمري....وليه ماقلتيلي علشان اروح اشوفها؟
تهاني/يمدينا يمه خلنا نروح....
ام احمد/شلون يمدينا؟
تهاني/يمه انا ماصار لي ساعة من نزلتها عند ليالي ورجعت مابعد ناموا؟وبعدين الليلة ماهم نايمين وبيقعدون يسولفون اكيد....
ام احمد/اجل سمعي بكلم عبير لانها على بالها ان اصايل راحت مع ابوها وبنروح نشوفها مع بعض؟
تهاني/يالله خل اتجهز اجل..
ام احمد/على وين؟
تهاني/بروح معكم لااصايل وليالي..
ام احمد/عن العيارة يالله...انتي توك رادة من عندهم ...
تهاني/يمه....ليش ماتقعد اصايل عندنا علطول مدام اختها هنا؟حرام تقعد هناك بروحها؟
***********************************
كان راس اصايل بحضن متعب وهو يقولب بشعرها وهي تسولف له عن ابوها وام عبدالله وعن كل شي....
متعب/عاد تدرون انا نقلت مكتبي من الدمام للرياض قلت علشان اكون قريب منكم؟
ليالي/بتكون قريب من اصايل وبس...احسدكم؟
اصايل/شعليه تحسدينا بالله!!!شايفتنا كل يوم بنشوف بعض؟
متعب/اصايل..انا ودي تقعدين عندي وش رايك؟
اصايل انفجرت تضحك ومتعب وليالي يطالعون في بعض..
متعب/قايل لك نكتة؟
اصايل وهي ميتة ضحك/على بالكم السالفة في يدي اظل هنا ولاهناك ولا وين مابغيت!!!يبى وراي ابو عبدالله ابو ولد ماجاه ولابيجيه بعد!!!
ليالي/تاءدبي يابنت واحتشمي وانتي تتكلمين عن ابوك؟
اصايل/واللي يعافيك انتي والوالد الغالي!!!وكاْن متعب غريب ولامايعرفه؟يبى متعب عاش مع ابوي كثري وكثرك وعارفه زين؟

متعب/خلونا من ها السالفة...امانتكم مثل ماطلبتوا عطيتها لعبير؟
ليالي/أي قالت لي عنها وانا قلت لها تخليها عندها لين يصير شي...
اصايل/عادي اعطيها ابوي واقوله يتركني حرة مثل ماابي؟
متعب/هو عادي وبس تنصرف كلها بيرجع ياخذك؟
اصايل/مشاءالله خاتم الوالد عدل ؟
متعب وليالي ضحكوا,,,,
اصايل بحب وهي تناظرهم ثنينهم/دوم ها الحب ان شاءالله.....
متعب/المهم بنات صار لازم امشي.....
ليالي باعتراض/لا تكفى..
صايل بزعل/نام معنا الليلة؟
متعب/مقدر والله يادوبي ارجع عندي اجتماع من الصبح....اهم شي شفتكم وتطمنت عليكم..طبعا انا رقمي ماتغير وبطلع لكم كل وحدة جوال علشان نتواصل وبمرك ياليالي كل خميس وجمعة ..
اصايل/وانا؟
متعب تنهد/انتي لازم تبقين معي يااصيل؟
اصايل وهي تبكي/انت عارف اني مابقدر اكون معك...لاتتركوني اثنينكم وتبعدون عني!!انا احبكم..انا مالي غيركم,,
ضمها متعب لصدره وقعدت ليالي تبكي,,,,
متعب بحنان وهو يربت على شعرها/ومن قال ان حنا بنتركك يااصيل...
اصايلوهي تبكي/على بالكم اني بعيش هناك وانا بروحي!!!مستحيل طبعا انتوا عارفين ام عبدالله والعيشة معها لوين تودي؟
ليالي وهي تبكي/خلاص اصايل لاتزيدني هم على همي!!!
ظل الجو هادى دقايق وهم ثلاثتهم يبكون وكل واحد يبي يواسي الثاني وهو مو عارف.....
***********************************
شمايل بفرح/وناسة...زين سوى فيهم ضاري عيال الفقر؟؟؟
ريم/أي بس عمي ماكان يدري انه مايبيها لو كان يدري ماكان تعب حاله وجا هنا علشان ياخذ ها الاهانة من ضاري؟
شمايل/خله علشان يعرف مقدار نفسه هو وبناته؟؟
رانيا بشوية نرفزة/طيب اذا هو يستاهل هي اكيد ماتستاهل؟
شمايل/بلى تستاهل؟
رانيا بتحدي/يعني لو كنتي مكانها وكان هذا ابوك بتقولين نفس الحكي؟
شمايل/اسم الله عليّ اكون انا بمكانهم,,حبيبتي انا بنت عز واهلي يبوني ويحبوني....ماهم مرخصين فيني!!
رانيا/وهي وش ذنبها بالله!!
شمايل/وانتي ليش تدافعين عنها؟
رانيا/وانتي ليش محاربتها؟
ريم/يابنات هدوا شوي شفيكم,,,,,
شمايل/شوفي اختك مدري وش جاها على بنات البدو؟
رانيا بعصبية/بنات البدو اللي تحكين عنهم هم بنات عمي وينات عمك؟
شمايل/لاحبيبتي انا ماعندي بنات عم بها المستوى القروي,,,,
ريم وهي تنار رانيا بنظرة معناها خلاص فضيها سيرة/وش فيكم بتتحاربون...يبى انسوا سالفتهم وقولوا لي شرايكم في لبس نورة اللي جت فيه كاشخ صح؟
شمايل/صراحة ذويقة هالبنت؟
ريم/انا يعجبني لبسها مرة...
رانيا سكتت وهي تفكر بليالي كان ودها تعزمها على الليلة علشان يشوفوها وتقهرهم وتثبت لهم انها مو مثل ماهم متصورين بس يوم شاورت عمتها عبير مارضت وقالت هم مابيتقبلونها لاتحرجين البنت وهي ضيفتك وسمعت كلام عمتها...بس ياليتهم يشوفونك ياليالي والله بيحبونك بعدها وبيشيلون ها الافكار من راسهم!!!
***********************************
ماعجبها الجو في بيت عمها كثير خصوصا ان العشى انتهى وصارت سوالف الحش في فلانة وعلانة اللي تزوجت واللي تطلقت واللي مدري وش فيها..
وحست في بعض النظرات تناظرها بنص عيون ..علشان كذا اخذت بعضها وراحت تمشي لبيتهم اللي ماكان بعيد عن بيت بو ضاري...كان بينهم اربعة بيوت بس....
ظلت تمشي على مسار البيوت لين شافت سيارة واقفة عند باب بيتهم واول مرة تشوفها..
غريبة لمنو بتكون يعني ها السيارة,,,وضاري طالع وابوي طالع وثامر طالع وماكوو احد بالبيت....
توها بتتقرب من البيت الا متعب طالع منه ومتجه ناحية السيارة اللي هي تناظر فيها....
شهقت بقوة وماتحملت...مسكت جدار البيت وهي مو مصدقة اللي تشوفه...متعب هنا في بيتهم!!!!
شي مو معقول ابدا!!!
اكيد جاي يزور ليالي....ياربي وش اسوي انا اذا .......
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,,,,,,,,,,,,,,
هاذي كانت اخر نقطة وقفنا عندها بالبارت الاخير....
تعالوا نقرا بارت اليوم ,,,,,
البارت الثامن عشر...
,,,,,,,,,,,,,,,,,,,,,,,,,,,,,,,,,,,
معقولة ياربي يكون هدا هو متعب!!هو نفسه ماتغير فيه شي من ثلاث سنين مضت!!!كيف ياربي كيف..كيف بقدر امشي خطوة وحدة قدام وهذاهو واقف قدامي بشحمه ولحمه وطوله وعرضه!!!اه يامتعب اه...ماتوقعت بيزم من الايام بشوفك واقف وعند باب بيتي بعد؟
ياليتك ياخوي ياجاسر ماوافقت على ها البلشة اللي بتقعد لنا مثل الشوكة بالطريق ولااشوف متعب كذا من بعيد.. اه يامتعب ياعمري شقد خاطري ارمي نفسي ابحضنك واخذ حنانك وحبك وارجعك لحياتي من جديدوانسى واتناسى افكاري الغبية ...هذا متعب ياقلبي..متعب اللي مابعد صار له شبيه بها العالم...
تنبهت على صوت السيارة اللي مشت ورفعت راسها تناظر بالفراغ اللي تركته السيارة وصاحبها وانتبهت انها كانت تبكي ودموعها مغرقينها ..معقولة ياقلب متعب ماتنبهت على وجودي جنبك ولاخلاص شلتني من بالك؟؟؟؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
ناظروا ثنتينهم في بعض بعد ماسمعوا دق الباب...
اصايل /معقولة يكون متعب نسى شي يبي يقوله؟
ليالي وهي قايمة تفتح الباب/أي بس صار له اكثر من نص ساعة من مشى؟
فتحت الباب وابتسمت....
ام احمد/عسى مانمتوا واكون ازعجتكم بها الوقت؟
ليالي بحب/مكانك ياعمتي..انتي مايجي منك ازعاج...
ام احمد/الله يسلمك ياليالي..انا يوم قالت لي تهاني ان اصايل عندك قلت اجي اشوفها قبل لاتمشي..
ليالي/يعني الجية ماهي لنا لبنت اخوك المزيونة؟
ام احمد/ادري اني مقصرة ياليالي بس معليش السموحة يابنتي..
ليالي وهي تضمها/افا عليك بس يالغالية انا كنت امزح معك ولاني قاصدة شي بكلامي..يالله دخلي لاتوقفين عند الباب...
دخلوا الصالة واصايل من شافت عمتها جت لحضنها...
اصايل وهي تبكي/وحشتيني ياعمتي شلونك....
,,,,,,,,,,,,,,,,,,,,,,,,,,,,,,,,,,,,,,,,,,,,,,,
ام ضاري/سووها خواتك وماحضروا..
ابو ضاري بخوف/قالوا ماهي حلوة يجون والوالد تعبان..
ام ضاري بعصبية/عساه مايقوم ان شاءالله وانا اللي صار وجهس اسود قدام المعازيم؟
ابو ضاري/...............
ام ضاري/وقايلة لك لاترد الا اذا اقنعتهم وانت خبر خير ساكت ماتحركت...
ابو ضاري/شقولهم يعني؟
ام ضاري/لاتقول شي بس على الاقل حسسهم بقيمة ضاري وحيدك وغلاته عندك؟بس شقول..انا اذا انت ابوه ماهمك هم بيحرقون حالهم...
ابو ضاري/.................
ام ضاري/اشوف حكي بفمك قول سمعني؟
ابو ضاري بتردد اكبر/مابتروحين تزورين الوالد؟
ام ضاري /هذا اللي ناقص بعد!!!لاماني رايحة ازوره
؟؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,
ام احمد/يالله يابنات انا اسمحوا لي بمشي...
اصايل بزعل وهي ماسكة كتف عمتها/لاعمتي تكفين قعدي شوي بعد..
ام احمد/مايصير يمه وراي بيت والوقت تاخر؟
ليالي/كا اللي عندك شايلين اعمارهم ماهم صغار..قعدي عمتي والله قعدتك ماتنمل...
اصايل/بعدين انا بكرة راجعة وماراح اشوفك الا بعد ماتطلع روحي ..تكفين عساك تشوفين احمد عريس..
ام احمد ة بظلت تناظر بااصايل وبالها شارد لبعيد ماهو معها...
ليالي/نامي معنا الليلة وش رايك؟
ام احمد/وانا صغيرة ماسويتها ونمت برى البيت اللحين يوم اني بعرس عيالي اسويها؟بكرة ان شاءالله انا وعبير بعد مانتطمن على ابوي بنجي نتغذى عندك ..هي كان ودها تجي تشوف اصايل الليلة بس روعة مدري وش فيها وقالت بكرة..

اصايل بزعل/ياسلام يعني بكرة كلكم مع بعض وانا مقابلة ام عبدالله واندب حظي...
ام احمد وليالي ظلوا ساكتين...

اصايل بفرفشة وهي قريب تبكي/اقول عمتي زوجيني احمد تكفين؟؟؟؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
تنبهت من نومها بها الليل وحست انها مخنوقة وفتحت عيونها بشويش...
وادركت انها كانت بحضن نايف وانه ضامها لصدره بقوة خنقتها مووت,,,,
ظلت تتامل شكله وهو نايم..كان نايف وسيم حييل هو مع سمرته اللي زايدته حلى فوق حلاه وشعره الناعم الاسود عاطيه هيبة وجبروت اكثر واكثر...
رفعت يدها وقربتها من شعره وترددت تلمسه ولالا؟
لاشعوريا لقت نفسها تبكي على وضعها وحالها....ليش نايف تزوجها بها الطريقة؟هذا اول سؤال كان يدور بخاطرها وفتح لها باب اسئلة ثانية مالقت أي اجابة لهم....
ليه حابسها بها الشقة ومانعها من اهلها ومن العالم كله؟؟؟ليش يظل يقسى ويجرحها بالكلام لين يحس انه اهانها واذلها؟؟؟طيب ليش بها اللحظات الخاصة بس يكون انسان ثاني غير عن اللي هي متعودته منه ويكون شفاف لاابعد درجة؟؟؟
ماقدرت غير انها تبعد راسها عن صدره العاري وتتنهد وهي تمسح دموعها لانها مو عارفة وش اللي ممكن يكون جايها بالطريق منه؟؟؟
,,,,,,,,,,,,,,,,,,,,,,,,,,,,,,,,,,,,,,,,,,,,,,
اصايل/تكفين عمتي زوجيني احمد وخلوني ابقى هنا..
ابتسمت لها ام احمد وهي بعدها على شرودها/خذيه وفكيني منه ومن طياشته...يالله انا قايمة مع السلامة....
تقربت اصايل منها بتضمها...
لانها مابتشوفها لفترة طويلة اكيد بس ام احمد ماعطتها مجال طلعت بسرعة..
بعد ماطلعت ظلت اصايل تمسح بدموعها اللي ماقدرت تمنعهم اكثر.... ولفت بعدها على ليالي لقتها تفكر....
اصايل/وين سرحانة؟
ليالي/اصايل عمتي فيها شي...لاحظتي!!
اصايل/شي مثل شنو؟
ليالي/مدري ..بس كانت شاردة كثير...تتوقعين جدي فيه شي؟
اصايل/لامااعتقد...يوم سالنها قالت احتمال بكرة يرخصونه..
ليالي/أي بس انا لاحظت شرودها الكثير وهي مالها بالعادة؟
اصايل/وش تتوقعين شاغل بالها يعني؟
اصايل/وش تتوقعين شاغل بالها يعني؟
ليالي/مدري..
اصايل بضحكة/ياتهاني هانم ...يااحمد باشا..يابسمة الالم مافي غيرهم ههههههه
ليالي وهي تضحك/يمكن....
اصايل بجدية/ليالي ابي اقعد عندك ماابي ارجع هناك لهم....
تنهدت ليالي ومسحت دموعها وتمنت الشي يكون بيدها كان ماتفارق احتها طول العمر..
اصايل وهي تمسح دموعها/لاتبكين ياليالي الله يخليك...بس من جد انتي مو متخيلة الوضع اللي بعيشه بدونك كيف بيكون؟
,,,,,,,,,,,,,,,,,,,,,,,,,,,,,,,,,,,,,,
يوم ثاني الصباح....
حطت ام عبدالله دلال القهوة والشاي قدام زوجها وقعدت قباله...
ام عبدالله/خير ان شاءالله وش عندها اختك داقة من الصبح وش تبي؟؟
ابو عبدالله بتفكير وضيق/طالبة طلب غريب..
ام عبدالله/وشو ها الطلب الغريب بعد!!!
ابو عبدالله/....................................
ام عبدالله/وش فيك يارجال شتبي منك اختك تكلم؟
ابو عبدالله تنهد وقال لها/اصايل....
ام عبدالله/وش فيها ها المقرودة بعد!!!مو كفاية ولدعمها مابغاها؟؟وش مهببة لهم هناك؟
ابو عبدالله/انتي وش تتوقعين؟
ام عبداللله/بعد اصايل ينخاف منها..بنتك نسرة اسالني عنها بس شفيها؟
ابو عبدالله تنهد/سمعي......
,,,,,,,,,,,,,,,,,,,,,,,,,,,,,,,,,,,,,,,,,,,,,,,,
صبا بضيق وهي لابسة عبايتها/يالله باقي ربع ساعة بس؟؟؟
نايف وهو يلبس شماغه قبال المرايا ويكلمها بدون اهتمام/على شنو؟
صبا بعصبية/على الاختبار طبعا!!
نايف ببرود/وخير يعني؟
صبا/اذا تاخرت بيحرموني من الاختبار؟؟؟
نايف بلامبالاة/اللحين بنطلع علامك انتي...
صبا بضيق/نايف شفيك كانك مو مهتم؟
نايف بشماتة/وتكونين رايحة تقدمين اختبار الدكتواره وانا مدري!!
دق جواله بها اللحظةولف لها/يالله السايق وصل؟
صبا ببراة وهي تشيل كتبها/لي شانت ماكانت معك سيارة يعني!!
نايف/وانتي الصادقة السايق علشان يوصلك مدرستك ولاعلى بالك بتركبين جنبي!!!
صبا بلعت اهانته وقالت بهدوء/وش فيها يعني؟
نايف/هذا اللي قاصر بعد واذا اجد شافك نازلة من سيارتي شبيقول بالله!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,
وحدها مانامت الليل وهي غارقة بدموعها وصورة متعب ماهي راضية تفارقها....
تنهدت بقوة وقامت من فراشها ووقفت قبال نافذتها بعد مارفعت الستاير تناظر بالشارع وبالمكان اللي كانت واقفة فيه سيارته بالامس.....
ياترى كم صار لك واقفة عند بيتنا ياسيارة متعب؟؟؟؟قضيتي طول الليل هنا وانا مدري عنك؟؟متى بترجع من جديد واملي عيني بشوفتك؟عرفت عن ليالي وعن وضعها يامتعب وبتسكت ولابتدافع عنها؟؟؟تعال يامتعب تعال.....عيني مشتاقة تشوفك وتشوف حلاك وزينك...ودي اشوفك اكثر واكثر واكثر يالغالي,,,,


طول الليل ماناموا كانوا قاضينها سوالف ماتنتهي وكل وحدة فيهم تحارب النوم علشان تقضي باقي الوقت مع اختها اللي بتفارقها الى اجل غير مسمى.....
اصايل/طلع الصباح بسرعة؟
ليالي بزعل/ماكان ودي يطلع ابدا!!!
اصايل بحزن/تدرين اني بشتاق لك وماراح يعوضني أي شي عن غيابك...
تنهدت ليالي وسكتت...
اصايل بفرفشة وهي بتموت من الزعل/ياليت ابوي يضيع طريق الشرقية؟
ليالي بجدية/انتبهي على نفسك وبلاش تتعاركين مع ام عبدالله بكل ثانية تمر؟
اصايل/شكلك مشتاقة لهواشتنا ؟
ليالي/ماابيها تغلط عليك...
اصايل/تصدقين محتارة كيف ارد لها شماتتها فيني!!
ليالي/احقريها وبس!!!
اصايل بعناد/مستحيل!!!لازم تفهم اني مااسكت عن حقي ابدا!!!
ليالي بترجي/اصايل لاتفتحين لنفسك معها باب مشاكل خليها تولي عنك؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,,,,,,,,,,,,,,,,,,,,,,,,

وش اللي راح يصير في بارت بكرة؟؟
,,,جاسر وليالي وين بيلتقون وهل بيكون بينهم اي كلام وشنو بتكون ردة فعلهم؟؟؟
,,,,وش الطلب اللي طلبته ام احمد من ابو عبدالله وهل بيوافق عليه وهل بيتم؟؟
,,,اللي انا اعرفه ان في راس بينكسر بس منهو فيكم الله اعلم؟؟منو بيقولها وليش!!!
,,,طبعا عمتي من البارحة مبيتة النية لها الشي....؟؟؟؟
اشوفكم بكرة ان شاءالله
هلا وغلا فيكم من جديد وانا اعتذر لكم عن عدم انزال البارت بالامس بس دمجته مع بارت اليوم وم بكرة ان شاءالله بينزل البارت على الساعة تسع الصباح واذا غيرت الوقت بعطيكم خبر ان شاءالله..
وكل اللي شاركوني الف شكر لكم يالغلا عساني ماانحرم منكم ابدا وماني زعلانة من احد بس اتمنى مانتعامل مع بعض بها الطريقة ...وبس....تفضلوا اقروا البارت.....ا

لبارت التاسع عشر والعشرين,,,,,

كانت واقفة مع نور عند بوابة المدرسة وفي بالها شي تبي تسويه...
نور بلهفة/صبا طمنين شلونك...
صبا بشرود/وش تتوقعين يعني؟
نور/نايف صح؟
صبا/ليش انتي متوقعة غيره؟؟
نوربعصبية/وليش تزوجك؟
/صبا/يقول يبي يكسر راسي....
نور بضيق/وزيد وافق!!!
صبا/ليش هو قال لزيد ها الحكي....
نور/شلون تزوجك اجل...
صبا/اخذني بالاول علشان اكون خدامة في بيته وبعدها لقيته يتفق مع زيد على موضوع الزواج,,,
نور/وانتي ليش مااعترضتي؟
صبا/ومنو قال لك اني مااعترضت؟؟؟بس منو اللي بياخذ باعتراضي عاد يانور...امي ولازيد؟؟؟؟
قالتها وتنهدت....
نور/وكيفك معه؟
صبا بضيق/مخنوقة يانور مخنوقة...نايف حابسني حبس انفرادي مانع عني كل العالم,,,,
نور/وليش للحين انتي عنده روحي عند اهلك ياصبا؟
صبا وهي تتنهد/ياليتني اقدر يانور كان سويتها صدقيني,,,,
كانت تتكلم وفي بالها موقف نايف الصباح يوم وصلت مع السايق عند المدرسة وكانت سيارة نايف قريبة منهم وبس وصلت جنبه نزل النافذة وقال لها بتهديد/ياليت تردين مع السايق مباشرة وماتحاولين تلفين وتدورين لانك عارفة انا وش ممكن اسوي!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,
بعد الساعة عشر الصباح رجع جاسر البيت وكان ثامر اخوه واقف عند الباب..
جاسر/ناطور انت واقف هنا؟؟؟
ثامر/انت ليه راد من دوامك,,,
جاسر/وانتب تحاسبني بعد ليه راد من دوامي!!!!
ثامر بخوف/لامو القصد بس اعتبره سؤال عابر وبس!!!
دخل عنه جاسر البيت بدون مايلف عليه ولايرد عليه ولف له؟
جاسر بتاْفف/يعني لازم ادخل من الباب الثاني!!!
تحرك ناحية الجهة الثانية من البيت واللي بها اللحظات كانت ليالي تمشي فيها بعد ماجت عمتها ام احمد واخذت اصايل لان ابوها بيمرهم هناك...فقالت تطلع تتمشى وتسلي نفسها بدل قعدة الملحق.....
كان يمشي وهو سرحان وفكره شارد وكانت عاطيته ضهره لانها سابقته بخطواتها ووقفت مكانها وشردت هي بعد لين صار وراها وصدموا في بعض...انتبهوا اثنينهم من شرودهم لفت ليالي لعنده ورفعت راسها ويوم رفع راسه هو بعد بانت الصدمة بعيونهم اثنينهم ..
جاسر هذا اخر شي توقع يشوفه بس شهقة ليالي بوجهه خلته يوقف بمكانه يناظرها ويناظر الفزع والخوف اللي ارتسموا بعيونها بدون ماينطق بكلمة وحدة....
تنهد بقوة يوم لقاها مشت بسرعة وهي تحاول تهرب منه وهو اللي تمنى يكلمها لو كلمة وحدة؟؟؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,

رجعت من جديد لسجنها الانفرادي اللي ماتدري لمتى بيظل ضامها ومتى راح تقدر تتخلص منه!!!
حتى ماعنده ثقة فيها يطلع معها الصباح ويقفل البا ويرجع معها ويقفل الباب والمفتاح بجيبه ومايتركها مع السايق لازم سيارته قريبة من سيارة السايق لتاْكيد السجن اللي هي عايشة فيه!!!!!
كان خوفها من نايف هو اللي مانعها من انها تتخذ أي خطوة للهرب..
ومرددها في انها ترجع بيت اهلها....لان نايف مجنون وممكن يسوي أي شي,,,,,
وش تبين تاكلين على الغذى؟
رفعت راسها ولقت نايف يكلمها وهو متسند على زاوية الباب وبيده كاس عصير...
رفعت راسها وهي بعدها بمريولها وقالت له/انا ماابي أي شي..بحط راسي وبنام ومو قايمة الا بعد صلاة المغرب..
نايف/حلو ..معناته انا مو راد الا الليل مرة وحدة واذا رجعت جبت لك شي تاكلينه....عموما الثلاجة فيها اكل....
صبا/نايف....
نايف/خير....
صبا ظلت تناظره وفي بالها الف سؤال تبي تساله بس حست انها مو قادرة لاسيما ان في شي بنظرات نايف كانت تحكي عن شي مخالف لتصرفاته معها...
بالاخير تنهدت وقالت/سلامتك ولاشي....
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
في المستشفى,,,,
عبير تكلم بجوالها/ووافق!!اي...حلو....شوفي انا بس اطلع من عند الوالد بدق لك اشوفك وينك فيه..مع السلامة,,,
ابو عبدالرحمان/منو هاذي؟
عبير/هاذي اختي ام احمد تسلم عليك وتسال عنك...
ابو عبدالرحمان/هي داقة لي الصباح وانا قايل لها اني بطلع لاتجي...وش عندها بعد!!
عبير/كنا نتكلم عن بنت اخوي ابو عبدالله....
ابو عبدالرحمان/.........................
عبير/ماودك تعرف وش فيها؟
ابوعبد الرحمان بضيق/لاهو ولابناته يهموني؟
عبير تنهدت/.........................
ابو عبدالرحمان/ووين ها الدكتور مابيجي يكتب لي خروج؟
عبير وهي تتنهد/جاي اللحين يبى,,,,
ابو عبدالرحمان/.................
عبير/وش رايك انت تجي تقعد عندي كم يوم لين...
قاطعها بصرامة/خلي السايق يوصلني بيت اخوك ابو جاسر....
عبير وهي تتنهد/ان شاءالله...على امرك يبى....
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,
كان كاس الماي في يدها وكل شوي تشرب منه ومع ذلك حاسة انها عطشانة ومو قادرة ترتوي... كل تفكيرها رايح لعند جاسر ذاك الانسان اللي محسوب عليها زوج على الورق بس!!!!!
شي غريب قاعدة تشوفه بعيونه تغير عن اول مرة صادفته فيها....عيونه فيها شي...فيها غموض ممزوج بعاطفة ممكن تنفجر باي لحظة.....
شي بعيد عن القسوة والجلافة اللي شافتهم فيه اول مرة....
شصار لك ياليالي تفكرين في الانسان اللي اهانك بموافقته على ها الزواج!!!!
ياليتك ياجاسر صرت رجال مثل ضاري ورفضت الموضوع من البداية بدل اذلالك لي واهانتك لشخصيتي انت واهلك وانا اللي توني بحياتي اصادفك ياولد عمي!!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,
ماكان حال جاسر مختلف ابدا عن حال ليلي في التفكير والسرحان...
من دخل البيت وصعد غرفته حس باحساس غريب...
كان محاول يشيلها من باله طالما انه مو قادر يوصل للخيط اللي بيربطه فيها....
بس القدر حال بينه وبين رغبته وملى عينه بشوفتها من جديد....
تبسم بينه وبين نفسه وهو يذكرها كيف كانت واقفة قدامه مثل النسمة....
بس تلاشت ابتسامته فجاْة وهو يتذكر عيونها ويستعرضها بخياله...نفس نظرة الفزع والخوف شافهم مرة ثانية بعيونها....بس ليش ياترى!!!!!
وش اللي مزعلها ومكدر خاطرها كذا!!!
تنهد بقوة وهو يحاول يكون طبيعي....وتبسم بينه وبين نفسه وهو يذكر كلام ثامر اخوه اول ماوصل(خالتي وبناتها هنا)..واخيرا عرفت انتي منو,,,,بس ياترى انتي ريم ولاحنان؟؟؟
يالله معليش ياجاسر هاذي بتكون اسهل مدام عرفت هي من بنته ومن تكون الاسم لاحق عليها وعلى انك تغزل فيه!!!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,


منى/يمه....علامك قاعدة ومتكدرة؟
ام زيد بتنهيدة/افكر في اختك يامنى,,,
منى/وش بيكون فيها يعني؟
ام زيد/من طلعت من البيت ماسمعت صوتها....مدري مرضانة ولاصاحية,,,,متضايقة لو مرتاحة,,,,تاكل ولاتنام جويعة,,,
منى بحدة/لاتخافين على بنتك مافيها الا العافية,,,
ام زيد بانكسار/أي بس هي حتى ماراحت امس تختبر بالمدرسة,,,
بها اللحظة دخل زيد وسلم,,,,
زيد/علامكم قاعدين كذا!!
منى بدون اهتمام/تعال اسمع امك شتقول؟
زيد/شفيك يمه,,,
منى/انا اقولك شفيها..تقول قاعدة احاتي صبا....
زيد/اليه شفيها صبا؟
م زيد/يعني هي من طلعت ماسمعنا صوتها....
زيد/أي بس هذا طلب المعزب وانا مقدر اقوله لا....
ام زيد/يعني مقدر اسمع صوت بنتي يازيد...
منى بنرفزة/يمه بنتك مافيها الا العافية لاتحاتينها...
زيد/منى الصادقة يايمه واذا لاقدر الله جرى لها شي بنسمع...
ام زيد بانكسار/وانا اقعد انتظر لين يجيني خبر عن بنتي واسمعه!!!والله حرام عليكم ياعيال تراها اختكم...
,,,,,,,,,,,,,,,,,,,,,,,,,,,,,,,,,,,,,,,,,,,,,,,,
على ا لساعة وحدة ونص اندق باب الملحق ..
كانت ليالي رامية نفسها على الكنبة وافكارها مشغولة بجاسر. وقامت تفتحه,,,,
كانت عمتها ام احمد وجنبها عبير ووراهم تهاني وبسمة ...
ليالي بفرح/هلا وغلا....
ام احمد/وبعد../
ليالي/لاقبل ولابعد شامة ريحة لذيذة اكيد جايبين معكم الغذى؟
عبير/اللحين تركتينا وماعرفتي الا بطنك!!!
ليالي/هههههه عمتي امزح...شخبار جدي؟
ام احمد/بملحقه قال بيريح الحين شوي والعصر بنروح نقعد معه...اللحين بندخل ولابنظل واقفين؟
ليالي/عمتي هذا سؤال الله يسامحك؟المكان مكانك تفضلي.....
دخلت ام احمد وراها عبير ووراهم بسمة الليس لمت على ليالي وبعدها تهاني وكانت وراها وحدة,,,
تهاني بنفخة/كنت بجي بروحي بس نظرت فيها..وقلت لازم تجي شغالتي وراي تشيل عني كتابي حق امتحان بكرة...
جتها ضربة بالكتاب على راسها من اصايل اللي كانت وراها واللي قالت بصوت عالي/شغالة بوجهك يللي ماتستحين على وجهك,,,
كانوا كلهم يضحكون الا ليالي اللي كانت تناظر باصايل بدون تصديق,,,,
اصايل وهي تدفها لداخل/هذا انا بشحمي ولمي مو نسخة مني لاتخافين!!
ليالي/وابوي......انتي مارحتي معه!!
ام احمد/دخلي يابنت الناس وبنقول لك السالفة...
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,,,,في مطبخ بيت بو جاسر وقت الغذى,,,,
كان بو جاسر وجاسر وثامر على الطاولة وهتون وشمايل مع خالتهم وبناتها.....
ام جاسر وهي عند الباب../تبون شي ولاامشي...
ثامر/لا....
ابو جاسر/اقو لام جاسر....
ام جاسر/خير....
ابو جاسر/ترى ابوي رخصوه المستشفى وكاهو بالملحق...
ام جاسر/وانا شسوي له يعني!!!
بو جاسر/مريه تحمدي له بالسلامة...
جاسر/شلون يعني تترك ضيوفها وتروح تقابله!!!مايصير يبى...خالتي وبناتها مو كل يوم بيجون وجدي معنا طول الوقت باي ساعة بتمره..
ام جاسر وهي طالعة/قوله ها الحكي ياجاسر....
ابو جاسر/......................
ثامر/عماتي هنا...
جاسر باستنكار/عماتي وخالتي ام عادل!!!ماخبري يتفقون....
ثامر/لاعماتي عند مرتك جايين يتغذون معها..
جاسر بنرفزة بعد مارمى الملعقة على الطاولة /سديت نفسي انت مع سيرتها القروية...ياشينك بس,,,,
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,,,
نايف/يعني شاغلة تفكيرك؟؟؟
ضاري باحتقار/ابدا!!!بس ماشفتك امس قلت اقولك عنها...
نايف بخبث/طيب هي حلوة...
ضاري بغرور/مااتوقع جمالها يوصل لمستوى جمال ضاري!!!
نايف/طيب وش اللي حسيته يوم سمعت صوتها؟
ضاري بلااهتمام/عادي...
نايف بخيبة/يعني ماااثارت فيك أي شي؟؟؟
ضاري بخبث اكبر/لا...مو مثل ماسوت فيك صبا؟؟؟
سكت نايف لحظات وبعدها قال/ليش شسوت فيني صبا عاد!!!
ضاري/ولاشي ..بس خلتك تتزوجها!!!!
نايف بثقة/وانا ماتزوجتها الا علشان اذلها واهينها واكسر راسها وبس!!!
ضاري بدون تصديق/يجوز,,,
نايف بضيق/شنو...مو مصدقني؟
ضاري/اللي اعرفه ان في راس بينكسر بس منهو فيكم الله اعلم!!النهاية بتوضح كل شي,,,
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,
في ملحق ليالي,,,
كانوا فارشين لهم سفرة بوسط الصالة وقاعدين ضحك وسوالف,,,,
ام احمد/دقيت على ابوك من الصبح وقمت اترجاه ساعة كاملة انه يخلي اصايل عندي بالاجازة لان البنات يبونها وبالموت رضى...
اصايل/طبع عمتي مبيتة النية من البارحة,,,تذكرين يوم تقولين ان فيها شي...كانت تخبز السالفة في بالها..
ليالي/طيب وهو ماقال متى بيجي ياخذها؟
عبير/عمتك اقنعته انها تقعد عندنا ثلاثة شهور يعني طول الاجازة وبعدها يصير خير...
ليالي بفرح/والله مو مصدقة ..
تهاني/لاتصدقين نفسك لانها بتكون معي!!!
ليالي باعتراض/لااكيد بتكون معي انا!!
اصايل بنفخة/اللي بتدفع اكثر بقعد معها..لاتتخانقون علشاني
ام احمد وعبير/ههههههههههههه
بسمة/مااتخيل اصايل معنا بنفس البيت احسب تصير فيه زلازل وبراكين....
اصايل/وش تقصدين بالله!!!بس تدرين عنادا فيك بقعد عندكم؟
تهاني بمزح/ياثقل دمك...قلنا لك مانبيك..
اصايل قومت روعة من حضنها/قومي شوي روعة هانم خلني اصفي حسابي مع رقية وسبيكة,,,
عبير/صار ماصار بنتي لايجيها طشار من هنا ولا من هنا....
ليالي/ههههههه
ام احمد/خلونا نكمل غذانا يالله وراكم مذاكرة انتي وياها لاتتخلوني اردكم البيت؟
بسمة/تهانيوا بسرعة تحول الى حجر قبل لاتسويها الوالدة...
تهاني/ماعليك منها ام حميد قولي لها بقعد عند جدي وبتصدقك!!!
ام احمد/تكلمي عدل ولاتقلبين ابوي طماشة لك ولااختك؟
اصايل/خلونا باالجد اللحين..
تهاني/تكفين لاتسوين روحك شخصية...
اصايل/عبير....الامانة عندك صح؟
عبير/أي....
اصايل/حلو...بيعيها..وليالي تاخذ نصيبها وانا اخذ نصيبي....
ليالي/ليه؟؟؟
تنهدت اصايل/ليالي انا ماابي اقعد بها الثلاثة شهور كذا....ابي ادرس باخذ لي دورة انجليزي ودورة حاسب وبعدين لمتى بتضل ها الامانة على حالها...لين ارجع لبيت الهم من جديد؟؟؟
تهاني/ايه الحركات الجامدة دي يابنت!!!
,,,,,,,,,,,,,,,,,,,,,,,,,,,,,,,,,,,,,,,,,,,
رانيا/اقول ضاري.باشا...
ضاري/خير...
رانيا/ماودك تعرس....
ضاري/وليه تبيني اتزوج؟
رانيا/علشان تفضى لنا الساحة شوي مع ام ضاري...
ريم/ومن قال لك ان الساحة بتفضى لنا بعد ضاري!!بعده بيجوون عياله ياحظي؟
ضاري/سمعتي!!!
رانيا/يعني مافي مجال نكون موضع اهتمام...
ام ضاري بصرامة/وانا مقصرة معكم ياطويلة اللسان؟؟؟
رانيا/ماقلنا مقصرة بس نبي ولدك يتلحلح ويعرس...
ضاري/ولله مو بعيدة تسمعين عن عرسي ها اليومين ليش لا؟الفكرة ورادة...
ريم/ومنهي تعيسة قصدي سعيدة الحظ؟
رانيا/وفكرك ام ضاري بتقتنع فيها؟
ام ضاري/والله حبيبتي اذا ضاري بيختارها بنفسه فاانا اثق بذوق ولدي كثير وبتكون على راسي من فوق لانها زوجة الغالي....
,,,,,,,,,,,,,,,,,,,,,,,,,,,,,,,,,,,,,,,,
جاسر/اقول هتون...
هتون بشرود/هلا...
جاسر/علامك سرحانة...
هتون/ها. ولاشي..........تبي مني شي...بروح عند بنات خالتي مايصير تاركتهم بروحهم مع شمايل....
جاسر اعتدل بقعدته وقال/خلي عنك ها البزارين وانتي بتحطين راسك برؤسهم بس!!
هتون باستنكار/بنات خالتي بزارين!!!من جدك انت؟؟
جاسر مسوي روحه مو مبالي/ليش كم اعمارهم بالضبط؟
هتون/ياولد الحلال .ريم كبرك بالضبط وحنان اصغر منك بسنة ونص وانت تقولي بزارين؟
جاسر/لا كبروا يعني...والله زمان عنهم....
هتون/....................
جاسر/أي الاحلى فيهم ريم ولاحنان؟
هتون/قوم شوفهم وعطينا رايك....
جاسر/هم يكشفون وجيهم صح؟
هتون/اممممم

جاسر/انا يوم رجعت البيت لقيت وحدة تتمشى على مااعتقد كانت سمراوية منهي فيهم؟
هتو بملل/ثنتينهم سمران ....قالتها وقامت عنه,,,,
جاسر بنرفزة /و ها البنت الي ماتخلي الواحد ياخذ منها أي شي....
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,,اصايل بجدية/أي...انا ابي ادرس واشغل وقتي...مدري عندي احساس اني ماراح ارجع بيت ابوي مرة ثانية..بيت الهم اللي كان ضامني طول عمري وخنقني بجدرانه الاربعة!!!مدري يمكن اذا وقفت معي بنهاية المطاف انحرف ولاارد هناك....
ام احمد بضحكة/عقلي بس عقلي....
اصايل وهي تضحك/لانك ماعشتي اللي انا عشته هناك....
ليالي بضعف وانكسار/لايااصايل لا....لاتقولين ها الحكي....بيت ابوي احلى من كل بيت ثاني بتعيشين فيه..صدقيني يااصايل انا اتمنى يرجع الزمن فيني وارجع لذاك المكان اللي طلعت منه....
هذا المكان اللي انا عايشة فيه هو السجن الحقيقي يااصايل....لاتفكرين تقعدين بالعذاب اللي انا قاعدة فيه تراك بتموتين.....
اه يااصايل اه....ساليني انا وش معنى الغربة وبقولك ....
تنهدت بقوة واكتشفت انها كانت تتكلم بانفعال وان دموعها سابقينها على خدودها وان الكل كان ساكت ويناظرها....
مسحت دموعها وقالت وهي توقف/انا بجهز الشاي والقهوة...
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,

ثامر/شكله اجتماع عائلي مغلق...
شمايل/وين؟
ثامر/تحت بين ابوي وامي....
جاسر/وانت وش عليك؟
ثامر/انا اعتقد ان الموضوع يخص بيت خالتي ام عادل..
جاسر/ليش؟؟؟
ثامر/من طلعوا من عندنا وامي وابوي باجتماع مغلق....
جاسر /هتون وينها؟
ثامر/بغرفتها...
جاسر لف لشمايل وقال لها/شفيها اختك؟
شمايل/من البارحة حسيتها مو طبيعية مدري شفيها ..حتى طلعت من بيت عمي قبلنا ويوم رديت لقيتها نايمة..وهي اللي مالها عادة تنام بها الوقت...واليوم يادوب تتكلم معنا وطول الوقت شاردة....
جاسر/انت ماوراك مذاكرة؟
ثامر/حلصت...
جاسر بقوة/...قوم راجع ونام......قام ثامر ولف جاسر لشمايل...
جاسر/انتي عارفة عن أي موضوع يتكلمون فيه امي وابوي؟
شمايل بتردد/اتوقع علشان انها بتستضيف بيت خالتي عندنا...
جاسر/ليه؟؟؟؟
شمايل/ تعرف امي بعد...خالتي قالت انهم بيسوون صيانة بالبيت شهر كامل وهي ماتبي تقعد باي مكان خلال ها الشهر فاامي الغالية اكيد بتستضيفهم!!
جاسر في باله(حلو....والله وضحك لك القدر ياجاسر وبتشوفها كل يوم وبتملي عينك منها)
,,,,,,,,,,,,,,,,,,,,,,,,,,,,,,,,,,,,,,,,
دخل الشقة بعد صلاة العشى ولقاها قاعدة ومتكورة على حالها.. والكتاب بعيد عنها ....
حط الاغراض اللي عنده على طاولة الطعام وتقرب منها ونزل لين وصل مستواها وهمس لها من وراها/ليش الكتاب بجهة وانتي بجهة ثانية!!!
ماكانت شاردة لحظة اللي دخل وسمعت صوته ...بس يوم كلمها بها الهمس ارتعشت وتنهدت وماردت عليه....
نايف بعد ماوقف/جبت لك بيتزا قومي اكليها.قبل لاتبرد..
قامت مثل الطفلة المجبورة على اطاعة الاوامر وفتحت كرتونة البيتزا وشالت لها قطعة وقامت تاكل فيها شوي شوي.وهي سرحانة ونايف واقف مكانه يتاْملها...كان عارف ان راسها الصغير فيه شي يدور بس شنو ماهو عارف...
نايف/صبا....
رفعت راسها له....
نايف/فيك شي يوجعك؟
صبا بهدوء/لا...
نايف/علامك قاعدة بمكانك لاتذاكرين والفكر شارد؟
صبا بتردد بعد ماحطت البيتزا بمكانها /نايف..
نايف سحب له كرسي وقعد قبالها وقال بجبروت/انا اسمع...
صبا بانكسار/صورة امي ماهي مفارقتني اليوم ابدا!!
نايف بلامبالاة/والمعنى؟؟؟
صبا بترجي/انت تصبر يوم ماتسمع صوت امك لو ماتشوفها؟
نايف/سالتك عن المطلوب؟
صبا/ودي اسمع صوت امي تكفىى ا لله يخليك
نايف بقسوة/قلت لك انسي كل العالم اللي تعرفينه ياصبا..دنيتك ماعاد فيها غير نايف وبس!!!
تقربت منه صبا وقعدت قباله وواصلة لعند ركبته لانها قاعدة على الارض وهو على الكرسي وقالت بترجي/طلبتك وش ماتبي سوي فيني بس خليني اسمع صوت امي..واللي يعافيك...
نايف بقوة/قومي كملي عشاك لايبرد وبلا هذرة فاضية لاتودي ولاتجيب....
صبا بترجي اكبر/بس انا ابي اسمع صوت امي!!!
قام عنها وقعد قبال التلفزيون ومسك الريموت يغير بين القنوات ولاهي هامته بعد,,,
,,,,,,,,,,,,,,,,,,,,,,,,,,,,,,,,,,,,,,,,,,,,,,,,
كان استقبال الجد لااصايل مثل استقباله لليالي مازاد عنه شي..
كل الفارق انه حيا ورحب في بنات عمتها قدامها وهي طنشها على جنب..بعد ماعطاها كم نرفزة من هنا ومن هنا على قعدتها هناوكيف. انها مارجعت مع ابوها اما ليالي انسحبت بسرعة لانه ماعبرها اصلا وفوق هذا كله هي كانت متضايقة ومتلخبطة بمشاعرها وحاسة انها منحرجة من عماتها....
رجعت الملحق وجت وراها عبير...
كانت واقفة بنص المطبخ يوم تدخل عبير وتلف لها....
عبير/ليالي
ليالي/نعم
عبير/فيك شي...
ليالي بنفي/لا
عبير بتشكيك/متاْكدة؟
ليالي وهي تحاول تكون طبيعية/اي
عبير/مدري ليش مو قادرة اصدقك وحاسة ان فيك شي...
ليالي تنهدت وقالت/لاتشغلين بالك ياعمتي مافيني أي شي انا بس حاسة بشوية ضيق وبيزول بعدين...

عبير/ليالي...احد مضايقك هنا ولامكدر خاطرك بكلمة؟
ليالي/ابدا ياعمتي انا لااشوفهم ولاهم يشوفوني,,
عبير/معناته في شي ثاني مكدر خاطرك...
ليالي/صدقيني مافي شي...
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,
بجهة ثانية وتحديدا برى ملحق الجد..كانت اصايل واقفة مع عمتها ام احمد....
ام احمد/هي شايفة احد منهم يااصايل؟
اصايل/لا...
ام احمد/منو اللي مزعلها؟
اصايل/هي ماقالت انها زعلانة؟
ام احمد/بس الزعل مبين عليها ولاماتعرفين اختك يااصايل؟
تنهدت اصايل....
ام احمد/انتي عارفة شي وماتبين تقولينه لي...
اصايل بنرفزة/هي وش اللي شافته يسر عاد من دخلت هالبيت ياعمتي!!
صدقيني انا مقدر اقولك عن أي شي بس كل شي حولها مو مريحها رغم مكابرها على انها تكون هادئة وطبيعية..فاهمة شنو يعني تعيشين بوسط بيت كل اهله يكرهونك ياعمتي!!!!
ام احمد تنهدت وبها اللحظة انفتحت البوابة ودخلت منها بنت ووصلت لعند ملحق الجد ووقفت تسلم على ام احمد...
رانيا/عمتي شلونك؟
ام احمد/هلا وغلا في بنت بو ضاري؟
اصايل وقف قلبها ورفعت راسها تشوفها عدل....
رانيا/وحشتينا ياام احمد زمان عنك...
ام احمد/تدلين بيتي ومكاني اذا وحشتك؟
رانيا/هاذي معك حق ياعمتي بس والله شغلتنا ها الامتحانات...
ام احمد/ربي يوفقكم وين تؤامك ماجبتيها معك؟
رانيا/مدري عن احد جاية بروحي بسلم على جدي وبمشي...
قالتها وابتسمت لااصايل ودخلت داخل الملحق لجدها واصايل فكرها راح لبعيد وقلبها يدق بقوة وكل شي بداخلها متحفز لقتل ضاري!!!!!!
,,,,,,,,,,,,,,,,,,,,,,,,,,,,,,,,,,,,,,,,,,,
تعبت من كثر ماترجت فيه وهو اذا نطق الصخر بيفكر يتلحلح ويرد عليها...
تركت كل شي وراها حتى كتابها ودخلت تغسل وراحت تنام...
مامرت دقايق الا وهو رامي نفسه جنبها...
صبا تنهدت بقوة والمعنى انها متضايقة حيل من قربه وماتبيه يتقرب اكثر بس نايف قال في نفسه هاذي ماتنترك على كيفها تقرب منها وصار لازق فيها وهي عاطيته ضهرها..
توه بيحط يده في شعرها قالت له بقوة/انا نايمة؟
نرفزته الكلمة والاسلوب اكثر وتوكى على يده ولف وجهها لعنده باليد الثانية وصاروا قريبين من بعض...
قال بقسوة/ماسمعت!!!
صبا بعناد/انا نايمة؟
نايف/اول مرة اشوف ناس تتكلم وهي نايمة؟
صبا بعناد اكبر/بكيفي اتكلم وانا نايمة وانا قاعدة؟باي وقت يريحني؟
نايف/لاوالله!!!تعالي علميني وسمعيني تراني مااسمع زين؟
صبا لفت عنه للجهة الثانية ولفها لعنده بقوة وقال بقسوة/جربي تسوي ها الحركة مرة ثانيةوشوفي وش يجرى عليك؟
تنهدت بقوة لان الموقف اخطر من انها ترد ولاتزيد بكلمة وحدة لاسيما ان انفاس نايف صارت خانقتها...

,,,,,,,,,,,,,,,,,,,,,,,,,,,,,,,,,,,,,,,,
اتمنى لكم قراْة ممتعة وابي اشوف توقعاتكم للبارت الجاي...
وش بيصير بين صبا ونايف وشنو بتكون ردة فعل نايف على الموضوع؟
ومن قال اني طالعة من بيت جاسر عاد!!!
اهم شي انك ماتربطين نفسك معه بعيال؟؟؟
مو لازم احد يعرف انك تطلقتي من جاسر اصلا!!!
يسلموا غلاي على متابعتكم وتعليقاتكم العسل,,,,,
وخلونا في بارت اليوم اللي بيكون هدوء ماقبل العاصفة بالنسبة لبعض الشخصيات..(لاحظوا اني قلت البعض هههه)
البارت الواحد والعشرين,,,,,
,,,,,,,,,,,,,,,,,,,,,,,,,,,,,,,,,,,,,,,,,,
واخيرا حل الليل وهداْت الحركة وبقوا ثنتينهم يتسامرون مع بعض,,,,
ليالي/شتسوين؟
اصايل وهي ماسكة الجوال بلا اهتمام/اقولب بااغراضك...
ليالي بانكار وهي تناظر بالجوال/اغراضي!!
اصايل/أي...عمتي عبير جايبته لك علشان يتواصلون معك فيه وعطتني اياه اسلمه لك وانا حست فيه لين شبعت...
ليالي/جيبي ندق على متعب نخبره ان صار عندنا,,,
قاطعتها اصايل/ماانتظرك...دقيت له وعطيته الرقم وسولفنا شوي وسال عنك وقال بيجينا الاربعاء وقال لي اسلم عليك وبكرة بيكلمك,,,,
ليالي/مشاءالله..
اصايل/مو اقولك ماانتظرتك وتعبثت فيه براحتي...ماعلينا شفيك اليوم؟
ليالي/انا ولاانتي؟
اصايل/انا!!!
ليالي/من رجعتي من عند جدي وانتي مو طبيعية...هو ضايقك بشي ولاكدر خاطرك؟
اصايل/ومن قال عاد ان ها الشيبة ولاكلامه بيهموني من الاساس؟
ليالي/عيب يااصايل هذا مهما كان جدي واكبر منا بالعمر والواجب علينا نحترمه...
اصايل/خلينا منه ومن سيرته..
ليالي/قولي شعندك؟
اصايل/شفت اخت ضاري؟
ليالي/ريم ولارانيا؟
اصايل/رانيا...
ليالي/وتكلمتوا مع بعض؟
اصايل/ابدا...بس مدري ليش ماحسيت اني مرتاحة لشوفتها..
ليالي/بالعكس انا قعدت معها مرتين وحسيتها حبوبة,,,
اصايل/تعرفيني مو مثلك ياليالي وعندي الناس كلهم طيوبين وزوينين؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,
طول الليل مانامت وافكار توديها وافكار تجيبها وبس طلع الصباح وراحت المدرسة بعد حراسة مشددة من نايف طلعت بعدين مع نور لين موقف الباصات مباشرة وكانها تتجاهل سيارة السايق اللي ينتظرها ولا حتى سيارة نايف اللي كانت واقفة بعيد....
تنفست الصعداء يوم ركبت ومشى الباص لمنطقتها المعتادة...
نور بهمس/تهقين شبيسوي لك؟
صبا وهي مغمضة عيونها/مدري...ومايهمني بعد....تعبت يانور تعبت...
نور/بودي اقولك تعالي عندي بس انتي عارفة نايف واطباعه بيمشكل ابوي معه وابوي انسان على قده مثل منتي عارفة..
صبا/عارفة انك ماراح تتخلين عني يانور...بس نايف معذبني بتصرفاته معي....ماني قاوية عليه..واللي ذابحني انه كل ساعة بحال...مرة رايق..ومرات دموي وشراني..ومرة ينحاف من سكوته.....صرت اخاف من نومتي جنبه يانور؟
نور/وهذا اللي مخوفني من ردة فعله لو طال انتظاره ومابينتي؟
صبا/انا مو هذا اللي مخوفني....اللي شاغلني صدق اللي انا رايحة عندهم ياترى بيضموني لو بيتحلوا عني ببساطة مثل ماباعوني!!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,

جاسر اليوم عنده حالة غير اعتيادية بوقفته قبال المرايا من كثر مايتعطر ويتكشخ....
كل امله انها تكون ريم اللي نامت البارحة مع شمايل وانه ينزل ويلقاها صحت من النوم ويملي عينه منها..بس ها المرة هو مصر انه يكلمها ويسلم عليها ويسمع صوتها وتكون البداية من طرفه هو....
بعد فترة طويلة قضاها وهو يرتب افكاره قرر انه ينزل علشان يشوفها يمكن صحت...
نزل الدرج على اقل من مهله وماصادف غير شغالتهم بوجهه تقول له انها جهزت له الفطور....
نايف وعيونه تلف شمال ويمين/وين الباقي محد صحى؟
الحدامة باستغراب/لا...كلهم ماناموا الا الصباح؟
بان عليه الضيق وقرر يطلع ياخذ له لفة حوالين البيت يمكن يشوفها تتمشى بنفس المكان اللي صادفها فيه قبل بس خابت امانيه وماشاف غير الفراغ وبس!!!
اخذ بعضه والقهر مضيق عليه انفاسه وطلع من البيت...
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,
ليالي/صباح الخير..
اصايل وهي تفرك بعيونها/صباح الانوار...
ليالي/ماتوقعتك تقعدين بدري...
اصايل/يعني مااكون متعودة على القعدة بدري هناك؟
ليالي/أي بس انتي هنا اميرة وماتخدمين احد,,,
اصايل/خاطري في بيتزا اللحين...
ليالي/قومي دخلي المطبخ وسويها...
اصايل/شوف اللي ماتستحي على وجهها!!هذا وانا ضيفة عندك المفروض تشيليني فوق كفوفك...
ليالي/هههههههه
اصايل/المهم جهزي حالك اليوم بنطلع السوق...
ليالي/أي سوق؟
اصايل/أي سوق حلو....
ليالي/ليه؟
اصايل/بيكون ليه يعني؟؟؟باخذ لي ثياب وبفصل لي عباية و..
قاطعتها ليالي/انتي ومنو؟
اصايل/انا وانتي؟
ليالي/من قال لك اني طالعة من بيت جاسر اصلا!!
اصايل بنرفزة/ليال خلاص عاد...انسي كلام جدك وعيشي الدنيا..
ليالي باصرار/انا مو رايحة أي مكان؟
اصايل بقهر/بروح مع عبير زين,,,,وانتي قعدي لين تعفنين وتموتين؟؟؟؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,
ام زيد وهي تبكي/ماني مصدقة عيوني ياصبا...
صبا وهي بحضن امها/اشتقت لك يايمه اشتقت لك....طمنيني عن صحتك؟
ام زيد/مو شاغل بالي غيرك يايمه ياصبا..قوليلي شلونك وشلون نايف معك؟
صبا ببكي/انا مو بخير يمه..ابيكم ماابيه!!!!
ام زيد/مقصر عليك يايمه؟
صبا بقهر/معذبني؟
ام زيد/حسبي الله ونعم الوكيل....
صبا/شسوى معه زيد يايمه....خلصوا خلاص؟
ام زيد/خلينا من زيد اللحين وخلنا فيك..انتي الاهم ياصبا..من وين جاية؟
صبا/من المدرسة...توني مخلصة امتحان وجيت هنا علطول.....
ام زيد/يعني زوجك مايدري انك جايتنا؟
صبا/عمره ولادرى؟؟؟ماابي ارد له يمه خليني عندك....
ام زيد/يايمه انا مو قده وقد باله الطويل...لاتطلعين من غير شوره مرة ثانية علشان لايزعل عليك واهم شي لاتربطين نفسك معه بعيال هذا واحد ماينضمن ابدا!!!
صبا بتردد وخجل/شلون يعني....شسوي؟
ام زيد/سمعي....
جاهم صوت زيد بقوة ومزلزل الارض/صبا
كانوا واقفين بالحوش قريب من الباب ولفوا له ثنتينهم ...صبا ماوقفها صوت زيد وقفتها وجمدتها نظرات نايف اللي كان جنبه واللي كانت تقول ان مصيبة بتصير لامحالة,,,,
ام زيد بخوف/صبا كانت....
نايف بقوة/كذا الناس اللي متربية ياصبا؟؟؟كذا!!!
تنفست بقوة وبلعت لسانها....
تقدم منها زيد والشرر بعيونه وجرها من يدها وهي لاحياة ولادم يسروون فيها...
زيد بعصبية/اعتذري من زوجك واذا عدتيها وطلعتي بدون شوره انا بدفنك بيدي؟
نايف لبس نظارته ومشى وهو يقول لزيد/حطها بسيارة السايق,,,,
,,,,,,,,,,,,,,,,,,,,,,,,,,,,,,,,,,,,,,,,,,,,,,
ابو عبد الرحمان/ماقصرتي يابنتي خوش ريوق عساني مااعدمه....
عبير/الف عافية على قلبك ...روعة تعالي هنا خل اغراض الباب بمكانهم؟
ابو عبدالرحمان/خليها تلعب لاتقيدينها..
عبير/بتعفس لك اغراضك يبى؟
ابو عبدالرحمان/وانا شعندي عاد!!!خليها بس على راحتها....الا اقول عبير..
عبير/سم يبى....
ابو عبدالرحمان/بنت اخوك شتسوي قاعدة هنا..مو ضاري قال مايبيها شخلاها ابوها تسوي هنا وماشالها معه؟
عبير/الله يسلمك هاذي فكرتنا انا واختي انها تقعد عندنا بها الاجازة...
ابو عبدالرحمان/وليش؟
عبير/بدل ماهي قاعدة هناك بروحها مع زوجة ابوها تقعد معنا...انت متضايق يبى؟
ابو عبدالرحمان/البنت مكانها بيت ابوها وماتطلع منه الا على بيت زوجها ولاعلى قبرها ياعبير...
عبير/يبى اللي بينا وبين اخوي مايعني ان احنا نترك بناته بروحهم ومانسال فيهم ولاانت ناسي انهم يتامى وماعندهم سند هناك يوقف بوجه زوجة ابوهم الي دايم ضدهم....وبعدين لاتنسى يبى ان اصايل طول عمرها مع اختها وفجاْة تتركها بروحها وتمشي عنها..ماهو عدل ان احنا نخليها,,,
ابو عبدالرحمان/أي بس انتي عارفة ان عمامها..
قاطعته عبير/لاتنسى يبى ان احنا عماتها بعد وقادرين نقوم فيها بدون اخواني ومنتهم علينا!!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,

دخلت المطبخ ولقتها تعجن البيتزا....
اصايل من على الباب/ليالي...زعلتي من كلامي!!!
ليالي/لو كنت زعلت ماقمت اسوي لك بيتزا؟
تنهدت اصايل ودخلت المطبخ وسحبت لها كرسي وقعدت عليه/انا ماابيك تزعلين من كلامي..انا تهمني مصلحتك وماابي واحد مثل جاسر ولاجده يملون عليك حياتك؟
ليالي بهدوء/امي دايم كانت عند شور وماتطلع منه لين الله اخذ امانته...اصايل انا ياحبيبتي عارفة انا كل اللي بيني وبين جاسر توقيع على ورقة وبالاجبار بس انا لايمكن اطلع من بيته الا اذا الله اخذ امانته ولاحكم بينا!!!
اصايل/انا مدري ليش انتي راضية بها القدر ياليالي....انا لو منك وشفت متعب ودليت طريقه اتطلق من ها الجاسر واروح مع متعب؟
ليالي/...............
اصايل/قولي شي ليش ساكتة؟
ليالي بهدوء/فكرك ابوي بيتركني اروح مع متعب اذا تطلقت من جاسر؟
اصايل/مو لازم ابوي ولاغيره يعرف انك تطلقتي من جاسر اصلا!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,
كل افكار ام زيد ذيك اللحظات كانت بصبا واللي ممكن انه يسوي فيها نايف اللحين؟
ظلت تدعي ربها انه يتلطف فيها ويحنن قلبه عليها شوي.....ماجاها ندم على عدم اعتراضها بها الزواج الا يوم جتها صبا تشتكي....هذا وهي ماسمعت شكواها ولاقالت لها عن نايف وسوالفه شي...بس الاكيد ان صبا ماراح تجي تشتكي من فراغ..بس لو ماوافقت على ها الزواج اكيد ان زيد بيكون انرمى بالسجن وخسر مستقبله وضيعهم زيادة وبيتقطع قلبها على ولدها بعد!!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,
بها اللحظات كانت صبا توها داخلة الشقة وقلبها وقع تحت رجلينها من الخوف ومن توقعها اي شي من نايف حتى لو دخل المطبخ واخذ سكين وذبحها ماراح تستغرب منه لانها عارفة ومجربة منه وش يعني نايف معصب ومقهور منها!!
ماخاب ظنها اول ماقفل الباب حط يده على كتفها ولفها لجهته بقوة المتها,,,,
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,,,,,,,,,,,,,,,,,,,
ماراح اترك لكم توقعات للي بيصير في بارت بكرة وانتظر توقعاتكم انتوا,,,,
واللي يحبون الاكشن اكيد بارت بكرة بيعجبهم لانه يتضمن اكشنات شوية..
بنتظاركم بكرة بنفس الوقت...

مرحبتين فيكم يالغلا...
كيفكم وشخباركم..ان شاءالله حليون وطيبين...ومنتظرين البارت هههه
عموما ونظرا لاني مقدر ارد طلب لكم وقلتوا تبون بارتين مدمجين غالي والطلب رخيض(للحين طيوبة)
(هنا بيبتدي الشر اللي فيها ههههه)بس بكرة مافي بارت لانه بينزل مع بارت اليوم يعني لقانا بيكون يوم الاربعاء ان شاءالله بنفس الموعد.....

وحلونا نشوف وش بيصيرمن احداث في بارت اليوم,,,,,ا

لبارت الثاني والثالث والعشرين,,,,

كانت يد نايف على كتف صبا ولفها لجهته بقوة المتها وعيونه شابة نيران العالم وهذا اللي خوف صبا وقال لها بكل شراسة وهو يضغط على كتفها/تدرين ان اللي يتركك تروحين مدرستك اكبر غبي بالعالم!!!!
بلعت ريقها وحست بالخوف اللي ماقد حست فيه مع نايف من قبل...
كمل وهو يشدها من شيلتها/انا تطلعين من وراي ياصبا وانا اللي منبه عليك!!!!انا تستغفليني وتتركيني انتظرك ساعة كاملة مدري فيها اذا كنتي عايشة لو ميتة!!!
طاحت شيلتها من عليها وطاح شعرها على وجهها وكره انه يشوفها جميلة ولاجذابة قدامه على الاقل بها اللحظات لين تتاْدب وتاحذ جزاها....
جرها من شعرها بالقوة وصرخت من الالم...
صبا ببكي/نايف تكفى فك شعري انا ماسويت شي....
نايف بصراخ/ماسويتي شي!!!طالعة بدون شوري وتقولين ماسويت شي!!!هذا مو شي بالله!!ماتقولين لي شنو الشي بنظرك يامتربية؟؟؟
صبا/انا رحت عند امي وانت ماتقدر تمنعني عن امي واهلي انا مو عبدة عندك؟
رماها على الارض بقوة كسرت عظامها وصارت تحت رجله ورفع رجله يدوس عليها وقال بشماتة/ها الزبالة اللي انتي عادتهم اهل انسيهم زين يابابا ماله داعي كل يوم اذكرك.....وانسي بعد شي اسمه مدرسة خلاص شيليها من بالك؟
رفع رجله عنها وتقدم للمكتب اللي بالصالة وشال كتبها عنده وراح لعند باب الشقة وهي تزحف وراه تترجاه يترك كتبها عندها بس لاحياة لمن تنادي ياصبا !!!
طلع وقفل عليها زنزانتها كا المعتاد بس ها المرة بقهر اكبر....تسندت على الباب وهي تمسح دموعها,,,,
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,محمد/متعب...شفيك صار لك يومين منت على بعضك؟
اكتفى متعب بانه يتنهد....
محمد/خير...صاير شي جديد معك,,
متعب/مفكر اني انقل شغلي والمكتب للشرقية؟
محمد باندهاش/متعب شسالفتك مع الشرقية انت!!صار لنا سنتين بس من فتحنا المكتب وانتقلنا من الشرقية للرياض واللحين يوم ربك فتحها عليك بتروح الشرقية من جديد؟
متعب تنهد وتسند على كرسي سيارته وقال/ظروف...
محمد بعتاب/لمتى بتعتبرني غريب عنك يامتعب وبتظل مسكر عني قلبك؟سنتين جمعتني فيك هنا بالرياض ومقابلك يوم بيوم...وش فيك ياخوي..سولفلي انا اسمعك...ولامعتبرني للحين غريب عنك ولاني قد شكواك وهمومك؟
متعب/لاتزعل مني يامحمد انا بس...
محمد/لاتضغط على نفسك وتقول اذا ماودك يامتعب..انا بس يهمني انك تعرف اني جنبك وماراح اتخلى مهما صار,,,
متعب بامتنان/عارف يامحمد وشاكر لك وقفتك جنبي...انا بس ظروفي متقلبة ومو قادر استقر....
محمد/تزوج يامتعب...ماراح يخليك شي مستقر بحياتك غير الزواج...
متعب برعب/اتزوج!!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,
كانت تقطع الفليلفة بذيك اللحظة وجرحت اصبعها بالسكين بدون ماتحس...
اصايل بخوف/انتبهي ياليالي..شوفي كيف جرحتي نفسك؟
ليالي بلامبالاة بجرحها/انتي شتقولين يااصايل ؟شنو يعني اتطلق من جاسر وفوقها ابوي مايدري؟؟
اصايل/وش فيها يعني؟
ليالي/انتي صاير لعقلك شي؟
اصايل/متعب معنا ياليالي وماراح يتخى عنا مهما صار..ولاراح يخلي جاسر لو غيره يذلونك بها الطريقة في التعامل؟
ليالي/ومتعب دايم لي ولك العمر كله يااصايل؟
اصايل/متعب ماعنده غيرنا واحنا ماعندنا غيره؟
ليالي/لايااصايل مو صحيح ها الحكي ابدا!!!متعب بتكون عنده حياة ثانية مع زوجته وعياله,,,
اصايل باندفاع/بس هو قال ان هتون تزوجت وتركته!!!
ليالي/وهو بضل واقف على الاطلال يااصايل؟حياته ابدى من انها توقف على ذكرى انسانة ماقدرت حبه...
اصايل/أي بس متعب هو املنا الوحيد بها العالم واذا قلنا له لاتتزوج ماراح يتزوج..
ليالي/وانتي ترضينها عاد لمتعب ياصايل انه ينحرم من حياته علشان يكون جنبنا!!لامستحيل انا ماراح ارضى بها الشي مهما صار يااصايل..متعب لازم تكون حياته انجح من حياتي وحياتك بالف مرة,,,
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,
وقفت سيارته عند البحر وظل مستند على كرسيه..
كان بين اللحظة والثانية يلف للكرسي اللي جنبه ويناظر بكتب صبا اللي رماهم باهمال ويتنهد بعمق....
ياترى هذا هو الصح يانايف؟انك تحرمها من اهلها ومن دراستها علشان تتفرغ لك؟
لا..مو صحيح انا بحرمها علشان تتاْدب وتسمع كلامي وماتكسره مرة ثانية...
هاذي راسها يابس وباسها قوي ولازم تفهم ان كلمتي وحدة ومااعيدها مرتين!!اذا قلت لها انسي اهلك تنساهم وماتلف وتدور من ورى ظهري....
بداخله كان بركان ثاير من اول ماعرف انها مو بالمدرسة وانها اختفت من قدام عينه بدون ماينتبه لها وهذا وهو مفضي نفسه لها ويلازمها بالروحة وبالجية تقوم تكسر كلامه وتروح عند اهلها..حس ان شياطين العالم كلها وقفت قباله ذيك اللحظة ونوى عليها بالشر...
بس اللحين كل مايتذكر شكلها وهي مرمية تحت رجله تسترحمه وتستعطفه وتترجاه يجس انه ارتكب خطاْ فادح بحقها وان مو صبا اللي المفروض تنرفع عليها يد وتضربها؟؟؟
امتدت يده لاشعوريا لكتبها وشال واحد منهم وقربه منه يشمه وهو يشم ريحة صبا فيه ويشوف صورتها....
,,,,,,,,,,,,,,,,,,,,,,,,,,,,,,,,,,,,,,,,,,,,,,
ريم/انتي وين معزومة ماقلتيلي؟
رانيا راحت لعند الباب وقفلته وجلست قبال اختها وقالت بهمس/انا مو معزومة..
ريم/شلون يعني؟
رانيا/بروح لليالي...
ريم/رانيا بقولها لك اخر مرة ابعد عن الشر وغنيلوه...
رانيا/مااعتقد ان ليالي هي الشرياريم..
ريم/حتى وان...احنا مو مسموح لنا بزيارتها ولاالكلام معها..
رانيا/ليش عاد!!!يتراواللي ان احنا بنات عم ولاانا غلطانة؟
ريم/منتي غلطانة بس لاتحطي نفسك بموقف تنحسدين عليه...
رانيا/ودي اعرفها اكثر واكثر...انا تفاجاْت يوم شفتها صراحة؟
ريم/أي بس انا اخاف احد من بيت عمي يشوفك داخلة ولاطالعة من عندها ويعلم امي وانتي عارفة امي سيرتهم ماتحبها...كيف لوعرفت انك عندها؟
رانيا/تطمني محدب يشوفني...بعدين هم مايواطنونها بعيشة الله...وازيدك من الشعر بيت شمايل تقول ان خالتهم وبناتها عندهم بيكونون ضيوف شهر كامل يعني مابيتركونهم وبيشوفون ليالي ومن يجي عندها؟
,,,,,,,,,,,,,,,,,,,,,,,,,,,,,,,,,,,,,,,,,,,,,
دق جواله ورد بملل/هلا...
غادة/هلا حبيبي
جاسر بتاْفف/خير في شي...
غادة/علامك متضايق؟
جاسر/انا بالدوام مو فاضي؟
غادة/جاسر...صار لازم نتكلم...
جاسر/عن شنو؟
غادة بتنهد/عن علاقتنا وعن ابتعادك عني ...
جاسر بملل/عن شنو عن شنو؟
غادة/عن ابتعادك عني ها الفترة...انت بالك مو معي اصلا من رجعت من السفر..انت متغير؟
جاسربنفس الملل/وبعدين؟
غادة/ممكن اعرف وش فيك؟
جاسر/مافيني شي....
غادة/أي بس انا حبيبتك مالازم تخبي علي أي شي...
جاسر/انتي شنو؟
غادة/حبيبتك..
جاسر/مين قال عاد!!!
غادة بافعال/شلون يعني ياجاسر...اذا ماكنت حبيبتك شكون بالله!!!
جاسر/لحظة لحظة,,,,انتي اصلا من فهمك انك حبيبتي!!انا عمري ماقلتها لك ولاحسست بها الشي....كل اللي بينا مجرد تسلية وبس...ولامفكرة انك بتحاولين تمثلين علي الدور وانك عشتي الجو وان انا اللحين لازم اعترف لك بها الشي....انسي يابابا..مو انتي اللي جاسر اختارها تكون حبيبته وناوي يكمل معها باقي مشواره ودربه!!
,,,,,,,,,,,,,,,,,,,,,,,,,,,,,,,,,,,,,,,,,,,,,
تهاني/شوفي اللحين بننزل عند مجمع الضهران..
اصايل/انتي متاْكدة اني ماراح اعطلك عن مذاكرتك...
تهاني/ابدا...وش احلى من الطلعة اصلا!!
اصايل/ترى انا كنت بجي مع عبير لو مادقيتي وقلتي انك جايتنا...
تهاني/انا من ليالي هانم مااقعد بها البيت دقيقة وحدة..
اصايل/سكتي لاتقهريني زيادة ..عجزت معها تقول طلعة من بيت جاسر ماهي طالعة خل جاسر ينفعها اذا دفنت روحها بها العالم...
تهاني/ليالي طيوبة بزيادة وبيت خالي ياخذون حق القوي مابالك بالضعيف؟المفروض انها تتغير وتغير من شخصيتها ولابتتعب معهم...ترى للحين ماوروها وجهم الحقيقي!!
اصايل/انسي...ليالي ماراح تتغير لو تغير ها العالم كله...بس خلنا حقانين هم مالهم فيها ابدا من دخلت بيتهم وحلقة الوصل جدك وبس!!
تهاني/قلت لك هي مابعد شافت وجههم الحقيقي نطري عليهم شو وبتشوفينهم وش يسوون فيها وبتذكريني ان شاءالله...المهم هذا بتلاقين فيه بناطلين حلوة...
اصايل/أي بس انا مامعي فلوس ومابعت...
تهاني/باخذهم منك بعدين لاتفكرين بخليها لك مجانية
اصايل/الله ياخذك على ها البخل اللي انتي فيه ولاكانك بنت عز وعندكم خير؟
تهاني/ههههه والله طالعة على خالي ابو عبداللله هههههه
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,
رجع لشقة بوقت ابكر من كل ليلة..كان يبي يراضيها ويصالحها بطريق غير مباشر بس المهم لايلقاها ميتة ولاغرقانة بدمها ولابعده مرمية بنفس المكان اللي كانت فيه الصباح,,,
تنفس الصعداء يوم مالقى أي اثر لدم ولالقاها طايحة بالصالة...راح غرفة النوم ومالقاها...دخل المطبخ وبعد مالقاها دور بالحمامات ومالها أي اثر...دق قلبه بقوة رغم انه متاكد مليون في المئة انها ماراح تطلع باي طريقة من ها البيت...تلف يمين وشمال وارتاح يوم لقاها قاعدة بزاوية من زوايا الصالة على الارض وهي ضامة ركبتينها لعند صدرها وتنظره بحقد مالي عيونها...
تقرب منها ورمى عند رجلها مجموعة اكياس ورفت راسها تناظره باستفهم بس ماتكلم...
قالت بصوت مبحوح من كثر البكي/شنو هذا؟
نايف بصرامة/ثياب شبيكونو يعني!!!!
صبا وهي تناظر بالاكياس/وليش جايبها عندي؟
نايف باحتقار/علشان تلبسينهم طبعا!!يتراواللي من حقي الاقي عليك ثياب محترمة مثل العالم والناس ماتلبس ...ثياب تروق لي انا بدل ها البيجامتين اللي معك واللي جابوا لي المرض من كثر مالبستيهم؟؟؟
صبا بعناد/انا مو لابسة لك شي انسى!!
نايف بتهديد/احلفي!!!شكلك ناسية وش مسوية اليوم؟
صبا بكبرياء مجروح/انا ماسويت شي...رحت اشوف امي مااعتقد اني اجرمت!!!
نايف/رحتي بدون شوري..يعني مشيتي كلامك فوق كلامي؟
صبا/.................
نايف/قومي لبسي لي واحد بسرعة ترى المطعم جايب العشى اللحين؟
صبا بنفس العناد/واذا مالبست وش بتسوي؟
نايف/ولاشي...بس تراني اعرف البسك بنفسي!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,

تهاني/تعالي امشيك على كورنيش الخبر بس....
اصايل/ماابي نتاْحر عن ليالي تاركينها بروحها حرام...
تهاني/يابنت الناس تونا مكلمينها وقالت انها بتنام شوي لين نرجع...
اصايل/ولو انا مااحب اتركها واطلع غير انها قهرتني اليوم ولا بكرة بخلي عبير غصب تجيبها معنا اذا رحنا نبيع الذهب...
تهاني/كم بتعطوني اذا بعتوه؟
اصايل/ولاريال..ليش نصرف على عميان احنا؟
تهاني/زين ياست اصايل بتشوفين اللي توريك الشرقية كيف صايرة؟
اصايل بكبرياء وهي تضحك/ماني بحاجتك ياقلبي...
تهاني بفزع/اصايلوا...
اصايل/خير..
تهاني/من هذا؟
لفت اصايل للجهة اللي تاْشر عليها تهاني ووقف قلبها يوم شافت ضاري طالع من د.كيف وبيده قهوته وباليد الثانية ماسك الجوال يسولف فيه..
تهاني/ها..اشوف خرستي من شفتي ولد خالي!!
اصايل باصرار/ابي اروح اكلمه؟
جرتها تهاني للجهة الثانية وصاروا يمشون بهرولة..
تهاني/هنا بنوصل لنهاية الشارع اللي هو يمشي فيه اسرع منه...علشان اذا هو بيطلع لسيارته تطلعين بوجهه..
اصايل/ياعمري انتي ياام الافكار روحي عسى ربي يوفقك وتنجحين بها الامتحان اللي مافتحتيه بس انتي ماعليك خوف تنجحين وانتي مغمضة..
تهاني وهي تدفها قدام/روحي عساك ماتتوفقين انتي مع لسانك اللي يغث!!وش ها الحكي ياحسودة؟
اصايل/خلاص قصري حسك كاهو تقرب من هنا...ويلي احس ان انفاسي تقطعت من كثر الركض...
تهاني/انا بوقف قريب علشان لاتفوتني ولاكلمة...
تقرب ضاري منهم وهو بعده مشغول بمكالمته لين صارت اصايل بوجهه...ظل يناظرها ثواني وبعدها اعتذر عن مكالمته وسكر تلفونه بسرعة وظلوا يناظرون في بعض...
قطعت الصمت اصايل وقالت بصوت لاهث/ضاري شلونك؟
مارد عليها بس ظل يناظرها ويتفحصها من فوقها لتحتها وحمدت ربها ان شكلها مقبول والفضل يعود لتهاني هانم اكيد....
ضاري بعد صمت طويل/شتبين يادانة؟
اصايل مسوية انها مرتاحة ومبتسمة/زين انك مانسيت اسمي....
ضاري/سالتك وش تبين؟
اصايل وهي تبلع ريقها/ابيك تروق مااحب اشوفك معصب...
ضاري/ومن قال اني معصب؟؟؟انتي ليه تكلمين وكان احد يطاردك؟علامك تلهثين جاية تركضين انتي!!
اصايل/أي..شفتك من بعيد وخفت تمشي قبل لااسمع صوتك ..
ظل يناظرها بدون مايتكلم وهي حست بالارتباك من نظراته الجريئة لها وبداخلها تبي تغسل شراعه بس مسكت نفسها..
قال لها بعد سكوت/انتي جاية بروحك هنا؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,
ليالي/زمان عنك..
رانيا/توني فضيت وخلصت امتحاناتي...
ليالي/ربي يوفقك ان شاءالله...
رانيا/انتي دايم قاعدة هنا ماتطلعين؟
ليالي/ليش وين تبيني اروح؟
رانيا/أي مكان..وكل مكان..لاتنسين انك حرة؟
ليالي/أي بس انا مقدر اطلع بدون شور ولد عمي...
رانيا/ليه هو مايرضى تطلعين؟
ليالي/لامو كذا السالفة بس اطلع وين اروح وشسوي....عماتي ويجون عندي....
رانيا/انا منك ماارد هنا الا بوقت النوم بس!!
ليالي/..........
رانيا/انتوا مو متفقين ان كل واحد يعيش حياته مثل مايبي؟
ليالي/.....................
رانيا/ابي اسالك سؤال ومنحرجة منك....هو طلب مو سؤال؟
ليالي/لاعادي تفضلي..
رانيا بتردد/عندك صورة لااصايل اختك....ابي اشوفها....
ليالي/صورة لااصايل؟؟
رانيا/أي....
ليالي/ليه!!!
رانيا/ودي اشوفها...
ليالي/طيب شوفيها على الطبيعة بدل الصورة؟
رانيا/انتي عارفة ان احنا مانروح عندكم ولاانتوا تزورونا كيف بشوفها؟
ليالي/أي بس اصايل هنا...موجودة معي!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
كانت تتامل بنفسها قبال المرايا بعد مالبست الثوب ..حست نفسها غير...
حست انها انسانة ثانية غير عن اللي تعودت عليها وتشوفها دايما....
لاول مرة تلبس ها اللبس بحياتها..ولان جسمها ضئيل وحجمها صغير صار الثوب كبير عليها رغم انه باصغر مقاس!!
فتحت شعرها وتركته يطيح عليها باهمال وانسيابية وحطت لها كم خصلة على جبينها...كانت ملامحها جميلة وهادية بدون أي مساحيق تجميل...
ظلت تناظر بالاكياس المرمية تحتها واللي كانت كلها ثياب وعطورات وكريمات واكسسوارات جابهم لها نايف...
شق دانت غريب ياولد التميمي!!!في شي فيك مو قادرة افهمه ابدا!!!
في الصباح كسرت عظامي وبغيت تموتني لاني طلعت بدون شورك....واللحين جايب لي ثياب واشياء حلوة وكانك تراضيني فيهم!!!
انت شسالفتك يانايف شسالفتك....لاوفيها السالفة عشى بعد!!!!
من جد حيرتني معك ومو قادرة اعرف شلونا تعامل معك......
دخل بيناديها علشان تجي تتعشى معه..لقاها واقفة قدام المرايا وهي مغمضة عيونها وتفكيرها رايح لاابعد سما...
كان يناظرها بالثوب اللي من كثر وسعه عليها كانت خيوطه طايحة على جنب باهمال وعاطيها جمال....
ظل واقف يتامل فيها...فيها شي ها البنت قاعد ياْثر فيه...
مو قادر يتحمل يفارقها ابدا من اخذهاوكل مانوى يبتعد عنها اكثر واكثر لقاها تشده ناحيته بجمالها.....وعنادها!!!
ماقدر يقاوم بعده عنها...تقرب منها بخفة وحوط خصرها بيدينه وفتحت عيونها بسرعة وشافت قدامها بالمرايا وهو حاضننها ...
صبا بجفاء شديد/تبي شي؟
كان وده يذبحها بس مارد عليها ظل واقف مكانها ماتحرك...
صبا قهر/عظامي كلها تعورني من طيحة اليوم فلو سمحت بعد شوي عني!!!
بعفوية ابتعد عنها وهو يناظر بجسمها بخوف....معقولة تكون صدق متعورة وهو مايدري عنها!!!!
انتبهت صبا لنظرات الخوف بعيونه وحست انه فيه شي تغير....
يوم لقاها تناظره انتبه على نفسه وقال لها بقوة/يالله لايبرد العشى؟
,,,,,,,,,,,,,,,,,,,,,,,,,,,,,,,,,,,,,,,,,,,,,

اصايل بخوف/ليش تسال؟
ضاري/مجرد فضول؟
لفت جهة تهاني وقالت/معي صديقتي....
ضاري/ماعندك اختبارات تذاكرين ولا انتي بالجامعة؟
اصايل باندفاع/ضاري انا احبك.....
طاح كوب القهوة منه وحس بالارتباك...
كانت نظراتها مو طبيعية ابدا بالنسبة لضاري ولو هو شخص ثاني كان شاف فيهم كل كره العالم بس كلمتها خلته يقراْ نظراتها على اللي سمعه منها...
ضاري/ماتحسينها جراْة منك تقولينها؟
اصايل بتنهد/تعبت...تعبت وحبك مغلبني وانت صخر ماتحس!!!
ضاري/من زمان انتي تعرفيني!!
اصايل وهي تغمض عيونها/أي من زمان.....
رنت كلمته في بالها ذيك اللحظة وثارت فيها كل شياطينها(بنتك ماتسوى تكون عندي خادمة!!!)
مافتحت عيونها الا ودموعها سبقوها..
ضاري وهو يشوف دموعها/فيك شي....
اصايل/انت ماتحس لانك ماتحب!!!انا متحملة منك ومن حبك الويل ياضاري!!!فاهم يعني شنو الويل؟؟؟
ظل بمكانه متردد وكانه فقد بكلامها كل شخصيته وهيبته وحضوره...
اصايل/انا بظل احبك لااخر نفس فيني!!
ضاري/عندك وقت نتكلم.....
اصايل/لا....
ضاري/لا....
اصايل/مقدر زوجة ابوي ماترضى اتاخر اذا طلعت وانا اصلا كنت راجعة البيت بس شفتك وماقدرت امشي بدون مااسمع صوتك...
ضاري/طيب.....وفنا نكي على التلفون؟
اصايل بحزن/لاانا ماعندي تلفون خاص فيني وتلفون البيت مقدر اكلم منه لانها دايم تكون حاطة اذنها وتسمع...
ضاري بضيق/كيف يعني؟
اصايل/............
ضاري/طيب فيني اشوفك بكرة؟
اصايل/وين؟
ضاري/باي مكان تختارينه؟
لفت اصايل لتهاني لانها تورطت وتبي المساعدة,,,,,
ضاري بنرفزة/مني هاذي؟
اصايل/صديقتي...واللي اطلع معها دايم...
جت تهاني عندها وجرتها من يدها وقالت /بكرة بنروح فينسيا مول بعد صلاة المغرب.......
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,
على طاولة الطعام كان الجو هادى جدا الا من صوت التلفزيون اللي شغله نايف يمكن علشان يكسر صمتهم....
كانت شاردة بافكارها لبعيد ورفعت راسها لقته يناظرها قالت باستعطاف/بكرة مافيني اروح الاختبا
قاطعها بصرامة/قلت لك انسي شي اسمه مدرسة؟
تنهدت بقوة ومسحت دمعة بانت بطرف عينها....
كل اللي كانت تسويه انها تلعب بالملعقة.....
نايف باحتقار/والله صد ق قوية باس!!!لك عين تسالين بعد اذا فيك تروحين لو لا؟
صبا ببراْة/انا ماسويت شي يانايف...
نايف بصراخ/لاتقولين لي ماسويت شي؟؟؟؟
انكمشت على روحها من صوته العالي وقرب منها صحن المشاوي تاكل منه..
صبا/مااحب اللحم ولاالدجاج؟
نايف بنفس الاحتقار/صدق بنت فقر ومو متعودة على الاكل؟اكيد كل اللي تاكلينه بحياتك برتقال وتفاح وبطاطس مقلي!!!
قامت بنرفزة وقالت بصراخ/لاتقعد تعايرني كل شوي بفقري!!انا ماضربتك على يدك وقلت لك تعال.....
نايف/قعدي بس قعدي....
صبا بعناد/مو قاعدة ماابي شي بروح انام...
نايف بصراخ زلزلها/قلت لك اقعدي....
قعدت بسرعة ودموعها متجمعة بعيونها...
كمل بنفس صراخها/ثاني مرة ماتقومين من السفرة وانا بعدني جالس!!!!وماتتركيي اكل بروحي!!!وماترفعين صوتك لاني بمجرد اسمعه عالي بيجيك كف يسكتك....
مسكت الملعقة وقامت تاكل بالتبولة وهي مالها نفس بس لانها ماتبي ترفع راسها وتشوفه....بها اللحظات هي حاسة بكل ذل ومهانة منه.....كل شوي وقال لها بنت فقر....نزلت منها دمعة ماغابت عن نايف اللي تنهد بقوة ولام نفسه على تسرعه معها...
قام من على السفرة وراح جلس قبال التلفزيون..
قامت وراه وجت بتدخل الغرفة..
نايف/وين؟
وقفت مكانها ومالفت له/بروح انام؟
نايف/انتي ماتسمعين الكلام؟توني اقولك اذا انا جالس ماتقومين.....
رجعت بتجلس وناداها تجلس جنبه......
تقربت منه بتجلس ومسكها من يدها وخلاها بحضنه...
حست بالارتعاش منه ...
حركاته وتصرفاته يخلونها تموت من الخوف..
نايف وهو يغير بالقنوات/وش تبين نشوف؟
قالها بهدوء وهو يناظر بالتلفزيون...
ضحكت ضحكة شماتة واحتقار.....
لف لها نايف..../خير في شي يضحكك؟
صبا بعناد/اقول نايف التلفزيون مو مشمول عندك ضمن انواع الترفيه بسجني الانفرادي هذا!!!اشوفك تاركه لي وماشلته؟
نايف/مو راد عليك...
صبا /لاتكفى رد علي لانك لو مارديت بقعد اترجاك لين الصبح؟عمرك مارديت وانا بموت يعني لو مارديت علي؟
جاها كف على خدها وهي بحضنه سكتها مرة وحدة....
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,
في السيارة....
تهاني/علامك قلبتي مرة وحدة وقمتي تبكين؟
اصايل وهي تمسح دموعها/انا مااسوى عنده خدامة!!!بيشوف لكن اذا ماخليته مايسوى عندي سايق؟؟؟
تهاني بمؤاساة/اصايل خلاص حبيبتي انسي السالفة ليش تتركينها تاْثر عليك؟
اصايل/والله لاادفعه ثمنها غالي!!!على باله الناس ماتحس ولاتنجرح من كلامه؟؟؟
تهاني/والله انا اللي اشوفه انك قربتي توصلني له...بس ليش ماكنتي تبين تسولفين معه اليوم وكذبتي عليه؟
اصايل/مدري حسيتا ني لو وقفت قباله دقيقة بطلع كل اللي بقلبي....ابي اجيه وانا رايقة والعب عليه عدل مو كذا!!!
تهاني/................
اصايل بتوعد/الوعد بكرة ياضاري.....بنشوف ياولد عمي بنشوف منهو اللي بيركض يبي ود الثاني ؟؟؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,,,,,,,,,,,,,,,,,,,,,,,,,,,,,,,,

يالله ابي همتكم بالتوقعات للي بيصير في البارت الجاي بين صبا ونايف بعد ها الكف؟وبين لقاء ضاري وااصيل وهل بيمر بسلام وشنو بيتخلله؟ومتعب ؟؟والموعد الغريب بين جاسر وليالي وشنو راح يصير بعده ؟؟


منوريني مثل ماعودتني دايم حبايب قلبي..
وتسلمون لي على ها التوقعات العسل....
وسالفة تطويل البارتات ننظر فيها وان شاءالله البارتات الجاية بتكون اطول شوي(مع اني لو انزل الرواية كلها بيوم بعد بتقولون قصيرة هههه)
المهم ماابي اثقل عليكم بالكلام وانتوا تنتظرون الاحداث خلونا نشوف وش صار في بارت اليوم....
البارت الرابع والعشرين,,,,

اصايل/بنشوف من يركض ورى الثاني يبي وده ياضاري؟
تهاني/انتي وش هدفك بالضبط يااصايل ؟
تنهدت بقوة ومسحت اخر دمعة كانت عالقة فيها وقالت/تصدقين مدري...كل اللي مر على بالي اني اعلقه فيني لو قدرت...بس بعدها ما فكرت وش اللي ممكن اسويه...
تهاني/.................
اصايل/كل اللي اعرفه اني ابي اهينه مثل مااهاني واذله باي كلمة ولا حركة...
تهاني/خلاص روقي بقولك خبر حلو...
اصايل/شنو؟
تهاني/لا تروقي بالاول؟
اصايل/خلاص رقت قولي....
تهاني/احم احم احم....انا بنام عندكم الليلة؟
اصايل/مالت على ها الخبر الشين!!!!
تهاني/اووووف كذا تجرحين مشاعري بدون اهتمام!!!
اصايل/هههههههههههههه يالله قومي بس وصلنا خل نشوف اخبار ليالي من فراقنا.....
,,,,,,,,,,,,,,,,,,,,,,,,,,,,,,,,,,,,,,,,,,,,,,,
عطاها كف وهي بحضنه وياليته ماعطاها وهذا هو احساسه بالذنب معها...دايم يجي متاْخر ويندمه على اللي سواه بعد مايفوت الوقت......
قامت عنه بكل عصبية ويدها على خدها وهي تحاول تمسك نفسها لاتبكي قدامه..
مسك معصمها قبل لاتمشي وقال بكل برود مغاير لمشاعره اللي متاْججة بذيك اللحظات/على وين ان شاءالله؟؟
صبا بكل حرقة/على جهنم الحمرة انت وش لك فيني!!!
نايف/صوتك شوي عالي....لاتخليني اعطيك كف ثاني ياْدبك؟
صبا وهي محترقة/يالله كفحني مثل ماتبي اذا كان هذا اللي تبيه!!!!يالله هذا انا واقفة قدامك ...
نايف بصراخ/قلت لك قصري لسانك لابقصه لك سمعتيني ولالا؟
صبا بصراخ/لاماسمعتك ولاابي اسمعك بعد زين؟؟؟؟طلقني اذا انت رجال وكلمتك كلمة رجال طلقني!!!!!
جرها من شعرها ورماها بحضنه وقال لها وهو يحضنها بالقوة/موتي بنارك مو مطلقك يابنت الفقر؟؟
صارت تضربه بيدها على صدره وهي تبكي /انا اكرهك يانايف اكرهك....عمري ماكرهت احد بالعالم بس انت جابرني على كرهك؟
نايف بهدوء/اكرهيني مثل ماتبين وحطي في بالك ان ها الكره متبادل بينا لاني مااطيق اسمع صوتك حتى!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,
رانيا بخوف/انتي تنتظرين احد ياليالي؟
ليالي/لا...بس هاذي اكيد اصايل رجعت لانها قالت مابتتاْخر؟
را نيا/ليش هي وين رايحة بروحها؟
ليالي/لاهي مو بروحها هي مع تهاني بنت عمتي.....
قامت تفتح الباب ودخلوا تهاني واصايل بصوتهم العالي..
تهاني/اكيد اشتقتي لنا..
اصايل/لي مو لك ؟كلا عارف قيمة نفسه وقدرها....
وصلوا للصالة وسكتوا ثنتينهم يوم شافوا رانيا واصايل لفت على ليالي بسرعة ,,,
تهاني بتفاجىْء/رانيا!!!
رانيا/ماوراك اختبارات؟ولاناوية تعيدين السنة؟؟؟خبري اللي بثالث ثانوي مايرفعون راسهم من الكتب؟
تهاني بتطنيش/خلصت مذاكرتي وحسيت بخنقة اخذت اصايل وطلعنا نغير جو.....
رانيا رفعت راسها لااصايل اللي كانت تناظرها من بعيد لبعيد......
رانيا وهي مبتسمة/اهلا......
اكتفت اصايل بانها تناظرها من فوقها لتحتها وتدخل الغرفة الثانية بدون ماترد عليها وتهاني وليالي يناظرون في بعض....
رانيا/عادي....بعد اللي صار انا مو متوقعة منها سلام حار اكيد؟؟؟
ليالي بخجل وتردد/لامو كذا السالفة.....
رانيا شالت شنطتها/انا ماشية بمرك بوقت ثاني.....قلتيلي هذا جوالك صح؟
ليالي/أي.....
رانيا/خلاص بيكون بينا اتصال اجل.....مع السلامة...
ليالي/بعدها وقت....
رانيا/لاماعليه مبين اصايل متضايقة روحي شوفيها انا بمرك بوقت ثاني......
تهاني/سلمي على التؤام؟
رانيا/يوصل...تصبحون على خير......
بعد ماطلعت...
ليالي بنرفزة/شفيها هاذي؟
تهاني وهي تشيل عبايتها/لاتلومينها توها شايفة ضاري وماْثرة شوفته عليها بالمرة!!!
ليالي/وين شافته؟
تهاني/عطيني شي اشربه علشان اقولك لي صار..
ليالي/وانا اشتغل عندك ان شاءالله!!!قومي شربي بنفسك وتعالي سولفي؟؟
تهاني/انتي واختك ناكرين جميل ومعروف ونعمة؟
ليالي/باقي بعد من الشباب اللي تعرفينهم ماقلتي اسمه!!
تهاني/هههههههههههههه عجبتني صراحة؟
وقفت ليالي/اقوم اشوف اختي ابرك لي من مقابلك ياحظي؟؟؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,
ماصدقت على الله يجيه تلفون علشان تتحرر من حضنه وتقوم ,,,
ركضت للحمام وفتحت الدوش وقعدت تحته....
كانت تبكي وتبكي وتبكي بكل قهر...وتلعن الحظ اللي رماها تحت رجله....انسان ماعنده ضمير,,,انسان عنده انفصام بالشخصية,,,,انسان متجرد من معنى الانسانية ان صح لها التعبير!!!
ماتدري ليش تتنفس بحريتها بعيد عنه.....وكل ماتحاول تربط بين تصرفاته تفشل,,,,,
الشي الوحيد اللي هي تاْكدت منه انه عنده حالتين منفصلتين طول ماهو قاعد معها.....
حالة كره واستعباد للوقت العادي...وحالة شفافية زصدق بالمشاعر بالحالات الخاصة!!!
الحالات الخاصة.....فكري فيها ياصبا....نايف بذيك اللحظات يكون انسان ثاني معك ليش ماتستغلينه لصالحك!!!!!
قطع عليها تفكيرها صوت الماي اللي وقف فجاْة وفتحت عيونها اللي كانت مغمضتها ولقته واقف بطوله قدامها وماد يده بالمنشفة لها ويقول لها بلوم/انتي طفلة انتي!!!!ليش تسوين ها الحركات...علشان تمرضين؟
صبا لزقت مكانها وقالت بعناد/مالك شغل فيني!!!!
نايف بامر/قومي....مو زين الوقت خريف وقعدتك تحت الماي كذا تضرك ماتنفعك؟
صبا بنفس العناد/بكيفي.....خلني امرض...انا ابي امرض علشان ارتاح وترتاح مني!!!!
نايف باندفاع/ومن قال اني برتاح اذا مرضتي عاد ياصبا!!!!
رفعت راسها تناظره باستفهام عن كلمته وتلاحق نفسه وقال/يعني انا حاط في بالي امرضك واموتك بطريقة ثانية مو كذا!!!
تنهدت بقوة وغمضت عيونها من جديد.....شي فيه ماهي قادرة تحدده بالضبط؟واي كلمة من اللي قالهم هي الصادقة؟
نايف/يالله قومي...
صبا بانكسار/ابي اروح بكرة احضر الاختبار....
نايف/أي على عيني.....
صبا وقفت وقالت بفرح/صدق!!!!
مسك يدها بدون مايرد عليها وقومها من البانيو ويوم وصلت لحضنه ابتسم بخبث وقال لها/بحلمتك الليلة خلصي كل اختباراتك لانك ماراح تشوفين شي من ريحة المدرسة بعد!!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,
ريم/شفيكم؟
ضاري/.............
رانيا...................
ريم/عسى ماشر كل واحد سرحان بدنيا.....
كان ضاري شارد بفكره بعيد ورانيا بعد بس النقطة اللي جامعتهم اثنينهم بدون مايدرون اصايل....!!!
رانيا كانت تفكر فيها...شافتها كذا بالسريع وحستها جذابة,,بمعنى اخر فيها لمحات جمالية ماتصورتها ولاحطتها في بالها اصلا!!!!
بس طبعها اكيد غير عن طبع ليالي ومبين انها مو سهلة....لانها مافكرت اصلا توقف ترد السلام!!!!
انا شايفتها بس وين...تذكري يارانيا تذكري......
أي بس هي نفسها اللي كانت واقفة مع عمتي ام احمد قبل ليلتين عند ملحق جدي؟؟؟؟؟
ضاري بعد كان فكره مشغول فيها وفي اللي بتقوله بكرة واللي هو بيقوله,,,,,جريئة ها البنت....فيها شي غير عن البنات اللي تعود يشوفهم بالاسواق والمجمعات والشوارع...جرئتها نابعة من حرقة,,,,قالت كلمة احبك بطريقة اثرت فيه شلون مايدري!!!
كل اللي يعرفه انه ارتبك يوم سمعها تقولها......
تنهد بقوة وهو يتذكرها....مايدري ليش فيه رغبة قوية تلح بداخله انه يشوفها مرة ثانية....
معقولة ها البنت تحبني من زمان مثل ماقالت!!!!
وهل يعقل ياضاري انك انت بعد تبادلها مشاعرها وتحبها بيوم من الايام؟؟؟؟؟
هل يعقل ياضاري انك تنسحر وتنجذب لدانة وتميل صوبها؟
وهل دانة بتكون هي البنت اللي انت ناوي تعيش معها قصة حب عاطفية قبل الزواج وتكملون بعدها حياتكم ,,,
اترك كل شي للايام ياضاري ولاتستعجل بالتفكير في أي شي,,,,,
ريم/ياساتر عليكم,,,,انا ادفع نص عمري علشان اعرف ضاري باشا ورانيا هانم بشنو يفكرون وسرحانين؟
تنهد ضاري ومارد عليها...اما رانيا قالت بتمتمة/ولاشي ,,,,,
ريم/انتوا شايفين اشكالكم كيف صايرة علشان تقولون ولاشي؟
ضاري قام عنهم بدون أي كلمة ونظراتهم تشيعه....
رانيا باهتمام/اول مرة اشوف صافن بها الطريقة؟؟؟تتوقعين شفيه؟؟؟
ريم/قبل لاارد عليك عن ضاري خلني اسالك انتي شفيك؟
رانيا/....................
ريم/ماعدت الجلسة على خير؟؟؟
رانيا بتنهيدة/مين تتوقعين شفت اليوم؟
ريم بخوف/احد شاك من بيت عمي!!!
رانيا/لالا....شفت اصايل ياريم؟؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,
كانت قاعدة على الارض بالغرفة الخالية من كل شي الامنها وجلست ليالي جنبها....
ليالي/اصايل..شفيك ياقلبي؟
اصايل بتنهيدة/شتبي جاية هاذي هنا؟
ليالي/اولا هاذي بنت عمنا...ثانيا احنا ماشفنا منها أي مضرة بعد ليش متضايقة من وجودها؟
اصايل بانفعال/كلهم ماشفا منهم أي مضرة تدرين ليش؟؟؟لان مابعد صار الوقت اللي يطلعون الشي اللي بداخلهم علنا!!!
ليالي/انتي ليش كارهة الكل؟
اصايل/لان الكل كارهنا.....
ليالي/..............................
اصايل/.............................
ليالي/تكلمتوا مع بعض؟
اصايل بتنهيدة/أي......
ليالي/ناوية تكملين ها ا لمسرحية يااصايل ؟طيب لمتى؟واذا عرفك منهو انتي مافكرتي شراح يصير ولا ردة فعل ابوي شبتكون؟
اصايل/مو ناوية اعرف بنفسي بالوقت الحالي....
ليالي/خير ان شاءالله شكلك ناوية تطولين وتعرضين بالسالفة معه؟
اصايل/لين افكر كيف ارد له اهانته وهو بالقمة ياليالي؟
ليالي/بعدي عنه يااصايل خله يولي......
اصايل بعناد/مو قبل مااذله ياليالي مثل ماذلني واحتقرني,,,,,
ليالي تنهدت بقوة/قومي خل نطلع تهانيوا بروحها بالصالة....
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,
اليوم الثاني,,,,,
في الشركة اللي يشتغلون فيها جاسر وضاري....
جاسر/خير ان شاءالله...السرحان ماخذ حيفه فيك؟
ضاري بتنهيدة/شخبار جنيتك؟
جاسر بفرحّ/ليش ماقلت لك....
ضاري/شفتها؟
جاسر/طلعت بنت خالتي....
ضاري/صدق!!!واحد مايدري منهم بنات خالته ياحظي!!!
جاسر/خبرك فيني مااشوفهم بالمرة بس اللحين بقعدتهم عندنا بالبيت بتنفتح لي كل الابواب وبتتسهل...
ضاري/يعني حكيتوا مع بعض؟
جاسر/لا لسه...
ضاري/ومتى ان شاءالله ناوي تحكي معها....
جاسر/ابي اشوف فرصة مناسبة وادخل منها....
ضاري/ترى مثل ها الفرصة ماراح تكرر مرة ثانية يعني يبيلك تستغل قعدتها معك بالبيت لانها اذا راحت صعب تتكلمون بحريتكم لانها مو شرط تكون فاتحة لك المجال!!
جاسر/عارف ياضاري....بس انا متوهق مدري شلون حاس بالارتباك لاتنسى ان امها واختها الثانية موجودين واحس اني بحضرتها بنسى كل العالم حواليني,,,,,
ضاري/.....................
جاسر/انتش فيك حاسك مو على بعضك؟
ضاري/البارحة صادفت دانة على الكورنيش؟
جاسر/المجنونة ماغيرها؟؟
ضاري/هي من ناحية مجنونة فهي فعلا مجنونة تصور البارحة من شافتني قالت لي احبك!!!قالتها بكل حرقة ونار في صدرها.....
جاسر/.................
ضاري/شي بداخلي تغير يوم سمع ها الكلمة منها ليش مدري؟رغم اني التقيتها قبل بس البارحة حسيت اندفاع مشاعرها يطلع من قلبها ويوصل قلبي بدون حواجز,,,,شي غريب سرى فيني مو قادر اشوف له أي تفسير....
جاسر/وغير احبك وش قالت؟
ضاري/ولاشي!!
جاسر/هي جاية تقولك احبك وتمشي بس!!!!
ضاري/كانت متاخرة على البيت وماتبي تطول معي كثير وقالت انها اليوم بتروح فينسيا مول.....
جاسر/وطبعا انت بتروح تشوفها؟
ضاري/في حكي لازم اسمعه منها ولازم هي تسمعه مني؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,
اصعب شي الشعور بالوحدة والغربة والعيش مابينهما..
ها الشي هو اللي كانت صبا متعذبة منه....
كانت جالسة بنص الفراش وهي تناظر بالغرفة من حولها.....
شقة ماْثثة من افخم مايكون وعلى اروع الديكورات كل اللي تبيه موجود وكل اللي كانت تحلم فيه كاهو متحقق لها,,,,
شي واحد بس كان ناقصها....الونيس اللي يرد عليها الصوت!!!!!
بها اللحظة بس تمنت انها تعيش على حصير بالشارع وتتنفس مع باقي الناس وتشوفهم بدون أي تعقيد ولاانها تقعد بها المكان الفخم وبروحها!!!!
حتى نايف ماتشوفه غير اخر الليل اذا خلص من كل اشغاله ...
طول يومها جالسة بروحها لين حست انها بلحظة من الللحظات بتكلم الجدران من الجنون اللي قرب يصيبها!!!!
اه منك يانايف اه,,,واه منك يازيد ..انت اللي رميت اختك ها الرمية ومااهتميت.....باهمالك وطمعك وعماك عن الحلال والحرام!!!
محد دفع الثمن بينكم غيري وانا اللي كنت معترضة عليكم وعلى اللي تسوونه بس شقول ياربي....اذا انت كاتب لي ها النصيب مقدر اعترض بس خفف عني ياربي لاني بموت.....
ناظرت بالساعة اللي قبالها وهي تعد الوقت للبات اللحين اكيد دخلوا يمتحنون الفترة الثانية!!!
مسحت دموعها وكتمت شهقتها وحطت راسها تحت المخدة علشان تتجاهل وضعها...حتى الاختبارات ياصبا انحرمتي منها لانك فضلتي تشوفين امك وتتطمنين عليها!!!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,
ليالي/طبعا انتي اللي مكلمة عبير؟
اصايل/أي....
ليالي/ليش يااصايل انتي معها تكفون انا اروح شسوي؟
اصايل/وانا اروح شسوي!!!!حالي من حالك وعبير ماهي راضية تروح بروحها تقول الذهب لكم وووقت بيعه انتوا لازم تكونون موجودين...فاذا انتي مارحتي انا مو رايحة؟
ليالي/............
اصايل/هي اللي كانت داقة صح؟
ليالي/أي.....قالت انها بتكلم جاسر تاخذ لي اذن علشان اطلع معها اليوم...
اصايل/حلو....يعني انتي برى السالفة ليش مضايقة حالك مو انتي اللي بتتنزلين له وبتكلمينه؟
ليالي بتردد/واذا مارضى؟؟؟
اصايل بعصبية/كيفه هو مايرضى بعد!!!
ليالي/انا اقول لو.......
اصايل/طنشيه...
ليالي بتعجب/كيف اطنشه وهو ولي امري!!!
اصايل بنفس الاسلوب/ولي امر على الورق وبس!!!!بالحياة ماله عليك أي حقوق ياليالي,؟؟
ليالي بتنهيدة/قومي لبسي عبايتك...
اصايل/وين؟
ليالي/بنسير على جدي اليوم هنا ماهو في بيت عمي....
اصايل/مو رايحة له ؟؟؟علشان اغث حالي بس!!!
ليالي/عن العناد ويالله قومي؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,
شمايل/عيدي عيدي وش قلتي!!!
حنان بنت خالتها/اللي سمعتيه.....
شمايل/لاتضحكيني؟
ريم بتاْييد/أي والله خوش فكرة,,,,
شمايل باشمئزاز/وش تبون تسوون فيها عاد؟
حنان/نغير جو ونتشمت فيها براحتنا.....هتون وش رايك انتي؟
هتون/...................
ريم/وينك انتي غرقانة بها السرحان نكلمك احنا؟
هتون/......................
ريم دفتها بيدها وانتبهت من سرحانها...
هتون/ها...وش صاير؟
حنان/اللي ماخذ العقل يتهنى فيه؟
هتون بكبرياء/شرد فكري بسالفة قايل لي عنها جاسر امس.....ماعلينا شكنتوا تقولون؟
شمايل/حضراتهم يبون يشوفون ليالي بنت عمك وحرم اخوك المصون؟
هتون/وش تبون فيها؟
حنان/نبي نسخر عليها براحتنت ونغير جو ههههههه
ريم/مو تقولون قروية ومتخلفة...بدل محنا قاعدين فاضيين نقلبها لنا سالفة,,,,,
هتون/....................
شمايل/خلوها لليل افضل لان اللحين يمكن وحدة من عماتي تمر عليها ولاشي...بس الليل امان ماكو احد؟
حنان/الخوف انها تنام بدري ومانلحق عليها!!!
شمايل/نسهرها علشانا وش فيها يعني!!!
ريم وحنان/هههههههههههههههههه
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,
في ملحق الجد.....
دقوا الباب ويوم جاهم صوته الصارم يسال منو دخلوا....
ظل يناظرهم وهم عند الباب ينتظرون اذن الدخول منه....
ابو عبدالرحمان وهو يناظرهم/خير في شي؟
ليالي بعد صمت/سلامتك...بس قلنا نمرك نتطمن عليك؟
ابوعبدالرحمان بصرامة/وبموت انا اذا ماتطمنتوا عليّ!!!
ليالي/.........................
اصايل/ليش حرام نمرك ونسال عنك وعن احوالك؟
ليالي دفتها بيدها علشان تسكت والجد يناظرها.....
ابوعبدالرحمان/وش عليه انتي طولان لسانك ماتقولين لي!!!!
اصايل/لساني مو طويل؟
ليالي/اصايل ووجع....
اصايل/وانا شقلت عاد!!!
ابو عبدالرحمان/تبون شي؟
اصايل بنرفزة/امشي بس نروح وش اللي موقفنا كذا!!!
طلعت وظلت ليالي تناظرها وهي منحرجة من جدها..
ابو عبدالرحمان/ماتروحين تلحقين اختك؟
ليالي بتبرير/هي بس....يعني ماتقصد شي؟
ابو عبدالرحمان/انا بنام شوي اللحين؟؟؟(يعني فهميها)
ليالي باعتذار/انا اسفة عل الازعاج.....نوم العوافي ان شاءالله.....
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,
تهاني/مايسالون عني شسويت بالاختبار؟
اصايل /يكون يعني ينخاف عليك؟وبعدين تعالي اشوف رجلك اخذت على الجية هني كل يوم من بعد المدرسة؟
تهاني/يايبى بسوي لكم جو...
اصايل/يعافيك انتي وجوك مع جدك؟
تهاني/زين لكن اللي توديك فينسيا مول الليلة تكملين مشوار الحب تطلع تهاني؟؟؟؟
ليالي دخلت وقفلت الباب وهي معصبة...
ليالي/اصايل وش فيك انتي!!!!
اصايل/مافيني شي...بس انتي مو شايفة انه مو متحملنه ابدا!!!!
ليالي/ولو ما المفروض ابدا انك تطولين لسانك....
تهاني/صحيح انتي وياها وين كنتوا؟
ليالي/هلا تهاني كيفك؟شسويتي بالاختبار؟
تهاني/يابعدي انتي...عساك مو اللي في بالي!!!
اصايل/لابموت علشان اكون مثل ماتبين؟
تهاني/وين كنتوا؟
ليالي بتنهيدة وهي تقعد بعد ماشالت عبايتها/عند جدي....
اصايل بعصبية/وياليت لو مارحنا!!هذا جدك مدري شعليه شايف حاله؟
تهاني/......................
ليالي/انا تعبت منك ومن طوالة لسانك؟يابنت تاْدبي هذا جدك؟
اصايل/لاماهو جدي ولاابيه يكون بعد!!!!اول مرة بحياتي اشوف جد مثل هذا؟؟توني اصادفه بحياتي ماشفته قبل وهو مو طايقني!!!!!
تهاني/يعني جدي شوي عصبي بس تراه حبوب وطيوب...
اصايل/واللي يعافيك انتي بعد محد طلب رايك؟
تهاني/انتي علامك اليوم شابة فيني نيرانك؟
اصايل/مافيني شي......
تهاني/طيب حاكيني عدل مثل الناس......
اصايل/انا هذا اسلوبي وغيره ماعندي عاجبك عاجبك مو عاجبك على كيفك؟انا قايمة اريح ولااحد يجيني لين تجي عمتي عبير؟
تهاني بهمهمة/بنموت عاد علشان نجيك؟
اصايل/قلتي شي؟
تهاني/سلامة عمرك بس كنت اسال ليالي وش طابخة ولابنطلب لنا من المطعم لاني جوعانة؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
العصر في بيت بو جاسر.....
ام عادل/حيا الله جاسر الغالي....
جاسر/الله يسلمك ياخالتي....
ام عادل/علامك يمه ماتنشاف ابدا!!!
جاسر/موجود...
ام عبادل/اخاف بس مضايقنك وجودنا هني انا وبناتي؟
جاسر/شدعوة ياخالتي البيت بيتك....والساعة المبارة اللي تكونين فيها انتي والبنات معنا؟
ام عادل/عساك سالم.....عاد البنات دايم يسالون عنك ويقولون شكلنا مضايقين جاسر ماصايرين نشوفه ابدا!!!
جاسر/وش ها الكي ياخالتي عاد!!!بيتهم وهم الداخلين وانا الطالع.....مشاءالله عليهم نسايم مالهم صوت ابدا!!!
ام عادل/أي بعد تعرفهم بنات خالتك من صغرهم وهم يستحون....
جاسر/ياليت كل البنات مثلهم...الله يخليهم لك ياخالتي....
ام عادل/اقول جاسر يمه...لايكون انتب تقعد بدون عرس علشان ها القروية اللي تزوجتها؟
جاسر/وش ها الحكي اللي ينرفز بس ياخالتي!!!مين قال عاد!!!
ام عاد/أي ااف انك حاط ببالك ها الشي...ترى محد يدري عن زواجكم ابد...والبنات كلهم حولك من يمين ومن شمال ويبون بس تتعطف عليهم يايمه...
ابتسم لها جاسر/قريب ياخالتي بتسمعين اخبار تفرحك ان شاءالله....
,,,,,,,,,,,,,,,,,,,,,,,,,,,,,,,,,,,,,,,,,,,,,
ام زيد/يمه طلبتك لاتقول لا..
زيد بنرفزة/يمه اذا السالفة فيها صبا شيليها من بالك؟
ام زيد/يايمة ابي اتطمن عليها مايصير...
زيد/انتي ماشفتيه شلون قلب على راسي الدنيا يوم تجي عندك؟فكيني واللي يعافيك ماابي مشاكل معه...هو مايبيها تشوفنا ولاتحاكينا خلاص....
ام زيد/لامو خلاص...انا ابي اشوف بنتي وها الشي من حقي,,,,يمه اختك ماهي مرتاحة والله العالم وش قاعد يسوي فيها؟
زيد/والحل يعني وش تبيني اسوي؟
ام زيد/يايخلينا نشوف بنتنا ونكلمها لابنشكيه الشرطة؟
زيد/أي عدل وقلبيه عليّ والسالفة تطيح فوق راسي انا وهو يطلع منها وانرمى بالسجن؟؟؟
ام زيد بلعت حسرتها وسكتت....
زيد/يمه قلت لك صبا مافيها شي....خلاص صدقيني...
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,
عبير/اخوك هني؟
ثامر/أي.....دخلي عمتي...
عبير/لابس قوله عمتي عبر تبيك بسالفة دقيت له وجهازه مغلق ..
ثامر/بتظلين واقفة دخلي..
عبير/لاماعليه ثامر انا مستعجلة وابيه ضروري..
ثامر/هو انا عارف انك ماتبين تشوفين خالتي وبناتها بس ماعليه بروح اناديه ل؟
عبير/وبدون ماتسوي دعاية لو سمحت؟؟
ثامر/طيب.....
كانت ليالي ها اللحظات واقفة عند باب الملحق مع تهاني واصايل سبقتهم السيارة مع روعة....
ليالي/حبيبتي ماعليه مو مطولين ان شاءالله..
تهاني/لالالازعلانة لانكم مااخذتوني معكم!!!
ليالي/ههههه ياحليلك توك قدام عمتي عبير مو قادرة ترفعين راسك من على الكتاب واللحين تبين تجين معنا!!
تهاني/المهم تمرون على أي شي يناكل ولاينشرب تذكريني...هاذي وصيتي لك ياليالي....
ليالي/ههههه من عيوني....
تهاني/واختك حسابها بعدين...الوعد اذا بغت تروح فينسيا؟
ليالي/حرام عليك تراها طيوبة بس شوية عصبية...تلاقينها نست السالفة بكبرها اللحين؟
تهاني/واللي يعافيك ياربي انتي لاتتكلمين عن الطيبة لانها ماتلوق لك ولاتعرفين عنها شي!!!!قالت اصايلوا طيبة؟؟؟؟قولي نسرة قولي ذيبة قولي مفترسة بس لاتقولين طيوبة؟هاذي محد يعرف لها غيري؟؟
ليالي/انتي بعد خفي عنها شوي...
تهاني/لامو خافة عنها خلها مثل ماتسوي لي بسوي لها....
ليالي/سكري بس الباب تلاقي اللحين عبير بالسيارة وانا واقفة اسولف معك....يالله اشوفك بعدين,,,,
تهاني/بايات....
طلعت من باب الملحق ووقفت مكانها يوم سمعت صوت جاسر....
لاشعوريا غطت وجهها بسرعة ورفعت راسها كان واقف مع عبير ومبين ان بينهم مشاداة كلامية وقررت ترجع الملحق لانها مايصير تروح السيارة وهي مابعد اخذت موافقته.....
وهي راجعة تدق الباب وقفت مكانها تسمع كلام عبير اللي كانت معصبة..
عبير/جاسر هاذي المرة الاخيرة اللي اقولك فيها حسن ملافظك فيها...اللي مو عاجبتك بنت اخوي وبتظل بنت اخوي واحطها على راسي من فوق؟؟
جاسر بشماتة/انتي ماتشمئزين اذا طلعتي مع وحدة مثل هاذي.....
عبير بعصبية/كان لاتزوجتها وعلقتها بها الطريقة الحقيرة؟
جاسر/ومن قال لك اني ابيها عاد!!!!هذا الوالد اجبرني اوقع على ها الورقة وانساها نهائيا!!!
عبير/انت كيف تقولها بدون مايتاْثر فيك شي ياجاسر؟
جاسر/عمتي خلنا نكون صريحين وواضحين مع بعض انا ماابيها وانتوا تدرون اني ماابيها ليش بعد لازم ابين العكس؟؟؟؟وبعدين انا بتزوج قريب.....
رجعت من جديد لملحقها ولاسجنها ولا وش مايكون وسط استغراب تهاني اللي قالت لها اذا جت عبير تسال عنها انها تعبانة وماتقدر تطلع بتدخل تنام علشان ترتاح وهم بيقومون بالسالفة بدونها......
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,,,متعب/ابي اتشرى من السوق...
محمد/وش تبي تاخذ؟
متعب/مدري وش ممكن الواحد يشتري لبنات بالعشرين؟
محمد/امممم... البنات كل شي طبعا تشتري لهم وانت ساكت؟
متعب/هههههههههه
محمد/مين..خواتك؟
متعب/اكثر من خواتي والله يامحمد....هذولا بنات اختي الله يرحمها...
محمد/الله يرحمها...
متعب/من وعيت على الدنيا ماشفت غيرهم وغير امهم وتربيت معهم بنفس البيت....لين صارت ظروف وماتت اختي واضطريت اطلع من البيت...
محمد/واللحين هم بالشرقية؟
متعب/وحدة منهم تزوجت ولد عمها واختها قاعدة معها ها الاجازة وماابي اروح لهم ويدي فاضية....ابي ابتدي معهم حياة جديدة واعوضهم عن كل شي فقدوه بغيابي ومالقوه بحضور ابوهم؟
محمد/طيب هم وش يحبون...
متعب/هم كل شي بيرضيهم....عاشو بقرية بحياة بسيطة جدا رغم عز ابوهم....
محمد/اممممم
متعب/ابي اللحين اعوضهم عن غيابي...
محمد/يعني علشانهم تبي ترجع الشرقية من جديد؟
متعب/أي...ابي اكون قريب منهم....ابي اكون بوسطهم من جديد ونرجع نعيش مع بعض؟
محمد/أي بس مو تقول ان وحدة منهم تزوجت ولد عمها؟
متعب تنهد/تزوجته على الورق بس!!!
محمد/شلون يعني؟؟؟
متعب/سالفة طويلة....لك خلق تسمع.....
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
ام ضاري/عين الله تحرسك ان شاءالله...
ضاري وهو يشيل القميص اللي عليه ويلبس واحد ثاني/أي احلى الازرق ولا الابيض؟
ام ضاري/يمه انت وش ماتلبس قمر,,,انت اللي تحلي اللبس مو هو يحليك؟
ضاري/أي بس ابيك تقولين الصدق...
ام ضاري/وانا وش قاعدة اقول عاد يايمه,,,,انت كل شي تلبسه تقط الطير من السما؟
ضاري/وش رايك البس الثوب افضل؟
ام ضاري/انت وين رايح؟
ضاري/بشوف الربع يعني وين بروح؟
ام ضاري/وليش هالك نفسك كذا ومحتار؟
ضاري/يمه ماتعرفيني بعد!!!انا ماحب اطلع وشكلي مبهدل؟؟؟
ام ضاري/عيوني عليك باردة يالغالي انت ماتطلع مبهدل ابدا قمر عسى ربي يحفظك؟
ضاري/تسلمين يالغالية....
رانيا دخلت/اقدر ادخل؟
ام ضاري/وتكونين تستاْذنين ياحظي!!!منتي دخلتي وانتهيتي؟؟؟
رانيا/ول؟؟؟انتي ليش ماتطيقيني؟
ام ضاري/بذمتك في ام ماتطيق بنتها ياحسرة؟
رانيا/انا ادري عنك ؟؟دايم مايعجبك الحكي اللي اقوله ولاالشي اللي اسويه؟
ضاري بنرفزة/اذا بيعلى صوتكم دوروا لكم مكان ثاني غير غرفتي لاني مو رايق وذهني مشوش ومو فاضي لسوالفكم؟؟؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,
في السيارة....
اصايل/شلي صار ياعبير؟
عبير بهدوء/مدري..
اصايل/ليش ماجت ليالي معك؟
تنهدت عبير وقلت/مدري.....
اصايل/أي بس انا مو مصدقة انك ماتدرين؟
عبير/................
اصايل/مارضى تجي معنا؟يامسخفه؟؟؟
عبير/ياليته مارضى....
اصايل/شلون يعني....
عبير بحزن/ليالي سمعت كلام جارح من جاسر ماتمنيتها سمعته؟
اصايل بعصبية/شقال لها الحقير؟؟؟
عبير/...................
اصايل/اصلا كيف يتجراْويكلمها بكلام يجرحها....وانتي كيف تسكتين له ياعبير؟
تنهدت عبير/انا ماقلت انه كلمها مباشرة...
اصايل/كيف يعني؟
عبير/كان يتكلم معي وهي كانت طالعة وسمعتنا وبعدها رجعت الملحق وقفلت عليها غرفتها وقالت لتهاني تقولي انها تعبانة وموجاية....
اصايل/وانتي شفتيها واقفة وخليتيه يكمل كلامه...
عبير/انا ماشفتها ولاادري عنها بعد!!بس تهاني قالت لي والواضح انها سمعت كلامنا وهي طالعة تشوفني...حاولت اكلمها بس مافي أي فايدة قافلة على روحها الباب..
اصايل بنرفزة/معناته تبكي!!!!عسى الله ياخذك انت ياجاسر وولد مك ضاري بيوم واحد ان شاءالله؟؟؟
عبير/؟؟؟؟؟؟؟؟؟؟؟؟؟؟؟؟؟
.,,,,,,,,,,,,,,,,,,,,,,,,,,,,,,,,,,,,,,,,,,,,,
وحدها كنت قافلة عليها غرفتها ومحاولة تخفي المها عن اللي حوالينها,,,,
أي ذل هذا اللي تعيشينه ياليالي بها البيت ومع ها الزوج؟؟؟؟
ليش تعاملني كذا ياجاسر بس!!!
انا ماعمري اذيتك ليش تاْذيني بس وتحتقرني بها الطريقة؟؟؟
حتى ظلي مايطلع برى البيت بدون مااحاول اخذ شورك...وانت مخليني بعيون الكل شي حقير ومشمئز وماينطاق!!!
شلون بس اقدر اواجه عبير والباقي بس!!!
ولمتى بيظل الوضع كذا ياربي لمتى!!!!
شي غريب محيرني فيك ياجاسر....كلامك شي جارح وقاسي ولايمكن لبشر يتحمله وانت تقوله بدون ادنى اهتمام لمشاعري لو سمعت وبنفس ا لوقت نظراتك يوم التقينا فيها وميض غريب....فيها شي ابعد مايكون عن لسانك السليط هذا!!!
بس ليش هناك اختلاف بين نظراتك وكلامك مدري؟؟؟؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,
بعد صلاة المغرب....
رجع الشقة,,,
ماقدر يقاوم رغبته اكثر في انه يشوفها لانه مفارقها من الصباح يوم يطلع وكانت هي بسابع نومة وماحب يصحيها..
بس لهنا واشواقه ماهي قادرة تهداْ لازم يروح يشوف قمره اليوم ويشبع منها لانه الليل بينتهي بسرعة!!!
كان الهدوء سايد الشقة بكاملها ومحولها لبيت اشباح لاسيما ان حتى الانوار كلها مطفية!!!
تنهد وحس بداية مو مريحة ابدا,,,,شغل الانوار ولفت عيونه بالصالة وماكان لها أي اثر,,,,
طل بعيونه على المطبخ وماكانت هناك اكيد,,,,ويوم فتح انوار غرفة النوم كانت صبا راقدة بسابع نومة,,,
ارتاح وتضايق بنفس الوقت,,,
ارتاح لانها نايمة وموجودة ....وتضايق لان عندها اليوم بطوله ومادورت تنام الا بحضرته ووقت اللي هي عارفة انه بيكون موجود!!!
تنهد بحرقة يوم جاه احساس ان الحركة عناد منها ليس الا!!!
قسى صوته وهو يصحيها من نومتها..
نايف بخشونة/صبا...صبا....اصحي علامك نايمة,,,,صبا,,,قومي يالله خل عنك النوم؟
صبا بثقل ونعس/نعسانة ابي انام...
جرها من يدها بيقومها وقال بنفس اللهجة/عندك النهار بطوله نامي فيه ولاالسالفة عناد يوم جيت انا نمتي!!!
صبا لفت للجهة الثانية وماردت عليه وسحبها بقوة وقامت وهي تتاْفف..
نايف وهو يناظرها بعد ماوقفت وقال بعصبية/انتي وش سالفتك مع العناد.....يعني امس بس جايب لك ثياب تلبسينهم تقومين تلبسين لي ها البيجاما اللي عفنت!!
صبا وهي متخصرة قالت بعصبية/والله عاد ثيابك ماريحتني ولاناسبتني!!!وبيجامتي المفنة بنظرك تسوى الشي اللي جبته عندي!!!
نايف بتحذير/انا مو قايل لك لسانك لايطول؟؟؟؟ولاماتسمعين الكلمة من مرة؟
صبا/...............
نايف/روحي بدلي يالله....ماابي اقابلك بها الزبالة مرة ثانية وذكريني ارميهم بعد ماتشيليهم...مدري لمنو جايب انا الثياب البارحة؟
بنرفزة قالت/كلهم كبار عليّ!!!
نايف/وانا وش عرفني انك ماتلبسين مقاسات نسائية وماتشترين الا من اماكن الاطفال بالله!!!
صبا/انت تتظريف ولاتسخر؟؟؟
نايف وهو يشوف لمعة العصبية بعيونها قال وهو يكمل رواقنه/الاثنين,,,,,
صبا/...................
نايف وقف وصار مقابلها/مرة ثانية ماتنامين الليل يا.....صبا هانم سامعتني؟
صبا/والله انا بنام بالوقت اللي يريحني ومو ماشية على هواك؟
نايف/اقول لايكثر علشان لايجيك كف من جديد؟
صبا بنرفزة/شي واحد بس ابي افهمه..انتوا بالمدرسة شغلتهم يعلمونكم بس كيف تكفخون البنات وتضربونهم!!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,
استعاذت بالله من الشيطان وقامت غسلت وجهها وطلعت قعدت مع تهاني اللي كانت نص تذاكر ونص تكلم بجوالها ونص تاكل ونص تشاهد....
وبعدين دقت عبير وقالت انهم ماخذين شوية اغراض ولبست عبايتها علشان تطلع لهم تساعدهم,,,,ومنها تسوي الامور طبيعي وانها مافيها شي....
دخلوا عبير واصايل مع روعة وكانت هي اخر وحدة ويوم دخلت من بوابة الفيلا كان جاسر طالع من باب الصالة لفت بسرعة وغطت وجهها عدل وتقدمت ناحية ملحقها وهي شبه تركض لان ضربات قلبها زادت....
وقفها صوته القاسي وهو يكلمها....
جاسر باحتقار/ماله داعي تطرشين مطاريش بيني وبينك وتستاْذنين بالروحة وبالجية وتعطين نفسك اهمية ومدري شنو؟
كانت عاطيته ضهرها بذيك اللحظات ولو فكر يفتح غطاها كان شاف دموعها مغرقتها ....
جاسر بنفس الاسلوب/يعني على بالك بتكبرين بنظري ولابتلفتين انتباهي اذا سويتي كذا!!!!اصحي يابنت البدو كل اللي بيني وبينك ورقة وضاعت بعد مدري عنها وينها؟؟؟؟
ياليتها تملك أي جراْة بالعالم علشان ترد عليها وتوقف سيل اهانته بس مو ليالي طبعا اللي تقدر تسوي كذا لو تنطق بحرف واحد بحضرته...
كل اللي سوته انها تنهدت....
جاسر/سمعي....خلك مع عماتي وين مايبون يروحون ويجون,,,عماتي بس وبلا لفة ودورة وبطلي حركات ابي اذن ادخل وابي اذن اطلع لاني مو فاضي لك ؟؟؟
ماتدري كيف طلعت منها كلمة ان شاءالله وهل طلعت واضحة ولا دموعها كانوا محشرجين صوتها بذيك اللحظات......
كل اللي سمعته بعدين صوت البوابة يتسكر ولفت مالقت له أي اثر فتحت غطاها علشان تمسح دموعه لايفضحونها اذا دخلت,,,,,
.,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,
بعد مضي اكثر من ساعة كانت تهاني واصايل بمجمع فينسيا مول وبالموت قدروا يطلعون لان عبير كانت موجودة وبعدها راحت لاابوها تشوفه اذا يبي شي....
بداخل المجمع....
اصايل/احس ان احنا تاْخرنا عليه؟؟؟؟
تهاني/...............
اصيل بقهر وهي تعدل لثامها /شبيقول اللحين ماهي قد كلامها ابدا!!!
تهاني مسوية شخصية/انتي مو ملاحظة اني مااتكلم معك من رجعتي من طلعتك مععبير؟
لفت لها اصايل وهي تضحك/والله!!!تصدقين مااخذت بالي؟؟جد ماتكلميني؟
تهاني/وكنت بسويها فيك ومابجيبك بعد؟؟
اصايل/وش اللي خلاك تغيرين رايك وتجيبيني؟
تهاني/اصايلوا انتي ماتستحين؟
اصايل/هههههههههههههههه
تهاني/يعني صدقيني وحدة غيري من لسانك تتبرى ولاعاد لها فيك بس مدري أي حظ راميني عليك انتي واختك؟
اصايل تنهدت وقالت بنبرة حزن/عيني عليها ها الاخت المسكينة بس!!!مدري كيف تضمها بقلبها وتسكت ,,والل لو انا منها كان ارتكب فيه جريمة وماهمني؟؟؟
تهاني/سفاحة ماينشره عليك؟
اصايل/المهم دبريني وين الاقيه ؟
تهاني/حبيبتي هذا مجمع عوايل يعني مابتلاقينه؟
اصايل بعصبية/شوف الحمارة وليش قلتي له ان احنا بنجي هنا...؟؟
تهاني/شفتي ان لسانك دايم متبري منك!!زين سمعي باقي الحكي.....بنشوفه هناك عند جوفريز..
اصايل/شنو هذا بعد!!!
تهاني/هذا الله يسلمك شقق فندقية مفروشة.؟؟؟يعني شبيطلع وهو بمجمع اكيد مقهى؟
اصايل/اممممم شوفي اول شكلي تمام,,,,,
تهاني/يعني ..نص ونص؟
اصايل/هاذي طبعا حقت غيرة؟
تهاني/مين قال لك؟
اصايل/لاني واثقة من جمالي....
تهني/اللي مابرز الا على يدي!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,,كان واقف عند بيتزاهت يستلم طلبه ويوم اخذه ومشى سمع صوت ضحكة مالوفة عنده ودق قلبه....
معقولة تكون هي؟؟؟؟
لف بسرعة وراه والتقت عيونهم ببعض وجمدوا ثنينهم مكانهم,,,,
لاهي توقعت تشوفه ولاهو حط في باله انه بيشوفها,,,,على الاقل مو الليلة؟؟؟
كانت هتون واقفة مع حنان بعيد عن ريم وشمايل وكلهم كاشفين واللي ميزه صوت ضحكتها اللي ماهو قادر ينساه؟؟؟؟
هي بعد وقفت مكانها وطاح قلبها بين رجلينها وحست بالخطر وبالربكة وبكل شي......
كانت تبي تروح له حتى لو مالاقت عنده قبول وكان واقف بدوره والصدمة باينة عليه...
ظل واقف مكانه متسمر يناظر فيها...هي بشحمها بلحمها....
بس هو مايقدر يحاكيا ومعها وحدة ثانية وافترض انها اخت زوجها ..وبس جا طاري زوجها في باله مشى بكل عصبية وهي تشيعه بنظراتها المتلهفة,,,,
كان بينه وبين نفسه كتلة تعب وقهر....وش تبي تقول لها يامتعب عاد!!!نسيت انها على ذمة رجال ثاني وانها صارت حرام وماتجوز لك؟؟
تنهد بقوة وهو يدخل سيارته ويكر الباب بقوة....
حب انه يفاجى ليالي واصايل بجيته الليلة قبل بكرة لهم وقال ياخذ لهم عشى قبل لايمشي ويوم شافها حس ان الدنيا كلها تدورحوالينه وماهو قادر يركز بشي...
اصلا مو قادر يقول لهم شي اذا قابلهم وشافهم ويمكن جت خيرة ان ماقال لهم انه جاي من الاساس؟؟؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,
في جوفريز/انا اسفة لتاخري...بس حصلت شوية ظروف وتعطلت السيرة اللي كنا جايين فيها؟
ضاري/وين بيتكم؟
بسرعة قالت/بالدوحة....
المكان الوحيد طبعا اللي عارفته هنا واللي ساكنين هناك بيت عمتها ام احمد....
ضاري/ليش شلتي نقابك وحطيتي ها اللثام!!!
اصايل/.....................
ضاري/..................
اصايل/مضايقك؟
ضاري وهو مايناظرها/لا بس مكثرة شوي بالكحل وعيونك صايرة ملفتة؟
اصايل/لا..
ضاري لف لها وقال باستفهام/وشو اللي لا؟
اصايل/يعني هي عيوني من تشوفك تكتحل بشوفتك طبيعي!!!
ظل يناظرها وهي تتكلم وهي ميتة من الخوف وتمنت بذيك اللحظات انها ماجت وسمعت كلام ليالي,,,,
ضاري/حاسك خايفة مني!!
تنهدت بقوة وقالت/خايفة من قلبي لايفضحني؟؟؟
ضاري/في شي مو قادر افهمه ولااستوعبه؟
اصايل/منت مصدقني صح؟
ضاري/مو كذا السالفة....بس في احد يحب احد بدون مايعرفه ويتكلم معه؟؟؟
اصايل بتنهيدة/ماسمعت عن الحب من اول نظرة؟؟؟؟
ضاري/وانتي مصدقة ان ها الحب موجود؟
اصايل/طبعا!!!لاني دايم احلم فيك ياضاري بخيالي...لاني من شفتك ماقدرت افارق صورتك اللي سكنتني....
ضاري/........................
اصايل/.....................
ضاري/ماسالتك وش تشربين؟
اصايل/بحضورك يكفيني اشوفك وبس....
ضاري/ماتحسين انك مزودة السالفة حبتين؟؟
اصايل بتنهيدة طويلة خلته يناظر فيها غصب وقالت بتمثيل محزن/ماعشت اللي انا عشته ولاعمرك فكرت بحب شخص مايدري عنك ...ماقاسيت أي نوع من انواع العذاب علشان تقول ها الحكي؟بس بيجيك يوم وبتحب ياضاري وبتدري ان كلامي صحيح....
ضاري/......................
اصايل/.............
ضاري/طيب وليش كذبتي عليّيوم انك تحبيني؟
اصايل بخوف/انا كذبت عليك؟بشنو عاد؟؟؟
ضاري تسند على كرسيه وقال بهدوء وهو يناظرها/يكفي انك ماقلتيلي اسمك الحقيقي وكذبتي عليّ باسم دانة وعلى بالك اني بصدقك؟؟؟
طاح قلبها بين رجلينها بها اللحظة وفتحت عيونها على وسعها وتلعثمت وماعرفت شتقول له..
ضاري /يالله دافعي عن نفسك؟
اصايل بتردد/انا.....انا...
ضاري/انتي شنو بالضبط يا..
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,,,,,,,
عاد لاتقولون قصير مطولته علشان عيونكم الحلوة وطلبكم يالغلا....
وش تتوقعون يصير بين ضاري واصايل بعد ها الشي؟؟؟
صبا ونايف والطلب اللي بتطلبه وهل بيغير سياسة التعامل مابينهما؟؟
ليالي وعذابها لمتى بس وهل بيكون في الطلعة الجماعية اللي بيطلعونها مع بعض اي لقاء لهم؟؟؟
متعب وهل بيصادف هتون مرة ثانية وشون راح يصير بينهم لو تكلموا مع بعض؟؟


الف شكر لكم على متابعتكم الحلوة.....


البارت الخامس والعشرين,,,,

اصايل بلعت ريقها وناظرته بشوية قوة استعدادا لااي مواجهة....
ضاري/....................................
اصايل بقوة باس/ياشنو؟
مال براسه قدام وقال/يفترض اني انا اللي اسال صح ولا انا غلطان؟؟؟؟
اصايل/وانت وش تقول؟؟؟
ضاري/اقو ل لاني انتظر اجابتك؟؟
, اصايل/مافهمت عليك اذا ماكنت دانة من بكون؟
ضاري بحذر وهو يناظرها/هذا اللي انا ناطر اجابته منك....
اصايل/انا ماعندي شي اقوله لك......
ضاري/متاكدة؟؟؟؟
اصايل بثقة/أي.....
ضاري/.............
اصايل/وش اللي خلاك تفكرني اكذب عليك؟؟؟؟
ضاري/لان هذا مو اسمك.....على الاقل هذا الشي اللي احساسي ماكده لي!!!!
اصايل بتنهيدة طويلة/احساسك بمكانه ياضاري.....انا مو دانة؟
ضاري/وتيني اصدق مشاعرك يوم انك كذبتي باسمك؟؟؟؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,
ريم/هتون علامك؟
هتون بشرود/لا ولاشي....بس برد البيت وبخلي السايق يرجع لكم بعدين؟
ريم/وش اللي غيرك كذا فجاْة؟؟
هتون بضيق/مدري حسيتا ني متضايقة شوي.....ومكتومة؟
ريم/ماعليه....تونسوا انتوا ماابي اخرب عليكم الطلعة بروح اريح......
بعد مامشت...
شمايل/شفيهاهتون وين راحت؟
يم رفعت اكتافا/تقول متضايقة وبترد البيت؟
حنان/بس توها مافيها شي؟
ريم/والله مدري مرة وحدة لقيتها قلبت وقالت انها تعبانة؟
حنان/ترى انا ملاحظة شرودها ها اليومين..
شمايل /انا بعد حاسة فيها شي...بس شنو مدري؟
ريم/خلاص خلونا نكمل طلعتنا واذا ردينا شفنا شسالفتها؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,
صبا/ابي اروح السوبر ماركت؟
رفع راسه لها وقال باستفهام/خير ان شاءالله؟
صبا بلامبالاة/اللي سمعته؟؟؟
نايف/قبل ماتكملين كلامك اعتقد تركتك بالغرفة علشان تبدلين ثيابك صح ولاانا غلطان؟؟؟بس مااشوفك غيرتي شي؟
صبا وقفت مكانها وقالت بعناد/أي بس انا ابي اروح اخذ لي اغراض؟
نايف/وش ها الاغراض اللي تبينها بعد؟يتراواللي الشقة مجهزة من كل شي ولاهو بس تليعن زايد؟
صبا بعصبية/اغراض شخصية خاصة فيني!!
نايف/شنو؟
صبا/اقولك اغراض شخصية تقولي شنو؟
نايف/طيب شنو علشان ادق للسايق اقوله يجيبهم لك اللحين؟
صبا/مقدر اقولك
نايف/انتي الخسرانة مو انا؟
صبا/يعني مافي ا بدا خصوصية؟؟
نايف حط رجل على الثانية وقال ببرود/طبعا بين الازواج مافي أي خصوصية!!!
صبا انقهرت وقامت للغرفة...
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
حزن كبير مخيم على قلبها ودموع كل ماجت توقفها تحسها تزيد وتنزل وحدة ورى الثانية....
ليه ياجاسر تتعامل معي كذا ليه؟؟؟وش اللي سويته لك واجرمت بحقك فيه علشان استاهل منك ها المعاملة السيئة؟؟؟؟
اه ياقبي المقهور.....الله يسامحك يايبى...لو اني بعدني قاعدة في بيتك كان اللحين ابتسامتي شاقة حلقي بس مين يقدر يبتسم بها الاجواء ؟؟؟؟
تنبهت على صوت الباب واستغربت لان تهاني واصايل ماصار لهم زمان من طلعوا ليش رجعوا بسرعة؟؟وعبير قبل لاتمشي من عند جدي مرت سلمت وراحت؟معقولة تكون عمتي ام احمد؟؟؟
مسحت دموعها بسرعة ومامداها تغسل وجهها علشان لاتوقف عمتها على الباب كثير...
فتحت الباب ووقفت تناظر بالوجوه اللي كانت تشوفها لاول مرة ووقفت مكانها وماقالت شي....
ام جاسر/يعني بنظل واقفين يابنت الاصول؟
ليالي بربكة/ها..
ام عادل/ماتسمعين انتي!!!!والله البيت بيت ولدنا وتبي توقفنا ماتبينا ندخل بعد!!!
ليالي حاولت تستوعب مدام السالفة فيها بيت ولدنا يعني لازم تقول تفضلوا
ليالي/انا مو قصدي تفضلوا المكان مكانكم..
ام عادل دخلت بسرعة وهي تقول/طبعا بندخل ولامفكرة بننتظرك تقولينها؟
ام ام جاسر ظلت مكانها تناظر بليالي اللي تشوفها لااول مرة..واللي كانت صورتها مرسومة في خيالها شي ثاني....
كان اعتقاد انها بدوية مسيطر عليهم ..وحاطين في بالهم انها بتكون بثوب بدوي عتيق وبرقع ...
ماتوقعت ابدا انها تشوف وحدة لابسة بلوزة بيضة ربع كم وبنطلون جينز وشعرها يكون كذا مايل للشقارى...
تنهدت وهي تخزها وبعدها لحقت اختها لداخل...قعدت بالصالة بينما ام عادل كانت تتجول بالمكان...وتدور من المطبخ للغرفة الاولى اللي احتلوها اصايل وتهاني وقالت وهي واقفة عند الباب/منو عندك؟
ليالي بربكة/بنت عمتي تبات عندي ايام الاختبارات..
ام جاسر بصوت قوي لااختها/بنت ام احمد,,,,(يعني سكري السالفة والغرة مرة وحدة)
سكرت ام عادل باب الغرفة وراحت.. لغرفة ليالي وفتحتها,,,,
ام عادل بسخرية/ليش جاسر ماينام هنا؟
كانت تعرف بلي بينهم ومالها قصد غير انها تتشمت فيها وتسخر منهاوفهمت ليالي ها الاهانة واكتفت بالصمت,,,,,
رجعت لااختها بالصالة وظلوا يتفحصون فيها وكانها سلعة معروضة للبيع وهم يتهامسون بينهم وبين بعض....
ومافيا حساس مخزي اكثر من ها الاحساس مر على ليالي ولاصادفها...
كانت عارفة ان همساتهم هاذي هي المقصودة فيها بس شتقدر تقول وهي ماعرفتهم اصلا!!!
ام جاسر/خير ان شاءالله بتظلين واقفة هنا مكانك بعيد ؟؟
ليالي ارتبكت وتقدمت منهم لانها كانت بعدها واقفة عند باب الغرفة...
قبل لاتقعد قالت لها ام عادل/منو قال لك اجلسي؟؟؟؟؟
..,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,,اصايل/يمكن اسمي ماهو حلو...ولاخفت انه مايعجبك ففكرت اني مااقول اسمي بالبداية لين اشوف اذا كنت بتتقبلين ولالا؟
ضاري/وماحطيتي في بالك اني اذا عرفت انك تكذبين باسمك فمعناته راح تكذبين بمشاعرك ؟
اصايل/في هاذي اسمح لي ياضاري....الاسم ماهو بالضرورة يكون الشي اللي يربط بين اثنين بغض النظر عن المصداقية فيه...تبقى المشاعر هي الاساس؟
يعني أي اثنين يمكن يبتدون حياتهم بالكذب باسمائهم تلاقيهم مع المدة يعترفون لبعض بها الشي....
ضاري/يمكن.....بس انا مااحب ها الشي؟
اصايل بدلع/زعلت حبيبي......
ناظرها مباشرة وقال/شسمك؟
اصايل بانزعاج/اختار انت أي اسم ولاخليها فاضية مدام انك ماتبي اسم دانة؟
ضاري/وليه ماتبين تقولين اسمك....
اصايل/ضاري انا بدوية واخاف حتى اقول اسمي؟
ضاري بتشكيك/والبدوية هاذي اللي تخاف تقول اسمها ماخافت يوم قالت احبك؟؟؟؟؟
اصايل بتنهيدة/ماقدرت تخبيها اكثر وهي تموت فيك يوم بعد يوم؟
ضاري/كيف يعني...من زمان انتي تعرفيني؟
اصايل/يعني من فترة ماهي قصيرة.....
ضاري/كيف عرفتيني....
اصايل/لاهاذي يبيلها جلسة ثانية ونفضى حقها؟
ضاري/وشنو عندنا اللحين؟نتكلم فيها؟
اصايل/لاماعليه ضاري انا تاخرت مقدر اقعد اكثر؟
ضاري بانزعاج/أي بس ماصار لك ساعة من جلستي؟
اصايل/ماعليه بس والله زوجة ابوي تحاسبني على الدقيقة اللي اتاخرها ومااحب اني ارجع الا بالوقت اللي هي تختاره علشان لاادخل معها بسين وجيم؟
ضاري/وامك وينها؟
اصايل بهدوء وعيونها بالارض/عطتك عمرها من زمان....
ضري باسف/انا اسف...الف رحمة عليها...
رفعت راسها وتنهدت وكانت بعيونها دمعة صادقة وارتبك ضاري وهو يشوفها تدمع...
ضاري/انا مو قصدي اذكرك فيها....
اصايل/لاعادي...صار لها خمس سنين من توفت بس الام ماحد ياخذ مكانها بالعالم..
ضاري/والوالد؟
اصايل/اذا زوجته انا وياها مانتواطن بعيشة الله وهو دايم معها وبصفها وش تتوقع تكون علاقتنا؟
ضاري/في واحد عاقل يوقف بصف زوجته على صف بنته؟؟انتي بروحك من زوجته الاولية؟
اصايل/لا...عندي بعد...
ضاري/وبعد.....
اصايل/ولاشي.....انت سولف لي عنك قبل لاامشي وخلني افكر بسواليفك طول الليل؟
ضاري/يعني مافي مجال تقعدين شوي بعد؟
اصايل/حلم اني اكون قاعدة جنبك ياضاري...بس تظل الاحلام دايم احلام وماتتحقق؟قالتها وتنهدت..
ضاري/طيب فينا نكمل سوالفنا على التلفون؟
اصايل/مقدر يعني التلفون بالصالة وبغرفتها بس واللي بالصالة تشيله اذا دخلت تنام...
ضاري/للحين في ناس كذا!!!
اصايل/طبعا...
ضاري/وماعندك جوال؟
اصايل/لا...مستحيل لو تشوفه عندي تذبحني رغم اني فكرت اطلع لي من وراها بس ماحبيت اتمشكل وتسويلي سالفة....
ضاري/والحل.....
اصايل/............
ضاري/طيب فيني اطلع لك انا جوال ونكلم بعض فيه بدون ماتدري هي؟
اصايل/وظنك اني بوافق؟؟؟
ضاري/وليش ترفضينه؟
اصايل/لاني ماراح ارضى ابدا انك تسوي ها الحركة,,,,
قالتها ووقفت وشالت شنطتها....
ضاري/طيب متى بشوفك مرة ثانية؟
اصايل/مدري...مقدر اعطيك موعد بعينه وانا مدري اذا كنت اقدر اطلع ولالا؟
طلع لها ضاري كرته ومده لها....
ضاري/هنا ارقامي لو فيك تتصلين تخبريني؟
اخذته وهي تناظر بالكرت وبداخلها اكبر ابتسامة وقالت له/اكيد.....
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,
ماتدري ليش شوفته غيرت لها كل مزاجها بذيك اللحظات...
شي غريب قاعد ينتابها كل ماتجي سيرته عندها...
تحس انها قاعدة تموت شوي شوي...
كل اللي كانت تبيه انها توصل البيت بسرعة علشان تشوفه على راحتها لانه اكيد جاي عند ليالي...ويوم وصلت البيت خابت امانيها يوم ماشافته وحست بضيق اكبر من اللي كان فيها....
وقالت في بالها انه اكيد اخذ ليالي وطلع معها وياليتها ظلت معهم يمكن تشوفه بدون مايلاحظونها البنات بس الحظ اذا قعد قعد!!!!
كانت تبي تكلمه وبداخلها شي ملح انها تكلمه.....مو مهم اللي تقوله له شنو المهم تسمع صوته!!!
تبي تقوله انها اشتات له وانها اسفة على اللي صار وانها تبي ترد العلاقة مثل اول....بس ليالي هي المحك؟
هي اللي قاعدة لها بالنص....ماهي قدرة تحبها ولاتتقبلها بحياتهم رغم انها ماشافتها غير مرة وحدة بس لانها تغار منها ومن علاقتها بمتعب ومن حب متعب لها وخوفه عليها هي واختها....
كرهتها قبل لاتشوفها وتجي عندهم وهي اللي تعودت تاخذ دايما الاهتمام من الكل حتى منه كيف بس يتجرا ويح ليالي واختها بمقامها هي ويساويهم عنده!!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,
ام عادل/انا ماقلت اقعدي؟؟؟؟
ليالي ظلت حايسة بمكانها وماهي عارفة شتسوي....
ام عادل/يعني انتي بتقعدين حالك من حالنا؟؟
ليالي/......................
ام جاسر/انتي مو متعودة على قعدة الارض بخيمتكم؟؟؟بعد وش له تجلسين على الكنب مثلنا!!!
هنا بس وضحت الصورة عندها.....السالفة كلها على بعضها شماتة وسخرية.......
ام جاسر/وبعدين وين القهوة والشاي...ولاتبين عمتك وتاج راسك ام عادل تطلع بدون ضيافة؟
تنهدت بقوة وراحت للمطبخ وهي تسال بداحلها يعني اذا ماهي ام جاسر من تون هاذي ام عادل وليش تتصرف كذا ؟؟؟؟؟
سرح فكرها لبعيد وهي تتسال اذا كان الاسم مر عليها من قبل وسمعته ولالا؟
ويوم عصرت مخها وماطلع لها شياخذت الصينية ومطلعت بس مالقت احد بالصالة وباب الملحق كان مفتوح؟؟؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,,,

يوم ثاني....
نايف/قومي جهزي ثيابي انا طالع؟
قامت بدون أي نقاش ولاكلام......
ويوم رجعت كان يناظر فيها من البارحة وهو ماسمع صوتها....
نايف/انا يمكن الليلة ماارجع بنسهر انا والشباب لوقت متاْخر.....
صبا/..............
نايف/مااعتقد اني اكلم نفسي !!!
صبا/.................
نايف بعصبية/صبا انا اكلمك ووجعتين ان شاءالله؟
صبا/انا افضل انه مايكون بينا أي كلام؟
اعتدل بقعدته وقال /خير,,,ماسمعت سمعيني بالله!!!
صبا/لاسمعت....
نايف/منو اللي يقرر في ها البيت انا ولاانتي!!!!
صبا/الافضل ان احنا نمشي على ها السياسة الجديدة ...
نايف/انك تحقرين وماتتكلمين؟؟؟هاذي سياسة بالله عليك؟
صبا/على الاقل تخفف من وجع الراس لي ولك؟
نايف بعصبية/اذا ماعقلتي وصرتي مثل العالم والناس بتشوفين شي ماعمرك شفتيه؟
صبا في بالها ..يعني شبشوف بالله...بتقعد تكفخ فيني مو هذا بس اللي انت شاطر فيه؟
نايف/اشوفك ماردتيتي؟
صبا/.....................
مسكها من يدها بعصبية ولفها لعندهوصارت قريبة حيل من وجهه وتوه بيتكلم سبقته وباسته على خده بنعومة وقالت له بهمس/لاتتكلم وتعصب من الصباح...اذا رجعت قول اللي تبيه!!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,
في ملحق ليالي....
اصايل/والله وحشتنا حيل..
متعب/مو كثري طبعا لانكم وحشتوني اكثر....
ليالي/كيف الشغل.....
متعب/الحمد الله ماشي....
اصايل/وش قلت اللحين على دراستي؟
متعب/فيك تنتظرين اسبوعين؟
ليالي/ليه؟
متعب/انا بنقل المكتب هنا وبظل جنبكم...
ليالي واصايل ناظروا في بعض...
متعب/مااشوفكم فرحتوا؟
ليالي/متعب لا...لاتغامر بشغلك علشانا...احنا بنكون بخير طالما انك بخير....
متعب/انا رحت الرياض علشان اكون قريب منكم ويوم انكم هنا لازم اظل جنبكم....انا ابي اعوضكم عن كل لحظة عشناها بعيد عن بعض؟؟؟
اصايل/ومافيها خطورة عليك يامتعب؟
متعب/لا كل الامور تمام لاتخافون....واذا رجعت بناخذ لنا بيت على قدنا وبنقعد فيه....
ليالي/وش تشربون؟
متعب/الكلام لك ياليالي......ماراح تجي معي اصايل بروحها حتى انتي بتجين اللي مايلزمك ماتلزمينه؟
ليالي/بس يامتعب...
متعب/من غير شي ياليالي......اولي وتالي هو خسران مو انتي؟
اصيل/قول لها علشان تسمع منك انا تعبت من كثر ماحكيت؟
متعب/مايحتاج اقول لها شي هي عارفة قيمة نفسها زين ...واللحين يالله لبسوا عبيكم انا عازمكم نطلع نتغذى بره...
اصايل/تمام....
ليالي/................
متعب/يالله ترى انا شايف عمك قبل لاادخل وقلت له وهو مااعترض....
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
نايف/حيرتني حركتها فعلا؟
ضاري/قالت مالها غير تجاريك وتعاملك بللي تبيه انت!!!
نايف/مااعتقد صبا وراها شي..ولاتبي شي.....
ضاري/اذا طلبت انت قادر ترفض وتقول لا.....
نايف/ومن قال لك عاد علشان ها البوسة انا بركع تحت رجلها؟بتسويها وعصبا عنها اذا طلبت منها....بس محيرتني توها ماتبي تتكلم ومفضلة تختتار سياسة الصمت..فجاءة تراجعت عن رايها....
ضاري/لي شانت ماتعرف احد كذا اره متقلبة...
نايف/شفي كانت عليّ مو مصدق حكيي...
ضاري/اللي تقوله عن صبا شي واللي تسويه شي ثاني...مدري شصدق فيك يانايف قولك ولاافعالك؟
نايف/ماعلينا شسويت مع دانتك....
ضاري/غريبة ها البنت .....شكلي بتلعوز معها؟
نايف/طيحتك بشباكها؟
ضاري بغرور/لابعدني ماطحت ماصرت نايف ثاني تطمن...بس صاير افكر فيها كثير...وماتغيب عن بالي...
نايف/هذا وبعدك ماطحت كيف لو تطيح؟
ضاري/تتوقع اتهور واتزوجها...
نايف/لعلمك حلى اللحظات تكون بقربها....الا وين جاسر؟
ضاري/طالعين يتغذو على الكرنيش...خوب اللحين مايفارق البيت لين تطلع ها الجنية منه؟
نايف/ماتكلم معها مرة ثانية؟
ضاري/لا.....
نايف/وزوجته....شلونها؟
ضاري/يقول امس غاسل شراعها بس ليش ماعطاني التفاصيل ..نشوفه الليلة وناخذ اخباره,,,,
,,,,,,,,,,,,,,,,,,,,,,,,,,,,,,,,,,,,,,,,,,,,,,
في السيارة//
هتون بحماس/كورنيش القطيف....
ام جاسر/وين؟نحلي كورنيش الدمام ونروح القطيف؟
هتون/يمه كورنيش الدمام بحلقنا وملينا منه وكورنيش الخبر كل يومين واحنا هناك بس كورنيش القطيف مارحناه كثير...
ريم/على قولة هتون ياخالتي ماشفناه كثير...
ام جاسر/كيفكم.....وين ماتبون ودونا...
من سمعت ابوها يقول لجاسران متعب اخذ ليالي وراح معها كورنيش القطيف فيها حماس مو طبيعي تروح ذاك المكان علشان تشوفه...ويمكن يصادفها الحظ وتكلمه....
,,,,,,,,,,,,,,,,,,,,,,,,
في سيارة متعب....
كان حاط ها القصيدة والهدوء سايد المكان.....
ثلاث سنين وانا اخطط لهذا اليوم يابو سعود..
تيسر حالي وجاهز اوفي وعدي بوقته
و فجأه جتني تتعـذر .. تقـول تأخَـرَت لوعـود
و انا مستغرب و اسمع كأنـي وعدهـا خنتـه !!

حسبت انها تمازحني و تتصنـع جفـا و صـدود
ضحكت بوجهها من قلب.. مع انْها بايخه النكتـه

و قالت ارضى بالواقع .. قلبـي ماهـو المعهـود
تغير كل شي صوبك .. نصيبي ما اظـن انتـه !!

كنت ف يوم محبوبـي و لكـن مـا اظـن نعـود
وصل من قبل ما توصل .. و انا ذاك الصبر عفته

و لكن تكفى صدقنـي و يشهـد ربـي المعبـود
ترى ما خنتـك بغفلـه .. ولا كلمتـه و شفتـه

صراحه اهلي قالوا لي بأنه ولـد اصـل و جـود
و جتني امه بالصوره .. و بكلمات المـدح اختـه

سكت و قلت هي فرصه مدام الجود في الموجـود
و قالوا كل من حولـي علامـات الرضـا سكتـه

و انا فكرت دام امـه و اختـه مـا عليهـم زود
اكيـد انـي براضيهـم اذا وافقـت و اختـرتـه


و اراضي اهلي و اخواني مدام ان الفرح مقصود
عطيت الناس انا كلمـه ومعاهـم وقتـي حددتـه

و لا اقدر اغيرها .. ترى عنـد العـرب منقـود
اوافق و اعتذر باجر و اقـول الـراي غيرتـه !

تبي تشرح لي المنقود .. تصدق عاد يا بو سعود؟
تبيني اقتنع و ارضى بحال ٍ عمـري مـا عشتـه

انا ماني بقايلها .. عسـى يفـرش ثراهـا ورود
بعد ما حطمـت قلبـي و طعـم المـوت جربتـه

عسى بفستانها اشواك .. و في ثوبه عقارب سود
و نار ٍ تحرق الكوشـه و تحـرق بيتهـم حتـى

و موت بليلـة الدخلـه يبـرد حرتـي يـا كـود
ولا احس انهـا بحضنـه يلامـس خـد لامستـه

علي اهون اذا ماتوا ولا بنفـس السريـر رقـود
ترى صعـب ٍ علـي اتخيـل اللـي مـا تخيلتـه

عسى قاع الثرى يقسى و يتحول صخـر جلمـود
و حفار القبـر يرفـض يسـوي فـوق مقدرتـه

ترى دفنة عديم الذات تلـوع حتـى كبـد الـدود
و من خان العهود و مات تعافـه حتـى مقبرتـه

عسى ربي يجازيهم بحبـل ٍ مـن مسـد ممـدود
يعلقهـم مـن اطرافـه و فوقـه نـار ٍ و تحتـه


انا ماني حقود و شين ولاني مـن نسـل نمـرود
ومن حط نفسه بوضعي بيقـول اللـي انـا قلتـه

مدام الفعل لـه ردة فعـل والله ابشـري بـردود
بدعـي دامنـي حـي ٍ و بغـرس للدعـا نبتـه

و بسقيها نزيف القلب و دمع ٍ ما رحـم لخـدود
و تكبر و الثمر ثاري من اللي خاننـي و صنتـه

انا نذرٍ علي اكتـب و افجـر هالقصيـد رعـود
و اسمّع كل بشـر صوتـي عجبتـه ولا زعلتـه

و اردد للي يسمعني .. اذا حبيت ( حط حـدود )
انا حبيت دون حـدود و شـوف اللـي تكبدتـه

ثلاث سنين انا ابني و جت ( صوره ) بكل بـرود
خذت مني شقى عمري و حلم ٍ ( قلت ) حققته !!!

ثلاث سنين انا اخطط لهذا اليوم يـا بـو سعـود
وتوافق من كلام اخته .. و صـوره ( 4 ف 6 )ليالي شالت الشريط بسرعة ولف لها متعب...
متعب/اتركيه؟؟
ليالي/ماله داعي تعيش نفسك على ذكريات راحت يامتعب.....
متعب تنهد/بس ها الذكريات تعني لي اشياء كثيرة؟
اصايل/ليالي معها حق...لاتوقف تفكيرك عند ها النقطة يامتعب.....
متعب/ماعشتوا اللي انا عشته علشان تقولون ها الحكي....
ليالي فتحت النافذة ورمت الشريط منها رغم نظرات الحزن بعيون متعب...
ليالي بهدوء/متعب.....ترى الذكريات تكون مؤلمة كثير وتوقف حياتنا عن التفكير والتخطيط للي بنسويه....لاتزعل مني....بس ودي لك بالافضل...واذا هي ماقدرت حبك لها وباعتك لاتشتريها باي ثمن يامتعب....انت قلت اللي مايلززمنا مانلزمه؟
متعب/يعني لو جاسر جاك يبي يرجع بينكم الصفحة اللي طواها من البداية بتقولينه لا..
ليالي بتنهيدة/مستحيل اقوله أي....هو اهاني بطريقة ذل فيها كل مشاعري ومستحيل اني اصفح عنه لو شصار؟
اصايل/اول مرة تقولين شي ايجابي ياليالي...
ليالي/كل شي يكون له حدود.....واذا الانسان تجاوزها ماقدر يسيطر عليها بعدين لانها ماتكون في يده...
,,,,,,,,,,,,,,,,,,,,,,,,,,,,,,,,,,,,,,
ليالي وجاسر بيلتقون على الكورنيش ونفس الشي لهتون ومتعب بس ياترى وش بيقولون لبعض؟؟
صبا وهل بتكمل اللي بدته ولابتغير رايها؟؟؟
ضاري واصايل وهل بيشوفها من جديد؟؟

مشكورين على التفاعل الحلو حبيبات قلبي...
وليش ياحزن العيون مافي بارت في طبعا هههههههه

واللي متضايق من سلبية ليالي طولوا بالكم شوي تهب الريح وتغير مركب االربان!!!!!وبس مابزيد اكثر.....

البارت السادس والعشرين,,,,,

اصايل/ان شاءالله دوم ياربي ها الايجابية عندك يابنت؟
متعب/يالله انكتمي انتي ترى انا ماارضى على ليال بكلمة؟
اصايل/خلاص وقف السيارة ونزلني وخلني اوقف امد يدي للي بالشوارع مدام انا مالي قيمة؟؟؟؟
ليالي/هههههههههه غصب تبيك تقول انتي بعد غالية؟
متعب/هههه أي بس عنادا فيها بنحقرها ومابنتكلم معها بشي؟
اصايل/زين انت وياها دواكم عندي....
متعب/اقول ليالي حبيبتي حلو المكان هنا ولا تبين نقدم شوي....
ليالي/لاخلاص يمكن قدام مايكون المكان فاضي مثل هنا.....
متعب/يعني ننزل؟
اصايل/ولاحد يشاورني ابدا!!!
متعب/انتي مالك حس...مانبيك حتى تتنفسين زين؟
اصايل/ابي ابوي وخالتي ام عبدالله!!!
ليالي/هههههه حلوة...
متعب بضحكة/روحي لهم ومنو ماسكك....يبى بتريحينا اذا رحتي لانك مضايقنتا كثير.....
اصايل/بتشوفون اللي ماتخرب عليكم القعدة....
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
صبا بروحها قاعدة والف تفكير شاغل بالها!!!
ياترى وش بيقول عني نايف اللحين بعد ها الحركة؟؟؟؟؟
اكيد بيقول ذايبة فيه وماني قاوية فراقه!!!!
انا حمارة بجد..وش اللي خلاني اتهور وابوسه!!!كان ودي بدل ها البوسة اعطيه كف وارد له اهانته لي بس مااعتقد اني اقدر اتجراْوافكر فيها علشان انفذها....
بس انا تعبانة معك يانايف بجد تعبانة وماني قادرة...حاسة اني مابطول بها الدنيا لااكثر من يومين بعد!!!
معقولة المسجونين يعيشون كذا!!!!لهم حق اذا ماتوا ضيم وقهر لاني على ها المكان الحلو اللي انا فيه وانا حاسة بالموت كيف هم ولاوسائل ترفيه ومكان مثل القبر....الله يكون بعونهم,,,,,
شفيك ياصبا لفيتي على المساجين تتشفقين عليهم.,,,مو لاني صرت وحدة منهم يانفسي واللي يجرى لي ولالهم واحد مافرقت عندي.....
اه يادنيا اه...شلون امي واخواني اللحين؟شيسوون؟؟ياترى وش صار على زيد ؟؟؟معقولة نايف للحين ماسك عليه الاوراق اللي تثبت تزويره وسرقته من الشركة ولاتنازل عنه؟؟؟
تنازل عنه!!ليش تتوقعين انه بيتنازل ياصبا وعلشان منو؟؟؟؟؟
جتها ضيقة موطبيعية بعدها السالفة وقررت انها تلتزم مع نايف سياسة الصمت مهما صار ومهما قال لها لان ها الشي الوحيد اللي بيريحها وبيرد لها مكانتها,,,
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,,ام نايف/اقول حبيبي...
نايف/قولي يالغالية؟
نايف/ودنا نطلع الكويت يومين قبل لانروح النمسا؟
نايف/وطبعا ابوي مابيكون معكم وانا بكون مرافقكم؟
ام نايف/وليش يعني ماتبي تكون معنا؟
نايف/شدعوة يالغالية....خلاص انا الاسبوع الجاي ان شاءالله اخذكم واوديكم...
ام نايف/في شي ثاني ودي اكلمك فيه؟
نايف/قولي يمه....انا اسمعك؟
ام نايف/ودي تتزوج يمه وتترك عنك ها السهر وها السوالف اللي من هنا وهنا؟نايف ترك الملعقة اللي بيده وقال بذهول/اتزوج!!
ام نايف/أي...منت رجال علشان تفكر تتزوج وتستقر....
نايف وتفكيره بصبا/بلى يمه...بس يمكن مو اللحين يعني بعد مدة...
ام نايف/وليش تطول وتعرض عاد يمه؟
نايف/يمه تدرين فيني انا مااحب القيود ولااحب وحدة تسالني وين رايح ومن وين جاي ولاتبيني دايم مقابلها...ابي اعيش حياتي مثل ماابي؟
ام نايف/لمتى عاد لين تكبر وماتلاقي لك وحدة تاخذك وترضى فيك؟؟؟يمه اترك عنك سوالفك وبتلاقي الاستقرار انفع لك...
نايف وصورة صبا قربه اليوم الصباح وبوسته لها شوشو تفكيره على الاخر قال بسرعة/بعدين يمه بعدين نتكلم بها السالفة!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,
اصايل شالت نقابها وبسطت ..
ليالي/انتي بس طلعتي من بيت ابوك فسختي الحيا مرة وحدة؟
اصايل/محد قريب منا ليش بعد اقعد بنقابي...وبعدين انتي ماتقولين لي كيف بتاكلين بالله!!!!
ليالي/,,,,,,,,,,,,,
متعب/شيليه ياليالي ماكو احد قريب منا....
ليالي بتردد/أي بس......
اصايل/شيليه لااتبرى منك اللحين؟
متعب/اسمع هاذي بعد!!!
ليالي بعد تردد كبير شالته وحطته بشنطتها....وقعدوا يتغذون ويسلفون عن ابوهم وام عبدالله لاسيما ان متعب متربي معهم فكان ماخذ جزء كبير بالكلام عنهم,,,,
كانوا عاطين دربي ضهرهم...والبحر يصير عن يمينهم.....
اصايل/عادي اتمدد....
ليالي/انا خاطري امشي عند البحر...والامس الماي برجلي.....
متعب مد يده لها/يالله قومي....
ليالي/جد؟؟
متعب/انا معك لاتخافين؟
اصايل/وانا محد بيعزمني؟؟؟؟
متعب/اخاف ناخذك معنا ونغرقك هناك؟
ليالي/هههههههههههه
اصايل/أي طلعوا اللي بقلبكم عليّ!!وانتي اليوم قالبتني لك نكتة ياليالي هانم؟
ليالي/انتي مو قلتي بتتمددين مدري بتنامين؟خلاص تركناك على راحتك مانبي نجبرك على شي ماتبينه؟؟؟
متعب/ههههه قومي بس عنها؟
اصايل بتمثيل/ بتتركوني بروحي هنا!!!ماتدرون اني اموت من الخوف؟؟؟ياربي منتوا خايفين ترجعون وماتلاقوني بمكاني؟؟
متعب/والله اللي انا خايف عليه من جد ها العامل اللي بدربي خوفي ماتلاقين احد تتهاوشين معه وتروحين تذبحينه ويصير شهيد؟
اصايل/على طاري دربي اذا رجعتوا اخذوا لي ايسكريم شفتمن شوي بزر ياكل...
ليالي/انا باخذ لك بس علشان لاتناظرين بذاك المسكين ويغص؟
اصايل رمت عليها علبة الكلينكس ومشوا عنها متعب وليالي وهي تغمز لهم....
في جهة ثانية كانوا هتون وريم وشمايل وحنان قاموا من مكانهم ونزلوا عند البحر وتفرقوا كل وحدة بجهة وهتون خطر في بالها ترجع تدور على سيارة متعب يمكن تلاقيها بس جاسر هنا وهو اللي بيعوق حركتها لو شافها منفصلة عن المجموعة وتمشي بجهة السيارات واكيد بيسوي لها سين وجيم......
تنهدت وهي تمشي عند البحر وتذكر ايامها مع متعب وحبه لها وتندم نفسها اكثر واكثر على تخليها عنه بسهولة....
دايم مشاعره كانت اصفى من أي شي شافته بحياتها...كان رقيق لاابعد درجة ومشاعره رهيفة..كان غير عن محيطها اللي عاشت فيه..غير عن اخوها وابوها وجدها وعمها وولد عمها وخوالها!!!
كان بالنسبة لها ملاك من كثر شفافيته ورقته....
تنهدت بحسرة كبيرة على خسارتها اللي ماتتعوض....ياترى لو كان متعب اللحين زوجها كيف انت الامور بتكون؟؟؟
سؤال ماعمره خطر في بالها ابدا لايوم تركته ولايوم تدخل ليالي بيتهم ولا باي وقت...بس من شافته البارح طرى على بالها ها الشي,,,,,
رفعت راسها وهي تسمع ضحكة قريبة حييل من قلبها...
ويوم رفعت راسها شافته.....
اه يامغربك ياقدر,,,,,,انا ذابحة نفسي ابي اشوفه وكاهو واقف معها يضحكون؟؟؟؟
ليش تضحك مع ليالي يامتعب وماتضحك معي انا!!!
ليش ماسك يدها وخايف عليه لاتطيح في البحر وتارك يدي بعيدة عنك؟؟؟
وش عند ليالي علشان تحبها وماعندي انا يامتعب!!!!
اكرهها وبظل اكرها طول عمري.....
ماكان بالمكان ناس كثير وتقربت منهم اكثر وعطتهم ضهرها علشان لايشوفونها ووقفت تسمع صوتهم,,,
متعب/مبسوطة ياليال؟
ضاق خلق هتون اكثر واكثر...تدلعها بعد يامتعب؟؟؟؟اسمها ليالي ليش تقول ليال ليش؟؟علشان تقهرني وتضايقني؟؟؟؟
ليالي بفرح/ماعمري انبسطت مثل اليوم صدقني.....متعب ترى انت تركت فراغ كبير بغيبتك ومحد سد مكانك؟
متعب/خل ها السالفة تولي...كلها اسبوعين وانا هنا جنبكم علطول....بس انا ابي اعرف رايك؟
ليالي/بشنو؟
متعب/بكلم جاسر...
ليالي بخوف/عن شنو؟
متعب/علشان يطلقك؟شقلتي!!!
وقف قلب هتون قبل لايوقف قلب ليالي,,,
لي شيبي جاسر يطلقها؟؟؟؟؟علشان يحرم عيوني من شوفته كل ماسير عليها؟؟؟؟
ليالي بتردد/متعب....انا اخاف من السالفة هاذي....افرض وصلت لاابوي؟؟بنحرم منك حتى انت؟
متعب بعصبية ماتلوق له/وتبيني اشوفك عايشة في ها البيت كذا واسكت؟؟
ليالي/حبيبي انا مالي شغل في اهل البيت ولاهم لهم شغل فيني.....
متعب/وتضيع حياتك ياليالي....
ليالي/هذا اللي ربي كاتبه يجرى علي يامتعب مقدر اعترض....لاتفكر اني مامرت ببالي سالفة الطلاق ابدا....بالعكس انا فكرت فيها كثير وماجتني اجابة عنها كل اللي تصور لي بعقلي الباطن ردة فعل ابوي وانت تعرفه كثري...
متعب/بس انا ماارضى لك بها العيشة ياليالي ياعمري...جاسر مايستاهلك ولاهو من حقه يعيشك معه كذا معلقة؟؟
ليالي/لانتاخر خل نشوف وش صار مع المجنونة اللي فوق؟
لفت هتون جهتهم بسرعة وكانت ليالي مشت ومتعب توه بيلف وصارت هتون بوجهه وجمد مكانه ويوم لفت ليالي تشوفه لفت هتون للجهة الثانية ومافي بالها غير سؤال واحد...منهي المجنونة اللي تقصدها؟؟؟معقولة يكون تزوج ويتكلمون عن مرته؟؟؟
ليالي/متعب شفيك؟ماخلصت شاعرية وانت قبال البحر.....
متعب بربكة/ها...جايك...
ليالي/اجل انا بكون عند دربي وباخذ لها ايسكريم..انت تبي شي؟
متعب/أي شي......
كان يبي ليالي تمشي باي طريقة وحتى هتون كان ودها بها الشي...ومشت وتركتهم بروحهم وبمجرد مشت لفوا لبعض وكل واحد مجهز بعيونه كلام بيقوله؟؟؟؟

رانيا/شفيه حبيب الوالدة يفكر؟
ضاري/ولاشي....
رانيا/اقول ضويري مدام الوالدة راقدة اعترف...
ضاري/عن شنو؟
رانيا/انت البارحة مواعد بنت صح؟
ضاري/ذكية والله...كيف عرفتي!!!
رانيا/أي وانا اقول محتار مو عارف وش تلبس وكل شوي رشة عطر..السالفة مو لشباب اكيد..لازم السالفة فيها بنت ابليس؟
ضاري/بنت ابليس بعينك يابنت ابليس؟
رانيا/اللحين انا اختك من امك وابوك اكون بنت ابليس وهي مو بنت ابليس؟؟شكلها لعبت بعقلك؟
ضاري/اقول انتي ماتنعطين وجه ابدا!!صادقة بللي تسويه فيك ام ضاري؟
رانيا/لاتضيع السالفة وقولي باي فندق التقيتوا؟
ضاري/تكلمي عدل لااقص لسانك؟
رانيا/لاتحاول تقنعني انك شفتها بالمول من بعيد لبعيد لاني ماراح اصدق؟؟
ضاري/بلي مايحفظك ان شاءالله!!!ومسؤلة عني انتي وانا مدري علشان اقولك كل شي ؟
رانيا/اوووووف ولد امك نفس الطبايع والاخلاق الشينة؟؟؟
ضاري/اقول انطمي وسكتي يابنت ابوك لايجيك شي مايعجبك؟؟؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,, ,مايدري ليش طلع من بيت اهله وهم اليوم يتجمعون كلهم وترك كل شي وراه وراح لها الشقة؟؟
هل سالفة العرس اللي فتحتها امه اليوم هي السبب ولا سالفة بوستها من الصباح!!!!
واحد من ها السببين جابه لعندها بعد ماكان مقرر مايمرها اليوم....
يوم دخل الشقة ماانتبهت عليه لانها كانت مشغلة التلفزيون وهي بالمطبخ تحوس..
دخل المطبخ ولقاها تسوي لها سندويش وهي تغني بينها وبين نفسها..
وقف يتاملها...شكلها صاير جنان بها الثوب الابيض القصير ومع شعرها اللي رابطته كله لوراها....
واخيرا نزعت لي بجامات الهم ولبست لي شي يفتح النفس...
قرر انه يكلمها قبل لاترفع راسها وتشوفه وتخاف..
نايف بهدوء/صبا..وش جالسة..
مامداه يكمل لانها شهقت بقوة ورفعت راسها ونفضت نفسها...
نايف مسوي انه لامبالي/خفتي مني!!!
صبا بحقد/وانت الصادق ماتوقعت حضورك؟؟؟انت مو قايل انك مو راد؟
نايف/أي بس هذا مايعني اني مابرد؟؟؟؟اعتقد الشقة شقتي واجي بكل وقت؟؟؟
صبا تمتمت بينها وبين نفسها بكلام مو مفهوم....
نايف/خير في شي؟سمعيني؟
صبا/سلامتك.......
تقرب منها ومسكها من يدها وشال الملعقة منها..
نايف/صبا تعالي....
صبا باعتراض/انا جوعانة يانايف خلني اتغذى وبعدها قول شعندك؟
نايف وهو يسحبها لعنده ويهمس باذنها/اذا قلت لك تعالي تجين بدون أي كلمة زيادة منك...سامعتني يابنت!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
نرجع للناس اللي تركناهم على الكورنيش....
زمثل ما الحظ رمى متعب لهتون بوجهها رمى ليالي بوجه جاسر بعد....
بعد مامشت من عند متعب وهي في بالها انه يمشي وراها قدمت عند دربي وبذيك اللحظات كان جاسر واقف هنا بعد مامل من مشيه وهو مو عارف هم وينهم لانهم متفرقين...وبس شافها ركض وراها....
كانت واقفة تطلب وصار لازق وراها علطول.....
ويوم راح العامل للنافذة الثانية يشوف طلبهم مدت له يدها بس بدون ماتلف له وقالت له/طلبت لك عصير برتقال مثلي يالله يدك على ثلاثين ترى مامعي فلوس!!!!
ماانتظرت كثير على مايمد يده لها بالفلوس بس رعشة قوية سرت بيدها وبيده بعد ووقفت القلوب عن الخفقان ولفت له ليالي بسرعة......
كان كل الخوف ماليها ذيك اللحظات من شوفة جاسر قبالها وبها المكا وبها الشكل ويكون هو اللي قاعدة تحاكيه وطلبت من فلوس؟؟؟؟
شبيقول عنها اللحين؟؟؟هو شنو جابه اصلا هنا؟؟؟معقولة عمي قايل له...
ليالي وعيونها بالارض وتمنت انها ماشالت نقابها وماطاعتهم قالت بهمس/بعد ابي امشي؟
جاسر بنفس الهمس/والعصير؟
ليالي/ماابيه؟؟؟
جاسر/ليش اد؟
ليالي بخوف/جاسر انا مو قصدي اطلب منك فلوس؟؟؟انا فكرتك..
قاطعها جاسر/علامك خايفة مني كذا!!!!احنا اهل ولانسيتي؟؟؟بعدين انا من زمان قاعد ادورك وابيك تكونين بروحك علشان نتكلم؟؟
ليالي بخوف/نتكلم؟؟؟انا وانت؟؟؟؟
جاسر/معقولة اهلي واصفيني بطريقة شينة لك؟؟؟؟ترى انامسالم مااسوي شي......كل اللي ابيه نتكلم ونتعرف على بعضنا.....
ليالي بدون تصديق/انت وانا!!!!جاسر لو سمحت امشي شوف الناس اللي جاية؟
جاسر وهو يبعد عنها/اذا على ذيك السالفة لاتشغلين بالك فيها...
هو كان يقصد انه متزوج وهي راح تفكيرها لموقفه امس....
بس ماقدرت توقف اكثر حست الارض بتنشق وتبلعها من الاحراج اللي هي حست فيه...
مشت عنه بسرعة وكان بيلحقها بس العامل ناداه ان طلبها اللي طلبته جهز فما شافها يوم تلف للجهة الثانية وتقعد مع اصايل اللي اعتدلت بقعدتها يوم شرفت ليالي؟؟؟
,,,,,,,,,,,,,,,,,,,,,,,,,,,,,,,,,,,,,,,,
نروح لهتون ومتعب ونقطع صمتهم شوي وكلام عيونهم اللي ماوقف....
كانت تنتظره هو يتكلم بالبداية وهو ينتظرها تقول أي شي علشان يصدق انها هي الواقفة قدامه..ولانها عارفة انه مو جريء وان الوقت بيمر وهو ماتكلم قررت انها تتكلم قبله...
بارتباك قالت له/شلونك يامتعب؟
متعب وهو يتنهد/انا بخير......انتي شلونك؟
هتون/.....................مشتاقة لك؟
غمض عيونه بس سمع منها ها الكلمة.....يمكن احساسه بانها المفروض تكون له وهي تقولها اللحين وهي لغيره متعبه كثير...
هتون بحزن/عارفة انك مابتصدقني...بس هذا الواقع وهذا الشي اللي احس فيه؟
متعب/لاتقولين ها الكلام...انتي خلاص ماعدتي حلالي ياهتون؟؟غيري ملك كل شي فيك!!
هتون بتنهيدة/في شي انت ماتعرفه يامتعب....يعني...
متعب /هتون في ثنتين جايين لك علاقة فيهم؟
هتون بارتباك/أي انا لام امشي....بس فيني اكلمك ابي اقولك عن شي؟
متعب وهو يمشي من جنبها/رقمي ماغيرته اذا لسه معك؟
تندم بعد مامشى انه قال لها ها الحكي وعطاها اتصال بينهم!!!
كان لازم مايضعف ويحاكيها من الاساس وهي حرام عليه وعلى ذمة واحد ثاني!!!
بس هي قالت تبي تقولي شي....يعني اكيد عندها سالفة تبي تقولها؟؟؟؟
اما هتون يوم يجون ريم وشمايل سوت انها كانت سرحانة بالبحر وماهي بالدنيا اصلا وهي فعلا افكارها راحت لعنده....بس ياترى هل بيسمعني وبيعطيني مجال اقوله الصدق ويرضى عني!!!ولا شبيصير ياترى؟؟؟؟؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,
تلفتت للوسادة الخالية اللي بجنبها وتنهدت...هي سالفته معي وماراح تتغير.....
ماجاني الا علشان يسلي نفسه فيني وقت فراغه وكاهو قام يتحمم علشان يطلع من جديد؟؟؟
ماتدري شكثر اكرهك يانايف وودي بيوم فراقك؟؟؟
كل لحظة اعيشها معك زيادة احس اني بموت منك ومن تصرفاتك الحقيرة معي!!!!
عسى الله ياخذك ويفكني منك ان شاءالله...
تنبهت على صوته وهو طالع من الحمام ولفت حوالينها الشرشف بقوة....
لف لها نايف/مابتقومين ؟؟؟؟
صبا بدون نفس/لاحقة على القومة وش عندي يعني!!!
نايف/قومي اكلي لك شي...
صبا/.....................
نايف/تبي اخلي الساليق يجيب لك شي؟
صبا/..................
نايف/انا مااكلم نفسي؟
تنهدت وقالت بعصبية/فكرتك ماتبي تسمع صوتي ولامنت طايقه!!!
تقرب منها وهو بعده يلبس وقال لها/بكيفي اقرر اذا كنت ابي اسمع صوتك ولالا؟موعلى هواك تقررين ياهانم؟؟؟
صبا/نايف معليش توديني عند اهلي واذا بترجع تمر تاخذني؟؟؟
نايف وهو يقعد جنبها ويعدل بقميصه/مااحب السوالف البايخة ياصبا فاهمتني!!!
صباوووووف...
لف لها وتقرب منها وصار شبه لازق فيها/عيديها مرة ثانية؟؟؟
كان متقرب منها وهو خاطرها تعيد حركة الصباح وهو اللي قاصده اصلا وصبا خافت منه لايقوم يكفخها تقربت منه تبوسه وهي مو على بالها تفكيره بس لانها يوم تبوسه الصباح صفن عنها وشرد وماقال لها أي شي بعدها...فما لها الا ها الطريقة تسكته فيها لانه ماعلق عليها....كل واحد فيهم ها المرة حس باحساس غريب عن اللي حسه الصباح...
نايف الصبح كان متفاجىء وماتوقع ردة فعلها اللي بتسويها فكانت اعصابه اللحين مشدودة وهو ينتظر قربها...
صبا الصباح توقعت يجيها كف بعد ها البوسة فكانت خايفة موووت بعكس شعورها اللحين معه وهي حاسة منه شوية امان.......
باسته على خده بنعومةوماابتعد عنها ظل قريب وباسته مرة ثانية وثالثة ورابعة بعدها قالت له بخوف/ماعليه نايف ازورهم؟
نايف بهمس وهو يبادلها بوستها بنفس النعومة/هلك لا....طلبي طلب ثاني.....
صبا بخوف/طيب اشوف نور صاحبتي؟
نايف/بشوف...بكلم زيد وبشوف اذا تقدر تجيك اليوم ولا بخليها تمرك بكرة...
صبا/جد!!!!جد حبيبي؟؟؟؟انا اموت فيك؟؟؟
تعلقت عيونه بعيونه وهو افكاره بكلمتها......
حضنته بقوة علشان تخفي ارتباكها من تسرعها بقول ها الكلمة وماتدري انها زادت النار حطب بها اللي سوته!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,,,,

اصايل/شيقصد يعني؟؟؟
ليالي بارتباك وخوف/مدري.....
اصايل/غريب.....تصرفه كله على بعضه غريب؟؟
ليالي/الاغرب كلامه يااصايل...ونظراته!!
اصايل/............................
ليالي/مدري حاسة ان في شي مو طبيعي بالسالفة؟؟؟يعني كلامه بالامس وعصبيته مختلفة اختلاف كلي عن نظراته يوم شفته قبل وعن نظراته اليوم وكلامه ....
وش تتوقعين انتي!!!
اصايل/فعلا موقفه غريب....يعني جيته لهنا بروحها يبيلها سين وجيم وهو عارف انك بتكونين هنا؟؟؟؟وكلامه بروحه يبيله قعدة ثانية؟
ليالي/وش يقصد بكلامه ان انا وهو يبيلنا قعدة نتكلم فيها مع بعض؟؟؟
اصايل/...............
ليالي بتنهيدة/طيب وش معنى كلمته ا ناهله واصفينا لي بطريقة شينة وانه مسالم مو مثل ماانا متصورة؟
اصايل/تهقين متعب كلمه عنك؟
ليالي/لاطبعا...لانه قبل شوي كان فاتح معي السالفة هاذي وانا رفضت.....
اصايل/على طاري متعب وينه؟
ليالي/متعب....تصدقين بلحظة وحدة حسيته متغير!!!!!قال بيجي وراي بس ليش ماوصل للحين؟؟؟
اصايل/حل ندقعليه نشوف شسالته؟؟؟؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,
اشوفكم بكرة على خير بعد ماتتركون بصمتكم

ياهلا فيكم والله يابعد قلبي...
شلونكم عساكم بخير ومرتاحين وتنتظرون البارت,,,
واهم شي انبسطتوا من بارت امس فخلونا نجي عاد لبارت اليوم,,,,,

البارت السابع والعشرين.....
,,,,,,,,,,,,,,,,,,,,,,,,,,,,,,,,,,,,
تهاني/اليوم موحلو؟
ام احمد/اليوم ركزي على مذاكرتك عندك مادتين السبت؟
تهاني/سهلين....
ام احمد/صح..مثل المويه بعد!!!!
تهاني/هذا متعب بيطول مع بنات اخوك؟
ام احمد/وانتي شعليك منهم؟خلهم يشوفونه براحتهم ماعندهم الا ها اليومين...
تهاني بملل/بعد!!!يعني مو بس اليوم بكرة بعد!!!
ام احمد/انتي وش اللي مضيق خلقك ابي اعرف؟
تهاني/اشتقت لهم...تعودت عليهم كل يوم انام هناك واكل معهم ونسولف جميع.......
ام احمد بتنهيدة/ياربي يسعدهم بحياتهم ويعوضهم عن ضيم ابوهم ومرته..
تهاني/ليالي غسلي يدك منها بس اصايل يمكن فيها شوية رجاْء..
ام احمد/انتي لمنو ماخذة طوالة اللسان هاذي؟
تهاني/يمه خلينا واقعين...ولد اخوك وتزوجها وانتهينا من ها القضية وهي مالها مفر منه !!بعد أي سعادة هاذي اللي بتلاقيها من ورى بيت ابو جاسر؟؟؟؟
ام احمد/..........................
تهاني/لاواللحين ام عادل وبناتها بالبيت ابشري بالخير عدل؟
ام احمد بعصبية/هم راحوا لليالي زاروها؟
تهاني/مدري ساليها؟
ام احمد/انا اسالك انتي!!!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,,ام عبد الله/علامك صافن يارجال وش تفكر فيه؟
ابو عبدالله/..................
ام عبداللله/ياولد الحلال اقلقتنا انت وسكوتك قول شفيك؟
ابو عبدالله بتنهيدة/اصايل؟؟؟
ام عبدالله/وش فيها بعد بنت ابليس؟؟؟؟
ابو عبدالله/مدري مو متطمن لقعدتها عند عمتها هناك ...
ام عبدالله/أي.....وش تفكر فيه بعد قول؟
ابو عبداللله/ابي اردها هنا....تكون قبال عيوني؟
ام عبدالله/عاد اسمح لي يابو عبدالله قلقك من الاساس ماله داعي!!!!البنت قاعدة عند عمتها وش له لعد ها الخوف عليها؟؟؟
ابو عبدالله/كيف اخليها هناك ثلاثة شهور بعيدة عن عيني!!!
ام عبداللله/اذ ا انت خايف على بنتك تطمن ماله داعي ها الخوف بنتك سبعة وماينخاف عليها هاذي مابتروح تاخذها من عند عمتها الا وهي ناهشة بلحوم الكل؟
ابو عبداللله/والحل يعني؟
ام عبدالله/الحل انك تقفل ها السالفة لين تنقضي المدة اللي قالت لك اختك فيها وبعدين تروح تجيبها لنا وتحطها على قلبنا من جديد ونعتل فيها؟
ابو عبدالله/بس ياام عبدالله..
ام عبدالله/من غير بس يالغالي....خل نريح شوي من مشاكلها هي واختها اللي ماتنتهي عاد؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
قامت تشتري لليالي اللي كانت مرتبكة من اللي صار بينها وبين جاسر مويه ولان متعب شكله مطول وكل مايدقون له مافي جواب!!!
وقفت عند دربي وانصدمت يوم شافت ضاري واقف جنب جاسر قريب حييل من دربي!!!
وش معنى وجودك هنا ياضاري؟؟؟؟؟معقولة العيلتين جايين هنا مع بعض؟؟؟؟
ولا جاسر داق لضاري يجيه؟؟؟؟
سالفة غريبة فعلا ....
كانت تاكل ضاري بعيونها وبعدها كاشفة وجهها وانتبه لها ضاري طبعا وبالاول ماعرفها ولاعبرها بس يوم تلثمت وضحت له الصورة عدل؟؟؟؟
هي بشحمها وبلحمها ومافي شي يخدعه فيها!!!
ترك جاسر بمكانه واسرعت خطوته ناحيتها وتقرب منها بسرعة وسط ارتباكها.....
ضاري/انتي هنا!!!وش ها الصدفة الغريبة؟
اصايل بارتباك وخوفها يجي متعب باي لحظة/فعلا صدفة غريبة......لو انا طالبة شوفتك ماشفتك؟
ضاري/مع صاحبتك؟
اصايل/للاسف لا....انا مع اهلي ياضاري؟
ضاري/ومافيك تبعدين شوي نسولف على راحتنا؟
اصايل وزاد خوفها من نظرات جاسر اللي تتفحصها وخوفها انه عرفها رغم انهم ماالتقوا قبل/لاطبعا مااقدر...يادوب باخذ مويه وبمشي,,,,,
ضاري بلهفة/بتدقين؟
كانت تناظره من فوقه لتحته ذيك اللحظاتوهي حاسة بصوته لهفة حقيقية وقالت له /اول ماتصير عندي فرصة تاكد اني بسمع صوتك فيها.....
ضاري/................ليه كاشفة وجهك؟
اصايل وهي تتفحصها/عيديها مرة ثانية؟
ضاري بلااهتمام/وش هي؟
اصايل/الجملة اللي قلتها؟
ضاري/ليه؟؟؟
تنهدت اصايل/ابي تاْكد هل انا فعلا سمعت فيها نبرة غيرة ولااذني خانتني؟
ضاري بغرور وثقة وكانه تبدل لشخص ثاني/لاطبعا اذنك خانتك وعقلك وسوس لك؟
ماردت عليه بس اخذت غرشة المويه وقبل لاتمشي كشفت وجهها قدامه وقامت تناظر فيه وبعدها مشت!!!
بس هو ظل بمكانها يناظر بسرابها اللي غاب وبوجهها القمري اللي تمنى يشوفه اكثر واكثر واكثر.....
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
شمايل بهمس/هتون علامك شاردة؟
هتون تنهدت/ولاشي.....وبعدين من قال لك اني شاردة؟
شمايل/يعني مو ملاحظة نفسك وملاحظة شرودك؟؟
هتون/لا
شمايل/شبيقولون بنات خالتي عنك؟
هتون بعصبية/مايهموني بالناقص فيهم وبتفكيرهم!!!
شمايل/علامك انتي صايرة كبريت؟
هتون/لان كلامك ينرفز ياحظي؟
شمايل/أي بس انا ماقلت شي ياهتون...انتي فعلا شاردة حييل ومو معنا وكل شوي رفعتي الجوال وكانك تنتظرين احد يدق عليك ومو معبرتنا نهائيا؟
هتون/لاتعليق!!!
شمايل/تبين نروح مكان ثاني ولانرد البيت؟
هتون بسرعة/لاطبعا!!!!ابي اقوم امشي بطول الكورنيش وعلى راحتي!!!!
شمايل/والله انس الفتك غريبة اليوم...
ام عادل/علامكم تتهامسون يابنات اختي بروحكم؟
شمايل/سلامتك خالتي.......ولاشي؟
ام جاسر خزتهم بنظرة فهموها عدل.....
شمايل/اقول ريموا...عادي نسوي فيك مقلب انا واختي؟
ريم/يعني الهمس هذا كله عليّ انا؟؟؟؟
شمايل/مو اختك قلبها رهيف مانقدر عليها بس انتي بطلة؟
حنان/أي بس لايلعبون عليك ويرمونك بالبحر؟
ام عادل/توصوا في بنتي زين ياشمايل موت سوينها وترمينها بالبحر؟
شمايل وهي تمسك يد هتون تقومها/افا ياخالتي وانتي مصدقة حنان عاد؟
ام عادل/واذا شفتوا جاسر بطريقكم نادوه يقعد يسولف معنا انا وامه من جينا واحنا ماشفناه؟
هتون/يقول يبي البنات ياخذون راحتهم مايبي يضايقهم ويحرجهم بقعدته؟
ام جاسر/بعد جاسر ابو الذوق فديته وليدي!!!
ام عادل/لاماينحرجون منه ا البنات بالعكس يعزونه حيييل وشوفته عندهم تفرحهم !!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,

في سيارة متعب.....
كان الجو هادي بالمرة والسكون مغطي المكان وكلا شارد بفكره بعيد...
متعب كل تفكيره رايح لهتون ولشوفته وهل ممكن تتصل فيه ولالا ؟وشنو اللي بتقوله له؟وهل فيه يقدر يمنع نفسه مايسمع صوتها؟وشنو ها القدر اللي جمعه معها مرتين بيومين متتالين وخلاه يشوفها وجها لوجه؟
ليالي...تفكيرها رايح للزوج القريب البعيد,,,,الغامض,,,اللي ماهي قاردة تربط بين أي تصرف من تصرفاته وبين نظراته لها؟؟وبين كلامه اليوم وكلامه الامس؟؟؟
ياترى وش يقصد بحركة امس وبحركة اليوم وباصراره انه يكلمها ويتفاهمون؟وعلى شنو بالضبط يتفاهمون ويتكلمون؟؟؟
اصايل بعد فكرها شارد لبعيد ...لعند ذاك المغرور المتعجرف؟؟؟؟
ضاري.....وهو فعلا ضاري!!!بس مو على اصايل ياولد العم وحط في بالك ان موقفك اليوم زاد قهري قهر وكرهي كره وبسوي المستحيل علشان اوقعك معي وبعدها ارفضك مثل مارفضتني!!!!
غمضت عيونها بالقوة وبانت الدموع فيهم,,,,وش اقسى من معنى الرفض يااصايل وقدامك مايفصلك عن الكلمة أي شي!!!
كيف قدرت تقولها وتجرحني بها الطريقة ومايتاْثر فيك أي شي ياضاري؟؟؟
خليتني انام الليل ودمعتي فوق خدي واقعد النهار ومااوري العالم غير ضحكي وابتسامتي وانا اصلا احترق من داخلي ياضاري؟؟؟؟؟
قطعت الصمت ليالي,,,,,
ليالي/انا اشو فان احنا نرجع البيت؟
لفوا لها اصايل ومتعب بعد ماانتبهوا من شرودهم,,,,
متعب/ليه؟
ليالي/بس ...السكون بينا صاير اكثر من الكلام وكل واحد عايش بعالم بعيد,,,,,نرجع البيت افضل؟
متعب باعتذار/انا اسف,,,بس شردت شوي,,,سامحوني يالغلا مو قصدي....
اصايل/انا شفتكم ساكتين ماحبيت اخرب جوكم بسوالفي!!!!
متعب/معليش سامحوني انا طالع اونسكم ضيقت خلقكم؟؟؟
ليالي/لايامتعب لاتقول ها الحكي,,,,بس اذا فيك شي قول لنا عنه ولاتحطه في بالك؟
متعب/لاولاشي,,,,,بوريكم القطيف,,,,هنا بديت اول مااشتغلت؟
اصايل/يعني تدلها عدل؟
متعب/اكيد,,,,,وين تبون تروحون؟
ليالي/براحتك.....
متعب/تعالوا اوديكم سنتر بوينت,,,وبعدها نشوف وين نروح؟
اصايل/مانبي نرد البيت بدري سامعين؟
ليالي ومتعب/هههههه
متعب/ان شاءالله عمتي اصايل....
,,,,,,,,,,,,,,,,,,,,,,,,,,,,,,,,,,,,,,,,,,,,,,,و
معقولة يانايف....بتخلي ها الصبا تلعب بعقلك بشوية حركات أي وحدة بتدفع لها بتسويها لك!!!!!
لاطبعا وانا ولد التميمي ياصبا....لاتفكرين انك قدرتي تلعبين بمخي وتفرين عقلي واني بكون تحت رجلك وبسوي لك اللي تبينه!!!!
لابتشوفين اهلك ولابتشوفين صاحبتك!!!!وظلي تعذبي كذا وانتي بعيدة عن كل العالم علشان تعرفين تهينيني مرة ثانية عدل؟؟؟؟؟
اه يانايف اه...شجاك وقلبك مرة ثانية!!!
مو كنت بتموت وانت بحضنها وتبي رضاها عنك علشان لاتبتعد عنك...وش اللي قلب كيانك وتفكيرك عليها كذا بمجرد طلعت من عندها!!!!
لاني مابي ابين لها ضعفي والليىابيه منها لازم تنفذه غصبا عنها مو بكيفها,,,
قعدي حلمي على كيفك ياصبا زبالنهاية محد بيجيك؟؟؟
بس شسوي اللحين انا اذا رحت الكويت وتركتها....انا تعودت عليها تكون معي كل ليلة بقدر اقعد اسبوع كامل وهي بعيدة عني!!!!
الله ياخذك يابنت الفقر ويفكني منك ومن تفكيري الدايم فيك!!!!
مو قادر ابتعد عنك ولاقادر اخلي فكري يسرح شوي بعيد عن شخصك....
تعبتيني معك ياصبا والله تعبتيني....
ماتخيلت بلحظة من اللحظات ان بزر مثلك ممكن تسوي فيني اللي انتي قاعدة تسوينه...بس صدقيني ياصبا ....صدقيني بعذبك اكثر واكثر لين تموتين على يديني!!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
قعد بسيارته قبال الكورنيش بعد مامشت وراح طيفها وبعد ماجاسر اخذ اهله ومشوا....
كان يناظر بالبحر وهو شارد بعيد....
مع وجها الحلو ونظراتها الثابتة فيه....وعنادها!!!
أي عنادها....وش تعني حركتها بالله!!!
يعني هي معقولة حست من كلامي اني كنت غيران عليها لانها كشفت!!!!
طيب مو هي تحبني ليش عاندتني وكشفت مرة ثانية وقصدها تضايقني بها الحركة؟؟؟
تبيني اثبت لها اني ابادلها شعورها مثلا!!!!ولا تبي تنطقني غصب؟؟؟
في شي انا مو فاهمه بالقضية ابدا!!!ورى حبك يابنت الناس شي وانا متاْكد منه,,,بس شنو الله اعلم!!!
خلك من هذا كله ياضاري....انت فعلا كنت غيران لانها كاشفة وجهها ولانك ماتوقعتها تكون بها الجمال الرباني ليش بعد تغلط نفسك وتكذب مشاعرك!!!!!!
لامستحيل....مستحيل تكون مشاعري ارتبطت فيها بها السرعة!!!
بلى ارتبطت....ولا ليش تبيها تدق لك وتبي تسمع صوتها وتسولف معها!!!وليش من شفتها ركضت لها وحاكيتها!!!!
وليش كنت تبي تقعد معها هناك لو كان عندها مجال!!وليش ارتعشت يوم شفتها واقفة قبالك وانت ماتوقعت شوفتها ابدا!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,
في سنتر بوينت.....
اصايل/شوفي ها البلوزة مو حلوة؟
ليالي/احسها مخصرة بزيادة؟
اصايل/يعني ماتناسب تهاني؟
ليالي/لها ولالك؟
اصايل/لاودي اخذ لها شي......
ليالي/معناته اخذي اللون العنابي بيلوق لها اكثر.....
اصايل/رايك كذا...
ليالي/امممممم....شوفي الشنطة هاذي حلوة؟
متعب/لاهاذي احلى؟
اصايل/والله!!!
متعب/أي والله؟
اصايل/هههههه
متعب/شيليها...
ليالي/مالي حاجة فيها انا وين بروح عاد!!!
متعب حطها بالعربة بدون مايرد عليها...
اصايل/سالت لي عن المعاهد يامتعب؟
متعب/أي.....انتي ليش مستعجلة...قلت لك اول مانتقل هنا بتدرسين لاتخافين,,,,
اصايل/الحمد الله...نجي للي بعده..
ليالي/خير ان شاءالله؟
اصايل/اقول حبيبي انا لامحة ملاهي قريبة من هنا؟
ليالي/والمعنى؟
اصايل/انا احاكي حبيبي متعب؟
متعب/هههههه أي في القلعة قريبة من هنا بس نخلص بنروح يابيبي وش تبين بعد؟
اصايل/في العاب حلوة يخلوني اصارخ؟؟
متعب/وشايفتني كل يوم اروح العب!!!مدري؟
اصايل/انت مو شي.....
ليالي/وليه تبين تلعبين وتصارخين بعد!!!
اصايل/بحياتي مادخلت الملاهي الا مرتين بس!!!يوم تجين عمتي ام احمد بالعيد قبل كم سنة وتاخذنا الرياض تذكرين لياليوا؟
ليالي/أي اذكر....واللي اعرفه انك كبرتي على الملاهي من زمان!!!
متعب/لاماكبرت بعدها...ولاحتى انتي كبرتي!!!
ليالي وهي تمشي عنهم/هذا الي قاصر بعد اروح الملاهي والعب؟؟؟؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
بعد صلاة المغرب.....
هتون/بغيتني؟
جاسر/أي دخلي بغيتك بسالفة..
هتون قعدت/خير في شي؟
جاسر تنهد بتنهيدة طويلة/دبريني....
هتون/بشنو؟
جاسر/في بنات خالتك؟
هتون/ليش هم مضايقينك بشي...
جاسر باندفاع/لابالعكس......يعني,,,,
هتون/شسالفة ياجاسر؟
جاسر/بصراحة ياهتون وخلي الكلام بيني وبينك....انا غرقان بوحدة فيهم؟
هتون/؟؟؟؟؟؟؟؟؟؟؟
جاسر/مااشوفك قلتي شي؟
هتون/يعني هو الحب يجي صدق بدون اسباب بس مااحس وحدة منهم ممكن تحرك مشاعرك ياجاسر بسهولة....طباعهم غير عنك ومافي نقطة التقاء؟
جاسر/موعلشان كذا انا ابيك تساعديني؟
هتون/ومنهي فيهم؟
جاسر بتنهيدة /هذا اللي انا مو قادر اعرفه للحين يعني للحين؟
هتون/شلون يعني؟
جاسر/انا مدري هي ريم ولاحنان؟
هتون/طيب وبعد ماتدري شبتسوي؟
جاسر/بخطبها ومابضيع وقتي ابدا!!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,
في مطعم التنور على الساعة تسع ونص.....
اصايل/صراحة هذا اللي اسمه فيتشوني رهيب مرة...
ليالي/متعب علامك ماتاكل؟
متعب/ها.....انا اكل...
اصايل/متعب انت فيك شي صح؟
متعب تنهد....
ليالي/ترى انت عندك شي بتقوله؟....
اصايل/انتبهنا عليك من رجعت لنا بس تركناك على راحتك...لين انت بنفسك تقول لنا؟؟
تنهد مرة ثانية وقال بالم/شفتها هناك؟؟؟
ليالي واصايل ناظروا في بعض وقالوا بصوت واحد/هتون؟؟؟
متعب وهو يناظرهم بنظرة حزن/أي...
ليالي/قلتوا لبعض شي؟
اصايل/كان معها زوجها؟
متعب/كانت بروحها ويمكن معها صديقاتها ولاخواتها بس يوم اشوفها ماكان معها زوجها؟
ليالي/قلت لها شي؟
متعب/سلمنا على بعض...
اصايل /أي...وبعد السلام؟
متعب/قالت انها تبي تقولي شي انا مااعرفه؟
اصايل/وقالته؟
متعب/لا...بذيك اللحظة خوياتها اللي معها تقربوا وانا مشيت؟
ليالي/وانتهيتوا عند ها الشي؟
متعب/قالت تبي تكلمني بالتلفون....وانا قلت لها رقمي ماتغير؟؟
ليالي/................
اصايل/..................
متعب/صح اللي سويته ولاغلط؟
اصايل/يعتمد على اللي هي تبيه منك وتبي تقوله؟
متعب بتنهيدة الم/انا فعلا مو قادر اصبر لين تدق واعرف اخبارها.......
ليالي/اذا قالت لك انها تطلقت يامتعب شبتسوي؟
متعب/تطلقت!!!!
ليالي/انا اقول لو؟؟؟
اصايل/طبعا ماراح تفكر ترتبط بانسانة باعتك بالاول ويوم خسرت جت تشتريك؟؟؟؟اللي مايلزمنا مانلزمه!!!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,


فتحت عيونها على الساعة ثلاث الفجر على صوت الباب وهو يتقفل اعتدلت بقعدتها لانها كانت قاعدة بالصالة,,,,,
شافها هناك وجلس جنبها...
نايف بنعس/انتي للحين مانمتي؟؟؟شتسوين؟
لفت وجهها للجهة الثانية وماردت عليه..
نايف/انا اكلمك؟
صبا/...............
لف وجهها بالقوة لعنده...
نايف بعصبية/خير ان شاءالله وانتي كل يوم لك حال؟
صبا بياْ /وين نور يانايف انت مو وعدتني تجيبها؟؟؟؟انا من الضهر وانا انتظرها وماجاني شي غير خيبتي؟
نايف باستهزاء/بس هذا اللي قدرتي عليه ..وين نور؟نور في بيت اهلها يعني وين بتكون؟
صبا بنرفزة/انت مو وعدتني تجيبها عندي؟
نايف/تبيني اروح ادق باب بيتهم واقول لهم عطوني بنتكم تسلي مرتي وبعدين اردها لارجعت من اشغالي!!!
صبا/انت ماقلت كذا الضهر؟؟
نايف/وماقلت لك انها اليوم بتكون عندك؟
صبا/شلون يعني؟
نايف/يعني انا دقيت اشوف متى ممكن تجيك ..وارتب وضعها؟
صبا بتردد/دقيت لمنو؟
نايف/مو شغلك؟
صبا/انت تكذب عليّ صح؟
جاها كف غير متوقع ابدا في ها اللحظة وجرها من شعرها وقال بعصبية/كم مرة قلت لك لاتقولين لي ها الحكي ولاتخاطبيني بها اللهجة يابنت الفقر؟واذا كذبت عليك شبيصير بالله!!!
ماكان تفكيرها بذيك اللحظة اذا كان يكذب عليها ولالا؟
كل تفكيرها بالكف اللي جاها بوقت ماتوقعته!!!
حست بالاهانة بجد وبحرقة الاعصاب وبكت...
ماقدرت تمسك نفسها ها المرة وبكت بقوة بعد,,,,
نايف وكانه يبرر خطاه/انتي منك..من قال لك نرفزيني بكلامك اللي يغث؟
صبا ماردت عله ورمت وجهه على الجهة الثانية من الكنبة وترك شعرها بعد ماكان شاده بقوة,,,,,
نايف/.............................
لحظات مرة كان يعيشها لاسيما انه مايقدر على دموعها بصمت كيف وهي تشاهق جنبه؟
نايف بهدوء/صبا.....طالعيني...
صبا وهي تصارخ بوجه بعد مارفعته/انا مستعدة احلف لك انك مو بشر؟؟؟؟انت شيطان يانايف وعايش بصورة البنى ادم!!!!انا اكرهك اكرهك....انت حقير وسافل ونذل.....
نايف وهو يناظرها وفي باله شي/وشنو بعد!!!!
سكتت وبلعت ريقها....
,,,,,,,,,,,,,,,,,,,,,,,,,,,,,,,,,,,
يالله شباب اشوفكم بكرة على خير بعد ماتتركون لي تعليقاتكم للي بيصير في بارت بكرة ان شاءالله


مراحب فيكم يالغلا ولكل اللي انضموا لنا والف شكر لكم على روعة الكلام والتواصل,,,,,

صحيح بالنسبة للي قالوا يبون بارت طويل بالاسبوع انا بقترح عليكم اقتراح وهو انه يكون بارت يوم الخميس طويل شوي بس بدون مايكون فيه بارت يوم الجمعة يعني يندمجوا اثنينهم مع بعض....قرروا انتوا وعطوني خبر,,,,,


[COLOR="purple"]البارت الثامن والعشرين[

/COLOR].....

ليالي/نمتي؟
اصايل/لاطبعا....
ليالي/وش اللي تفكرين فيه بالضبط؟
اصايل بتنهيدة/كل شي صار اليوم؟
ليالي/وتحديدا موقف ضاري؟ليه ماتقولينها صراحة؟؟؟
اصايل/اذا تبين الصراحة مو ضاري اللي شاغلني كثر جاسر؟
ليالي/جاسر؟؟؟؟
اصايل/قاعدة اربط بين تصرفاته ومو قادرة اوصل لااي خيط؟
ليالي/شيليه من بالك مايسوى تتعبين نفسك بالتفكير فيه.....
اصايل/صدق!!!
ليالي بلامبالاة/انا قاعدة افكر بهتون.....وش ممكن تقول لمتعب اذا كلمته؟
اصايل/توقعتها تدق له اليوم بس مادقت..ان شاءالله بكرة تدق ونعرف شسالفتها؟
ليالي/ماودك تشوفينها؟
اصايل/اذا شفتها بكفخها فماله داعي اشوفها بعد!!!
ليالي/وش تتوقعين يكون صاير لها علشان تطلب تكلمه بعد ثلاث سنين ؟؟؟؟
اصايل/ياانها تطلقت وتبي ترد له ياان زوجها مات!!!
ليالي/بس!!!!هذا كل اللي شاغل تفكيرك؟
اصايل/يعني مالها أي سالفة تكلمه غير عن ها الشي..
ليالي بتنهيدة/يمكن تكون مشتاقة له ويوم شافته ماقدرت تخبي شوقها له اكثر وكلمته باندفاع واللحين تندمت يوم رجعت بيتها وقابلت زوجها؟
اصايل وهي تناظرها بنص عيون/وش ها الحكي؟؟؟من وين طالع!!!
ليالي بتنهيدة اكبر/لاتفكرين ان اللي يحب ممكن يبيع بسهولة؟؟؟وينسى بسهولة اكبر؟؟؟
اصايل اعتدلت بقعدتها/أي بس انتي مو قاعدة تقولين لمتعب ها الحكي؟؟؟
ليالي/لاني ماابيه يتعلق زيادة بسراب يااصايل وفي النهاية مايربطهم قدر؟؟؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,
اول ردة فعل جتها انها حطت يدها على خدها خوفا واتقاء للكف اللي بيجيها...
بس ردة فعله كانت اهداْ من انها تتوقعها قال لها بهدوء/قومي ندخل نام بلاوجع راس اخر الليل؟
صبا بخوف وقفت تركض للغرفة وبمعنى اخر تهرب من الوحش الادمي..... دفنت وجهها تحت المخدة وقامت تبكي بدون صوت ومافي غير شهقاتها تعلى بين اللحظة والثانية.....
مرت دقايق طويلة وثقيلة عليها وجاها احساس ان نايف مات بمكانه بالصالة لانه ماله صوت ولافي صوت تلفزيون ولاشي وهو ماله بالعادة يقعد ساكت!!!!
فزت مرة وحدة وهي تشهق بقوة وكان نايف بذيك اللحظات جنبها ويتاْمل فيها وهي تبكي ويوم فزت كذا بمكانها هو اللي تخرع لانه كان مندمج مع شهقاتها وبكيها..
نايف بخوف/وش فيك؟
صبا بخوف اكبر/انت هنا؟؟؟مامت؟
نايف وهو يناظرها باستغراب/اموت؟؟؟هذا اللي تبينه اني اموت؟
صبا بخوف/لا....بس انا ماسمعت صوتك وخفت؟انت مالك بالعادة تقعد ساكت ماتتكلم وماانتبهت على قعدتك جنبي؟؟؟
نايف تقرب منها ولامس خدها وقعد يمسح دموعها باصبعه وهي تشاهق...
قال لها بهمس/خلاص...ليه البكي اللحين؟
صبا/لانك بتضربني؟
نايف/انا ماقلت لك اني بضربك؟؟
صبا/بس انت بتضربني؟
نايف/اشششششش...خلاص وقفي دموعك وخلينا ننام انا مافيني حيل بعد اسهر اكثر من كذا!!!
صبا/...............
نايف/ها نمنا؟
صبا بتردد/تصبح على خير....
نايف باعتراض بعد ماحطت راسها على الوسادة/شنو يعني!!
صبا بعد مارفعت راسها/توك تقول تبي ننام!!!
نايف بتردد/أي......يالله نامي!!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,
يوم ثاني الصباح......
كان جاسر طالع وريم بالصالة واخذها فرصة..
جاسر/احم احم....السلام عليكم..
رفعت راسها...../وعليكم السلام..شلونك جاسر؟
جاسر/الله يسلمك....انتي منو؟
ريم/انا ريم....
جاسر وفي باله عرفنا انها اختك ياشاطرة مو انتي؟/هلا وغلا...كيفك وكيف دراستك؟؟
جاسر/تمام وين امي وخالتي؟
ريم/امي طالعة مع حنان اختي وخالتي اعتقد انها بالمطبخ الخارجي...
جاسر/امر اسلم عليها قبل لااروح الدوام....يالله بخاطرك؟
راح امه طيران على المطبخ وهي واقفة مع الطباخ تسولف معه عن غذى اليوم...
جاسر/اقول يالحبيب اتركنا شوي انا و الوالدة؟
تركهم الطباخ وطلع ولفت له ام جاسر بسرعة/خير يمه في شي؟
جاسر/اول شي صباح النور لااحلى ام جاسر بالعالم!!
ام جاسر/صباح الانوار ياعمري...ياجعل دربك السعادة؟
جاسر/ثاني شي....انتي ماودك تشوفيني عريس!!!
ام جاسر/منى عيني والله!!!
جاسر/معناته كلمي اختك ام عادل اليوم....انا ابي حنان تكون مرتي!!!
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,

تهاني/وحشتوني يابنات؟
ليالي/والله انتي اللي لك وحشة كبيرة قولي وش مسوية بالمذاكرة؟
تهاني/بتطق نفسي..وين معكم سوالف ووناسة ومشاهدة وتعليقات !!!هنا محصورة بغرفة كاملة مافيها الاالمكتب اللي قاعدة عليه انا والثاني قاعدة عليه بسمة وامي قبالنا؟؟؟
ليالي/زين تسوي فيك عمتي!!!
تهاني/كذا ياليال؟؟؟وانا اللي بموت علشان اشوفك؟
ليالي/ماتدرين يمكن نلتقي؟
تهاني/قولي والله يعني خالكم ها المغثة مابيجي اليوم؟
ليالي/اقول مامغثة الا انتي ووجهك؟؟؟
اصايل/منو تحاكين انتي!!!
ليالي/هاذ ي الدبة تهانيوا؟
اصايل/شعندها شهيناز؟
ليالي/ترضين عاد انها تقول عن متعب مغثة؟
اصايل شهقت وسحبت الجوال من ليالي/جيبي اعلمك فيها؟؟؟؟؟تعالي انتي يابنت اهلك منهو المغثة بالله؟
تهاني/ضاري؟؟؟؟
اصايل بضحكة:/أي والله ماكذبتي...وصلتك الرسالة الامسية؟
تهاني/أي ومت ضحك.....احسكم مراهقين اثنينكم....
اصايل/طالعين لك....المهم بقوم اتجهز متعب جاي وطالعين نتغذى تبين شي يالغلا؟
تهاني بقهر/وين مطعم التنور بعد؟
اصايل/لامااعتقد اليوم التمشية مختلفة؟
تهاني بحسد/وفيها ملاهي بعد!!!!
اصايل/مافيها الاعيونك الحارة ياحسودة ....ياام عبدالله الثانية؟؟؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,
صبا/نايف.....نايف اقعد جوالك يدق؟
نايف وهو فيه النوم/خله يولي؟
صبا/انت مو رايح دوامك مدري الشركة مدري وين اليوم؟
نايف وهو يتثاوب/لا نعسان ومو قاوي اقوم من الفراش؟؟؟
صبا/طيب يمكن يبونك ضروري رد عليهم وبعدها ارجع نام...
نايف/اووووف وش ذا الازعاج من الصبح انتي الثانية؟
صبا بنرفزة/وانا مالي!!!!جوالك اصلا اللي صحاني من النوم؟
نايف/يبى قومي قفليه وريحيني !!!
قامت لعند مكان الجوال واللي قريب من الكومنديو اللي بجنب نايف وتوها بتمسك الجوال الا يد نايف طابقة عليه بقوة.....
لفت له بسرعة تستفسر وقال بشماتة وهو يقفل الجوال/نسينا انك ممنوغة من لمس ها الشي؟؟؟؟
تنهدت بقوة وطلعت من الغرفة كانت حاسة بنرفزة داخلها مو قادرة كيف تطفيها ورغم صوت نايف الصارم اللي كان يناديها بس مااهتمت ولارجعت له...
دخلت المطبخ تغسل وجهها وهي تخفي اثار البركان اللي على وشك الانفجار....
ظلت واقفة تحت صنبورالماي ثواني طويلة ماعدتهم بس حستهم مروا بسرعة......
سؤال واحد كان يجول في بالها ليه هو يعاملها كذا مثل المساجين؟؟؟؟؟
أي ها الشي لازم تساله وغصبا عنه يرد عليها؟؟؟
سكرت الصنبور بسرعة وهي رايحة لنايف الغرفة تساله ووقفت يوم شافته ساد مدخل المطبخ بطوله وهو يناظرها.....
وقفت في مكانها وتلاشت كلماتها واسئلتها...
نايف وهو مكتف يدينه/انا كم مرة بقول لك اذا ناديتك توقفين تسمعيني وماتمشين؟؟؟؟
صبا/......................
نايف/ردي...خل نسمع الدرر اللي بتقولينها من الصبح؟
صبا /مافرقت عندي؟؟
نايف باستهجان/وشي اللي مافرقت عندك بالضبط؟
صبا/يعني انا هنا سجينة وسواء التزمت بالمطلوب مني ولالا مدتي طايلة وماهي معروفة !!!!
نايف/هذا اللي قدرتي عليه؟
صبا رفعت شعرها اللي كان طايح على خدها واشرت له بيدها وقالت/وانت هذا اللي بتقدر عليه كف وتنتهي السالفة عندك؟انا اموت واعرف مين اللي عاطيك دروس في ضرب البنات!!!ومن اللي قال لك ان البنت اذا انضربت بتمشي معك سيده!!!!
نايف/يعني تكونين تبين تغيرين وجهة نظري علشان مااضربك؟؟؟لاماحزرتي ابدا ياصبا بتضلين كذا لين تتاْدبين؟
صبا بعصبية/انا متاْدبة قبل لااشوفك واسمع صوتك فيها يا......
تقرب منها بخطوات تخوف وهو يقول لها/ياشنو؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,
شمايل/بس وصلنا....
ريم/شنو؟
شميل/بسوي لي حفلة بالبيت وبعزم رفيقاتي لها..
ريم/طيب....وكيف نشوف ليالي هانم احنا ولا ناوية تعزمينها ضمن المعازيم؟؟؟؟
شمايل/شدعوة قالوا لك انا كذا!!!!بهينها وبذلها وبتشوفين...
ريم؟/شبتسوين يعني؟
ام عادل/شعندهم البنات؟
ريم/تعالي سمعي يمه..اقول لها ابي اشوف مرة جاسر البدوية وهي تقول بتسوي حفلة بالبيت لصديقاتها وبتخليني اشوفها؟
ام عادل وهي تضحك/وهي الصادقة شمايل خل تستفيد من قعدتها بالبيت ببلاش؟
ريم/انا مو فاهمة؟
ام عادل/شمايل قصدها تخلي ليالي تخدم بالحفلة حالها حال الخدم...صح يمه؟
شمايل/تعجبيني ياخالتي دايم فاهمتني؟
ريم/انتوا شلون فكرتوا بها االفكرة ؟
ام عادل باعجاب/وي فديتها بنتي هاذي انا مربيتها بيدي؟؟
ريم/طيب ويمكن جاسر يعترض على ها الشي ولايزعل؟؟
شمايل باحتقار/جاسر مايقدر يسمع صوتها ولاسيرتها تبينه يضايق نفسه ؟؟؟لاتطمني اخوي ارفع منها ومن سوالفها!!!!!
ريم/طيب وابوك وجدك؟
ام عادل/جدها اخر واحد يتكلم بالسالفة!!!مو كفاية مسكنينه عندهم بالبيت !!!وابوجاسر مو لازم يدري واذا عرف قولوا انها كذابة عزمناها تتونس معنا ولانها مو متعودة على القعدة متعودة على الشغل في بيت ابوها قامت مع الخدم تشتغل ويوم كلمناها قالت انا مرتاحة..
شمايل/ههههههههههه
,,,,,,,,,,,,,,,,,,,,,,,,,,,,,,,,,,,,,,,,,,,,,
باقي نص ساعة ويمر عليهم ياخذهم مثل ماوعدهم البارحة.....
وهو كل خمس ثواني تمر يرفع جواله يتاْكد اذا فيه اتصال ولالا؟؟واذا كانت الشبكة موجودة ولامقطوعة؟؟؟؟
من الامس لليوم وهو مو مرتاح ولابيشوف الراحة الااذا دقت عليه وقالت له وش تبي فيه؟
اصلا هو بحياته كلها ماارتاح ولاشاف الراحة ابدا!!!!
من صغره واليتم ملازمه ورفيقه...والوحدة عنده اعز مايملك......لااهل ولااصحاب ولاحبيبية؟؟
وش بعد تبين مني يادنيا مو كفاية اللي اخذتيه؟؟؟ولاماشبعتي بعد من همي وحزني والمي!!!!
مو كفاية اخذتي امي وابوي واختي من وانا صغير وخليتي الدنيا تصفع فيني من كل جهة!!!!وبعدها اخذتي خالد اللله يرحمه اعز شخص كان عندي بالوجود (خالد كان صديق متعب الوحيد واللي ماعنده غيره واللي توفى يوم كانوا بالجامعة),,,وكملتيها معي يوم اخذتي مني هتون اللي كنت غرقان فيها وفي هواها!!!!
وحرمتيني من ليالي واصايل مدة طويلة!!!!
خلاص يادنيا خلاص...ابي ارتاح وانسى شوي من تعبي وضيقي واشوف الفرحة حواليني بوجود اصايل وليالي...ابي افرحهم ويفرحوني وابتعد عن كل شي يضيق الصدر.....
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,
ضاري/وخطبتها؟
جاسر بفرح/وليه مااخطبها؟
ضاري/وغادة؟
جاسر/غادة كانت علاقة عابرة وبعدين من قال لك اني كنت احبها كل اللي بينا مكالمات خالية من انواع الرومنسية؟
ضاري/أي بس ماتلاحظ انك مترع ياجاسر بسالفة الخطوبة؟
جاسر/لا...
ضاري/بعدها عندك بالبيت شهر شوفها كل يوم وسولف معها وبعد الشهر قرر اذا كنت تبيها وتكمل معها لو مجرد انجذاب لاغير!!!
جاسر/خلاص انا قررت ومابتراجع عن قراري!!!
ضاري/والله انا احس ن السالفة بتدبسك ياجاسر لاتنسى انها بنت خالتك يعني لو بغيت تفك اللي بينكم بتكون صعبة لان فيها اهل؟
جاسر/كل اللي يهمني اشوفها قبالي واسمع صوتها الشفاف وبس!!!
ضاري/أي بس صوتها الشفاف على قولتك يقلب بعد الزواج الى نشاز لو ماكان فيه أي تفاهم؟؟؟؟
جاسر/انت ليه تقفلها بوجهي!!
ضاري/انا مابيك توقع ياجاسر....
جاسر/انا وقعت وانتهيت خلاص؟
ضاري/طيب مو انت قلت لها تبي تسولف معها؟انتظر لين تسولف معها وبعدها قرر؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,
صبا جمدت مكانها من الخوف اللي شلها.....ساعة تقول بيجيها الكف يمين وساعة تقول بيجيها شمال وساعة تقول اول بيشدها من شعرها,,,,
لين صارت نقطة النهاية ووقف قبالها.....بعد ماحبس انفاسها من الخوف...
رفع وجهها الصغير بيده القاسية وخلاها تناظره وهو بعده ماسك وجهها....
نايف/ياشنو ياصبا؟ياطويلة اللسان؟
صبا/..................
نايف/عيديها ليش سكتي!!!!خفتي!!
صبا باندفاع/انا ماعدت اخاف منك لاني عارفة انك مو بشر ولابتكون بيوم من لاايام؟؟
نايف/حلو وبعد!!!
صبا/.................
نايف/تتكلمين بالقطارة؟؟طلعي كل اللي عندك علشان اطلع انا اللي عندي......
صبا/قلت لك قبل انا مااحبك اكرهك واذا بتضربني اضرب ماعادت تفرق معي واتمنى اصلا تضربني لين اموت وارتاح منك؟؟
نايف/صبا ترى حاجتك عندي يابابا؟ وعيب تكلميني بها الطريقة...يالله اعتذري بسرعة علشان اسا محك؟
صبا/تحلم,,,,,سامعني تحلم....حتى وان كانت حاجتي عندك ماابيها خلها تنفعك؟
ترك وجهها بقوة واندفت بعيدة عنه شوي....
نايف بقوة/طيب....بنشوف ياصب بنشوف....بس خل اقول لك شي قبل لاارجع انام واعتبيه كرم مني اني قلت لك...اللي كان على الخط قبل شوي زيد وكان يقول....ولاتدرين بلاش الكرم معك اصلا حتى الجميل اللي كنت بسويه معك ضايع ومامنه فايدة!!!!!
قالها وتركها بدوامة صراعات بروحها...
كانت فاتحة عيونها على وسعها وفكرها مصدوم...زيد؟؟؟وش يبي؟؟؟واي جميل اللي كان بيسويه فيني!!!!اووو ف ياحسرتك ياصبا؟ماقدرتي تمسكين لسانك عنه شوي!!!شسوي اللحين ياربي.....
اكيد كان بيخليني اشوف نور وانا الغبية تهورت ورميت عليه كل اللي بقلبي!!!
وش الدبرة اللحين ياصبا؟؟؟؟
رجع ينام وابتسامته شاقة الحلق وهو ينتظرها تجيه باي لحظة بعد الكذبة اللي كذبها عليها ولالازيد متصل ولاكان بيسوي فيها جميل بس خلها تتاْدب شوي طويلة اللسان,,,,
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,
عبير/اقول يبى تراك الليلة معزوم على العشى؟
ابو عبدالرحمان/وين؟؟؟ومنو اللي عازمني بالله!!!!
عبير/بجاوبك على وحدة بس....كورنيش الدمام....
ابو عبدالرحمان/بتشوون؟
عير/أي والله...
ابو عبدالرحمان/مع اخوانك.....
عبير/لا مع اخواني....الليلة كل واحد عند اهل مرته مانشوفهم؟
ابو عبدالرحمان/مع منو...انتي وزوجك؟
عبير/لاتستعجل الليلة بتشوف.....
ابو عبد الرحمان/تدرين صار لي اسبوع ماشفت اخوك بو ضاري؟
عبير/لي شانت تشوف ابو جاسر؟
ابو عبدالرحمان/أي....من جت اخت مرته عنده بالبيت صرت اشوفه وساعات ماارجع من بيت بو ضاري الا وهو نايم بالملحق؟
عبير/مطولة معهم ها العقربة السامة؟
ابو عبدالرحمان/والله مدري على كلام اخوك يقول بتقعد شهر بس توقعيه يزيد ماينقص؟؟؟؟
عبير/والله عاد هو راضي لو مو راضي ماقعدت...
ابو عبدالرحمان/وش بيقول لمرته لاتخلي اختك تجي!!!
عبير/بذمتك يبى احد يسوي في بيته صياانة يطلع منه!!!وبعدين شمعنى طلعت هي والبنات بس كاهم الشباب عيالها قاعدين هناك؟؟؟
ابو عبدالرحمان/ماعلينا منهم.....احمد ولد اختك من زمان عنه ماخلصت امتحاناته؟
عبير/بعد يومين يبه بيخلص وقال اول مايخلص بيمرك ينام معك.....بتشوفه الليلة ان شاءالله؟
ابو عبدالرحمن/اختك جاية معنا؟
عبير/أي هي وعيالها....
ابو عبدالرحمان/غريبة هي ماتخليهم يطلعون ايام الاختبارات تخاف عليهم؟
عبير/هههههههه
,,,,,,,,,,,,,,,,,,,,,,,,,,,,,,,,,,,,,,,,,,,,,
في مجمع الواحة.....
اصايل/احس اني بنام؟
ليالي/ليه؟
اصايل/يتراواللي محد بالمجمع غيرنا؟؟
متعب/ههههه
اصايل/انت وين جايبنا؟كل المحلات ماتناسبنا؟
ليالي/ياانك تحبين تهذرين كثير...
متعب/ترى صدق هادى المجمع بس ارتاح نسبيا اذا دخلته؟
اصايل/لانه من طقتك ياعيوني نفس الهدوء؟
ليالي ومتعب/ههههه
اصايل/الله....بدخل ها المحل؟
ليالي/توك مو عاجبك المجمع؟
اصايل/بتجون معي ولابتكثرون هذرة؟
ليالي/لابنقعد نشرب لنا قهوة واخذي رحتك؟
مشت عنهم وراحوا يطلبون لهم قهوة....
ليالي/مبين انك مانمت البارح؟
متعب/.................
ليالي/اكيد تفكر بالموضوع؟
متعب بتنهيدة/محتار من اللي تبيه مني؟
ليالي/اذا تبي نصيحتي لاتفكر بالسالفة يامتعب....لاتقلق حالك ...
متعب/ماقدرت تغفى عيني البارحة وانا خايف تدق باي لحظة ومااسمعها؟
ليالي/اعذرك التفكير مهلك وشين....
متعب/............
ليالي/متعب ابي اشاورك بشي..
متعب/شنو؟
ليالي بتنهيدة/ابي اكلم ابوي؟من زمان ماسمعت صوته؟
متعب/...............وليه تشاوريني بعد!!!
ليالي/مدري اخاف اذاكلمته يفكر بااصيل ويجي ياخذها؟وهذا اللي مرددني؟
متعب/ياخذ اصايل؟؟؟لافكينا كل شي ولا ها السالفة ياليالي....لااخذها ولاتروح...انتي مو شايفة كيف متحمسة تبقى هنا وماترجع وقاعدة تخطط تدرس من جديد؟؟؟وبعدين لاان ولاانتي بنتطمن لو رجعت لعند ابوك مرة ثانية وبينشغل بالنا عليها؟؟؟
ليالي/مو هذا اللي خلاني مااتهور واقولك بالاول....انا ماابي اقطعه هذا ابوي وانا منه وفيه رضيت ولامارضيت؟؟؟بس سالفة اصايل واقفة بالنص بيني وبينه؟
متعب/اتركي السالفة للوقت وبعدها شوفي وش يصير؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,

في غرفة هتون....
هتون وهي ماسكة جوالها اللي ماتركته من البارحة/خير يمه في شي؟
ام جاسر جلست جنبها/أي فيه....
هتون/خير شصاير؟
ام جاسر/سالفتين ابي اكلمك عنهم؟
هتون/شنو؟
ام جاسر/وحدة تخصك ووحدة تخص جاسر اخوك؟
هتون/انا!!!!
ام جاسر/واخوك......
هتون ببرود/خير...
ام جاسر/اليوم الصباح جاسر كلمني عن حنان بنت خالته وان يبيها؟
هتون بلامبالاة/البارحة قال انه يبي وحدة فيهم بس ماقال انها حنان؟
ام جاسر/أي بس الصباح قال حنان وشدد عليها بعد؟
هتون/وطبعا انتي الفرحة موواسعتك؟
ام جاسر/قبل لااقولك عن فرحتي بقول لك الخبر الثاني..
هتون/,,,,,,,,,,,,
ام جاسر/في واحد جاي يخطبك؟
رفعت راسها وطاح الجوال من يدها وقالت بارتباك/انا!!!
ام جاسر/أي انتي ليه مستغربة؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,صعدت فوق عند الحمامات وطلعت جوال سوا اللي طلعه لها متعب...ودقت على رقم ضاري بالشركة وانتظرت كثير بعد مادخلت التحويلة لين رد عليها حضرته....
ارتبكت. يوم سمعت صوته لانها اول مرة تسمعه بالتلفون..
ضاري/نعم...
اصايل بتردد/ضاري...
ضاري/نعم....
اصايل بعد نفس عميق/مشغول؟
ضاري بعد سكوت طويل/انتي دانة صح؟
اصايل وهي تسب فيه على سكوته لان البطاقة بتنتهي وهو ماقال شي/أي......
ضاري/هلا...
اصايل/شلونك....
ضاري/تمام....انتي شلونك....
اصايل/بخير....
ضاري/وكيف طلعة الكورنيش امس؟
اصايل/تمام....
ضاري/.................
اصايل/................
ضاري/...................
اصايل/كنت بقولك اني اليوم بروح الراشد
ضاري/بروحك؟
اصايل/لا....
ضاري/يعني بشوفك ولالا؟
اصايل/احتمال؟
ضاري/متى؟
اصايل/اللحين...كلها ربع ساعة وطالعين له وبنجلس لين صلاة المغرب هناك,,,,,بتجي؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,

يالله ابي تعليقات طول بعرض ترى بكرة الحفلة اللي بتسويها شمايل واصايل وضاري يمكن يلتقون بالراشد وصبا ونايف و...؟؟؟

ابي تعليقاتكم وتوقعاتكم انتوا؟

مرحبا فيكم كلكم...
اول شي مشكورين حبايب قلبي على سؤالكم واهتماكم فيني..
ثاني شي حابة اعتذر منكم عن التاْخير اللي مو مقصود والله اني منحرجة منكم بس المشكلة عندي وكالعادة بالاتصالات...بجد للبارحة الساعة عشر بلليل وانا احاول انزله وماقدرت ومااستوى الا قبل شوي...
معليش اتمنى تعذروني...
وماعندي شي بعد اضيفه...
تاْخرنا بارتين صدق بس يالله بنكمل اليوم عند اخر بارت وقفنا فيه.......وانا على فكرة متعمدة ماادمج لكم بارتين مع بعض ابي اشوف رايكم بقفلة اليوم وردات فعلكم.....

البارت التاسع والعشرين,,,,,
,,,,,,,,,,,,,,,,,,,,,,,,,,,,,,,,
اصايل/بتجي؟
ضاري/انا بالدوام اللحين بشوف بعدين؟
خاب املها كثير من كلمته وقالت بسرعة/طيب مع السلامة,,,
تردد قبل لايسكر لانه يبي يسالها اذا كان معها موبايل يتواصلون فيه بس هي ماعطته مجال وسكرت بسرعة....
تندم انه تسرع وعطاها ها الاجابة وهو اصلا بمجرد سكرت قام من مكتبه على الراشد!!!!
************************************************** ***************************
وقفت عند باب الغرفة بتردد,,,
تقدم رجل وتاْخر الثانية....
احساس متناقض قاعد يعذبها...ياتدخل وتعتذر منه وتمسح بباقي كرامتها الارض!!!
ولاانها تتراجع وتخليه يولي وماتعبر الموضوع وتعطيه أي اهمية وتبقى على شوية من قوتها.....
تنهدت بحرقة....
أي قوة ياصبا أي قوة؟؟؟وعن أي كرامة تتكلمين!!!
انتي عايشة هنا بسجن مع نايف ويمكن ان اتصال زيد يحررك شوي ويفسح لك مجال لشوفة اهلك ويعطيك شوية حرية وتنفس بعيدا عن سجنه؟؟؟
بس لو مااهتميتي ياصبا يمكن يحط في باله انها مافرقت عندك شوفتهم من عدمها وينسى السالفة من الاساس نهائيا!!!!
تنهدت بحرقة اكبر للي وصله لها عقلها بانها لازم ترضيه لانها قاعدة تحت امرته وهو الربحان بكل الصولات والجولات معها,,وماهي فارقة معه باي شي,,,
تقربت من الفراش وهو مسوي روحه نايم وزين ان ابتسامته مافضحته ذيك الساعة وطلعت بمجرد شافها جاية!!!!

صبا بهدوء وهي تجلس جنبه وتحط يدها عليه علشان تصحيه/نايف...نايف..نايف قوم ابي اكلمك؟
نايف بتاْفف مصطنع/طلعي برى!!
تنهدت وحست انها خسرت الجولة من اساسها وفرصتها ضاعت معها ها المرة,,,
صبا/انا اسفة..
نايف بعصبية/علشان السالفة فيها اهلك صح؟
صبا/..............
نايف/بتكوني اسفة كوني ياصبا بس حطي في بالك اني السالفة شلتها بكبرها من بالي ومابتشوفين طيف احد فيهم وانتي على ذمتي!!!
صبا/...........
نايف بشماتة/اشوف غيرتي رايك عن الاسف؟؟؟؟ولاماعاد له لزوم؟؟؟
ماكان في جواب غير دموع الذل اللي جابوها لعنده...
نايف/شفتي ان احساسي صحيح وماجابك لعندي غير السالفة هاذي!!!!
صبا بصوت مبحوح عالي وهي تبكي/مو صحيح...
نايف/لاوالله!!!
رمت بنفسها بحضنه وسط حيرته وذهوله وكملت بكيها ومشاهقها على صدره/انت سجنتني هنا وماعندي غيرك في ها العالم ...انت وبس!!!
وحالتنا كذا صايرة كل ساعة ضرب وهواش وصراخ ومابينا أي تفاهم ولاكلام مثل العالم!!!!

حوطها بيده الثانية وقربها لحضنه اكثر واكثر وهمس لها/صبا...
صبا من بين دموعها وهي تدفن باقي وجهها بصدره/لاتقول شي....خلينا ننام احسن....لان احنا اذا قعدنا ماعندنا غير الهواش؟
هو اللي تنهد بقوة ها المرة وكان ودها ترفع راسها تشوف ملامحه كيف صايرة بس ماقدرت..
نايف/انتي السبب ياصبا....؟؟اصلا كل شي انتي بعنادك خليتيه يصير!!انتي بس لو تسمعين الكلام ماصار لك شي....
صبا/..................
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,,,
ام جاسر مااشوفك فرحتي يعني؟
هتون/.................................
ام جاسر/لابالخبر الاول ولاالخبر الثاني؟
هتون تنهدت وقالت بكبرياء/بالنسبة لموضوع جاسر فاانا اعتقد انه مستعجل كثير ويبيله وقت قبل لايتخذ ها القرار ومايتسرع فيه؟
ام جاسربنرفزة/شها الحكي؟؟؟هذا بدل ماتباركين انه يبي بنت خالته؟
هتون/مو علشان كذا انا ماابيه يتسرع!!!اذا تورط معهم بكرة فكته بتصير اصعب؟
ام جاسر بصراخ/انتي ماتستحين تقولين ها الكلام؟
هتون بلامبالاة/ولدك فجاْة وبدون أي مقدمات قال ابي فلانة وهو لاعمره جلس معها ولاحكى...ماتحسينها غريبة ياام جاسر؟
ام جاسر/لا...كان مغمض عيونه ويوم فتحها لقى بنت خالته قباله؟وانها تسوى بنات العالم؟
هتون/لاتخلينا نكذب على نفسنا...حنان لاهي من النوع اللي يروق لجاسر ولالنا بعد ولابيروق له حتى بعدين؟
ام جاسر/لاتقولين كلمة زيادة عن بنت اختي لااذبحك؟
هتون/كيفكم...
ام جاسر/ماعلينا من ها السيرة وش رايك بالمعرس؟
هتون/............................
ام جاسر/مااشوفك فرحتي يعني!
هتون /.........
ام جاسر/متى ادق لاامه واعطيها موعد علشان يجون يخطبون رسمي؟
هتون بكبرياء/ماله داعي يجون اصلا؟؟؟
ام جاسر/شنو يعني؟
هتون بنفس الكبرياء/قولي لهم ان البنت مو موافقة ومالها رغبة بالعرس؟؟؟؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,,,,,


رانيا/حفلة؟
ريم/أي حفلة...
رانيا/وش المناسبة طيب....
ريم/تقول لمة اصحاب؟؟؟من بعد الامتحانات ماعدنا التقينا...
رانيا/أي بس شمايل ماتحب الجمعات ابدا!!!وتتهرب منهم في معظم الاحيان وش اللي خلاها تفكر هي بنفسها تسوي حفلة؟
ريم/...............
رانيا/وش فيك ساكتة؟
ريم بتنهيدة/مدري يوم كلمتني كانت مع بنات خالتها وضحكهم على يوم قالت لي عن الحفلة وها الشي خلاني افكر ان السالفة فيها شي....
رانيا/شنو يعني!!!
ريم/هذا اللي ماوصلت له بعد....
رانيا/غريبة....
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,
يوم ثاني الصبح....
فتحت اصايل عيونها على صوت الباب اللي يندق وقامت وهي متضايقة من اللي بيكون جاي بها الوقت..
فتحت الباب قبل حتى ماتغسل وجهها ولقت قبالها خدامة بيت بو جاسر....
اصايل/خير...
مدت لها الخادمة بكيس وقالت لها/هذا من عند ماما شمايل ويقول انتي لازم تلبسي وتجي الحديقة الساعة سبع ونص علشان هي فيه حفلة مع صديقات!!!
عطتها الكيس ومشت ودخلت اصايل وهي ترفع حاجب وتنزل الثاني من العجب...
الكيس اكيد لليالي...وبس طرى اسم اختها في بالها رمت الكيس بسرعة في الصالة وراحت لها الغرفة تشوفها لان ليالي من البارحة كانت تعبانة وماقدرت تكمل التمشية معهم فرجعوا علشانها...
دخلت ولقتها نايمة ...تقربت منها وتحسست جبينها ولقت حرارتها نزلت شوي....
تنهدت وطلعت علشان لاتصحيها من نومها وراحت الصالة...
فتحت الكيس وتخرعت يوم شافت اللي فيه؟؟؟؟لبس مثل لبس الخدامة اللي جابته بالضبط؟؟؟؟
تبي ليالي تلبس مثل الخدم وتروح حفلتها؟؟؟؟؟وش ها الذل والمهانة بس!!!
طيب ياشمايل هانم طيب...طيب يابنت اهلك يللي ماتربيتي بتشوفي منهي ليالي اللي تبيها تخدمك وتخدم ربعك بحفلتكم ياجعلك ماتتوفقين لاانتي ولاهم!!!
رمت كل شي في يدها وتسندت على الكنبة وغمضت عيونها تتذكر احداث اليوم اللي فات...
بعد ماطلعوا من الواحة راحوا الراشد مثل ماكانوا مخططين وتغذوا وقاموا يتمشون وهناك لمحته من بعيد....
كان موجود وجايب جاسر معه بعد يخاويه!!!
طيب ليش ثيقل نفسه عليها وقال بيشوف وضعه؟
لكن زين ياضاري بتشوف....كانت تناظر بعينه اللي اكيد كانت تدورها بين البنات ومالقتها؟؟؟وحتى ماشاف منها نظرة لو بالغلط؟؟؟
كانت تتصدد عنه كل ماناظر بجهتها علشان تعلمه يكابر ها المرة عدل!!!
اصلا هي ماكانت تبي تقعد معه وتحاكيه لو شافته ,,كانت بتمر تسلم عليه وتمشي بس حتى السلام هو اللي خسره؟؟؟
بعدها ليالي حست بتعب وتكنسلت روحتنا للكورنيش مع عماتي وجدي اللي متعب قال لعمتي عبير تعزمه معنا ورغم ان ليالي اصرت ان احنا نكمل وهي بتريح شوي وبتصير بخير بس احنا رفضنا وقعدنا معها ومتعب اصر يوديها المستشفى وهي رفضت قالت ماله داعي واذا ماصارت بخير بعدين بتشوف...
هذا كل اللي صار امس يااصايل مافيه شي مميز بس اليوم وشمايل هانم وسالفتها واللي تبيه من ليالي...............لازم تقومين ياليالي لازم...
مالازم تتعبين اليوم وتستكتين عن حقك وماتردينه!!!!
,,,,,,,,,,,,,,,,,,,,,,,,,,,,,,,,,,,,,,,,
نايف/علامك ساكتة ومتضايقة من البارحة ومالك خلق شي؟
صبا تنهدت وقالت/ولاشي...بس احس نفسي تعبانة؟
نايف/هههه اول مرة ادري ان في ناس تتعب من كثر الراحة اللي هي عايشة فيها؟
ماردت عليه وهي مقررة من البارح تختصر معه كل كلمة يقولها اتقاء لااي شي....
نايف/طيب قومي خذي لك حمام واسترخي فيه وبعدها قومي افطري مثل العالم والناس....
كملت عنه بشماتة/وبعدها ارجعي نامي!!!!!خوش والله...يكون تغير البرنامج عن كل يوم؟
نايف/انا بسالك انتي أي هو افضل لك تخدمين طول اليوم في بيت اهلك الملكي!!!!ولاتقعدين اميرة مدللة ومرتاحة؟
صبا وهي تتمتم بينها وبين نفسها/اميرة بس عايشة بروحها؟
نايف/لان الاميرة بالعادة تقعد على العرش بروحها وماتبي احد يشاركها فيه؟
صبا/..............
نايف/مااشوف رديتي يعني؟
صبا/ماعندي شي اقوله؟
نايف/.............
صبا/...........
نايف بتاْفف/ طيب انا ماشي مابتسلمين عليّ!!
صبا بخوف/ليش منت راد هنا مرة ثانية؟؟؟
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,,,,,,,,



الكل كان مستعد للحفلة اللي مسويتها شمايل ويبون يشوفون ليالي ويذلونها...
حتى جاسر كان قاعد بالصالة وينتظر أي احد يمر ولايدخل وماهو قادر يعطي مبرر لقعدته!!!
ام عادل بتوتر/وينها ياشمايل مابينت؟
شمايل/مدري..
حنان/كان المفروض انتي تروحين لها بنفسك علشان تاخذ الموضوع بجدية اكبر؟
هتون/لاتتعبون حالكم ماراح تجي؟
ام جاسر/وليش بالله!!!
هتون/احساسي يقول كذا...
شمايل بنرفزة/واللي يعافيك لاتعطينا احاسيسك واحنا مو ناقصينهم ؟
ام جاسر/روحي شوفيها اللحين؟
شمايل/ماابي اروح عندها ابيها هي تجي بنفسها؟
ريم /هااااي...
لفت لها شمايل/هلا وغلا.....وين رانيا؟
ريم اشرت لطاولة اللي قاعدين فيها شلة بنات/كاهي مع بنات الكورس...انا بعد بروح اقعد معهم لين يجون منال ونورة...
شمايل/جايتكم يالله ...
ام عادل بعد مامشت ريم/ماتروحين لهم الا اذا مريتي بنت البدو وشفتي وش سالفتها؟
هتون في بالها...متعب ..قاعدة مع متعب حمايتها الخاصة؟؟؟اللي مابيرضى لها اكيد انها تجي هنا؟
ياحظها ويابختها...انا احسدها على قربها منه....
جنان/وااااااو شمايلوا مني هاذي انا اول مرة اشوفها بمناسباتكم؟وحدة من قرايبينك؟
لفوا ثلاثهم للبنت اللي جاية عندهم تتمختر وهي لابسة ثوب قصير سماوي مع سلاسل لولو طوال حييل وبوت ابيض عالي وقصة شعرها مبينة حلاوته وشقارته..غير الميك اب الهادى اللي مبين تفاصيلها الجذابة وبيدها عبايتها ويدها الثانية كانت بيد تهاني بنت عمتهم اللي بعد كانت كاشخة...
جنان/منهي هاذي؟
سكتت شمايل وماردت لانها بحياتها ماشافتها ولاتعرفها..
وام جاسر وام عادل ناظروا في بعض باستغراب وحتى هتون بعد!!
وحدها رانيا دفت ريم اختها بالقوة ..
ريم/وجع ان شاءالله كسرتي ضلوعي!!
رانيا بانبهار/شوفي من اللي جاي...
ريم/منهي هاذي اللي مع تهاني تعرفينها؟
رانيا بحماس/هاذي اصايل ياريم اصايل؟؟؟اخت ليالي....
اصايل كانت تمشي وتبتسم بوجوه الكل وكانها معزومة حقيقية لين تقربت من طاولة شمايل واهلها اللي قاعدين عليها وتهاني سلمت عليهم بابتسامة من بعيد....
جنان لفت لها وقالت باعجاب/هلا والله...
اصايل/اهلين...
جنان/ماتشرفنا...
اصايل وهي تناظر فيهم كلهم لانها مو عارفة احد منهم وبالخصوص شمايل وام جاسر وام عادل وقالت بقوة ناعمة/انا ليالي زوجة جاسر!!!!
**********************************************

يالله اول شي بتقولونه البارت قصير مرة مالحقنا ندخل جو فيه الا لقيناه انتهى هههههه كاالعادة!!!
ادري قصير بس علشان الاحداث اللي بتصير في بارت بكرة مايصير اطول هذا اكثر من كذا...
ماعلينا وش تتوقعون يصير بكرة ودور كل واحد فيهم ,,,,
تعليقاتكم وبس هي اللي ابيها


هلا وغلا فيكم كلكم ومشكورين على تفاعلكم معي اللي اكثر من رائع.....


البارت الثلاثين,,,,

********************************
اصايل بثقة/انا ليالي زوجة جاسر...
شمايل بذهول/مستحيل!!!!!!!
جنان وهي تناظر بااصيل وتكلم شمايل/جاسر تزوج ؟؟؟من متى وليه ماقلتي لنا ولاعزمتينا على العرس؟؟؟
ام عادل بعصبية/انتي من وين طالعة انتي!!!!
مسكتها ام جاسر من يدها وقعدتها وهي تهديها وتناظر بعيونها لهتون علشان تصرف اصايل من المكان....
اصايل بثقة اكبر/ليه مادريتوا ان جاسر متزوج!!!!صار له اكثر من شهرين ونص اللحين؟
ريم بتعجب/هاذي اصايل اللي رفضها ضاري؟
رانيا باعجاب/أي.....
ريم/ليه رفضها؟؟؟والله مافيها شي ينعاب؟
بنفس البيت بس بمكان ثاني وتحديدا بالصالة.....
ليالي وهي التعب ذابحها/ثامر.....وين القى.....
لحظة ياجاسر لحظة....هذا الصوت اللي انت قاعد علشان تسمعه قوم الحق قبل لاتطلع شوفها شتبي....
راح طيران لعند باب الصالة اللي كانت واقفة فيه معه ثامر...
ثامر/كلهم هناك ....تبين اقول لها شي؟
ليالي باسى/لا خلاص.....
ظل يناظرها مثل التمثال وبدون مايتحرك من مكانه حتى...
فيها شي حزين ومتعبها...
وقبل لاتمشي قال بصوت محتار/في شي؟
لفت له بسرعة وبانت نظرة الخوف بعيونها وقالت بتلعثم/سلامتك.....
ومشت ...تركته يناظر طيفها وبس!!!!
صبا بخوف/قول أي شي ليش ساكت؟
نايف/ماعندي شي اقوله؟
صبا/انت تقول سلمي عليّ!! وش معناتها هاذي بالله!!!
نايف/معناته انك لازم تتعودين تسلمين عليّ اذا جيت واذا طلعت؟
صبا بتشكيك/بس كذا السالفة؟
نايف/ليش شتبين بعد!!!
صبا/انا ماابي شي بس بعد كلمتك خوفتني...حسيت انك بتتركني اموت بروحي هنا ومحد يدري عني وعن مكاني!!!
نايف/.............
صبا/..............
نايف/صبا....
صبا/نعم...
نايف/.........
صبا/شنو؟
نايف/ها..ولاشي....
صبا/ماتحس انك تتصرف بغرابة ها اليومين.؟
نايف وهو يوقف/لا طبعا!!!
صبا/............
نايف/تبين شي....
صبا/ها السؤال يحيرني يانايف كل ماسالته؟يعني هو انت تسال من أي باب بالضبط؟الرفق بالمساجين ولا جبر خواطرهم ولاشنو بالضبط؟
نايف/صبا يبيلك قص لسان!!!اذا سمعتك تلفين وتدورين بكلامك مرة ثانية فتاْكدي اني بقصه لك ..طيب..
***********************************اصايل بهمس /يالله قمنا..
تهاني وهي تناظر بريم ورانيا اللي جايين صوبهم/ليه..استني شوي...
اصايل/مني هاذي اللي قاعدة تغمز فينا طول الوقت؟
تهاني بلااهتمام/هاذي هتون...ماعليك منها خلها تولي انا مااناظر بصوبها علشان لاتعطي نفسها اكثر من اهميتها...
اصايل/حاسة ان بركان على وشك الانفجار؟
تهاني/سامعة الهمس اللي قاعد يدور بالمكان....سبحان الله ربي سخر لنا جنان اسرع وكالة انباء بالعالم...اللحين كل اهل جدة والرياض دروا عن زواج جاسر؟
رانيا وريم/هااااي.....
اصايل ناظرتهم بس بدون ماترد عليهم...
تهاني/هلا وغلا....
قبل لايتكلمون أي كلمة كانوا نورة ومنال صاحبات شمايل وجاراتهم بنفس الوقت وصلوا عند طاولة تهاني واصايل..
منال/مرحبا....
تهاني/مرحبتين..
نورة وهي تناظر بااصايل/انتي منو؟
اصايل/غريبة....انا ماسالتك انتي منو؟
نورة/سمعت يقولون انك زوجة جاسر الرميحي صدق ها الحكي؟
اصايل/لامو صدق...
منال ونورة وريم ورانيا ناظروا في بعض...
اصايل بثقة/جاسر ولد عمي وزوج اختي ليالي ...
منال/انتي موقلتي انك زوجته...
اصايل/لا انا قلت اني اخت زوجته بس يمكن ماسمعوها عدل لقطوها ونشروها بدون مايدرون هم وش يقولون؟
نورة/يعني جاسر متزوج؟
اصايل/أي..
منال/ووينها زوجته؟
تهاني/زوجته تعبانة الليلة وماقدرت تحضر ....
نورة/ووين ساكنة؟
اصايل/بنفس ها البيت حياك الله باي وقت.....يالله تهاني مشينا....
رانيا/انتظروا شوي ليه بتمشون؟
تهاني/مقدر اقعد اكثر انا ماخلصت اختباراتي وامي قايلة لي لااطول اذا جيت؟
عبير/انتي اللحين ليه تبكين؟
ليالي رفعت راسها/شبيصير اللحين؟
عبير/اللي بيصير يصير....انتي ليه غاثة نفسك؟
ليالي/انا لو دريت عن ها السالفة ماتركتهم يروحون...
عبير/لو انتي ماكنتي تعبانة كنت انا بنفسي اصريت عليك تلبسين وتروحين وتعلمينهم ان الله حق؟؟؟؟ليالي حبيبتي انتي بكبرك تعبانة فلاتزيدينها على نفسك الله يوفقك....بعدين مافي شي يسوى...لو كان صاير شي كان من راحوا رجعوا...بس شوفي كاهم قاعدين ومستانسين...
ليالي/جيت بدخل بس ترددت وخفت كثير علشان كذا رجعت....ياربي احس الليلة مابتعدي ابدا!!!
عبير/انتي ليه متشائمة كذا!!!
ليالي/جاسر اذا عرف شبيسوي فيني وفيها؟
عبير/ماراح يسوي شي انا اضمنه لك...اذا خوفك منه تطمني ماراح يسوي أي شي....واذا كان احد بيسوي فهو انتي ياليالي؟ماالمفروض ابدا تسكتين عن حركتها؟انا ماراح اسكت لها بس اني ماابي احرجها اللحين قدام ضيوفها بس مابعديها لها صدقيني ...
ليالي/انا ماابي شي...حقي متنازلة عنه ياعبير ابي بس اعيش بسلام...
عبير/بسك سلبية وتنازلات ياليالي.....لاتسكتين عن حقك في بيت الرميحي لاتضيعين؟
دخلوا اصايل وتهاني بذيك اللحظة وقفلوا الباب...
تهاني/لقد شرفنا وجينا....
عبير/يعني ماندري انكم وصلتوا؟؟؟
اصايل/اووووووووووووف....عجيبين ها الناس؟
ليالي بخوف/وش صار؟
اصايل/انتي شلون صرتي؟
ليالي/اصايل عسى بس ماقلبتي الدنيا فوق روؤسنا؟
اصايل/لاتطمني قلبتها فوق روؤسهم هم احنا مالنا شغل؟
ليالي/شلون يعني!!!
تهاني/ولاشي لاتخافين....
نايف/فيك شي...
ضاري/لا..
نايف/بلى...مبين عليك اصلا؟
ضاري/تعتقد بشوفها مرة ثانية؟
نايف/تشوفها ولاتسمع صوتها ؟حدد ايهي فيهم بالضبط؟
ضاري/أي وحدة مو مهم...
نايف/اشوف راقت لك السالفة حييل وكل يوم وقلت ابي اشوفها واسمع صوتها؟
ضاري بثقل/لامو كذا السالفة...بس فيها شي مميز جذبني لها....شي غير عن الباقيين اللي التقيت فيهم؟
نايف/يعني هاذي اللي ممكن تبتدي معها قصة حب تكملها بالزواج؟
ضاري/...............
نايف/...............
ضاري/ليش لا....
نايف/يعني وقعت ومحد سمى عليك؟
ضاري/دبرني كيف بقدر اشوفها مرة ثانية؟
نايف/صعبة...حييل صعبة..هي ماتركت لك ولاخيط ممكن توصل من خلاله لها....
ضاري/طيب وانا شسوي بالله يانايف اقعد مكتف يديني لحد ماتجيها فرصة ثانية تكلمني!!
نايف بسخرية/هذا في حالة قررت تتنازل وتكلمك؟ولاانت ناس انك رفضت شوفتها ورفضت مكالماتها قبل؟
ضاري بهلع/شلون يعني مافي أي امل....
نايف/مافي غير ننتظر ونشوف نهايتنا معها....
ضاري/وانا شسوي بالله؟
نايف/تعال خاويني بكرة في الكويت؟
***********************************اخر الليل في ملحق ليالي ,,,,
كان الباب يندق بقوة...
عبير/قايلة انا بيخلونها لااخر الحفلة؟
ليالي بخوف/ياربي سترك؟
تهاني/ياسلاااام بيصير الاكشن اللحين؟
اصايل/الاكشن على قولتك دوري ودورك يالله تجهزي...
عبير/ليالي روحي ارتاحي بغرفتك...
ليالي/لا مو قايمة...
عبير/انتي عنيدة...قومي يابنت الناس ترى هذولا باسهم قوي وانتي تعبانة ومحتاجة راحة...
اصايل قامت تفتح الباب.....
ام عادل/هذا انتي لاباركت فيك ولافي اليوم اللي جيتي فيه ها البيت؟
اصايل/لحظة لحظة لحظة...انتي اصلا منو علشان تدعين عليّ!!!
حنان/هذي امي يابدوية؟
اصايل/عارفة انها امك...بس يعني باي حق تقول لاباركت فيني يوم ادخل ها البيت؟
ام عادل بصراخ/هذا بيت اختي وانتي يالشيطان قاعدة وشاربة وماكلة واخر شي تقومين ترفسين النعمة....
اصايل/لتصحيح المعلومات هذا بيت عمي يعني انا بنته وقعدتي بالبيت ماهي ضارته اكيد بس انتي جيتي ولارحتي تظلين الغريبة؟
ام جاسر/انتي ماتستحين على وجهك؟؟؟وش ها الكلام الماصخ؟؟؟مالومك محد رباك زين؟
اصايل بقوة/انا متربيبة احسن من اللي بها البيت كلهم!!!
ام عادل/لا كذا طالت وشمخت يابنت البدو..
عبير من وراها/وش صاير يااصايل منو جاينا بها الحزة؟
سكتوا يوم شافوا عبير...
عبير/ام جاسر...ياهلا والله...خلصت حفلتكم....اشوف شمايل ماعزمتي عماتك على حفلتك رغم انك عازمة العالم كله؟؟ولاماهم من مقامك؟
شمايل/...................
عبير/في شي..
ام جاسر بانفعال/انتي عارفة ان موضوع زواج جاسر كان بينا وبس وبنت اخوك اليوم فضحتنا؟شقول للناس اذا سالوني بكرة؟
عبير/بنت اخوي ماكذبت هو فعلا متزوج....انتي عاد اللي عليك تشرحين لهم وضعية الزواج شلون؟
ام عادل بهمجية/لاعيوني مو شارحين شي وبنكذب الخبر اصلا وبنظردها من البيت؟
ام جاسر/هدي يام عادل..
عبير وهي تناظر باام عادل/انا اولا كلامي مع صاحبة البيت مو ضيوفها؟؟؟؟ثانيا اعتقد الموضوع عائلي ومايتحمل يتناقش من أي طرف جانبي ماله علاقة؟
ام عادل/وش تقصدين يعني؟
حنان/مفهومة يمه...تعالي خل نروح؟
عبير/كاهي بنتك فهمتها...
ام جاسر/عبير..اختي وبناتها ماهم غريبين وعارفين السالفة؟
عبير/واختك وبناتها هم اللي دبروا ها السالفة كلها ولامن شغلك انتي وبناتك؟تبين بنت اخوي تخدم بحفلة بنتك؟؟؟؟ماتردين ياشمايل؟
شمايل/.......................
عبير/ووين هتون ليه ماجت معكم....مادرينا عن المثقفة الواعية راضية بالوضع ولا ضده؟
ام جاسر/اللحين انتي تركتي السالفة الاهم وجيتي للفتات؟
عبير باصرار/حركة بنتك هي اهم شي بالموضوع ياام جاسرومابعدها كله مو مهم؟
***********************************جاسر/شفتها اليوم جت تدور عن شي بس مدري شنو؟
هتون/غريبة رغم انها ماقامت من طاولتها الليلة ابدا!!!
جاسر/يمكن عينك غفلت عنها يوم قامت...
هتون/لاانا متاْكدة من انها ماقامت؟
جاسر/شلون يعني بتكذبين عيوني يوم شافتها ولااذني يوم سمعت صوتها؟
هتون/لا......اليوم اخت مرتك سوت لنا فضيحة ياجاسر؟
جاسر/أي اخت مرة بعد!!!انا هي مو قادر ابلعها ها الساعة اختها بعد!!!
هتون/بهدلتنا قدام المعازيم...بس صدق قوية باس؟
جاسر/وحنان...تضايقت؟
هتون/كلنا تضايقنا مو بس حنان هانم؟
جاسر/يعني شصار....
هتون/سالفة عرسك انتشرت بين الناس...وماعادت سر ياجاسر بينا....
جاسر بضيق/وحنان ضايقتها السالفة؟
هتون/...............
جاسر وقف/هاذي الظاهر يبيلها تاْديب وتوقيف عند حدها.....
كان جاسر رايح لملحق ليالي وعبير توها طالعة منه ومابعد سكرت الباب واقفة هي وليالي يسولفون طبعا بعد مامشوا ام عادل وام جاسر..
عبير/انتبهي على نفسك واي شي يصير دقي لي طمنيني...
ليالي/طيب....
عبير/انا موصية الشعب الصيني اللي داخل عليك...
ليالي/ههههه اللي من زمان راحوا بسابع نومة؟
عبير/ههه بس وقت الشدايد يعجبونك....
جاسر/احم احم...
عبير لفت له وليالي راحت ورى الباب....
عبير/هلا والله...جاي تسلم على عمتك ولاتتعافى لمرتك؟
جاسر بضيق/هاذي كفو الواحد يسلم عليها علشان يتعافى لها؟؟وبعدين شفيها ماخبري انها تعبانة يقولون توها قالبة الدنيا لحقت تعبت؟
عبير/جاسر...
جاسر/عمتي انا من جد متضايق من اللي سوتها وجاي اتفاهم معها...
عبير/مرتك ماسوت شي....اذا عندك كلام كلمني انا ولاكلام تهاني بنت عمتك احنا المسؤلين عن ها السالفة ويكون بعلمك مرتك تعبانة وماطلعت من مكانها اصلا!!!
جاسر/شلون يعني اهلي يكذبون؟
عبير/لا انا اللي اكذب؟
جاسر/حشى ياعبير انا ماقلت كذا....بس انا فعلا متضايق.....يعني سالفة زواجنا ماكان لها داعي تنتشر...انا معزم ها اليومين اني اخطب شبتقول البنت اللي انا بخطبها اللحين؟
عبير بهمس/على الاقل راعي انها واقفة ورى الباب ياجاسر؟
يمكن يكون الهمس وصل لجاسر ويمكن لا...بس الاكيد انه وصل لليالي اللي من وصل جاسر وسمعت كلامه ماقدرت تمسك دموعها اكثر وتسندت على الباب وقامت تبكي بصمت والم....
جاسر تنهد وقال/يعني شلون؟
عبير/خلينا نلتقي بكرة ونتكلم....اللحين الوقت متاْخر...تصبح على خير....يالله ليالي سكرب بابك حبيبتي تصبحين على خير...
مشت عبير وبغاها جاسر من الله ينزل فيها مدام اللي عايقته مشت...
تغيرت اللهجة وعلى الصوت اكثر/سمعي انتي يابنت البدو...اذا محد رباك ولافهمك ان لك في ها البيت حدود مالازم تتجاوزينها فسمعيها مني انا....حدك ها الملحق ولاتعتب رجلك برى مرة ثانية لاباذن ولابدون اذن؟وخلني اسمع انك متلاسنة مع احد من اهلي ياويلك ياسواد ليك بترجعين لخيمة ابوك فورا بدون أي نقاش وساعتها انتي الخسرانة ها العز اللي عايشة فيه؟شي ثاني بعد...حطي في بالك ان السالفة اللي سويتيها ماراح تغير من مخطط زواجي ابدا!!!!
***********************************يوم ثاني الصباح,,,,
وتحديدا بعد الصلاة في سيارة نايف....
صبا/انت مو خايف احد يشوفني بجنبك؟
نايف/...........
صبا/اللي اعرفه اني عار عليك واني مالازم اتجراْ واجلس جنبك بالسيارة؟
نايف/..............
صبا/تصدق عاد خطر في بالي سؤال بها اللحظات ماقد خطر على بالي قبل!!!اذا انا عار عليك ومااشرفك بجلستي جنبك بالسيارة كيف مااكون عار عليك وانا نايمة معك بنفس الفراش؟؟؟؟
نايف بنرفزة/ياتتكلمين عدل يابرميك على اول زبالة تصادفني بالطريق؟
صبا تسندت بارتياح/معناته مو ساكتة وبقول كل شي يغثك؟
نايف/مو راد عليك......
صبا/احنا وين رايحين؟
نايف/مالك شغل؟
صبا/وليش جايبني اذا مالي شغل؟
نايف/ترى عاطيك وجه بزيادة اليوم انطمي وا سكتي خلاص ماابي اسمع صوتك؟
صبا بتمتمة وهي تناظر بالنافذة/انطميت وسكت....
***********************************اصايل/ليالي انتي نايمة هنا عند الباب..
رفعت ليالي وجهها لااصايل وماقالت شي...
جلست جنبها....
اصايل/في شي...صار شي بعد ماطلعت عبير البارح؟
ليالي بهدوء/لا...
اصايل/احلفي.....
ليالي تنهدت/جاسر...
اصايل/شفيه؟
ليالي/بس صار بينا عتب خفيف...
اصايل/بسببي؟
ليالي/لا مو بس انتي السبب....
اصايل/قلتي له شي؟
ليالي/قال اللي عنده ومشى ماوقف يسمع شي....لانه بالاساس كان واقف مع عبير...
اصايل/انا اسفة ياليالي...ضريتك بروحتي هناك...بس انا ماكنت ابيهم ياخذون عنك موقف سلبي ويتمادون معك...
ليالي/بالعكس يااصايل انا مو زعلانة تمنيت ان عندي شجاعة واروح انا بعد ....يمكن لو ماكنت تعبانة واصريتوا معي رحت هناك معكم,,,,
اصايل/صدق!!!يالله ان شاءالله الجايات احسن....يالله قومي انا مسوية لكم فطور ملكي علشان تاكلين زين توه متعب داق لي يتطمن عليك وقلت له اني دايرة بالي عليك....
ليالي/مشى الرياض ولالسه؟
اصايل/قال شوي وبيمشي وكان بيجي يتطمن عليك وانا قلت له انك نايمة وان تهاني هنا...مو حلوة تنحبس بالغرفة طول ماهو قاعد...
ليالي/صدق وينها..ماقعدت؟
اصايل/اللحين اقعدها افا عليك...انتي بس قومي....
***********************************جاسر/يبى....سلامتك
ابو جاسر/الله يسلمك...
جاسر/قوم خل اوديك المستشفى...
ابو جاسر/امك دقت على دكتوري وكاهو جاي لاتتعب نفسك....
جاسر/اكيد مخربط بعلاجك الله يهداك...كم مرة قلنا لك اهم شي دواك ماتنساه لازم تاخذه بموعده؟
ابو جاسر/يابوك كل ليلة الشغالة تعطيني اياه والبارحة لهت معهم بالحفلة ونستني...
جاسر/............
ابو جاسر/............
جاسر/طيب وش حاس فيه متعبك ..
ابو جاسر/الدوخة بس متعبتني يابوك......
جاسر/تبي ادق على عمي بو ضاري يجي جنبك...
ابو جاسر/أي يبى دق عليه ....


ام ضاري/ابو جاسر تعبان؟شفيه؟
ابو ضاري/جاسر دق لي وقال لي انه البارح ماخذ دواه وتعب شوي والدكتور جايه اللحين؟
ام ضاري/ماعليه شر...طمنا عنه اذا رحت تشوفه؟
ابوضاري/انتي مو رايحة له؟
ام ضاري/وين اروح اللحين الله يهداك؟؟؟خل يشوفه الدكتور ويريح وبعدها اروح له بالليل....
ابو ضاري/ضاري انت مابتروح تشوف عمك يبى؟
ضاري بملل/لا بمره بعدين كلمت جاسر سالته قال انه طيب حالته مو شينة؟
ابو ضاري/...........يالله انا رايح؟.
رانيا/اقول ضاري...
ضاري/لا....
رانيا/لابقول....واسمعني....
ام ضاري/قلبي وجهك عن اخوك احسن لك...
ريم/يمه وين بنات البدو وبنات البدو والله ماتخيلت اشكالهم كذا!!!
ام ضاري/يعني تشمتوا العالم باام جاسر البارحة؟تستاهل هي جابته لنفسها يوم تسوي ها السالفة كلها وتوافق عليها؟
ريم/بس شلون فشلة ماتحركوا من مكانهم منها.....

رانيا بهمس/شايفة لك بنت خوش ياضاري بس قول تم وانا اخليك تشوفها قبل لاتخطبها...
ضاري/لاشكرا....
رانيا/ماراح اقولك منهي بس ابيك تشوفها...
ضاري/انتي ماتسمعين قلت لك شكرا.....الا تعالي..
رانيا/هلا...
ضاري/انتي ماتعرفين وحدة اسمها دانة؟
رانيا/دانة!!!لامامرت على سمعي وحدة بها الاسم بس انت ليش تسال؟مضيع لك دانة؟
ضاري بتنهيدة/أي والله مضيع لي دانة!!!
رانيا/بس مايتراواللي دانتك تشبه الدانة اللي اكلمك عنها...طيعني لو مرة وحدة بس ياضاري وشوفها وبعدين قرر اذا أي ولالا الخيار لك؟
ضاري/من اللحين لا...
ام ضاري/انتي علامك تقرقرين بااذن اخوك زاعجته؟
رانيا/انا زاعجته!!!هو قاعد يسالني عن وحدة وقلت له اني مااعرفها؟طلعت انا اللي زاعجته؟
ام ضاري/صخي بس صخي ....ولا قومي شوفي لك شغلة تسوينها وخلي اخوك يرتاح؟
رانيا/هو كله مرتاح يعني متى بالله تعب ولاتذمر؟
في فندق الشيراتون....
صبا بذهول/ليش جايبني الكويت يانايف؟؟؟
نايف بسخرية/شهر عسل.....
صبا بجدية/انا اتكلم جد؟
نايف/يبى تراك اذيتيني طول الطريق ليش وليش؟؟؟
صبا/ابي افهم انا ليش هنا ولمتى بضل هنا؟
نايف/يبى انتي جاية معي وبتمشين من هنا وقت اللي انا بمشي زين....

صبا/لا....انا ماقلت لك ابي اجي الكويت قلت لك ابي اشوف اهلي؟
نايف/صبا انا داخل اتحمم...ياليت يعني تفتحين شنطتي وترتبين اغراضي....اي صحيح في شوية ثياب جايبهم لك علشان تمشين حالك فيهم اليوم واذا طلعنا بعدين تسوقي على راحتك لاتقولين لي كبير ولاصغير وفي عباية شيليها لبسيها بدل ها الزبالة اللي انتي لابستها؟
صبا/وش فيها عبايتي بالله!!!
نايف/خلصيني زين قالت شفيها...تسد نفس اللي ماتنسد نفسه؟
صبا فتحت الشنطة ونثرت اغراضه كلهم فوق الفراش وهو محروق دمه منها بيقتلها على ها الحركات الطايشة,,,,

رفعت الكيس اللي فيه العباية وطلعتها من الكيس..
صبا/انت متاْكد ان هاذي عباية يانايف مو ثوب سهرة؟
نايف/بالله!!!!
صبا/اسفة انا اولا ماالبس عباية كتف..ثانيا عباية بها الزخارف لايمكن البسها واستعرض فيها.....
نايف/اقول صبا بتلبسينها وغصبا عنك ,,وازيدك من الشعر بيت بتكشفين وجهك طول ماانتي هنا,,,,ولابتقعدين بالفندق بروحك طول الوقت؟
صبا قعدت على الفراش وقالت بلااهتمام/هي مافرقت هناك سجن وهنا سجن؟
نايف/بكرة اهلي جاين يابنت العالم وماابي اسوي لنفسي وجع راس واخليك بروحك....بتروحين معي وين مااروح وبتكشفين وجهك علشان لاتغيبين عن عيني فاهمتني؟
صبا بعناد/لاموفاهمة......ومو مسوية اللي تبيه بعد زين؟
المغرب ,,,,
*تهاني/يعني بتروحون تشوفون خالي ولالا؟
ليالي/مدري........
اصايل/لا...
ليالي/لا يااصايل مايصي مهما كان هو تعبان وانتي بتمرين تسالين عن صحته....
اصايل/اخاف اروح وبس اشوفهم اقعد اعض بالكل؟
تهاني/هههههه حشى كلب بوليسي؟
اصايل/ههههههههههههه
تهاني/ترى امي قالت بعد ساعة بتجي تشوفه....خلونا نروح قبل لاتجي امي....
اصايل/قومي وامرنا لله....
تهاني/انتي بعد قومي.....
ليالي/يالله بس اجيب عبايتي....
تهاني/انا لو منك ماالبس عباية البيت بيتي وماكو غير زوجي بالبيت ليه البس عباية؟
ليالي/........................
قاموا ثلاثهم وطلعوا لبيت ابو جاسر ودخلوا من الصالة الرئيسية,,,,

تهاني/تينا...
تينا/نعم ماما...
تهاني/وين خالي قاعد؟
تينا/بالغرفة اللي هنا...
اصايل/منو معه؟
تينا/ماما عبير بس...
تهاني/متى جت خالتي وماقالت لنا.....
هتون/اهلا وسهلا.....
لفوا لها ثلاثهم بدون مايردون....
هتون/قلنا اهلا وسهلا,,,
تهاني/الله يسلمك...
اصايل/هههههه وشو الله يسلمك انتي بعد ماتناسب؟
هتون باحتقار/صدق شين وقوي عين؟؟
اصايل/على قولتك.....انتي مو تقصدين خالتك وبناتها؟
تهاني/ههههههههه
ليالي/يالله بنسلم على عمي وبنمشي؟
هتون/لا..مستعجلة الاخت يعني؟
ليالي/انا ماتعرضت لك فلا تتعرضين لي...
هتون/وانا مجنونة اربط لساني بلسان وحدة فيكم عاد!!!مايشرفني حبيبتي ابدا اتكلم معك ولامع اختك؟
دخلت ليالي وتهاني لغرفة ابوجاسر وظلت اصايل بروحها واقفة مع هتون لان جوالها كان داق ومتعب اللي متصل فوقفت ترد عليه...
هتون/والله وعرفتوا طريق الجوالات بعد!!!هذا من عند عمتي ام احمد ولامن عند عمتي عبير؟
اصايل/وانتي الصادقة من اخوي متعب...ردت على جوالها بسرعة بدون ماتناظر في وجه هتون اللي تغير...
اصايل/هلا متعب...هلا حبيبي....وينك فيه؟
متعب؟؟؟؟؟؟الجوال من متعب...والمتصل متعب؟؟؟؟ياحظك يالبدوية على قربه......اه ياقلبي اه....كانت تدري ان اصايل ماتسميه غير اخوي وماتسميه خالي ابدا.....وكانت عارفة ان باوقات الجد يكون مع ليالي واوقات المزح يكون مع اصايل,,,,,
تنهدت بقوة ومشت ...مافيها تتحمل توقف بمكان وغيرها يسمعون صوته وهي تنحرم منه.....

طلعت ليالي وبقت تهاني مع خالتها عبير وخالها ودخلت اصايل لهم وبها اللحظات جت ام ضاري ودخلت...
عبير/هلا ام ضاري ..
ام ضاري/هلا والله....شلونك يابو جاسر....
ابو جاسر/بخير الله يسلمك
ام ضاري/ماعليك شر ان شاءالله....
اصايل بهمس/هاذي ام ضاري؟
تهاني/أي....
ابو جاسر/الشر مايجيك ان شاءالله.....وين ضاري ماشفته؟
ام ضااري/كاهو واقف مع جاسر اكيد بيدخل اللحين؟
اصايل اخذت شنطتها وقامت وام ضاري تبتسم لها...
اصايل/ماتشوف شر...
قالتها وطلعت...
ام ضاري وهي تناظرها/ليه مشت؟
عبير/سؤالك غريب....شتبينها تقعد تسوي يعني؟
ام ضاري/مافهمت عليك.....
ضاري دخل/السلام عليكم.....
***********************************
عند باب الصالة كانت ليالي واقفة تنتظرهم يجون وماانتبهت على جاسر اللي وقف قبالها ومايفصلهم أي شي....
لين تحمحم ورفعت راسها وشهقت يوم شافته...
جاسر /وكل ماشفتيني فزعتي؟؟ليه عاد لهدرجة ماني مزيون؟
************************************************** ****
يالله توقعاتكم للي جاي في الطريق على نارر.....

ادري متضايقين علشان بارت امس مانزل بس ماعليه ان قايلة لكم من قبل اني ماارجع من بيت اهلي الا بوقت متاخر وعلى المخدة علطول (ههههه اي بلا تريقة ترى محد طايقك)
عموما حقكم ماضاع كاهو بارت امس مع بارت اليوم وان شاءالله يعجبونكم,,,,

البارت الواحد والثلاثين والثاني والثلاين....
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,,,,,
ركبت غرفتها وقفلت الباب وراها ورفعت جوالها وبا اصابع مرتجفة دقت على رقمه,,,,
ليش دقت له بها اللحظة بالذات ماتدري؟؟؟؟
لابلى تدري...كانت غيرتها من اصايل وتلفونه لها اللي قبل دقايق بس هو السبب!!!!
كانت تتنفس بقوة كبيرة وهي مو عارفة شتقول له اذا رد عليها...
جاها صوته الحنون مثل عادته دايما هادي وفيه نبرة حنان تدمع لها عينها...
متعب بهدوء/الو نعم...
هتون/ماكان فيه غير صوت تنهيداتها وبس؟؟؟
متعب/منو معي!!
هتون بتردد وانفعال/م...متعب....
متعب بدهشة ولهفة/هتون!!!!!
هتون مسحت دمعة نزلت من عيونها اول مانطق باسمها وماتحملت تسمع صوته اكثر من كذا سكرت السماعة بوجهها وفي داخلها الف نار شابة وعلى وجهها الف دمعة ودمعة نزلت صارت تمسحهم بكبرياء ,,,,,,
******************************************جاسر/سالتك ماني مزيون بعيونك؟
ليالي تجراْت ورفعت راسها وسالته بهدوء/جاسر انت شتبي؟
تنهد وقال لها/قلت لك شبي...
ليالي/.................
جاسر/.نقعد مع بعض ونسولف علشان نفهم بعضنا اكثر....
ليالي/طيب ليش كل هذا؟
جاسر/وليش انتي مو متقبلة فكرة ان احنا نقعد مع بعض؟
ليالي بشوية نرفزة/لان انت كل ساعة لك حال معي!!!انا مو عارفة لوين بنوصل وانت كل يوم بوجه وشكل؟
جاسر بدهشة/انا!!!!
ليالي/...............
جاسر/ليه تقولين ها الحكي؟
ليالي/يعني موقفك بالامس بعد الحفلة كان..
قاطعها بسرعة/لاتخافين اذا على بنت عمي البدوية فاانا اخذت لك حقك منها رحت وغسلت شراعها وادبتها...وش ماتبين اخليها تسوي لك وتعتذر منك غصبا عنها بتسويه؟
ليالي بصدمة/بنت عمك البدوية؟؟؟؟؟
جاسر/أي......لاتفكرين انها بتكون عايق لموضوع ارتباطنا....راحت ولاجت كل اللي يجمعني معها ورقة وبس وماابيك تتحسسين من ها الشي؟
ماتدري أي شعور تملكها بذيك اللحظة ولاكيف توصفه...
هو مزيح من الغضب والقهر...ولا الذل والمهانة..ولاشنو بالضبط ماقدرت تكتشف.....
كل اللي عرفته ان دمعة من عينها طفرت وبغت تفضحها لولاانها تماسكت بسرعة وقالت له بصوت بايح...
ليالي/جاسر....حمد الله على سلامة الوالد.......
قالتها وطلعت بسرعة وهي غرقانة في بحر من اقسى الانواع واذلها؟؟؟؟
******************************************ضاري جاي يااصايل جاي.....
تحركي بسرعة...
أي وين اروح وانا اول مرة ادخل البيت ولاادري هو من وين بيجي ولامن وين بيطلع!!!!
تعالي احنا دخلنا من ها الباب.....
خليني اوقف هنا عند الحاجز لين اشوفه دخل الغرفة وبعدها اطلع من نفس الباب بدون ماينتبه لي!!!
هاذي المصيبة ان ضاري يشوفني هني ويعرفني...مو وقته ابدا....
بعده ماتعذب مثل ماابي....بعده مااحترق بناره علشان اذله واهينه مثل مااهاني!!!!
وبعدين يااصايل وبعدين....
ولو مااحترق بناره ولاانكوى ولاقدرتي تهينه وتذلينه وش بيصير ياترى؟
تنهدت بقوة وهي تشيل ها الطاري من بالها....
سمعت صوت خطوات تقترب ولفت تشوف من بعيد وشافته....
كان ضاري اللي جاي وهو يتمختر بمشيته...
كان وسيم....الا ابعد من الوسامة الى شي مفرط الجاطبية,,,,فيه كبرياء وغرور محلينه اكثر واكثر...
بس حسافة ياضاري حسافة....ها القلب تعهد لك بالكره طول العمر ولا كان حبك لانك ماتنعاب؟
انتي شقاعدة تقولين يااصايل....ضاري ماينعاب؟؟؟؟
أي ماينعاب....وش اقول بعد....ضاري الف بنت تتمناه..طول وعرض وجمال وهيبة ومستقبل ووظيفة وعيلة...من اللي ترفضه عاد وليه؟
انتي ترفضينه يااصايل انتي!!!ولاانتي ناسية انك ماتسوين بعينه مجرد خدامة واقل بعد؟؟؟؟
تنهدت بقوة واول مادخل الغرفة مشت من نفس المكان اللي كان جاي منه ضاري وطلعت ....طلعت من ها البيت بكبره للملحق اللي ضام احزان وااوجاع ليالي؟؟؟
******************************************نايف/وانتي بتمشين شوي وبتوقفين؟
صبا وهي مو قادرة ترفع راسها/نايف مستحيل...انا مقدر اكمل كذا!!
نايف/ليش بالله!!
صبا/مدري احس نفسي عريانة والكل يناظرني لاني كاشفة وجهي انا ماتعودت على كذا؟؟
في باله يقول ومن قال اني ابيك تكشفين وتناظرك غير عيني!!!بس الضرورة لها احكام ياصبا...
نايف بقوة/وماتقولين لي كيف اعرفك انا اذا ضليت مع اهلي؟
صبا/ليش جبتني من الاساس؟
سؤال محير فعلا يانايف...ليش؟؟؟؟
نايف/...............
صبا/.............ماعليش اتنقب؟
نايف/لا...نص العالن يتنقبون بالله انا كيف اعرفك وسط الناس؟
صبا بعصبية/وبنضل كذا ان شاءاللله لمتى؟
نايف/خمسة ايام ....
صبا/اوووووووووووووف.....
نايف/تبين ندخل السينما...
صبا/انا جوعانة؟
نايف/وين تبين نتغذى؟
صبا/في أي داهية....
نايف/يعني ماعندك مكان محدد؟
صبا/رجعنا للشماتة مرة ثانية؟؟؟بالله انا خلني اعرف مطاعم الدمام علشان اعرف مطاعم الكويت؟
نايف/ماقصدت شي...
صبا/أي وانا صدقتك؟
نايف/انتي دايم لسانك كذا سليط....
صبا/أي...
نايف/صبا انتي كبرتي بلاش ها الحركات طيب؟
صبا/مين قال كبرت ؟؟؟بعدني صبا ماتغيرت؟
ناظرها بنص عيون وقال/متاْكدة؟
نزلت راسها بالارض وتنهدت بحزن ورفعت راسها مرة ثانية/بس شلت همك يانايف ومدري متى بتخلص منه؟


تهاني/بعد اصايل وعرفنا ليش صافنة؟انتي شفيك؟
ليالي وهي تحاول تبتسم/ولاشي....
تهاني/لاتكذبين مبين عليك في شي مضايقك؟
اصايل/قولي الصدق في احد من الجماعة الارهابية مزعلك؟
ليالي/هههههه والله محد ارهابي غيركم؟
تهاني/افا!!!!طلعنا احنا الارهابيين اللحين؟
ليالي/ليه على بالكم انتوا شويه....
تهاني/طيب انسة ليالي مابنرد عليك......
اصايل/هههه
تهاني/يكفي اني مقهورة من مرضتك اللي خربت علينا جو يوم الخميس ولاكان احنا بالكورنيش وقاعدين ومستانسين؟
ليالي/الكورنيش عندك اربع وعشرين ساعة ماجت الا على مرضي؟
تهاني/هي مو بالمكان يابنت افهمي!!هي بالجمعة؟
اصايل/هههههه طيب انتي طول اليوم معنا أي جمعة هاذي اللي تتكلمين عنها وضحي هههه امك ولابسمة ولاخالتك عبير ولاجدك هههه
ليالي/هههه وانتي الصادقة شكلها تقصد متعب؟
تهاني/يعني انتي واختك ماتعرفون تتحدون بكلامكم الا اذا انا بالنص؟؟؟زين يابنت بو عبدالله اوريكم؟
اصايل/اقول فكينا كم باقي على اختباراتك؟
تهاني/ثلاثة ايام؟
اصايل/اخلصي ترى انا ملانة وابي اطلع واتنفس؟
تهاني بخبث/ولاتبين تشوفين ضاري؟
ليالي/عقلي يالله عقلي انتي وياها عيب ها الحكي؟
اصايل وتهاني/ههههههههههه
******************************************حنان/بتعدينها لهم؟
شمايل/طبعا لا؟
حنان/شبتسوين يعني!!!
شمايل/مافي شي محدد بس بردها يعني بردها...
حنان/مالازم تتركينهم يهينونك بها الطريقة وتضلين مكتفة يدينك عنهم؟؟بعدين يفكرون انهم انتصورا عليك؟
شمايل/تخسي هي واختها.....بس تصدقين انا توقعت اشكالهم غير عن كذا!!!
حنان/يعني بعد تهاني بنت عمتك ماقصرت لبست وعدلت وغيرت من الشكل الخارجي كله؟
شمايل/لايكون بس غيرتي رايك وراضية بعرس جاسر عليها؟
شمايل/طبعا!!!انا بس قاعدة افكر شلون ارد لهم اهانتهم....ماني قادرة اكلم وحدة من البنات اللي حضروا؟هذا غير فشلة امي من جيرانا اللي عرفوا بالسالفة واللي بينشرونها اللحين؟
حنان/صدق ناس زبالة....
شمايل/يااني بفتح عيوني عليك ياليالي زين وبمسك عليك أي خيط وبتشوفين اذا ماشلعتك من ها البيت؟
******************************************وقفوا عند محل من المحلات كان عارض فستان اسود قصير...
نايف/صبا....وش رايك بالفستان؟
صبا بلامبالاة/عادي...
نايف وهو يناظره/هو الحلاوة فيه انه عادي....
كانت تناظر بوجهه بذيك اللحظة ولف لها وقال/شرايك ندخل نشوفه؟
صبا/ليه؟
نايف/جربيه ابي اشوفه عليك كيف بيصير؟
صبا بعناد مشت عنه/ماابي اجربه لانه مو عاجبني وماابيه!!!
مشى وراها وهمس لها بعصبية/كم مرة قلت لك ماتمشين وانا اكلمك؟
صبا بلامبالاة/وش بتسوي يعني بتكفخني قدام العالم ولا بتخليها لين نرد الفندق؟؟؟يبى تدري شلون انا تعودت على اسلوبك وماعاد ياْثر فيني وش مابتسوي؟
نايف مسك ذراعها وخلاها تمشي وهي لازقة فيه وهو يهمس لها/تكلمي عدل ولاانطمي سكتي!!
صبا/انا كنت منطمة ساكتة انت اللي حاكيتني؟
نايف/تدرين مافي غير نرجع الفندق انتي مو وجه الواحد يجيبك ها المجمعات؟
صبا بعناد/ماني راجعة ابي ادخل السينما.....
******************************************اصايل/تعالي قولي شعندك؟
ليالي/راحت تهاني؟
اصايل/أي.....
ليالي/انتي شعندك؟
اصايل/شفت ام ضاري؟
ليالي بخوف/قالت لك شي؟
اصايل/مااعتقد انها عرفتني؟
ليالي/................
اصايل/بمجرد دخلت هي وقالت ان ضاري جاي وراها طلعت انا...يمكن بعد ماطلعت عرفتني بس قبل لا...
ليالي/كيف حسيتيها...مثل ام جاسر واختها؟
اصايل/مدري....بس فيها من كبرياء ولدها كثير.....
ليالي/قصدك هو ماخذه عنها؟
اصايل/المهم انهم يتشابهون بها الشي؟
ليالي/وشفتي ضاري؟
اصايل/تورطت ماعرفت وين اروح يوم دريت انه جاي وقفت بين الحاجز والغرفة الثانية وانا ميتة خوف لااحد يفتح الباب اللي وراي ويشوفني ساعتها طردتي من ها البيت مامنها مفر؟
ليالي/..................
اصايل/قولي شفيك؟
ليالي وهي تبكي/جاسر؟؟؟؟؟
اصايل/جاسر؟؟؟؟؟
*******************************************ضاري/حاسك متوتر في شي؟
جاسر بتنهيدة/مدري....
ضاري/شفتها اليوم؟
جاسر/أي..
ضاري/وتكلمتوا مع بعض؟
جاسر/اممم
ضاري/علشان كذا انت متوتر ومتضايق؟
جاسر/مدري في شي ملخبط مو قادر افهمه؟
ضاري/شنو؟
جاسر/يعني حسيتها تقول اشياء مو مفهومة....
ضاري/مثل شنو يعني؟
جاسر/مدري كانت تتكلم معي عن موقفي امس واللي صار بعد الحفلة وتقولي انت كل ساعة معي بشكل ومحيرني ومو عارفة انت شتبي؟
ضاري/..................
جاسر/مدري.....حاس ان في حلقة مففقودة بالسالفة؟
ضاري/انت مدخل احد بينك وبينها يتكلم؟
جاسر/لا.....
ضاري/يجوز ان وحدة من البنات موصلة كلام على لسانك وماعجبها....
جاسر بضيق/خواتي!!!!اذا صدق مسوينها اذبحهم يعني اذبحهم؟؟؟
******************************************شمايل/صدق اللي مايتسمون دخلوا بيتنا اليوم؟
هتون بلامبالاة والفكر شارد/أي
شمايل/وانتي دخلتيهم عادي؟ليه ماطردتيهم؟
هتون باحتقار/ناس بدون كرامة مافرقت عندهم طردتيهم ولالا؟
شمايل/ولو علشان يعرفون وش مستواهم ومايعيدونها ويوطون بيتنا مرة ثانية؟
هتون/عمتي عبير كانت موجودة وعمتي ام احمد جاية بالطريق....
شمايل/هاذي المشكلة ان اللي بينا وبينهم عماتي!!!!
هتون/.............
شمايل/ماتدرين شكثر اكرههم ياهتون...احس اني مو قادرة...
دق جوال هتون ها اللحظات وكان متعب اللي داق عليها نص رنة وقطعه....
رفعت راسها وقالت بكل شراسة وغضب/مو كثر كرهي لهم!!!!انا مااتمنى لااي وحدة فيهم الخير والسعادة ابدا!!!ودي يغيبون عن ها العالم ويريحونا؟
شمايل/...............
هتون/ماني متصورة وجودهم بقربنا اكثر وش بيغير من حياتنا!!!
شمايل/يخسون يغيرون من حياتنا ها الحثالة ماعازهم!!!
هتون/ادعي ياشمايل ادعي...ان يصير أي شي ويبعدهم عنا...خلاص وجودهم صار حارمنا حتى التنفس بحرية؟
شمايل/لهدرجة تكرهينهم ياهتون؟
هتون/واكثر مماتتصورين هذولا سلبوا مني اعز شي عندي وماردوه؟
شمايل باستنكار/وش اخذوا منك؟
هتون/شي ماراح تفهمينه...شي صار لهم وانحرمت انا بنت النعمة والخير ...المدللة والمعززة منه!!!!
******************************************



في السينما,,,,,,
نايف/وانتي مثل البزارين قاعدة لي تاكلين وتاركة الفلم؟
صبا بلامبالاة/توقعت الفلم بيكون احلى من كذا؟
نايف باستهزاء/مشاء الله!!!مو خبرة اخت صبا بالافلام؟
صبا/قول اللي تبيه مو رادة عليك؟
نايف/...........
صبا/ماسالتني ليش؟
نايف/ليش؟
صبا/لاني نويت ارجع لسياسة الحقران معك خوب انت ماتمشي الا كذا!!!
نايف/خير خير؟؟مايمعت اللي قلتيه عيدي كلامك؟
صبا/............
نايف/اخاف مضيعة بس وقاعدة تكلمين اخوك زيد بدل ماتكلمين انا!!!
صبا/حشى لله!!!انا صدق دايما كنت ضدهم بللي يقولون ويسوونه وكنا مو متفقين بس ماكنت اتكلم معه كذا ابدا!!!انا قاعدة اكلمك انت ياعمري؟
نايف/........................
صبا/.................
نايف/انتي ماتستحين تكلميني بها الطريقة؟
صبا/لا؟...
نايف/كبر راسك يوم جبتك؟على بالك بتطلعين من الفندق كل يوم؟
صبا/قلت لك مافرقت عندي ابدا!!!لاسجن الدمام ولاسجن الكويت؟
نايف/انا اقول ترجعين تمسكين لسانك من جديد احسن لك؟
صبا/مو توني اقول لك ببدي معك سياسة الحقران ؟؟بس انت اللي خليتني اتكلم شسوي لك؟
******************************************اصايل/انتي شفتيه اليوم وتكلمتي معه؟
ليالي وهي تمسح دموعها/أي......
اصايل بعصبية*/وشنو قال لك ولد ال...
ليالي ببكي اكبر/اصايل...جاسر مايعرفني؟
اصايل/شلون يعني مايعرفك؟
ليالي/هذا اللي حسيته من خلال كلامه اليوم واللي عرفته منه..
اصايل/طيب شلون؟
ليالي وهي تمسح بدموعها/كان يتكلم معي مثل المرة اللي فاتت على الكورنيش ويوم قلت له انت وش تبي مني قال انه يبي نقعد ونتكلم قلت له انك محيرني تفجاْ وقال انه علشان البارحة واللي صار راح وغسل شراع البدوية علشاني !!!
اصايل/البدوية؟؟؟
ليالي وهي تبكي/اللي هي انا!!!!
اصايل/...............
ليالي وهي تتنهد/قال لي لاتفكرين ان موضوع ارتباطي فيها ممكن يكون عايق بارتباطنا لان كل اللي بيني وبينها ورقة وبس!!!!وماابيك تتحسسين من ها الشي؟؟
اصايل/هذا اكيد مريض ولاعنده انفصام بالشخصية؟
ليالي/هذا اللي فكرت فيه بالبداية...بس بعدين قلت اكيد انه مو شايف ها البنت من قبل اللي هو يتكلم معهي على اساسها وربط بينا واستبعد اني اكون ليالي البدوية.....زوجته؟
اصايل/...................
ليالي/شفتي الحيرة اللي انا فيها؟اللحين بس وضحت تصرفاته لي؟اللحين بس فهمت ليش كل موقف يختلف عن الثاني؟لانه دايم اذا جا يغسل شراعي مايكون شايفني؟
اصايل بابتسامة/اذا كذا لعبي معه لعبته وشوفي لوين توصلون؟
ليالي بكبرياء/جاسر؟؟؟؟انا عفته يااصايل ....وماعاد يهمني باي شي.....
*****************************************
رانيا/وش عندك سرحانة؟
ام ضار/افكر...
ضاري/بشنو؟
ام ضاري اعتدلت بقعدتها تكلم ضاري/اليوم في بيت عمك كانت بنت موجودة مع عبير ومع عمك وتهاني ويوم دخلت انا وسلمت وقلت انك جاي مشت؟
ضاري/..........
رانيا/صدق؟؟؟
ام ضاري/يوم سالت عبير ليش مشت ضحكت وقالت لي غريبة ليش تبينها توقف؟
ضاري ببرود/وهذا اللي شاغل بال ام ضاري؟
ام ضاري/قاعدة افكر فيها؟
رانيا/يمكن تكون ليالي زوجة جاسر؟
ام ضاري باحتقار/ليالي عاد!!!وش جاب البدوية للبنت اللي شفتها؟فرق السما والارض؟
رانيا/يمه انتي شايفة ليالي من قبل ولااختها اصايل؟
ام ضاري/الله لايوريني اياهم...وش ابي فيهم؟
رانيا/طيب كيف عرفتي انهم بدو؟
ام ضاري بنرفزة/يعني وش تبينهم يكونون بالله!!!
رانيا/أي بس عماتي يقولون...
ضاري/عماتي دايم واقفين معهم حتى لو كانوا زبالة!!!يضلون يشفقون عليهم وعلى يتمهم ..
رانيا/لامو صحيح...ماتي دايم يكونون مع الحق؟
ام ضاري باحتقار/وبالنسبة لهم بنات اخوهم هم الحق؟
رانيا قامت تتحلطم بروحها..
ضاري/شعندك انتي تتكلمين؟شتقولين؟
رانيا/وين ريم راحت؟
ام ضاري/بعدها في بيت عمك..وانتي مو رايحة تشوفيه؟
رانيا/بلى يمه بروح....
******************************************في فندق شيراتون الكويت...
نايف/صبا...
لفت له وهي تشيل عبايتها..
رفع يده بالكيس/روحي لبسيه؟
صبا باستفهام/شنو هذا؟
جلس وقال لها/روحي لبسيه؟
اخذت الكيس منه وتطلعت داخله وشالت الثوب وصارت تناظر بينه وبين نايف وقالت/ ليه شريته؟؟؟
نايف بثقة/لانه عاجبني!!!
صبا/لي!!!
نايف/اجل لي!!!اكيد لك؟
صبا/ بس ماابي البسه..
نايف/ماحد طلب رايك انتي عليك التنفيذ وبس؟
صبا رمت الكيس من يدها بلااهتمام وفتحت الكيس اللي كانت ماخذة لها فيه كم بيجااما وجتها يد نايف تلف ذراعها بقوة
نايف بعصبية/انتي ماتعرفين تريحين وترتاحين ابدا!!
صبا وهي تناظره بدون ماتتكلم...
نايف/قلنا لك لبسيه؟
صبا بهمس وهي تناظر بعيونه مباشرة/ليه؟ليه تبيني البسه؟
نايف بارتباك من نظراته/حبيت اشوفه عليك؟
صبا/أي بس انت تدري انه مافيه شي مميز ثوب اسود عادي وش تبي تشوف فيه؟
نايف بهمس/انتي بتكونين المميزة مو هو؟يالله لبسيه؟
صبا/واذا لبسته وش لي؟
نايف/مافهمت؟
صبا/يعني اذا لبسته وش بتعطيني؟
نايف وهو يضغط على يدها ويقول/بتلبسينه بدون ماتساومين وغصبا عنك؟
جاسر/هتون...
هتون/نعم..
جاسر/انتوا قايلين لحنان شي على لساني!!
هتون/مااعتقد ليش تسال؟
جاسر بتردد/مدري اليوم تكلمت معها وحسيتها غريبة بكلامها وتصرفاتها,,,
هتون/ومن قال لك انها طبيعية اصلا!!!
يبى انت اخترت بدون ماتفكر ولساتني اقولك فكر عدل واقعد معها اكثر,,,,
جاسر بنرفزة/انا عاجبتني......... بس كلامها كان غريب يعني حسيت انها تحاكمني على شي انا ماسويته؟
هتون/امي لسه ماكلمت خالتي صح؟
جاسر/انا قلت لها تكلمها اليوم وش تنتظر بعد!!!
هتون/يعني معزم؟
جاسر/ماابيها تطير من يدي!!
هتون باحتقار/ماهي شماتة في بنت خالتك ولااجحاف بذوقك بس لو كانت بتطير طارت من زمان ؟؟؟؟
جاسر بتاْنيب/هتون؟؟؟
هتون/.......ماتناسبون بعض صدقني...لاهي تروق لك ولامن ذوقك اصلا وش اللي صار مو فاهمة؟
جاسر/قلت لك اعجبتني ودخلت مزاجي ومحد بيغير رايي عنها لو شيصير؟
هتون/أي....بس لاتجي تشتكي بعدين لان شكواك مالها قيمة ..بتكون تربطت فيها خلاص...وخالتي مالك منها فكة؟
جاسر/اذا حبيتها وبادلتني شعوري مابيهمنا أي شي بالعالم؟
هتون/بظل مو مقتنعة ياجاسر مدري ليش....حاسة ان السالفة اكبر من حنان؟؟؟؟؟
رانيا/تدري امي عن أي بنت كانت تتكلم ياضاري؟
لف لها ضاري اللي كان يحوس بجواله وماتكلم...
جت وقعدت جنبه...
رانيا/ضاري...
ضاري/نعم...
رانيا/سالتك تعرف البنت اللي تكلمت عنها امي؟
ضاري/ماابي اسال ولاابي اعرف بعد...لانها ببساطة ماتهم ضاري؟
تنهدت وقالت/أي بس هاذي....
ضاري/قلت لك هاذي ماتهمني من تكون؟
رانيا/ليه؟
ضاري بجدية/في وحدة شاغلتني يارانيا...اسمها دانة...ممكن اخليها تتعرف عليك لان شوي ظروفها صعبة ومااقدر اتواصل معها كثير؟
رانيا بخيبة امل/أي بس...
ضاري/شنو؟
رانيا/قلت لك اني ابي اوريك وحدة من البنات اللي اعرفهم؟
ضاري/وانا ماابي اشوفها؟
رانيا/لاتسوي شي بس شوفها من بعيد وعطيني رايك؟
ضاري/لا...
رانيا/لاتضيع من يدك وبعدين تتحسف.....
ضاري/قلت لك مو شاغل لي بالي اللحين غير دانة؟
رانيا بقهر/طيب عطيني رقم ها الدانة خلني اشوفها واتكلم معها؟
ضاري /يعني لو كان رقمها عندي كنت مقابلك اللحين؟
رانيا/حتى رقمها ماعندك؟؟اجل وش عندك؟
ضاري باسى/ولاشي.....بظل منتظر منها اتصال.....ويمكن ماتتصل ؟
رانيا/ليه؟
ضاري/مو من خصوصايتك؟
رانيا/وش ها العلاقة الغريبة؟لارقمها عندك ولاهم يحزنون؟طيب كيف تكلمون بعض؟
ضاري/دقت لي مرة على الشركة وبس!!!!
رانيا/وانت ليه مااخذت رقمها؟
ضاري/ماعندها رقم.....شفتي ها الجوال؟
رانيا/جديد؟
ضاري/أي.....طلعته امس وانتظر اشوفها علشان اعطيها اياه؟
رانيا/واذا مابينت مرة ثانية؟
ضاري/..............
رانيا/وش بتسوي؟
ضاري بصراخ/بتبين...لانها تحبني؟؟؟فاهمة وش يعني تحبني؟
رانيا وهي واقفة/اللي انا شايفته انك انت اللي تحبها مو العكس؟؟؟بس اذا بغيت نصيحتي لاتعلق نفسك على ها الاشكال اللي يجون يومين ويغيبون شهر بحجة الظروف وخلني اوريك البنت اللي ...
قاطعها ضاري/انتي ماتفهمين قلت لك ماابي اشوف احد؟؟؟؟اصلا الغلط مني انا يوم احاكيك ولاانتي مو كفو ؟
ليالي/هلا متعب هلا حبيبي....
متعب بحزن/شلونك اليوم
ليالي/معقول اسمع صوتك ومااطيب؟
متعب/والله ماكان لي قلب امشي وانتي تعبانة,,,
ليالي/عارفة يامتعب لاتقعد تتعذر كل شوي...
متعب/ليالي....
ليالي/خير...
متعب بتنهيدة/كلمتني اليوم؟
ليالي بدهشة/هتون؟
متعب بحزن/أي...

ليالي/وش قالت؟
تنهد بقوة وقال باسى/ولاشي قالت لي متعب وبعدها سكرت ...
ليالي/ليش متصلة اذا مابتقول شي؟
متعب/انا من سكرت وانا بعالم ثاني ياليالي ومو عارف شسوي؟
ليالي/لاتفكر فيها كثير علشان لاتتعب نفسك يامتعب....اذا هي عندها شي بتدق وبتقوله بصراحة؟
متعب/اخاف انها بمشكلة ولاصاير لها شي ومنحرجة تتكلم؟
ليالي/خل نيتك خير ومتفائل يامتعب....
متعب/اذا صاير لها شي بموت نفسي ياليالي...ماابي الدنيا بعدها؟
ليالي/انت للحين تحبها؟
متعب بانفعال/ليش انا متى شلت حبها من بالي ياليالي؟؟؟حتى اللحظات اللي اكره فيها انها ذلتني وتركتني واعزم اني اشيلها من بالي...مقدر اشيلها غير ثواني صغيرة بس وارجعها لمكانها بوسط قلبي....
ليالي/الله يكون بعونك...محد مرتاح بدنيته يامتعب محد مرتاح؟
متعب/ليه الشقى مكتوب علينا احنا الثلاثة ياليالي؟
ليالي/............
متعب/متى بنرتاح؟تعبت والله تعبت وحاس انكم مو قادرين تكملون بعد؟
ليالي/الجاي اكيد خير يامتعب صدقني....
متعب/عموما انا بكرة نازل الشرقية وبمركم علشان عندي شوية شغلات بالمكتب....
ليالي/يالله ننتظرك....
متعب/وين اصايل؟
ليالي/قلت لها تتجهز علشان نروح لجدي نقعد معه شوي وسوت روحها نايمة علشان لاتروح معي!!
متعب/ههه مابتتغير ها البنت؟
******************************************ام جاسر/اقول يااختي اام عادل..
ام عادل/خير في شي...
ام جاسر/يعني حنان مشاءالله حولها وحواليها كبرت وصارت عروس..
ام عادل/هي صارت عروس صارت عروس بس عاد تدرين يااختي انا مابرميها على مين ماكان تضل بنتي غالية عندي وماافرط فيها؟
ام جاسر/وانتي الصادقة يااختي مو كل واحد يستاهلها؟
ام عادل/هذا انتي قلتيها؟
ام جاسر/أي بس عاد جاسر اكيد غير؟
ام عادل بخبث/وش يدخل جاسر بسالفة حنان اللحين؟
ام جاسر/عاد بلالف ودوران مع بعض...جاسر مكلمني من امس يبي حنان ولو ماتعب ابوه الصباح كان كلمتك من الصبح عن ها السالفة....ها وش رايك انتي!!!
************************************************** ******

احسكم تعبتوا من كثر ماتقرون بارت اليوم الطويل...
اذا ماتبون بكرة بارت عادي قولون لاتستحون ههههههه
المهم وش تتوقعون يصير بكرة بين ليالي وجاسر وكيف بيعرف انها مرته؟؟؟؟(اللحين كلهم بيقرونه بكرة مدام بيدري انها مرته هههه9

لاتعليق اليوم بندخل علطول في البارت هههههه


البارت الثالث والثلاثين,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,

دخلت ملحق جدها بعد مادقت الباب وسمعت صوته ياْذن لها بالدخول....
طال وقوفها عند الباب وهو يناظرها من فوقها لتحتها بدون مايقول لها تتفضل...
ابو عبدالرحمان بصرامة/شتبين؟
ليالي بتردد وهي تمد له بيدها صحن/مسوية عصيدة وقلت اجيب لك تذوقها...
ابو عبدالرحمان/ليش ان شاءالله قالوا لك مجوع ؟؟ولامااكل انتظرك تتعطفين عليّ!!!
ليالي/مو هذا قصدي ابدا...بس حبيت يكون بينا عيش وملح...
ابو عبدالرحمان وهو يلف بوجهه عنها/وانا ماابي يكون بيني وبينك أي شي يابنت عبدالرحمان؟؟؟
ليالي/.............
ابو عبدالرحمان/.......................
تقدمت شوي منه وحطت الصحن قباله وجلست جنبه ولف يناظرها...
ابو عبدالرحمان/انا ماقلت لك تعالي قعدي!!!
ليالي/ممكن افهم انت ليش تكرهني؟؟؟
ابو عبدالرحمان/وانتي ليش تتوقعين اني بحبك؟
ليالي/ولاشي بيخليك تحبني..بس بعد ولاشي بيخليك تكرهني واحنا تونا نشوف بعض ياجدي!!!!انا مدري وش اللي بينك وبين ابوي بس تظل انت ابوه وسلطتك انت عليه ماهي سلطتي انا...لاني اروح ولااجي مااقدم ولاااْخر بحياته وبقرارته!!!
ابو عبدالرحمان/وبعد!!!من معلمك تصفين حكي ها الكثر يابنت ابوك؟
ليالي بضيق/جدي انا متضايقة؟؟تعبانة؟؟ادري ان كل اللي بالبيت يكرهوني ومايواطنوني بس انا شسوي؟؟؟شذنبي اصلا!!!!انا مقدرت اوقف بوجه ابوي واقول لا...وهو اساس ماعطاني خبر جابني وحطني وراح عني!!!
بظنك وحدة مثلي تدري ان كل اللي حولها يكرهون طاريها مو بس وجودها بتكون مرتاحة؟
ابو عبدالرحمان/وانا مالي ومالك...رجعي عند ابوك؟
ليالي/مو انا علشان كذا جايتك؟
ابو عبدالرحمان/انا مالي شغل فيك ولافي اللي بتسوينه؟
ليالي/اذا رجعت بيت ابوي وش بيصير بعدها بين الاخوان؟هذا اللي انا قاعدة افكر فيه ياجدي؟؟؟هم مايدرون عن بعض الا بالمناسبات بس وكل اللي بينهم تلفون واذا ثقلت جاهم ابوي يعني اذا رجعت عنده ماتتوقع ان حتى ها التلفون ينقطع مابينهم!!!ادري مو حبا فيني بس علشان كلمتهم....
////////////////////////////////////////////////////////////////////متعب بلهفة/هتون حلفتك ماتسكرين الخط بوجهي؟
هتون بتردد/ماراح اسكر....
متعب/شغلتي بالي.....من يوم شفتك وانا افكر فيك؟
هتون/ليش لساتني في بالك؟
متعب/انتي عارفة انك مابتطلعين منه لو شصار حتى لو جبتي مليون ولد ياهتون؟
هتون/....................
متعب/انتي جاري عليك شي صح؟.
هتون/كنت ابي اقولك شي.....
متعب/انتي مرتاحة معه؟؟يعني ماهو مضايقك ولامعذبك ولامتعبك؟
هتون/...............
متعب تنهد/ادري مو من حقي اسال ها السؤال وادري انك حرام علي! بس انا حاس ان فيك شي ولاليش اتصلتي!!
هتون بتعب/انا فعلا فيني شي.....وماني عارفة شلون افاتحك بالموضوع؟
متعب/خير ياهتون...قولي انسي كل الحب اللي بينا واعتبريني اخوك اللي واقف جنبك وانا ماراح اقصر باي شي تبينه.....انا جاي الشرقية بمر على ليالي اقعد عندها وفيني اشوفك باي مكان اذا تبين ولك عيوني انتي بس امريني؟
هتون/......................
متعب/تتعلق السالفة فيه؟
هتون بتنهيدة/تتعلق السالفة بقلبي!!!
متعب بذهول/بشنو؟
هتون/بقلبي يامتعب...قلبي اللي حبك وماهو قادر ينساك لليوم؟
متعب/انتي شقاعدة تقولين؟
هتون/اللي سمعته.....انا قلبي لسه ينبض باسمك ويبيك....يبيك انت بروحك تعيش بداخله....
متعب...........

انا ماشفت نفسي يوم لاني منخلق من طين..
ولو اسمي وصل عالي بظل اللي عرفتيني...

ولكن للاسف هانت ليالينا بغمضة عين..
وعلى الفرقا اسبابك نعم انتي جبرتيني...

توصي بطعناتي وبعد ماتنزف السكين...
وقبل لاالفظ انفاسي على نفسي توصيني...

دخيلك قلبي الوافي لاتخلينه ولاتطرين...
وراس اللي تحبينه تصدي عن مدى عيني...

وصلتي حق نهاياتي وشللي بس بقا تنهين...
على مااظن ماباقي ولاحاجة تحس فيني...

مدام انك وفيتي له وبنفس الوقت خنتيني...
وشللي بس تحسينه اذا انتي كنتي تحسين...

تحبيني وتحبينه... تحبينه وتحبيني؟؟؟

حضنتي قلبي ونمتي وعلى صوتي انا تصحين...
والا منك تمللتي تحضنينه وتمسيني...

محال تصير في الدنيا بشر في داخله قلبين....
تبينه بقلب وفي قلبك بعد قلب يناديني....

انا ماابيك لو انك على الفرقا دهر تبكين....
صعب ارضى بنزواتك ولو حتى بغيتني....

ثلاث سنين اواربع وكاد انها كثير سنين....
بعد هذا العمر كله على ايامي صدمتيني...

بعد لاتنطقي بكلمة رجيتك اسكتي تكفين
اخاف انك ان تكلمتي خطا باسمه تسميني...

واذا مرة ذكرتيني مع الايام ابتنسين...
ويبقى لك مثل ذكرى جميلة لاذكرتيني...

كثير اللي يتمنونك واكيد انك تبين تلقين...
وانسي يوم ما انتي تمنيتي ولقيتيني...

انا وش جابني لدربك انا وين وغرامك وين....
انا اكبر من عيوبك وعيب انك عرفتيني....

وانسي انك ذبحتيني وامانة ادفني السكين...
وعلى قبري بدال اسمي ابي كلمة خسرتيني...
اصايل/متاْكدة محد بيشوفني ولابيصير لي شي؟
تهاني/تطمني الامتحان مدته ساعة ونص وانا من نص المدة طالعة وانتي بتبقين بالحمامات مابتطلعين؟
اصايل/اوووف لو ادري قعدت مع ليالي وماجيت؟
تهاني/قلت لك اليوم اخر يوم والبنات بيطلعون يفلونها ماتبين تشوفين سوالفنا بنات الشرقية؟
اصايل/هاذي بداية السوالف اني اظل جالسة بالحمامات ساعة انتظرك ياقلبي؟
تهاني/احس ان كلمة قلبي ماهي طالعة صدق من قلبك بس معليش بعديها لك لانك غالية عندي!!
اصايل/لاتكفين....
روان (صاحبة تهاني)/يالله تخبي بالحمام احنا بندخل؟
اصايل/مالت عليّ يوم اني اطيعك ياهبلة؟
تهاني/جوالك معك؟
اصايل/أي...شتبين فيه؟
تهاني غمزت لها/دقي على الحبيب...
اصايل بهلع/من جوالي!!
تهاني/الله والجوال؟؟؟سوا هذا اولا ثانيا هو بدون اسم..ثالثا لمين ها الرصيد ان شاءالله لين يبقونه منك الاتصالات؟دقي يبى ضيعي وقتك؟
اصايل بتردد/ادق له على الجوال؟
تهاني/أي يادلخة اجل على الشركة؟
اصايل بنفس التردد/أي بس اخاف....يعني هو ضاري عادي يرتكب فيني جريمة من التلفون بس!!!
تهاني/دقي بس وشوفي لك فرصة معه خلنا نشوف النار بتحرق منو فيكم بالنهاية؟
اصايل/طبعا هو!!!
تهاني/يالله ادعيلي...
اصايل/اللي يسمعك يقول قاصرة احد يدعيلك؟
////////////////////////////////////////////////////////////////////بمجمع سوق شرق بالكويت....
كان نايف يمشي مع امه جماعتها وعيونه على اللي تتمشى جنبهم واللي عاطيها الف وصية انها ماتروح ولاتجي الا بالدرب اللي هم ماشين فيه....
ام نايف/اقول يمه علامك منت معنا؟
نايف بارتباك/انا!!!!
ام نايف/أي انت!!صار لي ساعة اكلمك وانت ماغير مبحلق لي بها البنات ولاماعندنا بنات بالسعودية؟؟؟؟؟
نايف/لايمه مو كذا!!!
خالته/قايلين لك زوجيه لمتى بعد عزابي ومو شايل هم شي؟
نايف/خالتي لاتشيلينها عليّ!!!
ام نايف/انا مو ناقصة احد يشيلني عليك...اصلا ابوك موصيني اول مانرد من الكويت اني اخطب لك..يقول سهراتك زايدة وماتجي الشركة الا متاْخر وحط وشال عليك؟
نايف/هذا وانا شايل عنه كل الشغل ابو نايف يذم فيني من وراي على ها الكم يوم اللي تاْخرنا فيهم!!!!
ام نايف/خلونا ندخل ها المحل قبل لاننزل السوبرماركت؟
نايف/اجل انا بنتظركم هنا مو واجع حالي معكم...
دخلوا كلهم وراح وقف ورى صبا وقال بهمس/دخلي معهم....
صبا بعناد/مو داخلة المكان اصلا يفشل؟
نايف/نعم!!!!
صبا/مو داخلة؟
نايف/صبا لاتعصبيني ودخلي....
صبا/نايف...منهي فيهم امك؟
نايف/وش تبين انتي باامي؟
صبا/هاذي اللي شنطتها كحلية؟
نايف/مالك شغل؟
صبا/وش رايك اروح اشتكي عليك عندها وافضحك ونخلص من ها السالفة؟
نايف وهو يرفع جواله/عادي لان بتلفون واحد بعد مني برمي اخوك بالسجن وبشلع اهلك من البيت وانتي بتبقين على حالك لابتطاليهم ولابيدرون عنك بشي؟
رمت عليه نظرة غضب...
نايف/علشان تتاءدبين وتثمنين كلام ...يالله دخلي قدامي بسرعة؟
صبا بتاْْفف/زين لكن بتشوف.....اذا ماشيبتك وتبت انك اخذتني؟
نايف/وش دعوة انا مااعلنت توبتي للحين؟
////////////////////////////////////////////////////////////////////بملحق ليالي...
عبير/يعني سوتها وراحت المدرسة مع تهانيوا؟
ليالي/ها البنت ماتقعد بالبيت دقيقة وحدة ياعبير...اللي يشوفها يقول انها كانت ملكة بديرة ابوها؟
عبير/هههههه خليها يابنت الناس تتونس لاحقة على الهم وضيقة الخلق؟
ليالي/بس اصايل بزيادة السالفة عندها...
عبير/متى بتبدي دراستها؟
ليالي/يوم السبت الجاي....
عبير/طيب كيف بتدرس صباح ولاعصر...
ليالي/لا بتدرس العصر تقول مالها خلق تقوم من الصبح....
عبير/شسويتي بفلوسك انتي وياها؟
ليالي/على حطة يدك قاعدين....
عبير/شغليهم...
ليالي/انا ماافهم بها السوالف...
عبير/طيب انتي ماتبين تدرسين مثل اختك؟
ليالي/..................
عبير/شنو؟
ليالي/انا ابي ارجع عند اهلي ...ابي ارجع بيت ابوي ياعبير ماابي اكمل هنا؟
عبير/طيب ليه؟
ليالي/..............
عبير/ام عادل ولاام جاسر؟
ليالي/لا.....
عبير/ليالي صارحيني....من متعرض لك؟
ليالي/محد بس ابي ارد خلاص....الرجال بيتزوج وانا ماابي اضل طول عمري قاعدة بها الملحق ياعبير؟خلني اخدم ابوي بقية عمري اسمه فيه ابوي.....
عبير/شها الحكي بس ياليالي؟
ليالي/انا حاسة اني قاعدة اختنق كل ساعة بها البيت ياعبير...
عبير/انا ادري انهم ماقصروا معك بس صدقيني
قاطعتها ليالي/عبير....ليش جدي يكره ابوي؟
عبير/.............اخوي الله يهداه...
ليالي/ادري ان ابوي هو السبب بس وش سوى؟
عبير/هو اللي طالب ان جدك يقسم حلاله بينا وهو عايش....
ليالي/وجدي ليش طاعه؟
عبير/مو لانه قوم الدنيا وقعدها وقال انه محتاج وظروفه صعبة ومابيقبل أي مساعدة غير ورثه ..حتى البيت اللي كان لجدك باعه ابوك وقال انه جدك بيضل بينهم هم الثلاثة وبعدها عطى اخوانه حصة اكثر من حصته علشان يتحملون هم ابوهم وهو يرفع ايده من السالفة...تتوقعين انه بيحبه؟
ليالي/اه يبى اه....تصدقين ماعمري حسيت ان ابوي عنده فلوس ولاخير...ماهو متغير من حاله شي ابدا!!!
عبير/مدري لمنو قاعد يجمع بها الفلوس اللي ماراح تروح معه بااخرته....يابنت كل الناس فاهمين وهو فاهم بس الضمير ومايسوي,,,,,,تعالي روعة وينها؟
ليالي/أي صدق مالها صوت...خل نشوفها لاتسوي فيني شي مو قاصرينها بعد ها الصغيرونة؟
**************************************بااصابع مرتجفة دقت له وبعد انتظار شويات رد بغروره وهيبته..
ضاري/نعم...
اصايل وقلبها واقف/الو...
ضاري دقق بالصوت وعرفهاوقال بلهفة/هلا,,
اصايل بتردد/مشغول؟
ضاري/كنت انتظرك تتصلين من زمان؟
اصايل/ليه!!!
ضاري/ها.....لا بس انتي قلتي بتكلمين...
اصايل وهي تبتسم/أي....مثل منت عارف على التلفون وقت مايتواجد معي!!
ضاري/هذا تلفون منو؟
اصايل/صاحبتي...
ضاري/طيب انا ماخذ لك تلفون علشان نكلم بعض فيه....
اصايل/أي....
ضاري/يعني وين بشوفك علشان اعطيك اياه؟
اصايل/ومن قال لك اني بقبل اخذه منك ياضاري؟
ضاري/وليش ماتاخذينه؟
اصايل/احبك أي...بس اني اخذ منك أي شي لاوالف لا..
ضاري بنرفزة/وكيف بقدر اكلمك بالله اذا ماعندك تلفون نتواصل من خلاله؟
اصايل/شسوي بعد بظروفي؟
ضاري/يوم ان ظروفك كذا خلاص وافقي وخذيه...محد بيشوفه معك خبيه زين؟
اصايل/ماهي مسالة احد يشوفه ولالا؟انا قادرة اطلع لي واحد واخبيه ومحد يدري عنه بس المسالة نفسية....انا ماابي اسوي ها الشي ...
ضاري/وكيف بالله تبينا نسولف مع بعض؟
اصايل/كل ماصارت لنا ظروف وقدرنا نكلم بعض؟
ضاري بتشكيك/انتي متاْكدة تحبيني؟؟
اصايل باندفاع ودفاع/وانت شاك ياضاري ياعمري...
ضاري/مدري....بس خبري اللي يحب يموت على ما يسمع صوت حبيبه؟؟
اصايل/وانت طبعا شاك اني ابي اسمع صوتك؟
ضاري/ظليت افكر فيك من يوم اللي رحتي الراشد ورحت هناك بس مالقيتك يادانة؟يعني حتى الليل لمى تطرين على بالي مدري شسوي...فاهمتني؟
اصايل بتمثيل انها فرحانة/يعني افهم من كلامك انك بديت تحطني في بالك؟
ضاري/..........
اصايل/تصدق حتى سكوتك ريحني؟
ضاري/متى بشوفك مرة ثانية؟
اصايل/انا اللحين مقدر لاني باخذ لي دورة كمبيوتر ودورة لغة انتظر عليّ شوي...
ضاري/حلو,,,,,ووين بتاخذينها؟
اصايل/يهمك تعرف؟
ضاري/طبعا....

ام عادل/يعطيك العافية يمه...
جاسر/الله يعافيك ياخالتي...
ام جاسر/احط لك الغذى يمه...
ام عادل/بكرة يتزوح وترتاحين منه ومن خدمته
ابتسم لها جاسر/ قالت لك امي..
ام عادل/وش دعوة ياجاسر يمه....صدقني لو هي ذبيحة ماعشتك...انت بس لو قلت لي سحبتها وعطيتك اياها بدون ماتكمل كلمتك؟
جاسر/تسلمين ياخالتي...
ام جاسر/عاد احنا وين بنلاقي احلى من حنان؟
جاسر/على قولتك يمه...
ام عادل/أي تراها غالية ومدللة...
جاسر/وبعد!!
ام عادل/وحساسة مرة...
جاسر/أي يبين عليها...
ام عادل/دير بالك عليها ولاتزعلها ياجاسر؟
جاسر/بعيوني ياخالتي مايحتاج توصيني....
ام جاسر/لا يمه..لازم تسمع كلام خالتك هي ادرىببنتها منك واسمع اللي يضايقها ولاتقربه.....
جاسر/وانا اقوى اضايقها عاد ياام جاسر؟
////////////////////////////////////////////////////////////////////جت من وراه وهو يناظر بالبضاعة اللي قدامه
صبا بهمس/عادي اشتريلي اكل واغراض ابيها؟
قال لها بدون مايلف/وانا ليش عاطيك فلوس بالله!!!
صبا بدلع/مدري..اخاف اسوي شي انت مو راضي عنه بعدين تزعل عليّ وانا مااتحمل زعلك لحظة؟
غمض عيونه وقال بهمس/صبا....
صبا بنفس الهمس/أي حبيبي...
نايف/بذبحك,,,,
صبا/حلالك......
لف لها...وغمزت له بعيونها....وناظر بحوالينه وحمد ربه ان ماحد من جماعته قريب منهم...
نايف بتاءنيب/لشنو ها الحكي اللحين بالله ماتقولين لي!!!
صبا بنفس الدلع/يعني مايصير اقول لك ها الحكي ياعمري؟
نايف وهو ماسك نفسه/عندك الفندق بنشوف اذا رجعنا ولاالسالفة بس عناد؟
صبا/لا بالفندق انا استحي!!مقدر اكون معك بروحنا!!!
نايف/ياسلاااااام!!ولسانك مايقطر عسل الا وسط الناس..؟
صبا/خلاص مو قايلة لك شي...
مسك ذراعها قبل لاتمشي من وراه...
نايف بهمس/بنشوف الليلة بالفندق وش تقولين؟
صبا بلامبالاة/خلاص انت مابغيت مني شي هنا!!!تحطمت نفسيتي ومقدر اقول أي شي؟؟؟؟
نايف/شوف بنت ال..
صبا/اششششششش خلاص يالله امشي من هنا في وحدة يمكن انها امك جاية صوبنا؟
نايف وهو يفتح عيونه على وسعها/وانا اللي امشي مو انتي!!!
صبا/طبعا!!يالله الحق على نفسك وامشي لاتمشكل نفسك....
ابو عبدالله/هقوتك البنات يشوفون بعض؟
ام عبدالله/مايبيلها كلام!!!اصلا عماتها ماخلوها عندهم الا علشان اختها المقرودة؟
ابو عبدالله/.............
ام عبدالله/..............
ابو عبدالله/يعني تتوقعين جاسر راضي يشوفون بعض ولا غصبا عليه؟
ام عبدالله/والله عاد مدام خواتك بالسالفة محد يقدر عليهم...
ابو عبدالله/..............
ام عبدالله/خلنا بعيدين عنهم وصفي لنا الجو كم يوم من سيرتهم...بناتك ينخاف منهم ماينخاف عليهم؟
ابو عبدالله/يمكن اصايل بس ليالي مااعتقد....
ام عبدالله/هذا لانك ماتعرفها النسرة ولاتشوف سوالفها معي!!
ابو عبدالله/ليالي؟
ا م عبدالله/أي ومن غيرها....انا بس كنت اداري عنك سوالفها لاتضايق نفسك ولاهي يمه منها ...
ابو عبدالله/الله يستر منها اجل...لاتفشلني قدام ولد اخوي ويردها لي من جديد؟
ام عبدالله/مانبيها حتى اذا ردها ياعيوني؟بضاعته وشراها ويصطفل وياها وش ماسوت احنا مالنا شغل؟
////////////////////////////////////////////////////////////////////ثامر/انتي شتسوين هنا؟
شمايل/مالك شغل؟
ثامر/مسوية حراسة على ليالي؟
شمايل/أي.....كانت الصباح عندها عمتي عبير ...بس اختها مابينت....ابي اشوف وش يسوون ووين يروحون؟
ثامر/اممم
شمايل/انت ماشفتها مرة طالعة ولاداخلة ولا...
ثامر/انا مااشوف الا عماتي يجونها وبس!!!!
شمايل/زين انقلع عني خلني اراقب بهدوء....
ثامر/مالت على الاخلاق الشينة بس!!!
شمايل/روح لاادفنك قال مدري شنو؟
*****بالمطبخ,,,,
كانوا جاسر وهتون بس واقفين مع بعض....
هي فكرها الشارد بمتعب اللي بيجي لليالي باي لحظة وبصده لها ....
وجاسر بتفكيره بليالي اللي مو داري انها مرته وحلاله وخاطب غيرها.....
جاسر/اقول هتون...البنت من درت اني خاطبها ماهي مبينة؟
هتون بلامبالاة/وش تبي فيها عاد بتشبع منها بعدين؟
جاسر بنرفزة/انتي ليش كذا اخلاقك شينة؟
هتون/طالعة على اهلي !!يعني لمنو بكون طالعة ؟
جاسر/فينا نقعد مع بعض صح؟
هتون/فيكم...
جاسر/طيب روحي ناديها قولي لها جاسر يبي يكلمك؟
هتون/قول لشمايل انا مالي خلقها كثير...
جاسر بصرامة/حطيها على بالك زين تراها مرتي واحترامها مثل احترامي!!!
هتون/ترى انا للحين شاكة في سالفة حنان ياجاسر؟احسها بتجيب لك مصيبة؟
جاسر/اوووف منك...تدرين انك تمللين؟
دخلت شمايل المطبخ وهي تشاهق وشكلها جاية ركض...
جاسر/جيتي بوقتك...روحي..
قاطعته وهي تلهث/الحق....
جاسر/على شنو؟
شمايل/على مرتك اللي مسوية روحها شريف مكة؟
جاسر بنرفزة/شمسوية بعدّّ
شمايل/شرفك ياجاسر شرفك؟؟؟تصور انها مدخلة رجال غريب عندها وبنص النهار!!!هاذي عدمها الحيا ياخوي؟
طاح الكاس من يدها وطلع الشرار من عيونه وقال بعصبية/انتي متاْكدة؟؟؟
شمايل/شفتها بعيوني وهي فاتحة باب الملحق له وبعدها دخل وراها وجايب لها اغراض بعد!!!
ماانتظر يسمع اكثر اخذ بعضه وراح لملحق ليالي وهو مايشوف اللي قدامه....
وحدها كانت بمكانها وتوها بتستوعب السالفة,,
ليالي ورجال غريب وجايب لها اغراض؟؟؟مستحيل؟؟ظ
لحظة....الرجال الغريب....هو ماغيره.....لاياربي لاتتهور ياجاسر هذا متعب اكيد...وين عبايتي خل اروح الحق الموقف.....
وصل لباب الملحق واللي كان بعده مو مقفل بس مسكر على خفيف واي شي بيفتحه....
فتحه مثل الاعصار وكانت هي ومتعب واقفين قبال بعض ويضحكون وماانتبهوا لدخلته الشرانية...
مسكها من ذراعها بدون مايلفها لعنده ورماها على الارض وطاحت على وجهها....
جاسر وهو بركان/انا يانذلة تخونيني!!!انا ياكلبة يللي ماتربيتي!!!!انا تدخلين رجال في بيتي وبعز النهار بعد!!!الا اربيك الا اربيك يابنت الكلب...
كان يرفسها برجله ذيك اللحظات وهي مرمية تحته وهو مو شايف اللي قدامه لين مسكه متعب وصاروا يتعاركون مع بعض...متعب بعصبية/احترم نفسك ياخسيس..ليالي اشرف منك ومن كل اهلك بعد؟؟
جاسر بانفعال/أي بعد دافع عنها...مو مدخلتك بيتها وموفرة لك اللي تبيه وش بتقول عنها يعني؟؟؟؟وش بتقول غير ان عندها زوج مغفل مايدري بللي حوالينه؟؟؟
ليالي وهي تبكي/جاسر لا...انا ماسويت شي...
جاسر وهو يشيلها من شعرها/وش اللي ماسويتي شي ياكلبة؟وهذا منو؟؟هذا اللي مدخلته بيتي وش يطلع؟
رفعت راسها بعد ماعطاها كف على وجهها والتقت العيون ببعض...وجمدت يده مكانها...وجمدت عيونه مكانها...وجمد كل شي فيه كان قبل شوي مشتعل...
ليالي وهي تبكي/جاسر...لا....حرام عليك لاتفكر فيني الشينة؟
متعب بنرفزة/لبسي عبايتك مالك قعدة في بيت ها الواطي الحقير....
قامت تلبس عبايتها ووحده قعد على الارض مثل الحيران وهو يحاول يربط بين شكلها واسمها لين دخلت هتون...
ومتعب ماسك جاسر من ثوبه وبدو يتعاركون من جديد...
متعب/انا مااسمح لك تهينها ولاتلمس منها شعرة وحدة فاهمني؟؟؟
جاسر/انت واحد حقير ونذل بس وين..لاتفكر انك بتطلع من ها المكان الا وهم شايلين جثتك وراك؟
هتون بصراخ/جاسر لا...هذا متعب خال ليالي؟
جمدت اليدين على بعض للصوت اللي جاي....
متعب لاشعوريا لف ولقاها واقفة قباله هي بكل مافيها...ولاشي تغير فيها من اربع سنين
وجاسر بعده بحيرته ....هاذي ليالي مرته وهذا خالها؟؟؟وش اللي قاعد يصير؟
طلعت ليالي بعد مالبست عبايتها وهي تبكي وتناظر بجاسر اللي كان يناظرها بنظرات غريبة مافهمتها
ومتعب اللي كان هو وهتون يناظرون في بعض بعد بنظرات مافهمتها....
طلعوا متعب وليالي وتركوت روح جاسر الحيرانة ودموع هتون وبس!!!
جاسر بصدمة/هتون....هاذي ليالي؟
هتون وهي تمسح دموعها/وهذا خالها متعب...انت ليش تسرعت وحطيتنا بها الموقف؟
جاسر بنفس الصدمة/أي بس هاذي البنت اللي انا فاكرها حنان وابيها ياهتون؟
هتون/شنو؟
/////////////////////////////////////////////////
وهذا جاسر عرف ان ليالي مرته هههههه ها وش رايكم كم وحدة بتكفخني وكم وحدة عجبها اللقاء...كل شي حطوه بتعليقاتكم للي جاي لكم بكرة ان شاءالله

مشكورين ياعسل على ردودكم الحلوة....
الله لايحرمني متابعتكم ومساندتكم ابدا.....


البارت الرابع والثلاثين,,,,,
,,,,,,,,,,,,,,,,,,,,,,,,,,,,,,,,,,,,,,,,,,,,,,,,

في السيارة,,,,
متعب/نروح المستشفى؟
ليالي وهي تمسح دموعها وتضم يدينها لبعض قالت بصوت مبحوح/لاماله داعي...
متعب/اكيد...
ليالي/عوار وبيزول مايستدعي المستشفى.....
متعب/ليالي...
ليالي بتنهيدة/بلا سين وجيم ومسالات عن الاسباب...قلت لك السالفة بسيطة...الجرح مو بالجسد يامتعب ...الجرح داخل...بوسط القلب؟؟؟
متعب تنهد/الحقير.......
ليالي/.................
متعب/انا بعمري ماشفت تخلف مثله بصراحة؟
ليالي/لاتلومه يامتعب...
متعب/وبتدافعين عنه بعد!!
ليالي/لازم ادافع لاني عارفة بللي صار...رجال وهو داخل بيته لقى رجال ثاني يدخل لمرته وهو مايعرفه تتوقع يجي ياخذهم اثنينهم بالاحضان!!!اكيد بتثور ثورته؟؟
متعب/ليالي بلاش اعذار قبيحة للي مايتسمى؟؟؟في شي اسمه سؤال؟؟؟يعني اللي سواه ماينغفر ابدا!!
ليالي بالم/ومن قال لك اني بغفر له بحياتي يامتعب؟؟؟؟
الكرامة اذا انداست مافي شي يردها مكانها لو شيصير؟
**************************************هذا انت عرفت كل شي اللحين يامتعب؟؟؟؟
عرفت اني بنت عم ليالي واصايل وعرفت اني اكرههم ومااوطنهم بعيشة الله...
والاهم ...عرفت اني لاانخطبت ولاارتبطت ولاصار أي شي من الكذبة اللي كذبتها عليك....
وتوك عارف ان بقلبي مكانك ماتغير وابيك؟؟؟
وش ها الذل ياربي وش ها المهانة؟؟؟
انا انحط بها الموقف......
كله منك ياجاسر ياليتك ماتسرعت ورحت لهم....كان لاعرفني ولاشافني.....
ولاالذنب ماهو ذنبك ياخوي ذنب الساحرة اللي معك!!
ولا ليالي كفو ان جاسر يكون يفكر فيها؟؟؟؟
ولاانك انت يامتعب تشغل بالك عليها؟؟؟
ليه وش عندها وشنو تملك بالاساس ومااملكه انا؟؟؟؟
اه ياقلبي اه...شبيصير اللحين ياقلبي.....
ماراح يصير شي ياهتون قومي مسحي دموعك ودوسي على قلبك مالازم ها البدو يشوفون ضعفك وتمسكك بخالهم علشان لاتصيرين شماتتهم ويكونون اقوى منك...بتضلين الاقوى والافضل منهم ..لاتخلينهم يمسكون عليك أي ممسك,,,,,
**************************************كرهوني في غرامه....كرهوني بسيرته...
حاولوا يشوهون اسمه....في عيوني وصورته..
ليتني غمضت عيني قبل عيني شافته...
ليتني غمضت عيني قبل عيني شافته...

دخل ضاري السيارة وجلس جنب جاسر اللي كان سرحان مع الاغنية لبعيد وطفى المسجل اللي كان شغال على ها الاغنية...
ضاري/شالسالفة؟؟؟
تنهد جاسر....
ضاري/جاسر شصاير ترى اقلقتني؟
جاسر بتنهيدة/ليتني فتحت عيني قبل عيني حبته!!!
ضاري/حنان؟
جاسر غمض عيونه وهو يستعرض صورة ليالي وقال بحسرة/ياليتها كانت حنان ياضاري ياليت؟؟؟كان انا وين والعذاب وين؟؟؟
ضاري/يعني السالفة مالها شغل بحنان؟
جاسر/تمنيتها تكون حنان بس ماكانت؟
ضاري/اجل من طلعت؟؟؟جاسر تراني مو فاهم شي؟
جاسر/طلعت اخر انسانة ممكن يتصورها عقلي بالوجود؟
ضاري/؟؟؟؟؟؟؟؟؟؟؟؟؟؟
جاسر/اه...
ضاري/ومن تكون؟
جاسر بحسرة/انسانة ماراح اصدق انها هي ياضاري...اكيد في غلط بالموضوع.....مستحيل....بحياتي معها ماصار بينا موقف زين...مو معقولة تطلع هي؟
ضاري/جاسر واللي يعافيك تكلم بدون مقدمات وقولي وش صاير ومنهي هاذي؟
جاسر/ليالي ياضاري ليالي؟
ضاري/أي ليالي؟
جاسر بتنهيدة اكبر/ليالي البدوية...زوجتي ياضاري زوجتي؟؟؟
ضاري/انت تمزح انت!!!كيف ممكن يوصل ذوقك ان تعجبك وحدة بدوية مثل بنت عمك كيف؟؟؟؟
جاسر بتعب/هذا اللي صار ياضاري...ولاحتى بحياتي توقعت انها بتكون هي....وانا اللي كل مامريت عند بابها غسلت شراعها بسبب وبدون سبب.....اللحين بس فهمت كلامها بالامس ...اللحين ليش فهمت يوم قالت لي اني كل ساعة معها بحال؟؟؟انا ماكنت اشوفها اذا رحت لها واللحين مالي وجه اشوفها اصلا!!!
ضاري/وانت وش عرفك انها ليالي...هي قالت لك؟
جاسر/قصدك يوم موتها بين يديني عرفت انها ليالي مرتي!!!
ضاري/كيف؟؟؟
جاسر/اسمع اللي صار....ولاتلومني بللي سويته ياضاري....
////////////////////////////////////////////////////////////////////

اصايل/تهانيوا خلاص وصليني عند ليالي؟
تهاني/مابعد فرفشنا..
اصايل/الضاهر ان شي كبير صاير بالبيت؟
تهاني/ليش؟
اصايل/مدري بس دقت علي وقالت انها طلعت من البيت وهي مع متعب..
تهاني/يمكن طالعين يتمشون ويتونسون؟
اصايل/لا....صوتها ماكان طبيعي وبعدين هم قاعدين بالفندق اللي متعب نازل فيه..
تهاني/وش تتوقعين يكون صاير يعني؟
اصايل/مدري بس بعد اللي صار بحفلة شمايل انا متوقعة أي شي من أي شخص؟
تهاني/لا مو لهدرجة عاد؟
اصايل بتنهيدة/ليالي تعبانة ياتهاني....جاسر بروحه مسبب لها قلق...
تهاني/ليش هو تعرض لها بشي؟
اصايل بضحكة شماتة/تتصورين انه مايدري انها زوجته؟؟؟
تهاني/؟؟؟؟؟؟؟؟؟؟
اصايل كملت بنفس الشماتة/على باله وحدة ثانية يمكن بنت خالته ومقرر يرتبط معها ..
تهاني بصدمة/انتي من صدقك تتكلمين؟
اصايل/طبعا...هو بنفسه قايل ها الكلام؟
تهاني/لا السالفة اكيد فيها شي غلط؟؟طيب هو صادق بكلمته ولايتشمت؟
اصايل/هي تقول انه كان صريح معها وفعلا مايدري هي من تكون.....
تهاني/أي بس انا سمعت انه تقدم لبنت خالته حنان وخطبها؟
////////////////////////////////////////////////////////////////////ام احمد/علامك يبى؟
ابو عبدالرحمان بتنهيدة/ولاشي....
ام احمد/اللحين انت مقابل صحن العصيد لااكلته ولاعزمتنا ناكله معك..شسالفته؟
ابو عبدالرحمان/غريبة..
ام احمد/منهي؟
ابو عبدالرحمان/بنت اخوك ليالي...
ام احمد/وش فيها ليالي الله يحفظها مافيها شي؟
ابو عبدالرحمان/مدري كل ماطردتها رجعت وقفت قبالي من جديد وكانها مو فاهمة وش معنى الطرد؟
ام احمد/ليالي طيوبة يبى ومابقلبها أي شي....
ابو عبدالرحمان/ماخذت شي من صفات ابوها ابدا!!!!
ام احمد/انت ليش مزعل نفسك لانك تطردها وترجع لك من جديد؟
ابو عبدالرحمان/لانها ماتعرفني ليش مصرة ترتبط فيني؟اللي انا عايش معهم فوق السبع سنوات اللحين مااشوفهم...واللي جايتني من شهرين ونص كل يوم والثاني وجاية تقعد معي وتسولف وكاني شي مهم عندها ولامن اولوياتها؟
////////////////////////////////////////////////////////////////////بمجمع الكوت بالكويت...
كان الوقت مغرب والقعدة برى بالكافي على بركة المويه شي رهيب...
طبعا اهل نايف كانوا ماخذين لهم اكثر من طاولة قريبين من بعض وصبا بعيدة شوي عنهم وماهي مهتمة لنظرات التوعيد من نايف اللي كان يبيها تتقرب....
كان في بالها تكلم اهلها بس وين نظراته ماتغيب عنها ابدا وحتى اذا دخلت الحمام تطلع وتلقاه واقف ينتظرها...
صحيح هو بجهة يمشي وهي بجهة ثانية بس كانهم متلازمين...
لايغيب عنها ولاهي تقدر تغيب عنه...
فكرت تضيع نفسها وتروح بعدين السفارة وترجع لااهلها بس شافتها فكرة غبية لانها داخلة مع نايف وجوازها مع نايف وارقام نايف عندهم فبيدقون عليه فما لها داعي ها الشوشرة,,,,
خليها تقعد وتجننه لين يكملون ها الاربعة ايام بعد.....
مر من جنب طاولتها....وقال بهمس/ماطلبتي لك شي؟
صبا/ماابي....
نايف/ليش ماتبينبعد!!انتي ناسية من الصبح على لحم بطنك ومااكلتي شي؟
صبا/عندي فلوس اذا جعت باكل؟
نايف/لين تطيحين وسط الناس؟؟؟
صبا/وين بعدين؟
نايف/شلون يعني؟
صبا/يعني بعد مايخلصون من هنا وين بيروحون لااي داهية؟
نايف/شفيك تعبتي؟
صبا/افتر راسي...هذولا مايقعدون بمكان رايحين جايين طالعين داخلين....
نايف/...........طيب انتي بعد تسلي فلوس وعندك ومو كل يوم بتجيك فرصة وبتطلعين من الشقة ولاانا الغلطان....
صبا/نوافي اجلس معي شوفوهم مو ماءثر غيابك عليهم اللي دخل يتسوق واللي سرحان بسوالفه ومو داري عنك...اقعد تكفى تعبتب طول اليوم وانا بروحي...يالله نوافي تكفى؟
نايف بذهول/شقلتي؟؟؟
صبا بدلع/قلت اقعد.......
نايف/ياشنو؟
صبا/ياحبيبي....
/////////////////////////////////////////////////////////////////////بغرفة جاسر...
دخلت امه وابوه..
ابو جاسر/انت هني؟
جاسر بدون نفس/وين بكون يعني؟
ام جاسر/فكرناك طالع....
جاسر/في شي مهم؟
ابو جاسر/كنت بسولف معك شوي بخصوص سالفة العرس..يعني بعض الامور اللي لازم نرتبها قبل لانبتدي..
جاسر بضيق/أي عرس؟
ام جاسر بفرح/زواجك انت وحنان...انت ناسي ان احنا كلمنا خالتك ولازم نقولها نبي موعد مع ابو مازن علشان نروح ونتقدم للبنت رسمي ولاعلشانها بنت خالتك يعني خلاص ...لايمه البنت تنخطب من ابوها وامها اليوم ملمحة لي عن ها السالفة؟
ابو جاسر/امك صادقة ياوليدي لازم نتقدم رسمي علشان السالفة تصير بسرعة...على قولة امك انت مستعجل؟
جاسر بضيق اكبر/يمه وقفي السالفة شوي ..
ام جاسر/شنو؟؟؟
جاسر/وقفي السالفة شوي...شبيصير يعني؟
ابو جاسر وام جاسر يناظرون في بعض/طيب ليش؟
جاسر بتنهيدة/عندي شويات مشاكل بسويها بعدين بشوف وش اسوي مع بيت خالتي!!
ام جاسر/تشوف وش تسوي؟؟؟جاسر شسالفتك انت!!!
جاسر/يمه انا تعبان وابي ارتاح بليز لااحد يدخل وتركوني انام براحتي ولاتصحوني لو ماقمت....وسالفة بيت خالتي مالي خلقها اللحين اذا رقت بتكلم عنها.....
ناظروا في بعض بدون مايتكلموا وطلع ابو جاسر ووراه ام جاسر اللي ناداها جاسر ..
جاسر/يمه..
ام جاسر/نعم يمه...
جاسر/بسالك انتوا شايفين متعب من قبل؟
ام جاسر/أي متعب؟
جاسر/خال بنات عمي؟
ام جاسر باحتقار/خال البدو؟؟؟لاماشفناه ولامرة بس انت ليش تسال؟
جاسر/يعني محد يعرفه؟
ام جاسر/عماتك بس لان عندهم اتصال معه من زمان وكانوا يشوفوه لمى يروحون لااخوهم وهو صار يزورهم هنا....ليش تسال عنه؟
جاسر حط راسه على المخدة وكانه بينام وقال/ولاشي....
////////////////////////////////////////////////////////////////////

على كورنيش الخبر....
اصايل/محد بيقولي وش اللي صاير يعني؟
ليالي كانت بعالم ثاني من الصمت وماهي معهم..وحتى متعب كان بعالم ثاني بس قاعد يضغط على نفسه علشانهم....
اصايل/ليش خليتوني اجي اذا ماتبوني؟
متعب/اصايل لاتصيرين حساسة ..
اصايل/يالله تكلموا اجل؟
متعب بتنهيدة/سوء فهم بين ليالي وجاسر..
اصايل باهتمام/شلون يعني؟وش اللي صار؟
متعب/قلنا لك سالفة بين جاسر وليالي...
اصايل/أي يعني وش اللي صار انا هذا اللي ابي اعرفه؟
ليالي/باقي يطلق ونخلص منه؟؟؟
لفوا اثنينهم لها بعد ماقالت ها الكلمة....
اصايل/لهدرجة؟؟؟
ليالي/وش يبي بعد؟؟وش اللي بنتظره بعد؟
متعب/انتي فكرتي فيها..
ليالي/أي...
متعب/اذا كذا انا بكرة الصباح بروح اكلمه بمكان شغله على ها الموضوع...
اصايل/ياعالم احد يجاوبني..
متعب/كنت جاي لليالي اشوفها وماشفنا الاجاسر داخل علينا وطاح بليالي ضرب وسبايب وشتم وبعده حول عليّ واتهمنا استغفر الله باشياء مريضة في باله....
اصايل/جعل يده الكسر ان شاءالله...جعله مايربح لادنيا ولااخرة قولوا امين....تعورتوا؟
متعب/ليالي تعورت ومارضت اوديها المستشفى؟
ليالي بثقة/مافيني شي...ولازم يفهم انه ضربه مااْثر فيني ولاحتى الصفر؟
متعب/خليك كذا قوية وبلاش سلبيات ياليالي....انتي لازم تعيشين حياتك بدون ها الورقة اللي بينك وبينه؟
اصايل/حلو....عجبتيني ياليالي عجبتيني....خله يعرف انه مايسوى شي ها التافه اللي نافخ ريشه على الفاضي.....
ليالي ابتسمت وقالت بمرارة/ماتتصورين كيف كان متفاجى يوم شافني يااصايل.....حسيت بصدمته بانت على وجهه وبالف علامة استفهام تدور حوله...
اصايل/احسن....
لفوا لمتعب..اصايل/وانت شسالفتك؟
متعب بتردد/انا؟؟؟
////////////////////////////////////////////////////////////////////رانيا/ضاري ممكن اتكلم معك شوي؟
ضاري اللي توه راجع /ضروري ولامو مهم؟
رانيا/اسمعني وبعدها قرر وش يكون...
جلس جنبها وجواله بيده.../خير..
رانيا/مشاءالله رايق اليوم ان شاءالله كل يوم؟
ضاري/أي والله رايق....
رانيا/ابيك تشوف...
ضاري/اذا البنت اللي كلمتيني عنها سكري السالفة؟
رانيا/شوف انا بتكلم معك بصراحة...البنت هي ااصيل بنت عمي اللي رفضتها ياضاري؟
ضاري بضحكة استهجان/اه يالملعونة؟؟؟يعني قاعدة تسويني فيني مقلب وبالاخر كنتي تبيني اشوف ها البدوية؟
رانيا باعتراض/لا ماهو مقلب ياضاري لاتفكره كذا....
ضاري بصرامة/شلون يعني...
رانيا بدفاع/يعني اصايل مو مثل مااحنا فاكرين...البنت غير ياضاري...البنت حلوة ودارسة و...
ضاري قام عنها/ذكريني اعرض السالفة على ام ضاري علشان تعرفين تعيدينها معي مرة ثانية؟؟؟؟
////////////////////////////////////////////////////////////////////في غرفة هتون....
جاسر/ممكن ادخل؟
هتون بشرود/تفضل...
جاسر/فيني اخذ من وقتك كم دقيقة؟
هتون/..........
جلس جنبها وظل ساكت...
هتون/هذا اخر شي توقعته ياجاسر....
جاسر/................
هتون/يعني كنت متوقعة انها مو حنان وقلت لك قبل لاتورط نفسك اقعد معها وتاْكد من مشاعرك...بس انها تطلع بنت عمك البدوية هذا اللي ماهو معقول؟
جاسر بتنهيدة/وتفكرين اني ماانصدمت مثلك؟الا انصدمت اكثر ياهتون اكثر....انا مو عارف شسوي.....
احس بضيقة عايشة فيني.....
هتون/هذا تسرعك وتحمل نتيجته ياجاسر؟
جاسر/انا مو جاي معك علشان قضية ليالي ياهتون؟
هتون بلامبالاة/ولاتقولي بعد علشان بنت خالتك ودبريني انا مالي شغل بااحد؟
جاسر/مو محتاج لخدماتك لاتخافين...اللي ابيه شي ثاني؟
هتون وهي تناظره/شنو؟
جاسر وهو يتفحصها/ابي اعرف وش عرفك ان اللي كان موجود متعب؟
هتون بارتباك/ها....
جاسر بصرامة/سالتك وش عرفك انه متعب وماحد بحياته شافه من بينا؟؟؟؟ولااحد يدري انه بيكون موجود معها؟انتي كيف عرفتي انه متعب ياهتون؟
////////////////////////////////////////////////////////////////////ضاري/تدرين ان الليلة حلوة؟
اصايل/طبعا مو علشان انك سامع صوتي اكيد لك غرض ثاني؟
ضاري/حرام عليك.....
اصايل/أي بس انا الليلة نص فرحانة ونص زعلانة..
ضاري/ليه...
اصايل/بس عندي شوية ظروف بالبيت قالقتني....
ضاري/تخصك؟
اصايل/تخص اقرب الناس لي......وانا مقدر اشوفهم كذا وانا مااسوي شي....
ضاري/يابابا الظروف محد يوقف بوجهها ابدا...عندك جاسر ولد عمي....متزوج بنت عمه البدوية
قاطعته/بنت عمه بروحه يعني مو بنت عمك؟
ضاري/انا متبري منهم يابنت...
اصايل وهي ماسكة نفسها/أي...شفيه جاسر؟
ضاري/صار له مدة وهو متعبنا معه لقيت لي بنت ومجننتني ودوم افكر فيها وقال اخيرا انها بنت خالته وهم مستضيفينهم...وبعدها يقول كلمها واحتار من كلامها له ..بغض النظر عن كل شي اكتشف اليوم بالصدفة انها زوجته البدوية؟
اصايل/لا...ليش هو مشافها من قبل؟
ضاري/بذمتك بدوية وش بيشوف فيها.....اللحين اللي انا مستغرب منه هو صدق منسحر في ها البدوية ولا السالفة فيها شي...يعني مو معقولة انا عارف جاسر وذوقه وهو يحلف لي انه ماتوقعها تكون هي؟
اصايل/وشنو سوى.....
ضاري/ولاشي قاعد يقولب بافكاره علشان يوصل لحل...بس على مااعتقد بيدق بكرة على خالها يبي يكلمها.,..
اصايل/ليش تزوجها؟
ضاري/ابوها عرضها عليه؟
اصايل/وليش مارفض؟
ضاري/لان عمي اصر انه ياخذها ولو حتى على الورق بس.....
اصايل/وليش ماعرضوها عليك انت ولامو ولد عمها؟
ضاري باحتقار وهو يضحك/لا انا عرضوا عليّ الثانية بس رفضتها ورديتها من مكان ماجت؟؟؟؟انا ضاري اخذ بدوية مثلها؟ليش شصار بالعالم؟
/////////////////////////////////////////////
ينتظار توقعاتكم لبارت بكرة ياحلوين,,,

هلا وغلا فيكم يالغلا..
منوريني كالعادة بتفاعلكم الرائع...
انا بس اليوم حبيت اتعرض لنقطة معينة وصلتني عبر الرسائل الخاصة...
انا لمى اتكلم عن البدو واحتقار جاسر وضاري واهلهم مو معناته اني قاعدة اذم بالبدو؟؟؟انا بدوية وكل العرب بدو؟؟؟
بس الفكرة انهم ماخذين فكرة غلط عن البدو وطريقة عيشتهم وتفكيرهم ومع الايام بيكتشوف كل شي..وانهم نااس حالهم حالنا...
فاذا وحدة قرت وحطت بخاطرها ترى انا والله مااقصد شي بطرحي وباسلوبي ابدا وحقكم عليّاذا زعلتوا مني.....
////////////////////////////////////////////////////////////////////////////////////////
البارت الخامس والثلاثين,,,,
////////////////////////////////////////////////
اصايل وهي كاتمة غيظها/وبعد.....
ضاري/ولاقبل.....انا مااقبل ان احد يعرض عليّ بنته ان شاءالله لو تكون ملكة جمال العالم!!!
اصايل وهي تمسح دموعها /طيب يمكن البنت ماتبيك وابوها غصبها عليك؟
ضاري باحتقار/يبى هذولا بدو متخلفين مااردى من ابوها الا هي؟؟؟
اصايل وهي متحشرجة وبيعلى صوتها بالبكي/انت تعرفها؟
ضاري/اسم الله عليّ اعرفها؟؟لايبى ولابحياتي شفتها ماغير يوم تجي مع ابوها....خيمة واقفة وش تبين فيها...خلنا من سيرتها وسولفي انتي!!!!
اصايل/انا!!!!
ضاري/أي سولفي..تكلمي عن نفسك...
اصايل بتنهيدة/امي متوفية وابوي مايحبني وعندي زوجة ابو مطلعة عيني....وماتهمها غير مصلحتها وبس...
ضاري/عندك اخوان؟
اصايل/عندي اخت واخو اكبر مني بسنتين...اغلى شي عندي بها العالم.......ضاري انا مضطرة اسكر مقدر اتكلم كثير اخاف من زوجة ابوي تسمعني...
ضاري بتنهيدة/بس تعطيني وعد اول مايفضى عندك الجو ويكون جوال صاحبتك معك تعطيني رنة وادق لك اسمع صوتك؟
اصايل بغصة/ليه؟؟
ضاري/شنو اللي ليه؟
اصايل/ليه تبي تسمع صوتي؟؟؟؟
ضاري/انتي ماتبين تسمعين صوتي؟؟؟
اصايل/بلى......تصبح على خير......
سكرت السماعة بدون ماتسمع رده وغطت وجهها بيدينها وقامت تبكي...هي كانت تبكي بس كاتمة كل شي بقلبها واللحين افتحت المجال لدموعها تنزل وصوتها يعلى اكثر واكثر ويطلع كل القهر اللي فيها من ضاري,,,,
////////////////////////////////////////////////////////////////////
هتون بارتباك/ممكن افهم وش تقصد بسؤالك؟
جاسر/سؤالي واضح وصريح ياهتون....كيف عرفتي انه متعب ومحد شافه من قبل ولايدري عنه.....يعني انتي من وين عرفتيه؟
هتون/شفت صورته عند ليالي؟
جاسر/عند ليالي؟؟؟ماخبري لك علاقة فيها...
هتون/اول يوم جت وقعدت بالبيت يوم تتعب....فتحت شنطتها اشوف اذا كانت تاخذ دواء معين ولاشي ولقيت صورته بشنطتها وعماتي يقولون ان متعب خالهم الوحيد وليالي ماهي من الناس اللي ممكن تفكر بالحرام والغلط فطبيعي انه يكون متعب؟
جاسر/....................
هتون/شنو؟
جاسر/مااقتنعت؟
هتون بكبرياء/بكيفك؟مو مضطرة اقعد معك ساعة زيادة علشان اقنعك؟انا هذا اللي عندي وماعندي غيره.....الا اذا كنت تبيني اكذب وااْلف لك قصة علشان تصدقني فهذا شي ثاني.....
جاسر بصرامة/تكلمي عدل انا اخوك الكبير...
هتون بانفعال/ولانك الكبير لازم ماتصدق أي شي نقوله لك؟
جاسر/انتي علامك كذا لسانك طايل؟
هتون/صباح الليل ..كل البيت لسانهم طايل توك تكتشف ولا توك تنتبه؟ولاجت عليّ من وراء راس الساحرة ليالي؟
جاسر بصراخ/وش جابها هاذي بالنص يعد!!!
هتون بشماتة/نسيت كان المفروض اقول حنان صح؟
جاسر/تعرفين انك حقيرة؟
هتون بلامبالاة/يالله دبر حالك مع خالتك وروح اركض ورى البدوية اكسب رضاها وتودد لها؟
///////////////////////////////////////////////////////////////////////////ليالي/متعب....
لف لها...
متعب/هلا ليال..مانمتي لسه؟
ليالي/فيني اقعد معك شوي؟
متعب/تعالي......
جلست قباله...
متعب/فيك شي يوجعك ولامضايقك؟
ليالي/متعب فيك شي؟
متعب/انا اسالك انتي...
ليالي/وانا اسالك انت؟
تنهد وسكت..
ليالي/منت طبيعي يامتعب ....من طلعنا وانت شارد بفكرك...
متعب بحزن/ابي اسالك سؤال وتجاوبيني عليه بصراحة....
ليالي/وانت تعودت مني غير الصراحة يامتعب؟
متعب بحرقة/جاسر متزوج ياليالي؟
ليالي/متزوج؟؟؟؟اللي اعرفه انه بيتزوج...ليش تسال؟
متعب/هو عنده اخوان متزوجين؟
ليالي/لا..هو الكبير.....
متعب/هتون....وش تقرب له...,ش علاقته فيه؟
ليالي بتعجب/هتون؟؟؟؟؟
متعب /أي هتون...اللي دخلت علينا بالملحق وقالت له اني اكون خالك...
ليالي/هتون اخته...انت ليش تسال؟
متعب/...............
ليالي/..............
ظلوا ساكتين ثواني وبعدها ليالي قالت بصيغة تعجب/لاتقول...لاتقول انها هتون اللي...
متعب وهو يهز راسه بالايجاب/أي ياليالي....هي نفسها هتون...
ليالي/أي بس هتون ماهي مرتبطة يامتعب؟
متعب/مو مرتبطة؟وش تقصدين؟
ليالي/يعني ليالي لاارتبطت ولاتقدم لها احد اصلا الا قبل اسبوع بس!!!
متعب/يعني لاهي متزوجة ولاتطلقت؟
ليالي/لا....
متعب/انتي متاْكدة؟
ليالي/أي...عماتي ماقالوا انها ارتبطت اصلا ...ويوم يتقدم لها ذاك الاسبوع واحد فرحوا كثير بالبداية بس زعلوا يوم ماوافقت تكمل الموضوع...بس انها ماعمرها ارتبطت من قبل ؟
متعب/يعني كانت تكذب عليّ!!!!

اليوم الثاني,,,,,
ام احمد/ماقلتي بتروحين عند ليالي واصايل غريبة؟
تهاني/معهم متعب...
ام احمد/ليش هو مو ينزل خميس وجمعة بس!!!
تهاني/كان عنده شغل امس ونزل .....
ام احمد/وبيظل ولالا....
تهاني/مدري...بعدين هم مو بالبيت ويمكن مايردون؟
ام احمد/شنو يعني مو بالبيت ومابيردون؟
تهاني/الظاهر انه صاير شي ومتعب اخذ ليالي واصايل امس وقاعدين بالفندق اللي هو فيه؟
ام احمد/وش السالفة؟
تهاني/مدري والله ماعطتني اصايل التفاصيل للحين بس قالت انهم مابيرجعون بس بتمر ليالي تاخذ اغراضها من هناك لين يشوف لهم متعب شقة يقعدون فيها وينظم اموره لانه بينقل شغله هنا....
ام احمد/وش ها الحكي عاد!!!يطلعون من البيت واخوي يخليهم بدون مايقول لهم لا...وش ها الحكي؟
تهاني/يمه خالي مايدري عنهم فلا تحطينا بالنص؟
ام احمد/شلون مايدري عنهم...
تهاني/انا ماادري وش السالفة بالضبط ومنو اللي داخل فيها وعلشان شنو بالضبط طلعوا....دقيت على اصايل وقالت بعد شوي بتدق عليّ وبعرف السالفة منها....
ام احمد/انا بدق على خالتك عبير اكلمها يمكن تعرف شي عن السالفة ....
//////////////////////////////////////////////////////////////////////
ام عادل/وين جاسر ماشفته لاامس ولااليوم؟
هتون تناظر بامها/طلع...
ام عادل/من بدري!!!
ام جاسر/أي الظاهر عنده اجتماع بالشغل...
ام عادل/امممممم....
هتون/بس شكله ماهو بصاحي ياخالتي شكله متكلف..
ام عادل/لا...ماعلى قلبه الا العافية ابو محمد....
هتون/ابو محمد...اممممم..
ام عادل/أي بعد حنان من صغرها وهي تبي محمد...ودايم تقول اذا بتنادوني نادوني ام محمد.....خلاص هذا ابو محمد موجود بعد ليش نناديهم باسمائهم الله يعطيهم محمد واخوانه ان شاءالله..
ام جاسر/ان شاءالله ويفرحنا فيهم ويبرد قلوبنا عليهم....
ام عادل/ان شاءالله الفال لباقي العذارى..
ام جاسر وهي تناظر بهتون/يارب الله يسمع منك يااختي؟
هتون/انا قايمة اشوف البنات..
ام عادل/اقول هتون ورى ماتطلعين انتي والبنات اليوم تشوفون لكم ثياب حلوة بدل قعدتكم بعدين مابيكون في وقت ولاانتي ناسية ان جاسر مستعجل؟
هتون بشماتة/ليش هو مستعجل صدق!!!مادريت والله؟لاتخافين خالتي الاسواق دايم ملايانة بضايع مابنضيع!!!!
///////////////////////////////////////////////////////////////////////////في مجمع الافينوز بالكويت,,,,,
كانت صبا قاعدة في المقهى الانجليزي ونايف كان مع اهله بس يوم شافها جلست نحشهم من دربه ووصل لها...
نايف/ليه جلستي من قال لك اجلسي؟
صبا/تعبت؟؟من الساعة عشر وانا امشي؟
نايف/وش ها الخيبة اللي فيك انتي!!!عجزانة تمشين شوي؟
صبا/يبى محد فجعان اسواق مثل اهلك؟؟انا تعبت هم ماتعبوا من هالتسوق؟؟؟
نايف/مالك شغل فيهم ويالله قومي...
صبا/مو قايمة زعلت منك؟
نايف/وش دعوة بوقف اراضيك يعني!!!قومي بس قومي يالله؟؟
صبا/مو قايمة......راضيني اول؟
نايف/هذا اللي قاصر بعد؟
صبا/طيب بتشوف...
لفت وجهها عنه للجهة الثنية تناظر بالشباب تبي احد يلتفت لها علشان تعصبه بس محد لف لها...
نايف بعصبية/قومي لااذبحك انتي وجه تجين ها الاماكن؟انا الغلطان ولاانتي مكانك الفندق وبس!!!
صبا بلااهتمام قامت تغني/
سوي نفسك مادريت وبوسني...
سوها ثاني على انك تعتذر,,,,
قول اسف ماانتبهت وضمني..
والعذر مقبول ولك مني شكر...
وراح اسوي كني دخت وضمني...
نايف وصلت معاه قام وسحب يدها بالقوة ووقفت وهي متفشلة من الناس اللي كانوا يناظرون فيها,,,,,
صبا بهمس/اعقل الناس تناظر فينا؟
نايف وهو يجرها وراه/اذا عقلتي انتي بالاول!!!
صبا ببراْة/وانا وش مسوية عاد؟؟؟
نايف/انتي مكانك الفندق..غلط تطلعين,,,,
صبا/بتردني الفندق يعني؟
نايف/ليش ان شاءالله تبين تظلين هنا اكثر؟انتي خطر على المجتمع؟
صبا بخبث/المجتمع كله ولاانت بس؟؟ولاانت المجتمع المقصود؟
اكتفى انه يناظرها بس وهو يجرها علشان يطلعون من المجمع....
//////////////////////////////////////////////////////////////////////////متعب/السلام عليكم...
رفع جاسر راسه وطاح القلم من يده يوم شاف متعب...
جاسر/انت!!!
متعب بهدوء/فينا نتكلم شوي ولاماعندك وقت...
جاسر/زين انك بينت لاني من الامس وانا اسال عنك ومو لاقي لك طريق....
متعب/خير في شي...
جاسر/ياسلاام...انت ماخذ مرتي من بيتي ومارديتها وانا ماادري عنك أي شي وتسالني بعد اذا في شي؟
متعب/يعني عندك وقت نتكلم....
جاسر/شتبي...
متعب/انا جاي لك من طرف ...
جاسر بانتباه/وينها اللحين؟
متعب/عندي...
جاسر بعصبية/عارف انها عندك..وش تسوي عندك بالله ماتقولي؟
متعب بشدة/قاعدة معززة مكرمة....غلط؟؟
جاسر/هي في بيتها معززة مكرمة...
متعب/بس مو هذا اللي شافته عيني ولااللي تقوله هي؟
جاسر بعصبية/وينها اللحين؟
متعب/ماتبي تعرف وش تبي منك؟
جاسر/ماابيك تكون بينا...انا ومرتي ونقدر نتكلم مع بعض؟
متعب/أي بس هي دازتني لك...
جاسر/معليش لو سمحت في كلام لازم يكون بينا....بروحنا!!!احنا بالاول وبالتالي عيال عم وازواج..ومانبي احد يتدخل بينا...لو سمحت؟
متعب/خلني ادق لها اسالها عن رايها؟
جاسر بنفس العصبية/غصبا عنها تقعد معي تسمع اللي عندي مو بكيفها؟
متعب وهو يناظره وحاط سماعة الجوال باذنه/مااعتقد ان في شي يصير بالغصب؟؟؟؟
جاسر/....................
متعب/...هلا ليال......جاسر يبي يتكلم معك على انفراد...شقلتي؟
//////////////////////////////////////////////////////////////////////////


ضاري/عندي اختين بس...
اصايل/تمام...وكيف علاقتك باهلك؟
ضاري/ممتازة...
اصايل/احسدك...احلى شي الواحد يكونون عنده اهل يحبهم ويحبونا...
ضاري/بيحبونك مثل مايحبوني لاتخافين؟
اصايل/شنو...؟
ضاري/طالما انهم يحبوني اكيد بيوم من الايام بيحبونك اذا عرفوا اني احبك......وبتشوفين عندك اهل غير عن اهلك وبتحسين بجو العائلة؟
اصايل/ليش تقول هاا الحكي؟
ضاري/تضايقتي؟
اصايل/ماكملت سالفة نايف وصبا؟
ضاري/هذا اكبر مجنون؟بذمتك واحد يتزوج وحدة علشان يكسر راسها وياْدبها؟
اصايل/اخاف بس يحبها وطالع لكم بها الحجة؟
ضاري/ومن قال لك اني مصدقه؟؟؟ادري انه غرقان فيها للنهاية بس مو قادر يعترف وقاعد يكابر على حاله....
اصايل/انتوا غريبين فعلا.....
ضاري/هم غريبين انا مو غريب.....
اصايل/أي صح...انت غير عنهم حبيبي...
ضاري/ومتى بنشوفك ياحلوة؟
اصايل/مدري بس اكيد ها اليومين طالعة السوق علشان اخذ لي شوية ثياب علشان الكورس....
ضاري/بعدين عاد مالك حجة بشوفك كل يوم وانتي طالعة من الكورس؟
اصايل/ضاري انا بدوية ...ولاناسي ها الشي...يعني مو مثل بنات الشرقية عادي عندهم يطلعون ويلتقون؟يبى انا التقي فيك قدام كل الناس واحس ان ابوي بيطلع لي من بين الصفوف ويذبحني؟
ضاري/هههههه ياحلو البداوة والله؟
اصايل/..........
ضاري/اقول دانة.....ورى مااوصلك كل يوم الكورس واردك انا؟؟؟
انتي مو تقولين ماعندكم سايق بالبيت...اكيد بتتفقين مع سايق يوديك ويجيبك...خلاص انا اوديك وارجعك كل يوم..ها شقلتي!!!!
///////////////////////////////////////////////////////////////////////////بفندق شيراتون الكويت...
نايف/أي هنا مكانك الصحيح؟
صبا/...............
نايف/انا طالع تبيني شي؟
صبا بذهول/وبتتركني بروحي هنا؟
نايف/وان شاءالله تبيني اقعد معك؟
صبا/وان شاءالله تبي تروح لااهلك؟
نايف/وانتي وش يخصك يابابا؟صبا لاتعطين نفسك اكبر من حجمك يابابا....
صبا باعتراض/أي بس هم ماراح يضيعون..يعني مشاءالله جايبين معهم السواويق والشغالات بس انا بروحي؟
نايف/لانك مو وجه نعمة؟
صبا/..................
نايف/أي صح...اذا رديت خلك لابسة الفستان الوردي؟
صبا بصراخ/بس هذا اللي شاطر فيه؟لبسي الثوب الاسود ولبسي الفستان الوردي...
نايف/بعد رفعي صوتك؟
صبا/ابي ارد لااهلي؟
نايف/نامي واحلمي..
صبا/طيب انا جوعانة ابي اكل شي...
نايف/اذا رديت جبت لك شي تاكلينه؟
صبا/ومتى بترد؟اذا عليهم هم مابتنتهي مشاويرهم؟
حقرها وطلع بعد ماشال معه بطاقة الباب..ولف لها/أي صدق..ترى انا حاط لك واحد عند الباب علشان ماتطلعين...ومكلمهم مايعطونك خط لو بغيتي؟
صبا/............
نايف باحتقار/حبيت اعطيك خبر علشان لاتتعبين نفسك وتسوين أي حركة من اللي في بالك؟
/////////////////////////////////////////////////////////////////////////.
بفندق التوليب ان بالخبر....
وتحديدا بالكافي.....
كان جاسر قاعد على نار ينتظرها تنزل وعيونه على الباب....
لين دخلت هي ومتعب...
كانت كاشفة وجهها ومكحلة عيونها وصايرة اجمل من كل مرة يشوفها فيها...
اول ماشافتها عينه وقف.....
يوم شافته لفت لمتعب تاخذ منه كم نظرة تشجيع وبعدها تقدمت لطاولة جاسر ومتعب جلس بعيد عنهم.....
جاسر/تفضلي...
جلست بدون ماترد عليه؟
ليالي/قلت لمتعب يوصلك كلام و
قاطعها جاسر/ممكن تهدين شوي ...شتشربين؟
ليالي/انا مو جاية اشرب...جاية انهي اللي بينا؟
جاسر بخوف/وش تقصدين بكلمة انهي يعني؟؟؟
ليالي/ليش هو ماقال لك اللي ابيه شنو؟
جاسر/لا...انا كنت ابي اتكلم معك بروحنا؟
ليالي/طيب....يعني تبيني انا اقولك لك وش ابي؟
جاسر وهو يناظرها كان حاس بالارتباك....
ليالي/بدون مقدمات ياجاسر...ابي الطلاق...ابي حريتي!!!
جاسر بصدمة/شنو؟؟؟
ليالي/تدل بيت ابوي وتعرف عنوانه...ماتفرق عندي وش تبي تسوي من خطوات...بتطلقني هنا ولا بتردني وبتطلقني بوسط بيت ابوي...انا مرتبة اموري على أي حالة ماتفرق السالفة عندي باي شي...
جاسر وهو بعده مصدوم/لحظة لحظو...انتي وش تقولين؟
ليالي وهي توقف/سمعتني......ابي حريتي......طلقني ياولد عمي ومابنسى لك ها الجميل طول عمري؟
/////////////////////////////////////////////////////////////////////////////////////////////////////

بنتظار توقعاتكم وتعليقكم,,,,


البارت الخامس والثلاثين,,,,/////////////////////////////////////////////////
جاسر/انتظري شوي...مابعد خلصنا؟
ليالي/ليه شباقي بعد ياجاسر؟
جاسر/اعتقد من حقي اتكلم وادافع عن نفسي عن اللي صار ومن حقي تسمعيني!!
ليالي/انت ماتكلمت ياجاسر وانا قلت لك لا؟
جاسر/طيب اجلسي كيف بتسمعيني وانتي واقفة؟
رجعت جلست بكرسيها قباله والتقت العيون في بعض ...
جاسر بتلعثم/يعني...مالك حق تلوميني بللي صار؟
ليالي/...................
جاسر تنهد/انا رجال شرقي ...كيف تبيني ادخل بيتي والاقي رجال مااعرفه معك وانتي مرتي!!!!
ليالي/...............
جاسر بنفاذ صبر/قولي شي؟
ليالي بلا مبالاة/باي خصوص؟
جاسر/بخصوص السالفة طبعا!!!
ليالي/حقك ومحد يلومك ...بس البشر قبل لاتتخذ أي خطوة تسال...عموما شرفك ومحد يلومك فيه؟
تنهد بارتياح وقال/يعني مصدقتني اني ماكنت قاصد او متعمد...
ليالي/أي طبعا....بس هذا مايعني اني غيرت راي بسالفة الطلاق انا بنتظره منك ياجاسر؟؟؟؟؟
///////////////////////////////////////////////////////////////////////////اصايل بارتباك/لاياضاري....
ضاري/ليه لا....
اصايل/يعني مقدر.....وبعدين اهلي هم اللي بيجيبون لي سايق على كيفهم كيف انا اروح واعرض عليهم سايق بنفسي تبينهم يذبحوني!!!
ضاري/........مع اني توقعتك تفرحين اذا صرت انا اخذك واردك؟
اصايل باستهزاء مافهمه ضاري/منى عيني ياضاري توديني وتجيبني بنفسك واكون معك بكل اللحظات بس الظروف؟؟؟
ضاري/قوليها ثاني..
اصايل/وش اللي اقولها؟
ضاري/الكلمة اللي قلتيها من كل قلبك......
اصايل بتنهيدة سخرية بعد مافهمها ضاري/اكيد قلتها من قلبي ومن اعماقي ليش انت للحين شاك بصدقها!!
ضاري باستسلام/لا....
اصايل/حلو...
ضاري/شلون يعني...
اصايل/لا...بس اقول مدام انك مصدق اني احبك من كل قلبي يعني في امل علاقتنا تتطور اكثر...
ضاري/لاتخافين علاقتنا بتوصل العلالي.....دانة انا بديت اميل لك صراحة؟
اصايل بفرح/صدق!!!
ضاري/شكلها حتى هاذي طالعة من قلب؟؟؟
اصايل بارتباك/أي مو لاني ماتوقعتك تلتفت ناحيتي ابدا!!!!
ضاري/ليش ماكنتي واثقة بانك قادرة توصلين مشاعرك؟
اصايل/المشكلة ماكانت بمشاعري...المشكلة فيك ياضاري!!!يعني انت مغرور لدرجة ماممكن تتقبل فيها حبي اذا عرضته عليك؟
///////////////////////////////////////////////////////////////////////////ابو جاسر/علامك ياحرمة قالبة وجهك وقاعدة؟
ام جاسر/ولدك؟
ابو جاسر/أي ولد فيهم؟
ام جاسر بنرفزة/يعني أي ولد بيكون؟اكيد جاسر؟
ابو جاسر باهتمام/شفيه؟
ام جاسر/يعني منت شايف حالته كيف صايرة بها اليومين؟
ابو جاسر/يابنت الحلال قال لك عنده ضغوط شغل ...تبينه قاعد ومرتاح طول الوقت؟
ام جاسر/انا اقصد سالفة العرس؟
ابو جاسر/شفيها سالفة العرس قال لك اصبري شوي...
ام جاسر/مو هذا اللي ذابحني اول ماقال لي السالفة كان بيطير من الفرحة والوناسة ومو عارف شيسوي وكل شوي ونط لي روحي كلمي خالتي وروحي كلمي خالتي واذا هو برى البيت يتصل يشوف وش قلنا...وها اليومين يامبرده....ويوم كلمته قال لي اوقفي شوي عن السالفة....
ابو جاسر/طيب....
ام جاسر/جاسر فيه شي ماهو خالي....حتى خالته سالتني عنه وانا ماعرفت شقول لها؟
ابو جاسر/ياام جاسر الله يهداك كل اللي صار وانقال كلام بس مابعد صار شي رسمي لحد اللحين وهو وقف علشان تعورين راسك بالهذرة هاذي...
ام جاسر/اقولك اختي وولدي تقولي لاتعوري راسك؟
ابو جاسر/أي بس بعد جاسر ماوقف سالفة الخطوبة علشان تشيلين هم....قال انتظري شوي يمكن ظروف عمله ولاعنده سالفة مضايقته بعد احنا ماندري عنه نروح نظلمه....
ام جاسر/والله ماادري يابو جاسر بس انا قلبي مو مطمني ابدا مدري ليه؟؟؟؟
///////////////////////////////////////////////////////////////////////////في بيت ام احمد...
ام احمد/عاد انت ترضاها يامتعب يايمه تخليهم بالفندق وبيتي مفتوح...
متعب/ياعمتي الله يخليك لاتزعلين نفسك ترى السالفة ماتسوى..
ام احمد/بلى تسوى يامتعب......
ليالي/عمتي خلاص هذا احنا جينا لك وبنغثك يعني وين بنروح؟
ام احمد/انا زعلانة عليك يامتعب يايمه يعني معقولة تروحون وتطلعون ولاتعطوني خبر؟
متعب/ماعليه ياعمتي بس صارت السالفة بسرعة وليال كانت متضايقة ...
ام احمد/ليال يمه شصار بينكم؟
ليالي تنهدت/سوء فهم ....
متعب/انا ماشي اللحين وبترككم على راحتكم....
ام احمد/يمه اقعد شفيك..
متعب/لا ياام احمد انا رايح الرياض بخلص باقي اشغالي علشان النقل....
ام احمد/ولقيت لك مكان ولاناوي تقعد لي بها الفنادق؟
متعب/والله انا موصي واحد يشوف لي بيت صغيرون على قدنا...
ام احمد/على قدنا!!!من تقصد بها الكلمة؟
متعب/تفاهموا انتوا وعمتكم وانا ماشي...
ام احمد/يامتعب يايمه ترى البيت بيتك ومفتوح لك بكل وقت لاتعد نفسك غريب...
متعب/ماتقصرين ياعمتي......مع السلامة
ام احمد/تعالي هنا وقولي لي شسالفة؟
ليالي ابتسمت/أي سالفة ياعمتي؟
ام احمد/وش سالفة بيت ...من يقصد؟
ليال/يقصد ان احنا بنكون وياه؟
ام احمد/لو قلتي اصايل قلت ماعليه بس انتي ليه طلعتي من البيت؟وتقولينها وكاْنك مالك نية تردين؟
ليالي/عمتي...انا قعدت مع جاسر وتكلمنا...الطريق اللي بينا مسدود ولايمكن ينفتح...الخيار الافضل والانسب ان احنا نفترق....وبعدين هو بيتزوج وبيكون اسرة عمى قريب وانا طلبت منه الطلاق...
ام احمد/لايايمه لا...ليه تعجلتي كذا!!وش سوى علشان تطلبين منه ها الشي؟
ليالي/قلت لك انا ماهمني اللي سواه....هذي حصيلة تراكم المواقف بيني وبين جاسر ياعمتي.....
ام احمد/الله يخزيك ياشيطان.....
ليالي/عمتي انا مو زعلانة بالعكس مرتاحة حييل حاسة اني بعيش من جديد بعيدا عن ذاك البيت...
///////////////////////////////////////////////////////////////////////////تهاني/هذي الوناسة والله بتقعدون عندنا....
اصايل/أي لاتفرحين كثير ترى اسبوع وبيرد متعب...
تهاني/أي بس مابعد اشترى البيت ولااثثه يعني قاعدين قاعدين...ياسلااااام..
اصايل/يعني اللي يسمعك يقول مانشوف بعض ابدا؟
تهاني/نسيت اقولك ترى سجلت معك بنفس الكورس؟
اصايل/قولي والله!!!
تهاني بخبث/اخاف منك وش تسوين مع ضويري...
اصايل/شوف اللي ماتستحي...انا وضويري عاد!!!ماشفتي غيره؟
تهاني/انا ادري...مسوية روحك منتي طايقته؟
اصايل/ليه..ان شاءالله مفكرتني بموت فيه؟
تهاني/انتي قولي الصدق...
اصايل/يابنت الناس انا ماكرهت احد بالعالم كثر كرهي له....بس الله يصبرني للنهاية...
تهاني/مو تقولين تعلق...
اصايل/تعلق بس باقي ابيه يمشي ويحلف باسمي!!
تهاني/واااااو ياخطير!!!
اصايل بقهر/ماسمعتي كلامه ليلة البارح وش قال عني وكيف اهاني!!رجع لي حقدي عليه بقوة اكبر ياتهاني؟
تهاني/..............
اصايل ابتسمت/بس تصدقين اليوم حسيت بشعور من الرضا...يوم عرض عليّ ياخذني للكورس ويردني منه ولو مامسكت لساني كان قلت له انت ماتسوى عندي سايق ياضاري...
تهاني/زين انك مااستعجلتي؟
اصايل/ههه وش ها الدنيا هاذي....صدق غريبة...
تهاني/اصايل...
اصايل/خير...
تهاني/في وحدة تبي تشوفك...عازمتني انا وانتي وليالي عندها بالبيت؟
اصايل/منهي؟
تهاني /من تتوقعين؟
اصايل/مدري ولافيني اتوقع حتى....
تهاني/رانيا بنت خالي...
اصايل/اخت ضاري!!!!!
///////////////////////////////////////////////////////////////////////////رفع جواله اكثر من عشرين الف مرة بذيك الساعة....
ماهو قاوي يكلمها ,,,ولاهو عارف اذا كلمها شيقول لها,,,,
ولاهو قادر يسمع صوتها من الاساس ويسمع منها أي عذر؟؟؟
معقولة ياتون كنتي تكذبين عليّ!!!!
طيب ليه ؟؟وش اللي خلاك تكذبين عليّ,,,,,ابي افهم بس وش اللي كان يدور حولي.....وليه خدعتيني؟
تنهد بقوة وضغط على نفسه ورفع جواله ودق عليها...
لازم يعرف الاسباب...مايبي يظلمها ولايظلم نفسه...لازم يعطيها فرصة تتكلم لو كانت تبي تقول شي قبل لايعلن كرهه النهائي لها؟
ردت بصوت راجف/الو...
متعب بهدوء/مرحبا...
هتون /هلا....
متعب/عندك وقت نتكلم؟
هتون/.............
متعب/سالتك عندك وقت نتكلم؟
هتون/يعتمد على الكلام اللي بنتكلم فيه؟
متعب/انتي عارفة؟
هتون بكبرياء/لاماني عارفة؟
متعب/لاتطولينها معي وهي قصيرة ياهتون؟
هتون/أي بس انا صدق مو عارفة شقول لك لاني مدري انت تبي تتكلم عن شنو؟
متعب/هتون...انتي عارفة وانا عارف...
هتون بلامبالاة/جاسر مايعرفك وطبيعية ردة فعله الا اذا انت كنت بترد البيت وبتلاقي مرتك مع واحد ثاني ومابتحرك ساكن ولابتجي تسال فهذا شي ثاني؟
متعب بنرفزة/يصطفل جاسر باي نار انشاءالله تحرقه انا مايهمني!!!انتي عارفة انا وش ابي اعرف؟
هتون/.......................
متعب بحرقة/ليه كذبتي عليّ!!!
هتون/انا ماكذبت عليك,,
متعب بعصبية/ومصرة بعد!!!
هتون/بشنو كذبت عليك بالله!!!ولا الاخت متضايقة ليش انها طلعت برى البيت وقامت تاْلف قصص من بالها؟
متعب بصدمة/ليالي!!!
هتون/ليه في غيرها ممكن يقول لك شي ماصار وتصدقه؟
متعب/...................
هتون/قلت لك ماكذبت عليك واللي بينا لازال موجود بقلبي...انا مدري وش قالت لك ليالي بس انت عارف اكيد.....
معليش انا مشغولة اللحين بدق لك بالليل علشان نتفاهم؟
///////////////////////////////////////////////////////////////////////////باخر الليل...
نايف/وانت شسويت؟
جاسر بتنهيدة/ولاشي...ماعطتني فرصة اتكلم قالت اللي تبيه ومشت؟
نايف/وانت بتطلقها؟
جاسر/جنيت انت اطلقها؟؟؟؟
نايف/أي بس هاذي القروية اللي ماهي عاجبتك ياجاسر ولاتقدر تسمع طاريها؟
جاسر بتنهيدة وحسرة/كذبوا بوصفها يانايف وانا صدقتهم!!!مو معقولة....والله ماهو معقول...قلبي من شافها تعلق فيها....بالنهاية تطلع مرتي وانا مو داري عنها؟؟أي قدر هذا اللي يتلاعب فيني أي قدر؟
نايف/انت مو تقول مرتك؟
جاسر/شتقصد؟
نايف/يعني ترجع البيت غصبا عنها؟
جاسر/مافي شي جابرها حتى ابوها هي بنفسها قالت لي انت تدل عنوانها واذا ماتدله انا بدليك فيه ووين ماتبي ترمي عليّ الطلاق انا جاهزة؟يعني لاعمي ولاغير عمي ماْثر فيها؟
نايف/معناته لازم نمسك لها طرف ثاني...
جاسر/نايف انا ماابي اعقد الامور معها اكثر...ابيها تصفى ليال ماشكلها تجي بالعناد وقوة الباس مثل اللي عندك؟الا صدق شخبارها؟
نايف/منهي؟
جاسر/ليش في غيرها ها الايام!!!اقصد صبا؟
نايف وقف عن المشي وقال بذهول/صبا!!!!
جاسر/شفيك؟
نايف/ذكرتني فيها انا من الصباح راميها بالفندق ولاادري عنها؟؟؟؟
جاسر/ليه ماخذها معك اذا بترميها من الصباح الى الفجر ومابتسال فيها؟؟؟اسلوب تعذيبي جديد؟
نايف/شوف انا بروح اخذ لها شي تاكله وبروح لها الفندق بعدين ادق لك,,,,,,
//////////////////////////////////////////////////////////////////////////تهاني/افرح ياعم بلاش الكشرة دي كلها؟
ليالي/ومن قال لك اني مكشرة..انا فرحانة..
تهاني/اجل قعدتي مع جويسر وتكلمتوا؟
ليالي/أي...
تهاني/ايوه...وانطباعتك عنه شنو؟
ليالي/أي انطباعات أي خرابيط؟
تهاني/لاتكذبين...جويسر شخصية اعرفه انا!!
ليالي/أي بس انا مااشوفه شخصية؟
تهاني بصدمة/ول؟؟؟
ليالي/يعني لازم اكذب واقولك انه شخصية ؟انا اشوفه عادي واقل من عادي؟
تهاني/ليش هذا كله؟
ليالي تنهدت/لانه بداخلي شي كبير متحامل عليه...فبيظل بعيوني مجرد شخص عادي ومايميزه أي شي؟
تهاني/ستي يصطفل هو واهله وخواته وخالته وبناتها زين؟
ليالي/ان شاءالله؟كلهم بيوم واحد؟
تهاني/هههه عجبتيني...
ليالي وهي تضحك/تبين تضحكين اكثر...معهم خالتي ام عبدالله ان شاءالله؟
تهاني/ههههههههه
ليالي/هههههه
تهاني/ليش تسمونها خالتي؟
ليالي/يابعدي...هذا اذا سوت روحها قدام ابوي هي الحنونة ماترضى اذا ماتنادوني خالتي ازعل منكم بعدين؟وجرت بلسنتنا مانناديها الاخالتي وتعودنا على ها الكلمة....
تهاني/اشتقتي لذاك البيت والى خواتك الصغار؟
ليالي/تبين الصدق لا....ماكانت تربطنا بيهم أي علاقة رغم ان احنا ساكنين مع بعض كنا دايم نشتغل بالبيت ونجهز الاكل ومانشوفهم الا وقت الوجبة وبعدها مانشوفهم لانهم يكونون بحمياة امهم اللي ماترضى يخالطونا.....
تهاني/يابنت الناس هم الخسرانين......وبعد سوالفك؟
ليالي/في بالي مشروع اذا صاب......
تهاني بلقافة/شنو؟
ليالي/لا مقدر اقولك انا بعدني ادرسه بيني وبين نفسي.....
تهاني/تكفين تكفين قولي لي....
ليالي/لاتحاولين...
تهاني/لو اصايل قلتي لها؟
ليالي/لااصايل ولامتعب ماقلت لااحد فيهم صدقيني..توها الفكرة واردة براسي وقاعدة ادرسها,,,,
///////////////////////////////////////////////////////////////////////////
ريم/وليش عزمتيهم؟
رانيا/علامك انتي!!
ريم/انتي تعرفين لو امي تدري بتاخذ روحك بعد ليش ها الحركات؟
رانيا/عزمتهم بيوم الجمعة امي ماتكون موجودة تكون في بيت جدي من الصبح لليل...
ريم/وانتي حضرتك مابتروحين بيت جدي؟
رانيا/اذا اسبوع اعتذرت مافيها شي؟
ريم/أي بس امي مابترضى؟
رانيا/اذا قلت لها ان في بنات بيمروني وبس يطلعون بخلي السايق يجيبني مابتقول شي..
ريم/اصطفلي...بس اذا درت من هم انا مالي شغل؟
رانيا/مو هذا اللي شاغل بالي اللحين؟
ريم/وش اللي شاغلك بالله؟
رانيا/ضاري..
ريم/ضاري؟؟؟ليه؟؟
رانيا/كيف اخليه يجي البيت وقت اللي بتكون اصايل موجودة؟
ريم/انتي من صدقك تبين تعرفينهم على بعض؟
رانيا بحماس/أي...وخل دانته تولي...بنت عمي اولى منها؟
ريم/لاتعليق؟؟؟
رانيا بصدمة وانكسار/ولو اني مو ضامنة جيتها لبيتنا ابدا!!!
ريم/هههه والله حالة اجل وش له قاعدة تخططين يابنت العالم وانتي مو ضامنة الطرفين؟
رانيا/أي شسوي...على الاقل احاول بلا مااتندم بعدين؟
ريم/اقول نامي واحلمي على قدك يابابا....
رانيا/لاتحبطيني انتي بعد؟؟؟
//////////////////////////////////////////////////////////////////////////دخل الفندق باخر الليل وبالتحديد غرفتهم....جالت عيونه بالغرفة بارتباك تدورها ...
وطاحت عيونه على عيونها اللي كانت تناظر فيه بنظرات غضب قوية...
تقدم بخطوات مرتبكة وقال بدون مايناظرها وهو يحط العشى اللي جابه لها على الطاولة/جبت لك شي تاكلينه...
وقفت وقالت بعصبية/انا ماني كلبة عندك يانايف تتفضل عليّ؟؟؟يتراواللي الساعة اللحين داخلة على الثنتين ونص وانا هنا مرمية من الصبح؟؟؟
نايف/................
صبا تخصرت وقالت بصوت اعلى/وش اللي ذكرك فيني عاد!!
ناايف مسوي انه لامبالي/تعالي اكلي وخلي هواشك لبعيدن...يالله عن الهذرة الزايدة...
صبا بعصبية/ماابي..اكله بروحك...انا شبعت ...شبعت قهر منك....انت فعلا انسان بلا ضمير؟
نايف/صبا...
صبا ماردت عليه وراحت الفراش ودخلت فيه وهي تمسح موعها...وبعد ثواني كان نايف جنبها....
نايف بهمس/قومي كلي لك شي يالله بلادلع؟؟؟
صبا باستنكار وهي تلف ناحيته/دلع؟؟؟؟هذا اللي طلع معك؟؟
نايف وهو يحاول يمسك ذراعها اللي مباعدتها عنه/صبا...يالله قومي
صبا وهي ترفع عليها الغطاء/مو رايحة الا لجهنم اذا قمت عجبك عجبك ماعجبك بكيفك تراك ماتعنيلي أي شي؟
نايف وهو ماسك نفسه/قومي ياصبا لاتخليني اجي ااكلك غصبا عنك بيدي؟
صبا/ابي افهم شي واحد انت مو مطنشني...وش له بعد معذب نفسك وجايب العشى معك؟ورى ماكملت تطنيش؟
نايف باستعجال/انتي على بالك مطنشك؟؟انا بس بغيت ااْدبك شوي ولاانتي على بالي؟
صبا/أي صدقتك...
تنهد وقال لها/قومي عن العناد؟
صبا لفت للجهة الثانية/مالك شغل فيني وروح لااهلك هم اولى مني فيك؟
///////////////////////////////////////////////////////////////////////////ليالي/اشوف قلبتي المخدة بتنامين؟
اصايل/وش تبون فيني انتي وياها؟
تهاني/نتحرش ليس الا؟
اصايل/فكوني زين خلوني انام...
ليالي/وانتي هاذي شغلتك بس نوم واكل ...
تهاني/وقرقر مع ضاري...
اصايل/انتي قلبي وجهك؟
ليالي/مابتكلمينه؟
اصايل/لا..
تهاني/ليه؟
ليالي/توني بسال سبقتيني؟
اصايل/سياستي تقول مااكلمه مرتين باليوم...بعدين انا فهمته ان صديقتي اللي هي انتي تهانيوا اخذتي جوالك وبكرة بتعطيني اياه واول مايجيني بدق له؟
تهاني/وش رايك اخذ الجوال اللحين وادق عليه واقوله انك تكذبين؟
ليالي/هههه تسوينها مو بعيدة عنك؟
اصايل/علشان اقوم اعضك؟
تهاني/وانا اشهد ان اختك تسويها؟
ليالي/ههه حرام عليك اختي الرقة كلها فيها؟
اصايل/سمعتي؟
ليالي/ولاليش ضاري انعمى عليها؟
اصايل/كانها شماتة؟
ليالي/ماقلتي لنا نهاية الفلم وش بيصير بينكم؟يعني متى بتكشفين اوراقك؟
اصايل/لو مامسكت نفسي كان كشفتهم اليوم؟بس انا اقول اتريث شوي يمكن يجي موقف اقوى علشان تكون مذلته احلى؟
تهاني/والله ياخوفي محد ينذل غيرك؟
ليالي/اليوم دقت لي رانيا..
تهاني/أي كلمتني....
ليالي/وش رايكم..
تهاني/بكيفكم..بتروحون بروح...مابتروحون انا معكم...
اصايل/انا لااحد يناظر فيني!!!!
///////////////////////////////////////////////////////////////////////////هتون/كنت انتظرك وش له تاخرت؟
جاسر رمى نفسه على الكرسي بتعب/كنت اتمشى...
هتون/وش اللي صار معك اليوم؟
جاسر/........................................
هتون/ماتبي تقول؟
جاسر/مو رايق لك؟
هتون/أي...على فكرة ام جاسر بعد ناطرتك وان شاءالله ماتقول لها ها الكلمة لاني مااعتقد ترضيها؟
توها بتقوم الا ام جاسر داخلة عليهم...
ام جاسر/انت جيت يمه.؟
جاسر/انتي وش تشوفيني؟
ام جاسر/تبي تاكل شي؟
جاسر بضيق/لا...
ام جاسر/طيب انا ابي اتكلم معك شوي؟
جاسر بنرفزة/مايتاْجل الموضوع لبكرة؟
ام جاسر/لا...
جاسر/ليش وش مدى اهميته عندك؟
ام جاسر/الموضوع متعلق فيك وطالما انه متعلق فيك يعني لازم اخلصه الليلة معك؟
هتون/يالله بنشوف وش يطلع معكم!!!!
ام جاسر/شصار على الخطوبة اللحين؟
جاسر لف للجهة الثانية وتنهد بضيق..
هتون باحتقار/امي تسالك شصار على سالفة الخطوبة؟
ام جاسر/علامك انتي معه؟وش اللي صاير؟
هتون/اقول ولابتقول؟
جاسر بدون نفس/بالناقص؟
ام جاسر/وش السالفة؟انا مو فاهمة شي....
هتون/حنان...
ام جاسر/شفيها؟
هتون وهي تناظر بجاسر اللي كان يناظر فيها بثبات/جاسر مايبيها؟؟؟
///////////////////////////////////////////////////////////////////////////كان ذابحها بحضنه ..
صبا باعتراض وهمس/بعد عني مو قادرة اتنفس؟
نايف/انتي ماتطيعيني ليه اطيعك انا!!
صبا/نايف بعد خنقتني!!
نايف/وبظل خانقك لين تسمعين الكلام؟
صبا/انا ماابي اكلمك؟
نايف/ليه؟
صبا/اسال نفسك؟
نايف/انتي بديتي؟
صبا/لا انت بديت؟
نايف/مين اللي قام يرمي كلام يمين وشمال انا ولاانتي!!
صبا/أي بس الكلام ماينرفز؟
نايف/اللحين تعال وبوسني ومدري شنو وتقولينه لي بوسط السوق وماتبيني اتنرفز؟والقهر لاجيتك مااسمع شي منك؟
صبا/انت ماتبي تسمع؟
نايف/انتي تقولينه بالمكان اللغط؟قوليه اللحين هذا انا قربك؟
صبا/انا ماراح اقول شي خلاص...انت تخوفني؟
نايف/انا اخوفك؟
صبا/أي...وبعد انا مااطيقك ولااواطنك بعيشة الله؟
نايف/وبعد؟
صبا بدلال/واحبك بس ماابي اقولها لك؟
تنهد بقوة وحضنها بقوة اكبر...
نايف بهمس/بس قلتيها؟
صبا/بس مااقصدها...في فرق؟
////////////////////////////////////////////////////////////

اشوفكم بكرة على خير

مرحبا فيكم يالغلا كلكم..
منوريني كاالعادة وياهلا بللي انضموا لنا....
طبعا بارت اليوم بيكون بارتين مدموجين مع بعض علشان بكرة مايبنزل بارت يعني بارت اليوم وبارت بكرة,,,,ونلتقي ان شاءالله يوم السبت,,,,

البارت الخامس والسادس والثلاثين,,,,
/////////////////////////////////////////////////////////
اصايل/خير ان شاءالله انتي وياها؟
ليالي/انا ابي افهم انتي ليه ماتبين تروحين؟
تهاني/يعني ماصار بينكم أي موقف يستدعي منك ها المواجهة معها؟
اصايل بدون نفس/كيفي!!
ليالي/مافي شي اسمه كيفي؟
اصايل/مااحبها؟
تهاني/ليه؟؟
اصايل/كذا من ربي ماحبيتها ولابحب اهلها؟
ليالي/علشان اخوها؟
اصايل/كل اهلها مو بس اخوها؟من جدك لااخر نفر فيهم؟
تهاني/يعني احنا ضمن المجموعة لان احنا اهل؟
اصايل/ومن قايل لك غير كذا ولاعب عليك؟
رمت عليها تهاني المخدة....
ليالي/يعني شنو مافي امل...تضغطين على نفسك؟
اصايل/صدقوني مااقدر؟؟؟
ليالي/معناته نعتذر منها وناْجل السالفة لوقت ثاني....
اصايل/بس هذا مايعني اني بالوقت الثاني بكون موجودة معكم لاني ماابي اوطى ذاك البيت مرة ثانية؟
تهاني/من هنا لذيك اللحظة يصير خير يالغلا....
/////////////////////////////////////////////////////////////
ام جاسر بصدمة/شنو يعني فهموني؟
هتون/قول ياجاسر علامك ساكت!!!
جاسر/...................
ام جاسر بعصبية/احد يفهمني شي بللي صاير؟
جاسر /ماابيها....
ام جاسر/انت فاهم وش يعني ماابيها؟
جاسر بعصبية/أي فاهم يعني ماهي البنت اللي اخترتها؟
ام جاسر بعصبية/كيف مو هي اللي اخترتها؟؟مو انت اللي جيتني وقلت لي ابي حنان وخطبيها قبل لاتطير من يدي؟
جاسر/انغشيت على بالي انها حنان؟
هتون/محد غشك ياجاسر انت غشيت نفسك بنفسك...قلت لك اجلس معها ماطعتني!!
جاسر/ماصارت فرصة اني اقعد معها ولاانا كان الود ودي؟
هتون/ودك بعد ماتكلمت بالسالفة مو قبل....
ام جاسر/لحظة.....اذا ماهي حنان من تكون اللي تبيها حضرتك ولاالسالفة لعب عيال عندك؟
جاسر/..............
هتون/..............
ام جاسر/يالله احد فيكم يكلمني ويقولي منهي؟
جاسر وهو واقف بيمشي/ماابي احد مرتي وعلى ذمتي وبردها وبكمل معها حياتي وبس!!!!

/////////////////////////////////////////////////////////////
نايف/عيدي اللي قلتيه؟
صبا بعناد/ماابي اتكلم؟
نايف/انتي وين ماخذة دروس العناد؟
صبا/ومن غيرك علمني!!!
نايف/انا!!!!
صبا/................
نايف/انا من عرفتك وانتي لسانك طايل وملسونة؟
صبا/شكرا...
نايف/أي بس هذا ماهو مدح ياصبا؟
صبا/بالنسبة لي كل شي تقوله يعني انك متعلق فيني!!!
نايف وهو يضغط بيده على خصرها/وليه يعني!!!
صبا/تقدر تقول اسلي نفسي....
تنهد باسى/شلون...
صبا/شي في بالي مابتفهمه؟
نايف بتحدي/سياسة جديدة يعني؟
صبا/تقدر تقول؟
نايف بهمس/بس هاذي السياسة ماتمشي معي ومحد بيضيع فيها غيرك ياصبا؟
صبا بنفس الهمس/انا ضايعة ضايعة مافرقت عندي يانايف؟؟؟؟
/////////////////////////////////////////////////////////////////
اليوم الثاني.....
ابو جاسر/قلت لك استهدي بالله يامرة؟
ام جاسر بعصبية/وانا اقولك الزبالة بنت اخوك تطلع من الييت قبل لااروح انا اطردها طردة كلاب!!
ابو جاسر/زين وش اللي صاير؟
ام جاسر/تسالني انا!!!روح اسال ولدك الفاهم ...ساله أي موقف حطني فيه؟
ابو جاسر/جاسر...
ام جاسر/في غيره؟
ابو جاسر/خير ان شاءالله وش فيه؟
ام جاسر/مايبي بنت خالته؟
ابو جاسر/شلون يعني مايبيها مو هو بنفسه قايل لك اخطبيها؟
ام جاسر/مو هاذي مصيبتي معه؟
ابو جاسر/ليش مفكر ان السوالف هاذي فيها لعبة؟
ام جاسر/.............
ابو جاسر/طيب وبنت اخوي وش يدخلها بالسالفة بعد!!!
تنهدت ام جاسر بقوة وقالت بقهر/يبيها....فاهم شنو يعني يبيها؟؟؟يبي بنت اخوك ها القروية على بنت خالته؟
ابو جاسر بصدمة/يبي ليالي!!!!ليش؟؟ومن متى؟؟؟؟ومتى شافها وقعد معها اصلا!!!
ام جاسر/انا راسي بينفجر يارجال ومو قادرة افكر بشي...ولدك حطني بموقف ماني قادرة اطلع واتواجه مع اختي فيه؟
ابو جاسر/الله يهداك ياجاسر......
ام جاسر/لازم تكلمه؟
ابو جاسر/اكلمه شقوله؟؟ومن متى ولدك يسمع كلامي عاد!!!
ام جاسر/مثل مااقنعته ياخذ بنت عمه على ورق بس!!!تقنعه انه يتزوج بنت خالته قدام العالم كله ومايفشلنا!!!!!وبنت اخوك هاذي تطلع من بيتي لاتقعد فيه دقيقة وحدة ولامابيجيها خير مني!!!
///////////////////////////////////////////////////////////////////////////

ابو عبدالرحمان/اقول يبى عبير..
عبير/سم يبى...
ابو عبدالرحمان/بنات اخوك ماهم هنا....دقيت لهم الصباح مافتحوا لي؟
عبير بتردد/يبى ليالي واصايل طلعوا من البيت..
ابو عبدالرحمان/طلعوا من البيت؟؟؟وين راحوا؟
عبير/عند اختي ام احمد؟
ابو عبدالرحمان/ليه!!!
عبير/انت ليه كنت رايح لهم!!
ابو عبدالرحمان/بس كذا كنت مار من قربهم وقلت بشوفهم.....الا هم ليه رايحين هناك؟
عبير/جاسر وليالي تخانقوا وهو ثقلها شوي معها وخالها اخذها من البيت واللحين هي عند اختي ام احمد؟
ابو عبدالرحمان/وجاسر يدري عنها طلعت من بيته ولاطلعت بدون شوره بعد!!
عبير/لايبى يدري لانه بالامس راح يتفاهم معها؟
ابو عبدالرحمان/هم ليش تخانقوا اصلا!!!
عبير/كان متعب خالها جاي عندها وهو ماعرفه وغلط عليهم اثنينهم....
ابو عبدالرحمان/أي بس هو مايعرفه مالها حق تزعل منه؟
عبير/يبى يظل لكل شي اصوله....يعني مو معقولة البنت بتدخل رجال غريب بوسط بيت مليان ناس والكل بيشوفها وبعز النهار بعد!!!!
هو غلط ولازم يعترف بغلطته ويحاول يصلحها؟
ابو عبدالرحمان/ويوم راح لها شقال؟
عبير/والله يبى انا مامريتهم اخذت بس المجمل بالتلفون واذا رحت لهم بعرف التفاصيل......
////////////////////////////////////////////////////////////////////////
صبا وهي تناظره/اليوم بعد حبس انفرادي؟
نايف كمل لبس ومارد عليها...
تنهدت بقوة وطاح راسها بالارض وبان عليه الضيق...
بعد ماكمل لبسه جلس جنبها ومسك يدها وسحبت يدها منه بالقوة...
صبا/ادري...انت ماتعرفني الا اخر الليل بس!!!!
نايف/أي بس انا ماقلت شي...
صبا/وش تبي تقول بعد واضحة مثل الشمس...
نايف/سمعي انا بروح مع الاهل اللحين وبمرك الضهر وبنكمل باقي يومنا مع بعض طيب...
صبا/ماله داعي كمل اليوم معهم مدامك بديته!!
نايف/انتي ليه زعلانة؟
رمت نفسها بحضنه/ماابيك تروح عني!!انا تعودت على قربك؟
حط يده الثانية على شعرها يمسح فيه واليد الثانية صارت على ضهرها..
نايف بهمس/خلاص قلت لك مو مطول بس بنسق معهم وبعدين برجع لك؟
صبا/نسق معهم بالتلفون؟ليش لازم تروح وتتركني!!!
نايف/..............................
صبا/اذا انا مو مهمة عندك ليه جايبني معك يانايف؟
نايف تنهد/قومي جهزي يالله!!
صبا بتشكيك/بتطلع معي؟ولا السالفة بنكون فيها تحت المراقبة من بعيد لبعيد بس!!!
نايف/........
صبا بعصبية/اذا كذا مااابي اطلع؟؟انا ابي اكون بروحنا ولانقعد هنا بروحنا ماابي اكون بوسط عالم وماغير عيونك الا معي!!!///////////////////////////////////////////////////////////////////
متعب/مرت ليلة البارح بطولها ومااتصلت؟
ليالي/وانت وش تبي تسمع منها بعد!!!
متعب/ابي افهم ليش تقول لي ها الكلام ياليالي...ليه تبي تشككني فيك انتي وتكون هي الصادقة؟
ليالي/ماعندي فكرة عن غرضها بس انا قلت لك اللي اعرفه وانت بامكانك تتصل في وحدة من عماتي تسالها؟
متعب/ليال....حبيبتي انا مصدقك بس محتار وراها تسوي كذا معي!!
ليالي/لانها تبيك وماتبي تخسرك؟ولاليش دقت لك من قبل؟
متعب بتنهد/مو قادر افكر في شي؟
ليالي/ولاانا بعد...
متعب/صار شي من ناحية جاسر؟
ليالي/لا.....
متعب/يعين مااتصل ولا سال من الامس؟
ليالي/ابدا...
متعب/طيب ولو اتصل وش بتقولين له؟
ليالي/انا بعدني على رايي يامتعب ومابغيره؟
متعب/القرار صعب ياليالي فكري فيه بهدوء وبدون أي ضغوطات...لاتتسرعين وتخلين موقف وموقفين يسيرونك؟
ليالي/مدري بس هذا الانسب لنا اثنينا يامتعب......انت شبتسوي مع هتون؟
متعب/مدري بنتظرها شويات لو مادقت بدق لها انا وبشوف وش عندها؟مقدر اظل معلق اكثر ؟
ليالي/ولاجت ببالي انها بتكون هي ابدا يامتعب؟
متعب/ولاانا بعد ياليالي.....بس شتقولين عن النصيب ياليالي....
/////////////////////////////////////////////////////////////////
ضاري/علامك داقة البوز شبرين؟
رانيا/ولاشي....
ضاري/غريبة اللي يشوفك يقول ميت لك عزيز...
رانيا/اووووف..
ضاري/شفيها اختك الخبلة؟
ريم/كانت عازمة بنات اليوم واعتذروا لها مابيجون؟
ضاري/وخير ان شاءالله....
رانيا/منت فاهمني؟
ضاري/انتي ليه عازمتهم؟
رانيا/لغرض بنفسي؟
ضاري باحتقار/شنو؟
رانيا/اقول لك ماراح تفهمني؟
ضاري/اللحين انتي عازمة بنات يجونك فهمناها...اتصلوا واعتذروا فيك وبعدين...ليش ها الضيق؟
رانيا/لاني ابي اتحرك بالسالفة؟
ضاري/أي سالفة؟
رانيا/ابي اعرفك على وحدة فيهم؟
ريم/ماعليك منها ياضاري هذي خبلة وماتدري شتقول؟
ضاري باحتقار/ان شاءالله نفس البنت اللي قلتيلي عنها من قبل؟
رانيا/أي...
ضاري/خسارة مابتجي كان غسلت لك شراعها وفهمتها قدرها زين!!بس امانة اذا بتجي مرة ثانية لازم تقولين لي علشان نتواجه انا معها؟
///////////////////////////////////////////////////////////////////////////

بفندق التوليب ان..
جاسر/يعني شنو...متى طلعوا؟
الموظف/امس العصر مشوا....
جاسر/طيب شكرا......
صار يمشي وهو يكلم نفسه...وين بيكونون راحوا؟على وين اخذهم ها المتعب؟؟؟؟
مالي غير عمتي عبير ادق لها اكيد تعرف شي عن السالفة..
طلع جواله ولقى مكالمات امه وابوه اللي مطنشهم...
ودق على عبير يسالها اذا تعرف شي عن ليالي او عن مكانها؟
///////////////////////////////////////////////////////////////////////////ام عادل/وين جاسر؟
شمايل/طالع؟
ام عادل/اليوم هو اجازة ماعنده شغل؟
شمايل/أي بس مدري وين راح؟
ام عادل/واحنا حاسبين اليوم بنتفق على كل شي؟انتي ماكلمتيه يااختي؟
كانت ام جاسر شاردة...
حنان/خالتي امي تحاكيك؟
ام جاسر رفعت راسها/شنو؟
ام عادل/انتي ماقلتي لجاسر بنتفاهم اليوم؟
ام جاسر بتنهيدة/بلى.....بس مدري شعنده يقول في سالفة لازم يخلصها؟
ام عادل/عطيني التلفون انا احاكيه؟
شمايل/تفضلي خالتي...
ام عادل دقت عليه/مايرد....
حنان بدلع/يمه يمكن مشغول من هنا ولامن هنا اتركيه على راحته....
ام عادل/وانا شبي فيه ابي اتطمن عليه وبس!!!
ام جاسر في بالها/سترك يارب سترك...يارب عديها على خير....واهدي ها الولد ولاتخليه يفشلني ويصغرني قدام اهلي؟؟
///////////////////////////////////////////////////////////////////////////ضاري/هلا بها الصوت والله..
اصايل/هلا فيك....
ضاري/شلون اصبحتي؟
اصايل/الحمد الله عال العال.....
ضاري/تمام...النفسية شكلها حلوة؟
اصايل/أي....
ضاري/صاحبتك قريب بيتهم من بيتكم؟
اصايل/ها..ليش تسال؟
ضاري/يعني البارح كان عندها الجوال اليوم عندك؟
اصايل/بيتهم لازق في بيتنا ياتلاقيني عندها ياتلاقيها عندي!!!
ضاري/حلو.....
اصايل/انت شلونك..اليوم اجازة صح؟
ضاري/صح...بشوفك؟
اصايل/لا مقدر اليوم اهلي يتجمعون؟
ضاري/الجمعة مو لنا الجمعة للكباربس!!
اصايل/اذا ماعتدنا على الجمعة من اللحين مابنحبها اذا كبرنا!!
ضاري/يمكن ...بس انا ماتروق لي ابدا ها الجمعات؟
اصايل/اممممم...
ضاري/وخواتك؟
ضاري/هذولا انا متبري منهم ماهم خواتي ولايشرفوني؟
اصايل/ليه عاد!!!
ضاري/وحدة تفكيرها مدري من وين جاي؟
اصايل/وش مسوية؟
ضاري/تصوري كانت بتعزم منو اليوم؟
اصايل/منو؟
ضاري/بتعزم بنت عمي اللي قلت لك عنها وتبينا نلتقي؟تقول تبي تعرفني عليها؟
اصايل/أي.......وانت كنت تبي تشوفها؟
ضاري/تمنيت اشوفها علشان اعرفها حدودها بس خسارة اعتذرت؟
اصايل بقهر/أي والله خسارة...كان فعلا عرفت قدرها زين وعرفت غيرها منهي هي؟
ضاري/مو اقولك انا متبري من ها الاخوات..مايشرفوني لاهم ولاتفكيرهم؟
اصايل بنفسها/اووووف يااصايل اوووف كان التقيتوا اليوم وكشفتي اوراقك؟؟؟بس خسارة ماتم الموضوع مثل ماتبين؟؟
//////////////////////////////////////////////////////////////////////////
كانوا يتمشون في ابراج الكويت,,,,
نايف/تصدقين اول مرة اجي هنا؟
صبا وهي تناظر بالتلسكوب/الابراج ولاالكويت؟
نايف/لا الابراج.....مايخطر في بالي اجي ...
صبا بشماتة/أي ماهو مكان ترفيهي؟؟؟؟
نايف/شكله لسانك بيقلب من جديد؟
صبا/خلاص سكت.....
نايف/خلصينا يالله وش قاعدة تشوفين؟
صبا/ياولد الحلال هاذي فرصة وماراح تتكرر لي ....خلني اشوف براحتي بدل اسواقكم اللي كسرتوني فيها؟
نايف/مااصدق بنت ماتحب الاسواق ياصبا؟ولاانتي غير عن الناس؟
تنهدت بقوة ومشت من قدامه وهي تتكلم بحزن/وش اللي تبيه يفرحني؟اني امشي بوسط الاسواق بروحي؟؟؟اني اكون عايشة طول الوقت بوحدة؟طيب لمنو اتسوق واشتري اذا كنت عايشة لحالي!!!
نايف بهمس/لي انا!!!انا زوجك؟
صبا /بس انت منت معي طول الوقت؟
نايف/انا معك كل يوم ياصبا؟
صبا/اللحظات اللي تقعدها معي اقصر من كل لحظات العالم!!تاخذ اللي تبيه وبعدها مااشوفك ليوم ثاني؟؟
نايف بتانيب/صبا...
صبا/انت فتحت الموضوع يانايف؟
نايف/انا اقول تسكرينه احسن؟
صبا/سكرته خلاص ولاتتضايق؟
///////////////////////////////////////////////////////////////////////
متعب/ممكن نتكلم؟
هتون/ها.....
متعب/اقول فينا نخلص؟
هتون/نخلص من شنو؟
متعب/من سالفتنا اللي متعلقين فيها؟
هتون/أي سالفة؟
متعب/لاتلفين وتدورين عليّ!! انتي عارفة موضوعنا شنو؟
هتون/..............
متعب/عطيني بس الاسباب اللي خلتك تكذبين عليّ من البداية؟
هتون/انا ماكذبت؟
متعب/سالتك جاوبيني بدون لف ولادوران...
هتون باصرار/قلت لك انا ماكذبت؟
متعب بنفاذ صبر/طيب عطيني اسبابك!!وش اللي منعك من الارتباط فيني وخلاك تقولين انك مرتبطة؟
هتون/لاني كنت مرتبطة؟
متعب/بدون علم عماتك؟
هتون بتلعثم/ها...عماتي!!
متعب/يعني ارتبطتي بدون مايدرون عماتك عنك؟
هتون/انت وش سالفتك مع عماتي بعد!!!
متعب/انا طول عمري اعرف عماتك ياهتون مو من امس واليوم؟
هتون/وانت سالتهم ها السؤال يامتعب؟
متعب/انا ابي افهم بس ليش؟
هتون/.............
متعب/ماكنتي تحبيني؟ولاماكنت اشرفك واناسبك؟
هتون/متعب...لاتقلب ها الجروح بقلبي ..انا قاعدة احاول انساهم؟
متعب/وانا ابي استقر وانساك كلك؟
هتون/ماتقدر تنساني يامتعب..انت تحبني!!
متعب/في حالة انك تكونين صريحة معي!!!بس اذا بتظلين تلفين وتدورين مالك لزمة عندي ياهتون؟
هتون/وش تقصد؟
متعب/كل اللي ابي اعرفه هو ليش انتي تركتيني وقلتي انك بترتبطين وانتي ماارتبطتي من الاساس؟؟؟
/////////////////////////////////////////////////////////////////////
في بيت ام احمد وتحديدا بغرفة تهاني اللي كانوا ليالي وتهاني قاعدين فيها دخلت اصايل وهي تركض...
تهاني/خير ان شاءالله؟
اصايل وهي تسترد انفاسها/من تتوقعون جاي؟
تهاني/الشبح الازرق؟
اصايل وهي تناظر بليالي/جاسر؟
ليالي/جاسر؟؟؟؟وش يبي؟؟
اصايل/يبي يشوفك ويقعد معك؟
تهاني/لحظة لحظة...البيت بيتي انا كيف انتي تعرفين الخبر قبلي!!
اصايل/انتي قلبي وجهك عني...
ليالي/وعمتي شقالت؟
اصايل/مدري جيتك اركض اقول لك.....
تهاني/بتشوفينه؟
ليالي بتنهيدة/اذا مافيه مفر أي....
تهاني/لامافيه تشوفينه بعد اللي سواه؟
اصايل/بللا شوفيه وغسلي شراعه وفهميه قدره زين؟
ليالي/علامكم انتي وهي؟؟؟خل بالاول اعرف هو وش يبي؟يمكن انه جاي يطلق مثل ماطلبت منه؟
اصايل.................
تهاني/...............
بسمة دخلت/ليالي..
ليالي/نعم....
بسمة/تقول لك امي تعالي المجلس جاسر هناك ويبي يتكلم معك ..يعني لبسي عبايتك لانه يبي يطلع معك؟
///////////////////////////////////////////////////////////////////////////ام ضاري باهتمام/شنو يعني؟
ضاري/يعني هو مايبي بنت خالته؟
ام ضاري/ليش مو هو اللي اختارها بنفسه؟
ضاري/كان فاكر انها البنت اللي بيبيها وماطلعت هي؟
ام ضاري/شلون يعني ماطلعت هي؟
ضاري/يعني كان مفكرها وحدة ثانية...وخطبها وبعدين تفاجاْ ان الوحدة اللي هو يبيها ماهي هي نفسها؟
ام ضاري بشماتة/ياسلااااام...وش صار اللحين؟
ضاري/للحين ولاشي؟
ام ضاري/وخالته درت؟
ضاري/مااعتقد؟
ام ضاري/أي مسيرها بتدري يعني لمتى مابتدري؟
ضاري/..........
ام ضاري/وامه شقالت؟
ضاري/امه انصدمت طبعا...
ام ضاري/ياهي فشلة قدام اهلك ياام جاسر؟
ضاري/الموقف صعب...بس انا اقوله احمد ربك انت ماارتبطت رسمي ولاكلمت ابوها حتى!!يعني كل اللي صار بينك وبين خالتك بس!!
ام ضاري/ولو تضل السالفة انفتحت ياضاري...
ضاري/...........
ام ضاري/الا اذا ماهي بنت خالته اللي يبيها من هي؟
/////////////////////////////////////////////////////////////////
في مطعم ميس الغانم كانوا قاعدين بهدوء والجو شبه صافي بينهم....
صبا/جرب هذا بيعجبك؟
نايف/لاتكفين انا مااحب اغير اكلي كثير...
صبا بدلع/صدقني حلوة وماراح تندم انك اكلتها؟
نايف/انتي جربي هذا بالاول وعطيني رايك.....
صبا/انا خلاص انتفتخت...اليوم اكلت عن عشر ايام!!
نايف/ماشاءالله!!!
صبا/ههههههه
مدت يدها بتحط لها مويه بالكاس وكانت المويه جنب يده ويوم قربت يدها تلامسوا اياديهم مع بعض وهو حط يده عليها وظلوا يناظرون في بعض فترة طويلة وهم ساكيتين....
نايف بهمس/صبا...
صبا/نعم....
نايف/.............
صبا/.............
نايف بتنهيدة/وش تبين تحلين فيه؟
صبا بتنهيدة وهي تناظر بيده وتقول بهمس/ابي تترك يدي!!
نايف وهو يضغط على يدها بقوة/ليه!!!
رفعت راسها واكتفت بانها تناظره بدون ماتقول أي شي...
نايف بهمس/سالتك ليه تبيني اتركها؟
صبا/نايف ابي اقوم اصلح شكلي!!
نايف وهو يبتسم لها/شكلك حلو مافيه شي؟
صباب احراج/بس لازم اقوم؟
نايف/ماراح اتركك تقومين؟؟
///////////////////////////////////////////////////////////////////////////في المطعم الهندي بالدمام,,,
جاسر/وش تاكلين؟
ليالي/انت قلت بنسولف ماقلت بناكل؟
جاسر/وش اللي يمنع ان احنا نتغذى مع بعض وبعدها نسولف؟
ليالي/اختصر ياجاسر؟وش تبي مني!!
جاسر/اعتقد انك مرتي ومن حقنا نتكلم مع بعض براحتنا!!!
ليالي/مااقلنا شي بس بعد كل اللي بينا ورقة وبس!!لاتنساها ياجاسر؟
جاسر/ليش دايم تجيبين ها الورقة بنص جلستنا ياليالي؟
ليالي/ابي اذكرك فيها لاتنساها؟
جاسر تنهد/ليالي..ز
ليالي وهي تناظره بقوة/خير.....وصلت لقرار للموضوع اللي كلمتك عنه؟
جاسر/أي....
ليالي باهتما/شنو؟
جاسر بثبات/انا مو مطلق ياليالي؟
ليالي/....................
جاسر/............
ليالي/ممكن اعرف ليش؟
جاسر بتنهيدة/لانك زوجتي ولاني ابيك؟
ليالي بعصبية/صار لي اكثر من شهرين وانا زوجتك ياجاسر ماني زوجتك من امس واليوم؟
جاسر/اعتبرينا مالتقينا قبل؟
ليالي/بس احنا التقينا؟
جاسرباصرار/لامالتقينا ياليالي..كل المرات اللي شفتك فيها كنت مخدوع؟
ليالي/مخدوع!!!ومن اللي خدعك ان شاءالله!!!
جاسر/يعني ياتكونين مغطية وجهك ومااعرفك ولاتكونين ...
ليالي/ولااكون شنو؟
جاسر/ولاتسكتين وماتقولين انك مرتي وانا حاط في بالي انك وحدة ثانية؟
ليالي/هذا ماهو ذنبي؟
جاسر/ولاهو ذنبي بعد!!!
ليالي/محد جبرك توقع على ورقة زواجك من وحدة انت ماتعرف شكلها؟؟؟؟
///////////////////////////////////////////////////////////////////////////تهاني/انا لو منها ماطلعت معه؟
اصايل/بالعكس انا اطلع واكسر راسه وراس اهله؟؟
عبير/ههههههههه
لفوا لها وهم يبتسمون...
اصايل/متى جيتي ماحسينا لك,,
عبير/توني....
تهاني/انتي شتقولين ياخالتي؟
عبير/اقول اذا نيته صافية ليش ماتعطيه فرصة وتسمع اللي يبي يقوله؟
اصايل/حلو وبعدها تذله مثل ماذلها؟
عبير/انتي نيتك دايم شر؟
اصايل/يعني شنو تسامحه وتنسى وتسكت!!!تطلع خبلة؟
تهاني/انا اقول ماتسمعه اصلا!!!
عبير/ليالي قادرة تقرر هي وش تبي؟
اصايل/بالعكس هي عايشة فترة تخبط وماتدري وش تسوي؟

تهاني/علشان كذا ماالمفروض تسمع له أي كلمة هي طيوبة وبترضى وتقتنع؟
عبير/انتوا خليكم بعيدين عنها وهي بتكون بسلاااام!!
اصايل/اوووف..يعني احنا اساس المشاكل اللي هي فيها ياعبير؟
تهاني/زعلتينا منك؟
عبير/بدت الافلام الهندية؟
اصايل/اقول عبير وين ناوية تودينا اليوم؟
تهاني/ترانا مخنوقين؟
عبير/وانا من اقابلكم قلتوا تبون تطلعون؟
اصايل/وش نقعد نسوي بالبيت؟بعدين انا وحدة طول عمري عابدة البيت ومااطلع منه؟ابي استغل فرصتي قبل لاتنتهي المدة؟
تهاني/وانا لازم اودع الشرقية طالما اني بروح امريكا؟
عبير/يعني كل وحدة فيكم اجن من الثانية؟
اصايل/اللحين على وين نتجهز؟
عبير/مابنطلع غير لمى تجي ليالي ونشوف وش صار معها؟
//////////////////////////////////////////////////////////////////////////حنان/يمه لاتدقين فشلة؟
ام عادل/وش فشلته انتي الثانية؟
حنان/يمه هاذي خامس مرة تدقين له من الصبح ومايرد عليك....
ام عادل/ابي اعرف وينه فيه؟
حنان/انا اللي المفروض اعرف مو انتي!!
ام عادل/اللحين انا اللي لازم اعرف؟
حنان/يمه انتي حاسة ان خالتي فيها شي مو طبيعي اليوم؟
ام عادل/مو علشان كذا انا ابي جاسر يرجع.....ابي احط النقاط فوق الحروف وننتهي؟
حنان/شلون يعني؟
ام عادل/يعني لازم نملك الليلة؟
حنان/ومايتقدم لاابوي رسمي؟
ام عادل/مو لازم انا خالته واكلم ابوك باي وقت اقوله تعال ملكة بنتك بس جاسر مانعطيه فرصة لااي لف ودوران؟
حنان/وليش يلف ويدور مو هو اللي قال يبي؟الا اذا خالتي اقنعته وهو مو مقتنع هذا شي ثاني؟
ام عادل/سكتي وخليني افكر شسوي؟
حنان/شبتسوين يعني!!بتطلعين تدورينه بالشوارع؟؟؟انتظري لين يفرجها ربك؟
ام عادل/انا مو متطمنة لالسكوت خالتك وصفنتها؟؟ولا الى جاسر اللي مو شايفة وجهه من يومين؟في شي صاير لازم اعرفه؟
////////////////////////////////////////////////////////////////////////
عبير/هلا ضاري...غريبة ذاكر رقم عمتك؟
اصايل وتهاني ناظروا في بعض....
ضاري/شدعوة عمتي...بس تعرفين انشغالات....انتي شلونك والامورة شلونها؟
عبير/نسال عنك يالغالي...
ضاري/الله يسلمك...
عبير/يالله ادخل بالمفيد وش عندك؟
ضاري/ههه ليش كذا عاد؟
عبير/لاني عارفة انك تبي شي متصل فيني علشانه؟
ضاري بتنهيدة/بصراحة هو موضوع حساس شوي....
عبير/أي....
ضاري/انا تعرفت على بنت....ودخلت قلبي..
عبير بدون نفس/أي..
ضاري/وابيك تتعرفين عليها؟
عبير/وليش انا يعني!!
لاني اثق فيك كثير وعارف انك بتعطيني كل شي تعرفينه بدقة...انا ماابي اتسرع....يعني تعرفين انا مالي الا الضاهر من البنت بس انتي بتعرفينها اكثر مني وبتقدرين تزورينها وتحددين لي كل شي؟
عبير/كل شي مثل شنو؟
ضاري/عمتي انا مايهمني لااهلها ولامستواها الاجتماعي!!كل اللي ابي اعرفه البنت وبس؟
عبير/أي....
ضاري/كل شي يخصها ياعمتي!!!
//////////////////////////////////////////////////////////////////////////ليالي/والمطلوب مني!!
جاسر بثق/تردين البيت...ولانقعد بفندق ها اليومين لين نقرر انتي وين تبين تقعدين فيه؟
ليالي/أي بس انا ماقلت لك اني ابي ارد بيتك ولامعك ياجاسر؟
جاسر بثقة/بتردين ومالك خيار ثاني!!
ليالي/..............
جاسر/........
ليالي/جاسر انت موخطبت بنت خالتك؟
تغيرت ملامحه وبان عليه الضيق...
ليالي/يعني كيف بيكون الوضع؟
جاسر/ليالي بقول لك شي وابيك تصدقيني؟
انا خطبتها وانا فاكرها انتي!!ويوم شفتك حسيت اني ارتبكت اكبر خطا بحياتي؟
ليالي/أي...
جاسر/القرار لك..وش ماتبين بيصير؟
ليالي/يعني انت ملكت ولالسه؟
جاسر/لامابعد!!
ليالي/واذا قلت لك لاتملك ماراح تملك عليها ياجاسر؟؟؟؟؟
************************************************** ********
اشوفكم يوم السبت ان شاءالله على خير بعد ماتتركون بصمتكم وتعليقكم ياحلوين

مرحبتين فيكم يالغلا...
شلونكم واخبار الاجازة معكم ان شاءالله انبسطتوا فيها....
ماعلينا وقفنا باخر شي عند ليالي وجاسر خلونا نشوف وش صار معهم,,,,

البارت السادس والثلاثين,,,,
/////////////////////////////////////////////////////////
ليالي/يعني اذا قلت لك لاتملك على بنت خالتك ماراح تملك؟
سكت ثواني وناظر بالارض بعدها رفع راسه وقال/اذا ماكنتي تبين ها الموضوع يصير فتاْكدي انه ماراح يصير!!!
مد يده على الطاولة علشان يمسك يدها بس هي سحبتها بسرعة قبل لايلمسها..
تنهد بقوة وقال لها بحسرة/كنت اظنك انتي ياليالي!!!!لو كنت عارف انها بتكون غير وماراح تكون انتي ماتكلمت بالموضوع اساسا!! ابيك تصدقيني بها الشي...
ليالي ببرود/وليش تبيني اصدقك!!!
جاسر بنرفزة/لاني مااكذب عليك!!!هذا الصدق,,,انا فعلا يوم شفتك حسبتك وحدة من بنات خالتي لاني من زمان عنهم وماشفتهم ويوم شفت وحدة فيهم حطيت في بالي انها الثانية اكيد...
ليالي بسخرية/أي وبعدين؟
جاسر بنرفزة اكبر/انتي ليه مو مصدقتني!!!
ليالي/وليه اصدقك اصلا!!!
جاسر/وليه اكذب عليك؟
ليالي/مدري...بس ليه تقولي الصدق بعد!!!تتوقع لك مصلحة؟
جاسر بكبرياء/انا قلت لك اللي عندي وسواء كنتي بتصدقين ولالا فهذا الشي راجع لك؟
رجع الصمت يخيم عليهم من جديد وماقطعها الا صوت الجوال وهو يدق,,,,
ليالي/هاذي عبير...
جاسر/...............
ليالي/فيني ارد؟
جاسر/أي اكيد.....
ليالي/هلا عبير....اي....مدري بشوف جاسر وش يقول وبعدين بعطيكم خبر....
////////////////////////////////////////////////////////////////////////////////////على كورنيش الدمام,,,
كانوا عبير وضاري يتمشون,,,,
عبير/مشاءالله اذا لكم مصلحة وبغيتوا شي نشوفكم بسرعة؟
ضاري/لاهاذي مو صحيحة عاد ياعبير...
عبير/بلى...يعني لو ماكنت تبيني بها السالفة ماكنت شفتك؟
ضاري/شدعوة انا اشوفك كل اسبوع...
عبير/ضاري!!اقول ورى ماتسكت افضل لنا....متى تشوفني كل اسبوع وانا مااشوفك...
ضاري/المهم اللحين هذا مو وقت عتاب.....شقلتي؟
عبير/انت من وين تعرفها....
ضاري/يمكن تكون طريقة تعارفنا غريبة شوي.....
عبير/أي...
ضاري/بس بالنهاية قلبي مال لها ياعبير....
عبير/كل الشباب يقولون ها الكلام ياضاري؟
ضاري/أي بس انتي تعرفيني مو مثل أي احد!!!انا ضاري واللي مايمشي مايمشي عندي لو شيصير؟
عبير/كم عمرها؟
ضاري/توها داخلة العشرين...
عبير/من بنته...
ضاري/وانا ليش مفاتحك بالسالفة ياعبير...علشان تعرفين ها الاشياء,,,
عبير/طيب يعني انت ماتعرف عنها شي...
ضاري/كل اللي اعرفه ماله دخل بالارتباط الرسمي...يعني سوالف من هنا وهنا.....
عبير/طيب لنشوف وش سالفتها بعد ها الدانة؟
ضاري/خذي رقمها عندك علشان تكلمينها..
عبير/لا..
ضاري وقف مكانه/ليش لا...
عبير/مو حلوة تعطيني رقمها وانت مابعد قلت لها اني بكلمها..
ضاري/أي بس...
عبير/انت مو تقول ان الرقم لصاحبتها ياضاري....لازم تعطيها خبر بالاول وبعدها ادق عليها واكلمها....
//////////////////////////////////////////////////////////////////
محمد/خلاص شلنا الشيلة ماباقي شي...
متعب بشرود/أي...
محمد/متعب..خير صاير معك شي...
متعب بتنهيدة/لا..
محمد/الاهل فيهم شي؟
متعب/ان شاءاللله مايكون فيهم شي...للحين الامور مستقرة....
محمد/اجل انت وش فيك؟منت على بعضك؟
متعب سكت ثواني بعدها قال/شفتها يامحمد شفتها وعرفتها؟
محمد/منهي؟
متعب/..................
محمد بذهول/لاتقول البنت اللي تزوجت وتركتك؟
متعب بتنهيدة/أي هي نفسها؟
محمد/وين شفتها؟
متعب/هناك بالشرقية؟
محمد/صار بينكم كلام.....
متعب/أي...
محمد/أي...متعب انت بتتكلم بالقطارة؟قول شسالفتك؟
متعب/ماتزوجت؟
محمد/شلون يعني ماتزوجت؟
متعب/يعني كذبت عليّ...ماكان في احد اصلا موجود؟
محمد/؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟
///////////////////////////////////////////////////////////////////////
في محمع مارينا مول بالدمام,,,,
كانوا ام احمد وعبير وبسمة وتهاني واصايل هناك ودقوا على ليالي وجاسر اللي كانوا جايينهم بالطريق,,,,
اصايل/وين نروح بالاول؟
ام احمد/السواني...
تهاني باعتراض/لا..
عبير/وانتي دايما خالف تعرف مع امك؟
بسمة/ماعمرهم اتفقوا على شي؟
اصايل/انا لو منك ياعمتي كان اسوي الشي اللي هي ماتبيه!!
تهاني /ههههه ظريفة..
اصايل/أي ادري..منتي اول وحدة تقولين لي!!
ام احمد/يالله اللحين بيبدون بمعاركهم اللي ماتنتهي...
عبير/والله محد مرتاح من قعدة اصايل الا انتي ي اختي؟؟على الاقل خففت عنك كثير من حنة بنتك وتحملتها هي؟
اصايل/أي والله انا ابتلشت وانتي ارتحتي ياعمتي؟
تهاني/وش قصدكم بالله!!اني علة؟
ام احمد/لامنتي علة بس تشيبين الراس....
بسمة/ها ام احمد لاتغلطين على اختي علشان بنت اخوك؟
تهاني/تعيش اختي القمر اللي تفهم مو مثل باقي الناس؟
عبير/ها تهاني...مين باقي الناس اللي مايفهمون؟
تهاني/انا ماحددت اسماء...بس في ناس انا زعلانة منهم ليش ان ضاري دق عليهم يبيهم بسالفة وبعدها طلعوه معه ورجعوا وماقالوا شنهي السالفة؟
ام احمد/يامشين اللقافة يابنيتي!!!
تهاني/تدرون فيني مااتحمل ماادري عن شي...لازم اعرف كل اللي قاعد يدور حولي!!!
اصايل/ههههههههه
///////////////////////////////////////////////////////////////////////////////////
بالليل وبفندق شيراتوان الكويت,,,,
دخلوا بعد يوم طويل عاشوه مع بعض بروحهم وبدون أي منغصات من احد ..حتى هم نفسهم كانوا متصافين مع بعض والجو بينهم رايق ومافيه أي مشاحنات,,,,
نايف رمى نفسه على السرير بتعب وتسند على المخدات..وصبا راحت تبدل ثيابها وتغسل وتجي .....
غمض عيونه لثواني بعدها حس بحركة جنبه كانت بدلت ودخلت تنام بقربه...
مد يده وسحبها لحضنه ومااعترضت...
صار راسها على صدره...
نايف/انبسطتي اليوم؟
صبا/كثير...ياليت ها اليوم ينعاد يانايف؟
نايف/بينعاد ياصبا..اكيد بينعاد...
صبا/......
نايف/علامك ساكتة؟
صبا/ماعندي شي اقوله؟
نايف بهمس باذنها/قولي احبك....
صبا/...................
نايف بنفس الهمس/قوليها.....
صبا بتلعثم/نايف...سكر النور..
نايف/ليه؟
صبا بربكة/سكره...مو حلو الجو صاير لو تسكر النور بيكون افضل...
نايف مد يده وسكر النور مثل ماطلبت....
نايف وهو يلعب بشعرها/ها...كذا الجو احلى؟
صبا بهمس/أي....
نايف/معناته بتقولينها؟
صبا تنهدت بقوة وبالها رايح لبعيد.....يعني مافي غير ها السياسة ياصبا بتمشي معها؟؟انتي بنفسك شفتي كيف لان وتغير....وانتي اللي جربتيه تحقرينه وتصدينه وتراددينه وتعاندينه.....قوليها له وخليه يخف عنك شوي من بلاه وعناده وقسوته...
نايف/صعبة؟؟
صبا بعد ماانتبهت من سرحانها/ها...شنو؟
نايف/اقول صعبة مو قادرة تنطقينها؟
صبا/مو عارفة اقولها؟
نايف/حاولي...
صبا/وش تبي فيها انت؟
نايف/ابي اسمعها ولاانتي ناسية اني زوجك ولي حق اسمع اللي ابيه منك؟
صبا/أي بس...يعني مااعرف اقولها شلون؟
نايف/انا ابيها مثل ماهي ..قوليها وبس...
تنهدت صبا وقالت بهمس ماينسمع/احبك...
بس الاكيد انه سمعها لانه قربها من حضنه اكثر وضمها بقوة اكبر....
///////////////////////////////////////////////////////////////////////////////////
عند طاولات المطاعم كانوا قاعدين تهاني واصايل وليالي مع بعض...
تهاني/بسرعة قولي وش صار بينكم؟
اصايل/شقلتوا؟
ليالي/كم تدفعون؟
اصايل وتهاني ناظروا في بعض,,,
تهاني/اه يالملعونة !!!وش اللي خرب تفكيرك كذا!!!انتي ماكنتي مادية؟
اصايل/قعدة مع اللي مايتسمى قست قلبك علينا!!
ليالي/هههه معناته موتوا بحسرتكم ماراح اقول شي,,,,
اصايل/قولي بسرعة قالت موتوا بحسرتكم؟
ليالي/عندنا الليل وش طوله نتكلم فيه براحتنا..
تهاني/شوف اللي ماتستحي؟
ليالي/ههههه ها اذا بتغلطون ترى بقوم اقعد معه؟
اصايل/ليش هو ماراح؟
ليالي/لا...مع عماتي؟
تهاني/اشوف نزلت صلة الرحم عند الاخ جويسر والاخ ضويري ها اليومين؟
ليالي/ليش شفيه ضاري بعد؟
اصايل/قولي وبنقول؟
ليالي/لاتقولون اقدر اعرف؟
اصايل/كيف بتعرفين اذا ماقلنا لك؟
ليالي/مو مشكلة؟
تهاني/لاتتنيذلين ياليالي ياحبيبتي...تكلمي بسرعة؟
ليالي/اوووف منكم يعني مصرين تعرفون؟
اصايل/لانمزح...اكيد نبي نعرف؟
ليالي/مايبي يطلق؟
تهاني/أي....وانتي وش قلتي له؟
ليالي/....................................
///////////////////////////////////////////////////////////////////////////

ضاري كان مع عبير يوم قالت له انها بتروح لمارينا مول مع البنات اللي ماحددت منهم ومع اختها....فكان راجع البيت ولقى امه قباله اخذه وراحوا مارينا مول,,,,,,,,
كان ضاري وامه واقفين عند مطعم البردوني يوم تمر اصايل من هناك وهي كاشفة لانها كانت بتاخذ لها شي تشربه وصارت مقابل ام ضاري وضاري ومايفصلهم شي,,,,,
ام ضاري وهي تناظر باصايل اللي ضاري بعد كان يناظر فيها...
ام ضاري بذوق ابتسمت وقالت/فرصة سعيدة نلتقي مرة ثانية؟
اصايل ناظرت بالارض وحست انها بموقف لاتنحسد عليه؟
بس اضطرت ترفع راسها وتقول بارتباك/وانا اسعد اكيد...بالاذن؟
مامداها ام ضاري تتكلم الا وطيف اصايل من زمان راح؟
ضاري بلهفة/يمه انتي تعرفين دانة؟
ام ضاري/أي دانة؟
ضاري/اللي سلمتي عليها مو اسمها دانة؟
ام ضاري/لاانا مااعرفها بس شفتها مرة وهاذي المرة الثانية اللي التقي فيها معها....بس حلوة كثير وش رايك فيها ياضاري...
ضاري بتسرع/جنان..
ام ضاري بخبث/يعني عجبتك؟
ضاري/أي...اصلا انا حاط عيوني عليها؟
ام ضاري/وانت وش عرفك فيها؟
ضاري/عبير بتتكفل بالسالفة وبتجيب لي كل شي عنها؟
ام ضاري/يعني معزم عليها؟
ضاري/وبدون تراجع,,,,
اصايل بروحها مادلت طريق غير الحمام تدخله بذيك اللحظات
فتحت المويه وغسلت وجهها مرتين وثلاث علشان تخفي ارتباكها ...
اصايل وهي تناظر بوجهها بالمرايا/لكن استاهل على ها الموقف اللي انحطيت فيه من قال لي اكشف وجهي!!!!
مالي غير البس نقاب اللحين لااشوفهم مرة ثانية...ولانلتقي مع عماتي وفضيحتي عنده ببلاش؟؟؟لاانا ماابيه يعرفني هنا وبها الموقف..مو قبل مااعرف هو وش يبي من عبير...بعدها اقرر اذا كان لازم يعرفني اللحين ولالا؟
///////////////////////////////////////////////////////////////////////////////
طلعوا من المجمع وجاسر اصر ان ليالي تركب معه وهو بيوصلها بيت عمتها وطول الطريق يتحايل عليها انها تنام بالبيت وماترد بيت عمتها بس هي رفضت...
وبنص الطريق قالت له انها تبي شي من الملحق اذا ماعنده مشكلة يوصلها تاخذ اغراضها وبعدها ترجع بيت عمتها وهو قال لها اكيد...
طبعا ليالي ماقالت كذا الا بعد ماشافت كمية الاتصالات اللي جاية لجاسر من اهله ومبين انها من خالته وامه فقالت بنفسها خلني اشوف وش بيصير اذا شافوه معي.......
راحت معه البيت وقالت انها بتمر تسلم على جدها بس الجد كان في بيت بو ضاري ومانفعت الحجة,,,
ثامر/جاسر انت رجعت خالتي تسال عنك؟
لفوا اثنينهم لثامر اللي كان وراهم واقف.....
جاسر/وش تبي؟
ثامر وهو يناظر بليالي بذهول/مدري...تقول كان المفروض تتفاهمون اليوم مدري شنو؟
لف يناظر بليالي وكانه ياخذ منها جواب غير انها طنشته وكلمت ثامر,,
ليالي/شلونك ثامر؟
ثامر/......
جاسر بعصبية/وانت ماتعرف تسلم!!!
ثامر باستغراب/اسلم على منو؟
جاسر بنفس العصبية/على اللي واقفين وراك!!!طبعا على اللي واقفين قبالك؟
ثامر انسحب بسرعة...
ليالي وهي تضحك/لاتشيل هم متعودة على عدم احترام اللي في ها البيت بما فيهم انت!!!يعني الشي مو غريب ابدا!!!!
جاسر بنرفزة/ليال....علامك منتي مصدقتني!!!
ليالي ببراْة/وانا شقايلة عاد!!!!
جاسر غمض عيونه وقال/ولاشي....
ليالي/شلون بنظل واقفين.....شكلهم اهلك يبونك......
جاسر بحزم/تعالي...
ليالي بذهول/وين؟
جاسر/بتدخلين معي!!!
ليالي/ليه؟
جاسر باصرار وهو يمسكها من يدها/وليه يعني ماتدخلين معي!!!!
ليالي/بس...ماابي اسبب لك أي احراج؟
جاسر وهو يمشي وهي بجنبه/ومن قال لك ان فيها أي احراج بالله!!!
دخل الصالة وكانت امه وخالته وخواته وبنات خالته قاعدين كلهم,,,,
ماكانت تدري وش تسوي ليالي بها الموقف...للحين ماهي حاسة بالامان من ناحية جاسر؟؟
هل تفرح علشان ها الموقف ولاانه بينقلب عليها اصلا!!!
تنفست بقوة وهي تشوف العيون اللي ناظرتها بذهول والاشخاص اللي وقفت من شافتهم داخلين مع بعض..
ام جاسر توها بتنطق بس اختها ام عادل سبقتها..
ام عادل/جاسر؟؟؟وش عندك؟
جاسر بشموخ/سلامتك ياخالتي!!!
ام جاسر وهي تناظر بليالي وحاسة ان الدنيا تلف فيها,,,/جاسر من هاذي؟
لف جاسر يناظر بليالي وتوه بيتكلم سبقته ليالي وقالت بثقة مهزوزة شوي/اعتقد ان احنا تعرفنا قبل؟
ام عادل/انتي محد كلمك؟؟كلامنا مع جاسر؟
حنان بعصبية/هاذي وش موقفها هنا معك ياجاسر؟

جاسر وهو يناظر بللي تكلمت ويقرب ليالي منه شوي بعد ماسحبها من يدها بشويش ويتكلم بلهجة احتقار اثارت انتباه الجميع بما فيهم ليالي/سؤالك غريب يعني مرتي وش اللي بيكون موقفها معي!!!
ام جاسر بعصبية/جاسر؟؟؟
ام عادل بذهول/وش تقصد ياجاسر؟
جاسر/ليش انا قلت شي علشان اقصد اصلا!!!
شمايل بعصبية/جاسر احنا مو متفقين ان اليوم بنتفاهم بكل شي وبنحدد موعد الملكة؟
جاسر/انا مااتفقت مع احد...بس مدام ان ليالي هنا هي بتقرر وش اللي تبيه؟
كل العيون راحت لليالي ذيك اللحظة اللي كان فيها ارتباك خفي....واللي ناظرت بجاسر وكانها تتوسله لايحطها بها الموقف لانها اكيد مابتكون قد اهله وكلامهم..
جاسر وهو يناظرها ويتكلم بثقة/انتي قولي شتبين ياليالي واللي تبينه بيصير يابنت عمي!!!
///////////////////////////////////////////////////////////////////////////////////////////////////////

موقصير ولاتقولون قصير(عارفة اكثر شي تعلقون عليه ها الكلمة ههههه)
المهم شو اخباركم بعده وشنو تتوقعون بيصير بالايام الجاية؟
يابعد عمري المنوريني واللي متابعيني دايما,,,,
الف شكر لكم على التواصل الرائع الذي يزيدني تقدما بلاشك من اجلكن,,,
البارت السابع والثلاثين,,,

بروحها ليالي كانت مرعوبة من الموقف اللي حطها جاسر فيه..
يعني مو كفاية انها بوسطهم الا يبي رايها بها الموضوع وقدامهم !!!!
حنان من بعد كلمة جاسر شهقت وامها قالت بصوت عالي/انت جنيت ياجاسر؟
ام جاسر بعصبية/صاير لك شي ولاقاعد تلعب باعصابنا ولاشسالفتك بالضبط؟
جاسر ببرود يفتت الصخر/انا ماعندي سالفة؟
هتون بحقد وهي تناظر بليالي/يوم ان ماعندك سالفة ورى تبي تعرف راي ها القروية في موضوع مايخصها؟؟؟
جاسر بعصبية/احترمي نفسك وحسني ملافظك هاذي زوجتي وكرامتها من كرامتي...يعني اللي يغلط عليها كانه غلط عليّ انا؟
ام جاسر بصدمة/جاسر؟؟؟
ام عادل/عشتوا والله....وبنتي ياجاسر؟
لف جاسر على ليالي وقال باحتقار وهو يكلمهاويقصدهم/وش رايك ياليال؟
ام عادل وهي بتنفجر /تشاور هاذي في زواجك من بنتي!!بنت الاصول والعز..تشاور ها القروية؟؟؟
جاسر بنرفزة/هاذي بنت عمي واصلها اصلي!!يعني اللي ماهو بعاجبه اصلها اكيد مابيعجبه اصلي!!!!
ليالي حست بضيق وكتمة مو طبيعية بالجو لاسيما ان العيون كلها تناظرها بحقد وكره فقررت الانسحاب وهمست لجاسر/انا طالعة ياجاسر...
جاسر بصوت عالي/مو قبل ماتقولين رايك وتقررين وش تبين؟
ناظرت بوجههم نظرة اخيرة بس مالقت أي من النظرات تغيرت قالت بصوت عالي وهي طالعة/بفكر بالموضوع؟؟؟؟
///////////////////////////////////////////////////////////////////////////////////
كان قاعد بمكتبه يلملم باقي اوراقه وهو يناظر بالمكان ويودعه...
متعب/خلاص بتركك يامن حضنتني فترة طويلة وبروح مكان ثاني ابدي حياة جديدة.....
وان شاءاللله اقدر اتناسى فيها الامي واللي سبب لي ها الالم؟؟؟
انا خلاص قررت اشيل أي ذكرى ممكن تنغص حياتي...ماراح افكر بغير ليالي واصايل وسعادتهم وبس!!!!
وبنساها؟؟؟؟أي بنساها.....يكفي انها كذبت عليّ!! ماراح انتظر اسمع مبرراتها للكذبة مهما كانت ولو اني مااعتقد بيكون في سبب قوي لكذبها....بس انا لازم انساها واشيلها من بالي وماراح اندم على ها الشي ابدا!!!!
تنهد بقوة وهو يمسك ورقة وقلم ويخط فيها خاطرة صغيرة مرت على بال ويوثقها كانها عهد على اللي يبي يسويه اذا راح هناك,,,
ودعتها بعد كل الحب وكلي حزن وهم,,,,
تارك وراي حب سويته بيدي ونسيت كل ماخطيته بالقلم,,,
ودعتها وقطعت حبل الرجا برجوع الحب رغم الالم,,,
قراري واتخذته بعد ماشفت ان حبي مامنه امل,,,,
طال صبري عليها وعلى الحب وتجمد قلبي وماعدت بكلمات الحب اهتم,,,
الى متى ذيك الوعود اللي مامن وراها وفاء ومافيها الا الندم,,,
اقسم بقلبي اللي تجمد وبالحب تدنس اني مااذكرك طول الزمن,,,
كفاني حزن من كثرة الكذب كفاني جرح من حبيب العدم,,,,
ودعتها ومابرجع عن قرار باعيش من ورائه في نعم,,,,,
////////////////////////////////////////////////////////////////////////
في بيت بو ضاري,,,,
كانت ام ضاري قاعدة مع بناتها بالصالة,,,,
ام ضاري/شوف الصدفة شلون..
ريم باهتمام/شنو يمه,,,
ام ضاري/كنا طالعين انا وضاري والتقينا في دانة,,
رانيا بصدمة/دانة ماغيرها؟؟؟
ام ضاري/أي...والله فرحت يوم كلمني عنها ضاري وقال يبيها البنت مزيونة وماعليها كلام...
ريم/انتي تعرفين اهلها يايمه؟
ام ضاري/لايمه...هو متفق مع عبير تكلمها وتتعرف عليها...
رانيا تحلطمت بينها وبين نفسها...
ام ضاري/وش كنتي تقولين؟
رانيا بضيق/يعني معزمين على ها الدانة؟؟؟
ام ضاري/ليش ماهي عاجبتك؟؟؟
رانيا/انا ماقلت شي بس العالم ملايان مزايين ونعرفهم!!!
ام ضاري بلامبالاة/يكفي انها اختياره.....انا ضاري اعرفه ذوق صعب وكان بيعذبني بها السالفة بس يوم انه اختار بنفسه ريحني,,,
/////////////////////////////////////////////////////////////
بعد ماطلعت من باب الصالة راحت ملحقها كملجاء للهرب وفتحت الباب وماانتبهت لجاسر اللي دخل وراها وكان يمشي وراها اصلا مثل ظلها غير يوم لفت بتقفل الباب ولقته متسند عليه,,,,
ليالي/.................
جاسر/شوي شوي..علامك تركضين من بيلحقك؟
ناظرت بالارض وماردت عليه...
جاسر/ليالي لازم تعطيني ردك ..
قاطعته بسرعة/بتوصلني!!
جاسر بخبث/الوقت تاْخر ياليالي وش فيها اذا نمتي هنا .....
ليالي/..........
جاسر/بكرة الصبح وانا طالع الدوام اوصلك لهم..طيب...
ليالي/طيب....
مشت لداخل وفتحت باب غرفتها بالوقت اللي كان جاسر فاتح فيه انوار الصالة ولقاها داخلة لغرفتها وراح وراها بس ليالي سكرت الباب بوجهه بعد ماقالت له تصبح على خير!!
ثارت شياطينه من حركتها.....وضرب الجدار بيده...هاذي وش مفكرة نفسها بالله!!!اني بموت عليها؟؟؟ليه تسوي لي ها الحركات؟؟طيب ياليالي انا صبري بيكون طويل معك يابنت العم وبنشوف لوين بنوصل بالنهاية...
ابتعد عن غرفتها وراح للغرفة الثانية اللي كانوا اصايل وتهاني مستلمينها وكانت مقفلة...
جالت عيونه بالصالة يناظرها وهو يتخيل طيف ليالي يتحرك بكل ركن فيها,,,,
///////////////////////////////////////////////////////////////////

تهاني/وين كنتي!!!
اصايل وهي تنسدخ/مع بسمة....
تهاني/ليلى ماراح تجي؟
اصايل/اولا اختي اسمها ليالي...ثانيا علامك تفاولين عليها انها ماتجي؟
تهاني/لا ..هي عطتني مسج وقالت انها بتنام بالملحق وبتجي بكرة الصباح...
اصايل/وليه ترسل لك وماترسل لي!!
تهاني بنفخة/اولا لانها تحبني اكثر منك وهاذي مايتجادلون فيها اثنين؟؟؟ثانيا ..لانك ماقلتي لنا وش اللي ضيق خلقك وعفس مزاجك يوم كنا بالمجمع؟؟؟
اصيل تنهدت بقوة وحست بضيق...
تهاني بتعاطف/وش فيك؟؟؟احد تحرش فيك؟
اصايل/لا..
تهاني/اجل وش فيك؟
اصايل بحزن/اليوم بغيت اموت..
تهاني/ليه؟
اصايل/شفته..
تهاني/منو..ضاري؟
اصايل/أي...والمصيبة ماكان بروحه كان مع امه!!!
تهاني/وبعدين؟
اصايل وهي تتنهد/تخيلي صرت قدامهم وجها لوجه وامه سلمت عليّ..حسيت اني موقادرة اتنفس ياتهاني..
تهاني بتعاطف/صدق موقف قوي تنحسدين عليه؟وش سويتي بعدها كملي؟
اصايل /اخذت نفسي ومشيت والحمد الله اني لقيت حمام بوجهي وجلست فيه لين هديت...
تهاني/طيب وش صار بعدها؟
اصايل/ولاشي....طلعت وجيتكم بعد مادقيتوا تسالوني ويني فيه؟
تهاني بتشكيك/غريب ان ماحد فيني شافهم بالمجمع؟؟؟
اصايل بانفعال/شلون يعني انا اتوهم ياتهاني؟؟؟؟انا متاْكدة اني شفتهم وكلموني لاتشككيني بنفسي الله يخليك؟
تهاني/انا ماشكك ياعمري بس يجوز انهم كانوا جايين لغرض واخذوه ومشوا علشان كذا ماشفناهم,,,
/////////////////////////////////////////////////////////////////
ام جاسر بقلق/والله مو عارفة وش اللي صار يااختي؟
ام عادل/ولاشي...بس ها الساحرة رمت سحرها عليه يوم عرفت انه يبي بنتي!!!
ام جاسر/وش اللي صار له بس ياربي....والله وحلفتك لجني لج على سالفة الخطبة وانتي شفتيه بعينك مايحتاج اقولك؟
ام عادل/ادري فيه...بس مو منه منها هي ....لكن وين بتروح دواها عندي....محد بيطلع من البيت غيرها؟
ام جاسر/انا الصبح بخلي عمها يطردها؟
ام عادل/لايطردها....
ام جاسر/..........
ام عادل/يردها ديرة ابوها مالنا حاجة فيها وفي سحرها؟
بها الللحظة دخلت ريم بنت ام عادل...
ريم/يمه...
ام عادل/وش تبين؟ترى مالي خلق شي ابدا!!
ريم/يمه حنان قاعدة تضب اغراضها تقول تبي تطلع من البيت اللحين؟
ام جاسر وقفت/شنو؟
ام عادل/وينها فيه؟
ريم/بالغرفة مع شمايل....
قاموا وراها وراحوا لحنان اللي كانت تحط اغراضها بالشنطة وشمايل تحاول تثنيها وهتون متسندة وكانها تتفرج على مسرحية,,,,
ام جاسر/يمه حنان الله يهداك وش له شايلة اغراضك؟
حنان بعصبية/انا اللي ماابيه؟
ام عادل/وش ها الحكي؟
حنان بعصبية/يساومني انا في ها القروية؟
ام جاسر/يايمه امسحيها بوجهي ...هو اكيد صاير له شي ومايقصد؟
حنان/انتي ماشفتيه من طلعت طلع وراها مثل المجنون؟
ام عادل/ماينلام ولد خالتك مسحور؟
شمايل بصدمة/مسحور؟؟؟
حنان/انا مو قاعدة هنا وذالة نفسي عندي بيت ابو ومو عجزان عني...
ام عادل/اتركوني معها شوي بروحنا..
ام جاسر بهمس/مااوصيك يااختي عليها فهميها انه يبيها وخليها تصبر....مدري شللي صار له؟
ام عادل/لاتخافين انا بفهمها بس بنتي ماتنلام هو ماقصر ...بس انا بحاول اهديها....
طلعوا من الغرفة وسكروا الباب وراحت ام عادل لبنتها وصارت تشيل بالاغراض..
حنان باعتراض/يمه..
ام عادل بهمس/وصمه ان شاءالله؟؟؟
حنان/.......
ام عادل بهمس/جنيتي انتي...يوم قربنا نصيده تقومين تطلعين من البيت؟
حنان/انتي ماشفتيه يشاورها ياخذني ولالا؟ترضينها لي؟
ام عادل/ارضاها ماارضاها هاذي موقضيتنا...قضيتنا جاسر مانبيه يروح من يدينا؟
حنان/وش تبيني اسوي عاد؟
ام عادل/تقعدين مكانك لين اقولك وش تسوين..اما انك تخربين علينا وتطلعين من البيت معناته الخيط اللي احنا متمسكين فيه انقطع؟
حنان/واذا فكرت حضرتها وقالت لاتاخذها وش نسوي ساعتها؟
ام عادل/ماراح يصير امه مابتتركه بحاله ووجودك هنا وضيق خلقك وتعبك بيعطون الموضوع طابع خاص...انتي بس عقلي عن ها الخرابيط احنا ماصدقنا يتلحلح ويقول ابيها تقومين تصدقين وتزعلين وبتمشين من البيت؟
/////////////////////////////////////////////////////////////////////////
الساعة خمس ونص الفجر...بسيارة نايف...
صبا بتذمر/بذمتك هذا وقت نرجع فيه!!!انا مانمت البارحة وحاسة نفسي بموت من النعس...
نايف/اذا رجعتي الشقة حطي راسك ونامي وش عندك هناك يمنعك من النوم؟
صبا/ورى مااخرنا شوي يانايف..
نايف/صبا..عندي اجتماع العصر ومقدر اتخلف عنه...
صبا/أي بس باقي وقت لين العصر؟
نايف/انا مااضمن الطريق ولاالزحمة؟
صبا/.........
نايف/.........
صبا/اهلك متى بيردون؟
نايف/طائرتهم الضهر...
صبا/ردوا علشانك رديت؟
نايف/لا..هم مقررين اربعة ايام...
صبا/امممم.........ممكن اسالك عن شي؟
نايف/شنو؟
صبا/انت عندك خوات واخوان؟
نايف/عندي اختين وثنتينهم متزوجين...
صبا/ماكانوا موجودين بها الرحلة صح؟
نايف/لاماهم هنا...هذولا امي وعماتي ثنيتن وخالتي والثلاث الباقين صديقات امي....
صبا/انتوا متعودين امك تسافر بروحها؟
نايف/لان الوالد شغله ماخذ وقته فاامي صارت تسافر بروحها وابوي بروحه...واحنا مدبرين امورنا..
صبا/أي بس كذا موحلو يعني ماتحس بالمة
نايف/......تعودنا...
صبا/طيب انا بحط راسي وبنام شوي لين وصلنا لجمارك صحيني؟

نايف باستنكار/شنو تحطين راسك وتنامين قعدي سولفي معي واذا وصلنا نامي؟؟
صبا/اسولف شقول؟
نايف/أي شي...المهم اسمع صوتك؟
صبا/شغل لك الراديو واسمع أي شي..
نايف/ابي صوتك ماابي صوت الراديو....
/////////////////////////////////////////////////////////////////
قعدت الصباح من بدري بعد ليلة سهر قضتها بالتفكير بموقف جاسر منها؟
طلعت من غرفتها علشان تغسل وتفطر واول مافتحت الباب لقت جاسر قاعد قبال غرفتها ومبين عليه انه مانام من البارح,,,,
قام يناظر فيها وهو يشوفها بدون عباية لااول مرة,,,
كانت لابسة بيجاما احمر في ابيض...وشعرها طايح عليها باهمال...
ليالي بتردد/صباح الخير..
جاسر/صباح النور...
ليالي/عسى بس مو قاعد تنتظرني اصحى علشان توصلني وانا اخرتك؟
جاسر/لا...انا مانمت...
ليالي/ليه؟
جاسر بتنهيدة/مو لان عندي زوجة يهمها....
ليالي/انا!!!تقصدني انا!!!
جاسر/ليه في غيرك؟
ليالي/وانا شكو؟
جاسر/انا جاي معك البارح هنا...وين تبيني انام والغرفة الثانية مقفلة وانتي حضرتك قفلتي غرفتك بوجهي وكاني وحش مفترس وحتى غطا ماتركتيلي بالصالة؟
ليالي بداخلها لاتلعب عليّ وتبي تحسسني بتاْنيب الضمير...لاياجاسر انا عارفة انت وش تبي ولوين تبي توصل...بس مو انا اللي بتنازل لك بسرعة...
ليالي بلامبالاة/انا ماتصورت انك بتنام هنا توقعتك ترجع مكان ماجيت؟
جاسر/..............
ليالي/تبي تشرب شي....
جاسر/لا...ابي نتكلم؟
ليالي/طبعا بنتكلم لانك ماقصرت فيني وحطيتني بموقف انحسد عليه؟
جاسر/.........
ليالي بانفعال/جاسر انت من صدقك اللي سويته؟
جاسر/طبعا...
ليالي/ليه؟
جاسر/شنو اللي ليه؟
ليالي/ليه تاركني انا بوجه المدفع؟
جاسر/مين يقول ها الحكي؟
ليالي/انت ماتبيها وتبي تتهرب من زواجك منها وقاط السالفة على راسي؟؟؟
جاسر/........اممم...ذكية شلون عرفتي؟
ليالي/انا مالي شغل بالسالفة..سمعتني..انت واهلك تتصافنون انا كل اللي بيني وبينك ورقة وبس؟؟؟
جاسر بنرفزة/انتي زوجتي وغصبا عنك؟
ليالي باستهتار/والورقة؟
جاسر/شيلي ها الورقة اللحين؟
ليالي/.................
جاسر/ماقلتيلي شتبين؟انا منتظر ردك...ياتقولين أي ياتقولين لا...
ليالي بانفعال/وانا شيدخلني بالله!!!بكبرهم اهلك مايواطنوني؟
جاسر/قلت لك انتي زوجتي...ويهمني رايك...بس تاْكدي صار ماصار..يعني اذا اخذتها ولامااخذتها بتظلين انتي فوق الراس وماحد بياكل حقوقك؟
ليالي/وصلني؟
جاسر/مو قبل مانخلص من ها السالفة؟
ليالي/أي لاتوصلني انا اعرف ارجع؟
جاسربعصبية/لان اللي قدامك مو رجال لوح؟؟؟؟
ليال/انا ماقلت لك شي ولاتعرضت لك بكلمة...بس انت وعدتني توصلني؟
جاسر/أي بس انا مو رايح الدوام اليوم وقاعد معك لين نوصل لطلباتك وش تبيني بعد!!!!
//////////////////////////////////////////////////////////////////////////
فتحت عيونها على صوت مسج واصلها...
قرته وكان من ضاري..
(ممكن اذا شفتي دانة تقولين لها اني ابي اسمع صوتها اليوم يعني اذا فيك تعطينها الجوال)
تنهدت بقوة......تكلمه ولاتطنشه....لا..لازم تكلمه....
دقت عليه بااصابع مرتجفة
اصايل/الو..
ضاري بلهفة/هلا وغلا..
اصايل/صباح الخير...
ضاري/صباح الانوار...يعني الجوال معك ومافكرتي تدقين؟
اصايل/ماعرفت ادق عليك؟
ضاري/عندك زحمة؟
اصايل/لا...بس مدري شلون اكلمك..حاسة نفسي خجلانة؟
ضاري/من شنو؟
اصايل/...........
ضاري/من صدفة امس الحلوة؟
اصايل تنهدت/امك صح؟
ضاري/ورى ماقلتيلي انكم التقيتوا قبل؟
وقف قلبها عند ها الكلمة وقالت بارتباك/ها..هي قالت لك ان احنا التقينا؟
ضاري/أي قالت لي.......
اصايل/وقالت لك وين؟
ضاري/لاماجابت سيرة..بس قالت ان لقاها الاول فيك كان عابر مثل كذا وهربتي منها بسرعة....انتي قولي لي وين غششيني علشان تسهلين علي الموضوع؟
اصايل/انا مااذكر وين شفتها بالضبط....
ضاري/ترى الوالدة حبتك...
اصايل/........
ضاري/انا مااجاملك؟
اصايل في قلبها/حبك برص انت وامك....مو انا اللي ماتبوني وش له حبيتوني اللحين؟
ضاري/وين سرحنا؟
اصايل/ضاري.....
اصايل/ياعيوني...
اصايل/............
ضاري/علامك منتي على بعضك اليوم؟
اصايل/مدري...
ضاري/يبيلنا نشوف بعض علشان تهدين شوي...
اصايل/قصدك علشان تضيع باقي علومي؟
ضاري/ليه عاد!!
اصايل/يعني ماتدري بحالتي كيف تصير وانت قربي؟
ضاري/يابعد قلبي انتي...المهم بغيت اشاورك بسالفة....
اصايل دق قلبها/خير....
ضاري/انا كلمت عمتي عبير
اصايل بخوف/عن شنو؟
ضاري/.علامك انتي مرعوبة اليوم؟
اصايل/لا بس...
ضاري/المهم كلمتها علشان تتعرفون على بعض انتي وياها؟
اصايل بصدمة/نتعرف على بعض؟؟ليه؟.
ضاري/شنو اللي ليه؟
اصايل/ليه نتعرف على بعض؟
ضاري/يعني هي بتكون اقرب لك مني اكيد...وبتشوفك براحتكم وبتقدرون تتواصالون افضل بكل شي بالتلفون وبالزيارات..علشان تتعرف عليك اكثر.....
اصايل/انت وش تبي تعرف بالضبط؟
ضاري/ابي اعرف دانة؟ابي اعرف كل شي عنها؟يعني مو معقولة اتزوج وحدة ماادري عنها شي..ولاحتى اهلها؟
اصايل بتحدي/انا اقولك اللي تبيه ماله داعي تحط عبير بينا ياضاري؟؟؟
///////////////////////////////////////////////////////////////////
وش راح يكون موقف اصايل وضاري وهل بتقوله كل اللي يبي يعرفه وبتكشف له اوراقها؟؟؟
صبا ونايف والحب هل ياترى بيدوم بينهم ومن اللي بيبادر فيه وليه؟؟
جاسر وليالي...وش طلباتها وشنو موقفه من اهله ومنها؟؟
زيارة لبيت ام احمد من منو بتكون وليه وهل بتغير من الجو العام شي؟؟
***بارت بكرة بنتظاركم وبنتظار تعليقاتكم الكريمة,,,,

هلا وغلا فيكم من جديد,,,
كيفكم وشخباركم..اكيد مشتاقين لي مثل ماانا مشتاقة لكم(ياعمي انتي وين وهم وين خلصينهم يبون البارت وقلبي انتي وجهك):graaam (210):

تفضلوا هذا البارت,,,,,,

البارت الثامن والثلاين,,,,
,,,,,,,,,,,,,,,,,,,,,,,,,,,,,,,,,,,,,,,,,,,,
ضاري بخبث/معناته بنتقابل لاني ابي اعرفك زين يادانة؟
اصايل بثقة/طيب انا ماعندي مانع....
ضاري/متى؟
اصايل/اكيد مو اليوم لانه بيكون اول يوم لي بالمعهد..
ضاري/يعني قريب...
اصايل/اممم...
ضاري/تصدقين اني تعلقت فيك كثير..
اصايل/وانا بعد...
ضاري/ماودي افارقك ابدا...ودي تكونين دايم قبالي!!!
اصايل/وبعد..
ضاري بهيام/احبك..
اصايل بنتصار/أي بس هاذي بروحها تذوبني من حرارتها!!!
//////////////////////////////////////////////////////////////////////
رغم التعب اللي فيها والنعس اللي كان ذابحها بس ماقدرت تنام..
كانت قاعدة جنب نايف على الفراش تتاْمل شكله وهو نايم,,,
احاسيس غريبة تحسها كل ماكان معها رايق وبعيد عن الشرانية والقسوة,,,
يكون انسان ثاني مايبي غير قربها وحبها بس!!!
حبها؟؟؟أي حبها,,,,معقولة يكون يحبها صدق ولابس يتلاعب فيها!!!
ليه طلب منها البارح انها تقولها واصر على انه يسمعها!!!ليه حسته تغير بعد ها الكلمة مية وثمانين درجة وروحه دخلت روحها واندمجوا في بعض!!!ليه اذا قالت له كلام حلو ودلعته ينقلب حاله معها!!هل فعلا تحبني يانايف؟ولاانا قاعدة اتوهم اشياء ماتصير ؟أي طبعا ماتصير ياصبا ولا وش اللي بيخليك ياولد التميمي تحب وحدة اخوها سارق حلالكم!!!!انا نفسي اعرف بس وش بعد ها اللي بينا يانايف؟لاتعلقني فيك تكفى انا مافيني اغرق في بحر واموت؟تراني خسرت كل شي معك وعلشانك يانايف لاتتركني؟
///////////////////////////////////////////////////////////////////////////////////
ام احمد وهي تكلم عبير/ليش شنو كان يبي منك ضاري؟
عبير على الخط/تصوري ..]قول متعرف على وحدة ويبيني اتعرف عليها وعلى اهلها....
ام احمد باستنكار/وش ها الجيل التعبان اللهم ياكافي!!
عبيربحسرة/ماتدرين شكثر تقطع قلبي على بنت اخوي ذيك اللحظة؟
ام احمد/أي وانتي الصادقة..شفيها اصايل الله يحفظها مزيونة والف من يتمناها..بس النصيب؟
عبير/الله يوفقها ان شاءالله ولاتحتاجه لاهو ولااهله؟
ام احمد/تصدقين فكرت اني اعرضها على سلمان ولد حماي..
عبير/ليش هو قايل يبي يتزوج؟
ام احمد/أي امه تقول اذا تعرفون بنات مزايين قولوا لنا عنهم خبرك ماعندها بنات ولالها بسوالفهم وماتدري عنهم ولو ماهو راضع مع تهاني ومتربي معها كان رميتها عليه وارتحتمنها؟
عبير/هههه عطيه بسمة..
ام احمد/مو هاذي مشكلتي كبير مرة عليها..ولاالولد صراحة ماينعاب وبنت اخوي مافي منها...قلت بسوي لهم عزيمة بالبيت يشوفونها بطريق غير مباشر لان موحلوة ادلل على بنت اخوي...
عبير/أي زين ماتسوين,,,,
ام احمد/الله يوفقها ان شاءالله هي واختها ونلاقيهم مستقرين ومرتاحين...
عبير/أي على الطاري شخبار ليالي؟
ام احمد/البارحة نامت هناك...
عبير/تتوقعين يعني....
ام احمد/مدري والله بس جاسر بين يوم وليلة قلب حاله؟؟
عبير/هذا بعد سالفته سالفة معها,,,الله يعينها على اللي ناوي لها عليه؟
ام احمد/انا بيني وبينك كنت بكلمه امس بس قلت خلهم يحلون امورهم بنفسهم وبما انهم ماتكلموا يعني الجو للحين صافي بينهم....ومايحتاج تدخلنا,,
////////////////////////////////////////////////////////////////////
في صالة الملحق,,,,,
جاسر/احد يشرب قهوة على الريق بدون ماياكل؟
ليالي وهي تشرب قهوتها/متعودة..
جاسر/أي بس ها العادة مو زينة ولازم تبدلينها,,,
ماردت عليه وكملت شرب قهوتها وهو يبي الحجة بس علشان يكلمها ويسمع صوتها..
جاسر/وش قررتي ؟
ليالي/بخصوص شنو؟
جاسر/مدري عنك؟
ليالي/مو كاْنك تتكلم بالالغاز,,,
جاسر/ابدا!!
ليالي/وش تقصد بكلمة قررتي اجل؟
جاسر/يعني طلباتك شنو؟
ليالي/قلت لك...
جاسر/شنو...
ليالي/تطلقني؟
جاسر/اذا حلمتي؟؟؟وغيرها...
ليالي بنرفزة/ولاشي اجل,,,
جاسر/وبسالفة بنت خالتي؟
ليالي بعصبية/وانت مفكرني بتحمل برقبتي اني اقطع رزقها؟
جاسر/شلون يعني؟
ليالي/يعني من الجنون انك تسالني عن رايي بها السالفة؟لاتظلمني ولااظلمها انا مالي شغل,,,,
جاسر/أي بس انا محتار,,,,
ليالي/من قال وقع نفسك بها الورطة؟
تنهد وقال/جنوني يوم احسبها انتي!!!
ليالي/معناته تحمل جنونك بروحك ولاتدخلني فيه,,
جاسر باستعطاف خبيث/أي بس انتي زوجتي!!واذا اخذتها اكيد مابنصف معكم ووحدة بتاءكل جو الثانية؟
ليالي بلامبالاة/انا مايهمني شي لان كل اللي بيني وبينك ورقة وبس!!!
جاسر بعصبية/وبعدين مع سالفة ها الورقة قلنا لك شيليها من بالك..
ليالي حطت كوب القهوة على الطاولة ووقفت/انا قايمة البس عبايتي,,,
جاسر بنرفزة/وانا ماخلصت كلامي؟
ليالي/وانا ماعندي شي ازيده؟
////////////////////////////////////////////////////////////
شمايل/صباح الخير,,,قالتها وقعدت وماكان فيه غير امها وهتون,,,
شمايل/شدعوة حتى مافي رد؟
ام جاسر بعصبية/مو رايقة لك انتي بعد!!!
شمايل/وانا شكو؟؟؟جاسر يقلب الدنيا وانا تطيح فوق راسي,,,
هتون/انا قلت لك يمه مافي غير انها ترد عند ابوها...
ام جاسر بضيق/قلت لاابوك ها الحكي قال بيكلم جاسر بيشوفه وش ناوي عليه وها الجاسر مو مبين؟
هتون/قال لك ثامر انه البارح راح معها الملحق وسيارته موجودة يعني لسه قاعد معها ومقابلها؟؟؟
ام جاسر/...........
شمايل/انا ماتوقعت شكلها بيكون كذا ابدا!!!يعني توقعتها بتكون لابسة برقعها طول الوقت وعليها جلابية.حمر..
هتون بعصبية/محناقاصرين رايك انتي الثانية بعد نورينا بسكوتك؟
شمايل/انا ماقلت شي؟؟؟؟وين خالتي وبناتها؟
ام جاسر تنهدت وغمضت عيونها,,,
///////////////////////////////////////////////////////////////////////////
صبا بهمس/نايف.. نايف..
نايف بدون مايفتح عيونه ولايتحرك من مكانه/نعم...
صبا/مابتقوم صارت الساعة ثنتين ونص يالله..
نايف/قايم...
صبا/تراني طابخة لك الغذى بنفسي..
اخذ يدها وباسها وحطها على قلبه وهو بعده متمدد ومغمض عيونه وصبا ارتعشت من حركته اللي سواها وتقربت منه وتجراْت تحط يدها علشان تلعب بشعره وهي تهمس/يالله قوم...لاتتاءخر على الاجتماع حبيبي...
فتح عيونه على وسعها اول ماقلت ها الكلمة والتقوا عيونهم في بعض وظلوا ساكتين فترة طويلة لين قطعت صبا الصمت...
صبا بارتباك/اقوم اجهزه...
نايف/ليش متعبة نفسك كنا بندق على السايق يجيب لنا ..
صبا/تعبك راحة ....
نايف/مانمتي!!!مو كنتي بتموتين من النعس بالسيارة ولابس عيارة؟
صبا/ماعرفت انام بصراحة يمكن لاني البارحة نمت بطريقة مختلفة وتغير عليّ الجو اليوم؟
اعتدل بقعدته ونزلت راسها بالارض,,
نايف بهمس/شلون يعني تغير عليك الجو ؟شلون نمتي البارحة؟
صبا بتهرب/بقوم احط لك الاكل...
مسكها من يدها قبل لاتقوم وقربها عنده وسالها بهمس/شلون ماقلتي؟
ماردت عليه بس حطت راسها بحضنه وتنهدت بالقوة,,,,
////////////////////////////////////////////////////////////////////
لبست عبايتها ووقفت عند الباب...
جاسر/انا ماقلت ان احنا بنمشي؟
ليالي بعناد/الطريق واضح واذا مافيك توصلني اقدر اروح امشي بروحي!!
جاسر/وليه كل هذا بالله!!!
ليالي/لاني ابي اروح عند عمتي؟
جاسر/طيب خلينا بس نتكلم وبعدها بتروحين؟
ليالي بنفس العناد/قلت لك كل اللي عندي ومابضيف شي زايد؟
جاسربنرفزة/انتي لمنو طالعة عنيدة؟؟!!
ماردت عليه وطنشته وبالاخير استسلم لها واضطر انه يقوم وراها لانه شاف انها مصرة ماتقعد ولاتتكلم وماحب يضغط عليها اكثر لانه يبي يكسبها شوي ويكسب ثقتها...
طلعوا من الملحق وشافوا الجد اللي قاعد عند باب ملحقه وراحت له ليالي بسرعة وحبت راسه واكتفى بانه يناظرها ويناظر جاسر اللي كان وراها,,,,
ليالي/ليش قاعد بالشمس ياجدي ماهو زين لك؟
مارد عليها وظلوا ساكتين لين تقرب جاسر وسلم...
جاسر/السلام..
وعليكم السلام والرحمة....
جاسر/يالله مشينا..
ليالي/جدي تروح معي بيت عميت ام احمد؟
ابو عبدالرحمان/وانتي ليه رايحة هناك؟
ناظروا في بعض وسكتوا....ومرت فترة صمت قصيرة..
الجد وقف/بخلي السايق يوصلني؟
ليالي/لاياجدي مايصير احنا طالعين طالعين والدرب واحد تعال معنا...
ناظر الجد بجاسر اللي ماقال شي واكتفى انه يطلع ورجع ناظرها ومسكت كتفه ومشت معه للسيارة...
///////////////////////////////////////////////////////
ضاري/شسويتوا بالكويت؟
نايف/ساعة صفا وساعة هواش...
ضاري/يعني ماتغير الحال مثل هنا...
نايف/بالضبط...
ضاري بفرح/بنلتقي ها الاسبوع؟
نايف/انت ودانة؟
ضاري/أي..كنت بعرفها على عمتي وهي رفضت وقالت ماله داعي تحط بينا حواجز انا بقولك كل اللي تبي تعرفه...
نايف/حلو...
ضاري/احس ان احنا اوشكنا...
نايف/على شنو؟
ضاري/على الارتباط...
نايف/أي بس مو كانه بدري يعني مو من زمان تعرفها؟
ضاري/في ناس يانايف مايلزمك وقت تعرفهم لانهم واضحين مثل الشمسس من اول مرة تلتقي فيهم ,,,
نايف/اممم..
ضاري/علامك شارد؟
نايف/ولاشي...
ضاري/بلى..فيك شي يانايف؟
نايف تنهد بقوة,,,,وقال بضعف/صبا,,
ضاري بنرفزة/شفيها بعد!!!هاذي مانخلص من سوالفها ابدا!!!
نايف بحسرة/قالت لي احبك يانايف؟
ضاري/أي وبعدين انت ذبت من ها الكلمة؟
نايف تنه وماقال شي...
ضاري/بتقولك احبك وبتصدقها؟
نايف/لامو كذا السالفة,,,,
ضاري/اجل وش السالفة؟
نايف/والله مدري,,,
ضاري/اخاف مو هي اللي قالتها انت اللي بالنهاية بتقولها؟؟؟
///////////////////////////////////////////////////////////////////
تهاني/هاذي احلى الساعات ياجدي,,,
ابو عبدالرحمان/لو تبيني وتبين قعدتي كان مريتيني؟
تهاني/وانت لو تبينا كان قعدت معنا؟
ابو عبدالرحمان/.........
ام احمد بتاْنيب/تهاني؟
تهاني/وانا شقلت يمه؟
ام احمد/قومي ساعدي ليالي ,,
تهاني/ليالي شاطرة تسوي كل شي بروحها ماتحتاج احد يساعدها,,,
ام احمد/وانتي علامك مع ها العجز؟
تهاني/وش تبون تسولفون فيه وتنحشوني اعترفوا؟
ابو عبدالرحمان/هههه ماتجوزين عن سوالفك ولاينقدر عليك....الا وينها الثانية؟
ام لحمد/أي ثانية يبى؟
ابو عبدالرحمان/اختها...
ام احمد/تقصد اصايل,,,,اليوم اول يوم لها بالمعهد...
ابو عبدالرحمان/خالهم شسوى؟
ام احمد/يقول انه شايف لهم بيت صغيرون بوسط الدمام واذا وصل ها الاسبوع بياخذهم يشوفونه,,,
ابو عبدالرحمان/ليه ذيك بتطلع من بيت زوجها؟
ام احمد/والله مدري يبى,,,
ابو عبدالرحمان/اليوم كان عندها,,,
ام احمد/أي من الامس وهو معها,,,
ابو عبدالرحمان/وش عندها معه؟
ام احمد/هي تبي الطلاق يبى وهو رافض يطلقها,,,
ابو عبدالرحمان/وليه تبي الطلاق بعد!!!مجنونة هاذي تبي تفضح نفسها بين العرب؟؟؟روحي ناديها ياتهاني...
توها تهاني بتقوم تناديها الا جرس الباب يدق وبعد ثواني دخلت ام جاسر وهي بركان ثاير,,,,
ام جاسر بصراخ/وينها ياام احمد وينها؟
ام احمد وقفت/منهي؟
ام جاسر/من غيرها بعد اللي تبي تخرب بيتي؟؟لا اللي خربته خلاص,,,
ام احمد/انتي من تقصدين؟
ام جاسر/بنت اخوك القروية وينها؟
ام احمد بحزم/ام جاسر انتي في بيتي على مااعتقد وياليت تراعين ها الشي وتلزمين حدودك؟
ام جاسر/هي خلت فيها حدود عاد!!خربت كل شي,,,
ام احمد/أي وش سوت عاد؟
ام جاسر/سحرت ولدي,,,,
ام احمد/ام جاسر وش ها الكلام؟
ام جاسر/مايبي بنت خالته؟؟؟قعد معها البارح وشاورها واليوم قال خل تشوف نصيبها الله يوفقها ماعادت تلزمني!!!
//////////////////////////////////////////////////////////////////////
لبست ثوب قصير موف ويوصل لبعد الركبة وتركت شعرها يطيح مثل مايحبه نايف وجلست بغرفة النوم وسط اضاءة خفيفة تنتظره,,,
الليلة ياصبا...الليلة لازم اصارحه باحاسيسي..احساسي بقربه مايشبه أي احساس ثاني,,,
هي عارفة انها تبيه وانه اذ كان معها يحسسها بالامان ويريحها وبمجرد يغيب عنها يضيق صدرها...
الظاهر انها هي اللي تحبه مو العكس!!!
مالك الا المواجهة ياصبا....انتي تحبينه وماتقدرين تنكرين ها الشي,,,,ولازم تقولين له...حتى لو ظل يعذبك ويهينك انتي اصلا خلاص مالك غيره,,,,
قطع عليها شرودها يد نايف اللي كانت منغرزة بشعرها وهو يهمس/ليه قاعدة هناوانتي لابسة ها الثوب الحلو؟؟؟
صبا بهمس/انتظرك...
نايف/وماتقدرين تنتظريني بالصالة؟
صبا/لا..
نايف/ليه....
قالها وجلس جنبها على حافة الفراش وماكان يفصل بينهم أي شي لدرجة ان انفاسهم اندمجت مع بعض وصارت وحدة,,,,
ماتدري ليش حست بالارتباك منه بها اللحظات,,,,
فيك شي؟قالها وهو يناظر بكتوفها العريانين,,,,
صبا/ابي اقولك شي؟قالتها بتردد....
نايف وهو يستحثها على الكلام/أي..
صبا بنفس الارتباك/وابيك تصدقني,,
نايف/وليه مااصدقك يعني؟؟اكيد بصدقك بلللي بتقولينه؟
صبا/.............
كان قلبها يدق بسرعة ماتدري ليش؟
نايف/شنو..
صبا/انا..انا...
رفع وجهها بيده وصار مقابله وحست انها بتذوب من عيونه ونظراته الجريئة...غمضت عيونها بسرعة...
نايف بهمس وهي مثل اللعبة بين يدنه/انتي شنو ياصبا؟
صبا بارتباك/احبك...
نايف اشتدت مسكته لوجهها بقوة اكبر وكانه خايف انها تبتعد لو شوي..
صبا فتحت عيونها وقالت بانفعال/عارفة اني قلتها لك البارحة,,,,بس البارحة مو مثل اليوم...
ماكان قادر يقول لها أي شي وظل يناظرها وبس...
صبا/البارحة انا قلتها لانك انت طلبتها مني....بس اليوم؟
نايف بسرعة/اليوم شنو؟
صبا غمضت عيونها من جديد/اليوم اقولها لك لاني انا حاسة فيها مو علشان انت تبيها؟
//////////////////////////////////////////////////////////////////////////////////////////////////////////////////////

احم احم احم...مو حاطة توقعات لاتخافون خوب انتوا من تشوفون التوقعات تجيكم حالة اكتئاب حادة هههه
بس لاتنسون تنتظروني في بارت بكرة لانه بيكون بمعظمه خاص بصبا ونايف و...
خلاص شوفوه وبتعرفون؟


البارت التاسع والثلاثين,,,,///////////////////////////////////////////////
نايف/صبا...ليه..
صبا بدون أي مبالاة/لانه صار؟
نايف بتنهيدة/وش اللي صار ياصبا؟
صبا/اني...حبيتك؟
تنهد وظل يناظرها...
حطت يدها على خده بنعومة وهو بعده مرتبك ومو عارف وش يقول...
صبا بهمس/زعلان مني!!!
نايف/وليه ازعل منك؟
بتنهيدة قالت/لاني قلت لك احبك؟
نايف/...............
صبا/...............
نايف/مو هذا شعورك الحقيقي ياصبا؟انا عارف؟
صبا بانفعال/وش اللي عارفه يانايف؟
بتنهيدة قال لها/ان هاذي ماهي احاسيسك,,,هاذي سياسة جديدة تبين تستخدمينها معي!!!
نزلت منها دمعة وانفطر قلبه يوم شافها..
صبا وهي تقاوم دموعها وشهقاتها/انت شايف كذا يانايف!!!!
مارد عليها بس مسح دمعتها باصبعه....
صبا وهي تبكي/لا يانايف...انت اصلا مايشرفك ان وحدة مثلي تقول لك ها الكلمة صح ولاانا غلطانة؟
نايف بتنهيدة/لاتفهمين الامور بطريقتك؟
صبا بانفعال/انت توك فاهم الكلمة بطريقتك اللحين؟معقول الشي مايتصدق حتى اذا كان طالع من الاعماق؟؟؟
نايف/انا بس كنت..
قاطعته بسرعة/اذا ماسمعتها قبل شوي اسمعها اللحين.....احبك يانايف...وبظل احبك حتى مع تعذيبك وقسوتك مابتفرق عندي لاني ماشفت منك غيرهم!!!!سمعتني..بظل احبك لو شتقول ولو شتسوي ولو شيصير؟
///////////////////////////////////////////////////////////////////////////////////
تنهدت بقوة وهي تسمع صوت ام جاسر الثايرواللي يتكلم عنها بها الطريقة....
هذا ماله غير تفسير واحد ان جاسر مايبي بنت خالته؟؟؟ياربي انا مالي شغل بها العيلة كلها,,,,انا مو طايقته وابي حريتي,,,ياربي شسوي بها المصيبة اللي حلت على راسي,,,,انا لازم اطلع واتواجه معها...مو معقولة عمتي ينحرق دمها وهي مالها شغل,,,,
سمت بسم الله وقدمت خطوة واخرت الثانية..فكرت انها تدق على جاسر تساله بس ماحبت تزيد معه العلاقة اكثر....
مسكت صينية الشاي وطلعت فيها وهي قلبها بين رجلينها من الخوف...
دخلت الصالة وام جاسر وام احمد بعدهم واقفين قبال بعض ويتلاسنون..ويوم تقربت منهم علشان تحط الصينية على الطاولة اللي بالنص انتبهت لها ام جاسر...
ام جاسر/انتي هيه وش مفكرة حالك بتسوين يعني !!!لعلمك بس جاسر مايبيك يبي بس..
قاطعتها ليالي بعصبية وانفعال/انا بعد ماابيه مو بس هو اللي مايبيني!!!!
ام جاسر باحتقار/انتي يحصل لك واحد ربعه علشان تقولين ماابيه؟؟؟؟ورفعت يدها بتاْشر فيها وضربت الصينية اللي اختل توازنها من ليالي وطاحت على الارض وتكسرت هي بللي فيها,,,,
مرت ثواني صمت بطيئة قطعتها تهاني,,,
تهاني/قعدوا وتفاهموا مايصير وقفتكم كذا!!
ام جاسر/انا مابيني وبين ها الحية السامة أي تفاهم وخل ترجع لخيمة ابوها اللي جت منها ابرك لنا ولها؟
ليالي/قلت لك انا طالبة من ولدك الطلاق ..روحي اقنعيه يطلق وبكون شاكرة لك ها الجميل طول عمري لانك بتريحيني من هم وجود اسمه ملازمني!!!
ام احمد يوم لاحظت ان ليالي بدت تضعف ودموعها قربت تنزل قالت لها/ليالي يمه ماعليك روحي ارتاحي....
ليالي/خليها تفهم ياعمتي اني مالي شغل بشي واني بعد ماكان ودي ها الزواج يكون من اساسه؟؟؟
///////////////////////////////////////////////////////////////////////////
ضاري/مشاءالله وش ها الضحك اللي لااخر العالم منتي رايحة معهد؟
اصايل وهي تضحك/لاوالله توني طالعة بس متعرفة على بنات حلوين مرة عجبوني...
ضاري/دوم الضحكة ان شاءالله؟
تنهدت اصايل..
ضاري/ها...توك تضحكين مع البنات والدنيا فرفشة عندك يوم سمعتي صوتي تنكدتي!!!
انا ودي لو العالم كله يسمع صوت ضحكتك العجيبة كان بيكون شكله ثاني بجد,,,,

اصايل بحسرة وتنهيدة طويلة/انا اخر وحدة بالعالم تفكر تضحك ياضاري؟؟؟انا اصلا مخلية الضحك والفرفشة ستار لي عن همومي والامي!!
ضاري برفق/ليه تقولين كذا!!
اصايل وهي تبكي/لاني مجروحة من الصميم ياضاري؟تفهم وش يعني يكون الانسان مجروح وماهو قاوي يسوي شي....
ضاري بزعل/مين الللي جرحك يادانة مين؟
اصايل باتهام/انت ياضاري؟جرحي صار منك مو من غيرك؟؟
ضاري بذهول/انا جرحتك يادانة؟؟؟متى؟؟؟وليه؟؟
تنهدت اصايل وماردت عليه..
ضاري بدفاع/يعني بالاول يوم كنت اصدك ماكنتي تقدرين تحاسبيني يادانة لاني طبيعي ماراح اتقبل منك ها الحب وانا مااعرفك زين ولااعرف حقيقة شعورك فما المفروض تتحسسين من ها الشي وتذكرينه دايما,,,اذكري ان احنا مع بعض وهذا الاهم...
اصايل/امممممم..
ضاري/احبك....
اصايل تنهدت وقالت له/الى أي مدى....
ضاري/مدري...بس كل اللي اعرفه اني لحظة عن لحظة يزيد تعلقي فيك...لدرجة اني صرت اتخيلك معي بحياتي واتخيل مواقفنا شلون بتكون مع بعض وبكل مكان ندخله كيف بيكون شكله,,,,,انتي ماتفكرين بها الشي يادانة؟
اصايل/بصراحة لا...مدري مااحب ابني امال وبالنهاية تطلع سراب؟؟؟
ضاري/ليه عاد!!!
اصايل/جربتها قبل وعشت بالحلم ويويله اللي يفكر يقطعه عليّ لو ثواني بس....وكانت المصيبة اني اصحى على رفض وصد واحتقار؟؟؟
ضاري/وش تقصدين؟صايرة تتكلمين بالالغاز؟
اصايل/لاعادي....
ضاري/المهم متى بشوفك؟
////////////////////////////////////////////////////////////////////////////
ام احمد/انا اسفة يبى....
ابو عبدالرحمان/على شنو؟
ام احمد/يعني لاتفكر اني مااحترمت وجودك بينا بس هي نرفزتني بجد؟داخلة وتتهجم...
ابو عبدالرحمان/توك تعرفينهم هي والثانية؟
ام احمد/يعني انا مدري لوين بتوصل ها المسكينة معهم؟
ابو عبدالرحمان/..............
ام احمد/انا ادري انها ماهي حلوة وصعبة يتكلمون عن موضوع زواج بين الاهل ويوقفونه بعدين بس هذا النصيب وهاذي سوايا ولدها احنا مالنا شغل؟
ابو عبدالرحمان/والله غريب جاسر بعد مو قال مايبيها؟وش اللي يبيه فيها اللحين؟
ام احمد/هذا اللي للحين انا مو فاهمته ولاني قاوية اساله بعد!!شبيقول عمتي داخلة بالنص بيني وبين مرتي؟الله يهديه ان شاءالله؟
ابو عبدالرحمان/هو ماتقدم لبنت خالته رسمي صح؟
ام احمد/لا...بس يعني بما انها معهم بنفس البيت وصار الحكي كثير خلاص....
ابو عبدالرحمان/وهي شتقول؟
ام احمد/منهي ..ليالي؟
ابو عبدالرحمان/أي...
ام احمد/المسكينة محد منظلم غيرها....يعني هي وش ذنبها بهذا كله...الله سامح ابوها يوم يرميها ها الرمية عند ناس ماترحم!!!
ابو عبدالرحمان/ماتعرفين اخوك يعني؟اكيد له مصلحة ولا ماسواها؟
ام احمد/مهما كانت ها المصلحة مالازم تكون بنته ضحية؟
ابو عبدالرحمان/هذا يبيع امه وابوه مو بس بنته!!!
ام احمد/................
ابو عبدالرحمان/قومي ناديها خليها تجي هنا وخل نعرف وش اللي بتسويه؟
ام احمد/وش راح تسوي يعني مابتسوي شي يبى....
ابو عبدالرحمان/معناته دقي على جاسر خل يجي ونتفاهم معه مايصير كذا لازم يحدد موقفه ياانه ياخذ مرته ويعيش معها بالحلال ياانه يتركها بسبيلها ويروح لبنت خالته!!!!
///////////////////////////////////////////////////////////////////////////////////
متعب/وكيف اول يوم بالمعهد؟
اصايل/عال العال...
متعب/شكلك مبسوطة؟
اصايل/أي البنات يعجبونك هنا على كيف كيفك..وناسة ومسخرة...
متعب/أي والدراسة؟
اصايل/خل تولي زين والله مافهمت ولاكلمة؟
متعب/ههههههه يعني تبين تطلعني؟
اصايل/لا اطلع !!وش يطلعني عاد!!!اقول الجو رهيب...وحدة عجبتني حيل وحجزتها لك وقلت لها انك خالي وشرحت لها كل ظروفنا؟
متعب/مشاءالله؟
اصايل/انا وحدة مع الزمن امشي بسرعة ماانتظر اموري تتراكم...
متعب/اقول حطي بالك على الدراسة لابتطلعين؟
اصايل/يمه خوفتني!!عاد مابيهددني غيرك علامك اني بموت من الخوف اللحين؟
متعب/ههه يعني ماتستحين ولاتحسبين لي حساب اصلا!!!
اصايل/اقول واللي يعافيك بس.....انت شمسوي من فراقي؟
متعب/والله مو ماءثر فيني؟
اصايل/هاذي ذكرني فيها اذا رجعت وصرنا مقابلين بعض علشان اخذ حقي منك كذا وانت بعيد مااقدر اردها لك؟
متعب/وانتي بتفوتينها يعني؟
اصايل/وش صار على البيت؟
متعب/والله اللي شفته وكان حلو ويعجبك يالغالية كان بالجبيل وغيرت رايي...بيكون بعيد حييل عن المكتب وعن عماتكم وعن كل شي..
اصايل/أي وانت الصادق...
متعب/في واحد ثاني اصغر بوسط الدمام اذا نزلت بعد يومين باخذكم تشوفونه اذا عجبكم اخذناه...
اصايل/أي بس انت عارف شروطنا ندفع بالبيت كثر ماتدفع ولا محننا جايين معك؟
متعب/يبى فلوسكم خلوها معككم بتنفعكم بها الزمن...
اصايل/وش بنسوي فيها بالله ماتقولي؟
متعب/انتي مو ضامنة الزمن؟
اصايل/مو علشان كذا ماابي اخليهم بعدين اموت ويورثني ابوي؟؟
متعب/استغفر الله يابنت اعقلي؟
اصايل/ههههههههه
متعب/وشلونك بعد؟
اصايل/وش اقولك بعد...حاسة ان الايام الجاية بتكون ماهي حلوة؟
متعب/افا..ليه بعد ها الحكي اللي يكدر الخاطر؟
اصايل بحسرة/مدري...يمكن تكون ماهي حلوة...بس ليش مدري...
متعب/مهما صار يااصايل تاكدي انها لازم تنفرج بلحظة من اللحظات...
اصايل/على سالفة تنفرج شصار مع بنت عمي العزيزة؟
متعب تنهد/مدري من اخر مكالمة وانا ناوي ماادق عليها؟
اصايل/وهي مادقت عليك؟
متعب/ابدا!!
اصايل/زين علشان ترتاح منها للابد....هاذي بروحها يبيلها دواء...لكن خل تصبر عليّ شوي؟
متعب بخوف/شبتسوين لها؟
اصايل/ليه لاتقول انك بعدك خايف عليها؟
متعب تنهد وسكت...
اصايل/يالله قول؟
متعب بنرفزة/انا ماقلت شي....
//////////////////////////////////////////////////////////////////////////
نايف/مساء النور
صبا/مساء الورد...
نايف/شلونك..
صبا/بخير...
حط مفاتيحه وجواله على الطاولة وشال شماغه وجلس,,,,
وقفت وراه وقالت بتردد..
صبا/نايف..
لف لها وقال/خير...
صبا بخجل/كان نفسي اكلمك اليوم قبل لاتجي...
سكت شوي وبعدها قال/ليه كنتي تبين شي اجيبه معي؟
بخجل اكثر/أي..
باهتمام سالها/شنو؟
صبا/ابيك تجيب معك ورد..
نايف /ورد؟
صبا/أي ورد...
ناظر بساعته شوي وشال مفاتيحه وطلع وابتسمت لطلعته ...غاب عنها اكثر من ربع ساعة وبعدها رجع وبيده بوكيه ورد....
قال لها وهو يعطيها اياه/هذا يمشي الحال؟
صبا وهي تاخذ منه البوكيه/أي....
سكتت شوي وبعدها قالت وهي تناظر بالورد/فيني اهديك اياه؟
تفاجاء من كلمتها ومارد عليها,,
قالت بحسرة وخجل/عارفة اني المفروض اجيبه لك بنفسي بس معليش اعطيك هذا؟
رفع راسها بيده والتقوا عيونهم في بعض..
نايف بهمس/ليه؟
صبا/شنو اللي ليه؟
نايف/ليه تبين تهديني اياه؟
صبا/لان الورد احلى واصدق هدية تنهدى بين اثنين يانايف؟فيك تاخذه مني؟
اخذ منها البوكيه وناظر فيه شوي..وبعدها شال وردة حمرة من النص وعطاها اياها..
ابتسمت له وماقالت شي..
نايف وهو يبتسم/وانتي فيك تاخذين مني ها الوردة؟
صبا وهي تبتسم وتمد يدها للوردة/اكيد ومافيني ارفض بعد!!!
مسك يدها الممدودة بيده الثانية ورفعها لشفايفه وطبع عليها بوسة صغيرة وبعدها عطاها الوردة,,,
//////////////////////////////////////////////////////////////////////
في بيت الرميحي,,,,
ام عادل/يالله يابنات..
ام جاسر/وين يااختي فشلة تطلعين من البيت؟
حنان وهي تبكي/خالتي ماله داعي نهين في بعض اكثر؟
ام جاسر وهي تضمها/بيتغير الوضع صدقيني هاذي ساحرة وبينفك سحرها عن ولدي مابيدوم؟
ام عادل/مني لذيك الحزة افراج يااختي؟
ام جاسر/قعدي ياام عادل وين تروحين وبيتك ماخلص؟تبين تزعليني يااختي؟
ام عادل/ولدك كسر بخاطري وخاطر بنتي؟
ام جاسر/تدرين فيه ماهو بوعيه؟
جاسر من وراهم/منهو اللي مو بوعيه؟
لفوا له ثتينهم....
ام عادل/اللي سحرته البدوية بسحور اهلها وطبوبهم؟
جاسر/يعني انا المقصود؟
ام جاسر/جاسر...؟
ام عادل/انا مالي كلام معك؟
جاسر/ليه؟
حنان/يالله يمه خلينا نطلع الجو صار خانق هنا!!!!
جاسر/تحبون اخلي السايق يوصلكم لان سايقكم مبين ماوصل بعده؟
ام جاسر بعصبية/جاسر؟؟؟
جاسر/هدي يمه هدي...
ام عادل/انت وش اللي قلبك؟
جاسر/صحيح خالتي انا مريت بيتكم عمالكم مااخذوا غير يومين بس؟يعني من زمان خلصوا؟
حنان بعصبية/وش قصدك بالله؟
جلس قبالهم وحط رجل على رجل وقال بلااهتمام/ولاشي...
ام عادل/يايمه ياجاسر..
جاسر بنرفزة/محب احد يقولي ها الكلمة احس نفسي بزر مابعد كبرت!!!
ام عادل/وش اللي انت شايفه في بينت البدو انا ابي افهم؟
جاسر /كل شي؟
ام عادل/شنو يعني كل شي؟
جاسر/يعني عاجبتني كلها على بعضها...مدري ليه كذبوا عليّ ووصفوها شي ثاني وبغوا يضيعونها من حياتي ويخسروني اياها؟
ام جاسر/منو ذولا؟
جاسر/اللي كان عاطيني عنهم صورة ثانية؟
ام عادل/شوف ياجاسر...
جاسر/شوفي انتي اخالتي...انا فيني افتح بدل البيتين عشرة وانتي عارفة ان الله ناعم علي! والحمد الله الخير موجود...بس تتوقعين لو اخذت ثنتين بوقت واحد بقدر اعدل بينهم!!
حنان بسرعة/مو لازم العدل؟
ناظر فيها باحتقار وقال/حتى لو كنتي انتي المظلومة؟
ام عادل وهي ترقع/كان حلمها من صغرها انها تكون خادمة تحت رجلك وانت تامرها بس النصيب وقف بينكم؟؟
جاسر/انا لسه اشوفها مو انصاف نكمل موضوع خطوبتنا...يعني انا اسمحيلي ياخالتي مابيكون بيني وبين بنتك أي اتفاق وبميل لبنت عمي اكثر...ساعتها انتي عارفة وش بيصير؟بتنقلب حياتنا كلنا جحيم؟
/////////////////////////////////////////////////////////////////////////////
اخر الليل,,,,
اصايل/يعني هذا اللي صار؟
ليالي بشرود/أي...
اصايل/وجاسر مادق؟
ليالي/قفلت الجوال وحطيت راسي ونمت من بعد ماطلعت امه ماكنت ابي اشوف ولااسمع أي شي؟
اصايل/الله ياخذ عيال الرميحي كلهم ويتركنا احنا بس!!
ليالي/أي صحيح انتي شسويتي؟ بتلتقين مع عبير؟
اصايل/طبعا لا؟
ليالي/اجل شنو؟
اصايل/بلتقي معه هو؟
ليالي/وبتكملين كذبتك؟
اصايل/.........
ليالي/مالك الاكذا!!
اصايل بثقة/لا....بقوله اني اصايل بنت عمك؟
ليالي/طيب ليه منتي خايفة من اللي ممكن يسويه؟
اصايل/مايهمني وش بيسوي...كل اللي ابيه اني اذله وذليته خلاص....شبي بعد!!
ليالي/انسحبي افضل من حياته؟
اصايل/قبل لااقول له انا منو مستحيل طبعا!!!
ليالي/أي بس...
اصايل/يصير اللي بيصير..مايهمني أي شي....المهم اني اخذت حقي من كل كلمة قالها لي وتغزل فيني فيها...ردت لي شوي من اعتباري وكرامتي؟؟؟
ليالي/مدري ليه احس ان اعترافك ماهو بصالحك؟
اصايل/قلت لك لو شيسوي انا ماعاد يهمني....احتقرني وانا بحتقره بالمثل وبكذا نكون تعادلنا,,,
المهم انتي اللحين شبتسوين مع وجه الفقر جويسر؟
ليالي تنهدت/والله مدري....
اصايل/اسمع تهاني تقول ان عمتي دقت له يجي بكرة ويتفاهمون؟
ليالي/منو بالضبط اللي يتفاهمون؟
اصايل/الظاهر عمتي تبي تكلمه علشان اللي صار اليوم؟
ليالي/حاسة اني موقادرة حتى اناظر بوجه عمتي بعد ها الموقف السخيف من امه؟
اصايل/وانتي وش يخصك؟
ليالي/لو ماكنت في بيتها ماتهجمت بها الطريقة على عمتي وتلاسنوا؟
اصايل/احسن تستاهل عساها بها الحال واردى واحد قال لها تتشمت من البداية كاهي الشماتة ردت على بنت اختها وولدها مابغها؟
ليالي/.......
اصايل/انا لو منك اقهرها وارفع ضغطها والزق فيه ومااتركه لهم؟
ناظرتها ليالي وهي تفكر وماقالت أي شي؟
/////////////////////////////////////////////////////////////////////////

نايف/انتي ماتبين تنيمينا؟
صبا باعتراض/لا...
نايف/ليه؟
صبا/لاني مو نعسانة هذا اولا..ولاني ابي اظل بقربك طالما انت موجود ثانيا..اذا طلعت بنام؟
نايف وهو يفرك عيونه/ياسلاااام وانا الضحية مو كفاية كل يوم اروح الشركة متاءخر؟
صبا/عادي مو ششركة ابوك وانت المدير العام خلاص محد يقوى يكلمك؟
نايف/أي بس مايصير...
صبا/تبي تشاهد فلم عربي ولااجنبي؟
نايف/لاهذا ولاذاك عيوني قفلت خلاص...تصدقين مااشوف شي؟
صبا بدلع/ماابي انام ابي اشاهد؟
نايف/وانا ابي انام؟طيب وين الحل؟
صبا تربعت بجلستها واشرت لحضنها/تعال..
نايف ناظرها وقال/وين؟
صبا/تعال نام بوسط حضني..انا اشاهد وانت تنام,,,,
حط راسه بحضنها بدون أي تفكير وغمض عيونه...
هي صدق كانت مشغلة التلفزيون بس عيونها مافارقته وبعدها حطت يدها بشعره وقامت تلعب فيه...
صبا بهمس/نمت؟
نايف وهو مصحصح/لا...
صبا وهي تبتسم/زاعجك صوت التلفزيون؟
نايف/لا ...
شالت يدها عن شعره ورفع راسه لها يستفسر ولقاها تبتسم..
نايف باحراج/ليه...ليه وقفتي..ظلي حوسي بشعري؟
صبا/خفت اني مضايقتك ومنت قادر تنام من حوسي؟
نايف/لا ....كملي...
رجع حط راسه بحضنه وحطت يدها تلعب بشعره من جديد...
صبا وهي مغمضة عيونها/نايف...
نايف/قولي...اسمعك..
صبا بحالمية/انا مااعيش بدونك؟
نايف/حتى لو عشتي بعيد عن ها العالم كله؟
صبا/أي...ابي اظل معك وبس!!!ماابي احد من العالم؟؟؟
نايف بتشكيك/متاْكدة؟
صبا/امممم....
نايف تنهد ورفع راسه لها وقال/بس انا اعذبك واهاوشك واضربك؟
صبا وهي تحط صبعها على فمه تبيه يسكت وقالت له بهمس/مو مهم....يهم انك تظل...وتظل وبس يانايف؟
نايف/.........
صبا/اذبحني اذا بيرضيك بس لاتتركني يانايف لاني لحظتها بموت؟انا خلاص تعودت على كل شي فيك وعلى سجني معك وراضية فيه ومقدر اعيش بدونك؟
//////////////////////////////////////////////////////////////////////////////////
اليوم الثاني,,,,,
ريم/صباح الخير...
ضاري/صباح النور...
رانيا/شلونكم...
محد رد عليها...
ام ضاري/اهم شي تسالها عن خوالها منو وقبيلتها...
ضاري/وبعد؟
رانيا/اللحين انت بتقعد معها والاسئلة من امك؟
ام ضاري/انتي مالك شغل ؟
ضاري/مو انا مايهمني أي شي ولاابي منها شي اللي ابيه مكفيني بس ها السوالف للوالدة؟
ام ضاري/يعني شلون نتقدم لوحدة ماندري منهم خوالها ومنهم اهلها ومن قبيلتها وشنومستواهم؟
ضاري/محد قال شي يمه...بس كبرت ولانزلت ترى انا حاطها في بالي وخلي ها الشي في بالك زين؟
ام ضاري/درينا...
رانيا بدون نفس/أي الله يوفق ان شاءالله؟
ام ضاري/انتي ياتتكلمين زين ياتسكين خلقك؟
ريم بهمس/خلاص سكتي وش فيك من الصبح؟
رانيا قامت/ولاشي....بيت تحفة..وين ابوي؟
ريم/مدري...
رانيا/اروح اكمل نومتي احسن واذا اتفقوا نبهيني افصل لي ثوب العرس؟
////////////////////////////////////////////////////////////////////////////////
جاسر/السلام...
كانوا اهله كلهم قاعدين بالصالة,,,
وعليكم السلام والرحمة,,,,
ابو جاسر/جاسر..
جاسر/نعم يبى؟
ابو جاسر/اليوم اجازة ماكو شغل؟
جاسر/أي عارف...
ابو جاسر/بغيتك شوي يبى...
جاسر ناظر بساعته/اللحين؟
ابو جاسر/ليش وش عندك؟
جاسر/لا بس عمتي مكلمتني من امس وتبيني اروح لها؟
هتون/واللحين بتروح؟توها الناس انتظر لين الضهر....ماقعدت الناس من نومها؟
مارد عليها وجلس قبال ابوه...
ابو جاسر/امك زعلانة عليك؟
ناظر جاسر بامه اللي كانت تناظره بدون ماتتكلم....
جاسر/أي...وماقالت ليه زعلانة؟
ابو جاسر/جاسر؟
جاسر بعصبية/انا ابي افهم انتوا شتبون؟
هتون بعصبية/بنت البدو ترجع لااهلها؟
جاسر/انتي مالك شغل؟
هتون بنرفزة/يبى مانبيها...خربت حياتنا...
جاسر/وش سوت لك ابي افهم؟
ام جاسر بعصبية/وش ننتظرها تسوي اكثر بعد!!مو كفاية خالتك امس طلعت من البيت وهي زعلانة؟؟؟وبنت خالتك انكسر خاطرها؟؟انت ترضاها لوحدة من خواتك تكون بها الموقف؟
جاسر/طبعا ماارضاها بس يايمه انتوا اولا قلتوا ان ليالي شي غريب..كائن خرافي مدري شلون وصفتوها لي؟
هتون/وش قلنا بالله!!
جاسر/وش اللي كنتوا مصورينه بذهني!!!انها غبية...انها حثالة..انها ماتفهم شي ولاهي عارفة دنيتنا وشلون صايرة؟هذا اللي كنتوا حاطينه في بالي؟
ام جاسر/احنا كنا متصورينها كذا ...لاتنسى ان احنا ماشفناها بحياتنا؟
جاسر/كان المفروض تسكتون وماتجيبون لها أي طاري لين انا اشوفها واقرر؟
هتون/مو هذا موضوعنا...
جاسر/الا هذا موضوعنا....وبعدين انتي شفتيها اول ماجت ورى ماقلتيلي عنها انها غير؟؟؟؟ليه ماوصفتيها لي؟؟ليه ماحاولتي تخليني اشوفها يوم حسيتي انها مو مثل ماكنا متصورين؟تدرين ليش لانك ماتبينها وحاطة في بالك ها الشي؟
ام جاسر/انا اتكلم عن بنت اختي اللحين؟
جاسر/هاذي بنت اختك غلطة؟؟؟انا شفت ليالي مرتين ولاثلاث بالبيت وكل ماجيت اسال منهي ها البنت قالوا بنت خالتك ويوم شفت ريم وماطلعت هي قلت مافي غير حنان...يمه انا انخدعت مااتصور اني ممكن اكمل حياتي معها وانا ماابيها اصلا؟
ابو جاسر/أي والحل يعني؟
جاسر/برد مرتي...
ام جاسر/بس احنا مو موافقين؟
جاسر وقف/وحسبوا حساب اني بسوي عرس كبير لها على الشهر الجاي؟؟؟؟
///////////////////////////////////////////////////////////////////////////
الضهر بشقة نايف وصبا...
كانت غرقانة بسابع نومة وفجاْة انسحب الغطاء اللي عليها فتحت عيونها ولقت نايف جنبها..
صبا بخوف/نايف؟كم الساعة اللحين؟
نايف وهو يفتح ثوبه/مايتراواللي جت وحدة؟
اعتدلت بقعدتها/وش اللي رجعك بدري كذا!!!هاذي اول مرة تجي الضهر؟
نايف وهو يناظر بعيونها/يعني ارجع مكان ماجيت؟
صبا بعفوية/لاحبيبي مو قصدي... بس غريبة يعني؟
نايف/والله قلت معقولة اللي معي تكون اللحين نايمة ومتلذذة بنومتها وانا ورى ها المكتب مداوم؟؟؟يصير؟؟ترضينها؟؟
صبا ضحكت.....
نايف/وش جاي على بالك تاكلين ؟جوعان ابي اكل وبعدها انام؟
صبا/امممم بيتزا....لاني مافيني اقوم اطبخ لك؟
نايف وهو يمسك جواله/وانا ماابيك اصلا تطبخين وتمرضيني؟
صبا/يو...حرام عليك بدل ماتقول ماقصرتي؟
نايف/بغيتي تسمميني ذاك اليوم قلتي ماقصرتي؟
صبا/أي انا وش يفهمني بالطبخ بالله!!!
نايف/معناته اتركي الشي محد جبرك تسوينه؟
صبا/زين لك يانواف بتشوف؟
نايف وهو يناظرها بنص عيون/اسمي نايف...
صبا بعناد/بس عندي اسمك نواف؟
نايف كان بيقول شي بس المطعم ردوا عليه واضطر يكلمهم وهي قامت تغسل وتلبس...
قعدوا بعدها بالصالة يسولفون لين دق المطعم وقال انه تحت ونزل نايف يجيب الطلبية,,,,
قعدت تنتظره..ومر وقت طويل ومارجع..
ماتدري ليش حست بالخوف.....
مرت ربع ساعة وبعدها نص ساعة وبعدها ساعة؟؟؟هذا كله يجيب طلبية مطعم من تحت!!!!
مرت الساعتين وهو ماركب وهي مافيها ولاقطرة دم تسري...باب الشقة مفتوح على اساس انه بيجيب الطلبية وبيرجع وجواله على الطاولة بس هو ماهو هنا...
شسالفة ياصبا ووينه نايف؟؟؟؟
///////////////////////////////////////////////////////////////////////////////
على كورنيش الدمام,,,,
كانوا قاعدين قبال البحر....
اصايل اللي توها جاية قالت وهي تتنفس بقوة/تاءخرت عليك؟
ضاري وهو يناظرها ويناظر بالبنت الثانية اللي معها/لا...انا بس جيت شوي بدري؟؟
اصايل/......
ضاري/شلونك؟
اصايل/بخير؟
ضاري/شلون الدراسة؟
اصايل/ماشي......
ضاري/تغذيتي ولالسه؟
اصايل/لاتونا طالعين من المعهد قلنا بنروح فرايديز ناكل لنا شي هناك...
ضاري/حركات...
اصايل/حياك معنا؟
ضاري وهو يبتسم/يصير اجي؟
اصايل /طبعا لا؟
ضاري بحب/بعد تقولينها بوجهي وماتخافين على مشاعري!!!
اصايل/وش بغيت تعرف وليش؟
ضاري/علامك مستعجلة كذا!!
اصايل/ماابي يضيع الوقت وانت ماعرفت اللي تبيه؟
ضاري/شوفي انا مايهمني أي شي وانتي عارفة هاذي كلها مجرد شكليات ليس الا..
اصايل بتنهيدة/شكليات لشنو؟
ضاري/تعرفين الاهل وسوالف الارتباط ومن بنته ومن قبيلتها؟
اصايل/أي ارتباط؟
ضاري/علامك يادانة ارتباطنا انا وانتي!!
اصايل/انا وانت؟
ضاري/أي...قررت ان احنا لازم نكمل حياتنا مع بعض...
اصايل/أي بس..
ضاري/بس شنو؟
اصايل/انت ماخذت راي؟
ضاري بشوية خوف/رايك بشنو؟
اصايل بثقة/بسالفة الارتباط؟
ضاري/مجنونة انتي؟؟انا احبك وش تتوقعين تكون نهاية وبداية حبي لك غير ان احنا نعيش تحت سقف واحد؟
اصايل/أي بس انا ماابيك ياضاري؟
ضاري بذهول/نعم!!!
اصايل بتحدي/يعني اللي قصدت اقوله انك ماتسوى عندي سايق علشان تكون زوجي؟
ضاري بجدية/هاذي مزحة ولاتبين تلعبين باعصابي ولاشسالفتك اليوم بالضبط؟
وقفت قباله وقالت بتحدي واحتقار/لاماهي مزحة...بس انت فعلا ماتسوى عندي سايق ياضاري؟؟؟مثلك بالضبط مو انا بالنسبة لك مااسوى عندك خادمة؟
ضاري بذهول/ماتسوين خادمة!!!
اصايل/مو انت قلت ها الكلمة؟؟؟؟؟ردت لك بنفس المعنى يا...ضاري؟
ضاري/دانة شفيك؟
اصايل/منهي دانة ياضاري؟انا اقولك...دانة هي نفسها اصايل بنت عمك اللي انت قلت لها بوجهها انا ماابيك وانتي ماتسوين عندي خادمة؟؟؟هاذي هي دانة اللي قبل شوي تبي تعرف اهلها علشان تناسبهم وترتبط فيها؟//////////////////////////////////////////////////////////////////////////////////////

وش رايكم بكرة اصير نذلة وماانزل بارت ههههههه


مرحبتين فيكم كلكم وبللي انضموا معنا....
منوريني كعادتكم ومدري شقول بصراحة دايما كلامكم وتشجيعكم يخجلوني و مااعرف حتى ارد ولاشقول(لاتخربطين واختصري)
بس وش ذا...مقعديني من نومتي علشان بارت مايسوى,,بدل ماتقولون تنيذلي براحتك ولاتنزلين اسبوع اذا ماودك كلكم مسوين حزب الا تبون البارت(اجل يبون وجهك)
المهم هذا البارت وبروح اكمل نومتي,,,,,
[SIZE="5"]
البارت الاربعين,,,,,[/SIZE]
////////////////////////////////////////////////
كل دقيقية غياب خلت الدم يجمد بعروقها من الخوف,,,,
وش سالفتك يانايف,,,ماصارت ذي بيتزا بتنزل تستلمها وبترد!!
بس لايكون صاير له شي؟؟؟لاياربي لا....
وقفت على طولها مرة وحدة من الخوف والتفكير بانه يكون شي صاير له؟؟أي ياصبا اكيد صاير له شي..الدنيا ماهي امان اللحين ولااربع ساعات غياب ماتعني لك أي شي؟
ياربي لا...لا....
وقفت عند باب الشقة بتردد..وراح تفكيرها لجهة ثانية....
معقولة يكون نايف مافيه أي شي وقاعد يختبرها؟
يختبرها؟؟؟أي يبي يشوفها تطلع ولاتقعد اذا تمهد لها الطرق؟؟
مستحيل يانايف انا ماقلت لك احبك علشان اخون ثقتك يالغالي؟
ناظرت بالجوال اربع ساعات من اتصل المطعم وقال انه تحت؟؟؟وهو يقول انه نعسان وجوعان؟
انا قلبي مو مريحني ابدا لها السالفة ولازم اتصرف؟؟؟
لبست عبايتها بشويش...ونزلت الدرج بهدوء...كانت تتلفت يمين وشمال تبي تشوف له اثر..بس مافي...نادت باسمه مرة ومرتين قبل لاتنزل لاتحت بس ماسمعت جواب,,,,
وصلت باب العمارة من تحت وتلفتت يمين وشمال بعد...بس مالقته..بس سيارته موجودة ومركونة بمكانها...راحت لها تركض تناظر اذا كان بداخلها بس ماكان موجود....
رجعت عند باب العمارة ولقت بيتزا موجودة عند الباب مع وصل استلام ودفع..يعني استلمها؟؟؟
طيب وين راح؟؟؟
تنهدت بقوة وزاد خوفها عليه....
مالقت قبالها غير البقالة الصغيرة اللي جنب العمارة ودخلت فيها...
صبا بتردد/السلام عليكم..
وعليكم السلام...
صبا بنفس التردد والخوف من نايف لو طلع فجاْة وذبحها بمكانها/ماشفت واحد نازل من ها العمارة يستلم البيتزا؟
بلى شفته؟
صبا/طيب وينه فيه ؟؟وين راح؟؟؟

///////////////////////////////////////////////////////////
كانت لحظات صعبة بالمرة على ضاري...
ماكان عارف اذا كان الكلام اللي تقوله اصايل صدق ولاهو قاعد يتوهم ها الشي ولا شللي صاير بالضبط؟
كل اللي عرفه انه سحب منها الملزمة اللي كانت بيدها علشان يقراء الاسم اللي موجود عليها..
اصايل باحتقار/يعني تبي تتاْكد مو مصدقني؟
دارت فيه الدنيا وماعرف شيقول...اسمها موجود..اصايل عبدالرحمان الرميحي؟هاذي هي مو غيرها؟؟؟وش اللي سوته فيك ياضاري؟؟
اصايل سحبت ملزمتها/تبي اثباتات ثانية ولااكتفيت ياولد عمي؟
رفع راسه يناظرها وبعدها الصدمة ملجمتنا عن الكلام وماهو عارف شيقول لها...
اصايل وهي متخصرة/اجل انا اللي مااناسبك ياضاري ومااسوى عندك خادمة؟؟؟عسى بس عرفت انك ماتسوى عندي سايق؟؟؟
وحدة بوحدة ياولد عمي والبادي اظلم؟؟؟
مو معقول ياضاري مو معقول......في شي غلط بالسالفة؟؟؟
أي غلط؟؟كاهو اسمها؟؟كاهي نظرات الاحتقار اللي بصوتها وعيونها؟؟؟
وين حبك ؟وين كلمة احبك؟
يوم قال ها الكلمتين وقدر ينطقهم كانت اصايل مشت عنه وراحت مع تهاني وابتعدوا...
ضاري/انا يااصايل تتلاعبين بمشاعري!!!انا؟؟؟
طيب يابنت البدو طيب؟
اردها لك ومن قال اني بعديها؟جاية تعشقيني وتتمعشقين علشان تقولين بالنهاية ابي ارد لك كلتك؟؟خادمة وستين الف خادمة؟
مايدري ليش طرت على باله رانيا اخته بها اللحظة يوم اصرت انه يشوف اصايل ولعب بحسبتها وغسل شراعها..اللحين ذكر كلماتها...تراها غير مو مثل مااحنا متصورين؟.انا تفاجاْت يوم شفتها وانت بعد اكيد بتتفاجاْ؟
تنهد بقوة وغمض عيونه...معقولة اللي قاعد يصير معقول؟
وحدة مثلها تتلاعب بمشاعري وتقولي احبك وتخليني اصدقها واتعلق فيها وبعدها تدوسني؟؟؟
///////////////////////////////////////////////////////////////////
في بيت ام احمد....
عبير/علامك واقفة تعالي قعدي؟
ليالي/لاخليني بعيد احسن؟
عبير/أي بس عمتك مكلمته يجي علشانك ..لازم تقعدين وتشوفين وش بيصير؟
ليالي/قصدك اني اسمع لي كم اهانة؟
عبير/لو كان بيهينك ماكان برجله لهنا؟يالله بلا خرابيط وتعالي..
ليالي/انتظري بس البس عبايتي؟
عبير/وليه تلبسين عبايتك بعد!!!يبى هذا زوجك لمتى بتقعدين معه بعباية وبتقومين بعباية؟تعالي بس تعالي....
ليالي مشت ورى عبير ودخلوا داخل للمجلس اللي كان فيه جاسر يسولف مع عمته وسافط جده اللي كان قاعد بالنص؟
كانت لابسة بنطلون جينز ازرق وبلوزة بيضاء ربع كم وسلمت وقعدت جنب جدها...
هي عارفة انه مايحبها وعارفة ان جاسر مايعمل له أي حساب وملاحظة ها الشي..بس بداخلها شي يقول لها قعدي جنبه يمكن قعدتك جنبه تعطيك من هيبته وجبروته اللي باقي منهم شي مااندثر؟
جاسر/شلونك ليالي؟قالها وهو يتفحصها من فوقها لتحتها..
ليالي بدون نفس/بخير..
جاسر بتردد/يعني ..انا اعتذر عن موقف امي بالامس...
ام احمد/ماعليه يمه....موقف وعدى؟
عبير/عارفين ان امك مصدومة بس بعد ليالي مالها شغل بزواجك من بنت خالتك ولاعدمه؟
جاسر/فهمتها ها الشي بس تعرفينها اذا ثارت محد يقدر عليها؟
ابو عبدالرحمان/وانت شبتسوي اللحين؟
جاسر/شبسوي يعني؟ماباخذها؟
ام احمد/طيب ليه علقت البنت يوم انك مابتاخذها يعني هاذي فيها كسر خواطر يايمه؟
جاسر/عمتي فهميني؟انا ماسالتهم عنها هي ...بس هم قالوا انها حنان؟وماعرفت شسوي غير اني اقول ابيها لاتروح مني؟
عبير/شلون يعني؟
جاسر وهو يناظر بليالي/يعني انا شفت ليالي وكانت اول مرة اشوفها فيها وسالتهم عنها وعطيتهم مواصفاتها وقالوا انها فلانة؟طيب انا شذنبي..يعني اخذها غصب وانا ماابيها؟
ابو عبدالرحمان/وليالي؟
جاسر/شفيها؟
ابو عبدالرحمان/شبيصير على بنت عمك اللحين؟مبين امك ماتبيها؟
جاسر بنرفزة/وانا وش يخصني باامي عاد!!1انا الرجال واللي اقرر مو امي؟
عبير/يعني شبيصير...
جاسر/بنشوف لنا مكان يضمنا وبناءثثه وبنسوي لنا عرس وانتهت السالفة؟
ام احمد/هاذي تفاهم فيها مع اهلك...ترى بنتنا مالازم تدخل مع اهلك بمشاكل بعد ياجاسر؟
جاسر/هاذي مرتي ياعمتي ومو معقولة اني ارضى لها بالاهانة؟
سادت لحظة صمت.....
ابو عبدالرحمان/يعني بتطلعون من الملحق؟
جاسر بثقة/اكيد ماابيها تقعد هناك يعني مو مقامها ها الملحق هي بس تختار المكان اللي يناسبها وانا حاضر بس لازم تستعجل شوي؟
عبير/قولي شي ياليالي؟
ليالي/ممكن نتكلم مع بعض على انفراد؟
/////////////////////////////////////////////////////////////////////////


شمايل/شتتوقعين يصير اللحين؟
هتون بحقد/بتاخذ اخوك ها الحقيرة؟
شمايل/وحنان؟
هتون/أي حنان انتي بعد!!!من صدقك جاسر يبيها؟
شمايل/ليش قال انه يبيها اجل؟
هتون/لانه ماكان عارف منهي ليالي فيهم وعلى باله انها حنان؟
شمايل/يعني انتي كنتي عارفة انها ليالي ماقلتي له؟
هتون/شفته مرة واقف معها بالكورنيش يوم نروح وعرفت ان اللي يقصدها هي نفسها زوجته ماهي حنان؟
شمايل/طيب كان قلتي له وفكيتينا من السالفة هاذي كلها؟
هتون/لي اسبابي الخاصة اللي ماخلتني اكلمه بذاك الوقت؟وبعدين حنان وخالتي كانوا محتاجين ها الشي يصير؟
شمايل/؟؟؟؟؟؟؟؟
هتون بلامبالاة/خالتي من زمان وهي تناظر بجاسر وتبيه ياخذ وحدة من بناتها وزين ان الوقت جا علشان تقفل الموضوع نهائيا؟؟
شميل/أي بس مااعتقد امي ترضى بها الوضع لانها ماتبي تخسر خالتي؟
هتون/أي بس مو قبل لاتروح ليالي بيت اهلها؟
شمايل/كيف بتروح اذا هو يبيها؟
هتون/بتروح يعني بتروح؟بالطيب ولابالغصب؟بيت اهلها راجعة له راجعة له وانتظري وشوفي؟
شمايل/انتي شناوية تسوين لها؟
هتون/باخذ حقي منها ومن اختها؟
شمايل/ليش هم سووا لك شي احنا ماندري عنه؟
هتون بنرفزة/صايرة مثل العجايز تسالين كثير وعن كل شي؟
شمايل/لانك تتكلمين بالالغاز؟
هتون/في اشياء مالازم احد يعرفها قبل لاتصير...بس صدقيني بترجع بيت اهلها واذا جتنا بتجينا هنا خادمة تخدمنا ومابتنطق بحرف واحد وبتشوفين؟
شمايل/؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟

//////////////////////////////////////////////////////////////
في السيارة...
تهاني/والله ان قلبي طاح يااصايل؟
اصايل تنهدت وهي تمسح دموعها..
تهاني/اللحين وش اللي يبكيك بعد!!!مو هذا اللي تبينه انك تقولين له انتي منو؟
اصايل/أي...
تهاني/خلاص اجل...امتحان وعدى على خير..احمدي ربك مادفن رقبتي ورقبتك بالرمل ولااحد درى عنا؟
اصايل/.............
تهاني/علامك؟
اصايل/حاسة بضيق ياتهاني..حاسة نفسي مخنوقة؟
تهاني/أي بس هذا كان هدفك؟
اصايل/انا مبسوطة من نفسي لاني وصلت لها المرحلة وقدرت اتواجه معه واقوله ها الكلمة...بس مدري ليش حاسة ان في شي داخلي مو متطمن..
تهاني/لشنو بالضبط؟
اصايل/مدري...بس حاسة قلبي يدق بسرعة ..
تهاني/ردة فعل طبيعية يعني الموقف فيه شوية صعوبة ومخاطرة وللحين تحسين انك عايشة رهبته؟
اصايل/يمكن...
تهاني/ها..نروح فرايديز نتغذى ونحتفل بالمرة؟
اصايل/انا مالي نفس شي يابنت العالم..ابي السرير وبس!!!
تهاني/شدعوة واحنا نقول الليلة طاح راس ضويري وفيها احتفال خاص؟
اصايل/أي احتفاله انتي بعد؟؟
تهاني/مو ذليتيه واهنتيه على قولتك؟خلاص نبي الحلاوة والعصير ونبي نرقص للصبح؟
اصايل/صاير الطريق طويل وانتي هذارة؟
تهاني مسوية انها مصدومة/انا؟؟؟
اصايل/لاخالتي ام عبدالله؟
//////////////////////////////////////////////////////////////////////////
ام جاسر/يعني شنو؟
ابو جاسر/شتبيني اسوي؟بنفسك سمعتي ولدك وش قال؟
ام جاسر/اذا ولدي صار لعقله شي من سابيب بنت اخوك فهذا مايعني اني بمشي وراه بللي يقوله؟
ابو جاسر/أي بس هو قال انه يبي بنت عمه؟
ام جاسر/وطبعا انت فرحان انه يبي بنت اخوك؟
ابو جاسر/انا لافرحان ومتضايق..انا اللي هو يشوفه مناسب له ويختاره ماراح اعترض عليه؟
ام جاسر/أي بس انا ماراح اسكت له؟انا هاذي تصير زوجة ولدي!!!
ابو جاسر/وش فيها ليالي ماهي عاجبتك؟
ام جاسر بانفعال/وش فيها اصلا يعجبني!!!!
ابو جاسر/....................
ام جاسر/مو كفاية طلعت اختي وبنتها من البيت زعلانين!!!حتى ماتبي ترد لي تلفوناتي وتحاكيني؟ماتقولي شسوي انا بليالي وبشنو بتنفعني؟
ابو جاسر/أي بس هو اختارها ومحد جبره عليها ياام جاسر؟
ام جاسر/هي فرضت حالها عليه؟
ابو جاسر/هي؟؟؟شلون؟
ام جاسر/وش معنى مابينت بحياته من اول مادخلت ها البيت!!ليه اللحين يوم بغى ياخذ بنت خالته حلى بعينها ومالت له وميلته صوبها؟
ابو جاسر/................
ام جاسر/انا اقولك ليش لانها مثل ماقالت هتون اليوم حقودة وتكرهنا وتكره لنا الخير وماتحب اختي وبناتها وتبي تفشلهمهم وتهينهم واذا اهانتهم يعني اهانتني؟يعني بالمختصر قاصدتني انا لنفسي؟
ابو جاسر/هتون قالت كذا!!
ام جاسر/زين انها فتحت عقلي على ها الشي اللي غايب عني....فعلا ليش ماالتقت بزوجها من تزوجت ليش اللحين بالذات ؟
//////////////////////////////////////////////////////////////////////////////////
جاسر/شطلباتك؟
ليالي/واحد من الاثنين... ياانك تسكن معي في بيت خالي متعب ولاانك تطلق وانت اختار؟
تنهد جاسر بقوة وقال لها/وليه نسكن عند متعب عاد!!!!
ليالي/لاني ابي كذا..
جاسر/انتي اختاري المكان اللي تبينه وانا بسكنك فيه وانا مغمض...بس اني اسكن مع خالك فهذا شي لايمكن اني ارضاه؟
ليالي بلامبالاة/هذا مو ذنبي,,,معناته طلق؟
جاسر بعصبية/الطلاق ماهو لعبة يابنت عمي؟
ليالي/بس الزواج يصير لعبة ياولد عمي!!
جاسر/انتي شتبين تقولين؟
ليالي/ولاشي....
جاسر/انا مدري وش اللي يحكونه لك عني...بس..
ليالي/مايهمني وش يحكون...يهمني تعطيني حريتي؟
جاسر/ليه تبين تتطلقين؟تبين ترجعين لاابوك من جديد؟
ليالي/أي...
جاسر/..........
ليالي/كنت متوقع اقولك لا؟
جاسر/وش اللي موجود في بيت ابوك ومالقيتيه هنا ياليالي؟
ليالي/الاحترام؟؟وبينها وبين نفسها تقول شلون طلعت معي هاذي!!!بس مدامها طلعت خليني اكمل؟
جاسر/اذا تقصدين موقف امس فاانا اعتذرت لك عنه انا مدري ان الوالدة بتجي وبتغلط عليك؟
ليالي/اولا هي ماغلطت عليّ بروحي غلطت على الكل,,على جدي وعمتي بعد!!ثانيا ماهو موقف امس اللي تغلغل فيني وخلاني اكره عيشتكم..من اول يوم دخلت بيتكم فيه وانا عايشة قلة الاحترام بين اهله...
جاسر/اللي مضى مابيرد ياليالي..وبالنهاية انتي بتعيشين بوسطهم اميرة معززة مكرمة؟
ليالي/انا لاابي بوسطهم ولابقربهم حتى؟بعدهم اخير لي ولعيشتي؟انا مدري ليش كلهم يكرهوني؟رغم اني ماللتقيت فيهم قبل؟
جاسر/مايعرفونك لاتلومينهم....
مد يده وحطها فوق يدها وسحبت يدها بسرعة وتنهد...
جاسر بهمس/فينا نطلع شوي بروحنا؟
ليالي/لا....عندك شي قوله؟
جاسر بنرفزة/انتي ليه عنيدة؟
ليالي/وانت قلت تبي نتكلم براحتنا وهذا احنا قعدنا بوحنا,,,ليه بعد نطلع.؟
اكتفى انه يناظرها ويكتم بقلبه كلام كان يبي يقوله لها؟؟؟

/////////////////////////////////////////////////////////////////////////////

بمستشفى سعد التخصصي,,,
طول العصر وهي متحاملة على نفسها وتشوفهم داخلين طالعين عليه..اكيد ذولا اهله وجماعته....
ماتقدر تصبر اكثر لازم هي بعد تدخل تشوفه...يوم حست ان الزحمة راحت ومابقى غير امه...لانها الوحيدة اللي بقت وكانت شايفتها بالكويت بس ماكانت تعرفها منهي....
تقدمت بخطوات بطيئة صوب الباب....
لازم تشوفه هي جاية علشان شوفته اصلا مو معقولة ترجع بدون ماتشوفه لانها بتكون ماسوت شي...
صحيح الدكتور يقول مافيه شي مجرد صدمة بسيطة وماتعور منها بس هذولا اهل الخير يحبون يبقون ويدللون نفسهم بالمستشفيات,,,,
يوم تقربت من الباب سمعت صوت ضحكته وفكرت تتراجع بس قلبها ماطاعها,,,
فتحت الباب بشويش ودخلت..
كان السايق اللي يوصلها المدرسة موجود جنب الباب وجنبه واحد ثاني وشغالتين واقفين...
وناظروها يوم دخلت...
حست انها بتجمد من الخوف...
تقربت شوي شوي لين وصلت لعنده واول ماشافها لمعت عيونه بغضب..
نايف بصراخ/انتي!!
لفت امه لها وقالت باستفسار/من هاذي يانايف.؟؟
صبا بتلعثم/انا جيت اشوفك...خفت عليك يوم عرفت؟
نايف/طلعها من هنا ياسامي هاذي مجنونة وبتبلشنا معها؟
صبا من بين دموعها/مجنونة لاني جيت اتطمن عليك؟
ام نايف/انت تعرفها يانايف؟
نايف بقهر ونرفزة وهو يبي يقوم من فراشه ويوصل عندها/هاذي وحدة مجنونة يمه؟
صبا بانفعال/انا زوجتك يانايف؟ماني مجنونة؟غلطت يوم جيت اشوفك؟
ام نايف/زوجتك؟
نايف وهو يصارخ/طلعها من هنا ياسامي قبل لااطلع روحك؟
جرها السايق من يدها وسط بكيها ووسط صراخ نايف..
ام نايف/وش السالفة يانايف؟
نايف/قلت لك يمه هاذي وحدة مجنونة؟
ام نايف/وليش تقول انها زوجتك؟
نايف/لانها تنام وتصحى على ها الحلم؟تبيني اكون لها؟مالت عليها وعلى اللي يناظرها؟
ام نايف/وانت ليش مضايق نفسك؟خلها تولي عنك يمه سلامتك ابدى ماعندي..وهي بيتصرف معها السايق واذا طولتها مرة ثانية دق على ثلاث تسعات يشيلونها من وجهك؟
نايف بتمتمة وشرود وهو مقهور/شكلي مالي غير ها الحل يمه؟
وفي داخل نفسه..وش سويتي ياكلبة؟؟كيف تجين هنا بدون شوري وعلمي؟؟زين ياصبا زين؟؟
////////////////////////////////////////////////////////////////////
ام ضاري بحيرة/انت اللحين وش فيك؟
كان قاعد وشارد لبعيد...
ام ضاري/بس ابي اعرف وش اللي صاير لك؟
ضاري بضيق/يمه تركيني بروحي الله يخليك؟
ام ضاري باصرار/لامااتتركك الا لين عرفت وش فيك؟
ضاري بنرفزة/يمه واللي يعافيك مو طايق نفسي تركيني بحالي!!
ام ضاري/اسم الله عليك يمه؟وش فيك؟؟
ضاري/.....................
ام ضاري/متزاعل مع دانة؟بكرة تتراضون بس لاتضيق خلقك؟
ضاري بصراخ/هاذي بالذات لاتطرين اسمها قدامي!!!
ام ضاري بتعجب/علامك؟؟اكيد هوشتكم كبيرة؟قولي شصاير؟
ضاري/..............
ام ضاري/طالع قبل ساعتين بتشوفها وبتقعد معها شزينك وشحليلك والفرحة باينة بعيونك,,ترجع كذا متضايق ومهموم؟قولي وش قالت لك بالضبط وكدرت خاطرك؟
ضاري/صدمتني صدمة عمري اللي ماتوقعتها يايمه؟
ام ضاري/صدمة عمرك؟ليه وش قالت لك ها الدانة؟
ضاري بتعب/اتركيني اللحين يمه..انا مافيني اتكلم ولااقول ولاشي....
////////////////////////////////////////////////////////////////////
ليالي باهتمام/وش سوى فيك يوم عرف؟
اصايل بشرود/ولاشي...
ليالي/شلون يعني ولاشي؟
اصايل/هذا اللي محيرني يابنت الناس؟؟؟توقعته يهاوشني ولايغسل شراعي ولاحتى يكفخني؟؟؟بس ماصار ولاشي من هذا كله...
ليالي/وماقال لك ولاشي؟
اصايل/ابدا!!ولاكلمة وحدة...انا قلت اللي عندي ويوم حسيت الصدمة باينة عليه تركته ومشيت بعدها؟
ليالي/والله اني خايفة عليك....
اصايل/انا مو خايفة ياليالي....حقي واخذته منه؟مثل ماقال لي بيوم من الايام ماابيك انا بعد قلت له نفس الحكي ماابيك!!!
ليالي/أي بس وضعك غير عن وضعه ياقلبي ولاانتي ناسية ها الشي؟
اصايل/انا مايهمني أي شي بيسويه؟ماتفرق عندي أي شي؟
ليالي/الله يكون بعونك.....
اصايل كانت تبكي بصمت بها اللحظة...
ليالي/اصايل..وش فيك؟
اصايل بشهقة/ولاشي بس ذكرت كلمته اللي موقادرة انساها؟
ليالي/خلاص عاد..مو رديتي له كلمته بالمثل..انسيها وارميها ورى ضهرك؟
اصايل/ماهي بسيطة ان واحد يجي بوجهك ويقولك انتي ماتسوين عندي خادمة؟
ليالي/اذا كان ها الانسان بمستوى تفاهة ضاري فمالازم تشغلين بالك لانه مو مهم؟
اصايل/المهم خليه يولي عنك...انتي شسويتي؟
ليالي/اول مسحي دموعك وقولي انك نسيتي السالفة علشان نتكلم برواق؟
اصايل/لايهمك دموعي هي بتوقف بروحها..قولي شصار اليوم؟
ليالي/حضرته شرف وماكان ودي اقابله بس عبير اصرت..
اصايل/أي طبعا لازم تقعدين ليش هم يقررون وانتي تنفذين يعني!!!
ليالي/أي بس انا مو طايقته؟
اصايل/اختصري وش قلتوا؟
ليالي/قلت له اني ابي الطلاق وهو رفض وعماتي سالوه عن اللي يبي يسويه,,,
اصايل/أي وش يبي يسوي؟
ليالي/يقول انه يبي يردني وبيسويلي عرس بعد واختاري مكان سكنك وين تبينه!!!
اصايل/وش قلتي له؟
ليالي/خيرته بين اثنين..يايطلقني ولااسكن مع متعب وغيرهم ماراح اقبل أي حل؟وبشوف وش يسوي ؟
//////////////////////////////////////////////////////////////////////////
في غرفة نايف بالمستشفى...باليوم الثاني,,
جاسر/تبيني اختار بين طلاقها ولااني اسكن معها في بيت خالها؟
نايف بضيق/اخر شي توقعته منها ها الشي؟كيف جتها الشجاعة تجي هنا برجلها وتقول ابي اتطمن عليك؟؟؟قهرتني مووت ورفعت ضغطي ماعرفت شسوي قدام امي؟؟؟
ضاري بقهر/تدرون من طلعت؟
لفوا له اثنينهم وقالوا بصوت واحد/دانة؟؟؟
ضاري بضيق/أي...
نايف/منهي؟
ضاري ناظر بجاسر وماتكلم,,
جاسر باستفهام/منهي؟
ضاري بحدة/اصايل؟
نايف/أي اصايل؟
جاسر/بنت عمي ماغيرها؟؟؟اخت ليالي؟؟؟
ضاري /أي...
جاسر/...........انت كيف عرفت؟
نايف/انتوا وش سالفتكم مع بنات عمكم؟؟ماتبونهم وماتبونهم وبالاخير كل واحد يموت لي على اللي كان رافضها ومايبيها؟
ضاري بحقد/انا بموت عليها؟؟مين يقول؟
نايف/مين يقول؟وين اللي قال انه اوشك على الزواج خلاص؟؟؟
جاسر/وين اللي يبي يتعرف على اهلها علشان يرتبط فيها؟؟
ضاري بتنهيدة ضيق/هاذي مو كفو زواج هاذي يبيها تاْديب؟
نايف/وش بتسوي لها يعني؟
ضاري/وش بسوي؟؟؟قصدك وش سويت؟
جاسر بخوف/ليش انت شسويت؟؟
ضاري بثقة/جايتها العلوم تعرفها قدرها شنو ووين مكانها الصح؟
جاسر بانفعال/ضاري..لاتتهور ترى حركاتك محسوبة عليّ نا بعد وبتخرب اللي انا قاعد احاول ابنيه؟
ضاري/لاتطمن اصايل شي واختها شي ثاني؟؟وبعدين انت ليالي زوجتك ومحد له فيك اصلا؟؟؟
جاسر/أي بس..انت تعرف انها معندة معي!!
نايف/وانت منت رجال تتركها على عنادها براحتها؟؟يبى كسر راسها تجيك تبوس رجلك؟بتترك لها المجال بتشوف حالها عليك!!
جاسر/شلون يعني؟
ضاري/يعني هي مرتك ولاماهي مرتك؟
جاسر/مرتي طبعا!!
نايف/خلاص..لمتى بتتركها قاعدة في بيت عمتها وشغلتك رايح جاي تشوف طلباتها؟؟
جاسر/أي شسوي يعني؟اذا طلعت معها ..
ضاري/خذها عندك لاتردها بيت عمتي حتى وقت النوم؟
جاسر/يوم اخذتها ورحنا البيت ذاك اليوم حقرتني وقفلت على روحها الباب ونامت وانا اللي قعدت بناري؟
نايف/ومنو قال لك روح مكان هي لها فيه؟روح مكان تدخله اول مرة وتكون انت المسيطر فيه؟؟؟
سكت نايف شوي وبعدها طلع جواله ودق لليالي,,,/هلا...سمعي بعد ساعة انا جايك خلك جاهزة في شي بنتكلم فيه مع بعض بعيدا عن بيت عمتي!!!

////////////////////////////////////////////////////////////////////////
عاد بكرة بنشوف ردود الافعال اللي بتطلع من ضاري ونايف وجاسر وبنشوف كل واحد وش راح يسوي,,
يعني بكرة يوم مثلث برمودا الشر على قولتكم,,,
اشوفكم على اتم عافية وخير,,,
مرحبتين يالغلا فيكم كلكم وفي كل اللي انضموا لنا...
كنت ناوية اعلق على الاخت ياغرام السجن والسجان غالي وكتبت الرد بس بالاخير مسحته لااسباب شخصية فيني..
لاني ماابي كل ماجت وحدة وقرت كلمتين بدون ماتشوف مجتمعها اللي عايشة فيه شنو وتقول انتي تخربين وانتي تبالغين!!!
انا اقول كلنا ربونا اهلنا صح بس بعد مانطلع عن قوقعة الاهل ونشوف العالم من برى كيف صاير ونسمع بالسوالف نتاْكد ان المجتمع ماهو للصالحين بس وماهو خالي من ها الفئات اللي انا حاطتها بالرواية...وماابي اتكلم اكثر بالسالفة لان الكل عارف وش قاعد يشوف بالاسواق والمجمعات والمطاعم والاماكن العامة,,,
عموما مابنطول السالفة بس بقولكم بارت اليوم مدموج مع بارت بكرة وبيكون جزء منه مع بارت يوم السبت يعني حقكم مايضيع معي ان شاءالله,,,,

البارت الواحد والاربعين والثاني والاربعين,,,,////////////////////////////////////////////////////////////
بعد ماطلعوا جاسر وضاري من المستشفى كان كل واحد في باله شي يبي يسويه ويرد فيه اعتباره لنفسه قدام بنت عمه..وكل واحد توجه للمكان اللي بيقصده..
وظل نايف قاعد وهو شارد بها الصبا...كيف سوت له ها الاحراج قدام امه واللي اكيد وصل لاابوه اللحين؟
وش يسوي فيها....يردها بيت اهلها ويرتاح منها ومن مشاكلها!!!!ولايحقرها ومايزورها ابدا لين تهداْ الامور وتهداْ السالفة شوي وبعدها يمرها؟
اوووف منك يابنت الفقر مايجي منك ومن اهلك غير المشاكل ووجع الراس بس,,,,
اخذ التلفون يكلم ويضبط اموره....
//////////////////////////////////////////////////////////////////////
ليالي فتحت باب السيارة وجلست...
لف لها بعصبية/تعالي قعدي هنا؟؟مو كل مرة بتركبين بتسوين لي ها السالفة؟انا زوجك ؟
ليالي بهدوء/على الورق بس!!!
جاسر بصراخ/تعالي قعدي قدام وتركي عنك ها الخرابيط؟
ليالي بنفس الهدوء/لاتصارخ لي حاجة بااذني اذا مالك حاجة ابحبالك الصوتية؟
جاسر بنرفزة/خلصيني تعالي قعدي...
ليالي/هي ماتفرق جلست هنا ولاجنبك...مابتغير من الكلام اللي بتقوله شي...
جاسر/انتي ليه تحبين العناد؟
ليالي/.......
جاسر/يالله قومي لايطلع احد اللحين ويشوفنا مامشينا...
ليالي تنفست بقوة وبعدها نزلت وجلست جنبه..
يوم سكرت الباب ومشى بسيارته قال بعصبية/كل مرة لازم تسوين ها السالفة؟
ليالي/تطمن هاذي اخر مرة تصير فيها؟
جاسر/زين بعد حسيتي على دمك؟
هي كانت تقصد شي في بالها وهو يقصد شي ثاني بس محد وضح اللي يبيه.....
جاسر/تغذيتي؟
ليالي/لا...فطرت متاءخرة ومالي نفس؟
جاسر/ولا لانك معي ماتبين تاكلين؟
ليالي/ماابي اتاْخر ياليت تدخل بسالفتك بسرعة؟
جاسر بنرفزة/ياسلااااام!!وش يعني ادخل بسالفتي بسرعة؟
ليالي/يعني ادخل بالموضوع مباشرة اللحين وقول اللي عندك,,,,قبل يضيع الوقت؟
جاسر بعناد/بكيفي اتكلم وقت ماابي...محد يسيرني على هواه..
ليالي/أي طيب....
قالتها وحقرته وماردت عليه.....
جاسر/في بالك مكان معين تبين نقعد فيه؟
ليالي/قلت لك ماابي اتاْخر؟
جاسر/ليه؟مو زوجك اللي طالعة معه خايفة تتاْخرين؟
ليالي تنهدت/علامك انت!!!يعني ماابي اتاْخر لان..
جاسر قاطعها/خلاص خلاص فهمناها.....سالتك ودك تروحين مكان معين نتكلم فيه ونتفاهم فيه؟
سكتت فترة طويلة بعدها قالت/أي....
جاسر/وين؟
ليالي بثبات/بيتكم!!!!
///////////////////////////////////////////////////////////////////////


على بالك انك ذليتني وكسرتي راسي يابنت العم!!!!
زين لكن زين..اوريك الذل وتكسيرة الراس كيف تصير عدل؟؟؟
انتي بس تعالي ولاتتاْخرين اليوم ...
كان قاعد بسيارته قبل بيت عمته ام احمد وينتظرها تشرف لانها ماباقي لجيتها من المعهد وقت طويل وفي باله لها الف نية ونية وماهو عارف شيسوي ولاشيقول من كثر ماهو مقهور منها؟؟؟
مرت الدقايق بطيئة حييل على ضاري وهو ينتظرها تجي وحس انها ماراح تجي ابدا....
لين بانت له انوار الفرج وشاف سيارة السايق توقف وينزلون منه بنتين وابتسم يوم شاف شي ثاني بعد وطلع من سيارته....
اصيل؟؟؟
جمدت مكانها وهي رايحة بتدخل بيت عمتها....هذا الصوت المعصب اللي يناديها تعرفه زين.....
بس وش يجيبه هنا واللحين وبها الوقت؟
لفت ولقت ابوها واقف قبالها...
تهاني/خالي!!!!!
ابو عبدالله وهو معصب/وين كنتي؟؟
ضاري من وراه/الله بالخير ياعمي..احد يترك بنته بروحها تدخل وتطلع محد يدري عنها بعدها يسالها وين كانت؟
اصايل رفعت راسها وشافت ضاري يناظرها بنظرات شر وحقد وعرفت انه هو اللي داق على ابوها..
تهاني بسرعة/كنا بالمعهد ياخالي ندرس؟
ابو عبدالله بعصبية/انا ماعندي دراسة ماخرابيط؟؟؟؟قاعدة علشان تطلعين وتدخلين براحتك يللي ماتربيتي؟
ضاري/انا اقول تاخذ بنتك وتردها معك من مكان ماجيت ياعمي قبل لاتفضحك اكثر؟؟ترى قعدت البنت بدون محرم ماهي زينة تخليها تفلت بسرعة ؟؟وانت ادرى بمصلحة بنتك عاد؟؟؟
تهاني بعصبية/ضاري شها الكلام؟
ضاري/انتي دخلي البيت مالك شغل؟
ابو عبدالله/قدامي على السيارة يالله ولاتقولين مو رايحة لانك بتروحين لو كانت جنازتك محمولة؟
اصايل بثبات/ومن قال لك اني ابي اقعد اصلا!!!
ناظرها ضاري وتلاقت عيونهم ببعض من ورى غطاها الشفاف....
اصايل بنفس القوة وهي توجه كلامها لضاري/كان عندي شي لازم اسويه وسويته ونجحت فيه...بعد قعدتي مالها داعي اللحين..يكفي اني ربحت جولتي!!!!
كان ضاري يناظرها وهو فاهم اللي تبي توصله له وماتكلم لان خالها فتح باب السيارة لها وهو يسب ويشتم وتهاني دخلت البيت تنادي على امها بسرعة قبل لايمشون علشان تكلم خالها يغير رايه....
ضاري من جنب النافذة اللي فيها اصايل/بالسلامة يابنت عمي...
ابو عبدالله/ضاري...ما..
ضاري قاطعه/افا عليك ياعمي بس...تطمن كل شي مثل ماانت تبيه...
تنهد ابو عبدالله وهو يناظر باصايل...
ضاري/عمي....ترى البنت مايحفظها غير ابوها لااحد يقولك اترك بنتك عندنا وتتركها؟
مشت سيارة ابو عبدالله وبعدها ضحك ضاري باستخفاف وركب سيارته ومشى وطلعت ام احمد بها اللحظة...
ام احمد/وينهم؟
تهاني/يمه اكيد مشوا..دقي عليه بسرعة مامداهم ابتعدوا؟
كانت ام احمد تدق على اخوها بس بدون ماتلاقي أي جواب؟؟؟
///////////////////////////////////////////////////////////////////////////////////
شمايل/شفتي؟
هتون رفعت راسها/وش اللي شفته؟
شمايل بنرفزة/جايبها البيت عيني عينك؟
هتون /ليه؟؟؟
شمايل/وانا وش يعرفني ليه؟روحي ساليه كاهو مقعدها وقاعد قبالها بالمجلس...
هتون شالت دفترها وراحت المجلس وحمدت ربها ان جاسر بذيك اللحظات ماكان موجود....
هتون باحتقار/انتي شتبين؟
ليالي وهي تناظرها/خير..
هتون باحتقار/سالتك وش تبين؟
ليالي/من منو بالضبط؟من خالي متعب؟؟؟؟
بلعت هتون ريقها وسكتت...
ليالي/حسافة والله مادريت انك انتي الاختيار الفاشل اللي اختاره بالبداية؟
هتون/احترمي نفسك...
ليالي ولاكانها تسمع/بس الحمد الله انه فتح عيونه بالنهاية قبل لايتورط؟
هتون بصدمة/يتورط؟؟؟انتي تهينين انا؟؟؟؟كان بيتورط لو انه اخذني؟
ليالي/ليه منتي دارية انك كنتي بتكونين مصيبة على راسه؟
هتون بصراخ/انتي يالقروية احترمي ملافظك زين واعرفي انتي من تكلمين؟
ليالي/يعني منو اكلم؟؟وحدة كذابة بكل شي حتى بمشاعرها؟
هتون/...........
ليالي/بس وين اللي اختارناها له اللحين ووينك انتي!!فرق السماء والارض؟
هتون بصدمة/اخترتوها؟انتوا فرضتوا عليه ينساني ويختار غيري؟؟؟ليالي/ليه بيظل على ذكرى خداعة طول عمره يابنت عمي!!!
جاسر/هتون..
لفت له بدون ماتقول شي وهي معصبة حيل ودموعها بتنزل منها لولا كبرياءها...
ليالي/جاية تسلم عليّ!!!
ناظرتها هتون نظرة اخيرة وطلعت بدون ماتقول شي...
اسر جلس جنب ليالي وسال/صار شي بينكم؟
ليالي/سالفة قديمة لاتشيل همها....
جاسر/من متى وانتوا عندكم سوالف مع بعض؟
ليالي/جاسر مو هذا موضوعنا ولاتضيع الوقت؟
///////////////////////////////////////////////////////////////////////
كانت قاعدة بالسيارة جنب ابوها اللي ماتدري وش يقول بس اللي فهمته انه قاعد يشتم فيها ويلعنها من لهجته المعصبة مووت...
تفكيرها كله رايح لضاري,,,
هذا اللي قدرت تسويه ياضاري....انك تدق على ابوي ويشيلني من طريقك ومن قدامك؟؟؟
ماتوقعتها ابدا ولامرت على بالي ولاحتى حسبت حسابها....بس ماعليه
انا مو شايلة هم ..اللي في بالي سويته ومو مهم اني ارد مع ابوي...
مسحت دمعة نزلت منها وهي تكابر لازم اكون اقوى من كل شي...
مالازم رجعتي لبيتنا تخليني اضعف وانهار وضاري...بيجيه يوم وبيندم اكيد!!!!
/////////////////////////////////////////////////////////////////////////////////
عبير/استغفر الله....
ام احمد بنرفزة وهي ماسكة جوالها تدق لااخوها/هذا مو تصرف....ادخل البيت وسلم واقعد وقول ابي بنتي!!مو تروح تاخذها من على باب البيت كذا!!
تهاني/يعني شلون خلاص مابترجع؟
عبير/مدام اخذها كذا مابيردها...وانتي لاتتعبين نفسك وتدقين لو يبي يرد عليك كان رد؟
ام احمد بقهر/اوووف..الا تعالي اصايل معها جوالها؟
تهاني/أي معها..شلون طافتنا ندق عليه؟
عبير/لا...
ام احمد/شنو اللي لا؟
عبير/لاتدقين على جوالها...لو سمعه ابوها اللحين عندها بياخذه منها هي اكيد اذا وصلت بتدق علينا منه خليه عندها بدون مايحس فيه علشان نتواصل معها فيه....
ام احمد/انا بس ابي افهم وش اللي خلاه يفكر يجي ياخذها اللحين بالذات!!!
تهاني سكتتت وهي تتنهد وتفكيرها بضاري....
عبير/الله يهداه اخوك بس....
ام احمد/واعلي عليها ليال المسكينة شقول لها اذا رجعت؟
عبير/قصدك متعب اذا نزل وش نقوله؟
//////////////////////////////////////////////////////////////////////
دخلت غرفتها وقفلت عليها الباب وقامت تبكي...
أي هنا مسموح لدموعها تنزل وبعيدا عن كل الناس.....
متعب خلاص نساها وبيرتبط؟؟؟لا مستحيل..انا رفضت الكل لان قلبي متعلق فيه....كيف ياخذ غيري بس!!!
انا اللي حبيتك يامتعب انا....تبيع حبي وتاخذ غيري...
بس كله منها هي واختها..هم اللي دخلوا في بالك ها الشي؟
اعرفها تكرهني مووت وماتتمنى لي السعادة؟؟ولاليش بتشور عليك ها الشورة؟
انا لازم اكلمه...لازم ادق عليه....
مسحت دموعها وحاولت تستجمع ثقتها بنفسها ودقت عليه بس صوتها ماكان طبيعي لو مهما حاولت؟
متعب/الو..
هتون بارتجاف/متعب..
متعب بتنهيدة/نعم...
هتون بارتباك/متعب..
متعب/تبين شي؟
هتون بلعت ريقها/كنت بقولك مبروك؟
متعب/الله يبارك فيك....
هتون بصدمة/الله يبارك فيك!!!مالقيت كلمة افضل؟
متعب باستفهام/ليه شفيها ها الكلمة؟
هتون بتنهيدة حارة/ولاشي...
متعب/اخوك اللي قال لك؟
هتون/اخوي؟؟؟ليش هو شيخصه فيك؟
متعب/اجل ليش قال لك؟هو ماراح يسكن مع ليالي فيه ولاغير رايه؟؟؟
هتون/ليالي؟؟ويسكن فيه؟؟شسالفتك انت؟
متعب/انتي ليه داقة تباركين اذا ماكنتي تتكلمين عن البيت اللي شريناه؟
هتون/بيت؟؟؟؟أي بيت؟؟؟
//////////////////////////////////////////////////////////////////////////
كانت قاعدة بزاوية من زوايا البيت وهي ضامة ركبها لصدرها وراسها بين رجلينها وهي تبكي....
انا مجنونة يانايف؟؟؟؟ليه قلت كذا!!
انا عارفة اني غلطت وغلطتي كبيرة...بس كلمتك اللي انقالت اكبر من غلطتي!!!!
كل اللي خلاني اجيك هو خوفي عليك واني ابي اتطمن عليك يالغالي...يكون هذا جزاي!!!
الله مجنونة وتخلي السايق يجرني مثل ال....ويحبسني هنا من جديد ؟؟
ليه يانايف ليه؟؟ماهي غلطتي من البداية انك ماقلت لااهلك عني؟؟؟ولاهي غلطتي اني خفت عليك لاني حبيتك واغليتك رغم كل اللي سويته فيني!!!
الله يعينك ياصبا على اللي جاي لك من نايف....انتي لو ماخذة نفسك وهربانة منه ماكان اخير لك وانتي عايشة برعب لين يطلع من المستشفى ويجيك؟
كم بقعد هنا بروحي يانايف؟؟؟؟تعال اذبحني وهاوشني بس تعال خلني اشوف طيفك معي وجنبي قبل لااجن بروحي؟؟؟
////////////////////////////////////////////////////////////////////////
ام عبدالله/حمد الله على السلامة....شرفتي يابنت الاصول؟
اكتفت اصايل انها تناظرها من فوقها لتحتها بدون ماتتكلم...
ام عبدالله/وش ها العباية بعد!!رحتي يومين وقلبتي كل شي؟
اصايل/انتي لسانك لايجي بلساني وانتي عارفة ليه؟
ام عبدالله/وانا شكو؟ولد عمك وماعجبتيه بعد انا شذنبي؟
اصايل/ولد عمي وماعجبته مو؟؟؟اجل وينه اللي بيموت ومو قادر يصبر؟
ام عبدالله/انا مالي شغل بشي...
اصايل/انتي كنتي عارفة بس كنتي تكذبين !!
ام عبدالله/اصايل؟؟وش فيك انتي!!!!
اصايل/بعدي بس خلني بروح غرفتي ارتاح؟
ام عبدالله/أي غرفة؟؟؟سويتها مقلط حريم بدل ذاك المقلط؟
اصايل/ياسلاااام!!ومقلط الحريم الاصلي وش سويتي فيه؟
ام عبدالله/وسعت على بنياتي وعطيت كل وحدة غرفة بروحها خبرك كبروا...
اصايل/أي...واغراضي!!!
ام عبدالله/قلت ماشكلك بترجعين؟
اصايل/ورميتيهم؟؟؟؟زين ياام عبدالله انا اوريك.....مقلط مامقلط انا مايهمني سامعتني!!!ولاتحطين نقرك من نقري وانا توني راجعة ترى مالي خلقك ابدا!!!
///////////////////////////////////////////////////////////////////////////////////
ليالي/تاءخر الوقت ياجاسر؟
جاسر بعناد/لا ماتاْخر؟
ليالي/أي بس متعب بيجي الليلة ..
جاسر/وانا شسوي فيه يعني!!
ليالي بنرفزة/يعني من الضهر قاعدين قبال بعض وماشفت ان انت قلت شي ولاتكلمت بشي؟
جاسر/انتي اللي لازم تقولين مو انا؟
ليالي/انت اللي داق وقايل تبي تسولف؟
جاسر/أي صح..
ليالي/طيب وش تبيني اقول؟
جاسر/أي شي وصلتي له؟
ليالي/فكرت بموضوع السكن؟
جاسر/أي....
ليالي باهتمام/أي وش قررت؟
جاسر/اني اشارك متعب بالبيت اشتري انا نصه وهو يشتري النص الثاني؟
ليالي/...........
جاسر/وش قلتي؟
ليالي/وليه يعني ها الحركة؟
جاسر/وليه.. كنتي تبيني اسكن عند خالك؟اقعد عنده ضيف بلاكرامة!!!
ليالي/...............
جاسر/هذا اللي عندي....
ليالي/..............بروح البيت؟
جاسر/في موضوع ثاني لازم نتكلم فيه؟
ليالي/اسمعك؟
جاسر وقف ومد يدهلها..
ليالي وهي تناظره/شا السالفة؟
جاسر/مو هنا..لازم نتكلم فيه بمكان ثاني....
ناظرته بدون ماتتكلم ومشت وراه.....
دخل غرفته ودخلت وراه لانها ماتدري عنه...
بعد مادخلت وقفل الباب قال بثقة/اعتقد اني زوجك ومالازم كل واحد ينام بمكان وفي بيت ولاانا غلطان فيها بعد!!!
دق قلبها بقوة ووقع تحت رجلينها!!!
//////////////////////////////////////////////////////////////////////////////

في شقة صبا....
سمعت صوت الباب ودق قلبها بقوة..
معقولة السايق!!!اي هو اللي قفل عليها الباب وشال الجوال والمفتاح؟؟؟
اه ياربي شسوي....لازم اقوم اتخبى بالغرفة...
وقفت على طولها بتركض للغرفة ووقف قلبها يوم شافت نايف واقف قبالها...
صبا بدهشة/نايف!!
ركضت صوبه وقالت/حمد الله على سلامتك حبيبي...
اول شي جاها كف ماتوقعته....
حطت يدها على خدها وهي حاسة انها قاعدة تحترق من قوة الكف اللي جاها....يمكن كان اقوى كف عطاها اياه نايف بحياتها...
صبا بشهقات/انا..
مسكها من شعرها وهو يجرها بقوة ويصارخ/من طلب منك تجين ماتقولين لي!!!انتي عارفة وش سويتي يالمجنونة؟؟عارفة؟؟؟
صبا ببكي/نايف انا ماسويت شي...كنت خايفة عليك؟
نايف رماها على الارض وطاحت وتكسرت عظامها/انا ماقلت لك خافي عليّ!! انا مو طلبت منك ماتعتبين ها الباب مهما كان ومهما صار؟؟ولاانتي ماتسمعين الحكي يعني؟
ماقدرت تتكلم وهي مخنوقة بدموعها والامها ذابحها....
نايف بصراخ وهو يرفس فيها/انتي تبين توديني بداهية وتفضحيني مو؟؟؟هاذي نيتك انا عارفها من زمان؟لكن انا الغبي اللي نسيت المفتاح ولاالمفروض اني اقفل الباب قبل لاانزل علشان اسد عليك أي طريق؟؟؟؟ووين رحتي غير المستشفى بعد؟
صبا بدموع وصوت ضعيف/انا مارحت مكان صدقني؟
نايف/ياسلااام وتبيني اصدقك بعد!!!قومي انقلعي عن وجهي الله!!!
حاولت تشد نفسها وتوقف بس ماقدرت قامت تزحف على الارض لين وصلت للغرفة ودخلت وسكرت وراها البا ب ووقف مكانه وهو يتنهد بقوة ونرفزة,,,,
////////////////////////////////////////////////////////////////////////////
في بيت ام احمد...
متعب/شلون يعني اخذها؟
ام احمد/هذا اللي صار يايمه؟
متعب/انا دقيت لها مرتين كان مقفل بس ماحسبت انها مابتكون هنا؟
ام احمد/والله مو عرفة وش اسوي حاسة اني منحرجة منها؟
متعب/وانتي وش سويتي ياعمتي الله يهداك بس!!
ام احمد/يعني انا اللي كنت ماْخذتها وبالاخير تروح من عند باب بيتي وانا مدري عنها؟
متعب/طيب هو ليش مادخل ولاقال انه بياخذها معه؟
ام احمد/والله مدري..هو خاف اني مااوافق ولا شنو بالضبط ماادري؟
تنهد متعب وسكت...
ام احمد/.............
متعب/طيب ليالي وينها؟
ام احمد/مع جاسر ...من الضهر وهي طالعة معه وللحين مارجعت دقيت لها مرتين هي وجاسر جوالاتهم مقفلة؟
متعب/اممم....
ام احمد/الظاهر انهم طالعين ولاقاعدين بمكان مافيه شبكة؟
متعب/معناته انا بكلمهم ولابمرهم بكرة الصبح؟
ام احمد/اقعد يمه البيت بيتك..
متعب/ماعليه ياعمتي انا جاي من مشوار وكنت بسلم عليهم وبروح انام....اشوفك بكرة ان شاءالله...
/////////////////////////////////////////////////////////
اشوفكم على خير انتوا وتوقعاتكم يوم السبت بااذن الله

مرحبا فيكم يالغلا,,,,
وحشتوني مووت...
كيفكم وشعلومكم وكل عام وامهاتكم بالف خير...نجي لبارت اليوم...

لبارت الثالث والاربعين,,,,

//////////////////////////////////////////////////
قفل الباب ووقف وراه وهو بعيونه اكبر ابتسامة نصر...
كانت مرتبكة حييل وخايفة من ها الموقف اللي بتنجمع فيه مع ها الانسان اللي تكرهه بس مالازم تبين ضعفها ولا خوفها قدامه...
للحين هي مو عارفة الامور لوين بتوصل وكل اللي قاله كلام وبس!!!
جاسر ونشوة النصر باينة بصوته/ليش واقفة مكانك كذا!!
ليالي وهي مسوية انها طبيعية/وش تبيني اسوي يعني!!!
جاسر/استريحي....شيلي عبايتك واستريحي,,,
ليالي/...............
تقرب منها وبدت يده تفتح بعبايتها وخنقتها انفاسه وقربه منها بها الشكل,,,,,
ليالي بهمس/جاسر...
رفع عيونه لها بدون مايتكلم,,,
ليالي/مابتردني بيت عمتي؟
جاسر/لا...
ليالي/ليه؟
جاسر/لانك زوجتي!!!وابسط حق من حقوقي انك تكونين معي بنفس البيت ونفس الغرفة؟
ليالي/.........
جاسر/ولا حضرتك يعني ناوية تخالفين الشرع يابنت الاصول وتظلين معندة طول العمر وتمنعين نفسك عني!!
ليالي بكبرياء/أي بس انا مااقدر...
جاسر وقفت يده بعد مافتح كل العباية...
جاسر/شنو يعني ماتقدرين مافهمت؟
ليالي بنفس الكبرياء/اذا كنت تتكلم عن حقوقك فانا عندي عذر شرعي ومقدر اعطيك؟
رانت لحظة صمت بينهم وحس جاسر ان اماله كلها تكسرت على صخرة الامل وكل شي تبدد بس ماحاول يبين ضعفه ابدا وقال بكبرياء...
جاسر/لاحقين على الحقوق يكفي نومتك هنا؟
ليالي/...........
جاسر/ولاهاذي بعد فيها عذر؟
ليالي/طيب معليش اخلي عبايتي انا مو متعودة عليك؟
مسكت يده عبايتها بقوةوشالها من عليها بدون تفاهم..
كانت عيونها تناظره باستفسار..
جاسر/اذا ماتعودتي تشيلينها من اللحين ماراح تتعودين تشيلينها اصلا قدامي!!!
////////////////////////////////////////////////////////////////////
هذا انتي يااصايل رجعتي لنفس البيت اللي طلعتي منه؟؟؟
وش اللي رجع معك غير الذل والاهانة!!!
لا مستحيل اذا ضاري ذلني مرة برفضه لي فمايعني انه ذلني واهاني يوم كلم ابوي!!!
هو ماكلم ابوي الا لانه حس بالمهانة لانه هو اللي انرفض؟؟
أي هو اللي انذل ها المرة مو انتي...بس خليك قوية واعطي نفسك امل....
لاتخليني أي احد يزحزح ثقتك وشعورك...
ضاري كان ماضي ولازم ينمحى من كل ذاكرتك يااصايل....
شيليه ولاتبقين له أي اثر ,,,,
رفعت الجوال اللي جنبها ومسحت منه كل الرسايل اللي بينهم ورقمه,,,
وهاذي اللي بينا انتهت ياضاري...خلاص انت بالنسبة لي شي مو موجود بحياتي ابدا,,
وبعيش وبكمل الدنيا بدونك وبدون اهانتك واصبر علي ّوشوف,,,
تنهدت يوم شالت الملزمة من شنطتها وتذكرت المعهد وبداية الامل اللي كان بينفتح لها وتسكر....
رفعت جوالها وهي تغالب دموعها وفتحته ودقت لتهاني,,,,
تهاني بلهفة/اهلين..وينك فيه عجزنا ندق لك من الصبح؟
اصايل وهي تداري نفسها/شلونك..
تهاني/انتي طمنيني وش صار؟
اصايل/ماصار شي..انا عايشة؟
تهاني/شلون ..يعني..
قاطعتها اصايل/شلون ابوي اخذني؟؟ضاري كلمه....
تهاني/الحقير وعسى بس ماجاب كلمة من هنا ولامن هنا..
اصايل/لامااظن لو كان بيتكلم تكلم وابوي ماقال شي...بس كل اللي قاله ان البنت ماتنحفظ غير في بيت ابوها ياعمي ولاتترك بنتك تطلع وتدخل على كيفها؟
تهاني بقهر/مالت عليه ثم مالت عليه انا كنت بدق واتهاوش معه بس مو عارفة شسالفته؟
اصايل/ولاتدقين ولاتعطينه اكبر من حجمه واهميته هذا مايسوى ابدا تحرقين دمك عليه؟
تهاني/انتي بخير ..متاْكدة؟
اصايل بثقة/طبعا بخير..ولا ضاري ولا ستين الف من ضاري بيقهرني ولا بيغير فيني شي...هو ماكلم ابوي الا من حرقة دمه وفشلته....
تهاني/يعني جبتي نتيجة؟
اصايل/شلون اجل؟؟انا اصايل قدها وقدود يالغلا...
تهاني وهي تبكي/اصايلوا انا مااتخيل انك ماتكونين موجودة معي..تعودت عليك؟
اصايل وهي تضحك/شتبيني اسوي اهرب من ها البيت يعني؟المشكلة ماادل الطريق حتى لو هربت....
تهاني/لاتسخرين مني!!
اصايل/وليش اسخر منك..اصلا لو مامعزتك مادقيت لك قبل ليالي ومتعب..
تهاني/أي متعب كان هنا وسال عنكم وعرف انك رجعتي!!
اصايل/لا...
تهاني/والحبيبة مع ولد العم شكلها مبيتة هناك ومابترجع؟
اصايل وهي تضحك/شوف ذيك الملعونة تركناها براحتها وقامت تخور؟؟؟حطي بالك عليها زين لاتنحرف مع ولد عمها؟
تهاني/هههههههه
اصايل/كيف بتروحين المعهد بكرة بدوني ها؟
تهاني/لاتذكريني ماراح اطبه وانتي مو معي!!!
////////////////////////////////////////////////////////////////////
كان قاعد بغرفته بالفندق وهو متضايق....
اصايل رجعت بيت ابوها؟
وش ها الحظ اللي ملازمها...احنا ماصدقنا تطلع منه وتجي هنا...ترجع ترد له من جديد؟
بس وش اللي صار ؟؟وش اللي خلا ابوها يجي بها الوقت وياخذها؟
اكيد فيه شي ولا هو عاطي اخته كلمة مو معقولة بيغيرها بها السرعة...بعدين لو هو مايبيها تقعد ماخلاها تقعد الفترة اللي راحت...بس في شي صار شنو الله اعلم!!!!
المسكينة يوم بدت تخطط حياتها وبتدرس وبتسوي وبتسوي...تبخرت امالها وطموحاتها كلها؟؟
اه يااصايل اه..صدقيني ماراح اتخلى عنك وبسوي المستحيل علشانك وعلشان سعادتك انتي وليال ياغلى شي عندي بها العالم,,,
رفع جوالها بيدق على رقم اصايل يمكن انها فتحته وصادفه رقم هتون وتنهد بقوة وهو يذكر الكلام اللي صار بينهم....
هتون/مبروك ..
متعب/على شنو؟
هتون/على الخطبة؟
متعب/الخطبة؟؟؟
هتون/أي ليالي قالت لي....وحبيت اكون اول من يبارك...
قالتها وانتظرت منه رد بس هو مارد وظل ساكت,,,
مايدري ليش ماحب يعطيها أي امل ولايعلقها ولاحتى ينفي الموضوع بس مادرى ان سكوته اكد لها ها الشي وسكرت التلفون..
ياترى وش صاير بين ليالي وهتون؟وليه ليالي قالت ها الشي لها؟.وهل فعلا ليالي قالت ها الكلام ولاهتون تبي تختبرني اذا كنت لسه احبها وابيها ولاارتبطت بغيرها؟؟
طيب يامتعب انت ليه ماجاوبتها ونفيت الخبر؟؟ليه ظليت ساكت وكاْنك تاْكد كلامها؟؟؟
رجع دق على رقم اصايل علشان يشيل هتون من باله ولقاه مشغول..
اعتدل بقعدته بما انها فتحت جوالها بيعرف اخبارها....وبيعرف وش اللي صاير لها؟
/////////////////////////////////////////////////////////////////////



كان قاعد بالصالة وقلبه محترق على اللي داخل الغرفة وسكرت على نفسها الباب؟؟
كل مايتذكر انه ضربها يتنهد بقوة وقهر,,,
ماكان لازم يضربها بس ها الشي صار وماله منه بد..كان لازم تتاْدب وتفهم غلطتها وان اللي سوته مو بسيط؟
بس مو بالضرب يانايف!!!وانت عارف ان ها الشي ياءلمك قبل لايالْمها,,,وكل مرة تقول ها الحكي بس منت تاركه عنك....
تنهد بحرقة وهو يتذكرها قبل ثلاث ليالي وكيف كانت قاعدة بحضنه وهي تعترف له بحبها وتهمس له بكلمات الغرام!!
وش اللي صار لك يانايف...معقولة نسيت كلامها...ونسيت ذيك الليلة وكل ليلة ؟؟معقولة نسيت تعلقك انت فيها وحب...
لالا...انا لازم اقوم قبل لااعترف لنفسي بها الشي؟
وقف على طوله وتقدم من غرفة النوم وفتحها وسط ربكته اللي ماحاول يبينها...
اول ماناظرت عيونه بالفراش الكبير ومالقاها فيه..
تجولت عيونه بالغرفة بنظرة سريعة ولقاها عند الزاوية بين الجدار والدولاب قاعدة وهي ضامة نفسها وعيونها غرقانة دموع...
حس ان قلبه يتقطع ووده ياخذها بحضنه ويعتذر لها وبلحظة وحدة كان فعلا بيعتذر بس تغير رايه باخر ثواني...
تقدم منها بثبات ومسحت دموعها يوم شافته..
صبا بهدوء/اسوي لك شي تاكله؟
غمض عيونه بقوة...ها البنت لامحال تبي تجننه...يعني معقولة توه ذابحها وشوي يموتها وهي تبي تخدمه؟
نايف بقوة/صبا...
نزلت عيونها بالارض وقالت باعتذار/اسفة..والله اسفة,,,عارفة ان اللي سويته شي كبير بس صدقني انا ماكان قصدي اشوشر جوك ..انا خوفي عليك كان اكبر من أي شي ولو حسبت حساب ان ها الشي بيضايقك ماكنت جيت؟؟
نايف/قومي غسلي وتعالي ابيك؟
حاولت توقف وماقدرت تسندت على الجدار اللي جنبها شوي شوي ووقفت بتمايل...
كان نايف يكلمها وهي موسامعة منه أي حرف لان الدنيا كانت تدور حولها وماهي شايفة ولاسامعة شي وبالاخير طاحت مكانها وسط صرخة الفزع اللي طلعت من نايف باسمها.....
//////////////////////////////////////////////////////////////////////////
اليوم الثاني,,,,
رانيا/يمه شفيك؟
ام ضاري بتنهيدة/مدري..
رانيا جلست جنبها/شلون ماتدرين يعني؟
ام ضاري/ضاري..
رانيا/شفيه؟
ام ضاري/ماهو بطبعه...فيه شي صاير له؟
رانيا/شي مثل شنو؟
ام ضاري/شي يخص دانة؟
رانيا/يمكن متهاوشين؟عادي تصير....
ام ضاري تنهدت/كان يبيها اللحين من اجيب له طاريها يقلب حاله وتقولين جايب سيرة عدو مو سيرة حبيبة؟
رانيا/؟؟؟؟؟؟؟؟؟؟
ام ضاري/احسه تعبان..مهمو..متضايق منها...بس ماهو راضي يتكلم؟
رانيا/اذا عنده شي بيقوله؟
ام ضاري/وانا مو منتظرته لين يختنق واساله..انا لازم اليوم اعرف منه كل شي وبالتفصيل بعد!!!
///////////////////////////////////////////////////////////////////////
قعد من النوم وهو حاضنها ..فتح عيونه ولقاها تناظره بشكل مباشر...
جاسر بهدوء/صباح الخير؟
ليالي لفت عنه /صباح النور...
جاسر/صار لك زمان قاعدة؟
ليالي وهي تقوم عنه/فيك تقول مانمت اصلا!!
تنهد بقوة واضحة وقال لها/ليه!!!
ليالي/وش اللي بيخليني انام وكل شي متغير حولي!!
جاسر/بس لازم تعودين حالك انك..
ليالي/بها البيت مستحيل اعود نفسي اني اكون موجودة؟
جاسر/يعني انتي مشكلتك البيت؟طيب هاذي محلولة قلت لك اختاري المكان اللي تبينه ومايصير خاطرك الاطيب؟
ليالي/وانا قلت لك بغير بيت خالي متعب ماراح اقعد؟
جاسر/طيب انا اكلم متعب واعرض عليه الموضوع ونشوف وش رايه؟؟بس لو قال لا...شبتسوين؟
ليالي/............
جاسر/يتراواللي لحظتها ماعندك خيار غير الرضوخ ؟
ليالي وهي تقوم تلبس عبايتها/بنشوف؟
جاسر/على وين مستعجلة؟
ليالي/بيتكم يخنقني؟
جاسر/أي بس انا بقوم وبتحمم ولاناسية ان وراي دوام؟
ليالي/اذا خلصت بتلاقيني عند جدي واذا ماكان موجود بكون ملحقي؟
قالتها وطلعت وسكرت وراها الباب وماتركت له مجال يتكلم وقام وهو يتاْفف من تصرفها....
////////////////////////////////////////////////////////////
كان يناظرها وهو محتار...
البارحة طاحت عليه وجاب لها دكتورة وقالت انه لازم ينقلها المستشفى علشان ياخذون منها تحاليل لانه يمكن يكون عندها سوء تغذية لانه مبين من وجهها الاصفرار وانها ماتاْكل زين....
وعطتها كم مهدى...
ومن البارحة وهي نايمة وماقامت..
كان الشحوب مبين عليها والذبول اللي حول عيونها واضح...
تنهد بقوة....
يعني مافي خيار غير اني اخذك على المستشفى؟
والله ماودي اطلعك من ها المكان على أي مكان ثاني,,,,بس تعبك جابرني يابنت الناس...
دق على السايق يشوفه اذا وصل ولا لسه ويوم قال له انه قرب قام يصحيها...
نايف وهو يلمس خدها بيده/صبا...صبا..
صبا كانت بسابع نومة...
نايف وهو يتنهد/صبا...يالله قومي بنروح المستشفى...
صبا بعد مافتحت عيونها قالت بخوف/ليه؟
نايف/عشانك تعبانة.؟
صبا/أي بس انا بخير اللحين خليني اكمل نومي واذا قعدت بكون احسن..
نايف/علشان ترجعين تطيحين عليّ مرة ثانية؟يالله قومي السايق وصل اللحين لبسي عبايتك؟
صبا/بروح مع السايق..؟
نايف وهو يقوم/بكون وراكم؟؟؟قالها وطلع...
تنهدت بقوة وشالت الغطاء من عليها وقامت تلبس وتغسل....
وصل السايق ونزلت له ووراها نايف ويوم ركبت السيارة ومشت ركب سيارته هو بعد بس بذيك اللحظة وقفت سيارة امه جنب العمارة ونزلت منها...
نزل من السيارة يشوف امه...
نايف/يمه؟
ام نايف/هلا وغلا..حمد الله على السلامة؟
نايف/الله يسلمك؟
ام نايف/ليه ماجيت البيت يوم طلعت المستشفى وجيت الشقة؟
نايف بارتباك/ها...
ام نايف/مين بيداريك هنا ماتقولي؟
نايف بعصبية خفيفة/مو محتاج احد يداريني ؟اصلا انا مافيني شي؟
ام نايف/مابتدخلني شقتك ولابظل واقفة بالشارع؟
نايف/يمه مو وقته وبعدين الشقة مكركبة شوي ويبيلي اجيب الشغالة ترتبها؟
ام نايف بحدة/ولافيها احد؟
نايف بصراخ/شتقصدين يعني؟
ام نايف/احنا بالشارع لاتصارخ؟
قالتها ودخلت لباب العمارة وسبقها نايف بخطوات سريعة وفتح شقته وشغل الانوار...
قال بعصبية وهي تدخل/هاذي الشقة قدامك شوفي منو فيها بالله!!
ام نايف وعيونها تدور اثر لااحد/وليش تصارخ؟
نايف/لان ها الكلمة ماهي حلوة يمه؟
ام نايف باستسلام/يمه ..انا ها البنت اللي جت بالمستشفى شككتني بحالي!!يعني ليه بتقول انها زوجتك؟
نايف مسوي انه زعلان/كاهم الغرف قدامك كلهم دخلي وفتشي يمكن اني مخبيها بواحد من الدوالايب؟
ام نايف/يمه لاتزعل مني..بس انت عارف وش معنى..
قاطعها نايف وهو يرفع جواله يوم دق له السايق/يمه انا عندي اجتماع مطولة ولا.؟
ها...وينكم فيه...طيب انا جاي.....
////////////////////////////////////////////////////////////////////////

ابو عبدالرحمان/تريقتي؟
ليالي بهدوء/لا...
مد لها صينيته اللي ماكان ماكل منها شي...
ناظرته بهدوء...وقالت/عليك بالعافية انا بدبر حالي؟
ابو عبدالرحمان/انا مابعد اكلت فيك تاكلين معي؟
ليالي ناظرته وحست بالحسرة..
ابو عبدالرحمان/واختك شمسوية؟ليش اخذها ابوك؟
ليالي باندهاش/اخذها ابوي؟؟؟متى اخذها؟
ابو عبدالرحمان/ليه انتي ماتدرين انه بالامس مر اخذها؟
ليالي بانفعال/لا طبعا؟
ابو عبدالرحمان/ليش وينك فيه يوم يجي ياخذها من على باب بيت عمتك؟
ليالي وهي تبكي/انا كنت مع جاسر؟؟؟؟؟ابوي اخذ اصايل؟كذا وبدون مقدمات؟ليه؟
ابو عبدالرحمان بدون اهتمام/بنته يعني ليش بياخذها؟
ليالي وهي تبكي/بس هو كان راضي انها تبقى مع عمتي؟
ابو عبدالرحمان/زين اكتشف انه مالازم يتركها؟
ليالي ماردت عليه وقامت تمسح دموعها ودخل جاسر بها اللحظة...
ابو عبدالرحمان/حياك يبى تعال افطر؟
كانت عيونه على ليالي اللي تبكي وهي تستفهم عن بكيها..
جاسر/ليالي...
ليالي وهي تمسح دموعها/بتفطر؟
جاسر/لا..بس انتي شفيك؟
وقفت وحبت راس جدها وقالت له/مع السلامة....
طلعت وبعدها دموعها تنزل ويوم ركبوا السيارة لف لها جاسر..
جاسر بحنان/ليالي شفيك؟
ليالي انفجرت بالبكي/اصايل؟
جاسر/شفيها؟
ليالي/ابوي اخذها امس؟
جاسر/...................
////////////////////////////////////////////////////////////////////
ام ضاري باصرار/ابي اعرف شفيك؟
ضاري بنرفزة/مافيني شي؟
ام ضاري/شلون يعني مافيك شي؟
ضاري بصراخ/يعني مافيني شي؟
ام ضاري/انا مو مصدقتك؟
ضاري/مو لازم تصدقيني...؟
رانيا/ضاري..امي ضايق خلقها عليك؟
ضاري بصراخ/وانا صغير علشان يضيق خلقها عليّ!!!
ام ضاري/قلت ولاماقلت ابي اعرف شفيك يعني بعرف شفيك؟ان شاءالله لو نقعد للعصر؟
ضاري قعد مكانه ومارد عليها....
ام ضاري/قول شفيك يمه...وش اللي مضايقك؟
تنهد ضاري بقوة وغمض عيونه وام ضاري ورانيا يطالعون في بعض...
ام ضاري/احد مضايقك يمه؟احد مزعلك؟
ضاري بكبرياء مجروح/دانة؟؟؟تدرين منهي دانة يمه؟
ام ضاري/منهي دانة ياضاري؟
ضاري/دانة هي نفسها ....... تنهد ووقف عن كلامه؟
ام ضاري باهتمام/منهي دانة ياضاري...قول انا اسمعك يمه؟
ضاري بحرقة/اصايل بنت عمي؟؟؟هي نفسها دانة؟
طاح الكاس من يد رانيا وتكسر وقالت بصوت عالي/مستحيل؟؟؟؟؟
//////////////////////////////////////////////////////////////////////////
ام احمد/خلاص يمه....تهاني دقت لها البراح وكلمناها وهي بخير؟
ليالي وهي تبكي عند عمتها/طيب ليش اخذها؟
اثنين بس اللي كانوا عارفين وماقووا يتكلمون بها الموقف..جاسر وتهاني ..التزموا السكوت بها الوقت؟
ام احمد بتنهيدة/والله مدري... بس صدقيني كلمناها وكانت مرتاحة وصوتها طبيعي وسلمت عليك وقالت هي بتدق علينا لانها مابتخلي جوالها مفتوح لاتسمعه ام عبدالله ويتصادر منها؟
ليالي/ابي اروح لها ياعمتي؟
جاسر/شنو يعني تروحين لها؟
ليالي باصرار/ابي اشوف اختي؟روحتها بها الطريقة ,,,
ام احمد/هي بتكلمك اليوم وبس تكلمينها شوفي اذا تروحين ولالا؟
ليالي/بس ياعمتي؟
ام احمد/انتي عارفة ابوك ولو تروحين لها اليوم بيتضايق...اتركيها تقولك هي وش الظروف وبعدين قرري...وبعدين متعب قال ماهو ساكت السبت هو عندها وبيشوف ابوك اذا قدر يقنعه؟
ليالي/متعب انا نسيته وصل البارح؟
ام احمد/أي يمه وقال بيمرك اليوم؟
جاسر/هنا؟
ام احمد/أي..
ليالي طلعت جوالها/تهاني فيك تشحنينه بدق على متعب؟
اخذت تهاني الجوال وطلعت وام احمد استاءذنت عنهم وقامت وظلوا بروحهم..
جاسر تقرب منها وقال بهمس/انتي عارفة بسالفتها مع ضاري؟
ليالي بنفس الهمس/أي...
جاسر/معناته لازم تعرفين انه هو اللي خلاها تروح؟
ليالي بنرفزة/وهو ليش يسوي ها الحقارة بالله!!!
جاسر/شي راجع لهم؟
ليالي برجاء/جاسر انا لازم اشوف اختي الله يخليك؟انت مو داري وش اللي ممكن يصير لها هناك؟
//////////////////////////////////////////////////////////////////////////مرت اكثر من ساعتين وهم بالمستشفى وهو قاعد بالصالة ينتظر...ماقدر يروح وراهم لانه امه جت بالوقت الفاشل؟؟
لايانايف امك جت بالوقت المناسب...تصور انها قدمت جيتها دقايق وشافت صبا؟شكان بيصير؟
بعدين احمد ربك انها مادخلت الغرفة وشافت ثياب صبا بالدولاب؟؟؟؟
تنهد بقوة ورفع جواله يشوف السايق وش يبي...
نايف/ها....خلصتوا..اي خليها تركب انا فوق انتظرها؟

ظلت عيونه على الباب اللي بتجي منه صبا وتذكر للحظة انها مامعها مفتاح كيف بتدخل؟
قام وفتحه وشافها تركب الدرج بتعب.....
دخلت وكانت انسانة ثانية؟
نايف بنرفزة وهو اللي انقلب مزاجه من دخلت امه الصبح..
نايف/سلامات؟
ماردت عليه وظلت مكانها...
نايف وهو يقفل باب الشقة/وش قالت لك الدكتورة.
صبا/.........
نايف بصراخ/وانا اكلم الجدار يعني!!!
صبا بخوف/ها...
نايف بصراخ/سالتك وش قالت لك الدكتورة؟
صبا وهي بتموت من الخوف/نايف....انا...انا حامل صار لي ثلاثة اسابيع؟
///////////////////////////////////////////////////////////////////////////////////////////////////

الله الله بتوقعاتكم لبارت بكرة وموقف نايف من حمل صبا؟وموقف جاسر من ليالي وروحتها بيت ابوها؟وام ضاري وش بتسوي اذا عرفت ان اصايل هي نفسها دانة؟
اشوفكم بكرة ان شاءالله...

مرحبا فيكم من جديد وصباحكم صباح الانوار يالغوالي.....

نجي لبارت اليوم ونشوف وش صار فيه,,,,

البارت الرابع والاربعين,,,,
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,,,,,,,,,,,
ام ضاري بذهول/شنو يعني ها الحكي؟
ضاري بضيق/اللي سمعتيه يعني شبيكون؟
رانيا/انا مو مصدقة؟
ضاري/..........
ام ضاري بصراخ/انت شعرفك انها هي نفسها؟
ضاري بانفعال/هي قالت لي!!
ام ضاري/يمكن انها تكذب عليك؟
ضاري بصراخ/يمه انا تاْكدت بنفسي....
ام ضاري/وش سويت؟وش قلت لها؟
ضاري /ولاشي...دقيت على ابوها يجي ياخذها..
رانيا بصدمة/ليه؟؟؟؟
ضاري بقهر/لاني مااتحمل وجودها بقربي بعد!!!مو كفاية اهانتها لي!!!
ام ضاري/اهانتها لك؟؟؟ليه هي تقدر تهينك بعد!!!
ضاري/الموضوع بالنسبة لي انتهى خلاص ماابي اتكلم فيه....
ام ضاري/أي اللحين فهمت وجودها في بيت عمك ذاك اليوم ويوم اني سالت ليش مشت بسرعة استغربت عمتك عبير من سؤالي!!!!الا تعال عمتك عبير تدري عن السالفة؟
ضاري/لايمه السالفة بيني وبينها بس محد يدري عنها!!!
ام ضاري/معقول هاذي هي بنت البدو القروية؟؟والله ماصدقت يوم شفتها...معقولة تكون بها الجمال؟؟؟انا للحين مو مستوعبة السالفة؟
رانيا لضاري/مو قلت لك قبل بس انت ماسمعتني!!شوف سبحان الله طلعت البنت اللي في بالي وبالك وحدة يعني انت لو شايفها من اول كان وفرت على نفسك ها الصدمة...
ام ضاري/واللحين شبتسوي ياضاري يوم عرفتها؟
ضاري/يبيلي شوية وقت علشان اقرر....
/////////////////////////////////////////////////////////////////////////
نايف بذهول/شنو؟؟؟انا ماسمعت؟؟؟
صبا بخوف اكبر ويدها على بطنها/انا حامل!!!
تقرب منها وعيونه تلمع من الصدمة,,,,,
وكل ماتقرب خطوة رجعت هي خطوة لورى علشان تبعد المسافة بينهم,,,,
نايف بصراخ/حامل؟؟؟حامل يا المجنونة؟؟؟؟منو قال لك احملي اصلا!!!منو قال لك اني ابي منك عيال؟؟؟؟
صبا ببكي/انا مالي شغل؟
نايف بصراخ/وانا اللي لي شغل؟؟؟
صبا/انت عمرك ماجبت ها الطاري...وانا ماافهم بها السوالف,,,
مسكتها يده بقوة وجرتها لعنده وقال لها بصراخ/شلون يعني ماتفهمين؟؟؟انا اللي بقولك سوي ولاتسوين؟
صبا/فكني نايف واللي يعافيك بروحي تعبانة من البارحة؟
فكها صحيح بس بقوة اكبر وطاحت تحت رجله وداس عليها برجلهوقال بصراخ اكبر من قبل/تنزلينه يعني تنزلينه فاهمة؟
صبا ماكان عندها غير دموعها بذيك اللحظة وماقدرت تقول غير كلمة حرام...
نزل لمستواها وقال لها وهو يصفعها على خدها/حرام!!!ومو حرام انك تخدعيني وتحملين من وراي!!!
صبا ببكي/انا مالي شغل؟
نايف بانفعال/مو حرام انك تحطيني بها الموقف قدام نفسي وقدام اهلي؟؟شسوي انا اللحين؟يعني فوق فضيحة المستشفى كملتيها بها المهزلة؟
كان بين كل كلمة والثانية يرفسها رفسة برجله ولايجر شعرها وهو يتكلم بانفعال...
صبا/نايف..
وقف على طوله وقال بتهديد/انا طالع ومابرجع الليل الا اذا فكرتي كيف بتنزلينه وتعطيني التفاصيل سامعة؟
/////////////////////////////////////////////////////////////////////////////
جاسر/ليالي..
ليالي/نعم...
جاسر/خلينا نطلع شوي..
ليالي باعتراض/متعب جاي اللحين؟
جاسر/أي بس....
ليالي/انا مو طالعة قبل لااشوف وش بيسوي متعب مع اصيل؟
جاسر/انا راح اخذك لها...
ليالي/.........انت...ليه؟
جاسر/ليه يعني؟مو زوجتي؟
ليالي/ليش صرت زوجتك بيوم وليلة ياجاسر؟
جاسر اكتفى بانه يتنهد....
ليالي/ممكن اعرف وش النهاية اللي بتكون بينا ياجاسر؟
جاسر/أي نهاية؟
ليالي/نهاية ها الزواج؟لوين بنوصل يعني؟
جاسر/وش ها السؤال الغريب؟
ليالي/غريب!!!ليه صار غريب يعني....انت ناسي اذا مريت بباب ملحقي وش كنت تقولي ياجاسر؟من دخلت بيتكم كم كلمة جرحتني فيها؟ولاهذولا نسيتهم يعني؟تراني لسه ذاكرتهم..وابي اربط بينهم وبين مواقفك اللحين معي بس مولاقية شي يجمع مابينهما....فينا نتكلم بصراحة اذا تبي؟
جاسر/..............
ليالي/يعني بالمختصر ليه انت قلبت فجاْة ؟وش اللي ناوي عليه؟
جاسر بنرفزة/انتي زوجتي..وانا ماكنت شايفك قبل؟
ليالي بسخرية/وبس شفتني غيرت رايك يعني؟
جاسر/فيك تغيرين المو ضوع؟
ليالي/موقبل ماافهم وضعي وش بيكون عليه؟
جاسر/قلت لك انتي زوجتي
ليالي/هاذي فهمتها..وغيرها؟
جاسر بنرفزة/وش تبين انتي!!!
ليالي بداخلها/ابيك تعترف باحساسك هو صدق ولاانا يتراواللي؟؟؟اعترف وريحني علشان انا اريحك بعد؟
ليالي/جاسر انا من حقي اعرف انا لااي جهة بقعد بعدين....لازم اعرف مصيري هنا وش بيصير معك؟بالاول قلت على ورق ومالي شغل فيها...وتغير الحال اللحين وتبينا نقعد في بيت واحد!!يعني لو كنت مكاني ماكنت بتسال ابدا!!!
جاسر/ليالي..انتي....يعني. انا يوم شفتك...يوم شفتك اول مرة ..حسيت....
ليالي/انا مو فاهمة لك شي؟ليه تتكلم كذا وكلامك مقطع؟
جاسربنرفزة/خلاص سكري الموضوع نتكلم فيه بغير وقت مبين ان متعب وصل؟
ابتسمت بداخلها وصارت تناظر صوب الباب....
///////////////////////////////////////////////////////////////////////
كانت قاعدة بهدوء بينها وبين نفسها....
وانفتح الباب بقوة...
تنهدت بقوة ورفعت راسها....
ام عبدالله/ان شاءالله لمتى ها النوم فيك؟
اصايل/محد له شغل فيني؟
ام عبدالله/قومي يالله بدلي ها الثياب لايشوفهم ابوك ويسويلنا سالفة؟
اصايل بلا اهتمام/اولا هاذي بيجاما وش له بعد يسوي سالفة من العدم؟ثانيا اغراضي كلها انزمت مدري توزعت مدري وش صار فيها؟يعني وش تبيني اسوي ولاالبس؟
ام عبدالله/قومي اللحين انتي المطبخ وانا بجيب لك شي من عندي تلبسينه؟
اصايل/انا مو داخلة مطابخ؟
ام عبدالله/نعم!!!
اصايل/انا مو جوعانة؟؟والجوعان يخدم نفسه بها البيت؟
ام عبدالله/لا؟؟؟من متى عاد؟؟؟
اصايل/من اليوم يا.....ياخالتي ؟
ام عبدالله/زين يا اصايل زين؟اذا مافتنت عليك عند ابوك؟
اصايل/فتني منتي ضارة غير نفسك؟
ام عبدالله/وش تقصدين؟
اصايل/كلها كم يوم وفي ناس جايينا هنا....وخيرك كله انا اعرف كيف اقطعه عنك؟
ام عبدالله باهتمام/منوهذولا؟
اصايل رجعت انسدخت من جديد/ماابي اقول.....
ام عبدالله/تكذبين يابنت؟
اصايل/اذا طلعتي سكري وراك الباب تراني طول الليل مو نايمة وابي اريح؟
ام عبدالله/............
اصايل/..............
ام عبدالله اخذت نفسها وطلعت بقهر وسكرت الباب...
اصايل بنفسها/الله ياخذك ان شاءالله ماتمشين الا بها الاسلوب ؟؟جعلك ماتلاقين خير من احد قولي امين؟؟؟
/////////////////////////////////////////////////////////////////////////////
في ستار بكس بالشاطى مول,,,
متعب/مافهمت!!
جاسر/يعني البيت يكون بالنص انت تدفع نص وانا ادفع نص...
متعب/أي.....وينكتب نص باسمك ونص باسمي؟
جاسر/لا..
متعب وليالي ناظروا في بعض..
متعب/شلون يعني؟
جاسر/ينكتب نص باسمك ونص باسم ليالي...
ليالي باعتراض/ليه؟
جاسر/لاني ابي اكتبه باسمك؟
ليالي/وانا ماابيك تكتبه باسمي؟
جاسر/انت شقلت؟
متعب/على شنو؟
جاسر/على العرض؟
متعب/انا اقول انت اقعد يومين ثلاثة قبل لاتتسرع يمكن الوضع مايعجبك معي...
جاسر/انا ابي شي يريح ليالي ومدام هي تبي هناك خلاص انا مااقدر اعترض؟
ليالي/............
متعب/اذا معزم...انا ماعندي مانع...بس مثل ماقلت لك...جرب الموضوع قبل لاتتسرع هذا استقرار ياولد الرميحي ومو سهلة الواحد يسكن مع ناس مايعرفهم؟
جاسر/ماعليه انا حاليا مرتاح ولو في المستقبل تزوجت نقدر نفصل البيت ماهي صعبة؟
ليالي/متعب فيك تطلب لي فرابشينو؟
فهمها متعب انها تبيه يقوم وتتكلم مع جاسر بروحها..
جاسر/انا اطلب لك؟
متعب وقف/لاانا قايم اصلا!!!
ليالي اول ماابتعد متعب/انت ليه تبي تكتب البيت باسمي!!
جاسر/سمعتيني,,,لانك زوجتي؟
ليالي/ومنت خايف؟
جاسر/من شنو؟
ليالي/من أي شي؟
جاسر/لا
ليالي/ولاحتى من زعل اهلك عليك لو عرفوا؟
جاسر بحدة/انا مو صغير يسيرني زعل اهلي عليّ!!!انا اسوي اللي ابيه؟
ليالي/طيب....بس حط في بالك اني ماراح انتظر منك ولامنهم أي اهانة بالمستقبل ياجاسر؟
جاسر/انتي ليه مفكرة اني بهينك؟
ليالي/لاني هذا اللي شفته منك؟
جاسر تنهد وسكت.....
///////////////////////////////////////////////////////////////////////////////
كان قاعد بسيارته قبال البحر طوال اليوم ..من طلع من شقته الضهر لين المغرب اللحين,,,
كل افكاره رايحة لعند صبا....
جيتها المستشفى...امه والنرفزة والربكة اللي سببتها له بجيتها الشقة الصباح وخلته بمزاج سيء للغاية,,,,صبا وها الحمل اللي مايدري من وين جت سالفته بعد!!!
انت الحق معك يانايف...انت عارف ان صبا صغيرة ومالها بها السوالف وبعدين انت قاطع العالم كله عنها كيف بتعرف وبتتعلم وش تسوي؟
توها البنت منفتحة على العالم وانت جيتها على غفلة؟؟؟
بدت اعصابه تروق وتهداْ شوي شوي وهو يتخيل يجيه من صبا ولد يحمل اسمه ويشبهه ولا بنت تشبه امها...
أي بنت لازم تكون بنت وتشبه صبا بكل شي..علشان ..
علشان شنو يانايف...
اعتدل بقعدته بالسيارة وشغلها ومشى...
انا لازم اروح لصبا واقولها تشيل فكرة تنزيل البيبي خلاص..ولازم تجيب لي بنت تشبهها...
بس يانايف انت ذابحها قبل لاتطلع روح خذ لها ورد ولاشي تراضيها فيه وتطيب خاطرها كفاية عليها من امس لليوم ضرب ومذلة ومهانة,,,,
طيب واهلك يانايف مافكرت فيهم؟
اهلي اذا ولدت صبا بقولهم اني متزوج رضوا رضوا مارضوا بكيفهم...بتضل صبا معي بها الشقة وبعيش معها باقي اوقاتي حتى لو اصروا اتزوج غيرها,,,
أي هذا التفكير يانايف مو تذبح البنت من الضرب وبعدين مدري وش تقول؟؟؟
انتظريني شوي ياصبا انا جايك..واللي في بطنك بيربط بينا اكثر صدقيني...
يمكن رب العالمين جابه لنا علشان ياْكد لي اني مااقدر اتخلى عنك ابدا!!!!
////////////////////////////////////////////////////////////////////////////////
ضاري بلؤوم/ياليتني شفتها يوم تقولين لي!!
رانيا/انت اللي رفضت ياضاري؟
ضاري/ماتدري شقد صدمتي صارت يوم عرفت...
رانيا/.............
ضاري بتنهد/حسيت الدنيا كلها تدور فيني وحواليني....معقولة تكون هي؟
رانيا/ليه قالت لك ان اسمها دانة؟
ضاري اكتفى انه يناظرها...
رانيا باصرار/اكيد لها غرض من ها الشي؟
ضاري باحراج/علشان ترد لي كلمتي اللي قلتها؟
رانيا باهتمام/أي كلمة؟
ضاري/انها ماتسوى عندي خادمة؟؟؟
رانيا/وشنو قالت لك؟
ضاري بتنهيدة/قالت لي انت ماتسوى عندي سايق؟؟؟؟
رانيا/شفت الزمن شلون يدور ياضاري؟
ضاري/.............
رانيا/ويوم عرفتها صدق ماتسوى عندك خادمة؟
ضاري بحرقة/تسوى تكون اميرة قلبي وملكة حياتي يارانيا...
رانيا/طيب ليه دقيت على عمي ياخذها؟
ضاري/لاني مالازم ابين ضعفي قدامها يارانيا؟
رانيا بعتاب/الحب مافيه ضعف وخسارة؟الحب ماهو معركة ياضاري....الحب تضحية,,,شوف شقد انت متالم لفراقها؟؟؟
ضاري/كان لازم ااْدبها يارانيا..
رانيا/بها الطريقة؟وهي بعيدة عنك وصوتها ماتسمعه؟
ضاري/بس كم يوم..
رانيا/ليه؟وش ناوي تسوي؟
ضاري/بطلبها من عمي وهو اكيد مابيرفض؟
رانيا بفرح/صدق!!!
ضاري/أي...
رانيا/وبعدين تبتدون اكشن جديد؟
ضاري/يعني في البداية لازم تتاْدب شوي وتندم على تصرفها وبعدين بتعيش اميرة؟
رانيا/لاضاري لاتخربها.....يوم انك متعلق فيها بلاش ها الحركات؟
ضاري باصرار/لا..لازم تتاءدب؟
رانيا/اوووف منك؟طيب وامي بترضى انك تاْخذها؟
ضاري /وانا وش عليّ من امي اصلا!!!انا اللي بتزوج مو هي!!
رانيا/أي...بنشوف وش يصير بعدين...ومني لذاك الوقت تصبح على خير انا رايحة انام؟
////////////////////////////////////////////////////////////////////////////////////بعد مااخذ له بوكيه ورد كبير وكله باللون الاحمر ومر اخذ شوية شوكلاته وحلويات علشان يحتفل معها ..راح للشقة...
كان قلبه يدق بقوة...
حاس باحساس غريب..وبنشوة ماهي طبيعية,,,,
يمكن من كثر الوناسة للقرار اللي هو وصل له يعترف لها بحبه الليلة بعد من يدري!!!
فتح الباب ودخل الاغراض شوي شوي...وبقت سلة الورد في يده وقفل الباب ولف بيحطها على الطاولة بس طاحت من يده على الارض يوم شاف صبا مرمية بمكانها اللي طاحت فيه الضهر؟؟؟
معقولة ماتحركت من ها المكان من اكثر من ثمان ساعات من تركتها!!!
صبا..صًبا..قالها بهمس بينه وبين نفسه وهو يتمنى انها تكون سمعته...
مايدري ليش خاف يتقرب منها...معقولة ماتت!!!
لايانايف انت وش قاعد تقول..اذكر الله...
تقرب منها وخوفه يزداد لحظة بعد الثانية وحط يده على قلبها...الحمد الله تتنفس يعني للحين عايشة,,,,غمض عيونه وتنفس بارتياح ....
نايف بهمس/صبا...صبا..قومي وش فيك؟
مافتحت عيونها....
حاول انه يحركها من مكانها علشان يصحيها وبمجرد مامالت شوي...بانت له اثار دم من تحتها...
نايف بصدمة/صبا...شنو هذا؟ صبا قومي ردي عليّ!!صبا انتي تنزفين؟صب...قولي أي شي؟؟؟
/////////////////////////////////////////////////////////////////////////////
في بيت الرميحي..
ابو جاسر/اللحين وش بتسوي؟
جاسر/باخذ لي بيت مع خالها متعب؟
ام جاسر بنرفزة/ياسلاااام؟؟؟
جاسر/هو بيدفع النص وانا بدفع النص وبنقعد فيه اثنينا...
ام جاسر/وطبعا هاذي فكرتها الساحرة؟
جاسر/لا..هاذي فكرتي انا....انتي ماتبينها هنا ولاهي تبي تقعد هنا؟
هتون بحقد/كنت تشوف أي شقة وتحطها فيها ليش بعد البيت؟
جاسر/والله خالها شاري البيت شاريه قلت اشاركه ولي نص وله نص؟
ابو جاسر/وخالها ماهو متزوج؟
جاسر/اذا تزوج قسمنا البيت مايبيلها شي...
هتون/أي بس هو خاطب على ماسمعنا؟
جاسر/لا...هو ماهو مرتبط اصلا!!!
تغيرت ملامح هتون وشردت بتفكيرها لبعيد...ماهو مرتبط؟؟؟وليش ليالي قالت انه.......طيب ليش يوم قلت له ماانكر ولاقال شي؟
ام جاسر/وكيف وضع خالها المادي؟
جاسر/ممتاز....عنده محل سيارات يبيع ويشتري فيهم نقله من الرياض لهنا....
بالاضافة الى بعض الشغلات العقارية,,,,,
ابو جاسر/ومتى بتنتقلون؟
جاسر/خلال ها الاسبوع ان شاءالله...
دق جواله وكانت ليالي هي المتصلة واعتذر منهم بسرعة وقام لانها اول مرة تدق له...
جاسر/مرحبا...
ليالي/عسى بس مو نايم واتصلت فيك ضايقتك؟
جاسر بتنهيدة/مو كان المفروض تكونين جنبي وتعرفين اذا كنت قاعد ولانايم؟
ليالي/المهم..
جاسر قاطعها/لاتتهربين مني!!!انا سكت عنك لان البيت خلاص يعني بعد كم يوم بتشوفين؟
ليالي/جاسر بغيت اقولك عن شي؟
جاسر/اسمعك...قولي....
ليالي/انا بدرس,,,
جاسر/بتدرسين؟وش بتدرسين؟
ليالي/باخذ مكان اختي بالمعهد...هي ماراحت غير يومين بس....وانا بكمل عنها....
//////////////////////////////////////////////////////////////////////////
تاركة لكم التعليقات والتوقعات....
اشوفكم بكرة على خير ان شاءالله

البارت الخامس والاربعين,,,,
///////////////////////////////////////////////
جاسر/يعني شنو؟
ليالي/يعني بدرس.....مااعتقد فيها اعتراض؟
جاسر/أي بس ياليالي....
ليالي باصرار/من غير بس ياجاسر...هي دورة لغة والثانية دورة كمبيوتر وش فيها بالله؟
جاسر/انا اقصد التوقيت؟
ليالي/انت بتكون بالدوام وبعد ماترجع البيت بساعة بكون انا رجعت...
جاسر/وكم مدتها؟
ليالي/شهر...
جاسر/اممم.....والبيت وتاْثيثه؟
ليالي/يتخلص......
جاسر/يعني انا الوضع كذا مو عاجبني اصلا ياليالي....كل واحد في بيت وكل اللي بينا تلفوناته وبس؟ماتحسينها شوي مو حلوة؟
ليالي بتعمد/عادي....وضعنا كان اردى من كذا وحتى تلفونات مابينا وكل مابغيت تغسل شراعي وقفت ورى الباب وقلت اللي عندك ومشيت؟؟؟
جاسربنرفزة/انتي متى بتنسين ها السالفة؟
ليالي/امممممم مدري...يعتمد على اللي جاي لي....
جاسر/شي ثاني نبي غرفة نوم مثل الاوادم مو مثل اللي انتي حاطتها بالملحق لك انتي بروحك؟
ليالي/البيت كبير وكل واحد بياخذ له غرفة وبيسويها على كيفه لاتشغل بالك؟
جاسربصرامة/ليالي انا اتكلم جد؟
ليالي/متى باروح عند اختي؟
جاسرتنهد/ليه غيرتي الموضوع؟
ليالي/لان في مواضيع اهم منه لازم نخلصها؟
جاسر/اهم من حياتنا؟؟؟
ليالي/سالتك متى بتوديني عند اختي؟
جاسر/خلال ها الاسبوع؟
ليالي/متى يعني؟
جاسر/بشوف وضعي ومتى بقدر اخذ اجازة وبرد عليك...
ليالي/يعني وعد بتوديني؟
جاسر/اكيد....
ليالي/طيب...اتركك تنام تصبح على خير...
جاسربتنهيدة/ومافي شي بعد تصبح على خير؟
ليالي بتجاهل/شي مثل شنو يعني؟
جاسر بتنهيدة وحسرة/ولاشي,,,,
///////////////////////////////////////////////////////////////////////////////////
كان واقف بنص المستشفى محتار وماهو عارف شيسوي,,,,,
ضاري/ها شصار؟
لف له نايف باسى/محد طلع قال لي أي شي؟
ضاري/وانت بذمتك جايبها مستشفى الدمام؟ليه ماوديتها مستشفى خاص؟
نايف تنهد/هذا المكان الوحيد اللي بضمن ان محد من معارفنا بيكون فيه,,
ضاري/ياسلاااام....خل معارفك واهلك على جنب واقعد انتظر اللحين من يطمنك ولايقولك شي...لا وازيدك من الشعر بيت ماراح تشوفها الا بكرة العصر بعد بوقت الزيارة؟
نايف بغضب/على كيفهم هي؟
ضاري/هذا مستشفى حكومي...
نايف/لو يقولونها بس اطلعها من عندهم ال...
مرت ممرضة واشر له ضاري يسالها...
نايف/لو سمحتي...
الممرضة/نعم اخوي؟
نايف/يعني وش صار على اختي صبا؟

ضاري باهتمام بس بينه وبين نفسه/اختك صبا؟؟؟ياحبيبي...
الممرضة/اعتقد انها طلعت من غرفة العمليات وموجودة تحت الملاحظة يمكن بعد ساعة يطلعونها فوق لغرفتها...
نايف باسى/يعني.....يعني الحمل نزل؟
الممرضة/أي...كل اللي سوته مجرد تنظيف..
نايف/امم...
ضاري/طيب متى نقدر نشوفها؟
الممرضة/اللحين مافي زيارة بكرة الزيارة تبتدي من الساعة اربع لين الساعة..
نايف بعصبية/وش اللي مالااقدر اشوفها؟وش ها المسخرة اللي عندكم؟
الممرضة/لو سمحت تكلم باحترام انت بمكان عمل وهذا قانون المستشفى...
ضاري/نايف هدي شوي...
الممرضة/انت شتقرب لها...
نايف/انا اخوها زيد؟
الممرضة/مااعتقد انك بتقدر روح كلم الامن وشوف بس مابيخلونك؟
مشت عنهم..
ضاري باحتقار/يعني انا ماشفت غبية مثلها توني اقولك نايف وتسالك منو انت تقولها زيد وتصدق!!!!وش ها العالم!!!!
نايف/شلون مااشوفها؟
ضاري/انت ليش ماقلت لهم انها زوجتك وقلت انها اختك؟
نايف بتنهيدة/للاحتياط....
ضاري/قلت لي.....
تسند نايف على اقرب جدار وكان يداري زعله بقوة..
ضاري/نايف شفيك؟
نايف بحرقة/الصباح كانت تحمل ببطنها ولدي....كانت بتخليني اصير ابو...واللحين طاح اللي ببطنها والسبب انا!!!انا ماكنت بطيحه ياضاري صدقني...بالعكس انا كان ودي يجي وبقوة....كل الانفعال اللي جاني بالبداية كان من صدمتي بالخبر ويوم رجعت لها ابارك لها ونحتفل طاح الولد؟
ضاري/هدي...هدي...مو مكتوب له اكيد انه يجي بها الظروف اللي بينكم ..على الاقل مو قبل لاتنصلح عيشتكم!!!
/////////////////////////////////////////////////////////////////////////////
ابو ضاري/علامك ياحرمة منتي على بعضك؟
ام ضاري/وليش تبيني اصير على بعضي ان شاءالله؟
ابو ضاري/ها....يعني انتي فيك شي هذا اللي كنت بقوله؟
ام ضاري/انا ابي افهم...كيف قدرت عليه وفرت راسه؟
ابو ضاري/منهي؟
ام ضاري بنرفزة/ومنهي غيرها يعني؟؟؟اصايل بنت اخوك؟
ابو ضاري بتعجب/اصايل ليش وينها اصايل؟وفرت عقل منو؟
ام ضاري باحتقار/انا نسيت انك مو معنا بالدنيا وقاعدة اكلمك بعد!!!
ابو ضاري/............
ام ضاري/بنت اخوك ياحظي كانت هنا وصار بينها وبين ولدك علاقة وتعرفوا على بعض ويوم تعلق فيها ونوى يخطبها وخطبها مباشرة رفضته؟؟؟وقالت له انها اصايل وانها مايشرفها تاخذه لانه مايسوى عندها شي...
ابو ضاري/ابوها اكيد مايدري؟
ام ضاري/اكيد ابوها مايدري ليش بيكون ابوها يدري يعني؟
ابو ضاري/علشان كذا انتي متضايقة؟
ام ضاري بتنهيدة/ولدك يبيها....وذلته وذلتنه معاه بها الطريقة انت فاهم يعني شنو؟
ابو ضاري/لا....
ام ضاري/بعد يقولي لا؟
ابو ضاري/طيب انتي شتفكرين فيه..خلاص الموقف صار وعدى؟
ام ضاري/ياسلااام..موقف وعدى؟ونسكت لها ولانترك ضاري يفكر فيها وهو مسك قلبه ومايتكلم لنا بشي؟
ابو ضاري/اخطبيله وحدة ثانية؟
ام ضاري/ماهو حل صحيح علشان ينساها...بيعذب نفسه وبيعذب بنت الناس معاه لو ماقدر يتخطى مشاعره ناحية اصايل؟
ابو ضاري/وش تبين انتي؟
ام ضاري/انا اقول بعد كم يوم تكلم اخوك يجيب بنته ونملكهم على بعض..ونعرفها قدرها زين ومنهو ضاري ومن ولده....
ابو ضاري/يعني تبينه يتزوجها؟
ام ضاري/طبعا علشان يذلها ويفهمها انها هي اللي ماتسوى شي....انا صحيح للحين عاجبتني وماتوقعتها كذا وبها الجمال بصراحة...يعني رسمت لها صورة ثانية...بس خل ولدي يذلها اول وبعدين نسوي لهم عرس يليق بمستوى ضاري وبجمالها؟
//////////////////////////////////////////////////////////////////////////////////
اصايل/ياسلاااام....
ليالي/هههههه
اصايل/حتى اسمي سرقتيه وبتدرسين فيه ؟
ليالي/شسوي بعد...قلت حرام يضيعون الفلوس كذا؟
اصايل/على قولتك...وجاسر رضى؟
ليالي/الا رضى وحتى اذا مارضى بيرضى غصبا عنه لاني بروح ومابهتم لكلامه؟
اصايل/ياعيني ياعيني,,وش قوة ها الباس ياحلوة؟
ليالي/سلامتك...
اصايل/وين اللي زمان ماترضى تطلع لانها ماشاورت جاسر ولا جاسر مايرضى ولا بقعد في بيت جاسر لين اموت؟
ليالي/هو اللي غيرني.....احساسه عطاني قوة علشان اتغير؟
اصايل/قال شي...
ليالي بتنهيدة/مو بعد...
اصايل بخبث/ومارجعتي معه البيت مرة ثانية وكذبتي عليه من جديد؟
ليالي/لا....قلت له ماراح نجتمع الا بالبيت الجديد؟
اصايل/ومتى بتنتقلون؟متعب يقول بكرة الصباح بتوقعون العقد وبتستلمونه...
ليالي/أي..جاسر يقول العصر لمى يرجع من الدوام بنطلع نختار لنا فرش واثاث,,,,
اصايل/الله الله بغرفتي...
ليالي/متعب قال بيتركها لك انتي تختارينها بنفسك؟
اصايل تنهدت...
ليالي باصرار/بتجين...صدقيني بتجين؟
اصايل/لاتعطيني امل وتعلقيني وبعدين مالااقي الا ام عبد الله بوجهي؟
ليالي/متعب ماراح يسكت قال انه بيجي يكلم ابوي ويترجاه...وانا بجيك جاسر وعدني يجيبني لك خلال ها الاسبوع....وعماتي بعد بيجون....
اصايل/بس ابوي يضل ابوي وضاري عساه البلى اكيد دخل براس ابوي كلام عني....
ليالي/ولايهمك......
اصايل/الجو العام شلونه؟
ليالي/قلت لهتون ان متعب خطب؟
اصايل/زين سويتي فيها بنت اللذينا؟عساها تموت بحسرتها؟
ليالي/ودقت على متعب تساله وتبارك له؟
اصايل/عسى بس مانفى الخبر لها؟يسويها متعب؟
ليالي/ظل ساكت وماعطاها أي اجابة....
اصايل/احسن تستاهل....
ليالي/المهم انا اخليك بروح انام وراي معهد بكرة.....تصبحين على خير..
///////////////////////////////////////////////////////////////////////////////////
اليوم الثاني,,,,
تهاني/هلا وغلا...ماصدقنا تزورينا يابنت بوضاري؟
رانيا/والله اذا تذكرين اخر من وصل انا يوم اعزمكم انتي وليالي واصايل ومالبيتوا ولاحددتوا موعد؟
تهاني/في هاذي معك حق بس صارت ظروف ..
رانيا/ضاري واصايل صح؟
تهاني/ها....
رانيا/لاتسوين روحك ماتدرين عارفة انك تعرفين السالفة كلها؟
تهاني/انتي من قال لك؟
رانيا/ضاري بنفسه؟
تهاني/عساه الهم ان شاءالله؟
رانيا/وش اللي صار ابي اعرف كل شي بالتفصيل؟
تهاني/تقولين قال لك؟
رانيا/بس مو كل التفاصيل...قال لي انه تعلق فيها ويبي يرتبط وطبعا انا بذيك الفترة كنت الح عليه يتعرف على اصايل ويشوفها وهو رافض...
تهاني/أي..
رانيا/وكلم امي عنها والظاهر انهم التقوا مع اصايل بمجمع وامي قالت انها شافتها قبل بس ماقالت وين....وكانت مرحبة فيها....
تهاني/.........
رانيا/وبعدين ضاري فتح معها موضوع العرس وقالت له انها اصايل؟
تهاني/طيب هاذي كل السالفة وش تبين تعرفين بعد!!!
رانيا/اللي يتخلل ه الاحداث؟
تهاني/هههههه رانيا ترى امي وخالتي عبير مايدرون؟
رانيا/وتتوقعين امي ماتقول لهم؟؟
تهاني/ماادري...بس لايطلع الخبر مني ولامنك,,,يصطفلوا هم بروحهم وانا عن نفسي اذا سالوني بنكر أي شي اعرفه؟
رانيا/يمكن ماتصدقيني بس ضاري يبيها؟
تهاني/شلون يعني يبيها؟
رانيا/يعني بيخطبها؟
تهاني/مااعتقد؟
رانيا/ليه تقولين ها الحكي؟
تهاني/لان اصايل ماتبيه...
... /////////////////////////////////////////////////////////////////////////////
غالبه شوقه كثير في انه يسمع صوتها...
ماقدر يقاوم اكثر دق على الجوال اللي عنده واللي اكيد هو لها مو لصديقتها مثل ماكانت تكذب عليه...
كانت قاعدة بروحها مثل كل يوم ويوم شافت رقم ضاري منور الشاشة اللي كانت صامتة دق قلبها بقوة...
شيبي بعد!!!
ليه داق لها؟؟؟؟
ردي يااصايل ردي...انتي مو خايفة منه......
ردت بثقة/نعم...
اول ماسمع صوتها حس انه بيغرق وانه اشتاق لها اكثر ممايتصور..
اصايل/قلنا نعم؟؟
ضاري/شلونك يابنت العم...ولاتبين دانة؟
اصايل بثقة/اللي يريحك؟خير ليه داق لي!!!
ضاري/قلت لك نتطمن عليك؟
اصايل/مو البنت مايحفظها غير ابوها ياضاري؟معناته انا بخير وبالحفظ والصون؟
ضاري/...........
اصايل/في شي ثاني حاب تتطمن عليه؟
ضاري/لا...
اصايل/معناته مع السلامة انا مو فاضية لك ولتلفوناتك؟
ضاري/بعد!!!!
اصايل/أي طبعا...ليش شايفني مشفوحة علشان اكلمك؟
ضاري/أي بس انا للحين ماقلت لاابوك انك كنتي تكلميني وطلعتي معي؟
اصايل بلامبالاة/روح دق له وقوله وش اللي يمنعك بالله!!!!
ضاري/يعني منتي خايفة؟
اصايل/لا طبعا...انا اللي ابيه اخذته...راس ضاري وجبته وذليتك وش ابي بعد؟؟؟خلاص كل شي ماعاد له اهمية عندي!!!
قالت اللي عندها وقفلت الخط بوجهه بدون ماتسمع رده ولااي شي من اللي كان بيقوله...
كان خوفها انها تزيد بالكلام معه ويسمعها احد هو اللي ماخلاها تكمل ولاهي ناوية تعطيه معلقة يحلم فيها الليل بطوله بس ماتبي جوالها يتصادر لو عرف ابوها؟
قفلته بسرعة وخبته وحاولت ترجع لطبيعتها بس اكيد بعد مااثارت براكين الغضب عند ضاري....
ضاري بعصبية/انا؟؟انا تقفل الخط بوجهي اللي ماتستحي؟
جاسر/اصايل؟
ضاري/وفي غيرها ال.....لكن زين يااصايل بتشوفين اللي يخليك ماترفعين عيونك بعينه بعد اليوم؟
جاسر/وش بتسوي؟
ضاري باصرار/بخطيها طبعا!!
جاسر/وبتعيد قصتي انا وليالي؟
ضاري/لا...اصايل شغلها ثاني مو مثل ليالي...اصايل ماتجي الا بالعين الحمرة؟؟؟
/////////////////////////////////////////////////////////////////////////////////////كانت تفتح عيونها وتسكرها ساعات من الالم وساعات من الضيق وساعات من القهر...
مشاعر كثيرة متلخبطة وعايشة داخلها ماهي قادرة تفسرها شنو بالضبط...
جتها الممرضة تسوي الاجراءات الروتينية من ضغط وحرارة وها البيانات..
صبا بتعب/مافي تلفون بالغرفة؟
الممرضة/لا...
صبا/ابي اكلم اهلي....
الممرضة/ماله داعي زيد اخوك من البارح وهو هنا يحرسك وماصدق متى فتحت الزيارة علشان يشوفك...
صبا بدون تصديق وهي تحاول تقوم/زيد هنا؟؟؟؟مين قال له؟
الممرضة/مدري..بس اكيد اللي جابك بلغه لاني اللي سمعته من الممرضات انه ماطلع من البارحة علشان يشوفك؟
صبا حاولت تعدل جلستها وانتبهت على الشي اللي واقف قبالها واللي دخل مع دخلة الممرضة وماحست له...حست باشياء غريبة تنتابها....
الممرضة/ها...توك بسيرة اخوك كاهو طلع لك....يالله ماتشوفين شر؟
طلعت وتركتهم بروحهم يتبادلون رسايل صامتة في مابينهم....
عيونهم بس كانت تقول وتعتب وتتشره بدون مايحكي احد فيهم...
نايف على قرب الخطوات اللي بينه وبينها حس انها بعيدة عنه كثير ..وكثير بعد...
حاول يتمالك شجاعته ويتقرب منها اكثر وكل ماتقرب كل مازادت رغبة صبا بانها تطرده من قدامها اكثر واكثر,,,
وصل لعند راسها وباسها فوقه وقال بهمس/حمد الله على سلامتك يا...
لفت عنه للجهة الثانية وعطته ضهرها بدون ماتتكلم...
تنهد بقوة وجلس قبالها...
نايف برقة وهمس/صبا...
صبا/.......
نايف/صبا انا عارف انك تعبانة وعتابنة عليّ وهذا حقك...بس صدقيني..
قاطعته باشارة من يدها...
صبا بقهر/نايف اطلع برى؟
كل اللي صار انهم ناظروا في بعض...
صبا بنفس القهر/اطلع برى...مو متحملة شوفتك ابدا!!!
نايف بتنهيدة/انا ابي اتطمن عليك؟
صبا/لاتخاف مابتاخذ ذنبي لاني مامت؟؟بتاخذ بس ذنب اللي كان في بطني!!
نايف بتنهيدة/صبا والله ماكان قصدي...ربي يشهد على اللي بقوله؟
صبا ماعطته مجال حطت راسها على المخدة ولفت عنه وغمضت عيونها ورفعت الغطاء عليها...
نايف بترجي/صبا اسمعيني...
صبا/................
نايف/صبا.....
صبا كانت اقرب للموتى منها للاحياء..لاتنفس ,,لاكلام,,,لا شي,,,وحتى عيونها مغمضتها...
مادرت انها باالطريقة هاذي كانت فعلا قاعدة تعذبه ولو فتحت عيونها كان لقت دموعه نازلة من عيونه على خدوده بس للاسف كانت مغمضة..
نايف بندم/عارف اني كنت همجي وانا اضربك بها الطريقة...بس اللي ابيك تعرفينه اني كنت ابي اللي في بطنك صدقيني! حسيت ان ها الشي بيقربنا اكثر....صبا قولي شي...ان شاءالله لو تقولين اكرهك بس لاتظلين ساكتة انا ودي اسمع صوتك...
صبا/.................
مسك يدها الصغيرة ورفعها لشفا يفه وطبع عليها بوسة صغيرة بس كانت عميقة,,,
نايف/اجيب لك شي..خاطرك بشي....اكلتي شي؟
صبا بدون ماتفتح عيونها/ابي ..اطلع..ابي اروح لاامي؟
///////////////////////////////////////////////////////////////////////////////////
على الساعة تسع الا ربع,,,,
ليالي بتعب/خلاص جاسر يكفي اليوم؟
جاسر/انتي قلتي تبين تخلصين كل شي اليوم؟
ليالي/أي بس انا من طلعت من بيت عمتي علشان المعهد ماقعدت ولاارتحت...خلصت من المعهد الاول ورحت الثاني وبعدها طلعت معك علطول...حاسة اني مقدر اواصل؟
جاسر/جوعانة؟
ليالي/نوعا ما...
جاسر/خلاص ننزل نتعشى بمطعم....وين حابة تاكلين؟
ليالي/ابي ارجع البيت لاني ماصليت وابي اكل واتمدد واخذ راحتي؟
جاسر/امممممم...طيب...
ليالي/وش اللي طيب....
جاسر/طيب ركبي السيارة؟
ركبوا وقاموا يسولفون شوي....
ليالي/جاسر انت ماطلع من الخبر ؟
جاسر/أي وليش تبينا نطلع؟
ليال/يعني بيت عمتي مو هنا بالدمام؟
جاسر وقف سيارته قدام فندق الهوليدي ان...
جاسر/أي بس احنا نازلين بالفندق الليلة ومو رايحين بيت عمتي!!
ليالي باعتراض/أي بس ياجاسر؟
جاسر/انتي مو تبين تصلين وتتمددين وتاكلين...يالله قومي بناخذ لنا غرفة فوق وعلى مانطلب لنا عشى تكوني صليتي وتممدتي وارتحتي؟
ليالي/ماابي انزل؟
جاسر/ليه؟
ليالي/.........
حط يده فوق يدها اللي كانت على رجلها رغم انها كانت بتسحبها بس هو جرها بسرعة لعنده وقال بهمس وهو يحضن يدها/ليه ماتبين تنزلين؟
ليالي بارتباك/ماابي..
جاسر بنفس الهمس وهو يقرب يدها من فمه/اكيد في اسباب....
غمضت عيونها بقوة وتنفست بقوة اكبر ونطقت باسمه بهمس...
جاسر/لبيه..
ليالي بهمس/خلينا نرجع؟
جاسر/أي بس انا مصر؟
ليالي/مصر على وشو؟
جاسر/على ان احنا نبات هنا الليلة؟في اشياء كثيرة لازم نتكلم فيها....
ليالي حاولت تسحب يدها بس كانت يد جاسر شادتها بقوة كبيرة
ليالي/جاسر...
ناظرها مباشرة بعد ماتقرب منها وحست بالضياع وان كل الكلام اللي تبي تقوله تبخر بالهواء..
جاسر وهو اقرب من انفاسها/اممم وش تبين؟
ماعرفت تتكلم ولاحتى تنطق بشي...حتى عيونها نزلتها علشان لاتضيع في عيونه,,,
/////////////////////////////////////////////////////////////////////
اشوفكم بكرة على خير ان شاءالله

البارت السادس والاربعين,,,,///////////////////////////////////////////
اكثر من اربع ساعات قضاها نايف وهو مع صبا...
بس كل واحد كان بعالمه ومابينهم غير الصمت والصمت القاتل!!!
كل ماحاول يكلمها بكلمة لقى نفسه عاجز يقول أي شي او يبرر أي تصرف...
كان صدها عنه معذبه ومقطعه,,,,طول الوقت لافة وجهها للجهة الثانية وعيونها مغمضة ودموعها تسيل وكل ماحاول يتكلم رفعت يدها واشرت له يسكت,,,
اصلا وش كان بيقول؟؟؟
هو بنفسه حاس بتاءنيب الضمير...يمكن انه جاءه ها الاحساس متاْخر بس قاعد يعذبه...يعذبه كثير,,,,,
ظل معها لين انتهت الزيارة واستاْذن ووقف على راسها يسالها اذا كانت تبي شي ومالقى غير الصمت,,,
كان كل شوي يمسح دموعه لايفضحونه قدامها بس هي ماكانت معها اصلا..هي يكفيها بذاك الوقت عذابها والمها,,,,
نايف بصوت مبحوح/صبا انا ماشي الزيارة انتهت تبين شي؟
صبا كانت في صمت مطبق,,,,
نايف والندم باين عليه/صبا..اسمعيني بس اسمعي اللي بقوله؟
صبا بحدة وبدون ماتفتح عيونها/سمعت الزيارة انتهت!!!ياليت ماتكلف على نفسك وتجي مرة ثانية وتضيع وقتك؟؟؟عطي زيد خبر يجي ياخذني من هنا لو سمحت؟
تنهد بقوة وظل يناظرها باخر ثواني وبعدها طلع,,,,
لوين..مايدري....لااي مكان يتنفس فيه ويطلع ضيقه اللي ذابحه؟
///////////////////////////////////////////////////////////////////////////////////جاسر /يالله نزلنا؟
ليالي/ماابي انزل؟
جاسر/ليه؟
ليالي/...مافي سبب محدد...
جاسر/توك تقولين جوعانة وتعبانة وتبين تصلين,,,يوم لقينا مكان ننزل فيه غيرتي رايك؟
ليالي/انا ماقلت لك تعال جيبني فندق!!!توقعتك توديني البيت؟
جاسر/ماانتي يوم طلعتي من البيت رحتي مع متعب للفندق اللي هو فيه ماقلتي شي؟
ليالي/متعب شي وانت شي ثاني؟
جاسر بقهر/شنو يعني هو شي وانا شي ثاني!!!
ليالي/يعني خلك واقعي متعب خالي واكثر بعد وطول عمرنا عايشين ومتربين سوا وماافترقنا الا قبل مدة بسيطة والحمد الله رجعنا,,,يعني حياتنا مفتوحة كل واحد للثاني,,,بس انت ياجاسر؟
جاسر /انا شنو؟
ليالي/انت غريب عني؟؟؟
جاسر بضيق/انا ولد عمك وزوجك كيف غريب عنك بالله!!!
ليالي/وضعنا فارض علينا نكون اغراب؟
جاسر/انتي اللي فارضة ها الشي مو الواقع؟
ليالي/لا ياجاسر بالبداية انت اخترته...وماصار لك كم يوم من غيرت رايك فيه,,,يعني مو معقولة انا بحياتي لاشفتك ولااعرف عنك أي شي تبيني ابسط العلاقة بيني وبينك مثل ماهي مبسوطة مع متعب؟
جاسر/ولمتى بتظلين حاطة حواجز بينا ان شاءالله؟؟؟
ليالي/مدري...
جاسر بهدوء/ليال...هاذي فرصتنا نتقرب من بعض وكل واحد يحكي عن نفسه للثاني ويفهم الثاني شنو وشنو طلباته؟
ليالي/بس في سؤال مهم ياجاسر؟
جاسر/اللي هو؟
ليالي/ليه؟
جاسر ناظرها بتعجب/شنو اللي ليه؟
ليالي/ليه غيرت رايك وشلت سالفة ان زواجنا يكون على الورق بس وتبي تبدي حياة جديدة معي!!!!ليه وش اللي صار وتغير ابي افهم؟ومن حقي اعرف؟
جاسر تنهد بقوة وهو يناظرها وظلت تناظره بثبات..
جاسر بتلعثم/قلت لك...يعني انا يوم شفتك ماحسبتك انتي.....يعني صورتك في بالي شي ثاني....
ليالي/بس انا مااحسه سبب مقنع...وعلشان ارضخ لك ونفتح صفحة جديدة لازم تقنعني؟
جاسر بحدة /معناته قومي ندخل علشان اقنعك؟؟؟
لف للجهة اللي ورى واخذ منها كيس كان موجود ونزل من السيارة وفتح بابها ومد يده لها وسحبها علشان تنزل بدون أي تفاهم,,,,
//////////////////////////////////////////////////////////////////////////////////
عبير/تصدق يبى لها وحشة اصايل...يمكن انا مااشوفها كل يوم بس تعودت اسمع صوتها وضحكتها,,,,
ابو عبدالرحمان/هناك احسن لها من هني؟
عبير/في شنو ياحسرة؟
ابو عبدالرحمان/البنت ماتنترك غير عند اهلها ياعبير.....
عبير/أي بس اذا كانوا اهلها فيهم خير؟؟؟وانت تعرف اخوي زين؟
ابو عبدالرحمان/تظل بنته ويظل مسؤل عنها.....
عبير/يمكن لو قعدت شوي بس كان جاها نصيبها وتيسرت مع زوجها....
ابو عبدالرحمان/وفكرك ابوها بيوافق على معرس هو مايعرف منو؟
عبير/وليه مايوافق ان شاءالله!!!كلنا نعرف ها المعرس منو ومن ولده؟
ابو عبدالرحمان/بس اخوك عقليته متحجرة وماتقدرين تقنعينه بشي هو مو مخطط له؟
عبير تنهدت/انا نهاية الاسبوع بروح لهم؟
ابو عبدالرحمان/ولاتروحين ولاتذلين نفسك؟؟يعني ماتعرفين اخوك لايحب يستقبل احد عنده ولايقوم بضيافته؟
عبير/انا مو رايحة عنده ولاابيه يضيفني!!انا رايحة اشوفها هي....وافهم شسالفة الروحة المفاجئة اللي صارت وماقال لااحد عنها؟
ابو عبدالرحمان/كلميه على التلفون بدل ماتروحين وتبهدلين حالك؟
عبير/يعني ماتعرف ولدك...مايبي يرد ولاانا ذبحت حالي مع اختي من اول يوم ومارد علينا ولو ماهي عندها جوالها ماكنا تطمنا عليها....
ابو عبدالرحمان/...........
عبير/سمعت يبى...جاسر يبي يسوي عرس؟
ابو عبدالرحمان/لمنو؟
عبير/له...هو وليالي؟
ابو عبدالرحمان/غريبة وش الطاري يعني؟
عبير/والله مدري...ها الجاسر قلب مرة وحدة والله يستر من قلبته؟
ابو عبدالرحمان/يمكن الله هداه...
عبير/الله يسمع منك...البنت ماتستاهل غير الخير والله..ويكفي ان امه وخواته ناصبين لها الكراهية والعداوة وماهم طايقينها,,,
ابو عبدالرحمان/يعني ماهم حاضرين عرسه؟
عبير/والله مدري..هو حدده بعد اسبوعين وحجز كل شي بس الظاهر ان ليالي مااتدري عن شي مااشوفها تكلمت...
ابو عبدالرحمان/وانتوا شعرفكم؟
عبير/ولدك اتصل يشره ويعتب يقول ان ام جاسر ماهي بحاضرة لانها زعلانة من ولدها؟
ابو عبدالرحمان/تزعل من ولدها وترمي الزعل عليكم؟؟؟ماتروح تتفاهم مع ولدها؟
///////////////////////////////////////////////////////////////////////////////////ابو عبدالله/انتي شمقعدك لها الحزة بالله؟؟؟قومي انقلعي نامي؟
اصايل بفتور/ماني نعسانة ومافيني النوم؟
ابو عبدالله بعصبية/مصيعة هناك تنسينها هنا يابنت ال..
ام عبدالله/هدي شوي يارجال ماهي مستاهلة منك....خلها وقت ماتنعس هي بتقوم بروحها تنام ماهي صغيرة؟
ابو عبدالله/وانا مااعرف انام ووحدة من البنات صاحية مارقدت!!
اصايل/اوووف ياربي,,,يعني بشرد من البيت لاسمح الله!!!منت قافل الباب الف قفلة وفوقهم حاط قفل والمفتاح عندك؟بالله كيف بطلع بنط السور وبكسر عظامي!!!
ابو عبدالله/شوف قليلة الحيا ترفع صوتها عليّ شلون؟تعالي هنا خلني ااءدبك؟
اصايل/انا ماقلت شي.....
ام عبدالله/استسمحي من ابوك يالله...
اصايل/انتي اخر وحدة تتكلمين يالفتانة؟
ام عبدالله بمسكنة/شفت...كل تعبي ضايع مع بنياتك اخرتها اطلع فتانة؟؟؟؟حسبي الله ونعم الوكيل؟لوجه الله ماابي منك ولامن اختك شي؟
اصايل/على اصايل ياام عبدالله!!!
ابو عبدالله بصراخ/بنت!!!حاكي خالتك عدل وعدلي لسانك مو رحتي يومين صعتي على كيفك ورجعتي بعد مانسيتي الاداب شلون صايرة؟
اصايل قامت وهي تكلم نفسها/انا فاهمة كيف الاداب صايرة وخل اللي مو فاهم يفهم؟
ام عبدالله/من تقصدين يابنت الناس؟
اصايل/بشنو؟
ام عبدالله/بللي مو فاهم؟
اصايل/ماقصدت احد..وبعدين يكفي اني ماذكرت أي اسم علشان تسووا لي فيها؟
قالتها ودخلت غرفتها وسكرت الباب وراها..
ام عبدالله بعصبية/عاجبك لسانها الطويل عليّ!!ماتحترمني ماكاني حسبة امها؟
ابو عبدالله/انا محد بيوديني بداهية غيرها؟
ام عبدالله/هذا اللي اخذته منك ومن حنتك؟كان ادبتها قبل شوي ...
ابو عبدالله/انا مو متعب حالي معها بعد اليوم..
ام عبدالله/شلون يعني بتتركها على كيفها ترمي علينا بكلامها اللي يعل القلب؟
ابو عبدالله/لا...من بكرة بروح ادور لها على معرس يكفيني شرها وشر لسانها ويفكني منها؟
من ورى الباب فتحت اصايل عيونها بقوة,,,,,
عريس!!!!لي انا!!!!لا..مو هذا اللي ابيه ولاحلمت فيه ولابنيت حياتي انتظره؟؟؟؟
لو يسويها اذبح حالي ولااخذه؟؟؟هذا من صدقه يشوف لي عريس من واحد من معارفه اللي من نفس طقته؟
غمضت عيونها وهي تستعرض أي اسم تدق له وتخبره بها الخبر...ليالي ولامتعب ولاعمتها ام احمد ولاعمتها عبير ولاتهاني؟
منو فيهم ممكن يفهمها وهي بها الوضع؟
/////////////////////////////////////////////////////////////////////////////////////

اخر الليل بالفندق,,,,
جاسر/وش قاعدة تسوين؟
كانت ماسكة لها بيبسي وواقفة قبال النافذة تشربه,,,
ليالي بدون اهتمام/ولاشي..اناظر بالشارع,,,
جاسر تمدد على الفراش/ليش فيه شي مميز ها الشارع؟
ليالي/لا...بس جوه غير عن ها الجو؟
جاسر/ليالي...انتي عاجبتك حياة التشتت اللي احنا عايشينها وماكانه زوجين؟
ليالي تنهدت/لاتعيد وتزيد بنفس الموضوع ياجاسر...تكلمنا وانتهينا..
جاسر بهدوء/طيب قربي خلنا نتكلم اكثر ونفهم بعض اكثر...
ليالي وهي تناظر/وش تبي تفهم؟
جاسر/كل شي....
ليالي/وليش ماتبدي انت وتتكلم عن حياتك؟
جاسر تنهد/وليش واقفة بعيدة...قربي هنا وتعالي نسولف....
ليالي/.
جاسر/صحيح..انا اسف....انا دخلت الملحق وجبت لك من غرفتك بيجاما....
اشر للكيس اللي كان شايله معه من السيارة؟
ليالي بهدوء/ومن سمح لك تدخل غرفتي بدون اذني؟
جاسر/فكرتها غرفتنا اثنينا وانصدمت انها لك بروحك؟
ليالي/انت عارف انها لي بروحي فلاتقعد تلف وتدور...
غمضت عيونها وعقلها الباطن يقولها معناته اليوم فتح الدولاب وقولب بكل شي وشاف كل الثياب الموجودة,,,,
فتحت عينها على همس قريب منها ويوم فتحتها كان جاسر متقرب منها لدرجة كبيرة,,,
ليالي بارتباك/في شي؟
جاسر بخبث/ضايقك اني ادخل غرفتك وافتح دولابك؟
ليالي/لا...
جاسر/يعني كلها اسبوع ولااسبوعين وبتكون لنا غرفتنا المشتركة وانا بشوف اغراضك وانتي بتشوفي اغراضي وين المشكلة؟
ليالي/انا ماقلت لك ان في مشكلة من الاساس؟
جاسر بهمس/قومي بدلي....تاْخر الوقت؟
لياليبرواق/تاْخر على شنو؟
جاسر بضيق/واللي كانت تعبانة بالسيارة وين راحت ولاتعبها راح؟
ليالي/بالضبط....مافيني شي وحابة اسهر...وبعدين انا بيني وبينك مااحب انام بفنادق ماارتاح ابدا ومايجيني نوم؟
جاسر بتاْفف وهمس/انتي تبين تجننيني؟
ليالي ببراْة/ليه؟
جاسر بنرفزة/شيلي ها البيبسي من يدك وتعالي انا انتظرك؟
ليالي/لا...
جاسر/شنو اللي لا انا زوجك؟
ليالي/ادري انك زوجي بس اذا انت مفكر اني بتجاوب معك وبعطيك شي فاانت غلطان؟؟؟
جاسر/نعم!!!!تهدديني بعد!!
ليالي تنهدت/جاسر افهمني...مو قبل مانكون صريحين مع بعض بكل شي ووضعنا يستقر ويتسكر علينا باب واحد؟
جاسر/الباب ومتسكر ومن ناحيتي صريح وماعندي أي شي اضيفه ووضعي مستقر ..الظاهر ها الاشياء انتي تواجهينها بنفسك؟
ليالي بهمس/ليش مستعجل؟
جاسر بضيق/لانك زوجتي!!
ليالي بهدوء/وبظل زوجتك الليلة وبكرة ماراح اكون؟
جاسر/ليالي..
ليالي/اذا انا زوجتك بظل زوجتك على طول الا اذا في بالك نية ثانية قولها من اللحين وخلنا على بر؟
جاسر/انتي ليه مو مصدقتني؟
ليالي بثبات وهي تناظر بعيونه/في شي بعيونك يقولي وياكد ان في شي منت راضي تعترف فيه...وانا حابة كثير اعرفه قبل لاابتدي حياتي معك ياجاسر؟
/////////////////////////////////////////////////////////////////////////////////////اصايل بذهول/يتزوجني؟؟؟
تهاني/أي هي قالت كذا!!!
اصايل/ضاري قال لها انه بيتزوجني؟
تهاني/علامك؟؟؟أي قال كذا مو بس لها لاامه بعد!!
اصايل/يعني حتى امه عرفت اني بنت عمه؟
تهاني/أي....تقول رانيا مثل ماانصدمنا امي انصدمت...
اصايل/طيب وماقالت لك اذا كانت امه معارضة ها الزواج ولالا؟
تهاني/ماقالت كل اللي قالته ان ضاري قال بياخذك حتى غصبا عنك انتي!!
اصايل/حلو حلو...يعني اذاخلصت من العريس اللي بيجيبه ابوي ماراح اخلص من ضويري؟
تهاني/ماشكلك فرحانة؟
اصايل/هاذي اكبر مصيبة ياتهاني...اني اتزوج ضاري؟
تهاني/بالعكس خلي المواجهة تكون بينكم اكبر؟
اصايل/افهميني بيكون زوجي وبيكون له الحق عليّ بكل شي وانا بكون تحته ضعيفة....
بدون ها الزواج معادلتنا وحدة....
تهاني/تتزوجين ضاري وتكونين بينا ولاتتزوجين اللي بيجيبه ابوك؟
اصايل/بس انا اكره ضاري كيف اتزوجه بالله!!!
تهاني/شبتسوين يعني؟
اصايل/مدري....متعب قال انه بيمر يكلم ابوي ..وانا واثقة مليون في المية ابوي ماراح يرضى...بس بهرب مع متعب؟
تهاني/جنيتي ؟؟؟
اصايل/هذا خياري الوحيد...يا اني اهرب معه ولااتزوج واحد مدري وش بيكون ولااتزوج ضاري؟
تهاني/تزوجي ضاري؟
اصايل/لاحووول...شلون اتزوجه وهو اهاني وذلني ؟
تهاني/انتي بعد ذليتيه واهنتيه؟
اصايل/ماابيه...انا مااطيقه؟
تهاني/والحل؟
اصايل/مدري.....ليالي مارجعت؟
تهاني/انتي وش عرفك انها طالعة؟
اصايل/قالت لي انها مع جاسر كانوا يتعشون بالفندق؟
تهاني/ماشكلها بترجع.....المهم خلنا منها..
اصايل/ان شاءالله يكون مجرد كلام ومايسويها؟
تهاني/غبية مثلك ماصادفت!!كيف تدعين بها الدعوة؟
اصايل/وش فيها.
تهاني/مافيها شي بس افرضي انه ماجاء تتوقعين ابوك بيزوجك امير يعني!!يمكن يزوجك واحد اصغر عياله اكبر منك وبينه وبين القبر شعرة وماخذ ثلاث غيرك غير اللي مطلقهم؟؟مايسويها ابوك؟
اصايل/.......................اذا اخذت ضاري بطلع عينه كل يوم هوشة؟
تهاني/يبى ان شاءالله تطلعين روحه مو بس عينه بس اخذيه؟
//////////////////////////////////////////////////////////////////////////////////////اليوم الثاني الصباح ,,,
جاسر/علامك...شكلك مو نايم؟
نايف/وين اشوف النوم بس ياجاسر؟
ضاري بلامبالاة/ليه شفيك؟
نايف بتنهيدة/بالامس كان المفروض انتظر تسعة شهور ويجيني اللي يحمل اسمي...واليوم مافي غير العذاب اللي انا عايشه؟
ضاري/انت مو قاصد تنزله فلاتحمل نفسك مسؤلية كبيرة..بعدين باول الايام يكون بعده ماتكون ونزلته مايبي لها شي؟
جاسر/وانت بتساعده وبتشجعه بعد!!
ضاري/هذا الواقع...
جاسر/لامو هذا الواقع!!لو ماتعودت يدك تضربها وتنمد عليها ماكنت خسرتها هي واللي في بطنها؟
نايف بخوف/يعني..انا خسرت صبا؟
ضاري/كيف يخسرها وهي زوجته؟
جاسر/فكرك بترد لك مثل الاول؟كلام الحب واعترافها لك بيرجع!!انسى يانايف...
نايف تنهد تنهيدة عذاب وقال/طول الامس وانا ابي منها كلمة وحدة وماعبرتني...كل اللي قالته انها تبي ترجع بيتهم وبس؟؟
ضاري/انت لاتسمع لها ولاترجعها بيتهم ومصيرها بتنسى اذا رجعت معك...
جاسر/انت بس وش اللي حادك على الضرب ابي افهم؟
ضاري/ليش ماتسوي مثله يانايف تسحبها معك الفندق وتجيب راسها؟مو عدل ياجاسر؟
جاسر/بالاول وبالاخير هي مرتي...
ضاري/بس ماقدرت عليها يارجال ؟؟
جاسر/انا ماابي منها شي غصبا عنها؟
نايف/أي بس هي مرتك وغصبا عنها تسلم نفسها؟
جاسر/ومن قال لك اني برضى اخذها غصبا عنها؟؟؟خلها تطول وتعرض بس بالنهاية تجيني برضاها ماابيها تكرهني من اول ليلة بينا!!
ضاري/والله شاطرة بنت العم اللي غيرت كل المفاهيم؟
جاسر/والله ثنتينهم بنات العم شطار؟؟؟واللي اشتاقوا لها ودقوا عليها بالامس علشان يسمعون صوتها ماهي شطارة فيها؟
ضاري/انا ماكنت مشتاق لها؟
نايف/وليش دقيت لها اجل؟
ضاري/بس...اتشمت فيها؟
جاسر/طيب وليه تبي تتزوجها؟
ضاري/علشان اكسر راسها؟
نايف/انا قلت كذا عن صبا...بس ماكانت هاذي نيتي؟
جاسر/يالله اعترفوا اثنينكم ليش قالبينها عليّ انا بس!!!قول انك غرقان بااصايل لين القاع ومتن متحمل فراقها؟؟؟وانت قول منت قادر تتخيل حياتك بعيد عن صبا وكيف بتكون؟
نايف/انا ابي حل؟اليوم بيرخصونها وانا مو عارف شسوي؟
ضاري/ردها معك؟
جاسر/اتركها على راحتها تفكر واطلب رضاها مرة ثانية وشوف؟
نايف/واذا رفضت تجي معي من جديد؟
جاسر/تظل زوجها وانت بيدك كل شي وقضية اخوها تفتحها من جديد؟
ضاري/بس اذا بعدت ممكن...
جاسر/انت صاحب كل شي يانايف وبالاول وبالاخير ماراح تطلقها لو شيصير ليش تعند معها وهي بظرف مرض...خلها ترتاح وتبتعد عنك وتغير جو...زورها كل يوم وترجاها كل يوم بس خليها تصفي شوي من الشحنات اللي انت مليتهم عليها قبل؟
////////////////////////////////////////////////////////////////////////////////////
نور/ماتشوفين شر ياعمري؟
صبا كانت تبكي.....
نور/خلاص ياصبا خلاص...لاتبكين؟
صبا وهي تمسح دموعها/ليش قلت له اني احبه يانور ليش؟؟؟هذا وحش ماهو بانسان؟تعبت جسمي كله انهلك من ضربه؟
نور/لاتقعدين معه منتي مجبورة؟
صبا/واذا مارضى يردني لااهلي ولامارضوا هم يستقبلوني؟
نور/اهلك ماراح يرفضونك بس اهم شي هو يقتنع ويوافق انه يردك لهم؟
صبا/انا تعبانة يانور تعبانة...
نور/زين انك دقيتي عليه....بالاول يوم تكلمي تخرعت من صوتك مافهمت ولاشي بس شوي شوي استوعبت كلامك...
صبا بتنهيدة/خسرت كل شي معاه...دراستي...شبابي...ولدي...مابقى لي شي؟
نور/ليش تقولين ها الحكي ياصبا...انتي ماخسرتي شي؟
صبا/........
نور/كل شي قدامك..المستقبل بكبره قدامك...بترجعين تداومين السنة هاذي وبتعيدين كل شي وحياتك بتمشي طبيعي لين يجي ولد الحلال اللي..
قاطعتها صبا/انتي وش قاعدة تقولين؟أي ولد حلال وانا على ذمة نايف؟
نور/ليش ماهو مطلقك؟
صبا/والله مدري.....
نور/اذا مارضى يطلقك هدديه انك بتفضحينه عند اهله واذا قال لك مابتوصلين لهم قولي له انك خبرتيني واني انا اللي بقول لهم وهو مابيوصل لي وعلى مايوصل اكون بلغت اهله؟
صبا/نايف مايجي ابدا كذا انا اعرفه؟
نور/وشلون يجي بالله!!!بااحبك؟؟؟؟مااشوفها سوت شي غير انها نزلت اللي في بطنك؟
صبا تنهدت/احسن له مايعيش...حرام ينحبس معي بحياتي اللي انجبرت عليها,,,,
نور/انتي هدي اللحين وسمي باسم الله مسوية لك سلطة مكرونة اللي تحبينها...
صبا/أي والله ميتة جوع خبرك انا مااكل اكل مستشفيات؟
نور/هههه انتي كل شي ماتاكلينه مو بس المستشفيات؟
صبا وهي تمسح دموعها/احس عمري صار اربعين ومابعد دخلت العشرين؟؟؟
نور/خلاص صبا..اذا بنقعد نحاتي همومنا ونركض وراها تراها ماتخلص...
صبا/منو جابك؟
نور/اخوي محمد...
صبا/شلونه مالقى له وظيفة للحين؟
نور/الله يسمع منك.....لالقى له وظيفة ولاهو قادر يشوف عياله اللي اخذتهم مرته ومايدرون وينها فيه,,,,
صبا/صدق محد خالي بها العالم بس مصيبة عن مصيبة تفرق....الله يمون بعونه....
نور/صبا...قومي بالسلامة ترى اشتقت لك ولسوالفنا..
نايف دخل بها اللحظة وكانت صبا توها بتحط الملعقة بفمها وبس شافته شالتها بسرعة وتنهدت بقوة,,
نايف/عفوا؟
نور وهي قايمة/انا بمرك بكرة.....اذا بغيتي شي اتصلي فيني؟
صبا/بلغي امي اني هنا طيب...
نور/يالله...ماتشوفين شر؟
بعد ماطلعت..
نايف/منو هاذي؟
صبا/.............
نايف/سالتك منو هاذي؟
صبا/....
نايف/طيب شلونك اليوم؟
صبا/..............
تقرب منها وجلس على حافة سريرها ومسك الملعقة بياْكلها بنفسه وصدت عنه للجهة الثانية...
نايف بحسرة/صبا...
صبا وهي مغمضة عيونها/لاتنطق اسمي لاني اكرهه كل ماسمعته منك؟
ترك الملعقة وتنهد وطلع جواله...
نايف/امك تي تكلمك...
لفت له بسرعة...
وعطاها الجوال..
نايف/دقي على زيد انا قايل لهم بس اوصل لك بخليك تكلمينهم؟
مسكت جواله اللي بيده واول مالامست مسك يدها وسحبتها هي بسرعة منه باشمئزاز..
تنهد وتركها...
دقت على رقم زيد وجاوبتها امها اللي من سمعت صوتها قامت تبكي وماتكلمت ولاكلمة,,,,
اخذ منها الجوال وهو يمسح على شعرها وهي مسكرة وجهها بيدينها وتبكي..
نايف/لا بس تعبانة شوي......لا...ماله داعي اليوم بيرخصونها وانا بشوف الاجراءات وبس تخلص بعطيكم خبر.......
سكر وضمها لصدره وهي تبعده..
نايف بهمس/خلاص ياصبا خلاص...
صبا ببكي/بعد عني...انت اكثر انسان اكرهه بها العالم!!ياليتك موتني معه وفكيتني من شوفتك مرة ثانية؟؟؟
///////////////////////////////////////////////////////////////////////////////////
باقي ربع ساعة ويجي جاسر...
لازم تبدين معه سياسة جديدة ياليالي,,,
سياسية تقربينه وتبعدينه على كيفك وبمزاجك..لين يعترف ويقولها...
وش عندك من ثياب حلوة يابنت عمتي.....
شالت لها تنورة قصيرة سودة مع قميص كريمي ستاني بياقة وبدون اكمام...واخذت لها بوت ولبسته....
اليوم يومي بما ان عمتي طالعة ومافي غير تهاني وبسمة هنا...
خله يجي ويرتاح وبعدها نطلع على شنو مستعجلين,,,
تهاني دخلت/ها..اشوف ناس سراقة تبوق اغراضي!!
ليالي/شنسوي مالنا غيرك؟
تهاني/تعالي انتي اللحين منتي متزوجة الرجال وبتنتقلين معه؟
ليالي/أي...
تهاني/ماناوية تجهزين لك ثياب جديدة وحلوة وحركات؟
ليالي بحزن/بدون اصايل؟
تهاني/هذيك بنجيبها لو من شعرها...
ابتسمت لها.....
تهاني/يالله عاد ودي اتسوق من زمان عن الطلعة؟
ليالي/اصايل ماراحت غير من يومين يعني صار لك يومين بس ماطلعتي؟
تهاني/الله يذكرها بالخير ها البنت اللي تجنن دوم نطلع ونستانس مو مثل بعض الناس صاكين يدهم بيد ها الزوج ولايدرون عن احد؟
ليالي/حرام عليك؟؟؟بس ولايهمك بكرة نطلع من الضهر بعد المعهد ومانرجع؟
تهاني/وجويسر؟
ليالي/خله يولي...
تهاني/هههه أي كذا تعجبيني خلك ثقيلة؟

ليالي رفعت جوالها اللي يدق....
ليالي/هلا جاسر......اي ادخل شوي..بس لان عندي شغلة مع تهاني وماابي اتركك بالسيارة؟
تهاني/ليش تكذبينه عليه؟
ليالي ابتسمت ووقفت/مالك شغل؟
تهاني وهي تناظرها/على شان يشوفك كذا صح؟بالسيارة عليك عبايتك بس هنا...اممم..
ليالي/انتي كل شي تعرفينه؟
تهاني/تحسينها مشكلة صح؟
ليالي/الا مشكلة ونص؟
/////////////////////////////////////////////////////////
اشوفكم بكرة على خير ان شاءالله

متى تصحون انتوا!!
من بدري تبون البارت..ماتنامون؟؟ههه انا اخلي بنتي تروح الروضة واريح لي شويات وبعدين اقول بقوم لكم ههههه

بس تسلمون ياقلبي على تواصلكم ربي مايحرمني منكم ابدا وين ماكنتوا...

البارت السادس والاربعين
,,,,/////////////////////////////////////////
دخلت له المجلس بعد خمس دقايق من وصوله وانتظاره ولقته يناظر صوب الباب اللي هي بتكون جاية منه...
توقفت عينه عليها وعلى لبسها,,,,تقربت منه ومدت يدها تسلم عليه وهذي اول مرة تسلم عليه مصافحة ..
مد يده لاشعوريا وهو يناظرها ومايدري اذا كان رد السلام ولاقال شي ثاني....
ليالي/معليش انا اسفة اخرتك
جاسر/مالبستي للحين...قالها وهو بعده يناظرها...
ليالي/وباْخرك شويتين اذا ماعندك مانع؟
جاسر/في شي؟
ليالي/سلامتك بس سالفة بيني وبين تهاني ولازم نخلصها اللحين...
جاسر/اممم...ضرورية يعني؟
ليالي/عطيني بس عشر دقايق...ولو حبيت ناْجل موعدنا لغير يوم؟
جاسر تسند/لالا ماعندي مشكلة بظل انتظرك هنا....عمتي ماهي هنا؟
ليالي/لا ..طلعت....
تنهد بقوة يوم وقفت وقال اسمها بهمس واستغرب كيف لفت عليه لانه ماكان سامع نفسه وهو يناديها/ليالي..
ليالي/خير...
جاسر باهتمام وبغيرة/انتي تتجولين بالبيت بها اللبس؟؟؟
ليالي ناظرت نفسها ورفعت راسها وقالت له /مافهمت عليك وش تقصد بالضبط؟
جاسر بتنهيدة/يعني زوج عمتي واحمد....
ليالي/لاتطمن انا طول وقتي بالعباية بس لاني عارفة ان زوج عمتي بالبحرين اليوم وماهو راد الا اخر الليل عنده عرس معزوم عليه وماخذ احمد معاه....تطمنت ولافي شي ثاني؟؟؟
جاسر/.............
ليالي/اقدر اروح اخلص شغلي ولابعده التحقيق جاري؟
جاسر/ليش عادته تحقيق عاد!!زوجك ولي الحق اسالك على مااظن؟
ليالي/بس مو باللهجة ذي اللي تحسس الطرف الثاني انه مجرم؟
جاسر ببراْة/انا حسستك كذا!!!
ليالي/ليش متصور انك حسستني بشي ثاني؟
جاسر/لاعاد...يمكن اكون غلطان بتصوير مشاعري بس مو معناته ان هذا قصدي...
ليالي لفت عنه واكبر ابتسامة على وجهها وقالت بلااهتمام وهي تمشي صوب الباب/صار خير...بخلص وبجيب عبايتي؟
////////////////////////////////////////////////////////////////////
طول الطريق من المستشفى للشقة وهي ساكتة وسرحانة بعالم ثاني...
اول سؤال سالته نفسها ليش بيوصلني بنفسه ماخلى السايق؟وليش مجلسني جنبه معقولة ماهو خايف يشوفه احد ولايبي يكسب رضاي مثل مايقولون؟؟
اتركي عنك نايف ياصبا وكل شي يتعلق فيه.....وفكري هل بيحقق لك طلبك وبيوصلك عند اهلك ولالا...لانك ماراح تكلمينه ولابنص كلمة بعد اليوم؟حط يده على يدها وظل ماسكها طول الطريق..
نايف/خاطرك بشي اخذ لك اياه؟
صبا/...............
نايف/ودك تاكلين شي معين؟
صبا/.............
نايف/تبين شي ...قولي انا مو فاهم شي من سكوتك؟تعبانة تبين تردين المستشفى ولاتروحين مستشفى ثاني؟
صبا/.............
تنهد بقوة وهو يناظرها...كان وضعه معها اشبه لو كان قاعد يكلم تمثال من صخر ماينطق!!!!
كانت مارة عليه ها الحال من قبل مع صبا وجرب حقرانها وصدها....
بس مو بها الطريقة ...صحيح كانت زعلانة منه بالمرة اللي فاتت بس ها المرة غير...ها المرة جت بعد اعترافها بحبه والاكيد انها خبرت حبه وشوقه اللي فاضحه لها ومو بعيد ان اعترف لها بلحظة من لحظاتهم الخاصة وماانتبه على نفسه!!
ها المرة جاية بعد تعب صبا ومعاناتها....ماهو قادر يشوفها كذا وهو يحس انه المذنبوكان بيموتها هي بعد بهمجيته وضربه....
تنهد بقوة يوم وصلوا للعمارة اللي هم ساكنين فيها...
رفعت راسها وناظرت المكان بحزن.....
وقالت بنفسها يعني ماتغير شي ولابيتغير ياصبا بترجعين لنفس الوضع ولنفس الذل والمهانة....
تنهدت بقوة ونزلت يوم فتح لها الباب ومشت بدون ماتناظره...
ركبت وهي حافظة المكان بقلبها وتمشي وعيونها مغمضة,,,
متى ربي بيخلصني من ها السجن اللي تتمناها الف وحدة متى؟؟؟؟

فتح لها الباب ودخلت ولقت ثنتين هناك تقربوا منها...وحدة كانت تشيل عبايتها....ومبين عليها الشغالة اللي جايبها نايف...والثانية كانت ممرضة ...اللي اخذتها من يدها وودتها على فراشها علشان ترتاح..
كانت عيونها قبال عيون نايف ذيك اللحظة وهي تقوله بلغة العيون موهذا اللي ابيه يانايف صدقني!!!!
نايف/ليلي ديري بالك على مدام صبا؟
ليالي/من عيوني استاز ...بدي جيب لك شوربة تشربيها...
قامت وتركتهم بروحهم وتقرب منها وقعد على طرف فراشها...
كانت الدموع بدت تنزل منها وقالت بهدوء وهي تمسح دموعها/تقدر تبعد لان قربك صار يخنقني!!!!!
غمض عيونه بالقوة...اول مرة يحس بالجرح بكرامته,,,,,يمكن يسمعها باي موقف ومن أي انسان ومايهتم بس من صبا وبها الوضع كان لها تاْثير ثاني...حتى دموعه تجمعت بعيونه بس ماكان فيه مفر هو اللي ابتدى المعركة وخسارته باينة وواضحة.؟
نايف/صبا...
صبا/......
نايف/صبا انا كلمت زيد وهو جايب امك واختك بيقعدون معك كم يوم لين تطيبين.....
قالها وتمنى يشوف منها أي انفعال بس ظلت مثل ماهي تمثال مايتكلم..تنهد بقوة وهو يرفع يدها الباردة لعنده ويقول برجى/قولي أي شي ياصبا بس لاتظلين ساكتة؟
//////////////////////////////////////////////////////////////////////////متعب/يعني شلون ياام عبدالله؟
ام عبدالله/ابوها مايتفاهم من رجعت وانا مدري ليش رجعها يعني انها ترد من جديد هاذي سامحني فيها؟
متعب/انا اقولك بتقعد معي شاري لها بيت بنقعد فيه بروحنا؟
ام عبدالله/وبكم شريت البيت؟
متعب/يعني اللحين أي الاهم بكم شريت البيت ولاانها تقعد معك هنا وتضيق عليك؟
ام عبدالله/مدام انك صريح معي يامتعب خلني اكون صريحة معك ياولدي هي مضيقة عليّ نعم مضيقة عليّ!! وودي بطلعتها من البيت اليوم قبل بكرة بس شسوي في ابوها اخليه يذبحها ويفكنا منها؟
متعب تنهد/حاولي..اقنعيه بقد مافيك انتي املي الوحيد؟
ام عبدالله/متعب بسالك وجاوبني..
متعب/خير..
ام عبدالله/باعت ذهبها هي واختها اللي من عند امهم؟
متعب/أي؟
ام عبدالله/انا قايلة ماهو بالبيت قلبت عليه الدنيا؟وين كان؟
متعب/عند عمتهم عبير...
ام عبدالله/اووووف....وكم عندها اللحين ووين راحت فلوسها؟
متعب/فلوسها موجودة ماراحت مكان؟
ام عبدالله/يعني اذا ماتت اللحين بيورثها ابوها صح؟
متعب/لا...الظاهر انها موصية مايجوون لاابوها؟
ام عبدالله/شفت هاذي مافي مثلها بنكران الجميل......حتى ماتبي ترد الحقوق..
متعب/يابنت الناس البنت عايشة الله يطول بعمرها وانتي تتكلمين بورث وماورث؟شها الحكي عاد!!!
ام عبدالله/اقول متعب يمه وش ها الاغراض اللي جايبهم معك؟
متعب/ابد والله شوية اغراض لك وللبنات...مو من مقامكم..بس ماعليه...
اخذت الاغراض وماعلق..
متعب/اقول ام عبدالله اقدر اشوف اصايل ولالا؟
ام عبدالله/اللحين بناديها بس لاتطول ابوها قربت جيته قوم اطلع قبل لايجي؟
متعب/وانتي لاتنسين تقنعينه ترى الحلوان كله لك؟
///////////////////////////////////////////////////////////////////////////

في السيارة,,,
ليالي/بكرة بتوصل غرفة النوم صح؟
جاسر/أي...
ليالي/بكرة ماراح نطلع ياجاسر..
جاسر باعتراض/ليه؟؟
ليالي/بطلع السوق مع تهاني.....
جاسر/ومايصير اجي معكم؟
ليالي/.............
جاسر/وش بتاخذون من السوق؟
ليالي/بس شوية ثياب وشوية اغراض يعني وش بناخذ؟
جاسر/الثياب لك ولالها؟
ليالي/لي ولها...
جاسر/مدام لك يعني جيتي ضرورية؟
ليالي/ليه....قالتها بتعمد....
جاسر بهمس/علشان اشوف وش بتلبسين لي اذا صرنا في بيت بروحنا مثل اليوم مثلا؟
ليالي/......................
حط يده فوق يدها وسكتوا اثنينهم....
جاسر/ليالي...
ليالي/نعم....
جاسر/وين سرحتي؟
ليالي/موجودة؟
جاسر/طيب وكم بتاخذين بالسوق؟
ليالي/بعد مااخلص بروح البيت وبرتب اغراضي فيه واغراض متعب...
جاسر/وانا اغراضي من بيرتبهم؟
ليالي/انت وديتهم البيت؟
جاسر/لا...
ليالي/اذا بتوديهم برتبهم لك مافي مشكلة؟
جاسر/يعني بكرة بعد ماتخلصين من السوق بتروحين البيت؟
ليالي/أي....
جاسر/حلو.....معناته الاربعاء بنطلع على بيتكم...
ليالي/صدق!!!!
جاسر/جربتني قبل وعدتك وماوفيت؟
ليالي/أي..
جاسر/أي!!!
ليالي/يعني قلت ان عرسنا بيكون على ورق وبس!!!وغيرت رايك اللحين؟
جاسر بتنهيدة طويلة/مابتنتهين من ها السالفة؟
ليالي/لين اعرف وش اللي غير كل الامور....
///////////////////////////////////////////////////////////////////////////نايف/هذا صوت الباب اكيد وصلوا...
تمنى ترفع راسها ولاتقول بشي بس ظلت مثل ماهي......
صاحبت فتحة الباب ضجة واصوات تبين اصحابها...
لف نايف لعند الباب واول من دخل زيد...
زيد/السلام عليكم...
نايف/وعليكم السلام...قالها بدون نفس..
زيد باحرات/شلونك عم نايف؟
هني بس رفعت راسها تناظر بزيد بكره وحقد عم نايف عاد!!!ليه!!!!بس ماقالت أي شي...وماغاب ها الشي عن نايف اللي كان يراقبها..
نايف/حمد اختك السلامة...
زيد مسوي مهتم/سلامات صبوي ماتشوفين شر؟
زين انها قدرت تقوله/الشر مايجيك؟
ام زيد/وينها صبا يمه..
زيد/تعالي يمه صبا هنا...
ام زيد/وانت تركتني واقفة مع اختك ودخلت عنا......يمه صبا شفيك يمه.....
اول ماوقفت امها عند الباب وهي تلهث من التعب شالت الغطاء من عليها بتروح لها وماانتبهت انها كانت تبكي...بس انتبهت على يد نايف اللي كانت مانعتها من القومة..
نايف بهمس/شوي شوي على نفسك توك طالعة من المستشفى؟
رمت عليه نظرة حقد اكبر من اللي ناظرتها بزيد ولانها تبكي كانت نظرتها اشد تاْثير...شال يده من عليه وقامت لاامها ورمت نفسها بحضنها وقامت تبكي بصوت عالي...
ام زيد/ماتشوفين شر يايمه....قولي الحمد الله على كل حال؟
صبا وهي تشاهق/يمه لاتتركيني؟
ام زيد/هذا انا جنبك يمه....تعالي ارتاحي لاتبكين مو زين لك توك طالعة من المستشفى وتعبانة.....
وصلتها لعند فراشها وجلست جنبها من الجهة الثانية لان نايف ماغير مكانه.....
ام زيد/هدي يمه هدي.......يو سامحني ياولدي ماشفتك...شلونك؟
نايف باقتضاب/بخير....
ام زيد/اكلتي شي؟
صبا/لا....
ام زيد/انا مسوية لك عصيدة خل اقوم اجيبها لك...
صبا/انتي قعدي...خلي زيد يجيبها وش عنده...
زيد/أي وش عليه قعدي تدلعي علينا...بس ولايهمك اجيبها...
نايف/اسمعني زيد..انا طالع اللحين وبترك صبا بامانتك وعهدتك...وش ماتبي سوي لها....وجيب لها...برد الليل..واذا تعبت دق لي تلفون...والممرضة هنا موجودة.....
زيد/سم طال عمرك؟
اول ماطلع نايف من الباب سمعها تقول لزيد بحقد وعصبية/سم الله بدنك ان شاءالله قول امين!!!!
زيد/ها صبا مصدقة حالك؟
صبا بعصبية/انا قعدة هنا مو قاعدة سامعني؟؟؟تنطق انت وياه ماتهموني؟؟؟خلاص اكثر من كذا مااتحمل سمعتني مافيني اتحمل أي شي...
ام زيد/سمي بالرحمان يايمه وهدي....
دق قلبه بقوة وهو يقفل باب الشقة...معقولة تطلع؟؟؟؟لامستحيل زيد هنا وهو عارف اني اذا قلت سويت ماراح يطلعها؟؟؟؟ليش ياصبا تكرهيني ليش؟؟؟؟
صدقيني انا غرقان فيك...عطيني فرصة اقولك واشرح لك؟
//////////////////////////////////////////////////////////////////////
منى/صدق مو وجه نعمة ابدا!!!
صبا/.........
منى/اللحين عايشة بها المكان الفخم اللي يرد الروح وتبين تردين بيتنا المكسر؟
صبا/جربي عيشي بها السجن يوم واحد واحكمي وش تختارين؟
زيد/مايبيلها كلام هنا طبعا!!!
صبا بنرفزة/اصلا انتوا اثنينكم الكلام ضايع معكم؟
منى/بعدين انتي كيف سقطتي!!!
صبا/وليش تبين تعرفين؟
زيد/لانك مجنونة تحملين من نايف التميمي وتسقطين الولد؟يبى هذا بيورث الخير كله بعدين كيف تخلينه يروح؟
منى/هذا من غباء اختك اللي ماتفهم شي بها الدنيا؟
ام زيد/خلوا اختكم تعبانة ولاتضيقون خلقها؟
صبا/يوم اني ماافهم شي بالدنيا ليش رميتوني عليه؟
زيد/رجعنا لنفس الموال...هاذي الشغالة شقالت اسمها؟
منى/تينا...
زيد/ياتينا...ياتينا وصمخ...
الشغالة/نعم بابا..
زيد حط رجل على الثانية /سوي لي شاي...
الشغالة/ان شاءالله بابا...
زيد/تعالي وين رايحة ؟سالتيني وش ابيه انا؟؟؟يمكن احمر ويمكن اخضر؟علطول بتروحين ماتدرين؟
الشغالة وقفت منحرجة...
منى/زين تسوي فيها تاخذ فلوس على قعدتها....من زمان وهي عندك ياصبا..
صبا بتعب/لا...اليوم جابهم هي والممرضة؟
زيد/أي زيد ذكرتوني قايل بروح اتفلسف عليها ذيك الثانية شوي؟
ام زيد بقهر/يمه..عن الطياشة اللي مالها داعي وخل بنت الاوادم بحالها؟ماهي هنا علشان تلعب زوج اختك جايبها تداري اختك؟
منة/وش فيها اختي عاد!!كاهي شزينها وش حلاوتها مافيها الا العافية؟
صبا/.................
ام زيد/تتوجعين يمه؟
منى/يمه لاتدلعينها انتي كل مادلعتيها كبر راسها وقالت بترك ها البيت وبرد معكم!!
صبا باصرار/وها المرة انا عند كلمتي!!برد يعني برد مو منتظرة يذبحني حضرته؟
ام زيد بحسرة/يضربك ياصبا؟
تنهدت صبا وقالت بقهر/وش اللي نزل اللي في بطني غير ضربه عاد يايمه؟
سكتوا ثلاثتهم وماحد علق بشي...
زيد/يمكن انتي تعاندين وترفعين صوتك عليه؟؟يعني لو انتي مرتي وتسوين كذا اكيد بتنرفز منك وبمد يدي عليك؟
منى بتاْييد/أي صادق زيد اكيد انتي السبب؟
صبا باصرار/لو شيكون السبب...انا مع ولد ها الناس مو قاعدة لو شيصير بالعالم واذا اجبرتوني لاتلومون الا نفسكم ؟؟؟
/////////////////////////////////////////////////////////////////////
اليوم الثاني,,,,,
في بيت الرميجي..
كانت ام جاسر وبناتها قاعدين....
نزل جاسر وبيده شنطة ثيابه...
شمايل/مسافر؟
جاسر ابتسم/لا...
ام جاسر/وين شايل اغراضك اجل؟
جاسر/بخلي السايق يطرشهم....وينه مادخل؟
ثامر/كاهو عند الباب ينتظرك خل الشغالة تطلعهم له...
جت الشغالة وشالت الشنطة منه وقعد جاسر جنبهم وبيده مظاريف حطهم على الطاولة....
ام جاسر باهامام/ماقلت وين مودي اغراضك؟الجمعية؟
جاسر/أي جمعية يمه؟
هتون/اجل وين موديهم؟
جاسر/بيتي؟
ام جاسر/بيتك؟أي بيت؟
جاسر/يمه شفيك..البيت اللي شريته انا ومتعب...انا قايل لكم؟
ام جاسر/وليش موديهم هناك؟

شمايل/مايبيلها كلام يمه...معناته خلاص بينتقل هناك...
جاسر/أي بنتقل...
ام جاسر بعصبية/شنو؟؟؟تنتقل؟؟؟وليش بالله!!!
جاسر/يعني ليش يمه؟بروح اسكن مع زوجتي ولاانتي عاجبك كل واحد فينا ببيت؟
هتون بعصبية/يعني هذا شورها بنت الاصول؟انها تطلعك من عندنا وتتفرغ لك بروحها؟
جاسر/وش ها الحكي الماصخ؟
ام جاسر/انا مو موافقة؟
جاسر/يمه انتي ماتبينها هنا صح ولالا؟
ام جاسر بعناد/جيبها هنا...بس لاتقعد معها هناك بذاك البيت؟
جاسر/ليش غيرتي رايك؟انتي ماكنتي تبينها...
هتون/خلاص كاهي غيرت رايها امي وروح جيبها وتعالوا....
جاسر بنرفزة/هاذي بطايق العرس بيكون الاسبوع الجاس لاتقولون بعد ماتدرون؟
طلع وتركهم......
ام جاسر/هذا اللي قاصر بعد...علشان يقولون لو مايبيها ماحط لها بيت بروحها؟
شمايل وهي تقراْ البطايق/وازيدك من الشعر بيت يمه...العرس بقاعة السيف؟
هتون/جاسر جن....اكيد مسوية له شي ها الساحرة انا اعرفها ام سحور من يوم يومها؟
ام جاسر/انا شقول للعالم اللحين؟الله يصلحك بس ياجاسر على ها المصاايب...
هتون/دق على السايق ياثامر وقول له تقولك هتون بس توصل الاغراض ترجع لها....انا بقوم البس عبايتي؟
شمايل/وين بتروحين؟
هتون بحقد/بروح ااءدب ها البدوية....على بالها ساكتين وراضين بللي تبيه وتقرره؟
////////////////////////////////////////////////////////////////
ام نايف/انت تعال انا بيني وبينك سالفة؟
نايف وهو يطفي سيجارته/في شي...
ام نايف قعدت قباله/انت مو ملاحظ انك ها اليومين زعلان ودايم شارد وها السيجارة ماتفارقك؟وابوك يقول حتى الشركة ماتروح؟
نايف بضيق/مالي نفس شي يمه...
ام نايف/علامك يمه...كلمني ..صارحني انا امك؟
نايف بتنهيدة طويلة/شتبيني اقولك يعني يايمه؟
ام نايف/شفيك؟
نايف/ولاشي..
ام نايف/وش اللي مضايقك؟
نايف بشرود/ولاشي...
ام نايف/مايصير....حالتك ماهي بعاجبتني يمه...وانا قايلة اليوم بتفرغ لك لاني طالعة ولاني رايحة اهم شي اعرف شفيك؟
نايف/يمه....وبدون مقدمات انا متزوج؟
ام نايف بصدمة/متزوج!!!!يعني البنت اللي بالمستشفى ماكانت مجنونة يانايف؟
نايف/............
ام نايف/واذا منت حاطها بشقتك وين حاطها؟
نايف/في بيت اهلها؟
ام نايف/حلو حلو..عاش ولدي والله!!انت تقعد عند نسباك يانايف؟انت ولد العز والخير...ولد التميمي تسكن عندهم؟
نايف/ماعندي خيار ثاني؟
ام نايف/ياسلالااااام؟وش اللي مضايقك اللحين؟
نايف بضيق/تعبانة...
ام نايف/زوجتك..اقصد طليقتك؟
ناظرها بدون مايرد عليها...
ام نايف/وشنو فيها بالله؟
نايف بتنهيدة/سقطت!!!!كانت حامل وسقطت؟
ام نايف/........باي شهر؟
نايف/توها ماكملت حتى الاول.....
ام نايف/من زمان انت متزوجها؟
نايف/صار لي شهرين ونص....
ام نايف/وليش كذبت عليّ يوم سالتك وجيتك الشقة؟
نايف/...........
ام نايف/متى بتطلقها؟
رفع عيونه وقال بذهول/اطلقها!!!منو قال اني بطلقها عاد!!!
ام نايف/ياسلااااام...تبي تخليها على ذمتك لمتى ان شاءالله!!!لين يعرف ابوك بها السالفة؟
نايف/خله يعرف....وش فيها..انا متزوجها بالحلال؟
ام نايف بصرامة/نايف...
نايف بعصبية/سمعي يمه...انا ماقلت لك علشان تقولين لي طلق....انا قلت لك علشان تعرفين ان في وحدة بحياتي,,,,واني ظالمها معي كثير علشانكم؟بس مافيني اظلمها اكثر بعد؟
ام نايف/وش ها الحكي؟انت عارف ابوك اذا عرف وش بيسوي..اول شي روحة الشركة مابتروح ...و
قاطعها نايف/انا بقوله ومن قال لك اني بسكت!!!انا ابي اطلع من ها الشركة؟ابي اطلع من عالمكم؟ابي اطلع من ها البرستيج اللي خنقني!!!!تعبت....خسرتها...ذليتها واهنتها كثير وانا احبها بس علشان برستيجكم انتوا اللي عيشتوني فيه وخليتوني احسب له حساب وانا ماابيه!!!
ام نايف/اسمعني زين...
نايف/ساعة المنى اللي انفصل بحياتي عن شركة ابوي...وبعدين من قال لك انه بيتخلى عني...كل الشركة انبت بتعبي انا ولاهو غرقان مايدري هو اللي عليه يمول المشاريع ويطلع برى السعودية وانا اللي عليّ كل شي؟ابوي مايقدر يستغني عنه وهذي انا ضامنها...
ام نايف/وش القصد من ها الحكي؟
نايف/انتوا تبوني اتزوج وحدة ثانية...بس لاتنتظرون اني اطلق زوجتي علشانها ولاانها تقعد معي بالسر اكثر من كذا!!!!بتكون الاولية بحياتي وبقلبي الوحيدة.واذا بسوي شي ثاني علشانكم بس طلاق ماراح اطلقها؟؟؟
////////////////////////////////////////////////////////////////////////////كانوا بالحديقة ذيك اللحظة يرتبون فيها الكراسي ..
تهاني/انا بدخل اجيب لي شي اشربه...تعبت وانا اساعدك؟
ليالي/مشاءالله...تعبك مايبيله شي؟
تهاني/انا عطيني الثياب وابتعدي عني...بس رتبي هنا وجيبي وحطي مو من خصوصايتي؟مشاءالله شغالتنا ماهي مقصرة؟
ليالي/درينا عاد لاتقعدي تعايرينا كل شوي بشغالتكم؟
تهاني/هههه للتذكير ليس الا....
ليالي/جيبي لي شي انا بعد اشربه مت من العطش؟
تهاني/خلي خالك يروح يجيب لنا عشى؟
ليالي/يكون يعني مستحية تقولين له؟والله محد مستحي الا هو مسكين...ماغير سوي وجيب وحط...وهو مايدري عنك نحيسة؟
تهاني/الله يسامحك......مت وانا اقنع في امي تتركني اروح معك بكرة لااصايل مارضت تقولي المرة رايحة مع زوجها انتي ليش بعد بالنص؟
ليالي/صادقة عليك عمتي مغثة مرة؟
تهاني/زين لكن؟قالت لي اذا مااقتنع خالك من ليالي وزوجها بتروح هي وبتحاول تقنعه...
ليالي/والله اني خايفة ابوي مايرضى بس جاسر طمني ووعدني خير..
تهاني بخبث/جاسر وجاسر ...نشوف وش النهاية؟
قالتها ودخلت...وليالي قامت تفرش المفرش فوق الطاول,,وسمعت جرس الباب بس ماراحت له لانه متعب موجود والشغالة موجودة وجاسر عنده مفتاح ولو وحدة من عماتها بتكلم قبل....
جاها صوت هتون من وراها بقوة/هذا اللي تبينه؟بيت بروحك؟
لفت لها وماقالت شي......
هتون بحقد/اكرهك....وماكرهت احد بالعالم كثرك؟
ليالي/أي...
هتون/حتى اختك ماهي مثلك...دايم تدعين الطيبة ومغطية وجهك بها القناع وانتي اصلا عقرب سام؟
ليالي/خلصيني وش بغيتي؟
هتون/ليش قلتيلي انه ارتبط بوحدة ثانية؟تبين تقطعين عني كل امل؟
ليالي/ليش انتي للحين عايشة على الامل؟
هتون/حياتي انا ومتعب انتي مالك شغل فيها؟
ليالي/لي....متعب اخوي وماارضى احد يذله ولايكذب عليه ويعلقه وبالنهاية يرميه...وبعدها يجي يبي يرده من جديد....متعب ماهو لعبة بيدك ياهتون؟انتي رفضتيه من البداية لااسباب محد يعرفها غيرك ولااحنا مستعدين نسمعها بعد!!!خلاص اتركيه يكمل حياته بعيد عنك ولا حلى بعينك اللحين؟
هتون/طول عمرنا نحب بعض لاتوقفين انتي بالنص بينا!!
ليالي/يمكن انتي تحبين...بس هو شالك من تفكيره خلاص؟
هتون بتهديد/ليالي انتي مالك شغل؟ولاتحلمين تقعدين مع جاسر هنا بترجعين البيت وبنتصافى من جديد؟
ليالي/وبامر منو ارد بيتكم ان شاءالله؟بامرك ولابامر امك ولاخالتك؟انا امشي ورى زوجي...وهو اللي طلب مني نكون هنا؟
هتون/واذا زوجك غير رايه وقال لك تعالي نروح هناك بتمشين معه صح؟
ليالي/بس انا ماجاني منه خبر...اصلا توه جايب لي اغراضه ارتبهم....ليش بيتعب نفسه وبينقل وبيحوس....
هتون/بتندمين ياليالي صدقيني....
متعب من وراهم/اقول ليالي....تبون شي انا طالع؟
وقف قلب هتون اللي ماتوقعت وجوده هنا....
ظلت ليالي تناظر بمتعب وبهتون....
متعب/اسالك تبين شي انا بطلع مشوار وبعدين برد؟
ليالي/.......
متعب/تهاني تبين شي؟
هتون حست بضيق وتغيرت ملامح وجهها......
ليالي/متعب انا بندم؟
متعب/تندمين؟ليش بتندمين؟
ليالي/مدري اسال هتون هي تقول اني بندم؟
متعب/هتون؟؟؟هتون وش يدخلها بالسالفة؟
قعدت ليالي على الكرسي اللي جنبها وهي تناظر بمتعب اللي ماتحرك من مكانه وهو مو فاهم عليها وبين هتون اللي جمدت بمكانها...
طلعت تهاني بها الوقت ومعاها اثنين بيبسي...
تهاني بصدمة/هتون؟وش تبين؟يعني اقصد وش جايبك لنا؟
متعب بصدمة/هتون؟؟؟؟؟؟؟
ليالي/تيسر مانبي شي واذا بغينا دقينا عليك بس لاتبطي ولاتسرع؟

مايدري أي موقف انحط فيه ولاوش ممكن يسوي...بس زين انه قدر ياخذ نفسه ويمشي قبل لايسمع صوتها ولايشوفها؟؟؟؟
///////////////////////////////////////////////////////////////////////////

نايف/مبسوطة ان اهلك معك؟
صبا/................
نايف بهمس/صبا لاتجننيني...ابي اسمع صوتك؟
صبا/...............
نايف/انا جايبهم هنا علشانك وقلت بيغيرون نفسيتك؟
صبا/.....
نايف بتنهيدة/وش تبين...تبين صاحبتك تجيك...بروح اجيبها لك بنفسي؟
صبا/.................
نايف بتذلل/صبا مايصير كذا...انا صاير مثل الذليل تحتك..كل اللي ابيه اني اسمع صوتك ولك يومين من طلعتي ماتكلميني؟

صبا/..............
نايف بتنهيدة/قولي لي وش اللي تبينه..وش اللي بيريحك؟
اخذت ورقة وقلم كانوا جنبها وكتبت له(ابي اروح عند اهلي ماابي اقعد معك)
وعطتها اياها....
نايف بضيق/حتى ماتقدرين تتكلمين معي تكتبين لي اللي تبينه بورقة؟
صبا/............
نايف/طيب اهلك وعندك ليش تبين تروحين هناك؟
صبا/......................
نايف/في كلام كثير ابي اقوله لك وابي نتفاهم عليه؟
صبا بحدة/اضربني منو ماسكك؟.لاوجود اهلي ولاوجود أي شي يمنعك من ها الشي؟
نايف/انا...انا ماقلت ها الشي؟
صبا بنفس الحدة/انت قلت نبي نتفاهم!!وانا من عرفتك بغير الضرب ماتتفاهم؟؟؟؟
تنهد بقوة وحس ان الجدار اللي بينهم كل ماجاه يكبر اكثر واكثر....
نايف/صبا....اذا مفكرة اني بتخلى عنك فاانتي غلطانة؟
صبا/..............
نايف/عارف اني تعبتك معي كثير بس معليش....انا عارف غلطتي بس اتركينا نتفاهم؟
صبا/..............
نايف/وش رايك نسافر يومين نغير جو فيهم....ونتفاهم ونرد بعدها...وين تبين تروحين؟
///////////////////////////////////////////////////////////////////
اليوم اللي بعده في بيت ابو عبدالله....
جاسر/يعني انت عارف ياعمي...
ابو عبدالله/لا ياجاسر البنت مكانها هنا؟
جاسر/وانا قايل لك باخذها عندي!!!انا ابيها تساعد اختها بالبيت وبعدين انت الاسبوع الجاي بتنزل علشان تحضر العرس وبتشيلها معك مرة وحدة ولامنت ضامني يعني؟
ابو عبدالله/السالفة ماهي كذا ياجاسر...وبعدين وش له العرس بتسوونه؟
جاسر/كنا مشغولين شوي وماقدرنا نسويه من البداية...بس مو معقولة مانسوي عرس......
ابو عبدالله/.......
جاسر/هي كلها اربع ليالي بتكون عندنا وانت اذا جيت بتاخذها....
***************************عند الحريم...
ام عبدالله/حتى العباية تغير ت ياليالي؟
ليالي/.........
ام عبدالله وهي تقولب بالشنطة/وش ذي بعد؟
اصايل بهمس/ان شاءالله جويسر يسوي نتيجة لاني بختنق؟
ليالي/هو وعدني خير....
ام عبدالله/اقول ليالي....احنا بنجي العرس بعد؟
ليالي/اكيد ياخالتي بدونكم ماراح يتم؟
ام عبدالله/صدق؟
ليالي/انا جايبة للبنات كل وحدة ثوب تلبسه ماابيهم يطلعون اقل من غيرهم هناك؟
ام عبدالله/وي عساني مااعدمك ان شاءالله اثمرت فيك تربيتي وجيتي تردين الجميل مو مثل غيرك؟
اصايل/أي جميل؟؟مصدقة حالك انتي مربيتنا؟
ام عبدالله/اصلا خواتك دايم يسالون عنك وينها ليالي ووين ليالي..وليش ليالي نستنا وليش ليالي ماتسال فينا؟وانا دايم اقول لهم هي تسال عنكم ولاليالي ماتنسى احد بس اكيد منشغلة؟
ليالي ابتسمت لها/واضح ياخالتي بكمل ساعة من جيت ماشفتهم حتى سلموا عليّ!!
ام عبدالله/ها...راحوا يقايسون الثياب اللي جبتيهم فرحانين فيهم؟

اصايل/أي عاد خواتي كل شي يفرحهم؟
ام عبدالله/وانتي بتنظرينهم؟
اصايل/شعليه ياحسرة؟الحمد الله....
ام عبدالله/اقول ليالي البيت اللي بتقعدين فيه كبير؟
ليالي/الحمد الله..ز
ام عبدالله/كم غرفة فيه؟
اصايل/مافينا نتكلم بروحنا؟
ام عبدالله/يعني اشيل شيلتي واقوم؟
اصايل/روحي انتي بعد قيسي ثوبك علشان لو ماناسبك تدبر لك ليالي غيره مني للعرس؟
ام عبدالله/أي وانتي الصادقة؟اقول ليالي انتي وزوجك قاعدين هنا لمتى؟
ليالي/ليش تسالين؟
ام عبدالله/يعني خبرك ابوك مايحب يستقبل احد عنده ولايبي يسوي ضيفة...انتي عارفة ابوك؟
ليالي/لا من ها الناحية تطمني اصلا جاسر يبيه بكلمتين بس وبس يخلصونهم بنروح الرياض وبكرة بنرجع الشرقية؟
اصايل بهمس/والله مالكم امل اذا وافق ابوي ارد معكم تروحون الرياض واصير انا مثل العواذل بالنص؟ابي اشوف اخبار الشرقية؟
ليالي بنفس الهمس/تمويه يابابا؟
///////////////////////////////////////////////////////////////////////////على الساعة عشر بالليل.....
كان ضاري قاعد بالبيت وجاه مسج من جاسر وقام مرة وحدة...
ام ضاري/يون يمه...
ضاري/طالع؟
ابو ضاري/وين بتروح؟
ضاري بعجلة/عندي مشوار بخلصه وبرد...لاتنتظروني اذا بتتعشون؟
اخذ سيارته وعلى الكورنيش لان جاسر قال له انهم وصلوا وتهاني واصايل مثل المشفوحين وراحوا الكورنيش علطول..
ضاري بنفسهزين قدرت تقنع عمك وتجيبها......تدرين اني اشتقت لك ياالبدوية؟
كل افكاره راحت انه بيشوفها...
وقف سيارته قريب من الموقف اللي قاله جاسر انهم فيه ..ونزل يمشي يدورهم...لقى جاسر وليالي يتمشون بروحهم وليالي ماانتبهت لضاري وجاسر اشر له بعيونه انهم قدام شوي وراح هناك...
كان الجو ضحك وووناسة لاسيما انهم ماشافوا بعض من كم يوم....
اصايل/الحب عجب...الحب لهب...الحب هو راحة وتعب...
الحب لو ماهو حلو ماغنى فيه اهل الطرب,,,
تهاني/الله الله الله على الحب الكبير...الله الله الله على الحب الكبير..
اصايل بشماتة/تكفين سكتي؟صوتك ماينبلع؟
تهاني/من زين صوتك عاد!!!
اصايل بثقة وهي نافخة حالها/صوتي الملايين ودهم يسمعونه ومنحرمين منه؟احمدي ربك انك تسمعينه؟
تهاني/أي من حق بعد!!وش مفكرة نفسك بالله!!!
اصايل/ولامفكرة ولاشي عارفة نفسي زين وعارفة قدري...انا اصايل يابنت العالم اصايل....

كل الكلام كان يدور وضاري وراهم علطول وكان ورى تهاني بكم خطوة...وهو في بالها يتنهد مع كل كلمة تقولها...
رفعت راسها والتقت عيونهم في بعض...
اصايل بفزع/ضاري؟؟؟؟؟؟

////////////////////////////////////////////////////////
اشوفكم بكرة على خير ان شاءالله ولاتنسون تتركون التعليقات وراكم,,,
صباح الخير والانوار.....
طبعا مثل ماتعودنا كل اسبوع جزء من بارت يوم الجمعة بيكون هنا والجزء الثاني مع بارت يوم السبت ان شاءالله....
اترككم مع البارت وبنتظار تعليقاتكم مع حبي واحترامي وتقديري لمتابعتكم,,,,

البارت السابع والاربعين,,,,
////////////////////////////////////////////////////////////
اصايل بفزع/ضاري!!!!!!
لفت تهاني بسرعة وشافت واقف وراهم وصارت تناظر بااصيل...
ضاري بغرور/أي ضاري ولاماهو عاجبك؟
اصايل بلامبالاة/وانا مالي....
ضاري/على بالي بعد كورنيشك صار وماتبين احد يجي الا باْذنك؟؟؟
اصايل تكلم تهاني/يالله نروح مكان ثاني صار الجو هنا يخنق؟؟؟
ضاري/لاوالله!!!
اصايل/أي والله...
ضاري/انتي ليه ماتغطين وجهك ولاعاجبك ان كل العالم يشوفونك؟
التقت عيونهم في بعض وهم يذكرون نفس ها الموقف واللي صار لم على الكورنيش بعد واسكتوا ماردوا...
ضاري/ولا يعني فصختي الحيا مرة وحدة؟
اصايل/مالك شغل فيني؟
ضاري/انتي ليه رجعتي مو قلنا لك البنت ماتنحفظ الا في بيت اهلها؟
اصايل/ومن قال لك اني ابي ارد هنا من زين الوجوه اللي بشوفها ولابقابلها؟؟؟بس شسوي حظي الردي جابني هنا مرة ثانية غصبا عني!!!!
ضاري/يعني تحاولين تقنعيني ان ديرتك احلى من هنا...
مشت عنه وهي تقول/مايهمني اقولك علشان اقنعك اصلا!!!!
ضاري بعصبية/انا ماقلت لك امشي علشان تمشين؟
اصايل لفت له وهي بعدها تمشي/ماابي احد يتكلم عليّ اذا طولت بوقفتي معك ؟مو كل الناس تدري اني بنت عمك ؟؟؟
///////////////////////////////////////////////////////////
شمايل في غرفة هتون.../شصار؟
هتون ببرود/ولاشي...
شمايل جلست قبالها/شلون ولاشي...من رجعتي من عندهم امس وانتي مانطقتي بحرف ومسكرة عليك غرفتك...
هتون تنهدت...
شمايل/هي قايلة لك شي ضايقك ولازعلك؟
هتون بتاْفف/قلت لك لا...
شمايل/يعني شنو...رحتي وانتي ناوية عليها ورجعتي وانتي وحدة ثانية؟
هتون في بالها/ياليتني مارحت اصلا!!!لو كنت عارفة انه بيكون موجود هناك واني بقابله ماكنت رحت ياشمايل؟؟؟؟
خلاص كل شي بينه وبيني انتهى...كل امل يجمعني فيه انقطع؟وهي السبب...اي هي السبب ..حتى اختها مو مثلها..لابسة لي قناع الطيبة قدامه وهي اخبث الناس من وراه وهو مصدقها؟
هي سبب فراقنا مو انا!!!!
لازم تندم ها الليالي بحياتها لازم....لازم تخسر جاسر مثل ماخسرتني متعب؟؟
وحدة بوحدة ياليالي وانتي اللي بديتي؟؟اخذتي متعب مني ومن حياتي وانا لازم ابعد اخوي عنك باي طريقة.....
///////////////////////////////////////////////////////////////////
فتحت عيونها اخر الليل وهي عطشانة تبي تشرب مويه...ولقت نفسها قاعدة بحضن نايف اللي كان يلعب بشعرها...
نايف بهدوء/تبين شي؟
اكتفت انها تناظره بدون ماتقول شي وبعدها تحركت علشان تقوم ومسكها يمنعها من القومة..
نايف بهمس/وش تبين؟
سكرت عيونها علشان لاتشوفه...
نايف بتكرار/تبين شي؟
صبا بصوت خالي من أي عاطفة/ابي اشرب مويه ولاممنوع؟
نايف بهدوء/اللحين اجيب لك مويه بعد ليش تقومين انتي....
رفع راسها وحطه على المخدة وقام بهدوء وسط تنهيداتها...
وش اللي قلبك يانايف وغيرك؟؟؟الا كيد مو وجود اهلي بينا!!!!
نايف/تفضلي...
رفع راسها علشان يساعدها تشرب..
صبا/اعرف اشرب بروحي!!!
هو اللي تنهد ها المرة...
شربت المويه وحطت الكاس جنبها ورجعت حطت راسها على المخدة بدون ماتغمض...
نايف/في شي يوجعك؟
صبا/مالك شغل؟
نايف/أي بس...
صبا/بس شنو؟انت اللي بتحس بتعبي يعني؟
نايف/ومن قال لك اني مااحس؟انا حاس فيك؟
لفت وجهها للجهة الثانية وقالت بشماتة/باي حلمة حسيت!!!
نايف بترجي/صبا...سمعيني؟
صبا/طلقني!!!!سمعتني طلقني ماابيك ولاابي اسمع صوتك ولاطاريك حتى؟
نايف بتنهيدة قوية/انتي سمعيني ياصبا وبعدها قرري.....
///////////////////////////////////////////////////
اليوم الثاني...
اصايل/يعني بتلبسين ثوب عرس؟
ليالي/وهو خلى لي مجال ماالبس !!!حجز القاعة وعماتي ماقصروا كملوها وحجزوا فرقة والبطاقات توزعت؟
اصايل/وانتي ليش مضايقة نفسك كذا!!
ليالي/مدري بس جيت هتون امس قلقتني...
اصايل/وش عليك منها...
ليالي بتنهيدة/تتزوجين واحد اهلها مو راضين وهو بالبداية ماكان يبيك؟وتبين تكونين مرتاحة؟
اصايل/هو اعترض لانه مايعرفك...بس يوم شافك وعرفك اصر عليك..
ليالي/وتتوقعين يضل معي ولايتخلى عني!!
اصايل/لو بنيته يتخلى عنك مااصر على انه يسوي لك زواج هذا اولا؟ليش بيخسر حاله ها المصاريف كلها اذا يبي يرميك بالنهاية؟وبعدين ليش بياخذ لك بيت بروحك بعيد عن اهله رغم انهم يبونك تكونين معهم..غير انه شاري سعادتك ياحظي!!!
وليش رفض بنت خالته؟
وليش مادخل عليك للحين لانك مو راضية رغم ان رفضك ما المفروض يشكل له أي شي.....
ليالي/شي واحد ابي اسمعه منه علشان ارتاح...
اصايل/انه يحبك؟
ليالي/انا حاسة فيها وبقوة بعد...من ذيك الايام اذا شافني كنت احس بعيونه وميض غريب وشعور ثاني ويوم تقربنا من بعض صرت احس فيه اكثر واكثر...بس لو يقولها يريحني؟
اصايل/مافكرتي تقولينها انتي يالغرقانة بالاول؟
ليالي/طبعا لا......كفاية ذل انذليته من البداية....اذا هو ناوي يقولها خل يقولها بالاول.....
اصايل/مقدر انا على العشاق المجانين؟
ليالي/اقول بسك ها..لااقلب الموجة عليك انتي وضويري؟
اصايل/قطع لاتجيبين طاريه تراني مااتحمله؟
ليالي/صدق ماتحبينه ولابس قدامنا؟
اصايل/يعني انتي ماتعرفيني ياليالي؟؟؟انا ماعندي لف ودوران....مااحبه ولاراح احبه بيوم من الايام لو شسوى علشاني؟
ليالي/حتى لو صار زوجك ؟
اصايل/حتى اذا صار ولو اني استبعد انه يصير بما ان الوالد الله يطول بعمره شاغل باله يدور لي عريس!!! بس مااتوقع اني بلحظة يدق قلبي لضاري....هذا اهاني وذلني وبحياتي ماراح انساه ولاانسى كلامه عني!!!
///////////////////////////////////////////////////////////////
جاسر/صار بينكم شي البارحة؟
ضاري/غير طوالة لسانها لا...
جاسر/وش ناوي تسوي؟
ضاري/ابي اشوفها اليوم بعد؟
جاسر/أي والقصد؟
ضاري/أي يعني انت عارف وين بتكون موجودة اكيد ليالي بتقولك عن برنامجهم...
جاسر/انا وليالي برامجنا انتهت لين ليلة الجمعة؟
ضاري/وحتى التلفونات بينكم انتهت!!
جاسر/لا هاذي ماتنتهي....
ضاري/ضروري تعرف لي تحركاتهم اليوم ابي اشوفها...لاتنسى ان ماعندي وقت من هنا ليوم الخميس لازم اشوفها كل يوم قبل لاتروح..
جاسر/ومتى بتخطبها؟
ضاري/بعدين...
جاسر/متى يعني؟
ضاري/خل ااْدبها شوي قبل لايبتدي الشي اللي بينا رسمي؟
جاسر/لين تروح منك؟
ضاري/هاذي بنت عمي وماتروح مدام ان عندها ولد عم يبيها ويقول خلوها لي!!
جاسر/أي بس انت ماتضمن عمك وش يسوي؟
ضاري/هو بنفسه خاطبها لي بالمرة الاولى ..تبي اذا قلت له ها المرة ابيها مايعطيني اياها؟
جاسر/أي براحتك...بس لاتبطي كثير واستقر بحياتك؟
ضاري/وادخل قفصكم اللي متعذبين فيه؟
جاسر/احلى عذاب والله!!!

////////////////////////////////////////////////////////////
نايف/صباح الخير...
زيد/صباح الانوار....
ام زيد/حياك يمه...
كان ينتظرها بس ترفع راسها وتشوفه بس هي طنشته ولاكانه موجود بس لكزتها منى بخاصرتها علشان تحسسها انه كان يناظرها...
صبا/أي..
منى بهمس/ووجع زوجك يناظرك وانتي حتى مارديتي عليه سلامه؟
صبا بضيق/ماسلم عليّ بروحي...
منى بنفس الهمس/ولو المفروض تردين عليه وتقومين وراه تشوفين وش يبي؟
صبا بلامبالاة/قلعته!!!لااقوم وراه ولايقوم وراي؟
منى/صدق غبية؟
صبا/.............
نايف/شلونك اليوم؟
رفعت راسها ولقته واقف قبالها....
ماردت عليه ومنى قامت من مكانها علشان يقعد نايف جنب صبا...
ام زيد/اسوي لك فطور يمه؟
نايف/فطرتي صبا؟
ام زيد/عجزت معها ومااكلت شي كاهو الاكل قدامها مثل ماانحط شوف كان قدرت تقنعها انت..انا ماهي راضية تسمع لي!!!
قالتها وقامت بعد مااشرت لزيد ومنى يقومون معها...
نايف/ليه كذا!!
اكتفت انها تناظره بدون ماتتكلم...
نايف/ماتبين تطيبين يعني!
صبا بدون نفس/لا...
نايف وهو يشيل لا كاس حليب ويقدمه لها/ليه ماتبين تطيبين؟
صبا/ماابي شي ابي اطلع من ها المكان اللي خانقني؟
نايف تنهد ورجع الكاس مكانه/قلت لك خلنا نسافر وانتي مو راضية؟
صبا بنرفزة/ماابي اسافر..افهم انا ماابيك...وجودك هو اللي متعبني ومضايقني؟ابي ابعد عنك فاهم شنو يعني ابعد عنك؟
////////////////////////////////////////////////////////////////


متعب/شكلنا بنصير منبوذين يااصايل؟
اصايل/ليه؟
متعب/معاريس عندنا بالبيت بعد اربعة ايام لازم نتركهم بروحهم؟
ليالي/افا بس.....
اصايل/والله مانتركهم الا نقعد على قلبهم ونضيق خلقهم بعد!!!!
متعب/ههههه
ليالي/صدقت ان اصايل لايمكن توقف معك باي مخطط تبي تسويه
اصايل/اللحين مو هذا موضوعنا؟
متعب/أي وش موضوعنا ياحضرة الانسة اصايل؟
اصايل/انت!!
متعب/انا!!!انا شفيني؟
اصايل/مصدق انك بتضل كذا!!!
متعب/مافهمت شلون يعني كذا!!!
اصايل بجدية/انت لازم تتزوج؟
متعب بضيق/سكروا ها السالفة؟
ليالي/مابنسكرها...واذا لنا قدر عندك خل نتكلم بالموضوع؟
متعب/وش تبون نتكلم فيه؟
ليالي/لاتفكر اني مو عرفة عن ضيقك من شفتها قبل يومين هنا....
اصايل/انت لازم تنساها...كيف تحب انسانة باعتك انا مو فاهمة؟
متعب بتنهيدة/انا نسيتها ...ماعدت احبها؟
ليالي/ياليتنا نقدر نصدقك؟
متعب/ليال....
اصايل/صعبة تنساها وانت كذا....تزوج غيرها واستقر وبتلاقي نفسك نسيتها....
متعب/قصدك اعذب معي انسانة ثانية مالها ذنب؟
اصايل/شوف متعب اذا بنظل مقابلين جرحنا ماراح ننساه...بس لو نسيناه ولاحاولنا...بنتحرر منه شوي شوي...وهذا اللي لازم انت تسويه....
متعب/اصايل...
ليالي/انت اختار لك وحدة واحنا بنخطبها لك...
اصايل/ولا مانبيك تتعب حالك احنا نختار لك..شرايك ب..
متعب/انا مابي وحدة من قرايب هتون يااصايل؟
اصايل/ليه؟؟؟
متعب/ماابي....
اصايل/شوف النذالة انا كنت بقولك اخطب اختها واكسر راسها وراس اختها؟
ليالي/مشاءالله عليك قوية مووت.....
اصايل/هههههه
متعب/بفكر بالموضوع..
اصايل/متعب انا مافيني اروح وانا ماتطمنت عليك؟
متعب ابتسم لها/قلبتي تتكلمين مثل العجايز؟
///////////////////////////////////////////////////////////
في بيت الرميحي,,,
على سفرة الغذى في بيت بو ضاري.....
رانيا/يبه...
ام ضاري/مو قلنا الف مرة مانتكلم واحنا نتغذى؟
ضاري بشماتة/قولي لناس تفهم مو لبنتك؟
رانيا/اوووف....
ام ضاري بنرفزة/شعندك انتي؟
رانيا/ابي فلوس بروح السوق؟
ابو ضاري/وش عندك؟
رانيا/باخذ لي ثوب لعرس جاسر وليالي..
ام ضاري/أي العرس...الا ماقلت لي يابو ضاري هي ام جاسر بتحضر العرس ولالا؟
ابو ضاري/والله مدري هي ماتبي ها العرس بس جاسر مصر عليه..
ضاري/بالنهاية بتجي لو مهما سوت يضل ولدها الكبير...
ام ضاري/على قولتك...وجاسر شقرر بيرجع عندهم ولابيسكن في البيت اللي شراه هو وخالها؟
ضاري/لا ماهو راد البيت....
رانيا بقهر/اللحين انتوا نسيتوني ونسيتوا سالفتي وقمتوا تتكلمون عن العرس؟
ام ضاري/انا السايق باخذه اليوم عندي مشاوير من العصر لليل واختك بتجي معي بتجين معنا؟
رانيا باعتراض/لا....
ام ضاري/قلعتك؟
رانيا/بخلي تهاني تمرني...هي واصايل وليالي طالعين اليوم مع عمتي عبير.....ابي الموافقة بس؟
ضاري/واصايل رايحة معكم؟
رانيا/أي...
ام ضاري وهي تناظر بولدها/معناته تروحي معهم ويمرك بعدين ضاري يجيبك....صح ياضاري؟
ضاري بارتياح/ووين بيروحون؟
رانيا/ماادري مااقالوالي بس فيني اسالهم اذا دقيت على تهاني ولاعلى عبير ....
///////////////////////////////////////////////////////////////////////////////////
بالغرفة....
نايف برجاء/لمتى يعني ياصبا؟
صبا/................
نايف/لمتى بتظلين صادتني ومطنشتني؟
صبا بعصبية/لين الله ياخذ روحي ولاانك تفهم وتردني من المكان اللي جيت منه؟الخيار عندك؟
تنهد بقوة ووقف قبالها وحاول يحط يده على كتوفها بس هي بتعدت عنه بسرعة وقالت بعصبية اكبر/لاتلمسني!!ولاتحاول اصلا تلمسني؟
نايف وهو يتنهد/طيب هدي...هدي...خلينا نتفاهم مثل العالم يابنت الحلال؟
صبا/معك مافي أي تفاهم يانايف وبعدين انا تفاهمك عارفته شلون يكون؟
نايف بمسكنة/لاتظلميني ياصبا حرام عليك....
صبا تنهدت وابتعدت عنه....
نايف/انا مو قادر اتكلم معك بشي ياحاقرتني يامعصبة؟
صبا/...........
نايف بضيق/شفتي هذا انتي رديتي لحقرانك وصدك وتطنيشك؟
صبا/.............
تقرب منها وركع على رجله وصار بمستواها ...
نايف بحزن/اسمعيني بس.......
صبا بانفعال/ماابي...مو غصب؟صار لي اكثر من شهرين وانا اسمعك وش اللي اخذته منك ماتقولي!!
نايف بهدوء وهو يحاول يلم ذرعانها لعنده/اذا مفكرة اني ماكنت ابي البيبي اللي في بطنك فاانتي غلطانة؟
ناظرته بحقد وكانه ذكرها بشي تبي تنساه...
نايف بصدق/انا يمكن اكون تهورت بالبداية بس بعد ماطلعت وفكرت بهدوء بيني وبين نفسي لقيت اني ابيه وابيه بقوة بعد.....بس يوم رجعت كان الاوان فات.......
توها بتتكلم وترد عليه قطعهم صوت الباب اللي اندق والممرضة اللي كانت داخلة..
الممرضة/عفوا...بس المدام لازم تاخذ حبوبها...
نايف بضيق/جيبيهم.....

////////////////////////////////////////////////////////////
ام عادل/يعني البطايق توزعت خلاص؟
ام جاسر/اه يااختي لاتذكريني؟
ام عادل/الله ياخذها ام السحور قلبته علينا مرة وحدة؟
ام جاسر بتنهيدة/والله انا مو عارفة شسوي حتى العرس قلت له اني مو ناوية احضر....
ام عادل/وليش ماتحضرين ان شاءالله!!علشان تبين له انها احسن منك؟لاتعطينها مجال؟
ام جاسر/بس مو قادرة اشوفه معها يااختي...انا ماتمنيته غير لحنان؟
ام عادل/بيرجع لعقله وهو بيضل كذا علطول؟وخالته بتسامحه اذا رجع ماهي شايلة عليه هذا مهما كان ولدها.....
ام جاسر/الله يخليك يااختي....
ام عادل/المهم انك تقنعينه يسكن هنا معك علشان تشوفينها كل يوم وتورينها شغلها ومقدارها شنو....
ام جاسر/انا قلت له بس مااشوفه رد...
ام عادل/ماعندك وقت كلمية مرة ومرتين وثلاث....لين يجي اكيد وسويها بعدين شغالة تحت رجلك وعلميها قدرها زين؟
ام جاسر/الله يسمع منك يااختي....انا حاس اني بموت من ضيقي؟؟؟
ام عادل/هاذي حسابها بيجي بعدين...لاتفكر ان احنا بنسكت لها بسالفة العرس بنعدي لها الموضوع...الا بنخرب لها العرس كله؟
ام جاسر/شلون يعني نخربه كله؟انتي ناسية ان العرس عرس ولدنا ياام عادل؟
ام عادل/عرس ولدنا صحيح بس محنا عازمين احد المعازيم كلهم لااهل زوجك..
ام جاسر/أي بس....
ام عادل/انتي سمعيني وبعدين قرري؟
//////////////////////////////////////////////////////////////////

في مجمع الراشد...
وتحديدا بالدور الثاني قبال كون زون....
اصايل/يالله اخلص ماصار ذا ايسكريم؟
تهاني/وانتي دايم جوعانة؟كل محلين ثلاثة وقفتي تاكلين لك شي؟
رانيا/أي بس مايبين عليها جسمها حلو؟
اصايل/.........
رانيا باحراج/اناب روح مع عبير وليالي كاهم نزلوا؟
تهاني/اخذيني معك...اذا خلصتي اصايل هانم احنا تحت؟
مشت رانيا بالاول...وتهاني همست لااصايل/شفيك منتي طايقتها؟
اصايل بهمس/ثقل دمها مثل ثقل دم اخوها شسوي؟
تهاني/حرام عليك رانيا حبوبة وهذا مو اول موقف من تسوقنا اليوم وانتي مطنشتها؟
اصايل/ولاراح يكون اخر موقف بعد!!
تهاني/انا بمشي ونتفاهم بعدين.....
اخذت اصايل ايسكريمها ومشت بعد مامشوا وجاها صوت من جنبها تعرفه زين....ولفت له ولقته ضاري يمشي جنبها....
ضاري بعصبية/يعني مصدقة خالك انتي مع ها الوجه المكشوف؟
اصايل ناظرته بدون ماترد عليه وقامت تاكل بايسكريمها...
ضاري/غطي وجهك بسرعة لااعلمك شغلك؟
اصايل بثقة/وباي صفة بتعلمني شغلي؟؟؟؟
ضاري/سمعي الكلام احسن لك؟
اصايل/تسوي فيني خير اذا دقيت لاابوي وقلت له تعال خذ بنتك لاني بجد مو طايقتكم يااهل الشرقية؟
ضاري/مدري من جمالك ولامن حسنك اللي تاركتلي الوجه مفتوح....
اصايل بثقة/والله واثقة من جمالي وماانتظر شهادة احد؟
ضاري/أي قلتيلي؟
اصايل بشماتة/شلون دانة ياضاري؟بعدك تكلمها ولا قطعتوا؟؟؟
ناظرها بنظرة غريبة مافهمتها.....كانت نظراتها كلها شوق وحب بس اصايل مافهمتها ابدا!!!!
اصايل/سلم عليها لاشفتها لاتنسى...يالله بخاطرك انا نازلة؟
ضاري/ومن قال لك نزلي!!!
اصايل/ليش منو قال لك اني اسمع كلامك اذا امرتني اسوي شي؟انت اخر انسان اسمع له بالعالم؟
ضاري/تعرفين انك...
قاطعتها وهي تمشي بسرعة/وفر كلامك لنفسك لاني مابسمعك؟؟؟
قالتها ومشت بسرعة ونزلت لهم وظل هو واقف مكانه يناظرها لين نزلت...
/////////////////////////////////////////////////////////////////////////
كانت بتطلع من البيت يوم كان متعب بيحط يده على جرس الباب...
متعب قبل لايرفع راسه/عفوا انا جاي اخذ اغراض بنت اختي؟
ماسمع رد ورفع راسه ولقاها واقفة قباله تناظره...
متعب بصدمة/هتون؟؟؟
هتون/............
تنهد بدون مايقول شي.....
زين تحرك لسانها وسالته بصوت نازل/متعب شلونك؟
متعب بتنهيدة/انا جاي احذ اغراض ليالي... فيني ادخل اشيلهم؟
هتون اللي تنهدت بقوة ها المرة....
متعب ظل واقف مكانه مثل التمثال وماعرف شيسوي ولاشيقول...]رجع ولايدخل ولاشيسوي بالضبط؟
هتون بضيق/تهاني؟
متعب رفع راسه/تهاني أي تهاني؟
هتون بتعب/تهاني اللي اخترتها تكمل معك حياتك؟مبين طايحة الميانة بينكم!!
متعب بانفعال/انتي شقاعدة تقولين؟
هتون وهي تمسح دمعة نزلت منها بكبرياء/على فكرة ماتناسبون بعض ولابشي؟
متعب/انا ماقلت اني ابيهم!!!
هتون/أي....صح...بس هم قالوا.....صح ولالا؟
متعب/هتون...
هتون وهي تلف وتعطيه ضهرها علشان لايشوف دموعها اللي تجمعت بعيونها/ادخل شيل اغراضها......
متعب/منو قال لك اني برتبط بتهاني ولابغيرها؟

/////////////////////////////////////////////////////////////////////////////////////
يالله عاد ابي تعليقات طويلة عريضة واتعب وانا اقراها علشان انا بعد اطول واعرض في بارت يوم السبت,,,

مشكورين كلكم على دعواتكم وامنياتكم لي بالسلامة عساني مااعدمكم ان شاءالله..
واسمحوا لي اذا قصرت معكم ولاطولت بس ظروف تعبي كانت خارجة عن ارادتي..
وادري بتسبحون مني المايك اللحين لانكم ماتبون هذرتي تبون البارت معناته خذوا البارت وبهذر بغير يوم....
ويسامحوني اللي سالوني عن الرواية متى تنتهي وعطيتهم وقت واخلفت فيه بسبب التاءخير اللي صار بس ان شاءالله تنتهي على خير,,,
والف شكر لتحملكم لي يالغلا....

البارت الثامن والاربعين,,,,,
///////////////////////////////////////////////////////
هتون وهي صادة عنه/ادخل ...البيت بيتك يامتعب؟
متعب تنهد بقوة وظل بمكانه...
لفت له وهي ماسكة نفسها لاتبكي......
ظلت تطالعه من فوقه لتحته وكانها تودعه للمرة الاخيرة...
متعب بهمس/هتون..
هتون بلهفة/تذكر كلامك اللي كنت تقوله لي!!!!تذكر حبك اللي قلت لي انه ماراح ينمحى من قلبك ابدا وانك مابتنساني؟تذكر ها الشي يامتعب ولانسيته؟تذكر انك قلت لي ان حبي بيظل معك لااخر نفس؟هو كان صدق ولامجرد كلام؟
كانت تتكلم بلهفة ودموعها قربت تنزل هذا اذا ماكانت نزلت صدق....
بس هو ظل بمكانه....
ماهو عارف شيقول ولاشيسوي...كل اللي طلع معه ها الكلمتين اللي قالهم وبعدها دخل داخل وتركها بروحها,,,,
ارفع جبينك فوق وامسح دموعك...
طعم الهزيمة ذاق دمعك وذقته...
ولا لاتقول ان الليالي تلوعك..
ذل المشاعر انتهى اليوم وقته...
وخذها نصيحة لاتبين خضوعك...
للناس يكفي ماعلنته وقلته...
وهزم همومك قبل تهزم جموعك...
وحارب لجل خطوة وشي وصلته...
دور نهارك قبل تطفي شموعك...
وعانق شعاع اخر الليل شفته...
والغيمة اللي هي السبب في رجوعك...
هلت قراح للاسف ماشربته...
ومابه ثمر يكفيك ويسد جوعك...
الارض قفرا والشجر مازرعته...
ونصف الشهر ليلة تحري طلوعك...
كان السما اسود ونورك هجرته...
اول شعور منحبس في ضلوعك...
واخر شعور في ضميرك قتلته!!!/////////////////////////////////////////////////////////////////
في مجمع الراشد,,,,
تهاني بهمس/ووجعتين وش ها الاخلاق الشينة اللي فيك على البنت؟
اصايل بنفس الهمس/اخوها هنا؟
تهاني وقفت/ضاري؟
اصايل/ليش عندها غيره؟
تهاني/أي بس يمكن هي ماتدري عنه....يعني هذا مو سبب علشان تعاملينها كذا يااصايل؟
اصايل/وانا ماقلت لك انه سبب....
تهاني/طيب وراك صايرة كذا ماتعطينها وجه؟
اصايل بدون نفس/لاني مااحبها؟
تهاني/وش سوت لك عاد؟
اصايل/يااخي المحبة من الله...مو لازم تسوي لي شي علشان احبها؟
تهاني/انتي ناسية انها كانت تبي تجمعك مع ضاري؟
اصايل/وشسويلها يعني؟
تهاني/اففف منك ومن عنادك......
اصايل/............
تهاني/رانيوا علامك بعيدة قربي...احنا صايرين بجهة وانتي بجهة؟
رانيا وهي تناظر بااصيل/قلت يمكن عندكم شي تبون تتكلمون فيه براحتكم؟
تهاني/بذمتك وش بنقول يعني؟بس خبرك اصايل مابعد تعودت عليك؟
ابتسمت رانيا لااصايل اللي لفت عنها...
رانيا/مع اني احس اني اعرفها من زمان...من يوم ماعرفت ليالي؟
تهاني لكزت اصايل علشان تقول شي...
اصايل بدون نفس/المعرفة وحدها ماتكفي؟
رانيا/شلون يعني؟
اصايل بدون اهتمام/مدري......
رانيا وهي تناظر بتهاني وتكلم اصايل/يمكن ناخذوقت على مانتفاهم مع بعض بس الاكيد ان احنا بنوصل لشي مشترك بينا...انا واثقة؟
اصايل بحدة/لاتوثقين بزيادة؟ماله داعي تكون بينا اشياء مشتركة؟
////////////////////////////////////////////////////////////
كانت قاعدة بغرفتها بروحها بما ان امها مريحة شوي وزيد ومنى مايقعدون معها الا على هواش حتى بشقتها اللي مستضيفتهم فيها....
غمضت عيونها بالقوة وهي تفكر...بس في شنو ماتدري؟
كل اللي تعرفه انها مو طايقة ها الوضع ولازم ينتهي بس شلون ماتدري....
لااول مرة حاسة ان وجود اهلا هنا غلط وغلط كبير بعد....هي ماتبي احد يمن عليهم بشي...ونايف اللحين ساكت وبس ترجع المياه لمجاريها ويرجع لطبيعته بيقعد يعايرها فيهم وبقعدتهم هني؟؟؟
شتسوين ياصبا...اهلك وكرامتهم.....طيب وانتي....كرامتك بعد محتاجة منك تتخذين موقف....وموقف جاد بعد!!!
ياربي انا طلبت منه الطلاق....بس هو القرار عنده اللحين؟
لا...هذا مو حكي ارجعي اطلبيه مرة ثانية وثالثة وعاشرة لين يطلقك....حياتك مع نايف غلط واكبر غلط بعد ياصبا؟
من اخذتيه للحين وش استفدتي وشنو خسرتي؟
مااستفدت بشي..حتى قضية زيد ماادري اذا كانت انتهت ولا بعدها معلقة؟
وش خسرت....خسرت كثير كثير....خسرت نفسي...خسرت كرامتي...خسرت دراستي....خسرت ولدي؟
وش بعد باقي ماخسرته....
انا مااصدق اني مابعد دخلت العشرين للحين؟كل لحظة لي مع نايف تحسسني اني بالخمسين من كثر العذاب اللي شفته.....
يارب....والله مافيني اتحمل اكثر....صحيح حبيته وكانت غلطة مني اني صارحته....بس مقدر اكمل...خلاص وصلت لمرحلة انا عاجزة اقنع نفسي فيها اني اكمل أي شي....
ياربي انت اهديني وسوي اللي فيه خير لي وله.......
//////////////////////////////////////////////////////////////////////////
ليالي/وش رايك في ذي؟
عبير/وراك انتي هابة لي بها البيجامات؟؟؟خذي لك قميص نوم انتي متزوجة؟
ليالي/والبسه قدامه؟
عبير/لاقدامنا احنا !!كل ماجيناك لبسيه لنا!!ليالي شفيك؟
ليالي بتنهيدة/انتي وش تتوقعين بيصير ياعبير؟
عبير/هاذي نبرة تشاؤم؟
ليالي/يمكن تكون بس فعلا انا خايفة؟
عبير/خايفة من قربه ولامن شي ثاني؟
ليالي/............
عبير/خوفك طبيعي ولاتكبرينها كل بنت تخاف من ها اللحظة ياليالي....وبالنسبة لها الزواج شي ماراح تقدر تنجح فيه...انتي بس هدي وتطمني ولاتشغلي بالك بالموضوع؟
ليالي/انا خايفة من جاسر نفسه ياعبير؟
عبير/..............
ليالي بتنهيدة/انا عارفة انه في شي غيره...ويمكن اكون حاسة بمشاعره....بس اذا صار واخذ مني اللي يبيه مابيرميني من جديد؟
رميتي بالاول كانت اهون علي!!!اذا صار شي بينا اللحين ورماني ورجع لتفكيره الاولي احس اني بنهار...فعلا ماراح اقدر اقاوم؟
عبير/ليالي.....لاتخلين الشيطان يزرع براسك افكار سودة من اللحين؟
ليالي/....................
عبير/وش اللي بيخليه يجيك ويعتذر منك ويطلب زواج علني قدام الله وخلقه ويصرف كل ها المصاريف!!!اذا له نية يذلك مثل ماتقولين ويرجع جاسر القديم وترجع له افكاره فاابسط شي يسويه انه يدخل عليك بدون أي شوشرة ومحد بيقول له لا..انتي زوجته بالشرع؟
ليالي/يمكن هو يبي فضيحتي على شكل اكبر ويخلي العالم كله يحكي فيني؟
عبير/لامن جد انتي داخلك شيطان ومنزرع براسك؟يابنت الناس انا ماصدقت تكونين ايجابية بحياتك وتتغيرين معه...يبى ردي لذاك التغير مانبي سلبية ليالي وتفكيره اذا كان كذا!!!
ليالي/انا خايفة ياعبير واقسم لك خايفة....
عبير/خلاص حبيبتي...انا فاهمتك وحاسة فيك وبرجع ادق على جاسر مرة ومرتين وعشر واتطمن من ناحيته علشانك وعلشان ترضين,,,,,يالله خلصينا خل نكمل ترى بنتي شوي وتنفجر بكي...
/////////////////////////////////////////////////////////

بنفس المجمع بس في مكان ثاني......
رانيا/وش رايكم ندخل ها المحل..دايم اغراضه مميزة؟
تهاني/ليش لا...
اصايل بدون نفس/انا بقعد تعبت من المشي؟
رانيا/.................
تهاني/عجوز انتي !!كل كلمتين وقلتي تعبانة؟
اصايل/انا ماابي ادخله اللي يبي يدخله يروح؟ليش لحتى نلتزم ندخل اماكن مانبيها؟
رانيا/خلاص مو مشكلة اذا ماتبين ندخله ماندخله؟
تهاني بحدة خفيفة/اصايل؟
اصايل/سمعتيها شقالت مو لازم ندخله؟
تهاني بعصبية/انا بشوف خالتي عبير وينها لانكم صايرين ماتحتملون؟
اصايل ببرود وهي تناظر برانيا/يكون افضل لاني بعد ابي اشوف ليالي وش مسوية؟
///////////////////////////////////////////////////////////
في المستشفى....
متعب/ادق لك على ام احمد ولا على على ام روعة؟
ابو عبدالرحمان/لاياولدي مايحتاج مدامي بطلع بعد شوي...لاتخوفهم على الفاضي؟
متعب/ماعليك باس يابو عبدالرحمان...
ابو عبدالرحمان/الله يسلمك....ماقصرت ياولدي اتعبتك معي!!
متعب/افا بس ياجدي تعبك راحة لنا...لاتقول ها الحكي؟
ابو عبدالرحمان بتنهيدة/انا متاءكد اني شفت هتون طالعة وناديتها تسندني يوم حسيت اني تعبان وسمعتها واقفة تسولف عند الباب بس مدري شبلاهم ها العيال مايواطنوني بعيشة الله؟
متعب /يمكن انها ماسمعتك ياجدي...
ابو عبدالرحمان/من قبل لاتوصل الباب وانا اناديها يامتعب ياولدي معقول ماسمعتني!!!!اه بس اه راحت الايام اللي كنا نربي عيالنا وعيال عيالنا علشان يقومون فينا.....
متعب/لاتشغل بالك يابو عبدالرحمان ماتسوى السالفة...
ابو عبد الرحمان بتنهيدة/لو انك مادخلت وشفتني طايح على الارض ياولدي كنت رحت فيها؟
بالاول كانت الشغالة تظل عندي طول اليوم...اللحين استكثروها عليّ وماقامت تجيني الا بالوجبات وبس!!!
متعب وهو سرحان/وش ها الاوادم هذولا؟معقولة مايحسون؟
ابو عبدالرحمان/اقول يايبى دق على السايق يجي ياخذني من المستشفى..
متعب باصرار/لاياجدي انا قاعد معك لين تخلص علاجك وانا اللي بوصلك..
ابو عبدالرحمان/ماابي اكلف عليك ياولدي..
متعب/مافيها كلافة ولاتزعلني منك...
ابو عبدالرحمان/أي بس انا ماابي اعطلك عن اشغالك؟
متعب/لا تطمن ماوراي اشغال انا متفرغ لك وبنطرك لين تقوم وبوصلك..ريح انت بس ...
///////////////////////////////////////////////////////////
ام عادل/انتي علامك مع ها السرحان؟
هتون بتنهيدة/في شي؟
ام عادل/أي في ...اقولك فكري لي بشي يخرب ها العرس من اساسه؟
هتون بحدة/خالتي العرس عرسنا واذا صار فيه شي محد بيكون بالواجهة وبينحرج قدام الناس غيرنا؟
ام جاسر/هذا اللي انا اقوله وافكر فيه بعد؟
ام عادل بنرفزة/ياسلاااام!!ونخليها تاخذ جاسر باردة مبردة؟
هتون/مانقدر نسوي شي؟
ام جاسر/لاتنسين يااختي ان معارفنا كلها بتحضر العرس؟
ام عادل/أي بس ها القروية لازم تفهم ان الله حق ؟
هتون/اذا جت عندنا علمناها وفهمناها ان الله حق بس مو بليلة العرس؟ها الشي مو في صالحنا وبيضرنا بدل ماينفعنا؟
ام عادل/انتي مو حاسة وش معناة ان جاسر بيطير منا؟
هتون بحدة/لا فاهمة وحاسة فيك....بس لعلمك ياخالتي هو حتى اذا تركها ماراح يفكر في حنان اخوي وانا اعرفه؟
ام عادل ناظرتها بحدة وقامت عنها وتركت لها المكان....
ام جاسر بحدة/ووجع ان شاءالله!!!انتي ماتستحين تقولين لخالتك ها الحكي؟
هتون/هذا الصدق يمه ليه بعد تظل خالتي راسمة على جاسر وكانها بتناله بيوم من الايام؟؟؟
ام جاسر وهي قايمة عنها/ولو ...المفروض تتكلمين باأدب اكبر معها ولانسيتي انها خالتك وخايفة على اخوك من ها البلوة اللي بيبلي نفسه فيها؟؟؟
شردت بافكارها بعيد.....لهناك....لعنده....متعب...متعب خلاص ياهتون محى كل ذكرى لك عايشة فيه.....وانتي السبب؟
ليه تركتيه من البداية؟؟؟ليه مادافعتي عن حبه لك وحبك له؟ليه كابرتي وكابرتي؟هاذي النتيجة يابنت الناس ....
يمكن قسيت...
يمكن نسيت...
انك ولولا خالقك ماكان في الدنيا حبيت...
الله يايمه....
اشكي لك لو اشكي لزماني...
واليوم ضاعت فرحتي...
وين الطريق لضحكتي...
وياكيف ضيعته حناني...
لاماقسيت..لامانسيت...
انك ولولا خالقك ماكان في الدنيا حبيت...
يمه طموحاتي عدم...ماعاد للدنيا طعم....
وين الوله في نظرتي...
والطيب داخل عبرتي..
حتى الحبيب اللي ابيه...واللي رسمته بدمعتي...
اصبح الم؟؟؟
يمكن قسيت.....يمكن نسيت...
اني ولولا دنيتي ماكان بالدنيا شكيت!!!

////////////////////////////////////////////////////////////////
كان واقف قبالها بنفس المكان ودق لها....
رفعت تناظر المتصل ويوم شافت اسمه رفعت راسها وشافته واقف قبالها...
عطته بيزي ومااهتمت له وكملت مشيها...
رجع يدق لها مرة ومرتين وثلاث وهي مطنشة وهو صار بركان من قمة الغضب.....
مشى بسرعة لين صار جنبها...
ضاري بغضب/ماتشوفين ولاماتعرفين تقرين اسم المتصل؟
اصايل بسخرية/يمكن ماحبيت اخسرك؟يعني بما انك قبالي ليش ارد عليك وانت تقدر تقول اللي عندك بدون تلفونات؟
ضاري بعصبية/تعدلي وتكلمي معي مثل العالم!!
اصايل/ليش شلون شايفني احكي بالله!!
ضاري/.............
اصايل بحدة/بغيت شي؟
ضاري/أي...اصعدي فوق بنقعد شوي نتكلم؟
اصايل وهي تبتسم له بسخرية/اسفة.....
ضاري/خير؟
اصايل/البنت مايربيها غير بيت ابوها ياضاري؟
ضاري/وش يدخل هذا بهذا اللحين؟
اصايل/ولاشي بس حبيت اذكرك بكلمتك اللي رميتها اخر يوم ...
ضاري/ومصر عليها بعد ومن بيت ابوها لبيت زوجها ان شاءالله علشان يكسر راسها....
ناظرته وهي تضحك بشماتة ومشت عنه بلامبالاة وسط عصبيته من تجاهلها وحقرانها,,,,
///////////////////////////////////////////////////////////////////////
اخر الليل.....
بشقة صبا وتحديدا بغرفتهم اللي صارت المكان الوحيد اللي ممكن يختلي فيه براحته وبعيدا عن اهلها....
نايف بحنان وهو يقولب بشعرها/شلونك اليوم؟
صبا صدت بعيونه لسقف الغرفة وماردت عليه....
تنهد بقوة واعتدل بقعدته....
نايف/صبا.....
صبا/......
نايف/صبا فيك تروحين معي الرياض؟
لفت له بسرعة وقالت بحدة/طبعا لا؟
نايف/لانك تعبانة ومابعد طبتي؟؟؟ولافي شي ثاني؟
صبا/أي بعدني تعبانة....وش لك عندي؟
نايف/عندي اجتماع بكرة مع مندوبين الشركة ومافيني ااْجله اكثر من كذا ياصبا....يعني مضطر اروحه..
صبا بلامبالاة/وانا مالي؟
نايف بهمس/ابيك تكونين معي...ابي اتطمن عليك وعلى صحتك؟
صبا بضحكة سخرية/من متى؟
تنهد بقوة وتقرب منها وقال بهمس/معك حق ماتصدقيني...بس اللي انتي ماتعرفينه..
قاطعته/بروح عند اهلي....
نايف/يعني معزمة ماتجين معي؟
صبا/نايف انت عارف كم يوم صار لي من طلعت من المستشفى؟
نايف/عارف انك تعبانة ياروحي....بس ودي اكون بجنبك...
ماتدري ليش ظلت تناظره بدون ماتتكلم....هل لانه قال لها روحي!!!هل فعلا هو يقصدها؟
نايف/ودي اتطمن عليك ياصبا بيظل قلبي معورني لاني بطول يعني من اربعة ايام لااسبوع حسب مايطلع معنا....قالها وماانتبه للكلمة اللي قالها قبل وخلتها تسرح...
صبا/.................
نايف حط يده في يدها...
نايف/مقدر اجبرك وانتي بها الظروف بس تاْكدي انك بتكونين في بالي علطول...
صبا/نايف...
نايف/عيوني....قالها بهمس ورفعت راسها تناظره وتنهد....
صبا/بروح عند اهلي....
نايف/ليه؟؟اهلك معك هنا؟
صبا بضيق/اكره ها المكان؟وهاذي فرصة اني اروح هناك مدامك منت موجود....
نايف/............مابيكون هنا اريح لك؟
صبا/لاطبعا....
نايف باستسلام/خلاص....بكرة السايق يشيلك انتي واللي معك...
صبا/وهذولا اللي هنا...اقصد الممرضة والشغالة؟
نايف/بيجون معك.....بعدك تعبانة ومحتاجة احد يقوم فيك..
صبا باعتراض/انا مو بحاجتها...
نايف/لاتحاولين انا ماراح ارضى,,,,,
صبا/.................
عطاها جوال وناظرت فيه...
صبا باستفسار/شنو هذا؟
نايف بهمس وهو يتقرب منها/ابي اسمع صوتك طول الوقت ياصبا؟يعني مو معقولة اكلمك على جوال زيد...طيب باخر الليل اذا بغيت اسمع صوتك شسوي؟
صبا بتنهيدة وهي تحط الجوال بعيد عنها/الافضل لك انك ماتسمعه..
نايف بحسرة/ليه عاد ياصبا؟
صبا بحدة/علشان تتعود على الطلاق؟؟؟؟
///////////////////////////////////////////////////////////////
متعب/وين ليالي..
اصايل/ابي افهم انا مااملي عينك بالله تسالني عنها؟
متعب/هههه وش ها الغيرة يابنت الحلال؟
اصايل/مدري عنك....
متعب/شفتك قاعدة بروحك قلت اسال عنها مالها بالعادة تتركك بروحك؟

اصايل/ماهي هنا....
متعب وهو يقعد قبال اصايل/وينها فيه؟
اصايل/مع تهاني ...
متعب/وليه ماتنام هنا؟
اصايل/وش باقي على عرسها وعلى انها تجي هنا...خلها تستغل ها الايام وتنام برى البيت؟
متعب/اكيد فكرتك....
اصايل/ياربي ليش ظالميني كذا!!!لهدرجة مكتوب على جبيني صاحبة الافكار الخبيثة؟
متعب/هههههه
اصايل/الله يسلمك هو الحقيقة ان عبير قالت لها لاتنام هنا لين ليلة العرس وتجي هي وزوجها مرة وحدة.....
متعب/اممممم عليكم افكار مدري من وين...
اصايل/متعب......شفيك؟
متعب وهو يحاول يكون طبيعي/شفيني ....مافيني شي؟
اصايل/مو عليّ...قول شفيك؟
تنهد بقوة وقال لها/شفتها اليوم؟
اصايل بنرفزة/ياربي منها ومن سيرتها......
متعب/..............
اصايل/قلتوا شي لبعض.....
متعب/اصايل....لو تكونين مكاني شتسوين؟
اصايل بحدة/الا كرامتي يامتعب...مااسمح للغريب يدوسه مابالك بالحبيب اللي اعزه واغليه...اكيد ماراح تهون علي!!!
متعب/مافهمت عليك...
اصايل بتنهيدة/اذا انداست كرامتك وتساوت بالارض ساعتها مالك لاقيمة ولااعتبار.....ليش حتى تعطي فرصة ثانية وتسامح.....
متعب/أي بس...
اصايل/وش اللي يضمن لك ان ها المرة بتكون غير...مابيكونون تعودوا على الجرح وعلى انك تسامح؟خلاص مابتفرق بيصير الجرح عادي مرة ومرتين وثلاث....
متعب/انا تعبان يااصايل تعبان.....
اصايل/متعب...نصيحيت لك ترتبط...باسرع فرصة...اشغل قلبك بغيرها علشان تنساها....هي داستك ..لاتظل تعطي قلبك امل انكم بتكون لبعض.....
متعب/ارتبط؟طيب بمنو؟
اصايل/هاذي حلها عندي...عندي لك خوش عروس انت بس قول تم...
متعب/أي بس ماتكون وحدة من قرايبنها؟
اصايل/ليه؟
متعب بتنهيدة/كذا....ماابي شي قريب منها.....بظل اذكرها دايم وسيرتها بتجي عندي اذا اخذت وحدة من قرايبها....ابي وحدة بعيدة احسن يااصايل...
اصايل/أي مو مشكلة.....اقول لعمتي تعرض علينا كم بنت من معارفهم ونشوف.....والله يتمم بخير...
///////////////////////////////////////////////////////////////////////
ضاري/علامك شاردة؟
رانيا رفعت راسها....
ضاري/سالتك وين شاردة وليه؟
رانيا/ضاري انت كنت بالراشد اليوم صح؟
ضاري بثقة/أي.....
رانيا/............
ضاري/في شي...بتحاسبيني ليش اني رحت؟
رانيا/لا....بس ...انا متضايقة ياضاري؟
ضاري/من شنو؟
رانيا/هي تكرهني؟
ضاري/اصايل؟
رانيا/أي.....ولايمكن تحبني بعد!!
ضاري/من قال لك انها تكرهك؟
رانيا بتنهيدة/كل تصرفاتها وكلامها معي اليوم يثبت ها الشي؟
ضاري/بعلمك فيها اذا جت هنا لااخليها...
رانيا بترجي/ضاري انت ماتناسبها؟
ضاري بسخرية/نعم...
رانيا بتنهيدة/اكثر وحدة تمنتكم لبعض هي انا!!!واكثر وحدة تقولك انكم ماتناسبون بعض انا!!!مو علشان انها ماتحبني ولاماعبرتني اليوم لا؟؟؟علشان انا حسيت انها تكرهك....تدري يوم تضايقت وقعدنا هي قالت لي اخوك هنا وبدل ماينطط من طابق لطابق خله يردك البيت؟
ضاري/وهي وش عليها ان شاءالله؟
رانيا/ضاري....اصايل فعلا تكرهك......يعني مانست اهانتك لها ولابتنساها بعد!!
ضاري بلامبالاة/مايهمني.....اذا صارت عندي بنسيها كل شي بعد مااربيها من جديد؟
//////////////////////////////////////////////////////////////
اليوم الثاني.....
جاسر/صباح الخير....
ام جاسر بدون نفس/صباح النور...
جاسر قعد قبالها/في كلمتين ابي اقولهم لك؟
رفعت راسها تناظره....
جاسر/يمه.....
ام جاسر/نعم....
جاسر/ياليت مانخسر بعض علشان موضوع ليالي؟
ام جاسر/أي بس احنا خسرنا بعض ياجاسر؟
جاسر/يمه....ليالي في لها الف بديل...بس اذا انا رحت منك مااظن بتلاقين لك بديل عني!!ولاانا بعد بلاقي ام بدالك؟؟؟
ام جاسر بحدة/ويوم ان ليالي لها الف بديل ليش ان شاءالله معزم على ها العرس الا تتمه وتزعلني منك؟
جاسر/المفروض انا اللي ازعل منكم يمه؟انتوا شفتوها قبلي وشفتوا انها غير مو مثل ماكنا متصورين وحاطين في بالنا!!ولاوحدة فيكم جت وكلفت على عمرها وقالت لي ترى ياجاسر ليالي مو مثل مااحنا متصورين..ليالي كذا وكذا وكذا.....انا بروحي انصدمت يوم شفتها...وانصدمت اكثر يوم تقربت منها وحكيت معها....
حسيت اني مغفل وكنت مسير وسط كلام فاضي....ياليتني ماسمعت كلام احد من البداية؟
ام جاسر/هذا يعني انك منت مطلقها ياجاسر؟
جاسر/اللحين بكرة العرس يمه وانتي تتكلمين عن الطلاق؟؟؟
ام جاسر/بتاخذها مابقولك لا والموقف محرج خصوصا بعد ما البطاقات توزعت بس بتطلقها بعدين ياجاسر مو هاذي ام عيالك يايمه؟
جاسر/ومنهي ان شاءالله ام عيالي!!حنان بنت خالتي!!!
ام جاسر/على الاقل عارفين نسبها ونسب خوالها وعمامها...
جاسر/يمه....اتمنى تكونين بكرة اول الحضور وانتي اللي تزفيني لليالي؟
/////////////////////////////////////////////////////////////////////
فتحت عيونها بثقل بعد ليلة طويلة قضتها بالسهر هي وتهاني ...
ماقدرت تفتحها غير يوم سمعت صوت الجوال يدق...
كان الرقم غريب بس ماتدري ليش ردت...
ليالي بصوت نايم/الو....
ام عادل وهي تبكي/انتي نايمة ولاتدرين وش اللي صاير؟
ليالب بفزع/وش صاير؟
ام عادل/جاسر بالمستشفى ياليالي؟
//////////////////////////////////////////////////////////

اشوفكم في بارت بكرة ان شاءالله...
البارت التاسع والاربعين,,,,,
////////////////////////////////////////////////////
عبير بصدمة/شنو؟
ليالي وهي تبكي/لحقيني ياعبير انا مو عارفة شسوي؟
عبير بنفس الصدمة/ووينك اللحين؟
ليالي/انا اخذت السايق وجيت على وجهي للمستشفى اللي قالت لي فيه خالته.....
عبير/معك احد؟
ليالي وهي تبكي/لا...انا جيت بروحي ماشفت احد وانا طالعة...
عبير وهي تحاول تكون اكثر تماسك/انا رايحة بيت اخوي اللحين بكلمك لو عرفت شي وانتي اذا صار معك شي كلميني...
ليالي/عمتي الله يخليك تعالي بسرعة انا مو عارفة شسوي ولا شنو بشوف؟
عبير/انا جاية ياليالي جاية...لااله الا الله......وش ها الخبر الشين ياربي....
///////////////////////////////////////////////////////
منى/صباح الانوار...اسفرت وانورت...
زيد/ارتحتي يومك جيتي ها البيت؟
منى/انا مدري شعليه ها الحنة اللي فيك تبين تقعدين هنا مو هناك؟خبلة والله...احد يترك ذاك العز كله ويجي ها الخرابة برجله؟
صبا/هذا البيت اللي عشت فيه طول عمري من انولدت لهذا اليوم ويساوي بعيني قصور العالم؟
منى/أي صدق....اصلا انتي الحكي معك ضايع؟
زيد/ضايع ونص....الا انتي معك مفاتيح الشقة؟
صبا/وش تبي فيها؟
زيد/مدام نايف مو هنا بروح اسهر فيها انا والشباب الليلة؟
صبا/لاماهم معي .....
زيد ومنى ناظروا في بعض واسكتوا وطول سكوتهم...
حست بالضيق اخذت بعضها وراحت تشوف امها اللي كانت نايمة....
راحت غرفتها وسكرت عليها الباب,,,,,,
قعدت على سريرها وتنهدت بقوة....
صادقين والله...وش ها الحنة على ها المكان اللي مانا شايفة منه الا الضيق والكتمة؟؟؟
وينك بس يانايف.....انا فعلا غلطانة...انا عمري كله مالقيت هنا حب وحنان...ولقيتهم هناك عندك حتى لو ماصرحت فيهم بلسانك بس كنت حاسة فيهم من كل لمسة وكل همسة منك...
تنهدت بقوة وغمضت عيونها....
هل فعلا بيكون القرار بالايام الجاية قرارك انتي ياصبا وبيوافق عليه نايف؟؟؟
لا...لا....دق قلبها بقوة....ماابيه يطلقني....ماابيه يتركني....ابيه بس يتندم على معاملته لي!!
ابيه ورب الكون ابيه....انا مقدر اعيش هنا بعيدا عنه انا حياتي صارت له وتحت يده.....لازم مايقتنع بسالفة الطلاق,,,,لازم مايتركني ولاساعتها صدق بموت....
ابيك بس تتندم على اللي كنت تسويه فيني يانايف ونرجع مثل ماكنا مع بعض....
عادي انك تتركني طول اليوم وماتسير عليّ الا اخر الليل....يكفيني ها الشي منك بس لاتتركني بها البيت البارد؟
///////////////////////////////////////////////////////////////
جاسر/الو.. نعم
عبير وهي تبكي/ثامر وش اللي صاير؟
جاسر/عمتي انا جاسر مو ثامر بس انتي ليه تبكين شفيك؟
عبير بصدمة/انت منو؟
سكتت شوي علشان تركز بالصوت..
جاسر بثقة/للحين صوتي يشبه صوت ثامر ياعبير الله يهداك؟
عبير/شلون؟
جاسر/عبير شفيك؟
عبير/انت...انت مو....
جاسر/انا شنو؟
عبير تنهدت بقوة...
جاسر/عبير شفيك.....
عبير/الصدق الصدق ياجاسر انت صار لك شي اليوم؟
جاسر/صار لي شي اليوم؟شي مثل شنو يعني؟
عبير/يعني ماصار لك حادث لاسمح الله؟
جاسر/عمتي...
عبير بدفاع/جاسر انا مو قصدي بس خالتك دقت على ليالي وقالت لها...
جاسر/ليالي؟شفيها؟شقالوا لها؟
عبير بتنهيدة طويلة/يعني انت مافيك شي ياجاسر متاءكد؟
جاسر/قولي ليالي شفيها؟
عبير/اسمع السالفة ياجاسر واحكم بنفسك بس خلني اتصل لليالي اطمنها بالاول؟
جاسر/اول تقولين لي بعدين تدقين لها.....من اللي اتصل فيها وشنو قال لها....
////////////////////////////////////////////////////////////////////
قعد بالاجتماع وخلص وهو مو عارف شقال ولا أي كلمة طلعت منه!!!
كل تفكيره كان رايح عندها..هي وبس!!
ياترى وش قاعدة تسوين اللحين ياصبا؟
نايمة ولاصاحية؟مبسوطة ولامتضايقة...؟
ارتحتي خلاص انك في بيت اهلك......اه ياقلبي اه...
ادق لها اللحين واسمع صوتها ولااتركها شوي بعد...
انا مو قادر اقاوم اكثر علشان اسمع صوتها...
واحشني من البارحة ماسمعته....
لايانايف اتركها شوي ترتاح وتفكر بهدوء بعيد عنك....تفكر؟
بشنو تفكر وهي بعيد عني!!
انها تتركني وتتخلى عني!!
مستحيل انا ماراح اخلي لها مجال بها الشي ابدا!!!
صبا لي ولي لوحدي ماراح ياخذها مني أي احد لو شيصير بها العالم؟
انت لازم ترجع الدمام بسرعة يانايف وتعتذر منها وتركع تحت رجلينها وتتندم وتطلب السماح....والاهم من هذا كله وقبل هذا كله....تصارحها بحبك لها؟؟؟؟
حبك اللي متعبك ومتعبها معك.....حبك اللي من شفتها باول يوم وانت تحاول تخفيه وتبينه كره وحقد وهو العكس تماما!!
خلاص يانايف ماعاد في مجال للتراجع وعدم الاعتراف لان كل شي ماهو بصالحك اللحين.....
///////////////////////////////////////////////////////
اصايل/صباح الخير
متعب/صباح الخير على الناس العجزانة والكسلانة؟
اصايل/اوووف..
متعب/أي والله..ولاالناس النشيطة من زمان صحت من نومها؟
اصايل/تبي تقنعني انك من زمان صحيت وانت توك تشرب قهوتك؟
متعب/أي طبعا من زمان صحيت وكنت انتظرك تصحين بس مامنك فايدة؟
اصايل/كان جيت صحيتني؟
متعب/تعرفيني اخاف منك انت تعضين اذا احد صحاك بدون ماتقومين من نفسك؟
اصايل/تراك مسوييني اجرامية بقوة؟
متعب وهو يضحك/انتي عندك شك فيها يابنت العالم؟
اصايل/طيب....بنشوف من يقعد معك كل يوم...
متعب/مافمت؟
اصايل بحزن/نسيت ان بكرة اخر يوم لي هنا....مضت الاربعة ايام بسرعة وبكرة برجع مع ابوي الديرة...
متعب تنهد.....
اصايل/...........
متعب/في سالفة ابي اكلمك عنها يااصايل..
اصايل/شنو؟
متعب/في معرس طالب يدك؟
اصايل/طالب شنو؟انا!!!!
////////////////////////////////////////////////////////////
في مستشفى المانع...
كانت واقفة في الاسعاف حق الرجال قبال سرير عليه رجال مغطى وحوله الممرضات ووجهه مو باين....
هذا هو المريض الاخير اللي باقي ماشافته وتعرفت عليه....
كانت تمسح دموعها وكل تفكيرها مو معها..تفكيرها كله عند اللي ممدد اللحين على سرير المستشفى.....
قلبها متقطع عليه وقاعدة تدعي ربها انه يكون مجرد حادث بسيط ومايروح فيها صدق!!
لو راح ساعتها وش بتسوي هي بنفسها؟؟؟؟
دق جوالها وردت بسرعة ولهفة وهي تمسح دموعها/ها..عبير عرفتي شي؟
أي قولي اسمعك...انا بعدني بمستشفى المانع......شنو؟انتي متاْكدة من ها الحكي؟
بدت ملامحها تتغير شوي شوي ....وتنهدت تنهيدة قوية وقالت/طيب....يالله انا طالعة...
سكرت التلفون وهي في حالة ذهول من اللي سمعته ومن اللي هي جاية علشانه...
صوت واحد بس رجعها ورجع عقلها للواقع...
جاسر /تنتظرين احد هني؟
يوم رفعت راسها تنهدت بقوة ونزلوا دموعها بقوة وقهر اكثر من قبل....
تقرب منها ومسك يدها ومشاها معه......
وصلوا لعند باب المستشفى بيطلعون ووقفت مكانها...
ليالي بصوت متقطع/جاسر...
لف لها.../كلمتني عبير...يعني انا مو عارف شقولك...بس...عطيني الرقم اشوفه؟
ليالي وهي تمسح دموعها/انا خفت عليك...خفت لاصدق تكون رحت مني!!!
جاسر بفرح مخبيه وابتسامة منعها تطلع لاتفضحه/صدق!!!خفتي عليّ!!!
ليالي/طبعا...انت ولد عمي اولا واخير...
جاسر بنفاذ صبر/وبعد!!!بس لاني ولد عمك بتخافين عليّ!!!
غطت وجهها بيدها علشان تبكي براحتها وتقرب منها وضمها لصدره وعلى صوتها بالبكي......
جاسر وهو يهديها/خلاص ياليالي انا هنا ...انا بخير مافيني شي,,,,اذكري الله.....
////////////////////////////////////////////////////////////////////

عبير بعصبية/هذا تصرف سخيف جدا!!
ام جاسر/واختي وش لها بالسالفة عاد ياعبير؟
عبير بانفعال/اختك هي اللي دقت لليالي الصباح وقالت لها؟
ام جاسر/لاعاد...مو تروح تقط بلاها بنت اخوك علينا وعلى اختي؟يعني بالعقل لاقدر الله بيصير شي لجاسر واختي بتدري قبلنا!!!
عبير/أي بس هي قصدها شي ثاني.....شمايل/عمتي خلينا واقعين...وش ها السالفة الغريبة اللي جايبتها ليالي ؟هاذي قاعدة تفاول على اخوي؟
عبير/يعني انا اكذب؟
شمايل/لاياعمتي ماقلنا كذا!!!بس هي يمكن تبي تلفت النظر لها وتسوي اكشن ومدري شنو...
عبير بحدة/البنت بكرة عرسها....ماتقولين لي وش غرضها اذا سوت كذا ؟
شمايل/يمكن انها تبي تروح تشوف احد بالمستشفى وحطت ها السالفة حجة ولامحد كلمها ولااحد قال لها شي؟
ام جاسر باعجاب/أي والله يمكن....
عبير/انا طالعة ياام جاسر وماعندي شي اقوله بعد مدام هاذي نظرتكم لها...بس بقولك شي ترى جاسر متعلق فيها ويبيها فلاتخربين بينهم لانه مصر عليها بقوة وانتي تعرفين ولدك...فلاتوقفين بوجه سعادته....
ام جاسر بحدة/هاذي نزوة شباب ياام روعة بكرة بيتملل منها وبتشوفين...انا ولدي ماياخذ ها الاشكال؟
//////////////////////////////////////////////////////////////////
تهاني/خلاص هدي.....
اصايل بانفعال/الله ياخذها الحقيرة......
ليالي بهدوء/طاح قلبي يوم سمعت انه مات ماعرفت شسوي...وهي تقولي روحي تودعي منه بالمستشفى....
تهاني/وانا ويني؟
ليالي/كنتوا طالعين انتي وعمتي ودقيت على عمتي عبير خبرتها...واصايل ومتعب ماردوا عليّ....
اصايل/خل اشوفها بكرة بالعرس اذا مااعضها لكم.....
تهاني/من صدقك انتي عاد....ماراح تجي؟
اصايل/لاوالله ها الاشكال ماتستحي ابدا ياتهاني بتلاقينها اول الحضور....
ليالي/................
اصايل/خلاص لاتشيلين هم وانسي الموضوع.....
ليالي/حاسة قلبي يدق بقوة للحين.....
تهاني/نخاف نخفف قوته ويوقف علينا وانتي بكرة عرسك مافينا شدة...
اصايل/هههههههه
تهاني/اهم شي متعب وش قال؟
ليالي/قال لي لاتهتمين وانا بروح اكلم خالتي ولاتزعلين ومن ها الحكي....
تهاني/خلاص اهم شي كلامه مدامه طمنك وحسيتي معه بالامان..
ليالي غمضت عيونها/الله لايحطكم بها الموقف ابدا...بلحظة حسيت روحي بتطلع مني...
دق الباب ودخلت الشغالة ومعاها بوكيه ورد عطته عبير وطلعت...
تطلعت العيون كلها لعند البوكيه وشالت ليالي الكرت من وسطه علشان تشوف من عند منو وعيون اصيل وتهاني تقراْ معها..(يمكن كلمات الاعتذار ماتوفيك يابنت العم...بس عرفنا قدرنا اليوم عندك)
اصايل/سخيف..
تهاني/جدا..
ليالي/انتي وش يخصك انتي وياها؟
اصايل/نبدي ارانا...
ليالي/ومن طلبها عاد؟
تهاني/يعني شلون بتجي اللحين السوالف عند جويسر وبنقلب الحكي؟
ليالي/قلبي وجهك انتي وياها زوجي وبكيفي؟
اصايل/اقول مالت ثم مالت بس....
/////////////////////////////////////////////////////////////
جاسر/تصدق ماعرفت شسوي؟
ضاري/خالتك غريبة....وش ها الحركة يعني؟
جاسر/والقهر يوم رحت اكلمها تقولي مرتك تكذب يعني انا بتمنى لك الموت ياولد اختي!!!ماغير هي تبي تفرق بينا؟
ضاري/والرقم؟
جاسر/هذا رقم سايقهم اللي كانت متصلة منه.....
ضاري/وهي شلونها اللحين؟
جاسر/كانت متضايقة....بس ان شاءالله تكون هدت اللحين انا دقيت لعبير وقلت لها تاخذ بالها منها...
ضاري/أي بعد بكرة ليلة العرس ومانبي ضيقة خلق اكثر من كذا!!
جاسر/............
ضاري/مت نايف بيجي؟
جاسر/ليلة بكرة؟
ضاري/يعني بيحضر؟
جاسر/أي اكيد....
ضاري/وانا متى بشوف اصايل؟
جاسر/متى؟
ضاري/يعني بكرة كيف بشوفها.....
جاسر/وانا تفكيري مع اصايلك ولامع ليالي ...
ضاري/أي دبرني....
جاسر/خلي اختك تدبرك انا بكرة مالي حيلة ابدا!!!
ضاري/اوووووف...
جاسر/بتكلم عمي بكرة عنها؟
ضاري/ليش هو بيحضر؟
جاسر/أي انا قايل له.....
ضاري/لا...
جاسر/ليه؟
ضاري/لاني رايح دبي بعد يومين وانا ابي اكلمه واخذها علطول ماابي اكون مرتبط كذا باشغال ثانية؟
///////////////////////////////////////////////////////////////////
اليوم اللي بعده كان الكل مشغول بلبسه وثوبه ومكياجه واللي مشغول بتفكيره وشنو بيسوي الليلة.....
كانت القاعة مزدحمة على الاخر..وحتى ام عبدالله وقفت بالاستقبال مع ام احمد وعبير وسط نظرات الاحتقار بالجهة المقابلة من ام جاسر اللي جت وهي ماتتمنى تكون هنا ولاان ليالي تتغير....
اصايل بروحها كانت مالكة القاعة بتاْلقها وجمالها كانت لابسة ثوب مشابه للثوب اللي لابسته تهاني بس باللونين البنفسجي والبرتقالي...
اليوم بس حاسة باحساس غريب وهي تشوف ليالي بثوب العرس قدامها...يوم حلموا فيه ثنتينهم وكاهو تحقق لوحدة منهم بوسط ومكان ماكانوا يحلمون فيه ابدا بتخيلاتهم....
حست ان دموعها بتنزل باي لحظة وماحبت تبقى بالغرفة معهم استاْذنت بتطلع تشوف الجو شلون صاير برى..
وطلعت....مشت شوي لين صادفت وحدة ماتوقعت تلتقي فيها ابدا....
ام ضاري/حيا الله اصايل؟؟؟
اصايل وهي تناظر ام ضاري وتالقها وهيبتها /هلا والله باام ضاري...
ام ضاري/عاش من شافك؟
اصايل بثقة/عاشت ايامك.....
ام ضاري/عقبالك....وعقبال مانشوفك عروس؟
وقفت اصايل تناظرها بحرج وهي مو عارفة شتقول وسط نظرات ام ضاري اللي كانت تتفحصها بكل مكان...
////////////////////////////////////////////////////////////////////

اشوفكم يوم السبت ان شاءالله
البارت الخمسين,,,,,,,,
///////////////////////////////////////////////
عبير/ليالي..
لفت لها ليالي بتوتر,,,/ها...
عبير عطتها بوكيه الورد الاحمر اللي كان بيدها..
ليالي وهي تناظره/شنو هذا؟
عبير/وصل لك قبل دقايق..
ليالي/لي انا؟؟
عبير/أي لك انتي..ولا شايفة انك ماتستاهلينه ياعروستنا الحلوة؟
ناظرته باستغراب وهي تدور بالكرت اللي فيه ويوم شالته قالت لها لها عبير وهي ماشية/تجهزي ترى ماباقي وقت كثير على الزفة,,,
رفعت الكرت وتنهدت وهي تقراه...
لانه كان من جاسر؟؟؟
(بنتظارك الليلة على نار ياليالي......الف مبروك لك ولي)
غمضت عيونها وهي تتخيله واقف قدامها ويقول لها ها الكلام بنفسه...
وش اللي بعد ها الحكي والورد ياجاسر.....وانتي وش تنتظرين بعد ياليالي....!!!!
ياربي انا مو عارفة شسوي...والقلق ذابحني والخوف متملكني...ساعدني يارب وعدي ها الليلة معي على خير,,,,
/////////////////////////////////////////////////////////////
تهاني/وينك انتي...
اصايل رفعت راسها بهدوء..
تهاني وهي تتقرب منها/قلبت المكان ادورك واخرتها انتي هنا بالحمام؟شتسوين؟
اصايل تنهدت وماتكلمت...
وقفت تهاني قبالها/صاير شي مااعرفه؟
اصايل وهي تناظر بنفسها بالمرايا اللي قبالها/ام ضاري...
تهاني/شفيها؟
اصايل/شفتها قبل شوي....
تهاني/أي.....وصار بينكم شي؟
اصايل/لا...
تهاني/قالت لك شي؟
اصايل/لا...
تهاني/وش اللي مضايقك اجل؟
اصايل بتنهيدة/مدري......حسيت بكلامها شي غريب....كانها سخرية ولاشماتة ولامدري شقولك؟
تهاني/..........
اصايل/ماكان بودي اقابلها ولااحط لساني بلسانها ابدا بس صار ووقفنا قبال بعض....
تهاني وهي تجرها من يدها/وبتقابلينها مرتين وثلاث وعشر الليلة...يعني مو معقولة تظلين حابسة نفسك هنا يااصايل؟
اصايل/طيب شوي بس لين ...
تهاني وهي تجرها/لين تخلص علينا الحفلة وينتهي الجو الحلو...امشي بس امشي ولاناسية انك رايحة مع ابوك الليلة؟
//////////////////////////////////////////////////////
ياترى وش قاعد تسوي اللحين يانايف....
تفكر فيني ولا مو على بالك؟
بترجع لي مثل ماقلت اول ماتنزل من الرياض ولابكون على حافة اشغالك ومهامك؟؟؟
اشتقت لي ولتعذيبك لي ولا انا اخر اهتماماتك؟؟؟
اه يانايف اه...اه من قلبي اللي ذابحه التفكير فيك.....ياليتك تنصفني وتكون انت بعد تفكر فيني مثل ماانا افكر فيك.....
انفتح الباب ورفعت راسها تشوف اللي جاي وكانت امها ووراها منى....
ام زيد/يمه صبا...ليش قاعدة بروحك هنا تعالي قعدي معنا بدل ضيقتك؟
منى/بنتك مو من مقامها تقعد بوسطنا بعد ماصارت زوجة ولد التميمي؟صارت تشوف حالها علينا!!!
ام زيد/صبا انتي متوجعة يمه...حاسة بعدك بالم؟
صبا/لايمه...انا بخير الحمد الله.....
ام زيد/قومي قعدي معنا يمه...ترى قعدتك بروحك تضيق صدرك وتمرضك...قومي يمه...
منى بحدة/مافتحتي الجوال لسه؟
صبا بعناد/ولاراح افتحه!!!احد له عندي شي؟
منى/أي بس زوجك يبي يكلمك؟
صبا/وانا ماابي اكلمه؟
منى/يمه فهمي بنتك...ترى ان راح مابيرجع ولاتفكر انها اذا سوت ها الحركات بيحبها وبيتعلق فيها تراه تطفشه زيادة؟
صبا/يكون احسن انا ابيه يطفش ومايرجع انتي وش مضيق خلقك؟
منى بعصبية/شوف اللي ماتستحي...
ام زيد/استهدوا بالله يابنات علامكم!!!
منى/ماتسمعينها شتقول؟
صبا/حياتي وبكيفي ...
منى/لاماهي بكيفك...وفكري عقلي ياالمجنونة ترى الفرصة ماتجي غير مرة وحدة بس!!!!
///////////////////////////////////////////////////////////
ام عادل بهمس/كله من العقربة عبيروا..لو ماجات كنا بنفر عقله عليها ؟
شمايل/شلون خالتي؟
ام عادل/يعني لو ماكانت درت بالسالفة كنا بندق على جاسر ونقوله ان اللي انت بتاخذها رايحة تقابل غيرك وويم بالمستشفيات!!!بس عمتك خربت كل شي؟
شمايل بدون نفس/ كنتي فكرتي بها الشي قبل تبدينه صرتي انتي الخسرانة قدامها ياخالتي؟
ام عادل بقهر/شتقصدين انتي الثانية بعد!!!
شمايل/ولاشي.....
ام عادل/اه منهم اه....شوفيهم شلون يخزوني من فوق لتحت وكاني مو عاجبتهم؟
شمايل/..............
ام عادل/حتى ها القروية ام عبدالله رازينها جنبهم وكانها فاهمة وش اللي قاعد يدور حوالينها وانا السلام ماسلموا عليّ وانا خالة العريس!!!!
شمايل/هذولا مو بيت الراجحي...بروح اسلم عليهم...
ام عادل/امك وينها؟
شمايل/شفتها واقفة مع ام ضاري زوجة عمي بس مدري وينها اللحين؟
ام عادل/شوفيها وقولي لها خالتي تبيك لانها معصبة واحتمال تمشي!!
شمايل وهي تتمتم/مااعتقد لو كنتي بتمشين ماجيتي من الاساس!!!
ام عادل/انتي وش قاعدة تقولين؟
شمايل/هذا انا بشوفها وبقول لها ياخالتي.....
//////////////////////////////////////////////////////////////////////
ضاري/اللحين انت ماتقولي ها الابتسامة ليش؟
جاسر بفرح/لاني معرس بعد ليش؟
نايف/يعني انت معرس واحنا لنا الله!!!
جاسر/انا ماقلت كذا.....
ضاري/احنا بعد بيجينا ها اليوم وبنصير معاريس.....
نايف بهدوء وشرود/تتوقع ,,,,
ضاري وهو يناظره/ليش لا.....فيك تسوي مثل خوييك ماسوى؟
نايف/أي بس جاسر ماوصل للي وصلت له معاها بعلاقتنا ياضاري؟
جاسر/اللي اعرفه ان الاصرار يجيب نتيجة....جرب ...
نايف/..........
ضاري/ابوك عرف عن السالفة؟
نايف/أي قبل لااروح الرياض قلت له؟
ضاري/وماقال لك شي؟
نايف/سووها قضية مشابهة لقضية فلسطين بالطول والعرض وطلبوا مني اطلقها بس انا رفضت...
جاسر/وهم رضخوا؟
نايف/مالهم شي عندي....وبالنهاية هم الخسرانين....انا المدير العام لمجموعات الشركات وعندي اكثر من توكيل من ابوي نفسه يفوضني اسوي أي شي.....وابوي مابيستغني عني بها السهولة.....يعني هو اللي بيراجع نفسه وحساباته؟
ضاري/وامك؟
نايف/مصرة اني اتزوج وباسرع وقت مدام اني مابطلق صبا؟
جاسر/لاخلاص لاتجيبون طاري الطلاق وانا الليلة عرسي!!!
//////////////////////////////////////////////////////////
نور/مبسوطة؟
صبا بزعل/لا
نور/ليه؟؟؟هذا انتي رديتي مكانك اللي تبينه؟
صبا بتنهيدة/غلطانة....مو هذا المكان اللي ابيه؟
نور/صبا....لاتقولين انك تبينه ومسامحته؟
صبا/يعني مو مسامحته ...بس ودي يرجع يعتذر..
نور/شيلي ها السالفة من بالك مو نايف اللي بيرجع يعتذر؟
صبا اكتفت بانها تتنهد....
نور/دق لك على الجوال من راح؟
صبا/انا قفلت الجوال من عطاني اياه علشان لااسمع صوته...
نور/وماكلم على جوال زيد؟
صبا/بلى...بس انا ماكلمته ولاعطيته أي مجال يسمع صوتي.....
نور/..........
صبا/وش تتوقعين يصير؟
نور/متى بيجي؟
صبا/مدري هو قال يومين ثلاثة....بس بالضبط ماادري....
نور/انتي ليش متضايقة؟
صبا بتنهيدة/طول عمري مو قاعدة معهم بوفاق وحب مثل باقي الاخوان يانور....انتي ماتشوفين كلامهم لي...كاْن نايف متصدق عليّ بها الزواج وانا رافسة النعمة برجلي!!وبالروحة وبالجية يحسسوني اني غبية ومو قادرة اتفاهم مع رجال مثله واكسبه....اه يانور اه.....ابيه يرجع بسرعة وياخذني وبتحمل اعتذاره لو طول؟
نور بجدية/ولو مااعتذر؟؟؟؟
وقف قلبها من ها الكلمة,,,,,لو مااعتذر...كيف بتمشي امورها.....بتكون طلعت من البيت على الفاضي وماجابت أي نتيجة...وكرامتها انداست بدل المرة مرتين وثلاث,,,,,,
/////////////////////////////////////////////////////////
متعب/ممكن اكلمك بكلمتين قبل لاتمشي..
لف له جاسر اللي كان بيركب السيارة.....
متعب/انا عارف انك تدري وش بقول لك بس انشاء الله ماعندك مانع اعيده لك مرة ثانية...
جاسر/في عيوني يامتعب...
متعب/...........
جاسر/ليالي بعيوني....انا عارف انك جاي توصيني عليها!!
متعب/يزعلك ها الشي؟
جاسر/لاابدا انا عارف قيمتها عندك وقيمتك عندها.....
متعب/جاسر...تراها ملاك....وبتعرف قيمتها اذا قدرت تصونها....
جاسر حط يده على كتف متعب/ادعيلي....ادعيلي اقدر اصونها واحفظ قيمتها وقدرها.....
متعب/عسى الله يوفقكم يارب.....
جاسر/عقبالك ان شاءالله.....
متعب/ان شاءالله....قريب,,,
////////////////////////////////////////////////////////////////////
برى القاعة وبعد ماطلعوا كل المعازيم ومابقوا غير العيلة اللي بدوا يطلعون...
كانت طالعة هي وتهاني يدورون سيارة ابوها....وهم يغنون ومبسوطين على الاخر...
وكان قبال الباب واقف ينتظر يشوف لو يسمع صوتها وكاهي طلعت...
من سمع صوتها وشاف طيفها تكهرب مرة وحدة ومايدري وش جاه....
صوت ضحكها العالي وداه لمكان بعيد,,,,,,واستوقفه صوت غناهم ثنتينه...
تهاني/عاشت عاشت بلادي...
اصايل وهي تكمل/الله معانا يحرس خطانا...
تهاني انتبهت على ضاري اللي قبالهم ولكزت اصايل علشان تنتبه هي الثانية ورفعت راسها ولقته يناظرها...
كملت بدون اهتمام منها لشوفته وبصوت اعلى /حرة ابية...يالسعودية...
تهاني/عاشت عاشت بلادي...
اصايل/لي صاحب خذني بزينه عن كل مزيون ورعبوب...روحي غدت لاامره رهينة..والقلب من نظراته يذوب....
قامت تناظره والتقوانظراتهم بها اللحظة وكملت بقوة,,,
اصايل/قلبي معه ربي يعينه..عليه صابر صبر ايوب...مجبور يتحمل ضنينه ..لو هو غدى بالحب مشغوب,,,,تهاني بهمس/نروح نسلم عليه؟
اصايل بنفس الهمس/ليش لا؟
مشوا لين وصلوا عنده...
وهو اللي بداهم بالحكي اصلا..
ضاري/الغطى ببلاش عندكم انتوا مدري ليش متغطين؟؟
تهاني/علشان حاطين مكياج؟
ضاري/أي صح وانتوا تمشون وترفعون فيه وماظل احد ماشافكم؟
اصايل /يعني شلون تبينا نطيح وتكسر؟
ضاري/ان شاءالله...
اصايل/الحكي ضايع معك...
ضاري/خير,,
اصايل/اقول ضاري امك وخواتك راحوا مع السايق انت ليش واقف هني؟؟
ناظرها وسكت وحس انه مرتبك بس شاف ابتسامتها من ورى غطاها الشفاف قال لها/وانتي وش يخصك بالله!!!بكيفي اوقف بالمكان اللي يعجبني وانتظر اللي ابيه انتي مالك شغل؟
اصايل/ادري مالي شغل بس قلت يمكن تبي اشوف لك وحدة معينة اذا طلعت ولالسه؟
ضاري/لاشكرا فيني اصرف اموري بنفسي..
اصايل/اممممم...طيب انت منو تنتظر؟
ضاري/ياشين اللقافة...موتي بنارك مو قايل لك؟
اصايل/وليش اموت عاد!!!!ادري انك تنتظر دانة؟التقوا ها المرة نظراتهم وكانت نظرتها هي الثابتة والقوية ونظرته المرتبكة والمكسورة...
اصايل/هاذي مو سيارة ابوي ياتهاني؟
تهاني وهي تناظرهم/أي...
اصايل/معناته حبيبتي اشوفك على خير....
تهاني/ها المرة مو زعلانة لاني عارفة ان لقانا قريب وقريب بعد....
اصايل/الله يسمع منك......يالله باي...
ركبت سيارة ابوها وظلت تناظره من النافذة كان واقف مكانه ماتحرك من بعد ماطرت له دانة...وهذا اللي كانت تبيه انه يظل ساكت وتكون الكلمة الاخيرة لها هي وبس!!!
////////////////////////////////////////////////////////////
في بيت جاسر وليالي....
ام جاسر/مبروك يمه...
جاسر/الله يبارك فيك يمه..
ام جاسر/مبروك يا...ليالي...
ليالي بهدوء/شكرا....
ام جاسر/انتبه على نفسك....
ام احمد/انتبه على ليالي ياجاسر تراها امانة عندك اللحين؟
جاسر/بعيوني...
ام احمد/يالله اذا ماتبون شي احنا بنمشي...
كان السكون ماليهم وتمنت ليالي تقول لا بس ماطلعت معها وابتسمت ام احمد لهم وطلعوا هي وام جاسر...
ظلت واقفة مكانها مثل الغريبة...اصايل رجعت مع ابوها ومتعب راح الليلة يبات في الفندق رغم انها ترجته يظل جنبها بس مارضى..
وكاهم عمتها وام جاسر طلعوا وظلت معه بروحهم في ها البيت,,,
انتبهت على صوته يكلمها ويوم رفعت راسها لقته شايل وردة حمرة بيده ومادها لها....
رفعت راسها تناظره بخوف وترقب وتقرب منها وباس جبينها وهمس لها/مبروك....
ليالي/الله يبارك لك...
عطاها الوردة وشالتها منه ويوم تقرب منها بيمسك يدها ابتعدت عنه وقالت له/بروح ابدل ثيابي....
جاسر/تبين اساعدك؟
ليالي/لاشكرا...
جاسر/بنتظرك هنا....لو ماعندك مانع الا اذا تبين اقعد بالصالة؟
////////////////////////////////////////////////////////
في سيارة نايف على الكورنيش...
كان صوت المسجل يلعلع بقوة على اغنية نبيل شعيل...
ياقلبي وش فيك متغير على فلانة...
قوم حبها واعتذر منها ودلعها,,,
مجنون تضحك واحلى بنت زعلانة,,
واللي معاه مثل هاذي مايزعلها,,,
لف نايف لضاري بسرعة/اروح لها؟
ضاري بشرود/منهي؟
نايف/يعني منهي صبا؟
ضاري/اللحين؟مو بصاحي انت!!البنت في بيت اهلها والساعة ثلاث الفجر؟
نايف/أي بس هي زوجتي؟
ضاري/أي بس مامعهم خبر انك جاي والناس يمكن تكون نايمة؟
نايف بقهر/طيب شسوي....
ضاري/انتظر يطلع الصباح وروح لها؟
نايف/والله مافيني صبر....
ضاري بتنهيدة/انا بعد مافيني صبر عنها وكاهي راحت بعيد عني....
نايف/ليش تركتها تروح؟
ضاري/مدري.....تصدق تحسفت اللحين اني ماكلمت عمي...يمكن كانت معي اللحين لو كلمته اعرفه بيعطيني اياه بنفس الوقت؟
نايف/غلطان والله....ضيعت على نفسك فرصة العمر شوف اللحين بتنتظر اربعة خمسة ايام لين ترجع من دبي؟
ضاري/.................
نايف/انت تحوس بالاشرطة شتبي؟
ضاري/ماعندك شريط رعبوب حق راشد الماجد؟
نايف/لا...
ضاري /اوووف...المشكلة المحلات مسكرة اللحين...
نايف/وش تبي فيها عاد الاغنية قديمة.....
ظل ضاري يغير بالمحطات يمكن تطلع وخاب امله لانها ماطلعت بس اثارت انتباهه اغنية ثانية تركها وشرد لبعيد....
لعبها صح وخلاني...
هويته وصار يهواني,,,
تجننت بغرامه بجد,,
ولافكرت في ثاني,,,
//////////////////////////////////////////////////////////////////
كانت قاعدة بغرفتها وتتذكر احداث الليلة...رغبتين بداخلها تحاربوا وحدة تاْييد روحتها عرس جاسر بقوة والثانية ترفض ها الشي...
بس اللي صار ان الرغبة الاولى طغت على الثانية.....
وكان لازم تروح وتشوف ها الليالي اللي ماخذة كل شي شلون بتصير...
فعلا ليالي ابهرت الكل....بس مع ذلك ماابهرتها هي اللي للحين مو قادرة تحبها وتتقبلها...
حتى امها حستها معجبة فيها.....لاوالقهر انها راحت معهم تزفهم لبيتهم ويوم سالتها ليش تنزلتي لها قالت لها كلام غريب...
شقالت لي امي يوم اسالها ياربي.....اي قالت لي...جاسر قال لها كلمتين قبل امس وظلت تفكر فيهم...قال لها اذا هي خسرته ماراح تلاقي بدالها ولد لو شيصير...لان الولد مايتعوض..بس هو لوخسرها بتكون ليالي هي البديلة لها بحياته....تقول فكرت زين بكلامه ولقته على حق اذا هي خسرته مابيعوضها أي شي وفرحته هي فرحتها اللي تنتظرها من زمان.....
معقولة ياربي...امي صار تفكيرها كذا وماقدرنا نبدلها الليلة لااحنا ولاخالتي!!!!
وش عندك بعد ياليالي....منو بعد ينتظر بالدور تسحرينه وتغيرين رايه فيك؟
دوري ها العالم كله بس لاتنتظريني!!!لانك سرقتي مني اجمل فرحة...انتي سرقتي متعب وحبه وكنتي الفاصل بينا ولاتنكرين ها الشي لاني مابسامحك عليه طول عمري!!!

//////////////////////////////////////////////////////////////////////
كانت متسندة على باب غرفة التبديل ومغمضة عيونها....
ودها ان الوقت يتحرك بسرعة وهي حاسته بطيء...
سالفة الورد معك ياجاسر مدري وش نهايتها؟؟
ناظرت بالوردة اللي بيدها وشمتها وحطتها جنبها....
ناظرت بثياب النوم اللي اخذتهم مع عبير وهي محتارة وش تلبس,,,,
تنهدت بقوة وهي تترحم لاامها بذاك الوقت وتتمناها تكون معها الليلة وجنبها .....
شالت لها ثوب سكري ناعم طويل و بخيوط ضعيفة وهي تتمنى انها تطلع وتلاقيه نام...ظلت واقفة تمسح بمكياجها وكل فكرها شارد لبعيد,,
اخذت لها حمام سريع وطلعت لغرفة النوم وكل تفكيرها قدامها بس وماتبي تلتفت يمين ولايسار...
قعدت قبال المرايا ومسكت الفرشاة تمشط شعرها...
وتنهدت بقوة يوم مسكت يده الفرشاة وقام يمشط هو لها شعرها...
جاسر بهمس/تاْخرتي فكرتك نمتي داخل؟
ليالي/...............
جاسر/تصدقين تغيرتي عليّ بالماكياج اللي كنتي حاطته حتى قلبي دق وقلتي شكلهم بدلوني.. بس اللحين تطمنت انك معي!!!
ليالي بنفاذ صبر/ليش مانمت؟
جاسر /لاني انتظرك؟
التقت نظراتهم بالمرايا وقالت له بهمس بعد مانزلت عيونها/أي بس انا ماابي انام!!
جاسر وهو يحط الفرشاة على جنب/ولاانا بعد!!نسهر وش ورانا؟
ليالي بسرعة/خلاص اجل انا نعسانة وتعبانة وبروح انام؟
جاسر وهو يبتسم/تصدقين حتى انا احس اني متكسر وتعبان من كثر الوقفة؟
ليالي تنهدت وقالت بياْس/ارسي لك على بر؟
جاسر تقرب منها وهمس لها باذنها/وش مابتختارين بكون معك فيه؟
ليالي باعتراض/لا...
جاسر/ليه....
ليالي/ماهو عدل؟
جاسر/ليه متى عاد؟ترى صبري بداء ينفذ معك ياليالي....
قامت بعصبية من مكانها وطفت الانوار اللي صادفتها قبالها ودخلت فراشها,,,
/////////////////////////////////////////////////////////////////

فتحت عيونها يوم ثاني الصبح وهي حاسة بشي جنبها ...
تلفتت يمين وشمال ولقت سلة ورد حمرة جنبها....
انسدحت على بطنها وهي تقلبها بيدينهاوشالت الكرت اللي فيها....
فقدتك يااعز الناس...حس بقيمتك قلبي...
عرفت اني انا بلاياك...اضيع وينتهي دربي...
انا وش لي بكل الناس ..مدام اني فاقد روحي...
انا روحي معك انت..ولو جات منك جروحي...
احبك يامعذبني...يحبك قلبي وعيوني...
ومايغنوني عنك الناس...ولو كلهم يحبوني,,!!
شالت الكرت بيدها واعتدلت بجلستها...ظلت تقراه وتقراه وتقراه ورفعت راسها تبي تفهم كيف وصلت السلة بكبرها هنا وتفاجاءت ان نايف اصلا كان قاعد قبالها على الفراش وهي ماانتبهت له,,,,
صبا بذهول/نايف!!!!
//////////////////////////////////////////
ان شاءالله يكون البارت طويل وكفاكم اشوفكم بكرة على خير
البارت الخمسين,,,,
/////////////////////////////////////////
صبا بذهول/نايف؟؟؟؟
نايف تقرب منها ولامست يده خدها وهمس لها/تفاجئتي من وجودي؟
صبا بارتباك/يمكن ماتوقعت اني اصحى من النوم والاقيك قبالي!!
نايف وهو يتقرب منها اكثر/طيب هذا انتي لاقيتيني قبالك مافي حمد الله على السلامة,,,
ماردت عليه بس ظلت تناظره وذاكرتها تسترجع كلامها اللي بالكرت مكتوب..
نايف تنهد وتقرب منها يضمها....بس مالقى منها أي شي...كانت كتلة جمود بتجاوبها معاه...
بس من داخلها كانت تحترق...واخيرا رجعت يانايف ...الحمد الله...هذا انت جايني ومبين انك تغيرت....ياربي لاتخذلني معه ولاتغيره عن ها الحال...
نايف بعد عنها /اشتقت لك؟
صبا بدون تصديق وهي تعاند نفسها/ماصارت ذي يومين اللي مااهنتي وضربتني فيهم؟؟؟لحقت تشتاق لتعذيبك؟
نكس راسه للارض وتنهد بصوت عالي..
نايف بدفاع/صبا...
صبا/ماله داعي تقول أي شي...اهم شي انك فكرت زين بموضوعنا...
نايف/انا مفكر من قبل لااروح وخالص....بس ماصار وقت اقولك عن اللي بخاطري والظروف كانت ضدنا...
صبا وهي حابسة نفسها/أي..وشنو قررت؟
نايف/قررت؟ليه انتي وش تقصدين؟
صبا/انت وش عنه تتكلم؟
نايف/عن مشاعري نا.....انتي وش تقصدين؟
صبا بتنهيدة/اقصد موضوع الطلاق ليش في غيره؟
نايف/صبا...خلينا نتفاهم بمكان ثاني غير هني؟
صبا/لا...
نايف/الله يخليك.....هنا مابنعرف نتفاهم..عطيني ها الفرصة الاخيرة بس نتكلم فيها برى بيتكم ,,,,,,
/////////////////////////////////////////////////////////////////
كانت قاعدة بالصالة بروحها وكل فكرها شارد لبعيد....
انتفض جسمها فجاْة يوم حضنها جاسر من وراها وهمس لها/صحيتي بدري!!
ليالي بخجل/قصدك مانمت!!
جاسر وهو يقعد قبالها/اوووف ليه عاد!!!
ليالي وهي تهز كتوفها/مدري....
جاسر وهو يرفع يدينها بين يدينه ويبوسهم/وش اللي مصحيك؟
ليالي/الوضع غريب شوي وماعرفت انام!!
جاسر/قصدك اني معك بروحنا بالبيت؟
ليالي/أي...
جاسر/طيب بنظل بروحنا علطول...يعني ماراح تنامين علطول؟
ليالي/يبيلي وقت اتعود؟
جاسر/خايفة اقوم اذبحك وانتي نايمة يعني؟
ليالي بخجل/لامو هذا قصدي....بس بالامس كنتي مع متعب ومع عماتي وبنات عمتي واختي واليوم انا بروحي معك.....
جاسر/قول دوم ان شاءالله....
ليالي بتنهيدة/جاسر...
جاسربرقة/عيوني..
ليالي/بتتركني ..
جاسر وهو يهمس لها/كل بنت يوم صباحيتها تسال ها السؤال ولاانتي بس!!!
ليالي بخوف/انا خايفة من اللي جاي؟
جاسر/حتى وانا جنبك؟
ليالي/مو اذا وعدتني انك ماراح تتركني...
جاسر وهو يشد على يدها بقوة/بذمتك انا اقوى افرط فيك اللحين؟
////////////////////////////////////////////////////////////
ام ضاري/ها يمه وصلت بالسلامة؟
ضاري/أي يمه وصلت..
ام ضاري/الحمد الله...وشلون رحلتك عسى ماتعبت؟
ضاري/يمه وين رايح انا لندن؟؟؟كلها بكلها دبي؟
ام ضاري/دبي عاد ولاغيرها اهم شي انك ماتعبت ورحلتك كانت كويسة..
ضاري/ماشي الحال..
ام ضاري/اقول يمه...تراها البارحة كانت مولعة بالقاعة؟
دق قلب ضاري بقوة/من تقصدين؟
ام ضاري/اقصد بنت العم ليش في غيرها انت قايل تبيها؟
ضاري مسوي انه مو مهتم/تولع بروحها وانا مالي!!
ام ضاري/على امك ها الكلام؟؟؟ليش كنت واقف البارح من تنتظر غيرها حضرة جنابها؟
ضاري تنهد وسكت....
ام ضاري/انا العرس اللي بسويه لك مايجي نص عرس جاسر البارح....ابي كل الشرقية يحكون فيه....
ضاري/................
ام ضاري/يكفي ان العروس بتسكت عيون كل المعازيم...
ضاري/أي بس انا ماابيها تنزف وتتجلس مع الحريم اخاف عليها من عيونهم يمه؟
ام ضاري/شلون يعني....لاعيوني لازم الكل يشوف ضاري وش اختارويشوفون انها زينة البنات...
ضاري/طيب وغيره...
ام ضاري/لارجعت بنتناقش بباقي التفاصيل....
ضاري/يمه انا برد وبروح اخطبها مباشرة حطي في بالك ها الشي....
//////////////////////////////////////////////////////////
ام احمد/الحمد الله ان البارحة عدت على خير
عبير/انا كنت حاطة يدي على قلبي....
ابو عبدالرحمان/ليش عاد؟
عبير/خفت لايصير شي خبرك هم مايبونها..
ابو عبدالرحمان/بس مدامه هو يبيها ماراح يسمع كلامهم....
ام احمد/صح كلامك يبى بس هاذي ام عادل ينخاف منها؟
عبير/يعني ناس بها الشكل وبها العقل انا مالقيت...يااخي مايبي بنتك خلاص انسحبي من حياتي وخلي الوضع طبيعي انتي مهما كان خالته ليش تبين تهدمين سعادته اللي اختارها...ماتخافين لو اخذ بنتك علشانك انه مايسعده وماترتاح معه؟
ابو عبدالرحمان/وهي تبيه لشنو بالله...علشان فلوسه بس لاتروح عليها....
عبير/أي والله وانت الصادق....ام احمد انتي لمنو تدقين صار لك ساعة؟
ام احمد/ادق لمتعب بشوف شلونه...البارحة طلع ينام بالفندق علشان يتركهم براحتهم...
ابو عبدالرحمان/والله ها المتعب يسوى اخوانكم وعيالهم...رجال نشمي واصيل...
ابو عبدالرحمان/ان شاءالله نبشرك عنه يبى قريب قول امين...
ابو عبدالرحمان/امين....
عبير/تصدق يبى...متعب كان يبي هتون؟
ابو عبدالرحمان/هتون بنت اخوك؟؟؟لاوالله ماتستاهله ها الشينة؟
عبير/ليالي قالت لي انه كان يبيها وكانت تبيه وفجاءة غيرت رايها عنه ويوم التقوا من جديد حطت السالفة براس ليالي اللي ماتدري عن الموضوع شي....
ابو عبدالرحمان/هاذي حالها حال اهل امها يوم لقت الولد ماوراه احد وعنده خير وكل يوم الله يزيده قالت تبيه...
عبير/ماهم نصيب بعض..
ام احمد/الله يوفقه ان شاءالله احنا عارضين عليه كم بنت وهو قال بيشوف الانسب وبيتوكل على الله.....
ابو عبدالرحمان/وذيك.....
عبير/تقصد اصايل يبى.....
ابو عبدالرحمان/أي وش سالفتها بعد....
///////////////////////////////////////////////////////////////////
في شقة نايف...
دخلت معه الشقة ولااول مرة كاْنها اميرة مو جارية...
كل خطوة تخطيها ينحسب لها الف حساب....
نايف بهمس/نورتي المكان يانوره..
صبا/.......
مشت عنه ودخلت داخل وقعدت بالصالة بدون ماتشيل عبايتها...
جاها وقعد قبالها على الارض...
نايف/اشيل عبايتك؟
صبا بحدة/نايف انت قلت بنتكلم؟
نايف/وليه نتكلم كذا وانتي مستعجلة؟ولاناسية ان البيت هذا بيتك؟
صبا/ماهو بيتي وماابيه؟
تنهد بقوة ومسك يدها بين يدينه وصدت بنظرتها عنه..كانت عارفة انها تكابر كبرياء ناجم عن جرحها بس رجوعه واعتذاره بحد ذاته هم اللي عطوها الثقة انها تتغلى بها الطريقة,,,,
صبا/هذا احنا ردينا خلنا نتفاهم....
نايف/..................
صبا/يالله قول اللي عندك الوقت يمشي بسرعة بدون مانحس له؟
نايف/خليه يمشي....وش ورانا؟
صبا بتنهيدة/نايف....
نايف/امريني....
صبا/وش قررت...
نايف/لا...
صبا بفرح داخلي كبتته/شنو يعني لا...
نايف بتنهيدة/انتي تطلبين المستحيل ياصبا...
صبا/ليه؟حريتي صارت شي مستحيل؟
نايف/لاني مقدر اتخلى عنك مهما صار؟
صبا/أي بس انا بعد مقدر اعيش معك اكثر من كذا...
نايف/انا عارف ومقدر ها الشي ولعلمك من ها اللحظة كل شي بيتغير ياصبا.....بس شيلي فكرة انفصالنا عن بعض من بالك انا لااقدر اعيش بدونك ولاظني انك تقدرين...
صبا بكبرياء زايف/اقدر....اصلا انا مقدر اعيش معك؟
نايف وهو يناظر بعيونها مباشرة/والحب اللي قلتيلي عنه وين راح؟
صبا/الحب.....هذا اللي بغى يموتني؟ياليتني ماقلت لك عنه؟
نايف بتنهيدة/بس انا ودي اسمعه واقولك عن اللي بقلبي.....
//////////////////////////////////////////////////////////////////
بعد يومين ....
وتحديدا بدبي,,,,
دق جواله وكان بعيد عنه واستثقل يجي يرد عليه بس بلحظة قام مرة وحدة ويوم شاف اسم المتصل دق قلبه...
معقولة...تكون اصايل بنفسها داقة عليه!!!طيب ليه!!وش تبي!!
رد بلهفة ماقدر يخفيها.../هلا..
اصايل/هلا..
ضاري/في شي...
قالها وتندم لانها قلبت الموجة بسرعة..
اصايل/لاتخاف ماهو شي ضروري بس كان عندي شي وبشاورك فيه؟
ضاري/ليش ان شاءالله شايفتني الاخصائي الاجتماعي لك؟
اصايل/لا بس ولد عمي وبحسبة اخوي!!!
ليه تقولين ها الكلمة يااصايل ليه!!!انا حسبة اخوك ماابي اكون اخوك ابي اكون حبيبك وبس,,,كان يردد ها الكلام بداخله وهو معصب...
ضاري/طيب وش عندك...
اصايل/شكلك مشغول...
ضاري/ليه على بالك مثلك فاضية طول الوقت ومايشغلني شي؟
اصايل/أي بس انت اجازة وبدبي على مااعتقد؟
ضاري/تهاني ماتقصر كل شي تقوله؟
اصايل/مو موضوعنا دبي ولاغيره......
ضاري/وشنو موضوعنا بالله!!!
اصايل/ولاشي بس كنت بقولك ان في عريس جاي لي وحبيت انك تدري فيه!!!!
////////////////////////////////////////////////////////////////////
جاسر/اقول ليالي...
لفت له وهي قبال المرايا/هلا..
جاسر تقرب منها/وين ثوبك الحمر؟
ليالي/أي ثوب؟
جاسر/ذاك اللي كنتي لابسته اول مرة بالبيت هناك؟
ليالي/انا كنت لابسة ثوب حمر؟
جاسر/أي...اول مرة شفتك فيها كنتي لابسته....مدري وش كان في مناسبة بالبيت وكنتي لابسته يوم اشوفك بالحديقة؟
ليالي بعد صمت/أي...صح....ليه تسال عنه؟
جاسر حوط خصرها بيدينه/ودي اشوفك عليك من جديد...
ليالي/أي بس مااحتفظت فيه...
جاسر بخيبة/ياحرام ليه عاد!!!
ليالي/كان عندي فيه ذكرى سيئة جدا وماحبيته؟
جاسر/ليه...انتي مو كنتي قاعدة معهم مدري..
ليالي/لاوانت الصادق كانوا منحشيني من البيت وعمي طلعني للمجمع ونساني هناك لااخر الليل؟؟؟
رانت فترة صمت بينهم..
ليالي هزت كتوفها/عموما الموضوع انسى من زمان ليه فتحته من جديد؟
جاسر بجدية/ليال...
ناظرت بعيونه مباشرة...هاذي اول مرة يقول لها ليال فيها..
ليالي/ليال....اول مرة اسمعك تناديني فيها؟
جاسر وهو يهمس باذنها/وبظل اناديك فيها علطول...مرتي وبكيفي اناديها بللي ابيه صح ولاانا غلطان؟
ليالي/صح.....
جاسر/انا جنبك ياعمري...وبنسيك كل اللي جاك من ورى ارتباطنا بالبداية...
كل شي جرحك واهانك بينتسى صدقيني....
ليالي وهي تمسك يده/جاسر انا ماالومك ولااحاسبك على أي شي صدقني....عارفة انك كنت مجبور على ها العرس مثلي ومن حقك تعترض على وحدة بحياتك ماتدري عنها أي شي.....
جاسر/خلينا نسكر ها السيرة ونكمل شهر عسلنا ولا.....
ليالي/طيب والموضوع اللي كلمتك فيه؟
جاسر/بعد شهر العسل بنتكلم فيه؟
ليالي وهي تضحك/أي بس شكلك مطول مع شهر ها العسل وماهو منتهي الا اذا انتهت حياتي!!!
///////////////////////////////////////////////////////////////
اليوم اللي بعده...
في بيت الرميحي....
رانيا/اوه ه ضاري هنا حمد الله على السلامة؟
ضاري/صباح الخير انا من زمان واصل موتوني؟
رانيا/وانا محد قال لي...المهم وش جبت لي معك من دبي...
ضاري/جبت لك سلامتي..
رانيا بهمس/وانا شسوي فيها؟
ضاري/نعم...
رانيا/اقول يازين ماجبت والله.....تنتظر احد..
ضاري بضيق/انتظر ابوك طبعا؟
رانيا/ليه؟
ضاري/لانه طالع وناسي موبايله هنا...بذمتك احد يطلع بدون تلفونه؟
رانيا/ابوي....
ضاري/.........
رانيا/وش تبي فيه؟
ضاري/لاتكثرين اسئلة واللي يعافيك....
ام ضاري/ها ماوصل للحين؟
ضاري بضيق/لا...
ام ضاري/وين راح هذا بعد...ماله عوايد يتاْخر ها الكثر...
رانيا/اووف حتى انتي تنتظرين ابوي؟ليه وش صاير؟
ام ضاري/ماصاير شي...
ابو ضاري/السلام عليكم...
وعليكم السلام..
ام ضاري/وينك انت؟وليه ناسي تلفونك ماشلته معك؟
ابو ضاري/والله نسيته...حمد الله على سلامتك يبى...
ضاري/الله يسلمك...يالله مشينا؟
ابو ضاري وهو يناظره/مشينا وين؟وين بنروح؟
ضاري بعجلة/بنروح عند عمي؟
ابو ضاري/أي عم؟وليه؟وش صاير؟
ام ضاري/ماصاير الا الخير وانت دايم كذا قالب ....
ضاري/بروح اخطب اصايل....
ابو ضاري بتردد/أي بس...
ام ضاري/بس شنو...لاتدق على اخوك تعرفه بخيل ومايبي يضيف احد بيقولك انا بجيك وانا وانا واحنا بنخلص من ها السالفة,,,,,
ابو ضاري/مو كذا السالفة...بس اصايل انخطبت....ملكتها كانت قبل يومين؟
ضاري بذهول/شنو؟
ام ضاري بعصبية/وانت ليش ماقلت لنا؟
ابو ضاري بتردد/انتوا ماتحبون بيت اخوي ولاسيرتهم قلت مابغثكم بها السالفة؟
ضاري بعصبية/شنو يعني انخطبت؟؟؟وانا!!
ابو ضاري بخوف/انت مو قلت ماابيها ياضاري...
/////////////////////////////////////////////////////////////////////
نايف بهمس/تعبانة؟
صبا وهي مغمضة عيونها/لا
نايف/نعسانة..
صبا/شوي....
نايف/اقول صبا....متى بتروحين تشوفين الفيلا..
صبا بدون نفس/أي فيلا...
نايف/فلتنا اللي بنسكن فيها؟
صبا/انا مالي شغل فيك؟
نايف بتنهيدة/صبا...لمتى بترضين عني!!!
صبا/..................
نايف/عارف اني تعبتك معي كثير بس والله صدك عني اكبر تعب جاني بحياتي وقاعد اقاسيه؟
صبا بنفسها احسن ذوق شوي من اللي ذقته منك؟
نايف/صبا...انا قلت لااهلي عن زواجنا....
ناظرته والصدمة باينة عليها بس ماتكلمت بشي.....
نايف وهو يبوس يدينها/صبا صدقيني بنفتح صفحة جديدة انا وانتي....
صبا/وماقالوا لك اهلك اني ماانفع لك ولاني من مقامك؟
نايف/انتي تعرفين ان العالم كله مايهمني بللي يقوله...انا احبك وقلت لك اني حبيتك من اول ماشفتك ببيتكم ذاك اليوم..انتي وبراءتك وعنادك وعصبيتك تركتيني فيني شي مو طبيعي...اصراري عليك كان له دافع كبير....لاتفكيرين اني تزوجتك علشان اذل اخوك ولاادفعه الثمن...صبا انا كنت ابيك وابيك تكونين لي ولوحدي...حرمتك من كل العالم وعيشتك هنا بروحك بعيدا عن كل شي علشان تظلين لي لوحدي....صدقيني بكل مرة اغلط عليك فيها ولااقسى كانت في مشاعر بغيضة تجتاحني ويظل ضميري علطول ماْنبني...احبك ياصبا صدقيني احبك...
ماردت عليه بس لفت وجهها للجهة الثانية علشان تداري دموعها لايفضحونها قدامه....كانت حاسة بها الشي وكاهو قاعد يعترف فيه بين كل لحظة والثانية....خلاص ياصبا ولابعد...صار له يومين يترجى ويطلب السماح....لمتى ؟؟؟
/////////////////////////////////////////////////////////////////////////
كان بقمة انفعالاته وعصبيته وهو يسوق رايح للديرة اللي فيها عمه....
معقول تكون متقصدة ها الحركة؟هي مادقت له وقالت له الا وهي انخطبت؟ابوه يقول انها ملكت من يومين يعني بنفس اليوم اللي كلمته فيه؟
رفع جواله ودق على رقمها بعصبية مرة ومرتين وثلاث بدون مايرد عليه احد وعصبيته تزداد لحظة فوق الثانية وبالمرة الرابعة شالته...
اصايل براوق/خير ان شاءالله؟
ضاري بعصبية/ليش رديتي ؟كان تركتيه يدق براحته مو مافي ناس تنتظر ؟
اصايل/بشويش ها...ترى مالي خلق عصبية وانا توني صاحية من النوم؟
ضاري/لاوالله وصرتي تسهرين بعد!!!
اصايل بتريقة/شتبي بعد!!هذا الناس الفاضية وش عندها غير السهر والنوم؟خلصني شبغيت؟
ضاري وهو كاتم انفعالاته/ليش ماقلتيلي!!
اصايل/عن شنو بالضبط؟
ضاري/عن ملكتك؟
اصايل /ماقلت لك؟؟؟معقول....يعني قلت لك عن العريس ونسيت اقولك اني بملك الليل؟يمكن نسيت تصدق!!!عموما هذا انت دريت وين المبروك؟
ضاري/مبروك الطل بعينك.....لاتخافين انا جاي بالطريق يعني فرحتك ماراح تدوم يابنت القرى؟
اصايل بعصبية/لاتغلط عليّ!! لو سمحت؟وبعدين مدام اني بنت القرى ومتخلفة بنظرك علامك شاغل بالك فيني؟
تندم انه قال ها الكلمة وبها الوقت بالذات بس شيسوي ماقدر يمسك لسانه...
اكتفى انه يتنهد...
اصايل/شبتسوي يعني...بتطلقني منه غصب؟؟؟؟حريمتك؟ماي البحر اقرب لك مني روح شربه ياولد الهم؟
ضاري/انا ولد الهم يااصيل؟زين بنشوف؟
اصايل بنرفزة/بللي مايحفظك انت وتهديداتك ان شاءالله على بالك خوفتني مالت عليك وعلى اللي يعطيك مجال تتكلم ويسمعك؟
سكرت السماعة بوجهه وزادت عصبيته...كان عارف انه هو السبب بالمشادة اللي صارت وانه هو اللي غلط عليها..بس هي اللي جرته لها الشي واللحين ماعنده الا انه يوصل بيتها باي طريقة ويحاكي عمه؟
///////////////////////////////////////////////////////////////////////////
على كورنيش الخبر...
جاسر/علامك انتي والبطة سوى تمشون؟
ليالي/ان شاءالله تبيني اراكض قدام الرجاجيل؟شقالوا لك مااستحي؟
جاسر/ماقلنا راكضي بس حركي شوي انا وين وانتي وين كل واحد بجهة؟
ليالي/والله هاذي طاقتي وماعندي غيرها؟
جاسر/كم عمرك؟
ليالي/اربعين؟
جاسر/وطبعا غشوني فيك ماعليك ضمان؟
ليالي/ههه اقول عدل لسانك وحكيك معي لابيجيك شي ماتتوقعه؟
جاسر/ههههه بطة يعني وش بتسوين؟
ليالي/يضع سره في اضعف خلقه؟
جاسر/مشاءالله....اقول ماغيرتي رايك وبتخلينا نسافر لنا يومين..
ليالي/لا...لاحقين على السفر...الواحد اذا كان بيكون سعيد ومبسوط وين ماراح بتظل سعادته معه مايفرق المكان........
جاسر/لاتقولين بعدين ماوديتك شهر عسل ؟
ليالي/يكفيني تكون قربي هذا العسل اللي انا ابيه؟
جاسر/كذا بترجعينا البيت؟
ليالي/لاخلاص انسحبت؟
جاسر/أي خليك عاقلة؟
ليالي/جاسر...شوف ها للي ماتستحي على وجهها كيف تخز فيك بدون حيا ولامستحى؟
جاسر/وينها؟أي هاذي اللي قبالنا...
ليالي/هاذي اللي قبالنا؟؟؟علامك فرحان كذا ماصدقت على الله...
جاسر بخبث/وش رايك ارقمها؟
ليالي/كملت؟
جاسر/على الاقل قاعدة تمشي بسرعة ماهي بطة مثل اللي جنبي!!
ليالي/زين لكن انا بطة؟..رفعت صوتها وهي تكلم البنت اللي تناظر بجاسر/.اقول يابنت الناس مضيعة لك شي بوجه زوجي وتدورينه؟
مشت البنت بعد ماسمعت كلام ليالي وجاسر مات ضحك
جاسر/ههههه والله....وبعد وش عندك؟
ليالي/اقول ترى مالك الا البطة واعقل لاتقلب عليك هي بعد؟

ابو عبدالله/خير ان شاءالله؟
ضاري/الخير بوجهك ياعمي....بس مافيها تفضل؟
ابو عبدالله/انت قول اللي عندك خلصني وبعدين يصير خير؟
ضاري /انا جاي اخطب اصايل؟
ابو عبدالله/خير....
ضاري/اللي سمعته...
ابو عبدالله/وقبل لاتاخذ ها المشوار وتجي ابوك ماقال لك انها انخطبت؟
ضاري/بلى....
ابو عبدالله/وبعدين...
ضاري/يعني انا قلت ولد عمه اولى من الغريب...
ابو عبدالله/أي بس هي ملكت خلاص وتيسرت...
ضاري/بس ياعمي...انت كنت تبيها لي..
ابو عبدالله/وانت رفضتها؟
ضاري /ماكنت بعقلي يوم رفضت ياعمي وهذا انا جاي اصلح الامور واخذها؟
ابو عبدالله/على بالك الدنيا سايبة ياولد الحلال؟قلنا لك خذ البنت وانت قلت ماابيها خلاص بنتي ماهي متوقفة عندك جاها نصيبها وتيسرت؟
ضاري/بس ياعمي انا ول عمها؟
ابو عبدالله/ان شاءالله جدها..انا ماادوش حالي لامعك ولامع غيرك قلت لك خذها وقلت لي لا جاها نصيبها اللحين واخذته وراحت انشاءالله تبيني اطلع بين العرب ماني برجال واطلقها من زوجها واعطيك اياها؟؟؟اقول تيسر بس نسبكم مانبيه!!
اصايل من ورى الباب/كفو والله يابو اصايل هاالشي الوحيد اللي سويته بالدنيا عجبني!!
ام عبدالله/هذا تخبل يقول عطوني اياها بعد ماانخطبت؟
اصايل/وانتي بتشرهين على مجانين؟
ام عبدالله/لو يخيرك ابوك تختارين سليمان لو ضاري يااصايل؟
اصايل بثقة/سليمان طبعا؟؟؟واللي ردني مرة بحياته انا ماابيه ولايلزمني...
ام عبدالله/اكيد بتختارين سليمان فقير مسكين مايرد كلمة تقولينها؟
اصايل ابتسمت/لاتغرك المظاهر ياام عبدالله..
ام عبدالله/لاوالله باين عليه وش ماقال له ابوك قال حاضر ومن دخلتي له انتي بعد قام يتراجف؟
اصايل/هههههههههه
///////////////////////////////////////////////////////////
في المستشفى...
كانت العيلة متجمعة تقريبا لمرض الجد وحتى عياله جوو هم وعيالهم من باب المجاملة ....
هتون/انا طالعة برى الغرفة تخنق؟
ناظرتها ليالي بدون ماتقول شي؟
ام ضاري/وين عبير؟
ام احمد/جاية بالطريق؟
برى الغرفة...
تسندت على الجدار بملل وانتبهت على الشخص اللي جاي ومعاه بنت تمشي جنبه ودق قلبها بقوة....
شيعته بعيونها لين دخل غرفة جدها ....
عبير من وراها/شوي شوي لاتكسرين رقبتك؟
لفت لها هتون بسرعة وارتباك...
عبير بحدة/هاذي روان خطيبته...خوش بنت صراحة ماعليها كلام عسى ربي يوفقهم.....عرسه بيكون مع اصايل الشهر الجاي بتكونين من اول الحضور طبعا؟؟
قالتها ودخلت عنها الغرفة...
يعني صدق ارتبط بغيرها؟؟؟يعني الخيط الضعيف اللي بقى لها انقطع ومافي غيره؟؟؟؟غمضت عيونها بقوة ولااول مرة سمحت لدموعها تنزل لانها فقدته وللابد؟؟
//////////////////////////////////////////////////////////////////////////
اصايل/والله وصايرة ذويقة تهاني هانم وجايبة لي ورد بس اراهنك انه مو منك من سليمان؟
تهاني/افا..وش شايفتني بخيلة ان شاءالله؟
اصايل/صحيح شخبار جدي؟صار بخير؟
تهاني/أي الحمد الله رخصوه وكاهو معنا بالبيت...
اصايل/ادري...قالت لي ليالي..
تهاني/وليه تسالين اجل؟
اصايل وهي تضحك/بس لعانة....
تهاني/المهم امسكي وردك خلصيني ...
شالت اصايل الورد من تهاني وحطته فوق الطاولة اللي جنب فراشها ورفعت الورقة اللي بداخله....

مبروك في يوم الفرح من قلبي بفرحلك كثير,,
يمكن ابي تبقى معي لكن انا مالي اختيار,,
اليوم فرحة خاطرك لازم انا جنبك اصير,,
ودي اشوفك مهتني لو احترق بالفين نار,,
يكفي انا احبك وانا افرق عن العالم وغير,,
مقدر في يوم اعذبك واقول ذا رد اعتبار,,
ارحل مع غيري وروح قدرك مثل ماهو كبير,,
ودي اللبسك الفرح ثوب من خيوط النهار,,
انسى السنين ومامضى سافر مع احلامك وطير,,
واترك لعيني مدمعك ليل وعذاب وانتظار,,,
باضحك في ظهرك او معك وابدل اشواكك حرير,,,
صدقني من قلبي انا راضي على كل اللي صار,,
ياجعل عينك للفرح لو صرت عن فرحي ضرير..
واكسر معك صدري جفى لاتلتفتلي باعتذار,,
مبروك مو من خاطري بس قلبي يفرحلك كثير,,
مالي جدى يااسري دار الفلك ثم استدار,,,
شالت الورقة وقطعتها قطعة قطعة...
تهاني/شفيك؟
اصايل/مايهمني لاهو ولااللي كاتبه؟
تهاني/بسالك سؤال سالتك اياه من قبل؟
اصايل/لاياتهاني ماحبيته واقسم لك بالله اني ماحبيته,,,مو انا اللي احب انسان جرحني بصدري ومبدون مايهتم..كنت ابي اذله مثل ماذلني وذليته..ماعاد لي فيه أي رجى...لادربه يناسبني ولادربي مثل دربه؟
تهاني/رانيا تقول انه تعب كثير يوم انخطبتي و..
قاطعتها اصايل/يصير له اللي يصير شماتتي فيه وصلت وانتهت ..عندي رجال ثاني افكر فيه ومايشغلني ضاري ولااللي قاعد يحس فيه؟
تهاني/وشلون ولد عمي معك؟
اصايل/اوه ه ه..تصدقين نسخة منك....ساعات احس نفسي قاعدة معك مو معه؟
تهاني/هذا مدح ولاذم؟
اصايل/ههههه الاثنين..بس تصدقين انا مرتاحة معه سليمان طيوب وحبوب..
تهاني/ولد عمي اكيد بيطلع مثلي وشبهي؟
اصايل/عدال انتي وولد عمك علينا لاتموتون؟
///////////////////////////////////////////////////////////////////
دخل الشقة وهي كانت عند الطاولة واقفة وتفرش عليها المفرش,,,
حط الورد الي جايبه قباله وحضنها...
صبا/انت فاتح لك محل ورد؟
نايف/ليه؟
صبا/اشوفك كل ماجيت تدخل جبت معك ورد؟
نايف/الورد للورد؟
ماردت عليه وكملت فرش المفرش على الطاولة...
نايف/انا خبري انا وانتي بالشقة بعد ليش كل شوي قايمة وترتبين من اللي يعفس المكان؟
صبا/انا؟
نايف/ليه بزر انتي؟تحوسين طول الوقت وتخربين المكان؟
صبا/علشان اقوم ارتبه بعدين...اكسر الملل اللي فيني!!
نايف/ماباقي شي على السنة الجديدة والملل ينكسر بروحه؟
صبا وهي تناظره/مافهمت؟
نايف مسكها من يدها وقعدها بحضنه/بترجعين تدرسين السنة هاذي ولامو ناوية تصيرين الدكتورة صبا مثل ماتبين وتحلمين؟
وقف قلبها......
قالت له بلهفة/انت تتكلم من صدقك.
نايف بجدية/أي....
صبا/..............
حضنها بقوة وبدون أي تعليق منها وهمس لها/قلت لك كل شي بيتصلح وبعوضك اياه....ومثل ماخسرتك السنة اللي فاتت بعوضك اياها السنة هاذي ان شاءالله.....
صاح فيها الف صوت داخلها خلاص ياصبا ليني ..كاهو صار خاتم بااصبعك ومثل ماتبين وازود...اعتذر لك وقاعد يعوضك باجمل اللحظات....لاتوقفين كذا علطول.....عطيه فرصة ثانية...انتي تبين تعطينه اصلا خلاص..لاتحرمينه.....كفاية المدة اللي صديتي فيها وهجرتي كاهي ادبته وعقلته,,,
/////////////////////////////////////////////////////////////////////////
اصايل/روانوه ماجت؟
ليالي/لا...راحت تشوف ثوبها؟
اصايل/بنت اللذينا متراهنين انا وياها البارح وطلعت اشطر مني؟
ليالي/وراها متعب اكيد بتطلع اشطر منك؟
اصايل/وي لاتذكريني بسليمان...ودي اقوله شي يقولي لا..ولايناقشني فيه...دايم أي واي وبدون أي اعتراض؟
ليالي/هههه حمدي ربك بس لايتغير مو قاعدة تتشكين؟
اصايل/المسالة عناد وقرادة حظ لانه مارضى اسكن معكم وقال عندي شقة في بيتنا مقدر مااسكن فيها ؟
ليالي/مدام امه معك زينة وماعنده خوات ليه ماتروحين..وبعدين اخوانه كلهم صغار.....
اصايل/وانتي ومتعبوا هنا ومرتاحين مع بعض طول الوقت؟
ليالي/ياباب اسبوع احنا عندك واسبوع انتي عندنا وش فرقت؟
اصايل/ابي اظل معكم علطول..
ليالي/من عيونك كاهو انفصل البيت وصرنا اذا بندخل لبعض من الحديقة..
اصايل/احسن...
ليالي/وانتي هذا اللي علمتك اياه ام عبدالله بس تحسدين؟
اصايل/ههههههه...شخبار جاسر؟
ليالي/بخير....
اصايل/ماخلص شهر عسله للحين؟
ليالي/هههه لالسه....وعدني يفتح لي المشروع اللي في بالي وقلت لك عنه..
اصايل/المركز النسائي..
ليالي/أي....بس قال بعد ماينتهي شهر العسل بيباشر باوراق المحل ومعاملته....
اصايل/هههه معناته مطول جاسر لان شهر عسله مابينتهي...
ليالي/هههه شكله كذا...
///////////////////////////////////////////////////////////////////

