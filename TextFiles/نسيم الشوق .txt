
كانت شوق في الجامعة وهذا اول يوم دراسي لها ..

[ شوق : عمرها 18 سنة .. جميلة .. فيها نسبة قليلة من الغرور .. مستواها الدراسي .(88.7) يعني قريب الممتاز ]

شعورها ما ينوصف في ذاك اللحظة .. كان الشعور ممزوج بالفرح و الخوف .. قعدت على أحد الكراسي في الجامعة وهي ماسكة الدفتر بيدها .. ما كانت تعرف أحد ومحتكة فيه .. بعد دقايق معدودة جى احد صوبها .. رفعت راسها شافت شهد رفيقتها ايام الثانوية

[شهد: عمرها 18 سنة .. رفيجة شوق من ايام الثانوية .. شكلها طفولي .. وعندها لباقة في الكلام .. وحسن التعامل من الاخرين ]

.. فرحت شوق وقامت ضمتها بقوة وهي تقول ..

شوق : وين يا معودة لا تلفون و لا سؤال !
شهد : مشاغل الحياة يا ختج انت قولي وش سويتي ؟
شوق : ما سويت شي على حطة ايدش اخرة مرة .. الا اقول أحلويتين مو ؟؟
شهد :(وهي رافعة خشمها ).. لا تخليني استغر عليش !
شوق : (وهي تأشر على شهد بستهزاء) .. شوف شافت نفسها الحمدلله و الشكر ..
شهد : اقول قعدي وعلميني وش صار معاج ؟
شوق : انتي الي قولي اشفيش اتغيرتين علينا ؟
شهد : ( بإنكسار ) ما صار شي عدنا وخاصة بعد وفاة محمد اخوي
شوق: ( بستغراب و صدمة ) .. شنو محمد ؟ شلون ؟ ومتى؟ وليش ؟
شهد : ( بحزن) بحادث .. صار الصبح طلعته للشغل .. اصطدم بشاحنة في الطريق و صار الي صار !
شوق : ( بمواساة ) خلاص خيوو انسي وقومي نروح نتمشى ولا اضايقين روحش الحين
شهد : (وهي تمسح دموعها ) أي ايكون احسن

وقاموا يتمشون مع بعض و كل منهم يسأل الثاني عن أخباره .. ورجعت الصداقة القديمة الي تتمناها شوق والي تستفقد لها شهد .. اتفرقوا الأثنتّين لحظات المحاضرة .. على أمل الألتقاء بعدها .. اتوجهت شوق للقاعة و قعدت على احد الكراسي .. وبعد دقايق معدودة على انتظار ابتداء المحاضرة و الالتقاء بالدكتور .. فجأة سمعت ضجة ألتفت وراها لقت شايلين شاب طاح عليهم { مغشي عليه } .. خافت شوق وهي اشوفهم على هالحالة ..نقلوه بسرعة الى الغرفة المختصة .. و بعد فترة قصيرة ما تتعدى الربع ساعة .. دخل الدكتور القاعة سلم عليهم و سألهم عن سبب الضجة الي كانت في القاعة .. وقف واحد منهم .. خبر الدكتور بالسالفة وقاله كل شي ..لحظة لحظة .. نسيت اوصف لكم الدكتور ..
[ تراه عصبي شوي .. ومن شكله مثقف.. يلبس بدلة .. يعني بنطلون و قميص وفوقه جاكيت .. و طبعاً الكرفتة والنظارة .. اول ما وصل لطاولته قلع الجاكيت و حطاه على الكرسي .. و قعد يناظر الطلاب من الالف إلى الياء ]
بدأ الدكتور ، وفي نص المحاضرة تقريبا دخل عليهم الشاب الي اغمى عليه .. وقفوا جميع الطلاب يتحمدونه بالسلامة .. الشاب أسمه هيثم

[هيثم : عمره 20 سنة .. أنسحب من الجامعة فترة ورجع بسبب حالته المادية ، الي يجذب في شكله نظراته .. انسان بريئ وخجول .. عايش بروحه لان ابوه و امه اتوفوا في حادث فضيع ]

.. المهم قام الدكتور واتقرب من هيثم وحط ايده على كتفه .. وقال ..

الدكتور : الحمد لله على السلامة
هيثم : الله يسلمك استاذ
الدكتور : تقدر ترجع مكانك

هز راسه و رجع مكانه ومر بطريقه على شوق .. ومن هالحظة حست وكأن قوة مغانطيسية كبيرة تجذب مشاعرها له ولكن مو مشاعر عواطف و حب .. كانت احاسيس غريبة ما تعرف شنو هي ؟؟ بعد ما خلص وقت المحاظرة و طلع الدكتور ومن بعده الطلاب .. جلست شوق شوي في القاعة ومن بعدها لمت أغراضها و وقامت .. التفت ورى لقت هيثم موجود قي القاعة .. استغربت لأنها ما كانت تتوقع وجود احد ويآآآآها ..و الي استغربت منه اكثر هي وضعيته .. كان حاط راسه على الطاولة و مغمض اعيونه .. و ايدينه مرتخية على الارض .. خافت ايكون فيه شي بس ما قدرت اتساعده .. قعدت اتناظره مدة ومن بعدها طلعت من القاعة .. شافت الممر فاضي وهذا الي خوفها ... ان ماكو أحد ينتبه له اذا كان فيه شي .. رجعت مرة ثانية القاعة و اتوجهت ليه .. قامت تناديه .. لكن لا حياة لمن تنادي .. اطّرت اتهزه عشان يقعد .. لمست كتفه و منها طاح على الارض .. صرخت شوق وراحت بسرعة اتدور على احد يساعدها .. لكن ماشافت احد في الممر .. رجعت له اتصحيه بس للأسف ما يحس .. اتصلت شوق بشهد بسرعة ..


شهد : ألو شوق وينج ؟؟
شوق : انتي الي وينج ؟؟
شهد : (وبكل ارتباك ) شوق وش فيج ؟؟
شوق : تعالي القاعة بسرررعة
شهد : ( وهي مسرعة ) يالله يالله كااني جاية ..

قامت شهد تركض للقاعة واول ما وصلت لقت شوق تنتظرها على الباب .. سألتها

شهد : ( وهي خايفة ) شوق حبيبتي وش فيج ؟؟
شوق : ( وهي مرتبكة ) اشرت على هيثم

وشهد من شافت الصبي على الارض ركضت ليه بسرعة .. ومسكته من كتفه وحاولت ترفعه .. صرخت على شوق ..

شهد : شوق وش فيج واااقفة تعالي ساعديني بسرعة
شوق : ( وهي تركض ليها ) يالله كاني كاني

مسكته شوق من الجهة الثانية و خذوه للباركات .. فتحت شهد الباب الي ورى وخلت هيثم اهناك .. رمت على شوق مفتاح السيارة وقالت لها

شهد : انتين سوقي
شوق : مااا اعرف اسوق

شهد اخذت المفتاح وساقت عنها ونقلوووه بسرعة للمستشفى و اول ماوصلوا .. نزلت شوق بسرعة تتطلب سرير متحرك .. حطو هيثم عليه ونقلوه العناية ومن وراه شهد و شوق .. بين ما كانوا على كراسي الانتظار ..

قالت شوق : مو كأن الدكتور اتأخر.. اني واايد خايفة
شهد : ( وهي تسند راسها على الطوفة ) حالته ما اطمن واتوقعـــ
قاطعتها شوق : اتفائلي بالخير ولا تخوفيني

طلع الدكتور وجهه ما يطمن .. اتقربوا ليه شهد وشوق وسألوه

شهد : هاااا شخباره ؟
الدكتور : ( وهو يقلع الغطاء الي على راسه ) حالته الصحية الحين مستقرة تماما لكـــن ؛
شهد : دكتور اتكلم وش فيه ؟
الدكتور : فقد الذاكرة !
شوق : ( بكل صدمة ) شنوووو ؟

مشى الدكتور .. اخذت شهد شوق وقعدتها على الكرسي ..

شوق : ( وهي حاطة ايدهااا على راسها ) ياربي وش انسوي الحين ؟
شهد : احنا سوينا الي علينا وخلاص ما نقدر نحمّل نفسنا فوق طاقتنا
شوق : اييي صح وش رايش نتصل بأهله
شهد : واحنا وش عرفنا ارقامهم ؟
شوق : تلفونه .. اي تلفونه .. اكيد نقدر نحص عليه
شهد : امممم ، فكرة حلوة

دوّروا على التلفون لين لقوه واتصلوا بأول اسم ألا و هو [ أخوي حسين ]

توووت تووووت ..... توووت توووت .. تووو .. الو هلا هيثم

شوق : السلام عليكم
حسين : ( بإرتباك ) آسف عبالي صديقي هيثم
شوق : ( بستغراب ) صديقك !! يعني مو أخوك ؟؟
حسين : لالا صديقي ولكن بحسبة اخوي .. خير وش صاير ؟
شوق : هيثم طاااح علينا في الجامعة ونقلناه المستشفى
حسين : ( بكل خووف و استغراب ) شنوو !! متى ؟؟ و ليش ؟؟
شوق : تقدر اتجينا المستشفى ؟؟
حسين : أكييييد .. انتو بأي مستشفى ؟

وخبرته بالمستشفى وسكرت التلفون وهي ساكتة ..

شهد : هااا وش قال ؟
شوق : .............
شهد : ( وهي تهزها ع الخفيف ) هييي اكلمج وش قال اخوه ؟
شوق : ( وهي قاعدة صوب شهد ) هااا ! لا مو اخوه صديقه وبحسبة اخوه و هكو جاي مسافة الطريق

رن تلفون شوق و المتصل اخوها علي .. ردت شوق ع التلفون

شوق : الو هلا
علي : هلا بيش .. انتين وينه .. انتظرتج وااايد
شوق : ( بإرتباك ) اي اني وية شهد رفيجتي .. انت روح وبرجع معاها
علي : اوكي .. بس المفترض اتخبريني قبل .. مو اتخليني انقع انتظرش .. فاهمة ؟
شوق : اممم اوكي
علي : يالله بااااي
شوق : بااااي

بعد ربع ساعة تقريبا ً .. لاحظت شهد شاب يتجه اليهم .. هزت شوق وهي اتقول ليها

شهد : شوق شوفي شوفي .. تعتقدين هذا صديقه
شوق : ( وهي رافعة وجهها اشوفه ) هااا ما ادري

وصل لصبي لعندهم وهو في حالة خوف و قلق ..

حسين : السلام عليييكم
البنات : وعليكم السلام
حسين : انتون الي اتصلتون لي بشأن هيثم رفيقي
شوق : انت حسين ؟
حسين : اي .. شخباره الحين ؟
شهد : انت استريح وبنعلمك كللل السالفة

.. يتبع ..


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



{ في بيت عباس (أبو علي) }

بين ما كانو قاعدين في الصالة .. كان عباس مستند على الكرسي .. صوبه فاطمة .. ومقابلتنهم مريم ..

[ عباس : عمره 53 سنة .. رجل متفاهم خلوق .. له خبرة بالحياة .. شديد و مع ذلك حنون ]
[فاطمة : عمرها 48 سنة .. زوجة عباس ،، أم بكل معنى الكلمة .. هي الصديقة الصدوقة لأولادها .. حليمة و صبورة ]
[مريم : عمرها 17 سنة .. في التوجيهي .. مستواها الدراسي (94.5) ..شكلياً ما تختلف عن شوق أختها .. إلي في قلبها على السانها .. كل شي و لاأهلها إلي يرميهم بوردة ترميهم برصاصة ]

كانت مريم حاطة ايدهاا على خدها وكل شوي وقالت جوعاانة .. دخل علي البيت .. وسلم على امه وابوه .. وبعدين قعد صوب اخته ..

[علي : العمر 23 سنة .. جميل الشكل .. متفاهم .. ومثقف .. يزن الامور .. عنده قدرة كبيرة على الاقناع و التفاهم ]

فاطمة : ( بتسائل ) عجل وين شوق ؟
علي : وية رفيقتهاا .. بعدين بتجي
مريم : ( وهي واقفة واتقول بصوت عاالي ) شوف هاذي المتفرغة .. اني مايتة من الجوع وهي تفتر وية رفيقتها !!
علي : ( وهو يضحك ) اقول روحي جهزي الغذى روحي
مريم : والله لو مو جوعااانة مارحت ليك ..

وراحت اتجهزه ..


{ في المستشفى }

بعد ما علموه السالفة كلها

حسين : انزين أختي عاادي اشوفه ؟
شهد : والله ما ادري ما سألت الدكتور
حسين : بروح بستفسر و برجع

وبعد دقايق رجع حسين وقال

حسين : عااادي انجوفه .. اروح بروحي لو بتجوون ؟
شهد : لا ، روح انت وخبرنا عنه
حسين : اوكي

اتقدم حسين الى الغرفة الي فيهااا هيثم .. وكان يفتح الباب شوي شوي .. خايف من هالحظة .. الي هيثم مايعرف فيهاا رفيقه .. دخل عليه وشافه صااحي .. اول ما شافه حاول هيثم يرفع نفسه .. جلس حسين صوبه على السرير .. وهو سااكت .. وهيثم سااكت ومستغرب .. يتسائل هيثم في باله .. من هذا ؟ وليش ايطالعني بهالنظرات ؟ .. ما قدر يتمالك حسين نفسه وهو يشوف اعز رفيق عنده بهلحالة .. اتقرب من هيثم وضمه بقوة .. وظل يصيح وهو يقول .. ما تعرفني انا حسين يا هيثم انا احسين ..

[ وعلى كراسي الأنتظار ]


شوق : مو كأن اتأخر
شهد : اشفيش ؟ شايف رفيقه ومو بالحال الي عليه تبغين يطلع بسرعة !!
شوق : اي صح

بعد صمت لحظات

شهد : مو لازم نمشي الحين ؟
شوق : اي بس خله يطلع ونعرف اخباره
شهد : اوكي . . خلني اتصل للبيت اقول ليهم اني بتأخر
شوق : أخذي راحتج

قامت شهد واتصلت .. طلع حسين من الغرفة .. وراحت تسأله

شوق : هااا شخباره ؟
حسين : مايعرف احد وكل شوي وسأل من انت ؟؟
شوق : لا حول ولاقوة الا بلا العلي العظيم

اتقدمت شوق ليهم بعد ماخلصت المكالمة ..

شهد : هااا شخباره الحين ؟؟ عرفك لو لا ؟؟
حسين : ( وهو يهز راسه يمين ويسار يدل على النفي ) ...
شهد : الله يقومه بالسلامة
حسين : .........
شهد : اخ حسين .. احنا سوينا الي علينا والباقي عليك
حسين : فيكم الخير
شهد : نستأذن الحين .. مع السلامة
حسين : الله يسلمكم

{ في بيت عباس (أبو علي) }

رجعت شوق البيت وفتحت الباب .. شافت مريم طالعة من المطبخ وبيدها عصير برتقال كعادتها ..

شوق : هلا مريوم شخبااار ؟
مريم : هلا بيج .. اقول شخبار اول يوم جامعة وياج ؟
شوق : الحمد لله .. بعدين بعلمش الفلم الهندي الي صار لينا
مريم : ( بلهفة ) اوكي اني موتي الافلام الهندية

صعدت شوق الدرج .. نادتها مريم اتقول ..

مريم : شوق ترى علي سأل عنج و قال يبغيج اول ما توصلين
شوق : ( وهي تنزل كم عتبة ) ما قال شنوو يبغي ؟؟
مريم : لا ما قال روحي وشوفي

صعدت شوق الدرج مرة ثانية واتجهت لغرفة علي .. طقت الباب ..

علي : ( بصوت عااالي ) ادخل

دخلت شوق الغرفة .. ولقت اخوها قاعد على اللابتوب فوق السرير

علي : هلا شوق توّج رااجعة ؟
شوق : هلا بيك .. اي .. قالت لي مريم انك بغيتني خير ؟؟
علي : ( وهو منزل راسه ويطق طق باللابتوب ) روحي بدلي وارتاحي وانا بعدين بمرج
شوق : اوكي على راحتك

[ في غرفة شوق ومريم ]

بعد ساعة تقريباً .. كانت شوق قاعدة على سريرهاا ومريم علي السرير الثاني اتحضر دروسها .. طق الباب علي .. لما أذنووا ليه بالدخول .. دخل وقعد على الكرسي الي صوب سرير شوق .. وقعدت شوق على السرير بحيث اتكون اقباله ..

علي : مريم خلينا اشوي
مريم : ( وهي اطالعه بطرف اعيونها ) ......
علي : هيييي انا قلت ليش خلينا ابروحنا مو خزّينا !!
مريم : .......

ولا كأن احد ايكلمها ،، عاطتنه الاذون الصمخة

علي : سمعي بعد لثلاثة واذا ما قمتين انتين الخسرانة اوكي ؟
مريم : عد للمئة اذا تبغي .. وطلعة ماني طالعة .. ما اشوفني اذاكر ؟!
علي : ( وقف وقال لأخته ) شوق قومي انروح غرفتي ( وطاف على مريم وهو مار ضرب راس اخته بخفة ) اوكي بنشوف من المحتاج لثاااني ؟

وراحوا غرفة علي .. وقعدوا مقابل بعض .. بدأ الحديث علي وهو يقول ......


يتبع في الجزء الثاااني





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

وهذا الجزء الثاني

وراحوا غرفة علي .. وقعدوا مقابل بعض .. بدأ الحديث علي وهو يقول ......
علي : سمعي شوق .. انتين الحين عقلتين .. وصرنا نعتمد عليش بأشياء واااايد ، مو مثل اختج .. يعني لحين صغيرة .. و عقلانيتهااا مو نفسج ..
شوق : ( وبكل ثقة ) .. اي اي احس ماعندهااا روح المسؤلية و ما ...
قاطعها علي : اقول لا تستغريين عليها ،، انتين قبل مثلهااا ويمكن اكثر بعد .. المهم مانطول سيرة عليج .. المقصود بكلامي انج اتحاسبين قبل لا تخطيين اي خطوة عشان لا تأثر عليج وخاصة الحين انتين في مرحلة حساسة .. ووضع اكثر حــ
قاطعته شوق : يعني قصدك ان الحين صار ماكس شباب وبنات

ابتسم علي وقف عند النافذة و قال ..

علي : يمكن اتكون هي احد الاسباب بس مو في حياتج في دراستج .. انا اتكلم عن حياتج شوق
شوق : ( بكل استغراب ) حياتي !! ليش يعني ؟؟
علي : المقصود من كلامي ان حاب اوصل ليش معلومة .. هو ان لا تعتقدين ان الحب اساس بناء الحياة الزوجية ... بالعكس الحب يجي بعد الارتباط مو مهم يكون قبله .. يعني ان مو لازم تحبين عشان اتكونين علاقة قبل الارتباط بنية الزواج .. صح ؟
شوق : ليش هالمحاضرة الي عن الحب وغيره .. انت شايف مني شي ؟؟
علي : لالا .. بس شايف في يوسف ولد خالتي
شوق : ( باستغراب ) يوسف ؟!

جلس علي صوبها .. وحط ايده على كتفها وهو يقول ...

علي : يعني اسووين روحش ما تدرين .. وخاصة الجمعية الي طافت وضح مشاااعره وهو مو حااس بنفسه ..
شوق : واني الحين وش دوري ؟؟
علي : سلامتج ، بس قلت انبهش يعني .. واذا على يوسف اذا يبغيش البيت مفتوح
شوق : ( بخجل ) ......
علي : تقدرين اتروحين ..


[ في الصالة ]

كانت مريم اطالع التلفزيون ومندمجة معاه .. نزل علي وشافها بإندماجها مع المسلسل .. راح من وراها وصرخ في آذونها : هيييييييييي ، المسكينة من الخرعة نطت من محلها .. شاف علي وضع أخته ماقدر يتمالك نفسه من الضحك ، بس أنصدم بصياحها المفاجئ ، اتخسبق و ماعرف يهدئها او يراضيها .. لان ماكان يتوقع ردة فعلها بتكون جذي .. قعد يمها وحط ايده على راسها ..

علي : خفتين ؟؟ كنت امزح معاااج ! ما اتوقعتش تتخرعين لهدرجة !
مريم : ( وهي تمسحت دموعها تضحك ) لالا حصل خير
علي : يعني ما زعلتين ؟
مريم : ( بإقتناع ) لا وين ازعل مافي شي يزعل

دق جرس البيت .. اتجه علي للباب و فتحه ..

الشرطة : مرحبا
علي : ( بإستغراب ) مرحبا !
الشرطة : هذا منزل علي عباس جاسم
علي : اي نعم
الشرطة : ممكن اتناديه
علي : علي وياااااكم

من سمعوا الشرطة .. انه علي .. مسكووه بسرعة عشان يركبونه السيارة وهو لا يدري شنوو صاااير ؟

علي : ( بصوت عالي ) هيييي وين بتودوني
الشرطة : في المركز بتعرف كل شي
علي : انزين لحظة خلني اقول للبيت بس !

سمعت مريم صوته راحت تركض عند الباب .. وشافت اخوها بهالحالة ..

مريم : علييييييييي
علي : ( بصوت عالي ) قولي لشوق تتصل بخالي خلى ايجيني المركز

وركبوه السيارة بدون ما يعطونه فرصة .. ركضت مريم بسرعة .. وركبت الدرج وراحت لشوق اتصحيها من النوم ..

مريم : شوق لحقي شوووووق
شوق : ( وهي تتقلب يمين ويسار ) هااا مريم وش بغيتي ؟؟
مريم : ( بكل ارتباك ) علي .. علي خذوه الشرطة

فزت من نومها بسرعة و قالت بصدمة ..

شوق : شنوو ؟؟ علي خذوه الشرطة !! لييييش ؟؟
مريم : ما ادري .. مادري .. بس قال نتصل لوليد خالي ايروح له

رفعت شوق تلفونها من الكمدينو و صارت تضغط رقم خالها بعجل

توووووت .. تووت تووووووت .. توووت

..... : الو مرحبا
شوق : هلا خالي الحقنا .. علي خدوه الشرطة وقالـــ
قاطعها : اختي يمكن الرقم خطأ !
شوق : ( وهي اطالع الرقم من تلفونها ) اوووه ! آسفة بااااي

طوط طوط طوط

سكرت بوجه واتصلت برقم خالها الصح ...

شوق : ( وبكل حماااس ) رد .. رد ياخالي ارجوووك

لكن ما رد عيها .. وبعد دقايق .. ردت الاتصال مرة ثانية وهي كلها أمل انها تسمع صوته !

وليد : ( وهو حاط الفوطة على كتفه " طالع من الحمام " ) هلا شوشو
شوق : هلا خااال .. خالي بقول ليك شي ضروري
وليد : اتفظلي .. كم شوق عندي ؟!
شوق : علي خذوه الشرطة وقال انخبرك عشان اتروح ليه
وليد : ( بصدمة ) شنوو !! متى ؟؟ وليش ؟؟
شوق : ( وهي حاطة يدها على قلبها ) خاالي ما ادري
وليد : كاني رايح ليه الحين ..
شوق : بس خبرنا لا تخلينا انحاتي
وليد : اوكي و انتون لا تخبرون فاطمة اختي لمى انشوف الموضوع شنو ؟
شوق : اوكي خااالي

{ في مركز الشرطة }

حجزوا علي بسجن .. ولمى وصل وليد المركز طلب يقابل الضابط ..

وليد : السلام عليكم .. بس حبيت استفسر عن حجز علي عباس
الضابط : استريح
وليد : انشاء الله
الضابط :بصراحة تهمته مو سهلة .. يعني اعطيك اياها من النهاية وما بلف وادور وياك ، في فاعل خير قدم بلاغ فيه و قال ان المتهم يستورد كميات من الخارج و يبعيها بالبحرين ! علي يتاجر بالمخدرات !
وليد : ( وقف وضرب الطاولة بيده بصدمة ) شنووو ؟ اكيييد غلطانين !! علي مستحيل يسوويها
الضابط : ( بعصبية ) الشرطة ما تغلط فااااهم ؟
وليد : ( بنزارة " عامل كما تعامل " ) انزين ايصير اقابله
الضابط : مافي مشكلة بس بسرعة

وفي السجن .. اتقدم وليد عند القضبان .. وشاف علي بهالحالة .. قاعد ع الزاوية .. وضام رجوله الي صدره .. ومنزل راسه بين ايدينه .. كسر خااطره ولد اخته وناده بصووت مجرووح .. عليييييي .. رفع راسه علي وشاف خاله .. وراح ليه بكل لهفة ..

علي : هلا خالي
وليد : هااا علي شخبار ؟
علي: مثل ما انت شايف
وليد : لا القضية سهلة انشاء الله
علي : ( بإبتسامة استهزاء ) اهئ سهلة .. خالي ترى قالو لي عن القضية .. وان هي بتتحول لنيابة
وليد : ( وهو يمسك ايد علي ) حبيبي لا تحاتي ،، مدام تعرف نفسك مضلوم يعني الله وياااك .. انت لا تشغل بالك
علي : الله كريم ، بس انا مالي شغل في السالفة ، من إلي له مصلحة يتبلى عليّ ؟
وليد : إلي فهمته من الضابط قبل ما أجيك أن وصلتهم رسالة مجهولة ، و هم راحوا لعند المكان إلي وصفه و للأسف شافوا المخدرات أهناك !
يتبع ..




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


{ في بيت عباس " ابو علي " }


شوق و مريم قاعدين في غرفتهم وعلى اعصابهم .. اما فاطمة كانت قاعدة بصالة و ما تدري بشي عن ولدها .. وصل وليد ودخل .. سلم عليها وحياها وقعد وياها شوي بس ماجاب ليها طااري ع السالفة .. بعد دقايق سأل عن شوق ومريم ..

وليد : عجل وين البنات ؟ ما شفتهم !
فاطمة : هكو في غرفتهم .. تبغيني اناديهم ؟
وليد : لا لا مايحتاج انا بروح ليهم فوق
فاطمة : على راحتك اخي البيت بيتك

ركب وليد فوق .. وراح حجرة البنات .. ودق الباب ..

مريم : ادخلييييييي يماااا
وليد : ( بعد ما فتح الباب ) السلام عليكم

قاموا له بلهفة و سلموا عليه بيدهم ..

وليد : هلا خالو شخباركم ؟
شوق : الحمد لله .. حياك خالي اتفضل
مريم : ( بعد ما قعدوا ) عجل وين علي !! لحين ما طلعوه ؟؟
وليد : لا
شوق : لييييش خالي ليش ؟
وليد : امممم بصراحة قضيتها اشوي يبيلها .. تاهمينه بتجارة المخدرات .. اتخيلووو !!

شوق وقفت من هول الصدمة إلي سمعتها ..

شوق : شنووو ؟؟ مخدرات !!
مريم : يعني شنوو ؟؟ اخوي بيروح منا ؟
وليد : ما اجذب عليكم .. المسألة اتحولت للنيابة و فيها سجن سنواااااات

مريم حطت ايدهااا على وجهاا وقامت اتصيح .. راح وليد تحتها وضمهاا .. وقام يهديها

وليد : بس خلاص مريوم .. انشاء الله السالفة ما تطول .. احنا بنسوي الي علينا .. والباقي يفرجها الله

دخلت فاطمة وهي حاملة العصير .. وقامت مريم تمسح ادموعها بسرعة ودخلت الحمام .. استغربت فاطمة من صياح بنتها وقالت ..

فاطمة : وش فيهاا اتصيح !! صاير شي ؟؟
شوق : ( بأرتباك ) لا لا يما ما فيها شي
فاطمة : شلون ما فيها شي ؟
وليد : لاتحاتين خيوو هي معلمتهم منقصتنها كم درجة وقعدت اتصيح ..
فاطمة : ( بإرتياح ) اي .. عبالي شي ﭼايد

طلعت مريم من الحمام .. وقعدت صوب امها .. حطت فاطمة ايدها على بنتها اتهديها ..

فاطمة : ( بنبرة حنان ) خلاص انشاء الله اتعوضينهاا بعدين .. انتين لا تزعلين روحش

استغربت مريم .. وطالعت خالها وقام وليد وغمز ليها بعيونه .. فهمت مريم السالفة وقالت وهي تنزل راسها

مريم : انشاء الله يمآآآ
وليد : سمعي خيوو حبيت اخبرش ان علي اطرّ ايسافر ضروري يعني سفر عمل
فاطمة : شنوو سافر !! لا يقول ولا حتى ايسلم علينا .. شلون جذي ؟
وليد : كان مطرّ حده وقال لي اخبركم .. وهو يسلم عليكم واااجد
فاطمة : الله يسلمه .. مسكين لا هو مستعد ولا شي .. الله يكون بعونه
وليد : اترخص الحين
فاطمة : وين ؟ ما شربت العصير !
وليد : خليها مرة ثانية ،، الا اقول شوق
شوق : نعم خالي ؟
وليد : شخبار الجامعة معاج ؟
شوق : الحمد لله .. غير عن اجواء المدرسة تماما
وليد : الله يوفقكم .. يالله مع السلامة

طلع وليد من الغرفة و قالت فاطمة بنبرة شك ..

فاطمة : اول مرة أسمع بسفر مفاجئ جدي ، و بدون ما يخبرنا او يسلم علينا ؟ ما أدري ليش احس ان وليد يجدب عليي !
شوق : ( عشان اتلف الموضوع ) لا يما ، ترى علي خبرنا بس أنتين كنتين في بيت ام فواز
فاطمة : امممم ، على خير ! إلا هو وين سافر ؟
شوق : ( بإرتباك ) هه !!
فاطمة : اقول لج وين سافر ؟
شوق : السعودية


{ في بيت هيثم }

ما كان لهيثم أحد بعد وفاة امه وابوه في حادث سيارة .. عاش وحيد مع نفسه .. لين اتعرف على صديقه حسين .. الي ضل وياه في الحلوة و المرّة .. حتى بعد مصيبته .. وهيثم كل ما شاف اي صورة في بيته ايحس بمشاعر غريبة .. وهي علامات استرجاع الذاكرة .. ولكن مرت فترة طويلة وهو ع الحال .. يمسك صورة امه وابوه وهو بينهم يوم كان صغير ويحاول يستذكر ماضيه .. برغم من ان حسين يساعده ولكن بدون جدوى ...


{ في السجن }

مضت أسابيع عديدة .. وعلي من سجن الى سجن .. وما هو لاقي حل لمصيبته .. اما وليد خاله كل مرة يزوره ويخفف عن معاناته .. ويخليه ايحسن ان في امل .. لكن علي مسكر كل الأبواب .. وكأنه حاس بأقتراب مصيبة كبيرة .. اعلنوا موعد اول جلسة للحكم .. وليد عرف شلون ايخبر الاهل تدريجياً .. وفي المحكمة على الكراسي كان قاعد عباس ووليد .. وصديقه جلال .. وبعض زمائله المخلصين في العمل محمد وسلمان وبسام وولد خالته يوسف .. وكاضم .. وولاد عمه وعمته جميعاّ ... اما علي كان في السجن الي على صوب المحكمة والي اتطل على كراسي الحاضرين ... اما النسوان كانوا متجمعين في بيت عباس ... شوق ومريم وام علي و اختها سوسن وزهرة وعمات علي ليلى وياسمين وبناتهم .. نرجع مرة ثانية للمحكمة .. قبل دخول القاضي كان عباس ووليد وجميع الي وياه ملتمين عليه ويهدئونه لأن الموضوع مو سهل وهي اول جلسة يقتضي فيها الحكم .. اما علي يبرز على ملامح وجهه الطمأنينة ولكن شعوره عكس ذلك ... عباس ماسك ايد ولده ويقول ..

عباس : اسمع يا وليدي ما دام انت بريئ يعني الله بيكون معاك لا تخاف
علي : اخاف ما اطلع وبعدها
قاطعه وليد : لا تخاف انت اتفائل بالخير
زملائه في العمل : يالله يا علي انشاء الله تنحل وترجع لبيتك واهلك وترجع لدوام مرة ثانية انت لا تحاتي

ارتفعت معنويات علي لان حس ان ما بيكون وحيد .. وان معاه اهله يسندونه وقت الحاجة ... دخل القاضي المحكمة .. ورجع الجميع الي كراسيهم .. اما النسوان حالتهم حاالة وشاردين في آمال يتمنون انها تتحقق .. بعد مضي ساعات في المحكمة من القاء المحامي كل الادلة الي أدل على ان علي بريئ و ما ليه علاقة بهالقضية .. اعلن القاضي حكمه وهو يقول .....

يتبع في الجزء الثالث



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


وهذا الجزء الثـــــالث

مواصفات وليد سقط سهواً : [ وليد : عمره 28 سنة .. أعزب .. وسيييم .. محترم و متفاهم ، أكثر أهتماماته خواته و أولادهم ]

اعلن القاضي حكمه وهو يقول : حكمت المحكمة حضورياّ على المتهم علي عباس جاسم بسجن المؤبد .. رفعت الجلسة ..
ومن بعد هالكلام انهار علي في مكانه .. و ألتموا عليه .. ايصحونه ..

وليد : علي ،، علــــــي أصحى اشفيك ؟!

لمى صحى علي لقى كل اهله حواليه ...استغرب لأن لقى على ملامح وجههم الفرح بس ما عرف هل هي ملامح أتواسيه او شماتة ، وغاب عن الوعي مرة ثانية .. ولمى صحى .. لقى نفسه على حضن ابوه .. التفت الى وليد وقال بنبرة مجروحة ..

علي : خالي شفت الي صااار ؟؟

ابتسم وليد في وجهه وقال

وليد : خلاص حكمت المحكمة وانتهى الموضوع

سالت دموع علي ومسحها ابوه وهو يقول ..

عباس : ليش اتصيح وانت طلعت براءة بفضل الله ؟

نهض علي بسرعة وضل يطالع الي حواليه بعيون مفتوحة وهو يقول : براءة ؟؟ براءة ؟؟ عرف علي ان حكم المؤبد كان حلم .. والحين وسط اهله حر .. و اول شي سواه انحنى في الارض وسجد يشكر الله سبحانه وتعالى ..


{ في بيت عباس }
كان الكل على اعصابه .. و الخوف مالي عيونهم ..

فاطمة : شوق روحي اتصلي لأبوج او خالج شوفي وش صار وياهم ؟؟ ترى قلبي مو قادر يتحمل
شوق : اتصل فيهم بس تلفوناتهم كلها لا يمكن الاتصال شكلهم لحين داخل المحكمة

انفتح الباب ودخل عباس أولهم ..

عباس : يالله يالله سوو طريق حق لرجال

وكانت ملامح وجهه ما اطمن < يخرعهم شوي >

عباس : حياكم الله

دخل وليد والجماعة كلهااا ووجوهم مثل الشي .. اتقدمت فاطمة وعلى يمينها شوق وعلى يسارها مريم وهم يطالعون في الرجال بخوف و قلق

فاطمة : وين علي ولدي ؟ وينه ؟؟ لا تقولون راح من ايدي ؟!

اتوسع الطريق ما بين الرجال ودخل علي بينهم .. اول ما شاف امه راح يركض ليها وحضن عليها بقوة وضمها .. ومن شافت النسوان علي قامت عماته وخالته يركضون ليه وهم يجببون كلولولولوش
بعد ما سلم على امه .. اتجه لخواته وضمهم .. مريم الحساسة ضمت اخوها مدة وهي اتصيح وعلي يمسح على راسها وشوق حطت إيدها على وجهها ودخلت بنوبة صياح .. وبعد ما خلص من الجميع .. اتفرقوا الرجال في المجلس و النسوان في الصالة .. طلع وليد من المجلس ونادى اخته فاطمة .. الي كانت مشغولة في تجهيز الضيافة ..

وليد : خيوو نادي شوق او مريم اتجي وياي نشتري الحلويات
فاطمة : بنادي ليك مريم .. لأن شوق مشغولة الحين
وليد : اوكي .. انتضرهاا في السيارة لا تتأخر

وليد اعتمد على ذوق مريم في السوق .. اشتروا كل النواقص الي يحتاجونها لضيافة .. وبعد ما كملوا المناسبة رجع الكل الى بيته ..

{ هيثم }

اما عن هيثم .. فهو استرجع الذاكرة بعد معاناة طويلة .. بفضل الله .. وبمساعدة حسين .. الي ضل وياه من جلسة الى جلسة في الطب النفسي .. هيثم ايدور على شغل بعد ما طلع من الجامعة .. فقام يروح من شركة لشركة لمى قبلوه في شركة محترمة .. موظف حاله حال اي موظف في الشركة نفسها .. وفي اول يوم شعوره ما ينوصف .. فرح × فرح .. وصلوه المكتب وهو عبارة عن غرفة فيها خمس طاولات على يمين الباب طاولتين و على يسارها طاولتين .. واقبال الباب طاولة رئيس القسم .. دخل هيثم وسلم على الموظفين بسام ومحمد وسلم على رئيس القسم سلمان اما الموظف الرابع طالع اجازة << طبعا الموظف الرابع علي وماخذ اجازة راحة بعد الي صار ليه >>

{ في بيت زهرة }

في يوم من الايام كان يوسف في غرفته .. طقت جنان الباب .. ودخلت بعد ما سمح ليها تدخل

[يوسف : عمره 22 سنة .. نقدر نقول جميل .. وستايل حده .. هو إلي شايل البيت على راسه بعد طلاق امه وابوه .. حنون وحبوب ]
[جنان : عمرها 17 سنة .. قد مريم .. ليها توأم اسمها حنان تشابها تماما .. و تختلف عن أطباعها ... حنان خجولة وهادئة مثل ما يقولون أخوانا المصريين ( القط بياكل عشاها ) .. أما جنان ملسونة و فضولية وما تستحي من كبير او صغير بس مو لدرجة كبيرة يعني .. نسيت أقول ليكم ان حنان توفت وهي عمرها 15 سنة ..والسبب أنها مرضت و أحتاجت لعملية سريعة في القلب .. اخطأ الدكتور في عمليتها و دهورت حالتها اكثر من قبل .. وبعد ثلاثة ايام أختارها الله ان تكون بجواره ]

جنان : اممم ويش عندك
يوسف : ما عندي شي ليش تسألين
جنان : متمللة حدي قلت اقعد وياك
يوسف : تعالي قعدي ما يحتاج تسألين عندي شي لو لأ

ابتسمت ليه وقعدت وياه ،، وبعد عدة سوالف .. لاحظ يوسف على ملامح وجهها و كأنهاا عندهاا كلام بس ماتعرف شلون اتقوله ..

يوسف : جنان وش عندج ؟
جنان : ما عندي شي ليش ؟؟
يوسف : املاحظ على وجهش كلام .. خير وش تبغين اتقولين ؟
جنان : ( بتردد ) اممم يوسف انت اتحب شوق ؟؟
يوسف : ( طالع اخته و سكت وبعدين غير الموضوع بسرعة ) قومي جهزي نفسش خلنا نطلع
جنان : وين بنروح ؟
يوسف : ما ادري بنشوف اي مجمع

وقامت جنان اجهز نفسها .. قعد يوسف على السرير واتمدد على ظهره وحط ايده تحت راسه وقام يقول في نفسه

يوسف : آووف ما ادري متى اتقدم لها ؟؟ و مو عارف افتح الموضوع اشلوون ؟؟

وبعد دقايق رجعت جنان وخبرته انها جاهزة .. وطلعوا مع بعض ..

{ في المجمع }

ظلوا يتمشون من محل الى محل .. وماخلوا مكان الا اتمشوا فيه .. وبعدين راحوا قعدوا على احد المقاهي .. رن تلفون يوسف و المتصل خاله وليد ..

يوسف : هلا خال
وليد : هلا يوسف شخبار؟؟
يوسف : الحمد لله .. انت شخبارك من زمان ما شفناك
وليد : في الفترة الاخيرة صادني ضغط في الشغل .. الا بقول يوسف
يوسف : نعم ؟
وليد : اول شي في وين انت ؟؟
يوسف : في المجمع !! ليش ؟؟
وليد : بكرا الشباب بيطلعون بجي ويانا ؟؟
يوسف : وين على الله ؟؟
وليد : بنروح البر في مخيم كاظم ..
يوسف : اوكي .. بس متى الرجعة
وليد : طالعين بكرا العصر الساعة خمس وقاعدين الخميس و الجمعة والسبت ..
يوسف : تمام ..
وليد : اوكي عجل استأذن عشان اخبر الباقي ..
يوسف : اوكي خاال
وليد : يالله مع السلامة
يوسف : الله يسلمك ..

وسكروا التلفون ....

جنان : ( بفضول ) وين بتروحون ؟
يوسف : البر
جنان : الاي ونااسة
يوسف : انزين على شنو كنا نتكلم ؟؟
جنان : يوسف اقول لك امس حلمت حلمة ضايقتني
يوسف : انشاءالله خير .. قوليهاا ليي بتفصيل بشوف .
جنان : حلمت ان سلوى اختي ونصور حاضنين بعض ويصيحون .. وكاضم رجلها يتباعد عنهم .. بس ما كان عاطنهم ظهره .. كان يمشي بالعكس .. لمى اختفى عن الانظار ... يعني تعتقد شنو التفسير ؟
يوسف : ( وهو يبلع ريقه ) لا تحاتين هاي من احلام الشيطان انتين لا تخافين ..



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


[ تجهيزات البر ]

الكل جهز نفسه .. وحمل كل الي يحتاجه لهاليومين ..

وليد ... حمل كل اغراضه و الكرة الي ما يقدر يستغنى عنها
علي ... حمل معاه الاونو الي دايم يتنافس معاهم بالعب
يوسف ... حمل معاه الكاكو و الحَب الي مايقدر يخليه في جَمعة الشباب
كاضم ... جهز كل مايحتاجه بس نفسيته متغيرة شوي
عبد الله وجابر و موسى .... مجهزين نفسهم من زمااااان وماخدين معاهم كل شي

انطلقوا للمخيم .. وكان وداعهم عااادي ..

كاضم .. ودع زوجته وولده .. بعدها نزل تحت عشان يودع امه .. وانطلق الى البر
وليد ... نزل وحاط شنطته على كتفه .. وماسك الكرة بيده .. لكن ما لقى احد يسلم عليه .. لأن ساكن بروحه في البيت العود .. وانطلق هو الثاني
علي ... نزل من فوق وحامل معاه شنطته .. وسلم عليهم جميعا .. وقال لخواته : لو كنتون اصبيان ﭼان خذيتكم معاي .. وبعدين انطلق
يوسف ... راح دق الباب على جنان اخته .. وسلم عليهااا .. وبعدها راح الى امه في المطبخ وسلم عليهاا واتسير

انطلق كاظم الى مخيمه قبل الجميع .. عشان يهيئ لهم المكان .. وبعد شوي وصل وليد ..وقال

وليد : يا سلاااام شوف وَلّوود الزﮔرت اول الحاضرين ما شاء الله عليه .. ( التفت وراه شاف كاضم واقف عند باب الخيمة ويضحك عليه حك راسه وقال) متى وصلت ؟؟
كاضم : ( بسخرية ) وصلت بعدك يالحبيب .. تعال .. تعال .. نقعد داخل قبل لا يوصلون

اما علي ويوسف طوال الطريق .. مع بعض وكل واحد ضارب الريس عشان يوصل قبل الثاني .. قامت الغبرة صوب المخيم .. عرف كاضم و وليد ان يا علي او يوسف وصلوا .. اثاري اتفاجئوا انهم اثنينه عافسين المكان من السباق .. ومثل الشي قعدوا في الخيمة في انتظار البااقي .. عبد الله و جابر وموسى اتفقوا ايجون في سيارة وحدة .. ولسوء حظهم صادهم حادث في الطريق .. بس محد اتعور < السيارة الي اتأثرت > وعبد الله طول الطريق .. وهو يقول : آآآه واحسرتي على سيارتي .. اجتمعواا كلهم الساعة 6 المغرب .. واجتمعوا داخل في الخيمة .. حمل علي الاونو وهو يخلطها وقال لهم يالله من بيتحدااني ؟؟ .. قالوا كلهم بيتحدونه .. واول وااحد من اللعبة طلع جابر ..

كاضم : اتغش وتتطلع اول واحد وين صارت هاذي ؟
جابر : وش اسوي وية الحظ ماهو مرافقني كلش !

وثاني واحد طلع يوسف .. الي عباله بيتأهل لنهائي .. وثالث واحد طلع علي الي قامت المسخرة على راسه وهو امعاند الي يبغي يعيد اللعبة بعد الهزيمة .. ورابع واحد طلع عبد الله الي صار متعادل مع موسى بكل الارقام ماعدا رقم واحد زيادة .. وخامس واحد طلع وليد .. الي قالو ليه انه اهبل باللعب و الحظ هو الي وصله لنهاية .. وضل التحدي بين موسى وكاضم .. يوسف ووليد وعلي يحييون كاضم .. عبدالله وجابر يحيون موسى .. كان التحدي قوي بينهم .. انتهى على فوز كاضم .. وبعد فترة .. طلعو برة عشان العشى .. عبد الله وموسى ويوسف هم الي عليهم التكة .. ويصفونهاا بالأعمدة .. وليد وكاضم هم الي يشوّوّن التكة ..وعلي يقطع الطماطم والبصل .. اما جابر داخل المخيم نايم .. بعد ما جهز العشى .. راح وليد لجابر .. دخل شافه طاير في سابع نووومة .. عطاه رفسة وقال ليه : .. قووووم .. يالله قووم اتعشى .. لو بناكل عنك .. نهض جابر بسرعة ولحق على الاكل .. واجتمعوا على العشى الي ريحته ما تتقاوم .. واكلوا لمــا قالوا خلاص .. والحين على من التكفيض .. طبعاً اختاروا جابر لأن طول الوقت كان نايم وما ساعدهم بشي .. دخلو كاملهم داخل .. وضل بروحه برى ..

كاضم : حرام مسكين قوموا انساعده عشان انخلص بسرعة
موسى : خله يولي .. طول الوقت نايم .. واحنا نسوي لجنابه العشى

بعد دقايق .. دخل جابر ورمى بروحه عليهم من التعب وقال ..

جابر : ( وهو يلهث ) صدق ما فيكم خير .. لكن انزين وين بتروحون برجعها لكم
علي : ( وهو يضحك عليه ) تستاهل عجل طول الوقت نايم وبعدين اجي للعشى بارز زين ما سوينا فيك
جابر : هذا اول يوم وسويتون فيي جذي الله يستر من الباقي
كاضم : هههههه .. بقول شباب من بيجي وياي بكرا الصبح عشان نشتري الريوق
وليد : اوكي انا بجي ويااك .. الساعة كم تقريبا
كاضم : ﭼييي تقريبا 5 عشان نرجع من وقت .. خب اهني ما في نوم متأخر
عبدالله : اوووف ما فتكينا من الدوام نقعد الساعة 6 ونص جيت انت 5 !! والله فلحنا
كاضم : ويبغون يحسون بطعم الطلعة اشلون ما ادري ..

طلع الفجر .. صحى وليد من النوم و قعدهم كلهم عشان الصلاة .. ولمى جت الساعة 5 طلع هو وكاضم يدورون اقرب برادة .. لما لقوا .. وقف السيارة في الشارع الثاني .. عشان يطلع بسرعة .. ومايحتاج يقطع مسافة كبيرة حق يوصل نفس الطريق .. المهم نزل كاضم وخطى الشارع .. وصل للبرادة واشترى كل ما يحتاجونه للطلعة بين ما كان وليد في السيارة .. دفع كاضم الحساب وطلع وحامل بيده الاغراض .. وفي اثناء عودته للسيارة .. في وسط الطريق .. جت سيارة مسرعة ودعمته .. طاح على الارض ومن حواليه كل الاغراض الي اشتراهاا.. وليد من شاف المنظر .. صرخ : كااااااااااضم .. ونزل وراح له بسرعة .. وضل يضرب على خده بخفة عشان يصحيه لكن مافي فايدة .. طلب الاسعاف بسرعة .. ونقلوه الى اقرب مستشفى ..ودخلوه الى غرفة العمليات .. والشباب الي في المخيم مايدرون شنو صاير .. ولما اتأخر الوقت اتصلوا بكاضم تلفونه لا يمكن الاتصال .. وبعده اتصلوا بوليد .. رد على التلفون وصوته ما يطمن ..

وليد : الو
علي : هلا خالي .. ليش متأخرين ؟
وليد: احنا بالمستشفى
علي : ( بصدمة ) هااا !! عسى ما شر ؟
وليد : ..............
علي : خالي صوتك ما يطمن خير .. صاير شي ؟؟ خبرنا
وليد : كاضم مسوي حادث
علي : ( وقف من هول الصدمة وانقلبت ملامح وجه الي من شافوه الشباب جمد دمهم ) في اي مستشفى ؟

الشباب من سمعوا كلمة مستشفى .. التموا عليه خايفين .. وصف وليد المستشفى .. وراحوا بسرعة في سيارة وحدة .. ومن وصلوا دايركت لغرفة العمليات .. وشافوا وليد واقف عند الباب ومستند اليه .. راح يوسف اليه بسرعة وحالته مقلوبة فوق تحت < رجل اخته >

يوسف : شنوو خااالي ؟
وليد : ..........
يوسف : ويش فيك سااكت .. اتكلم نشف دمي حرام عليك
وليد : ما ادري يوسف ما ادري .. الحين بيطلع الدكتور وبيخبرنا
يوسف : ( رمى نفسه على الكرسي وحط ايده فوق راسه ) آآآه اخاف ايصير فيه شي
جابر : يوسف باااس .. لا تصير مثل الجاهل .. انتظر اشوي الحين بيطلع الدكتور

وبعد دقايق طلع الدكتور من الغرفة ووجهه يخوف .. وقفوا الشباب حواليه

وليد : هااااا دكتور شخباره ؟
الدكتور : من هو اقرب واحد ليه
وليد : كلنا ربعه .. بس يا دكتور طمنا
الدكتور : ما في شي يطمن .. بصراحة فرصته في الحياة ضعيفة .. بس احنا ما نقدر نتحكم بمشيئة الله .. الي علينا الحين انحطه تحت المراقبة خلال 48 ساعة .. وبعدهاا نعرف النتيجة

الكلام صار بالنسبة ليهم صدمة .. ويوسف من سمع الكلام .. رجوله ما قدرت اتشيله .. وطاح عليهم .. ألتموا عليه .. وقعدوا في الكرسي .. لما هدأ .. طلبوا منه يرجع البيت ويخبر اهله يمكن دعواتهم تكون سبب في نجاته
رجع يوسف البيت واتصل لسلوى تسبقه على بيتهم ..

[ سلوى : عمرها 25 سنة .. مثل صفات أمها .. كان دايم يقولون لزهرة جبتين بنت طبق الاصل منج ..عندها ولد صغير اسمه ( ناصر) جميل و كتوت عمره سنة و 5 أشهر .. وزوجها (كاظم ) عمره 27 سنة .. رووعة بالأخلاق ]

ولمى التقى فيها خبرهااا ...انهارت سلوى وقامت اتصرخ واتصيح .. وويوسف وامه يهدؤنها لكن بدون فايدة .. خبرت سلوى عمتها .. < ام رجلها > .. ضلت الام صامدة ودموعها تسبق حروفها .. وكلما مسحت دموعها تدمع من جديد .. طلبت اشوف ولدهاا قبل لا تفقده .. وداها يوسف .. لكن الدكتور بس سمح للأم الي تدخل .. دخلت الام لضانها الي روحه متعلقة بين السماء و الارض .. كانت صامدة وصابرة ومع ذلك ما قدرت تمنع ادموعها اتعبر عن شعورها .. دخلت وقعدت جنبه ومسكت ايده .. وقالت ..

آآآآآآه من زمن يفرق المحبين .. خلاص يا وليدي .. يعني ما بشوف ضحكتك الي تملي عليي الدار .. ما بسمع صوتك .. ما بشوف ابتسامتك طول اليوم .. ليش يبني اتروح وتخلينا نتعذب .. اني اكثر وحدة احس فيك .. لين تتألم او تتوجع .. لين تضحك او تتبسم .. واني الي اعرف ليك لين احتجت شي .. اصعب ما على الوحدة تفقد ضنااها .. و انت الحين بتروح و اتخليني !

ضغط كاضم على ايد امه .. حست ان ولدها يسمعها و ايحس بكل الي اتقوله .. وفجأة .. قام يحرك راسه يمين ويسار وكأن يحتاج مساعدة سريعة .. ضربت ام كاضم الجرس .. ووصلوا ليه بسرعة .. وطلبوا منها تتطلع .. طلع جسدها بس روحها كانت وياه تضمه وتشمه .. و الكل ينتظر برة على اعصابهم .. وبعد فترة طويلة طلع الدكتور .. والتموا عليه جميعاّ .. قال الدكتور ...........

يتبع في الجزء الرابع




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


وهذا الجزء الرابع


قال الدكتور: الحمد لله طلع من الخطر وهو بحالة فوق الممتاز .. ما توقعنا تتحسن حالته بسرعة .. الحمد لله على سلامته ..

ومن الفرحة الكل حضن الثاني وصارت الضجة اهناك .. ام كاظم طلّعت صيحتها الي كانت مخبيتنهاا طول فترة الحزن والالم .. اما يوسف جى في خاطره اخته واتصل ليهاا بسرعة يخبرهاا ..

سلوى : ( من الصدمة ) .........
يوسف : الوووو .. سلوى وينج ؟
سلوى : ( وهي اتصيح ) يوسف عيد الي قلته ما سمعتك
يوسف : اقول لج .. كاظم طلع من العناية و هو بحالة ممتازة
سلوى : ( و دموعها تسيل ) ابي اشوفه
يوسف : لا تحاتين .. بجي آخذج اتشوفينه .. بس اعطيني وقت .. ندخل انسلم عليه .. و نطمن على صحته
سلوى : بس لا تتأخر عليي ارجووك
يوسف : اووكي .. ساعتين بالكثير و انا عندج
سلوى : ( بصدمة ) ساعتين !!
يوسف : لأن ما يرضون يدخلون الا اثنين .. اثنين .. كون حالته الصحية و ان توه طالع من العناية
سلوى : ( بتنهد ) اوكي .. الله يصبرني

دخل يوسف الى كاظم .. وكان معاه وليد ..

يوسف : الحمد لله ع السلامة
كاظم : ( بصوت خفييييف ) الله يسلمك
وليد : ما اتشوف شر يا الغالي .. جذي اتسوي فينا حرام عليك
كاظم : ( اكتفى بإبتسامة ) ..
يوسف : يا الله نستأذن .. ما نبي انطول عليك .. انخليك تاخذ راحتك

و طلعوا مع بعض .. يوسف رجع البيت وجاب سلوى المستشفى .. دخلت سلوى الغرفة .. ورآحت صوب كاظم ..

سلوى : الحمد لله ع السلامة
كاظم : الله يسلمج
سلوى : شخبارك الحين .. اتحس بشي .. تتألم من شي .. تتوجع ؟؟
كاظم : ( وهو يبتسم ) لا ما فيني شي .. كاني مثل الحصان
سلوى : الله يخليك لنا .. و انزين ليش لافين رجولك عسا ما تعوّرت او صادها شي
كاظم : ( بإبتسامة ) لا بس عشآن اتواسيني في العناية ههه
سلوى : هذا جزاتي خايفة عليك .. قاعد تتطنز عليي !
كاظم : ( بضحكة خفيفة ) عجل مشلختني سيارة ما بتنكسر رجولي .. قولي اشوى ما صادتني اعاقة .. هذا لطف من الله
سلوى : و النعم بالله
كاظم : وين ناصر ؟؟
سلوى : عند يوسف بره
كاظم : جيبيه .. وحشني
سلوى : من عيوني

طلعت سلوى آخذت ناصر ودخلت فيه ..

كاظم : ( وهو رافع ايده ) تعال حبيبي

حطته صوبه .. آخذه كاظم ايد ولده البريئة و باسها .. شبك ناصر على صدر ابوه وصار متمسك فيه ..

ناصر : ( بكل براءة ) بآبآ .. بآآآبا .. بآآبا
كاظم : حبيب بابا انت

اتقربت سلوى عشان اتشيل ناصر من صدر ابوه

كاظم : لا سلوى خليه
سلوى : اخاف يتعبك
كاظم : لا مو متعبني .. مرتاح بوجوده
ناصر : ( ببراءة طفولة ) بآبآ
كاظم : عيون بابا

قعدت سلوى صوبه و قالت بعيون تملئها الدموع ..

سلوى : ما أتخيل أعيش بدونك
كاظم : ( وهو يمد إيده و يسمح دمعتها بطرف صبعته ) تتوقعيني أني اقدر اعيش بدونج ؟!

مسكت إيده و قربته لخدها ..

سلوى : أنـ

قاطع كلامها يوسف و هو يدخل بهدوء ..

يوسف : ايقولون بسسرعة ، لا تتأخرون لأنـ ( وهو يحك راسه ) مو كأني دخلت في وقت خطأ !!
سلوى : ( عشان أتغير الموضوع ) يا الله كاهوا بنطلع

وقفت و آخذت ناصر من على أبوه و طلعت ..

{ في الشركة }

في اول يوم دوام لعلي بعد الاجازة الي خذاها .. رجع مكتبه .. واول ما دخل .. الكل وقف يسلم عليه .. ومن ظمنهم هيثم ..

علي : هلا بالجديد
هيثم : ( بإبتسامة وصوت خفيف ) اهلين بيك
علي: الا اقول اشرايك بالشغل
هيثم : ( وهو منزل راسه ) .. الحمد لله تمام
علي : استريحوا .. وقولوا لي ويش صار بغيابي
سلمان : ما صار شي على حطة ايدك .. اتوازعوا الشغل عنك طول فترة غيابك
علي : الله يعطيكم العافية شباب .. لا يكون تعبتكم ؟!
بسام : ( بمزحة ) اوؤوف هلكتنا مو بس تعبتنا
علي : و الله الكلام ما اتوجه ليك .. اتوجه حق الشباب الباقين .. اما انت ما شاء الله عليك .. مقطع المعاملات اتقطع .. اقول اسكت ..
محمد : اي لا تقول ما دريت عن الخبر الجديد .. لأن لين ما دريت فأبصم بالعشرة انك مو في الديرة
علي : شنووو بعد ؟؟ الله يستر
محمد : ( بأستغراب ) اخذواا هذا شكله ما عرف عن السكرتيرة نهلة
علي : ( وهو مكشر وجهه ) بل بل وش فيها هالنسرة ؟
محمد : ( وهو يأشر على علي ويطنز ) هاااا ايقول النسرة .. بابا نسرة قبل .. الحين الكلمة ما توفيهاا حقها .
علي : لهدرجة انزين وش فيها ؟؟
محمد : ( بإستهزاء ) ولا شي بس اتزوجت المدير
علي : ( وهو يبلع ريقه ) بس !! عبالي شي ﭼايد

وضحكوا عليه .. وبعد دقايق .. دخلت عليهم السكرتيرة وحاطة ايدهاا في خصرهاا وتتكلم من خشمهااا ..

نهلة : هاااا علي توا ما نور المكان ... جان ما جيت
التفت علي وقال بصوت خفيف : توا تمدحني ما مدى وعفست عليّ
نهلة : ليش قاعد اتكلم نفسك مو عاجبنك كلامي
علي : حشى والله .. الا اقول مبرووووك
نهلة : مبرووك على شنوو ؟؟
علي : على زواجش من المدير

قاموا الشباب يضحكون على جرئة علي الي يمكن الحين اطيحه في ورطة

نهلة : ( بأستغراب ) زواااج !! اقول شكل بعد الي صادك عفس مخك وخلاك ما اثمن كلامك عدل .. الا اقول اروح عن هالكلام الفاضي احسن لي .. ازوجت المدير قااال ..

ومن طلعت السكرتيرة .. اتعالت اصوات الشباب من الضحك .. ودايركت التفت علي لمحمد .. لقاه منخش ( متغيب ) تحت الطاولة .. قام ليه علي وقال

علي : هيييييي تطلع الحين احسن ليك
محمد : ( بخوف ) والله كنت امزح وياك ونسيت اعترف ليك خخخخ
علي : وتضحك بعد .. اطلع اقول اطلع
محمد : ( وهو يوقف شوي شوي ومرفع ايده ) اخر مرة استاذ ما بعيدهااا
سلمان : بس خلاص علي سامحه هالمرة على شاني
علي : اوكي سامحتك عشان سلمان .. بس .. ورجع مكانه
محمد : ( وهو يقعد على كرسيه ) اشدراني ملقوف لهدرجة .. ما مدى وقلت ليها
علي : ( بإبتسامة ) غباااااء .. وش انسوي بعد


{ في بيت عباااس }

بعد ما دق جرس البيت وفتحته فاطمة .. لقت ضيوف .. رحبت فيهم ودخلتهم الصالة .. وبعد عدة سوالف قالت الاولى وهي الكبيرة بينهم

ام سيف : بصراحة يا اختي يا فاطمة .. احنا جايين ومتعنين عشان نخطب بنتكم حق ولدنا فهد ..
فاطمة : (وهي تبتسم) اهلا وسهلا فيكم بس اي بنت ؟؟
فضيلة : ( اخت فهد ) شوق .. نبغي شوق حق فهد
فاطمة : خير انشاء الله .. بس اعطوني فرصة اكلم ابوهاا واخوهاا واخذ برايهم
ام سيف : مافي مشكلة .. بس نقدر انشوف البنية
فاطمة : هااا اي اي عادي مافي مانع خلني اقوم اناديها ليكم

قامت فاطمة وركبت فوق بسرعة لبنتها ..

فاطمة : شوق ..
شوق : هلا يما
فاطمة : قومي بدلي الي عليش ونزلي تحت بسرعة
شوق : ( باستغراب ) ليش يمااا ؟؟
فاطمة : جايين ليش اضيوف يبغونش حق ولدهم .. يالله بسرعة لضيوف قاعدين بروحهم

ابتسمت مريم في وجه شوق الي امتلئ خجل .. وقالت

مريم : اقول روحي يالحلوة للضيوف .. واني بنزل اجهز ليش العصير عشان اتضيفينهم ..

ونزلت مريم من الدرج الثاني .. وجهزت العصير .. اما شوق قعدت في الغرفة ما هي عارفة شلون تنزل .. مريم من لاحظت تأخر شوق .. ركبت اتشوفهاا .. فتحت الغرفة وشافتهاا قاعدة على السرير ومنزلة راسهاا .. راحت مريم صوبها وقالت ..

مريم : ويش فيج لحين ما نزلتين ؟؟
شوق : مو عارفة انزل بروحي
مريم : قومي نزلي وياي المطبخ بعطيج العصير قدميه لهم

ونزلوا مع بعض .. وعطتهااا العصير .. وطلعت شوق .. وهي ماهي عارفة شلون تمشي .. ولمى وصلت ليهم .. ضيفتهم ... وبعدهااا طلعت الدرج بسرعة .. الضيوف عجبتهم شوق الي اختاروها زوجة لولدهم .. الموضوع سرى بخير والكل كان مواقف .. برغم من ان علي قال لأخته من قبل عن يوسف وحبه لها .. بس كانت شوق ما تفقه هذا الحب .. لأنه كان غير مباشر .. .. .. قرب موعد الملچة .. بعد ما اشترواا الدبل واتفقوا على كل شي .. شعور شوق كان مختلف عن باقي البنات الي على وشك الارتباط .. بس كانت ضامرة الشعور بقلبهاا

يتبع ..




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



{ في بيت زهرة }

زهرة وسلوى عندهم خبر من البداية .. بس ماتكلموا الا بعد ما تم الموضوع على خير .. كانوا قاعدين في الصالة .. وسمعتهم جنان ايقولون ان يوم السبت ملچة شوق .. اضاهرت بالفرح وقامت بسرعة ليوسف لأنهااا اكثر وحدة قريبة لاخوهااا .. وراحت غرفته و طقت الباب ..لمى اذن ليهاا تدخل .. دخلت .. وشافته قاعد على السرير يقرأ الجريدة على الابتوب ..

جنان : اممممم
يوسف : هلا جنّون
جنان : يوسف ( وسكتت )
يوسف : تعالي قعدي وقول وش عندج ؟
جنان : ولاشي ولاشي ( وطلعت برة )

قام ليهاا يوسف ودخلهاا الغرفة مرة ثانية .. وسكر الباب

يوسف : جنان وش تبين اتقولين ؟
جنان : اممم اقول ليك بس ارجوك لا تزعل
يوسف : ( وهو يضحك ) اهئ ازعل .. ليش شايفة اخوش ريشة .. اخوش سبع .. جبل ما يهزه ريح
جنان : ( سااكتة ومازالت خايفة اتقول ليه )
يوسف : ( وهو ماسك جنان وحاط اعيونه بعيونها ) جنان حرقتي اعاصبي ويش صاير ؟
جنان : ( بتردد ) يوم السبت
يوسف : وش فيه يوم السبت ؟
جنان : يوم السبت ملـﭼـة شوق

اتغيرت ملامح وجهه بسرعة .. وسوى روحه ولا كأن هامهه الموضوع .. عرفت جنان لأخوهاا وخلته بروحه .. يوسف اخذ نفس طويل .. ورمى بروحه على السرير.. حاول يهدئ اعصابه بس ما قدر .. حاس ان اطوف الغرفة تتقرب منه وتحاول تخنقه .. حمل يوسف مفتاح السيارة ونزل بسرعة وقام يركض بيطلع برة .. وكان الي قاعدين في الصالة .. زهرة وسلوى وكاضم [ بعد ما تشافى تماما ].. واول ما شافوا يوسف بهالحالة وكأن مصيبة تلحق وراه .. طلع كاضم وراه بسرعة ويناديه .. يوووسف .. يوووسف لحظة وقف .. يووووسف .. لكن يوسف بسرعة ركب السيارة ومشى .. رجع كاضم البيت ..

سلوى : هاااا وينه ؟
كاضم : ما لحقت عليه
زهرة : ( وكلها خوف ) انزين اتصلوا ليه شوفوه
سلوى : استريحي يما .. ولمى يهدئ بنشوفه وين

يوسف طلع غيّر جو بعد الكارثة الي تلقاها ..ولكن ما رجع البيت .. مرت ساعات وساعات وزهرة ما هي ملاقيه خبر عن ولدهاا .. يتصلون ليه مايرد .. لأن تلفونه نساه في البيت .. مر يوم كاامل على غيابه بلا حس ولا خبر .. اما زهرة تعبت نفسيتهااا.. وطلبوا منها اتكون في البيت العود < الي هو بيت وليد > لأن اليوم الجمعة وهي عارضت وقالت اشلون اطلع وولدي ما ادري عن اراضيه .. فقالو ليهاا اتكون في البيت العود والشباب بيطلعون ايدورون عليه .. وافقت وراحت الجَمعة الي محد اتهنى فيها .. طلعوا الشباب يدورونه لمى لقوه على البحر .. راحو ليه بسرعة ...

وليد : وين كنت ؟؟ هذا تصرف انسان عااقل ؟!
يوسف : ( وبكل برود ) ليش وش صاير ؟
علي : ( بنرفزة ) ولا شي بس عذبت امك الي خليتها ما اذوق طعم النوم ولا اتخلي في بوزهاا شي
يوسف : ( بعد ما وقف وهو رافع صبعه ويقول بكل عصبية ) انت آخر واحد تتكلم
كاضم : هذا جزاته يدور عليك من مكان لمكان .. ليش وش سوى ليك ؟ هااا ؟
يوسف : ( وهو يرفع صوته مرة ثانية ) ما سوى شي بس هو ما ابيه يدخل فيني غصب يعني ؟
علي : ( بصوت مجروح ) مشكووور خَي ما اتقصر وآسف على التصرف ..

انسحب علي وركب السيارة

وليد : ( وهو ماسك طرف قميص يوسف ) احنا سوينا الي علينا .. عاااد بترحم امك وبتروح ليهاا فيك الخير .. بتعاند هاذا شي يراجع ليك

وبعدهاا تركوه الشباب وخلوه بروحه .. يمكن يحس على روحه شوي .. ورجعوا البيت العود واول ما دخلوا .. راحت زهرة لهم بسرعة ..

زهرة : هااا وينه ؟ لقيتوه ؟
وليد : لا تحاتين شفناه .. بعد اشوي بيروح بيتكم
زهرة : ( وهي مصّرة ) ودوني البيت .. اهناك بيرجع جوعان وما عنده احد في البيت
فاطمة : خلهااا اتروح هالسبوع ما يحتاج جَمعة .. زهرة بتروح لولدهاا .. واحنا بنروح اجهز البيت للملجة بكرا

وفضى البيت على وليد الي دايم متعود على جمعتهم في هذا اليوم ..


{ في بيت زهرة }

رجعت زهرة وجنان البيت بس مالقوا يوسف اهناك .. وبعد نص ساعة تقريبا .. رجع يوسف الي ما كان يتوقع وجود امه في البيت .. صعد بسرعة غرفته و استحم .. وبعدهاا طلع من حجرته بينزل تحت .. لقى في وجهه جنان اخته .. وهي منزلة راسهاا وزعلانة .. راح ليهااا وقال

يوسف : جنّون وش فيج ؟
جنان : (ما قدرت تمسك نفسهاا وقامت اتصيح )
يوسف : جنان وش فيج ؟؟
جنان : خفت عليك .. خليتني آلوم نفسي الف مرة على اني قلت ليك
يوسف : ( وهو يضم اخته ) خلاص جنّون .. لا تصيحين
جنان : يوسف اني احبك .. وما اقدر اتخيل اني اعيش من دونك او انك تزعل مني في يوم
يوسف : حبيبتي جنّون .. هدئي اشوي .. وانشاءالله ما بيجي هاليوم .. ولا تصيحين ما اقدر اتحمل اشوفج جذي .. ومسحي ادموعج .. وانا آسف على الي سويته فيج .. وخليت اغلى بنت في العالم تحاتيني و اتخاف عليّ .. خلاص خيوو لا تعورين قلبي
جنان : ( وهي تمسح ادموعها ) اوكي
يوسف : وين امي ؟؟
جنان : في غرفتها
يوسف : اوكي بروح ليهاااا

وراح الي غرفة امه تحت .. وطق الباب ودخل .. امه كانت اتصلي .. قعد على السرير على ما اتكمل .. ويوم كملت .. راح وبااس راسهاا .. وقعد صوبهاا ..

يوسف : هلا بأم يوسف
زهرة : ........
يوسف : وش فيهااا ام يوسف زعلانة !!
زهرة : ........
يوسف : بس عاااد يما سامحيني .. لو مالي خاطر عندج ؟؟
زهرة : لو ماليك خاطر عندي ﭼان ما خفت عليك جذي !!
يوسف : اهبل .. كنت اهبل .. وشلون اخلي اغلى ام عندي تحاتيني .. اوعدش مرة ثانية ما اعيدهااا .. ولين فكرت اهرب .. بقول لج : يماا الحين انا بهرب
زهرة : نعم ؟؟
يوسف : هههههههه امزح وياج
زهرة : ( بابتسامة رضا ) الله يرضى عليك
يوسف : اي جذي خلنا انشوف ابتسامتج و نسمع دعواتج .. احنا وش نبي في هالدنيا غير رضاج ؟

باااس ايدهاا و طلع من الغرفة


{ في بيت عباااس }

صار يوم السبت والكل جهّز نفسه وخاصة العروس .. قعدت شوق في غرفتهااا ومعاها كل البنات .. ( مريم – جنان – عبير – ريهام – آمنة – هيا ) وكان الكل فرحان .. بستثناء جنان الي كانت تصّينع الفرح .. اما النسوان قاعدين في الصالة .. ( فاطمة – زهرة – سلوى – ليلى – بدرية - ياسمين ) .. و الرجال قاعدين في المجلس .. (عباس – علي – كاضم – وليد – جابر – موسى – عبدالله – ابو عبير – ابو هيا ) يوسف ما كان معاهم .. و الشباب عبالهم انه رافض ايجي لأن علي موجود .. و مرت ساعات وساعات وماوصل احد من عائلة المعرس .. فطلبوا بعلي يتصل فيه ايشوفه ليش متأخرين .. انصرف علي يتصل .. لكن مايرد على المكالمات .. وحاول عدة اتصالات وفي المرة الاخيرة رد

علي: السلام عليكم فهد
فهد : ............

يتبع في الجزء الخامس




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


وهذا الجزء الخامـــس

علي : السلام عليكم فهد
فهد : ( بدون نفس ) يا هلا ، وش بغيت ؟
علي : ( باستغراب ) وش بغيت !! اليوم ملجتك على شوق ، ليش ما شرفتنا لحين ؟!
فهد : اوو نسيت اقول ليكم اني خلاص ما ابغي بنتكم المصونة
علي : ( بإنفعال ) شنوووو ؟! ليش قالو ليك اختي لعبة وانا ما ادري !
فهد : لا حاشاها .. بس الزواج مو بالغصب صح ؟
علي : صح .. بس ليش ما خبرتنا من قبل والــ
قاطعه فهد : ما احتاج محاضراتك الحين .. بكرا انشاءالله بمر آخذ الاغراض .. وبلغهاااا سلامي ..

طوط طوط طوط

علي : ( بكل عصبية ) سكره الحقيييير

راح علي المجلس .. وقال لأبوه في اذونه .. رد عليه عباس بصوت مسموع و بنبرة هادئة

عباس : على راحته الزواح مو بالغصب .. و بنتا بتلاقي نصيبها بإذن الله

وقف وليد من سمع عبارة عباس و قال بعدم تصديق ..

وليد : يعني شنوو ؟
عباس : مافي نصيب
وليد : شلوووون ؟
علي : الولد ما يبيها
وليد : ( بعصبية ) على كيفه ؟! ليش ما خبر من قبل ؟ ولى عباله أن أحنا رامين بتنه عليه !
عباس : وليد أهدئ شوي
وليد : هذا إلي باط جبدي ! ما أدري أروح ادوسه بالسيارة ! و الله بتنا ألف واحد يتمناها و ما وقفت على واحد مثله ، بس إلي يبط الجبد طريقة تصرفهم ؟ مافي آداب ! لا حووووول

هدئوا غضب وليد ومن بعدهااا صرف عبااس المعازيم والشيخ الي صار ليهم ساعات ينتضرون الي ما يسمى .. واتسرب الخبر الى النسوان ..

فاطمة : ( بشهقة ) ليييييش ؟؟
علي : ما أدري
فاطمة : حسبيا الله و نعم الوكيل ، ألحين شلون لين درت المسكينة فوق ! وش بتسوي ؟ الله لا يوفقه
زهرة : لا تدعين يا أختج ، الخيرة حقها إنها ما أرتبطت بواحد مو كفوا
فاطمة : معورة قلبي بنتي ، شنوو بيكون مصيرها ؟
سوسن : روحي نادي البنات و خله أخوها يقول ليها

الي من بعدها راحت فاطمة فوق .. عشان اتنادي البنات ..

فاطمة : بنات .. امهاتكم ينتضرونكم تحت

استغربوا البنات .. شنو صار الي خلاهم يمشون قبل العقد .. فضت الغرفة على مريم و شوق اي كانوا على اعصابهم .. لمى جاهم علي .. وقعد وياهم شوي .. وقام يلطف الجو عليهم عشان ايقول ليهم .. بس شوق ما كانت معاه في كل الي قاله .. رفعت شوق راسهااا وقالت

شوق : علي قول وش عندك ؟

سكت علي شوي وقام يطالع في مريم .. قامت مريم بتتطلع عشان يا خذون راحتهم .. نادتها شوق وهي تقول ..

شوق : مريم رجعي مكانش .. انتين اختي واكيد ما بخبي عليش
علي : شوق .. فهد رفض الخطبة
مريم : ( حطت ايدها على بوزها من الصدمة ) شنوووو !!

بس شوق غمضت عيونها .. وحاولت تحبس دمعتها .. لكن دموعها خانتها وضلت اتسيل بدون شعور .. ما عرف علي يتصرف لأن الموضوع مو سهل .. فأطّر ايخليها بروحها وطلع مع مريم .. اما شوق قامت ووقفت عند المنظرة اتطالع وجهها والدموع ما وقفت .. اتشوف نفسها يمكن اتلاقي السبب الي خلاه يرفضها و بهالوقت .. رمت نفسها على السرير اتصيح ... ومريم وعلي من ورى الباب يسمعون صياحها المتهجد .. مريم كانت متأثرة وية اختهاا و اتصيح اما علي لما اتأثر راح غرفته بسرعة وهو يمسح ادموعه السطحية ..

و في نفس الوقت كان يوسف متمدد على بطنه فوق السرير .. ودافن راسه بالمخاد .. يخاف يسمع .. خلاص شوق صارت زوجة فهد .. جنان اطق الباب وتنتظر الرد .. بس هو كان يحقرها ..اتراجعت غرفتها وفي نفسهاا اتخبره مثل ما صدمته .. ضلت تتردد عليه كل شوي لمى فتح الباب .. دخلت وسكت الباب بسرعة

يوسف : خير وش فيش مشتطة [ منفعلة ]
جنان : شوق
يوسف : وش فيها ؟؟
جنان : ما اتزوجت
يوسف : اشلووون ؟؟
جنان : ايقولون علي اتصل ليه وقال خلاص ما يبغيها
يوسف : ( بكل عصبية ) شوفوااا النذل
جنان : نذل ؟؟ ليش ؟؟ مو المفترض اتكون الوحيد الي مشجعنه على تصرفه ؟؟
يوسف : اشجعه وهو الحين ترك في قلبهااا ثغرة الم
جنان : اتصدق يوسف .. ما فكرت بهشي .. على طول فكرت ابك ونسيتها تتألم اهنااك
يوسف : خلاص شوق انتين روحي الحين
جنان : ( بإستهزاء ) اهئ جنان يبا جنان

وراحت غرفتها .. يوسف ضلت اتحركه عواطف .. احيانا عاطفة فرح .. واحيانا شفقة

{ في بيت عباس }

في صباح اليوم الثاني .. اتصل فهد بعلي وهو قاعد في غرفته ينتظره ..

فهد : الو السلام عليكم
علي : (من دون نفس) اهلاّ
فهد : كاني تحت انتظر
علي : اوكي باي

طوط.. طوط.. طوط .. سكر التلفون ..

فهد : شوف ايسكره في وجهي بعد

راح علي لأخته في الغرفة وشافها لامة كل اغراضه .. خذاهم وهو يقول لها

علي : ولا يهمش خية ولا تعطينه اعتبار
شوق : لا عاادي .. اني احمد ربي ان ما صار نصيب .. عشات ما اتورط بهالزواج بعدين
علي : ( وهو يمسح راسها ) احسن يمكن ايكون نصيبش يوسف .. انتين وش دراش؟؟
شوق : ( بأستغراب ) يوسف ؟؟ اهئ .. الحين اكيد ما بيفكر فيي بعد ما نويت اتزوج غيره .. بس صدقني اخووي ما كنت ادري انهو يبغاني الا بعد ما غاب
علي : لا تحاتين الحين .. بعدين بنعرف خيرة الله ... يالله بروح لذاك ..

و نزل علي من الدرج وراح سلم على الي تحت ولا كأن احد ينتظره برة ..

عباس : ما رحت الدوام ؟
علي : بروح .. بس قلت بتأخر عشان اسلم لفهد هالأغراض
عباس : اهااااا انزين روح ليه لا تتأخر
علي : انا متعمد اتأخر عشان يمكن ايحس بدمه على الي سواه ويانا امس ..

وطلع ليه .. كان قاعد في سيارته .. اتقدم ليه علي .. وعطاه الاغراض من النافذة ..

فهد : بصراحة علي مـــ

عطاه علي ظهره .. ولا كأن اهناك احد يكلمه ودخل البيت << تأذيب خخخ >> .. عصب فهد على تصرفه بس قال .. انا الي سويته مو قليل بعد .. و حرك السيارة و مشى من صوب البيت

{ في بيت وليد }

في يوم الخميس .. الشباب متجمعين في بيت وليد .. كعادتهم .. ما عدا علي راح يقضي شغلة ليه .. وبعدهاا بيروح ليهم ..

سألوا يوسف : ليش متزاعل وية علي ؟؟ ليش ويش سوى فيك عشان تعامله جذي ؟
يوسف : لا ولاشي بس أزمة مؤقتة .. والي طاح فيها علي
وليد : أزمة شنو الي تتكلم عنهاا
كاضم : اخته صح ؟
يوسف : ( وهو يرفع راسه ) اخته !! من الي قال ليك ؟؟
كاضم : اللعبة معروفة يابو يعقوب .. بس اهم شي ماتزّعل علي لأن تصرفك عن جد كان بايخ

دخل موسى عليهم الصالة وقال لوليد ..

موسى : اسمع يا راعي البيت .. شغلي وسويته الباقي عليكم ..
وليد : ههههههه اصلا نسيناك ... انزين شنو بقى ؟
موسى : غسال المواعين
وليد : اوكي قايم لهم .. صراحة المرأة لهاا قيمة في المنزل
يوسف : ههههه .. انا بقوم عندك خاالي
وليد : ( بعد ما رجع مكانه ) ويه فكيتني
كاظم : قووول لنفسك .. و عرس لمتى بتقعد في هالبيت بروحك
جابر : ايي و الله .. ما يسوى البيت بدون المرأة .. لحق على روحك يا وليد ودور لك بنت الحلال .. الحين ينعدون ع الاصابع
وليد : و ليش ما اتقول لنفسك هالكلامك
جابر : و الله انا عندي اختي .. تسوى ألف زوجة
كاظم : ( بصوت خفيف ) أقطع ايدي اذا صار هذا كلامك بعد ما تتزوج
جابر : وش قلت ؟؟ ما سمعتك زين
كاظم : لا ولا شي
جابر : عبالي ..
الكل : هههههه

وراح يوسف المطبخ .. دخل علي البيت وسمع صوت في المطبخ عرف ان احد اهناك .. قال خله يروح يسوي له مقلب .. يوم راح شاف يوسف .. بسرعة اتراجع وراح للشباب الي قاعدين في الصالة .. وسلم عليهم وقعد وياهم .. لمى كمل يوسف شغله .. رجع الصالة .. شاف علي قاعد مكانه ومنزل راسه ويحوس في الساعة .. عشان يسوي نفسه مو منتبه ليوسف .. حاول يوسف ايلطف الجو عشان ترجع علاقتهم مثل ما كانت .. قال

يوسف : هاااا علي مستحلي وقاعد مكاني بعد

وقف علي عشان يتباعد من مكانه مثل ما طلب .. وقف يوسف ومسك ايده وطالع بعيونه وهو يقول

يوسف : علي لحين زعلان مني ؟؟
علي : ( وهو يحاول ما يحط اعيونه بعيون يوسف ) لا ازعل على شنوو ؟
يوسف : آسف على التصرف الي بذر مني .. بس صدقني عــ
قاطعه علي : ليش عااد الاعتذار .. احنا اخوان و الاخوان ما يزعلون من بعض صح لو انا غلطان
يوسف : صح بس تصرفي ذاك اليوم حده كريه وانا
علي : خلاص يوسف .. انا نسين .. اذا انت ما نسيت هذا شي يراجع ليك

اما يوسف حضن علي بقوة .. والشباب الي اهناك قاموا يصفقون

كاضم : ايه وش عليه
وليد : خلهم خلهم اليوم اتراضوا بكرا يمكن يتزاعلون
يوسف : بل فال الله ولا فالك .. كل شي ولا زعل علي ..
عبدالله : يا سلام الحين ما همك الا زعل علي اما احنا زعلنا عااادي ولا بتهتم بعد هااا
يوسف : ( وهو يحك راسه ) لا اكيد بيهمني .. بس علي غير خخخخ

{ في بيت جابر }

بعد ما انتهت جمعة الشباب .. رجع كل واحد بيته .. وحط راسه على المخدة ونام .. لكن جابر ماذاق طعم النوم و الراحة .. واول ما دخل بيته سمع صوت في المطبخ .. اتجه لمصدر الصوت شاف اخوه طلال .[ طلال عمره 19 سنة .. ماكمل الثانوية .. وهذا كله بسبب اهماله .. انحرم من حنان امه وابوه يوم كان صغير .. وهو الحين يسكن مع اخوه جابر واخته سارة الي عمرها 21 سنة ] .. المهم جابر شنو شاف .. شاف كارثة ما كان يتوقعهااا وهو ان اخوه يتعاطى المخدرات في المطبخ .. جابر انصدم صدمة كبيرة .. و اتكتف وقال ليه : اهلا وسهلا .. رفع راسه طلال واتفاجئ بجابر اخوه الي ما توقع ايكون برة البيت بعد هالوقت .. وبعدها رمى الي بيده وحاول يهرب .. بس جابر مسكه وطلعه لصالة .. وقطاه على الارض .. ظل جابر يتقرب منه وطلال يزحف على ورى


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


طلال : خلاص جابر خلاص .. والله ما عيدها

رفع جابر اخوه من الارض وهو يمسكه من كتفه بقوة

جابر : ( بصرااخ ) من متى وانت تتعاطى هالسم
طلال : ( بخوف ) والله العظيم مو من زمان

سمعت سارة الاصوات .. ونزلت بسرعة تحت .. وشافت جابر يعطي اخوه كف القاه على الارض .. حطت ايدهاا على بوزهاا وهي اشوفهم على هالحال .. ونزلت بسرعة ليهم .. وحاول تباعد طلال .. بس منعها جابر من هالشي .. وتحاول تعرف السبب .. ومثل الشي يمنعها جابر .. حست روحهااا ضايعة وماهي عارفة شي .. صرخت بصوت عالي : بآآآآآآآآآآآآآآس .. وصعد طلال غرفته بسرعة وهو يصيح .. جابر قعد على الكرسي وحط ايده على رااسه .. قعدت سارة تحته وهي تتوسل ايعلمها شنوو صاير .. وقف جابر وقال ليهاا

جابر : ولا شي بس شفته يدخن
سارة : شنوو يدخن !!
جابر : ( بدون نفس ) اي

وطلع غرفته

سارة : ( وهي لا زالت في محمل الاستغراب ) طلال يدخن ؟؟

مر عليهم الليل طويل .. جابر متمدد على سريره ويتقلب يمين و يسار .. سارة اتقلب في صورة امها وتقول ليها بلي صار .. مستنكرة الخبر .. اما طلال كان مسوي نفسه نايم .. ومغطي نفسه باللحاف .. وطول الوقت قاعد يصيح .. وبعد ساعة .. نهض جابر من مكانه وراح لأخوه الي عباله نام .. وفتح الباب شوي شوي .. وراح صوب اخوه .. وقف يناظره شوي وبعدهااا انحنى وبااس جبينه وغطاه عدل ومسح على رااسه وطلع .. طلال ماقدر يستحمل مسك صيحته لين ما طلع جابر و بعدها قعد يصيح وهو يعض اصابعه من القهر ..

{ في بيت زهرة }

كانت زهرة في المطبخ تسوي الغذى .. نزل يوسف من الدرج وراح لأمه يكلمهااا

يوسف : شنوو طابخة اليوم حجية ؟؟
زهرة : اليوم جنان جى في خاطرها معكرونة بالباشميل قلت خلني اسوي على خاطرهااا
يوسف : ياسلاااااام عليج يا ام يوسف
زهرة : انزين قوم اطلع لا اصير ريحتك طباخ
يوسف : انزين يمااا .. بس عندي موضوع مهم وخطير ابغي افاتحش فيه
زهرة : مافي مشكلة بس اخلص الي في ايدي واجي ليك
يوسف : اوكي

وراح الصالة يفرر في التلفزيون من قتاة لقناة .. لمى جت امه ..

زهرة : شنوو موضوعك المهم على قولتك
يوسف : ( وهو يحط الرموت على الطاولة .. ويقابل امه ) اممم بقول ليش بدون لف او دوران .. ابي ا..تــ..ــز..و..ج
زهرة : ( وهي تضحك ) ههههههه .. عندك وحدة ؟؟ او تبغي ادور ليك ؟؟
يوسف : امممم ابي بنت خالتي شوق
زهرة : ( و البسمة تتلاشى من تعابير وجهها ) اي يوسف بس الحين مو وقته
يوسف : ليش ؟؟
زهرة : على الموضوع الي صار ليهاا .. ما تدري ؟؟
يوسف : بلى يما .. بس الموضوع مر عليه شهر وشوي .. ما ليه خص

قاطقعم دق جرس البيت .. راح فتحه يوسف ..

يوسف : ( بأستغراب شديد ) يبااااا
أحمد : السلام يا يوسف
يوسف : وعليكم السلام .. نعم ؟؟
احمد : ( باستغراب ) نعم ؟؟ هذا كلام ينقال حق ابوك
يوسف : ..........
احمد : انزين ما بتقول لي اتفضل
يوسف : لحظة شوي

دخل يوسف .. وقال لأمه

يوسف : يمااا دخلي داخل
زهرة : من عند الباب ؟؟
يوسف : احمد .. احمد ابوي
زهرة : ( بأستغراب ) شنووو ؟!!
يوسف : انتين دخلي الحين .. وبشوف وش عنده

ورجع يوسف لأبوه .. ودخله الصالة .. وقعدوا مع بعض .. وطول الوقت ساكتين .. يوسف ما عجبه الوضع .. هو ساكت وابوه ساكت .. استأذنه دقايق وصعد فوق .. راح غرفة جنان و قال

يوسف : قومي نزلي تحت شوي
جنان : ليش ؟؟
يوسف : في اجتماع تحت وابيش اتكونين حاضرة
جنان : اوكي
يوسف : لا تتأخرين

نزل يوسف قبلهاا وقعد ويااه .. ونزلت من بعده جنان .. واول ما شافت ابوهااا قاعد في الصالة اتراجعت .. لاحظهااا يوسف وناداهاا .. اتقربت جنان من يوسف بتردد.. وقف احمد متلهف لشوفتهااا .. بس جنان انخشت ورى ظهر يوسف .. قعد احمد مكانه .. وقعد يوسف ومن بعده جنان .. وبدأ الحديث يوسف وهو يقول لأحمد

يوسف : ليش جاي ؟؟
احمد : ما ولهتون عليّ ؟؟
يوسف : لا
احمد : ( باستغراب ) شنوو !؟!
يوسف : ايه ما ولهنا عليك تدري ليش .. لأنك بعتنا
احمد : بعتكم ؟؟
يوسف : ( بصوت عالي ) ايه بعتنا .. تنكر هالشي .. انت بعتنا وشريت ملذاتك الدنيوية .. تركتنا وتركت امي واحنا بأمس الحاجة لك ..
احمد : يعني الحين عفتوني و رفضتوني
يوسف : ( بهدوء ) احنا ما رفضناك وابتعدنا عندك مثل ما سويت فينا .. بس الي نطلبه انك تراجع نفسك .. لأننا مو مسؤلين عن اخطائك ..
احمد : وانتي يا جنان
جنان : اني مع اخوي .. ما نطلب منك شي غير انك اتراجع نفسك .. وبعدها نقدر نتعامل معاك مثل اي أب
احمد : خلاص ؟ انتهى كلامكم ؟ عجل سمعوني مثل ما سمعتكم .. انا قبل احمد والحين احمد وبعدين احمد .. بس كل احمد غير بتصرفاته واخلاقه .. انا اعترف ليكم اني كنت جبان وتافه وعديم المسؤلية .. وما كنت ليكم الاب الحنون .. بس صدقوني انا اتغيرت .. علمتني الدنيا اشياء وااجد .. علمتني افهم الدنيا و واعرفها زين .. ومختصر كلامي .. اقول ليكم اني اتغيرت وااجد .. وحاب ارجع اولادي لي اذا ما عندكم ماااانع ..

{ في بيت وليد }

في يوم الجمعة .. كل العائلة متجمعة في الصالة .. قامت فاطمة اتجبب ( كلولولولولولوش ) رفع يوسف راسه بسرعة .. خايق ايقولون اني شوق انخطبت ..

زهرة : وش صاير ؟؟ فرحينا ويااش
فاطمة : واخيرا بيصير عندنا عرس
زهرة : اي عرس ؟؟ من بيخطب ؟؟
فاطمة : وليد
زهرة : ( بفرح ) هااا ما اصدق
فاطمة : هكوو وليد عندش سأليه
زهرة : وليد صدق الكلام لو لا
وليد : انتون لازم اتخلون الواحد يخجل يعني
علي : ( وهو يضحك بصوت عاالي ) هههههههه اقول خااال لا تمثل وااجد ،، لكن زين اتصيّنع الخجل .. لان عيب اتصير قوي عيون
يوسف : نيااالك خااال بتتزوج .. المشكلة مو فيك .. المشكلة في القلب الي يملكه انسان ثاني وبأخيير ما يحس فيه
علي : ( بعد ما فهم لكلام يوسف قال ليه بمزحة ) اقول يوسف من تقصد بكلامك .. اكييد خالي صح
وليد : طبعا ّ لا يا الذكي تو ايقول المشكلة مو فيي .. اكيد علي
جنان : اني اعرف من يقصد بكلامه
مريم : من ؟؟
جنان : اممممم شوق

صارت كل الانضار على شوق .. حملت شوق نفسها وراحت المطبخ بسرعة .. قال وليد لجنان ..

وليد : أحنا ندري انهي شوق ! بس انتين ألسانج متبري منج ؟
جنان : أشفيييك خالي ؟ كله اتفشلني ؟
الكل : ههههههه

جاء موعد الغذاء .. و اتفرقوا .. الرجال في المجلس .. والحريم في الصالة .. بعد ما خلصو الغذى .. راحت جنان وشوق ومريم ايشيلون لمواعين من الشباب .. واول ما طلعت شوق وهي حاملة لصحون عند الباب .. انفلتوا من ايدهاا و اتكسروا .. انحت اشيلهم .. وصل يوسف لعندها بعد ما راح المطبخ ايغسل ايده .. وكان يحاول يدخل المجلس بس كانت شوق اتلمهم عند الباب وهي عاطتنه ظهرها .. واول ما التفت وراهااا قالت باستغراب : يوسف !! طلع علي من المجلس وشافهم مقابلين بعض وبيدها لصحون منكسرة .. راحت شوق المطبخ .. ودخل يوسف المجلس ودخل علي وراه وسكر الباب بسرعة ..

علي : ( وهو يضحك ) هييي انت وش قايل لأختي خليتهااا تتخسبق واطيح لصحون من ايدهااا .
يوسف : ( وهو منحرج ) والله ما قلت ليهاا شي ولا فتحت بوزي حتى ..
وليد : هااا يوسف بديناا
يوسف : هييي انتون لا تفهموني خطأ .. والله ما سويت شي

.وبعد الغذاء.. قعدوا البنات في الصالة الاولى يطالعون التلفزيون .. والنسوان في الصالة الثانية .. والشباب في المجلس .. نادت زهرة على بنتهااا جنان ..

زهرة : جنااااان تعالي
جنان : انزين يمااا
زهرة : قومي طلعي فوق غرفة ابوي الله يرحمه .. بشوفين كارتوون كبير جيبيه
جنان : انشاء الله يماااا

طلعت جنان فوق ونزلت الكارتون ... نزلت خطوة خطوة لأنها ما تشوف العتبات .. والمجلس علي يسار الدرج .. وفجأة سمعوا الشباب صوت صرخة .. طلعوا بسرعة .. شافوا .......

يتبع في الجزء السادس



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


هذا الجزء السادس

وفجأة سمعوا الشباب صوت صرخة .. طلعوا بسرعة .. شافوا .. جنان طايحة على الدرج ..
يوسف : نياهآهآهآهآهآهآ
جنان : ( وهي تمسك رجولها بآلم ) اييه اضحك .. اضحك
علي : امبيييييه جنان يبغي لج تصوير هههههههه
جنان : ( وجها أحمر من الفشيلة ) بايخييين

مريم و شوق من سمعوا صرختها راحوا يركضون ...

مريم : ( وهي تضحك بطريقة هستيرية ) وااااهاهاهاهاهاهاها .. مو قادرة اضحك .. جنانوا شوفي شكلش شلووون .. نياهاهاهاهاهاها ..
جنان : ( بخجل متناسية ألم رجولهاا ) اييه اتطنزوو روحي منحرجة .. آآآآآآآآي
يوسف : وش فيج اتعورتين ؟؟
جنان : آآآي ارجولي مو قادرة احركها
يوسف : ( وهو يتحسس مكان الآلم ) اهني ؟؟
جنان : آآآآآآي .. اي اي اهني

راح ليها وليد بسرعة عشان يمسكها مع يوسف و ينقلونها المستشفى ..

جنان : لا لا ما يحتاج
يوسف : شنوو ما يحتاج .. قومي يمكن كسر لو شي
وليد : يالله قومي قومي
جنان : مو قادرة اتألم عدل
يوسف : ( وهو يعطي علي مفتاح السيارة ) علي انت روح طلع السيارة اذا ما عليك آمر
علي : ولا يهمك ..

وراح ايطلعهاا .. اما يوسف ووليد نقلوهااا الى المستشفى ..

{ في المستشفى }

جنان لفوا ارجولها بالـﭼبس ( الجبيرة ) .. و وليد يتكلم برة مع زهرة اخته .. ايطمنهاا انها مافيهاا شي بس كسر بسيط .. بعد ما انهى المكالمة .. دخل الغرفة وقال ..

وليد : هااا شخبار ؟
جنان : لحين الآلم
وليد : ألحين ما تحسين بالآم عدل .. خله يبرد الكسر بيألمش أكثر ،، يالله قوموا
يوسف : ( وهو يضحك ) نياهآهآهآهآ
جنان : على شنوو تضحك ؟؟
يوسف : اتذكرت طيحتج
جنان : ( وهي تضربه بخفة ) سخييييييييييييف
وليد : ههههههه
يوسف : ما بيعطونهاا شي !!
جنان : يعطوني شنوو ؟؟
يوسف : عكازة او اي شي عشان تقدرين تعتمدين عليهاا في المشي
وليد : لا شكلهاا استانست بالشيول وتبغانا انشيلها على طول
يوسف : هههههه

{ في بيت جابر }

نزل جابر من فوق .. وراح لأخته في المطبخ ..

جابر : سارة وين راح طلال ؟؟
سارة : ( وهي تتطبخ ) ما ادري يمكن مع ربعه
جابر : ( بعصبية ) وليش يطلع ؟؟ انا مو قايل ينسه هالخمة
سارة : ( بأرتباك ) اني مو متأكدة قلت يمكن
جابر : ( برخاء ) المهم لين رجع خبريه اني ابيه

{ في بيت وليد }

رجعت جنان البيت .. وقعدوهاا في الصالة .. والكل حاوليهاا يتحمدونهاا بسلامة ..

علي : الحمد لله طاحت على رجولهاا مو على راسها .. تالي وش ايفكنا من خبالها .. هي جذي ومو سالمين منها .. شلون اذا اتصرقع راسها ؟!
جنان : عداااال .. شوف من يتكلم عن لجنون و الخبال .. يابو لخبال كله
علي : ياسلاااااام .. الحين صرت انا ابو لخبال .. هكي مريم سأليها من الي يعفس المدرسة فوق تحت من جنونه و خباله
جنان : ما دام السالفة فيهاا طاري المدرسة اكيد اني الخبلة
الكل : هههههههه

{ في بيت جابر }

دخل طلال البيت ركيض وكأن احد لاحقه .. لحقته سارة ما عطاها فيس .. راحت لجابر اخوها وقالت ليه ..

سارة : طلال رجع البيت بس ما ادري اشفيه .. ركض بسرعة غرفته وقفل الباب
جابر: ( بأستغراب ) شنووو!! ( راح لطلال ايطق الباب بسسرعة ) طلال افتح .. وش فيك طلااااال ؟؟

اما طلال داخل الغرفة .. ماسك راسه ويصرخ من الالم .. جابر يطق الباب ومصّر يدخل لأخوه .. فتح طلال الباب .. ودخل جابر بسرعة وسكر الباب وراه.. والمسكينة سارة ماهي عارفة شنوو السالفة وشلون تتصرف مع هالأخوان .. استندت على الطوفة الي صوب الباب وقعدت اتصيح .. لأن حالهم مو طبيعي وحاسة ان في مشكلة كبيرة بس اخوانهاا إلي مو عاطينها اي اعتبار .. قعدت متألمة برة وهي اتكلم نفسها ..

سارة : آآآآه يماا .. ليش خليتينا .. لو انتين ويانا . ﭼان ما اتحملت هالمسؤلية بروحي ..

اما جابر يحاول يهدأ اخوه داخل .. بس طلال مو قادر يتحمل .. يتحرك على طول الغرفة ومن وراه جابر يهدئه .. وبعد ساعة .. هدء شوي من الالم

جابر : قوووم
طلال : وين؟؟
جابر : ( بسخرية ) المنتزه
طلال : ( باستغراب ) هاااا !!!
جابر : وين بعد المستشفى
طلال : شنوو ؟! لا تكفى بعدين ايقولون للشرطة
جابر : لا تخاف بنقول ليهم ان ربعك حطوا ليك في العصير لمى ادمنت .. والحين ناوي تتعالج
طلال : لالا .. جابر اخاف
جابر : يالله قوم بسرعة بدون دلع .. انتظرك في السيارة

وطلع جابر من الغرفة .. وشاف اخته عند الباب قاعدة ومستندة على طوفة وضامة ارجولها لصدرها ومنزلة راسهااا ..

جابر : ( باستغراب ) ساارة وش فيج ؟؟
سارة : ( وهي ترفع راسها اطالع اخوها ) .....
جابر : ( وبأشد الاستغراب ) اتصيحين ؟؟ ( قعد جمبها ) سارة وش فيج ؟؟
سارة : ..........
جابر : انا اكلمش .. سارة وش فيج ؟؟
سارة : مافيني شي .. انتون اصلا شنوو ايهمكم اذا كان فيي شي لو لا !
جابر : ( بغصة الم ) افاااا .. الحين صرنا ما نهتم فيج ؟!
سارة : ايه .. اتخبون عني موضوع مثل هذااا واتخلوني مثل الهبلة في البيت واتقولون انكم اتراعون لي ؟
جابر: اي موضوع الي تتكلمين عنه ؟؟
سارة : طلال وية المخدرااات
جابر : ( بأستغراب ) مخدرااات ؟!
سارة : اني سمعتكم وفهمت كل السالفة
جابر : ( بإرتباك ) هاااا .. اي.. بس احنا ما نبغي انخليش اتحاتين
سارة : ........

وطلال واقف عند الباب يسمع الحديث بينهم .. وهو خجلان من نفسه .. وعلى اخته و ان هي بتاخذ عنه فكرة مو زينة .. وانها ما بتثق فيه مثل قبل .. وهو الي يعتبر اخته مثل امه الي ما ولدته ..

جابر : ( وهو يمسح على راسها ) على العموم .. مسامحة .. واعتبريهاا آخر مرة وانشاء الله المرة ثانية بنعلمش اول بأول كم اخت عندي هااا ..

نزل تحت ..سارة نزلت راسها وقامت اتصيح .. طلع طلال ليها .. ووقف صوبها .. وانحني وباس راسها .. وقعد صوبها وقال ..

طلال : خيوو.. سامحيني .. والله كانت طيشة شباب .. ( وقعد يصيح وياها )

سارة حضنت على اخوها وقلبوها صياح جابر نزل بدون ما ياخذ مفتاح السيارة .. ركب مرة ثانية فوق عشان ياخذه .. وشاف طلال وسارة حاضنين على بعض ويصيحون ..اثر في داخله المشهد .. بس راح ليهم يلطف الجو ..

جابر : ياسلاااام .. وش هالفلم الهندي
طلال وسارة : ..........
جابر : يالله خلاص عااااد .. مصختونهااا .. ما صارت هاذي
سارة : انزين طمنوني شنوو ايصير وياكم اوكي
جابر : اوكي

راحوا المستشفى .. ومختصر كلام الدكتور عن صحة طلال .. انه ما يحتاج ينام بالمستشفى .. عليه يداوم على هالحبوب لمى يتخلص جسمه من المادة .. وعطاه مهدئات في حين رجعت ليه الآلام ..


{ في بيت وليد }

بينما كانوا الحريم مع بعض .. فتحت زهرة موضوع خطبة شوق لفاطمة .. وطلبت من فاطمة تسأل شوق الحين وتاخذ الجواب عشان يتقدمون رسمي في اثناء موافقتها ..

الشباب مع بعض في المجلس قاعدين .. بعد ما جى معاهم كاظم ..

يوسف : من كم يوم جى احمد ابووي البيت

استغربوا كلهم ورفعوا راسهم بسرعة وطالعوا يوسف ..

وليد : ( بعصبية ) وش يبغي هذاا ؟
يوسف : ايقول يبي يرجع لينا
وليد : ( بإنفعال ) انتون بترجعون ليه كيفكم .. بس اختي ما ترجع ليه

طقت زهرة الباب ودخلت .. ونادت ولدها .. ولمى طلع معاها .. اخذته على جنب ..

زهرة : يوسف انا قلت لفاطمة عن شوق وهي موافقة وقلت ليهاا تسأل شوق الحين
يوسف : ( بحماس ) اي وبعدين
زهرة : شوق رافضة الزواج
يوسف : ( وملامح وجهه متغيرة ) انزين ما عرفتين السبب ؟
زهرة : ( وهي اتحرك راسها يمين ويسار ) لا
يوسف : ( بكل حزن ) اوكي يمااا

وراح بيدخل المجلس .. بس امه مسكت ايده .. لف لهاا .. قالت
زهرة : يا وليدي .. لاتعب نفسك .. هاي قسمة و نصيب
يوسف : ( و هو يهز راسه فوق وتحت ) امم
زهرة : لا تعب نفسك و اتعبني معااك .. اني ما اقدر اجوفك جذي تعبان
يوسف : ( و هو يطبطب ع كتف امه .. و يصنع الابتسامة المزيفة على وجه ) لا تحاتين يا ام يوسف .. ولدج رجآآآآآآآآآآآل
زهرة : الله يرضى عليك يا ضناي

رجعت زهرة لنسوان ويوسف رجع للمجلس ..قعد شوي وبعدين طلع .. شاف شوق تصعد الدرج .. ناداها

يوسف : شوووق
شوق : نعم ؟
يوسف : ممكن اتكلم معاج .. ما بطّول عليج
شوق : ( وهي نازلة من الدرج ) شنوو ؟
يوسف : ممكن اعرف سبب رفضج لي
شوق : ( لفت وجهها وسكتت ) ...
يوسف : يمكن مواصفاتي مو مثل فارس احلامج !!
شوق : اني ما اقصد جذي .. اني الي اقصده .. ان الحين نفسيتي مو مستعدة لموضوع جذي .. وانت عارف السبب ..
يوسف : اعرفه .. بس الي اقدر اقوله لج الحين .. ان هالسبب مو كافي عشان اتوقفين الحلم الي سعيت اليه من زمان وانتين مو عاطتنه اهمية .. تدرين انتين وش قاعدة اسوين بتصرفش .. انتين قاعــــ
قاطعته شوق : خلاص يوسف .. انت مو حااس بي واني قاعدة قدام الكل انتضر زوج المستقبل ايشرفنا .. وفي الاخير تركني بين انظار الكل الي تملئها شكوك
يوسف : انا ما بغصبش .. بس الي اقدر اقوله آخر شي انتبهي لنفسج ..

و راح بيطلع بس جاه صوتها و هي تناديه ..

شوق : يوسف
يوسف : ( وهو يلتفت لها ) .....
شوق : اذا قلت ليك ان اني موافقة

ابتسم يوسف في وجهها وردت شوق له الابتسامة وصعدت فوق بسرعة ..

يتبع ..



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


[ بعد مرور شهر من ترتيبات الزواج ]

جاء الوقت الموعود لكل من يوسف و وليد .. والي كان زواجهم في نفس الليلة .. يعني زواج مشترك ..
واول ما نزل الصالة
.. وليد ودانة ..
وهم ماسكين بعض وينزلون من الدرج خطوة .. خطوة ..

<< وليد لابس بدلة سودة وقميص بنفسجي داكن وكرفتة مخططة بالمائل >>
..
<< دانة لابسة فستان ابيض .. مايل الى اللون الوردي .. سير الحفرة ضعيف شوي.. و الفستان مطرز بالكرستال الابيض الى الخصر .. وابتداءاً من الخصر يبتدي انتفاخ الفستان ... وفي آخر الفستان حلقة من التطريز الابيض .. والطرحة طويلة على حوافهاا التطريز المرصع بالكرستال و المجوهرات اللمّاعة .. ومغطية وجهها بجزء من الطرحة .. والباقي يزحف مع ذيل الفستان >>

واول ما وصلو للكوشة الخاصة فيهم ..

وهي عبارة عن كرسي طويل .. لونه وردي داكن وحواليه حلقة من الزهور و الورود الملونة وخلف الكرسي ستارة كبيرة لونهاا ابيض .. منقسمة الى قسمين في وسطهم قلبين كبيرين مكتوب فيه وليد والقلب الثاني دانة .. ومن يمين الكرسي الى يساره حقلة يعني مثل هالطريقة (( ∩ )) يلف فيهاا قماش حرير لونه وردي .. بشكل لولبي جميل .. وبين كل فاصل يوضع مجموعة من الورود الحمراء ..

وليد ودانة ماسكين ايد بعض و هم في طريقهم إلى الكوشة .. كل انظار الناس عليهم .. ركبوا العروسين وصاروا اقبال الكرسي .. قابلوا بعض .. رفع وليد الطرحة وبان وجه العروس الي كان مضيئ و جميل .. لأن المكياج ناعم ..

لونه وردي و تحت الحواجب لون ابيض و الكحلة الي بارزة اعيونها .. غير الالوان الثانية الي مداخلة على اعيونهااا ..

كانت فاطمة ورى العروس اتحاول تلفت نظر وليد .. لمى شافهاا أشرت عليه عشان يبوس جبينها .. اتقرب وليد من دانة وباس جبينها .. جابت سلوى الدبل الي مسك فيها ايد زوجته ولبسهاا الدبلة ومثل الشي دانة مسكت ايد زوجهاا ولبسته .. امتلئت الصالة بأصوات الزغاريت والجباب .. قعد وليد صوب عروسته .. وجت ليهم مريم وجنان

<< مريم لابسة فستان اسود طويل على الرقبة .. في الخصر زيج (شريطة) لونها ذهبي مرصع بالاكسسوارت .. وفي الصدر مثل السيج من فوق وتحت .. وشعرهااا طويل مقطع وعليهااا نفخة فوق راسهااا تبتديه شريطة ذهبية والكدلة موزعة على وجهاا الناعم .. ومكياجها لونه اسود وذهبي بارزين اعيونهااا >>
..
<< جنان لابسة فستان اصفر قصير.. وسيور الحفرة بالون البنفسجي .. ومن الخصر الى تحت الركبة كلوش فرنسي .. وفي آخر الفستان سيج بالون البنفسجي بعد >>

راحوا للعروس وسلموا عليها وباركوا ليها وبعدها راحوا لخالهم وسلمو عليه ..

مريم : عااادي انصور معاكم
وليد : عاادي بس كل صورة بمبلغ
مريم : بنعطيك لا تخاف .. بس الله يساعد دانة عليك
جنان : ترى اني بصير في الوسط
مريم : لا حبيبتي اني الي بصير في الوسط
وليد : يالله .. ولا وحدة في الوسط .. وحدة على اليمن والثانية على اليسار .( وهو يمسك يد دانة ويقربها له ) و زوجتي حبيبتي بتكون جنبي
دانة : ( اكتفت بإتسامة خجل )
جنان : الله .. الله ع الخــال الرومانسي .. ما اقدر عليه
وليد : ( وهو يضبط نفسه بغروور ) ايييه عبالج شنوو
الكل : ههههههههه

والتقطوا صور في قمة الروعة .. ودعوا العروسين في استقبال العروسين الجدد ..

~ ~ ~ ~

دخل يوسف مع شوق بعد ما طلع وليد ودانة ..

<< يوسف لابس بدلة كحلية ( ازرق غامق جداً ) وقميص لونه بحري عجييب وكرفتة لونها ازرق مخططة بالون الاسود >>
..
<< شوق لابسة فستان ابيض على الرقبة .. مطرز بالكرستال من فوق لتحت .. والفستان منتفخ انتفاخ متوسط .. والطرحة طويلة تزحق مع ذيل الفستان >>

وهم في طريقهم الي الكوشة ماسكين ايد بعض .. شوق دااست على طرف فستانهاا وحاولت اتطيح .. مسك ايدهاا يوسف وسندهاا ووقّفهاا .. طالعت شوق بعيونه وابتسمت .. بدون محد إيحس على حركتها البسيطة و السريعة .. وصلوا للكوشة وقابلوا بعض .. وبعد ما لبسهاا الدبل .. التقطوا معاهم احلى الصور ..

انتهت الحفلة .. ورجع الكل الى بيته بما فيهم المعاريس ..

[ في صباح اليوم الثاني " صبحية الصبحة " ]

{ في بيت زهرة }

نزلت شوق تحت وسلمت على خالتها ..

زهرة : هلا بنتي
شوق : هلا خالتي شخبارج ؟
زهرة : الحمد لله .. وين راايحة ؟
شوق : المطبخ بسوي الفطور
زهرة : لا شوق حبيبتي .. اول يوم لا اتسوين شي .. لكن بعدين .. دخلي وسوي ليكم .. الحين روحي المطبخ واخذي الفطور وطلعيه ليه
شوق : انشاء الله خالتي

طّلعت شوق الفطور .. وحطته في غرفته .. فتحت الستارة .. ودخل ضوء الشمس وملئ الغرفة .. وراحت ليوسف اتصحيه ..

شوق : يوسف .. اقعد بسك نووم
يوسف : ( وهو يرفع ايده " يتمغط" ) اووه هذا اول يوم وجذي .. الله يستر من الايام الجاية
شوق : كيفك هكو الفطور جاهز .. تبغيه قوم .. ماتبغيه كمل نومك ياحلو
يوسف : ( وهو يعدل قعدته ) في احد يرفض احلى فطور من احلى بنت في العالم
شوق : ( بخجل ) اصلا اني ما سويته .. خالتي الي جهزته .. بس عليي جبته ليك
يوسف : عاادي .. اهم شي انش جستيه ( مسّيتينه )
شوق : جذي يعني .. اقول قوم ادخل الحمام غسل وجهك وتعاال
يوسف : ( وهو داخل الحمام ) ما بتروحين بيتكم ؟؟
شوق : لا .. اصلا محد في البيت الكل راح البيت العود حق وليد خالي

طلع من الحمام بعد ما آخذ شور و راح لعند شوق إلي كانت واقفة عند [ التسريحة / ميز التزاليت ] و أتحط لها فاونديشن .. اتقرب منها و هو يحاوط خصرها من ورى ..

يوسف : هالوجه ما يحتاج لمكياج ، قمر طبيعي 100 %

ابتعدت عنه بخجل و راحت لعند الكمدينو و فتحت الدرج ..

يوسف : حبي أقول لج شي ؟!
شوق : شنوو ؟!
يوسف : أموت عليج !

شوق وهي تروح لعند [ الكنبات / الكراسي ] ..

شوق : ما تبي تفطر ؟!
يوسف : ( بضحكة على خجلها ) اوكي صبي لي شاي على ما أرتب شعري


{ في بيت وليد }

قعد وليد قبل دانة ونزل تحت .. شاف اخته فاطمة وبنتها مريم .. سلم عليهم وباركوا ليه ..

فاطمة : عجل وين مرتك ؟؟
وليد : لحين ما قعدت
فاطمة : اهاااا .. مسكينة اكيد من تعب الحفلة امس

بعد ساعة ... ساعتين .... ثلاث ساعات .. لحين ماقعدت .. طلع ليهاا وليد يصحيها ، قرب منها ورفع عن وجهها اللحاف و قرب لها و هو يهمس بأسمها ..

وليد : دانـــة حبيبتي
دانة : ...........
وليد : داانة .. داانة قومي الساعة 12 ونص
دانة : ...........
وليد : دااانة .. يا داااانة
دانة : ( ما ترد على وليد ) ...

يتبع في الجزء السابع




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


وهذا الجزء السابع

وليد : دااانة .. يا داااانة
دانة : ( ما ترد على وليد ) .......
وليد : ( بقلق ) دانة تسمعيني ؟؟
دانة : ( وهي تقلب نفسهاا صوب ثاني ) هممم ، خلني اكمل نوومي
وليد : ( بعصبية شوي ) يعني تسمعيني !!
دانة : ايه .. بس والله مو قادرة ارفع راسي واكلمك
وليد : والحين يعني
دانة : ولا شي .. بس خلني اكمل نوومي
وليد : و ألي تحت ينتظرونج شنوو اقول لهم ؟
دانة : قول لهم تعباانة
وليد : يا سلاااام .. تعبانة وانتين نايمة لساعة 1 وشي
دانة : ( بدون نفس ) اوووف .. يالله قايمة الحين
وليد : يالله بسرعة.. انا بنزل تحت
دانة : اوكي
وليد : اي صح .. بقول ليش شي
دانة : شنوو ؟؟
وليد : هااي آخر مرة اتقولين ليي اوووف .. فااهمة ؟!
دانة : ( بإرتباك ) هاااااا .. اوكي

نزل وليد تحت .. ومن بعده نزلت دانة ..

دانة : السلام عليكم
مريم و فاطمة : وعليكم السلامة
دانة : مسامحة اتأخرت عليكم
فاطمة : أخذي راحتج يا عروس
دانة : تسلمين .. استأذنكم الحين بروح اسوي الفطور
وليد : ( وهو يمسك ايد دانة ) اي فطور .. وقت غدى الحين .. قعدي اقول
دانة : ..........

{ في الشركة }

دخل علي مكتبه .. باركوا ليهم بمناسبة خطبة اخته ..

محمد : انشاء الله بكرا بدون تقديماّ على الله .. بنزورك في البيت عشان انبارك لنسيبكم
علي : حياكم الله في اي وقت
محمد : تسلم
سلمان : يالله ياعلي شدّ الهمة واتزوج انت بعد
علي : لا ما افكر الحين
بسام : لمتى يعني ؟؟
علي : لمى ازّوج خواتي كلهم .. اتزوجت وحدة والحين باقي وحدة
سلمان : وكم عمرهاا هااذي
علي : 17 وبتدخل الــ 18
سلمان : يعني ما باقي الا المعرس ياخذهاا ويمشي .. انا عباالي في الاعدادي
علي : لا قريب بتتخرج
محمد : على العموم .. بكرا الساعة 7 ونص المغرب احنا عندك بالبيت .. خبر نسيبك هااا
علي : لا تخاف بقول ليه

{ في بيت زهرة }

في غرفة يوسف ، كآن يوسف واقف عند [ التسريحة / ميز التواليت ] يعدل شعره و يلبس ساعته عشآن بيطلع ، و شوق كانت قاعدة ع طرف السرير ..

يوسف : وش في الحب سآآكت ؟
شوق : ما فيني شي ، لييييش ؟؟
يوسف : ( وهو يتقرب منها ) ولا شي ، بس اشوفج ساكتة ،، قلت أكيد زعلانة
شوق : ( بإستغراب ) زعلانة ع شنوو ؟؟
يوسف : لأني بغيب عنج لحظآت و بتشتاقين لي
شوق : ( بضحكة ) ويييه ،، ابركها من الساعة
يوسف : شنووو ؟؟
شوق : هههه امزح ،، اكيد بشتآآق لك .. وهذا يبيله سؤال
يوسف : هههه عبآآلي ،، يالله نستأذن بآآآي
شوق : بآآي ،، اتحمل بنفسك اوووكي
يوسف : انشاء الله و انتين بعد .

راح يوسف غرفة جنان وطق الباب .. فتحته ليه ..

يوسف : هاااي جنان
جنان : هلا يوسف
يوسف : جنان روحي مع شوق .. انا باخذ امي المستشفى تاخذ حبوب سكر
جنان : لا استحي يمكن لبنيه تبغي ترتاح ولا شي
يوسف : لا هي قالت بتنزل تحت في الصالة
جنان : اي في الصالة بروح ليهااا لا تاكل هم
يوسف : تسلمين .. يالله باي
جنان : بايات

بعد ما طلع يوسف مع امه نزلت شوق تحت .. ونزلت بعدهاا جنان .. وشافت شوق قاعدة في الصالة اتطالع التلفزيون ..

جنان : شنوو اتطالعين ؟؟
شوق : ولا شي .. مافي شي عدل
جنان : ( وهي تقعد جنبها ) ايه مللل
شوق : حده .. وهالقنوات مافيهااا شي
جنان : انزين مافي احد بيجي ايبارك .. اسمع امي اتقول ان احتمال بكرا بيجون نااس وااجد ..
شوق : اي ابيجون بس مو هالوقت .. يعني العصر تقريباّ .. ما اشوفيني قاعدة جذي
جنان : واني شنوو عرفني .. عجل العصر بعدل روحي و بزيّن
شوق : ( بضحكة ) وليش انتين العروس واني ما ادري ؟!
جنان : لا .. بس يمكن الي ايجون ايباركون .. اعجبهم حق ولدهم وش دراج !
شوق : هههههههه .. صج داااهية
جنان : وش انسوي بعد .. انمشي رزقناا
شوق : لا حبيبتي انتين الكل يتمناج
جنان ) : اتسوي نفسهاا خجلانة ) اخجلتين تواضعي
شوق : ههههه .. بتلعبين ؟؟
جنان : العب شنوو ؟
شوق : عندي البلايستيشن مالت يوسف
جنان : ايه ايه .. بس اخاف ايقولون عنا مجانين .. يوم ثااني العرس نلعب بلاستيشن
شوق : والناس وش دراهم ؟
جنان : اي والله .. روحي جيبيهاا خلنا نلعب ونستانس .. واذا اتكلموا علينا بقول عروس ومتمللة
شوق : ههههههه لحظة بروح بجيبهااا وبجي .. تبغين اي لعبة ؟
جنان : مباراة لا .. ﭼان في سيارات اوكي
شوق : لو شفت مصارعة ؟؟
جنان : ايه بس نبغي بناات ..
شوق : ههههه اوكي

وبعد فترة رجع يوسف و امه للبيت .. وشافهم قاعدين صوب التلفزيون .. ويلعبون .. ولا مشتطيين ( متفاعلين ) حدهم .. وكل وااحد يبي يغلب الثاني .. قعد يوسف صوبهم ز قال بإستهزاء

يوسف : يا سلاااام
شوق : بسم الله الرحمن الرحيم .. متى جيت ؟؟
يوسف : تووني الحين .. ومن سمح ليكم تاخذون البلايستيشن مالتي ؟
شوق : شفنا روحنا مستملين قلنا ناخذها .. ليش عندك مانع
يوسف : لا حشا
جنان : ( وهي تصارخ من الفرح ) ياااااس .. فزت
شوق : لا مايصير .. كنت منتبهة مع يوسف
جنان : محد قال ليش لا توقفين .. كنتين مواصلة اللعب وانتين تتكلمين
شوق : ( بأسف ) خسااارة
جنان : ههههه مرة ثانية انشاء الله
يوسف : اعطيني بلعب وية جنان .. وباخذ حقج
شوق : ( وهي تعطي اليدة ليوسف ) اتفضل
جنان : لا والله .. انتقام يعني ؟
يوسف : اي طبعاّ .. عجل اتغشين زوجتي واسكت
جنان : اني اقول العروس هي الخبلة الي تلعب .. اثاري المعرس اخبل منها .. الحمد لله والشكر على نعمة العقل ..
يوسف : والله مافي خبل غير اخت المعرس هع هع
جنان : العب اقول العب .. وذوق الهزيمة
يوسف : اوكي .. بشوف من الي ايذوق الهزيمة
جنان : شوق اتحيين من ؟؟
شوق : اكيييد زوجي
جنان : افاااا ..
شوق : ايدافع عني وبينتقم ليي اشجع خصيمتي ؟؟
جنان : يعني .. اوكي ايصير خير

وبعد فترة من اللعب .. انهزمت جنان ..

يوسف : ههههههههه .. غلبناهاا
شوق : ( وهي اتصفق ) هيييي ..
جنان : اوكي .. الايام جااية ..
يوسف : خخخخخ من الفشيلة
جنان : لا فشيلة على شنوو .. اكيد انت الي بتغلبني .. عابد اللعب 24 سااعة
شوق : صح والله ..
يوسف : يعني الحين واقفة وياهااا ؟؟
شوق : لا بس كلامهاا صح .. انت عندك خبرة في اللعب وما يتنافس ويااك
يوسف : صح .. بس اهم شي انا غلبتهااا .. خخخخ

يتبع ..



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

{ في بيت وليد }

.. رجع وليد من برة .. وشاف دانة قاعدة في الصالة..

وليد : هااااي
دانة : هاياات
وليد : ( وهو يقعد صوبها ) شخبار الحلو ؟
دانة : تمام ، شخبارك أنت ؟
وليد : الحمدلله .. اتصدقين جوعان حدي .. شنوو الغدى ؟؟
دانة : ( باستغراب ) غدى !!
وليد : اييي الغدى بعد شنوو
دانة : بس حبيبي .. اني ماسويت غدى
وليد : اهاا ، و انا الذكي أسأل شنو الغدى ؟ أدري انج ما طبختين و بنطلع نتغدى بره
دانة : ايكون احسن .. بس على طول بنتغدى في المطعم ؟؟
وليد : طبعا ّلا .. الخير فيج .. انتي الي بتتطبخين
دانة : ( باستغراب ) شنوو؟؟ .. اطبخ !!
وليد : اييي وش فيج مستغربة ؟؟
دانة : لا اني ما اقصد جذي .. اني اقصد ان ما اقدر اطبخ
وليد : ولييش ؟؟
دانة : لأني عروس
وليد : وعروس اكثر من شهر ؟؟
دانة : العروس لمى اتجيب البكر الاول
وليد : ( بضحكة ) ياسلآآآآآم .. من وين طلعت هااي بعد ؟!
دانة : انصحك حبيبي اتجيب خدامة .. افضل
وليد : سمعي دانة انا بقول لج شي الحين .. عشان ما ينفتح الموضوع بعدين .. لان الموضوع ما ابغي فيه نقاش .. سالفة الخدامة انسيها .. وانتين الي بتقومين بالبيت .. ليش متزوج انا .. عشان اجيب خدامة ؟؟
دانة : وانت بعد مو متزوج خدامة
وليد : ( بهدوء ) صح .. بس انا ما حملتج او بحملج اكثر من الي اتقوم به اي زوجة .. من طباخ وترتيب وتربية اعيال في المستقبل .. اما سالفة الخدامة انصحج ما اتجيبينها مرة ثانية .. لان انتي الي بتقومين في البيت .. فآهمة ؟
دانة : .............
وليد : ( و هو يهمس بينه وبين نفسه) هااي اولهاا .. الله يستر من تاليهاا

{ في بيت عباس }

رن تلفون علي ..و المتصل بسام زميله الي في العمل ..

علي : هلا بسام
بسام : هلا علي
علي : وينكم اتأخرتون
بسام : احنا عند الباب
علي : يالله جاي لكم

طلع علي يستقبل الضيوف ويدخلهم المجلس

علي : حياكم اتفضلوا
محمد : زاد فضلك
علي : وين هيثم ؟ ليش ما جى معاكم ؟!
سلمان : يقول عنده شغلة ضرورية .. يمكن ايجي بعدين
علي : حياه في اي وقت

وبعد ما استراحوا في المجلس ..

محمد : الا اقول علي .. وين نسيبك يوسف ؟
علي : في الطريق .. الحين بيوصل

وبعد دقايق ... وصل يوسف بيت عمه ..وراح لشباب في المجلس .. سلموا عليه وباركوا ليه .. وقعد وياهم .. ومن بعده اتصل هيثم بـعلي عشان يطلع ليه .. وراح له علي ودخله المجلس .. و بعدها راحت مريم المجلس حاملة العصير ..وطقت الباب .. طلع لها يوسف .. خذا العصير ودخل .. و راحت مريم الصالة مع شوق .. وقعدوا الشباب من بعض .. وامتلئت الجلسة بأحلى الاحاديث .. الى ان طلبوا المغادرة .. وطلعوا بمقدمتهم علي ايسوي لهم درب .. هيثم طلع آخر واحد .. وعند الباب استفقد لمفتاح سيارته .. قعد يتحسس مخباه .. ما لقى شي .. رجع الى مكانه يتأكد اذا كان المفتاح موجود هناك .. لقاه في الفاصل الي بين الكرسيين .. مريم شافت الشباب طالعين قالت بتروح الى المجلس عشان اترتبه .. واول ما وصلت لباب لقت في وجهها هيثم .. واتلاقت اعيونها بعيونه .. اتراجع مريم بسرعة وراحت المطبخ .. وقف هيثم شوي يبغي يستوعب الصدمة .. ودخل علي البيت بعد ما استفقدوه .. شافه واقف ..

علي : اشفيك هيثم ؟
هيثم : لا مافيني شي .. بس نسيت مفتاح السيارة رجعت آخذه
علي : اهاااا


[ بعد ثلاثة شهور ]

{ في بيت وليد }

انقطعت جَمعة العائلة في بيت وليد .. والسبب يعود الى دانة .. برغم من ان وليد يحاول يصلحها ويهديها لكن بدون فايدة .. وفي يوم من الايام دخل وليد البيت الساعة 2 الظهر وصعد داره كانت دانة موجودة هناك .. سألها شنوو الغدى .. حقرته وطلعت برة .. مسك وليد ايدها وقال بعصبية

وليد : سمعي دانة انا صبرت عليج وااجد .. وما بعد الصبر مجال .. فأقول ليش الحين وبعدين .. ان ما عدلتين من تصرفاتج بيكون في تصرف ثااني سمعتين ..

نفضت دانة ايدها بقوة .. وضلت اتناظر بوليد .. وبعيونهاا نظرات احتقار .. ما قدر يستحمل وليد هالعيشة الي كلهاا هم وغم .. مسك طرف كتفها ورماها برة الغرفة ..

وليد : ( وهو يأشر على الغرفة الثانية ) دانة اتشوفين ذييك الغرفة .. نامي فيها .. وما ابي اشوق رقعة وجهج مرة ثانية .. فاااهمة لاني ما عدت استحمل هالعيشة المرّة ..

وسكر الباب بقوة .. وقعد على طرف السرير وحط ايده على راسه .. حاول يمسك نفسه من الصياح و هو يقول في نفسه .. انت رجال يا وليد انت رجآآآآآآآل .. امسك اعصابك و صير اقوى من جذي .. ولا تخلي المصايب اتهزك و اتأثر عليك .. انت قدها و قدوود

{ في بيت زهرة }

كان يوسف قاعد في غرفته يكلم وآآحد كان معاه في الدوام ..

يوسف : ( بنسبة قليلة من العصبية ) لو سمحت غسان احترم نفسك
غسان : ( ببرود ) انت الي احترم نفسك .. لو تدري الي مثل اشكالك ما عندهم ذرة احترام او سنع
يوسف : ( بعصبية أكثر ) و للمرة الاخيرة اقول احترم نفسك .. واذا عندك اي كلام ،، لا تجي لي .. لان انا مالي حساب معاك .. الي مثلك المفترض ينقطون في السجن .. بس المدير رأف بحالك و عفا عنك . بس صج ما تستحق رحمة المدير . لانك انسان حقود و نذل و حراااامي
غسان : السجن لك و لأهلك .. يا ولد الـــ
يوسف : ( بإنفعال ) اقووول احترم نفسك .. و اعرف من اتكلم .. بس الشره مو عليك .. الشره علي انا الي لحين قاعد اكلم واحد مثلك

طوط طوط طوط

سكر يوسف الخط في وجهه .. و من العصبية رمى تلفون بقوة على الطاولة ،، دخلت شوق مفرفشة ورايقة و قعدت يم زوجها و هي تقول ..

شوق : تدري يوسف و ش صار الحين .. لين دريت اكييد بتضحك
يوسف : ( و هو معصب ) ...........
شوق : وش فيك ؟؟
يوسف : ( بجفاء ) ما فيي شي .. بس تركيني بروحي
شوق : لا ما حزرت .. ما اتركك الا لمى اتقولي و ش فيك ؟؟
يوسف : ( بعصبية ومن بين اسنانه ) شوووق .. قلت لج خليني بروحي شوي
شوق : انزين انت قولي وش فيك يمكن اقدر اساعدك .. او يمكن مو معتبرني زوجتك هذا شي ثاني .. بســ
يوسف : ( بانفعال .. و بصوت عااالي ) شووووووووووق .. قلت لج خليني بروحي .. ولاتعورين راسي فااااااهمة ..
شوق : ( مع اختفاء البهجة الي على وجهه و حل محلها الضيق ) انزين .. ع راحتك

و طلعت برة و سكرت وراها الباب بهدوء .

يوسف : ( وهو يضرب راسه بأيده ) اشفيك يا يوسف .. البنت وش ذنبها ؟؟

اما شوق راحت تشغل نفسها بأي شي بالمطبخ .. عشان تتناسى الي صار و ما اتفكر فيه و تعطيه أهمية .. لأن اذا عطته فوق حجمه .. بتحط في خاطرها .. وهي ماتبي هالشي ايصير .. لأنها تدري ان يوسف مو قصده .. و انه كان منفعل .. و الخطأ الي سوته انه اصرت عليه يتكلم و هو كان معصب .. يوسف طلع ايشوفها وين هي عشان ايراضيها .. راح المطبخ شافها اتنظفه ..

يوسف : ( وهو مستند ع الباب ) مو كأن توّش امنظفة المطبخ !
شوق : ( و هي تلتفت ليه ) بلى .. بس نسيت هالمكان ما نظفته
يوسف : ( بإبتسامة و كأنه عرفت لزوجته ) اهااا .. انزين تعالي قعدي
شوق : ( وهي تقعد على طاولة الطعام مقابل يوسف ) خييير ؟؟
يوسف : الخير بوجهج .. بس .. بـــس
شوق : بس شنوو
يوسف : حطيتين بخاطرج عليي ؟؟
شوق : ( وهي اتهز راسها بكل اقتناع ) لاآآ
يوسف : انا كنت منفعل من اتصال أحــ
قاطعته شوق : لا تبرر .. لأني مو زعلانة .. بس انت هدء نفسك و لا اتعصب .. ما في شي يستاهل انك اتعصب على شانه ..
يوسف : ( وهو حاط ايده ع خده و يسرح ) تدرين بشنوو انا محسوود
شوق : بشنوو ؟؟
يوسف : اني زوج لأحلى و أطيب و أرق بنت في العالم كله
شوق : ( اكتفت بإبتسامة خجل ) ..

{ في بيت شهد }

شوق صج طلعت من الجامعة .. بس ما انقطعت علاقتهاا مع رفيقة عمرهاا شهد .. اتصير بينهم اتصالات ومقابلات .. بس الي ما تعرفه شوق ان شهد ما صارت مثل قبل .. بنت جميلة .. حرّة .. ماتحمل شي في قلبهاا من الهموم .. شهد بعد ما اتزوجت جاسم صارت انسانة ثانية .. حرمها اتكون زوجة حالها حال اي وحدة ثانية .. تنام بالضرب والاهانة .. وتصحى ع الضرب والاهانة .. الى ان تعبت وصارت حياتها ما تهمهاا .. وفي يوم من الايام دخل جاسم الغرفة وكانت شهد عند المنظرة ..

جاسم : ( بكل احتقار ) انا ما اقدر اعيش مع وحدة معقدة .. مايهمها شي .. لا رجلهاا ولا شكلهاا ولا شي ثاني .. خلاص انا نويت اتزوج ..

كان جاسم متوقع ردة فعل لشهد .. لكن اتفاجئ بردة فعلهاا المرنة ..

شهد : ( وهي اطالع في جاسم و الابتسامة العريضة على وجهها ) الف الف مبروك حبيبي وعقبال الذرية الصالحة انشاء الله
جاسم : ( باستغراب ) يعني مو هامج !!
شهد : ( بسخرية ) لا لا ليش اتقول جذي .. اني الحين اسعد وحدة في الكون
جاسم : ( بأشد الاستغراب ) يعني عاااادي ؟؟
شهد : اخذ راحتك و سّو الي تبغيه .... الا اقول تبغاني ادور لك .. لو حاط اعيونك على وحدة ؟؟
جاسم : لا ما ابي ادورين لي .. بخلي امي الله يخليهاا تختار لي .. اخاف اختار وحدة اطيح في حظي مثلج ..
شهد : كيفيك .. اقول جاسم .. لا تقول ما عندك افلوس لي .. ادري زحمة العرس و المهر وشهر العسل وغيره .. لكن اني ما اتنازل عن المصروف الي لازم تعطيني اياه عشان اجهز نفسي ليلة عرسك .. ابي اصير احلى وحدة .. عشان ما يقولون مرت المعرس مو حلوة ..

ظل يناظرها بإندهاش و هو ساكت ..

شهد : اي صح .. قلت لأمك لو لحين
جاسم : ( وهو معصب من برود شهد ) بعدي ما قلت ليها
شهد : ( وهي تفتح الباب عشان اتروح الصالة واتنادي بصوت عالي ) عمتييي .. عمتييييييييييي
جاسم : ( وهو يمسك ايدها ) هييييي وين بتروحين ؟
شهد : ( وهي تاركة ايده بقوة ) بروح اخبر عمتي بالخبر الزين ... ( وطلعت من الغرفة اتنادي بصوت عالي ) عمتيييي .. عمتيييييييي
جاسم : ( وهو يحاول يسكتهاا ويدخلهاا الغرفة ) سكتي أحسن لج
شهد : ( وهي مصرة اتقول لعمتها ) خلني ، أني نواية أخبر عمتي
ام جاسم : هااا خير شنوو صاير ؟ اشفي صوتكم موصل لآخر الدنيا
جاسم : ( وهو يحاول ايضيع الموضوع ) لا يما مو صاير شي انتين روحي

دفع جاسم شهد بقوة ودخلها الغرفة وسكر الباب ..

شهد : ليش ما خليتني اقول لأمك تراها بتفرح لك وايد .. ولا بتجبب بعد
جاسم : ( وهو يصرخ في وجههاا ) بااااااااااس
شهد : ( وهي متفاعلة ومستمرة في الجباب ) كلولولولولوش

جاسم رفع ايده وعطاها كف بقوة القاها على الارض

جاسم : ( بعصبية ) بااااس حرام عليش
شهد : ( وهي اتطالع في اعيونه ) حرام عليك انت .. اني ليش اتزوجتك ما ادري
جاسم : يعني مو عاجبج
شهد : ( وهي على وشك البكاء ) لا مو عاجبني .. في احد يعجبه ايعيش في إهانان .. في احد يقبل ايعيش مع زوج ما يحبهاا يهينهاا ويضربهاا في الرايحة والجاية .. اكيد محد .. لكن اني مستحملة كل هذا لأني احبك

اتحرك في قلب جاسم العواطف .. وصار ايطالع شهد بنظرة غير .. اتقرب جاسم لها وهي ملقية على الارض .. ومد ايده لهااا .. وكان يحاول ايقول لهااا خلاص قومي .. شهد اترددت تمسك ايده ولكن بعدهاا مسكت ايده ورفعهاا عن الارض .. صاروا اقبال بعض واتبادلتهم نظرات رقيقة .. اتراجع فيهاا جاسم وطلع برة الغرفة بسرعة .. لان كثر الخطايا الي حاملنهاا جاسم هي الي خلته يستصعب النظر فيهاا و خاصةّ اعيونهاا ..
شهد ضلت طول الليل اتصيح .. يمكن اتكون دموع فرح او صدمة او يمكن اتكون دموع جراء الحب الي اشتعل منذ تلك النظرة ..

{ في بيت كاظم }

رجع كاظم من الشغل .. وكانت سلوى وام كاظم في الصالة ..

كاظم : السلام عليكم
ام كاظم وسلوى : وعليكم السلام
كاظم : وين ناصر ما اشوفه يلعب في الحديقة كعادته
سلوى : ( باستغراب ) يعني من صجك ما شفته برة !!
كاضم : والله انا اتكلم من صجي
سلوى : ( وكلامهاا كله قلق ) اكيد تمزح .. يمكن منخش اهني او اهنااك و مالاحظته
كاظم : يابنت الحلام ما اجذب عليش . ناديته لاني عبالي في الحديقة ما لقيت منه جواب ... قلت اكيد عندكم داخل يلعب
سلوى : ( وهي حاطة ايدهااا على قلبهاا ) يا حسرتييي على ولدي ..

طلعت سلوى وام كاظم الحديقة على امل ايشوفونه اهناااك

سلوى : ( بصوت عاالي ) نصوور ... نصوور .. ناصر ولدي رد عليي .. البابا جاب لك حلاوة .. نصووووور
كاظم : ما شفتيه ؟
سلوى : ( بخوف ) لا ما شفته .. ما ادري وين راح .. تكفى كاظم اطلع برة شوفه يمكن اهناك
كاظم : اوكي

حمل كاظم نفسه .. وطلع يدوره ركيييض

ام كاظم : تعالي دخلي داخل .. وانشاء الله يجيبه لج

يتبع في الجزء الثامن



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


وهذا الجزء الثامن

{ في بيت شهد }

قعدت شهد من النوم ومالقت جاسم في الغرفة .. التفتت للساعة اتفاجئت انها 2 ونص الظهر .. صحت بتدخل الحمام .. لقت مكتوب على المنظرة بالروج الأحمر .. أحبـــكِ .. بخط كبير وحلو .. قعدت شهد فترة اتطالع بالكلمة واتقول ..

شهد : يااربي ليش ما فرحت بعد ما شفت هالكلمة .. المفترض الوحدة تفرح وخاصة بعد الي صار مع جاسم آخر مرة .. احبك هي كلمة كبيرة ومعناها وسييع .. تعيش بين كل شخصين تربطهم علاقة واحدة .. لكن اني وجاسم ما تربطنا اي علاقة .. اي صح .. تذكرت اني زوجته .. اهئ حتى هالعلاقة كنت بنساها .. لاني ما احس اني اعيش فيها مثل اي زوجة ايبادلها زوجها الحب والتقدير .. آآآآه وش الي خلاني اصبر عليه سوى اني احبه .. وما أدري هو يحبني لو هالكلمة مجرد حروف بلا معنى ..
جاسم : لا مو بس حروف مثل ما تقوليين
شهد : (ألتفت وراها بخوف و حطت ايدها على قلبها ) بسم الله الرحمن الرحيم .. من متى اهني ؟
جاسم : ( بابتسامة ) من يا ربي ليش ما فرحت بهاي الكلمة
شهد : امممم جذي يعني
جاسم : ( بكل ثقة ) اي ، مو عاجبج ؟؟
شهد : ما ادري

وراحت يتدخل الحمام ، نادها جاسم بنبرة رجاء

جاسم : لحظة شهد ابي اتكلم معاج

ردت عليه وهي عاطته ظهرها ..

شهد : ومن متى تستأذن عشان اتكلمني .. انت بالعادة اتنفذ اوامرك بدون راي صح كلامي لو فيه مبالغة ؟؟
جاسم : صح .. بس هذا سابقاً .. يا شهد صعب الانسان يعتذر من اخطائه وخاصة اذا كان الاعتذار من شخص قريب منه او بالأصح شخص ساكن في قلبه .. بس اوعدج ان كل شي يصّلح .. ونعيش مثل اي زوجين ونرجع شهر عسل جديد .. شنوو رايج ؟.؟
شهد : ( ألتفت له و قالت بإستهزاء ) اهئ يعني ما تقدر اتقولها ؟؟
جاسم : اقول شنوو
شهد : كلمة ~ آسف ~ ترى هالكلمة سهل كتابتها بس صعب نطقها
جاسم : يعني تتطلبين اقول لج هالكلمة ؟ ولا يهمج .. آسف .. آسف .. آسف .. آسف .. آسف ..
قاطعته شهد : لا تخلي هالكلمة سهلة عليك .. عشان بعدين ما تفقد قيمتها .. صج هالكلمة من 3 حروف لكن فوائده بالألوف
جاسم : و شنووو المطلوب مني ؟
شهد : ولاشي .. يكفيني اعيش معاك حياة طبيعية .. و بدون اهانة او ضرب . و انربي وسطنا البيبي الي في بطني
جاسم : ( اتقرب من شهد بحنان ) ولا يهمج .. انعيش مثل ما نبي انا وانتي والبيبي .. ( سكت شوي وبعدها قال بأستغراب ) شنوو ؟ البيبي ؟!! شهد انتي حامل ؟؟
شهد : ( مسكت بطنها ) ايييي
جاسم : ( بفرحة ) متى ؟ ولييش ما اتقوليين ؟
شهد : من شهر تقريباّ .. وما قلت لك لأنك ما تستاهل احد ايقولك
جاسم : عفواّاّاّاّاّ ؟
شهد : مو الحين سابقاّ
جاسم : يعني جذي ؟
شهد : ايييي

آخذ الوسادة الصغيرة و رماها عليها بلطف ..

جاسم : هههههههه اوكي قابلنهااا منج يا النحيييييسة

{ في بيت كاظم }

سلوى وام كاظم قاعدين في الصالة بنتظرون جواب كاظم .. دخل كاظم ووجه ما يطمن بشي .. قامت ليه سلوى بسرعة ..

سلوى : ( بخوف وقلق ) هاااا وين ناصر ؟
كاظم : ( عاقد حواجبه بغضب ) ما لقيته برة .. انتين متأكدة مو في غرفته .. او غرفة الالعاب
سلوى : اي متأكدة .. ورحت دورت البيت كله مالقيته
كاظم : والحل الحين ؟ وين بيروح الولد ؟

ومن الخوف طاحت سلوى على الارض اتصيح ..

{ في بيت وليد }

دانة من دخلت الغرفة الثانية ما تطلع منها الا اذا جاعت .. وليد قال بيروح اشوفها يمكن تحتاج شي بس كان متردد .. اتقرب من الغرفة ومد ايده لقبضة الباب بس شالها وتراجع .. قبل لا يمشي سمعها تتكلم في التلفون ..

دانة : لالا حبيبي ما احتاج شي ..... مو محتاجة شي ماتقصر بس انت قولي شخبارك وشنوو مسوي وليش ما تمرني ؟ و الله وحشتني ..... ايي ..... هاااا وليد لا مو موجود الحين ..... بتجيني في الليل ؟؟ ..... حياك الله حياتي ..... اوكي ولا يهمك .... انشاء الله تأمر امر

اما وليد نسى كل صفاته الزينة من صبر وحلم وتفاهم .. و دخل عليها بسرعة .. ودانة من خوفها طاح التلفون من ايدها وانكسر ..

وليد : خيانة يا دانة ؟
دانة : ( عطت ظهرها لوليد بإرتباك ) اي خيانة الي تتكلم عنها ؟
وليد : ( مسك يدها و لفها إتجاهه بعصبية ) انا لين اتكلم معاج لا تعطيني ظهرج
دانة : ( على وشك البكاء ) حرام عليك وليد لا تظلمني جذي
وليد : ( باستغراب ) اظلمج !! الحين من الي ظلم الثاني انا او انتي ؟؟
دانة : ( الموع بدت تسيل على خدوها ) قبل اني واعترف بهالشي .. بس الحين انت .. انت ياوليد
وليد : سمعي دانة .. انا صبرت عليش واااجد ومخليج على ذمتي .. بس بعد الي صار خلاص .. مابي اشوفج بعد هاليوم فااهمة ؟

ظلت واقفة مصدومة من كلامه ، مو متصورة إلي يقوله ! هذا وليد إلي سكت على كل سواياها قبل ، جاي بيطلقها إلحين بسبب خيانة ؟

وليد : دانة انتي طالــ
دانة : (حطت ايدها على بوزه بهدف اسكاته ) لا تتسرع .. وعطني فرصة اشرح لك الموقف
وليد : ( بعصبية ) خلاص ادموع التماسيح ما عادت اتهمني .. انا الحين طالع وما ارجع الا كل اغراضج جاهزة عشان اوديج بيت ابوج

مسكت إيده بترجي و ناظرته بعيون رجاء ..

دانة : لا وليد ما ابي اروح للمذلة مرة ثانية .. ماابي اروح لمرت ابوي .. وليد ابي اصير خدامة تحت ارجولك .. بس لااطلقني
وليد : ألحين أتقولين هالكلام ؟! وينج طول هالآشهر ، كلمة أحبك أستفقدت أسمعها من زوجتي ! كرهتي هلي فيني و خليتينهم ما يطبون هالبيت ! استحملتج و قلت بكرا بتندم بس ما لقيت غير أهي أهي ! و اني ألحين جاية أتقولين لا اتطلقني ؟ اسف ما أقدر
دانة : ( بترجي ) وليييييد
وليد : مثل ما قلت من قبل .. ما ارجع الا انتي جاهزة

وطلع من الغرفة و سكر الباب بقوة ، طاحت على الأرض اتصيح ..

دانة : ياربي شنوو سويت

اما وليد طلع من البيت وراح يهدء من أعصابه قبال البحر .. وبعدها رجع البيت عشان ياخذ دانة .. دخل ما لقى احد .. دور اهني واهناك ما لقاها .. قام يناديها بس محد ايرد .. راح المطبخ .. شافها على الارض والسـﭼين صوبها وعروق ايدها ما وقفت سيل دم ..ركض ليها بسرعة .. وحملها ع كتفه ونقلها للمستشفى بسرعة .. دخلوها غرفة العمليات .. ظلت اهناك ساعات ..و وليد ينتظرها على الكراسي .. طلع الدكتور من الغرفة .. وراح وليد له ..

وليد : هااا دكتور شخبارها ؟؟
الدكتور : بصراحة حالتها مو مستقرة .. هي نزفت واجد وخسر جسمها دم واجد .. وهي الحين بحاجة الى دم بأقصى سرعة ..
وليد : انزين اقدر اتبرع ؟
الدكتور : اذا كانت فصيلة دمك اتطابق فصيلة دمها .. ليش لا .. انت اتفضل معانا الحين عشان التحليل وبعدها نقدر نحكم

وبعد نصف ساعة .. كان وليد ينتظر النتيجة في المختبر .. جاه الدكتور

الدكتور : وليد فصيلة دمك ما اتطابقها .. وعليك اتدور متبرع سريع لها والا البنت بتروح منكم

وليد من الصدمة قعد على الكرسي .. واستند عليه وغمض اعيونه .. لان ارجوله ما عادت اتشيله .. وما هو عارف اشلون يتصرف ..


يتبع ..



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


{ في بيت زهرة }

دخل يوسف بيتهم وراح الصالة كانوا قاعدين اهناك .. زهرة وشوق و جنان ..

يوسف : السلام عليكم
الكل : وعليكم السلام
يوسف : ( وهو يمسك ايد زوجته ) تعالي شوي
شوق : ( باستغراب ) وين بتوديني ؟؟
يوسف : تعالي برة.. جايب لج مفاجأة
شوق : ( باستغراب ) مفاجأة برة !!
يوسف : انتي امشي ولا تستعجلين

خذاها برة .. وشافت المفاجئة ..

شوق : شنووو !! ولمن هااذي ؟
يوسف : لمن يعني .. اكييييد لج
شوق : ( وكلها دهشة ) لي !! لا ما اصدق
يوسف : ليش ما اتصدقين حياتي
شوق : انت عارف شنوو جايب ؟
يوسف : اي عارف سيارة .. وليش متخسبقة
شوق : لا ولاشي .. بس تعال اقول لك .. اني ما اعرف اسوق
يوسف : ( حط اذراعه على السيارة ) ادري .. روحي الحين جهزي نفسج وتعالي بخليج اتسوقيين
شوق : ( باستغراب ) شنووو ؟ الحين ؟! لا يبا في الليل اخاف خلها بكرا احسن
يوسف : بكرا بكرا على راحتج

دخلت شوق الصالة بسرعة وقالت ليهم وملامحها مليانة فرح ..

شوق : شفتوو يوسف شنوو جاب لي ؟
جنان : ( بإستهزاء ) شنوو يعني سيارة لو طيارة ؟
شوق : لا والله سيارة
جنان : ( وهي في محمل الاستغراب ) شنوو سيارة صج .. مو لعبة !!
يوسف : ( وهو يضحك ) انا اجيب للغالية لعبة ؟ الله يسامحج
شوق : قوموا شوفوها

طلعوا برة ايشوفونها .. وجنان اول ما شافتها فتحت اعيونها على وسعها وقالت

جنان : واااو .. ما اصدق عجيييبة
شوق : صج عجبتج
جنان : رووووووعة مو بس عجيبة
شوق : وانتي خالتي .. وش رايج ؟
زهرة : رووعة .. الله يخليها ليكم
شوق : انشاء الله يا رب


{ في بيت وليد }

رجع وليد البيت وحالته مو طبيعية .. دخل المطبخ بيشرب ماي .. شاف الدم على الارض .. حس بضيق شديد ما هدئ الا يوم طلع من المطبخ .. قعد في الصالة اشوي .. وبعدهاا رن الجرس .. وقف وليد بسرعة وراح اتجاه الباب .. لانه متأكد الي جى الحين هو الخاين مع زوجته .. فتح الباب بسرعة ..ولكن انصدم ان الزائر بدر اخو دانة ..

بدر : مرحبا
وليد : مرحبتين ... اهلا بدر حياك

ودخل وقعد معاه في الصالة .. وكان وليد ايقول في باله .. الحمد لله انك جيت .. عشان اتشوف بعيونك حقيقة اختك الخاينة ..

بدر : الا اقول وين دانة ؟
وليد : هااا .. اي راحت بيت اختي زهرة
بدر : اهاا .. انا خبرتها مسبقا عن هالزيارة وقلت لها اني بجي في الليل على اساس انها قالت لي انك مو موجود العصر .. قلت اجي في الليل بوجودك وانشوفك من زمان ما شفناك ..

وليد انصدم صدمة قوية .. وماعرف ايرد على بدر .. حط في ذاكرته استرجاع الموقف الي صار .. والتهمة الي نسبها ليها بدون وجه حق .. لاحظ بدر وليد .. وان اعصابه متوترة عدل .. وانه يضغظ على كفه بقوة .. قال بدر في نفسه .. وليد مو طبيعي وانا لازم استأذن لا اضايقه بوجودي

بدر : انا استأذن الحين .. وبلغ سلامي لدانة
وليد : وين رايح ؟ اقعد بقول لك سالفة
بدر : خير
وليد : اممممم بصراحة اختك موفي بيت اختي .. اختك في .. المستشفى
بدر : ( بخوف ودهشة ) مستشفى !!
وليد : اييي .. استريح وبعلمك كل السالفة

{ في بيت كاظم }

محد قدر اينام .. البكاء ملئ كل زوايا البيت والحزن عم فيه .. سلوى اكثر وحدة اتصيح ..

سلوى : خلاص يعني .. راح ناصر .. راح وليّييدي
كاظم : خلاص سلوى .. انشاء الله بكرا اخبر الشرطة بألي صار .. وهم الي بيحلون الموضوع انتين لا تحاتين
سلوى : اشلون يا كاظم اهدئ وولدي ما ادري عنه .. ما ادري عند خير ولا شر
كاظم : يا سلوى ناصر مثل ماهو ولدج .. ولدي بعد .. والله كريم مابينسى عباده .. انتي ادعي ربج ايرجعه لج .. والامر بيده ..
سلوى : انزين ما نخبر العائلة .. يمكن يقدرون يساعدونا بشي
كاظم : بكرا بقول لهم ..
سلوى : انشاء الله ما نحتاج انقول لأحد .. ويرجع ناصر.. سالم .. غانم .. يآآآآرب

{ في بيت وليد }

بدر بعد ما سمع السالفة .. مسك وليد وقام يهزه من الغضب ..

بدر : كل منك يا وليد انت الي ضيعت اختي بتصرفاتك .. ليش يا وليد اسوي بأختي جذي .. لييييش
وليد : ( وهو يشيل ايده بهدوء ) انت ما تدري بكل شي بدر .. انا من اتزوجت اختك ما ذقت طعم السعادة .. فرقت جَمعة العائلة ... ما احترمتني .. ولا اعتبرتني زوجها .. صارت ضدي بكل شي .. لا شغل .. لا احترام .. ولا شي .. انت مو متزوج يا بدر .. عشان اتقدّر ظروفي ..
بدر : ( نزل راسه ) لا تزعل مني وليد .. بس ما ادري اصار فيني يوم سمعت عن دانة .. اعذرني ترا هي اختي الوحيدة ..
وليد : ولا يهمك بدر ..
بدر : انزين انا بروح المستشفى الحين
وليد : ممنوع احد يدخل ليها
بدر : ومن قال لك بدخل عليها .. انا بروح اتبرع قبل لا تروح من ايدي

وراحوا المستشفى مع بعض ..

{ في بيت زهرة }

وفي اليوم الثاني .. نزل يوسف ومعاه شوق .. شافتهم جنان ..

جنان : هااا وين على الله ؟
يوسف : بنروح المستشفى
جنان : ( باستغراب ) مستشفى !! لييييش ؟؟
يوسف : تاخذ شوق تحليل الحمل
جنان : ايييي .. انشاء الله حامل .. واصير عمة للمرة الاولى .. وبعدها اجننه اهني
يوسف : ومن قال لج انخليه عندج .. اخليه هو وچلب في غرفة وحدة .. ولا اخليه معاش ساعة وحدة
جنان : ( اتسوي روحهاا زعلانة ) جذي يعني يوسفوو .. الـﭼلب ارحم مني .. الله يسامحك
شوق : وانت اشعليج منه .. اصلاّ ما بتكونين ارحم من غيرج .. يالله باااي فديتج ..

{ في بيت عباس }

نزل علي من غرفته وراح الصالة ايطالع التلفزيون .. مريم وفاطمة راحوا الجمعية الي صوب بيتهم .. طلع عباس من غرفته وهو يزحف على الارض .. وحاط ايده على قلبه ويصرخ وينادي ..

عباس : آآه علي يبا .. علي تعال
علي : ( من شاف ابوه رمى الرموت من ايده وراح يركض ) يبـــــــــه
عباس : ( وهو يصرخ من الالم ) آآآه قلبي
علي : ( من وصل لابوه ) يبه اشفيك .. يبـه

صار ألسان عباس ثقيل وما هو قادر يتكلم .. علي طلب الاسعاف بسرعة .. ونقلوه للمستشفى .. وحطوه على سرير متحرك ونقلوه بسرعة .. ومن وراه يركض علي .. وليد شاف علي من بعيد .. واستأذن من بدر وراح لعلي بسرعة .. دخلوا عباس العناية .. وصل وليد له وحط ايده على كتفه .. 

وليد : خير عسى ما شر ؟
علي : ابوي خالي ابوي
وليد : انشاء الله ما فيه شي .. ازمة بسيطة
علي : انشاء الله .. الا اقول خال انت ليش اهني ؟
وليد : ( وهو مرتبك ) هااا .. لا بس دانة تعبت اشوي وجبناها الطوارئ
علي : خير انشاء الله

الجزء التاسع

{ في مستشفى النساء و الولادة }

شوق ويوسف عند مكتب الدكتورة ينتظرون التحاليل .. جت الدكتورة وهي حاملة الورقة بيدها .. وقعدت على مكتبها ..

يوسف : هااا دكتورة طمنينا
الدكتورة : مرتك مو حامل

طالعوا في بعض شوق ويوسف .. واتغير وجه شوق ..

يوسف : ( وهو يواسيها ) لا تحاتين شوق .. تونا في اول الطريق
الدكتورة : للأسف اخ يوسف .. مرتك ما تنجب .. لأن الهرمونات فيهاا خلل كبير .. وما يستوعب حتى بالعلاج

كان هالكلام صدمة ليوسف و شوق .. شوق حطت راسها على الطاولة وقامت اتصيح .. راح يوسف جنبها يحاول ايهدئها ..

يوسف : شوق لا تيأسين .. الحين الطب تطور وما في شي ماله علاج .. اصلاّ الحين مانبي اولاد .. خلنا انعيش حياتنا بعدين انفكر بالولاد .. ( مسك ايدها ) يا الله قومي شوق .. وهدي بالله ..

وفي السيارة ظلوا طول الطريق ساكتين .. ويوم اقتربوا من البيت .. قالت ..

شوق : يوسف ممكن ما تقول لأحد .. اني ما انجب
يوسف : ليش ؟؟
شوق : الحين نفسيتي مو متهيئة .. ما اقدر اتحمل نظراتهم .. بليييييز لا تقول ليهم الحين
يوسف : ولا يهمج .. ما بيصير الا الي يريحج
شوق : ( إبتسمت له بصعوبة ) ثااانكس

رد ليها الابتسامة مع نظرة واثقة

{ في بيت عباس }

فاطمة ومريم رجعوا من الجمعية .. شافوا جارتهم ام حسن واقفة اتقربت لهم وسلمت عليهم ..

ام حسن : هااا شخبار ابو علي الحين ؟
فاطمة : ( باستغراب ) الحمد لله
ام حسن : الحمد لله .. الحمد لله .. انا من قال لي حسن ان ناقلينه بالأسعاف خفت
فاطمة : ( باستغراب ) اسعاااف ؟!!
ام حسن : ليش .. انتين ما عندش خبر ؟
فاطمة : لا
ام حسن : اني عبالي عنده في المستشفى

طاحت فاطمة مغشي عليها من الي سمعته .. ومريم بنتها اتصيح يمــه قعدي .. يمـه .. دخلوها البيت و قعدوها .. وخلوها ترتاح شوي .. ومريم على راس امها اتصيح .. وبعد فترة صحت فاطمة ..

مريم : ( بكل خوف ) يمــه اشفيج ؟
فاطمة : ( اتصيح ) مريم يمه .. وين ابوج
مريم : ما ادري
فاطمة : اتصلي له بسرعة ..
مريم : اتصلت بس تلفونه لايمكن الاتصال
فاطمة : انزين اتصلي بعلي ..
مريم : نفس الشي يمه .. لايمكن الاتصال

{ في المستشفى }

دانة وعباس بين الحياة و الموت .. من يعيش ويكمل عمره .. ومن يغادر بعد ما كمل عمره .. طلع الدكتور من الغرفة .. الي فيها عباس .. راح علي له ..

علي : هااا دكتوور ؟
الدكتور : اصابته جلطة قوية .. احنا سوينا الي علينا .. والباقي على رب العالمين .. بيظل تحت العناية خلال 48 ساعة .. وبعدها نحكم .. ( قال وهو يضرب على كتف علي ) الله يكون بعونك ..

اما بدر طلب من الدكتور ان ايشوف اخته .. دخل بعد ما سمحوا له .. وهو لابس كل مستلزمات الدخول الى العناية .. اتقرب من اخته الي حواليها كله اجهزة ومسك ايدها وبدأ يعاتبها ودموعه اتسيل ..

بدر : ليش يا دانة اتسويين جذي .. واتعبين قلبنا معاج .. مو حرام عليج الي سويتينه .. دانة انتين تسمعيني ؟ اذا تسمعيني تكفين اعطيني اشارة .. دانة الكل يسلم عليج .. ابوي واخوي الصغير و وليد .. ترى محد يدري بالسالفة غيري انا ووليد .. احنا قررنا ما انخبر احد بس عيشي ارجوك ..

طلع بدر من العناية وكان بأنتظاره وليد .. لا حظ وليد بدر وانه ايصيح .. وقال بدهشة ورعب ..

وليد : بدر دانة فيها شي ؟؟
بدر : لا .. بس حالتها ما تحسنت ولا استائت .. انا الي ذابحني اشوف اختي جذي .. عايشة بالأجهزة .. اكلمها وما ترد علييي
وليد : ( بغصة حزن وهو يضم بدر ) الله كريم يابدر الله كريم

ينبع ..



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


{ في بيت كاظم }

كاظم طلع اجازة عشان يدور حل للموضوع .. البيت كله حزن و آلم .. كاظم خبر أهله والكل وقف معاه .. الحريم راحوا ايواسون سلوى على مصيبتها .. والشباب طلعوا يدورن ويسألون عنه ..
شوق ويوسف .. رجعوا البيت بعد الصدمة الي خذوها .. وبعدها طلع ايدربها سياقة .. عشان اتغير جو .. وفي السيارة وهو يدربها جاه اتصال من كاظم ..

يوسف : هلا كاظم
كاظم : هلا ..
يوسف : وش في صوتك متغير
كاظم : بصراحة يوسف
يوسف : كاظم اتكلم خوفتني
كاظم : ناصر ولدي ضااع وما ندري عنه
يوسف : ( بدهشة شديدة ) نعم ؟ يعني شنوو ضاع ؟
كاظم : هاذا الي صار .. واحنا محتاجين وقفتكم الحين
يوسف : لا ما اصدق .. شلون جذي .. قاعدين في مسلسلات ايضيع
كاظم : ........
يوسف : اوكي كاظم .. بخبر البيت وانا جاااي

وسكروا التلفوون .. ووجه يوسف اعتفس فوق تحت ..

يوسف : شوق بركني ( صفطي ) صوب واحد
شوق : يوسف شنوو صاير ؟
يوسف : ناصر ولد اختي ضاااع
شوق : ( مو مصدقة الخبر ) شنوو !! ضاااع !! شلوون ؟؟
يوسف : ما ادري ما ادري .. انتين قومي الحين خلني اسوق .. عشان انروح لهم
شوق : ياربييييي .. شنوو هالسالفة بعد .. الله يستر

وصل يوسف بيتهم .. وخبر أهله .. وطبعاّ الخبر ما يتصدق بسهولة .. لكن من سمعت زهرة انهارت وقامت اتصيح بدون شعوور .. وطلب يوسف منهم يجهزون نفسهم عشان ايروح بيت كاظم .. وفي السيارة رن تلفون شوق والمتصل علي اخوها ..

شوق : ألــو
علي : السلام عليكم
شوق : وعليكم السلام
علي : انتين وين ؟؟
شوق : الحين احنا في السيارة بنروح بيت كاظم ..
علي : انزين تقدرين اتأخرين روحتج مرة ثانية
شوق : لا ما اقدر .. لأن ناصـــ
قاطعها علي : ابيج اتروحين البيت ضروري .. واتخبرين امي بأن ابوي في الخطر
شوق : ( باستغراب وآلم ) في خطر ؟؟ علي انت اشقاعد اتقول ؟
علي : .............

شوق نزلت التلفون من ايدها وقعدت اتصيح

يوسف :( بعد ما خذى التلفون ) الو
علي : هلا يوسف
يوسف : شنوو صاير .. ومن في الخطر ؟؟
علي : ابووي .. ايقولون صادته جلطة
يوسف : ( بتنهد ) يااا الله .. شنوو صاير فينا ..
علي : اذا ما عليك امر يوسف .. وصل شوق البيت .. وقول ليها اتخبر امي بحيث ما تخرعها
يوسف : اوكي

وسكروا التلفون .. وقام يوسف يهدئ شوق ..

يوسف : شوق خلاص
شوق : ابوي يوسف ابوووي
يوسف : خلاص سكتوا بسكم ..روحي انا متضايق .. واتجون اتصيحون تحتي .. خلاص يمه .. خلاص شوق
زهرة : آآه .. الله يساعدج يا سلوى .. هذا فقد ضنى مو لعبة
يوسف : يماااا .. الولد ما مات عسى عمره طويل .. الولد ضااع وانشاء الله بنحصله .. وانتين شوق قولي لبيتكم تراهم ما يدرون عن ابوج ..
شوق : الله يقوم ابوي بسلامة .. ويرجع ناصر سالم .. يارب .. ياااااارب ..

يوسف وصّل شوق بيتهم .. ودخلت عليهم شوق وعلمتهم بالسالفة .. كان عندهم علم تقريبا .. وهذا سهل عليهم الصدمة ..

الكل في مأساته .. والبعض في مأساتين ..

وليد و بدر .. يحاتون دانة الي ما يدرون هل انهاا بتعيش .. او بتموت .. وهذا الاحتمال الي يخوف وليد اكثر شي .. لأنه بيحس انه السبب في موتها .. لو ما شك فيها .. ﭼان يمكن ترجع علاقتهم حتى لو ما كانت سعيدة .. بس انهي ما بتوصل للانتحار .. الي اختارته دانة .. بدل ان اتكون وسط مرت ابوها ذليلة .. لا سيطرة عندها .. وخاصة انهاا مطلقة .. هذا الي بيفتح المجال لذلها واهانتها فوق المعتاد ..
وبدر .. خايف على أخته لدرجة كبيرة .. لأن ما عنده بدنيا غيرها .. ابوه لاهي في مرته النسرة وما عنده اهتام فيهم .. واخوه الصغير متعلق باخته الي لدرجة ايسميها ماما .. لأنه انحرم من امه وهو لازال رضيييع ..

فاطمة و علي و مريم و شوق .. يحاتون ابوهم .. الي خايفييين ايروح منهم .. فاطمة .. اعيونها نشفت .. وصارت اتصيح بدون دموع .. مريم .. حابسة نفسها في الغرفة وماهي راضية تتطلع منها .. اتخاف تسمع خبر وفاة ابوها .. وعلي .. طول يومه بين الشغل والمستشفى وما يروح البيت الا وقت النوم .. وشوق .. بين المشكلتين .. مشكلة ناصر .. ومشكلة ابوها ألا وهي الاعظم ..

سلوى وكاظم .. لازالوا على امل الحصول على ناصر .. الي ما اتجاوز عمره سنتين .. وسلوى دائما اتقول .. ان ولدي بيرجع وهذا احساسي .. بس من وين وشلون ما ادري .. وكاظم .. كان مداوم على قراءة الجرائد والمجلات .. يمكن ايكون اهناك نااس لقته .. ونشروا خبره في الصحف .. وكانت وقفة العائلتين .. عائلة كاظم .. وعائلة سلوى .. ما تنسى .. فهي وقفة رجوليه منهم ..

يتبع في الجزء العااشر و الأخير



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

و هذا الجزء العاشر .. ( الأخير )

{ في بيت كاظم }

بين ما كان الجميع في بيت كاظم والحزن مالئ عليهم البيت .. دخلوا الشباب الي كانوا ايدورون ناصر .. و اليأس محطمهم .. وبعد نصف ساعة تقريباّ .. انفتح الباب بدون استأذان وكان الي فاتحه شخص مجهوول .. دفع ناصر وراح يركض .. الكل اهتم بناصر وبعودته بهذه الطريقة الغريبة .. وتركوا ما كان وراء رجعته .. وبعد ما اطمنوا على سلامة ناصر وصحته .. صعد كاظم لسلوى عشان يخبرها .. كانت نايمة في غرفتها من التعب الي صار لها .. كاظم : ( بكل هدوء عشان ما يخرعها ) سلوى .. سلووى
سلوى : ( وهي تفتح عيونها تدريجيا ) هلا كاظم
كاظم : لحين تعباانة ؟!
سلوى : منهد حيلي .. و فاقدة كل قوآآآي !
كاظم : ( بإبتسامة ) و اذا قلت لج ان ولدج تحت .. بترتاحين ؟
سلوى : ( بدون ما اتركز ع الكلام الي قاله ) اكييييد .. وهذا يبيله ســ ( رجعت اتفكر بالعبارة الي قالها .. و فزت من محلها ) كاظم .. ناصر رجع !! ناصر رجع ؟؟
كاظم : ايي رجع .. بس انتين هدئي نفسج شووي

قامت سلوى بسرعة من نومها عشان بتنزل اتشوف ضناها .. بس ما قدرت تحرك رجولها .. فقدت كل قواها من الفرحة ..

كاظم : ( وهو يمسكها ) سلوى هدأي .. و لاتعبين نفسج
سلوى : ابي انزل بسرعة .. ارجووك

ساعدها عشآن تنزل .. و بين ما كانت تنزل آخر خطوآت من الدرج .. لمحت ولدها .. وغمرت عيونها بالدموع .. اتقدمت لولدها و صارت اتضمه بقوة وهي اتصييح بكل ماعندها .. وطبعا التفاعل صار مع الباقي وقاموا ايصيحون معاهم ..
ولكن وين راح الشخص المجهول ؟ بعد دفع ناصر وهرب من البيت اتفاجئ بيوسف في وجهه .. مسكه ودخله المجلس .. وبعد ما اطمنوا الشباب على ناصر رجعوا المجلس .. شافوا يوسف ماسك لصبي عشان ما يهرب .. اتحاوطوه الشباب بما فيهم كاظم .. عاملوه كمجرم خطيييير .. وهو عمره 15 سنة ..

يوسف : ( بغضب ) من أنت ؟؟
...... : ( بخوف ) انا .. انا صالح
يوسف : اي صالح .. ومن وين ماخذ الولد ؟
...... : انا صالح محمد .. وما خذيت احد
كاظم : ( بكل عصبية ) عجل من جاايبه ؟!
صالح : زوج امي قال ليي اجيبه في هالبيت وجبته مثل ما قال لي .. انا مالي خص في سالفتكم !
يوسف : ومن زوج امك .. وليش ماخذه ما قال ليك ؟
صالح : زوج امي اسمه ....
يوسف : ( بإنفعال ) شنوو اسمه ؟ اتكلم
صالح : بقول لكم اسمه .. بس صدقوني نيته مو شينة .. بالعكس هو رجال طيب ويحب الخير .. وما خذى الولد عشان ايسوي فيه شي .. بالعكس كان مدلـله ومدلعه .. وحاطه في اعيونه .. ما ينام الا لمى ينام .. وما ياكل الى لمه يشبع .. وكأنه ولده هذا إذا ما كان أغلى !
يوسف : انزين خلصنا من هالمقدمات و قول لنا من هذا ؟؟
صالح : أحمد علي يوسف ..
يوسف : ( بصدمة و هو سأشر على نفسه ) أبوووي !!

الكل قام يطالع في يوسف .. حمل يوسف نفسه وطلع من البيت ..

كاظم : خلاص صالح .. انت روح
صالح : انشاء الله

وطلع من البيت .. وفي الحديقة .. اتلاقاه يوسف ..

يوسف : ( وهو يناديه ) صآآآلح
صالح : ( بخوف ) نـ.ـعـ.ـم
يوسف : ( بإبتسامة خفيفة ) لا تخاف ما بسوي لك شي
صالح : و الله انا مالي شغل
يوسف : ( حط ايده على كتفه ) اطمن ما بسوي لك شي

صالح هز راسه بالاطمئنان ..

يوسف : اسمع صالح .. لا تقول لأبوي ان احنا درينا
صالح : انشاء الله
يوسف : انزين ممكن تعطيني عنوان بيتكم ؟
صالح : ( رفع راسه بخوف ) ليييش ؟؟
يوسف : لا تخاف .. ابي اشوف ابووي بس
صالح : اممم اوكي خذ العنوان
يوسف : قول
صالح : ( بعد ما عطاه العنوان ) وهذا رقمي يمكن تحتاج شي انا جاهز
يوسف : ما تقصر .. انت جاي وية من ؟؟
صالح : مع احمد .. ابووي
يوسف : ( باستغراب ) ابووك !!
صالح : ايييه انا اسميه ابوي .. وهو بيلاقيني في نهاية الشارع
يوسف : اممم .. اوكي حبيبي روح .. ومثل ما وعدتك ..
صالح : اوكي ..
يوسف : يالله بااي .. ياا .. اخوي
صالح : اخووي !!
يوسف : هههههه مو انت اتسمي ابوي ابوك .. عجل انت اخووي
صالح : هههههه بااااي

{ في المستشفى }


دانة و عباس ما تغيرت حالتهم .. روحهم متعلقة بين السماء و الارض ..يعني بين الحياة والموت .. صار لهم يومين على هالحالة .. واهاليهم بأنتظار قومتهم بسلامة .. وليد و بدر مو مفارقين الغرفة الي فيهاا دانة .. وحالتهم متدهورة لدرجة كبيرة .. علي واقف عند الغرفة الي فيهاا ابوه .. وينتظر الساعات اتمر الي كأنهاا ايام .. وحتى فاطمة و مريم وشوق .. يقعدون على السفرة وما يمسون الصحون .. ولا يحطون في بوزهم شي .. ومرافقين الصياااح .. وبين ما كان علي عند الغرفة الي فيهاا ابوه .. طلع الدكتور من الغرفة نفسهاا .. وقال لعلي الخبر ..

الدكتور : الحمد لله على سلامة ابوك
علي : ( باستغراب ) شنووو ؟؟
الدكتور : ابوك ولله الحمد .. طلع من الخطر .. وهذا كله بفضل الله .. تقدر تدخل له .. بس برااحة و هدوء .. لأن صحته الحالية ما تتحمل ضغوطات ..
علي : ( من الفرح و الصدمة ) صج دكتور ؟؟
الدكتور : ايي صج

علي قعد على الكراسي لأن من الفرح ثقلت ارجوله وما قدرت اتشيله .. ولمى هدئ اتصل لشوق ايخبرها ..

شوق : ألو .. هلا علي
علي : شوق ابوي طلع من العناية
شوق : ( بصدمة ) شنوو ؟
علي : ( بفرحة ) ايي طلع .. وحالته الصحية اوكي

شوق قامت اتصييح من الفرح وهي تعطي التلفون امهاا .. الام ما قدرت تتكلم في التلفون او تمسكه .. لأن اصيااح شوق .. خوفهاا وخلاهاا اتظن ان عبااس مات .. وعلي يوم ماشاف رد في التلفون سكره ..

زهرة : ( وهي مصدوومة واتصييح ) شووق .. وش صاير .. لا تقولين ابوش مااات
شوق : ( وهي تمسح ادموعهاا ) لا .. يماا .. لا ... ابوي طلع من العناية
زهرة : ( بإنفعال ) الحمد لله .. يارب .. الحمد لله
مريم : ( وهي تركض من المطبخ وتصرخ فيهم ) شنووو صايييييييييييييير
شوق : ابوي طلع من العناية .. وحالته ممتازة
مريم : صج ؟

ما قدرت تتمالك نفسهاا ..رمت نفسها على اعتاب الدرج .. و قعدت اتصيح بكل ما عندها

وفي المستشفى .. دخل علي الى ابوه .. ووقف صوبه ..

علي : الحمد لله على سلامتك يبـه ... الله يقومك بالسلامة .. وبتعيش بينا ووسطنا بأذن الله

عباس هز راسها بهدوء وادموعه اتسيل

علي : ( اتقرب من عباس ومسح دموعه ) مو مهم تمشي .. اهم شي ان نفسك تعلى في البيت ..

دانة بعد الآزمة الي صارت لها .. طلعت بسلامة .. وفرحة بدر ووليد محد يقدر يوصفها .. طلعوا دانة من العناية وخلوها في غرفة عادية .. وهم حاطينها على السرير عشان ينقلونها للغرفة .. كان بدر اخوهاا .. ماسك ايدهاا طول الطريق .. وكان وجهاا اصفر وشاحب .. اما وليد ايطالعهاا من بعيد لبعيد .. ويوم دخلوهاا الغرفة واستقرت حالتهاا اهناك .. قعد ويااها بدر ..

بدر : أبي اسألش سؤال وادري مو وقته .. بس ممكن اتجاوبين عليه
دانة : شنوو عندك ؟؟
بدر : لا زلتين مصّرة على وليد و رافظة تتطلقين منه ؟؟
دانة : ( وهي اتلف وجهه ) اهئ .. وليييد !! مسكين هالوليد ..الا اقول انت اشدراك ؟؟
بدر : وليد علمني كل الساااالفة
دانة : ( باستغراب ) شنوو !!
بدر : بس لا تخافيين .. هالموضوع بيناا احنا وبس .. وهذا طلب من وليد شخصياّ
دانة : ........
بدر : الا اقول ما جاوبتين على سؤالي
دانة : ممكن تأجل السؤال لبعدين
بدر : اذا ما تقدرين تجاوبين على راحتج .. بس اني افضل الحين
دانة : ( بعد فترة من السكوت ) انا ودي ابقى معاه .. بس هو ما يبغاني .. واني ما ألومه .. اتصدق بدر .. لو يرجع الزمن من جديد .. ﭼان حطيته في اعيووني .. بس صج ما عرفت معزته وغلاه من قبل .. لو واحد غيره چان قطاني قطة الـﭼـلاب .. ولا افتكر فيني .. بس هذا كله ايدل على طيب اصله .. واني ما استهاله
بدر : ما دام اتحبينه هالكثر .. ليش سويتي في كل هذا
دانة : غبااااء
بدر : والحين شنوو بتسوين ؟
دانة : برجع لبيت ابوي .. لانه اكييد بيطلقني

دخل عليها وليد وهو يقول ..

وليد : ومن قال لج اني بطلقج ؟

دانة اتناظره بإستغراب ..

وليد : انا اصلا في هاليومين الي مروا بدونج .. ضعت .. وحسيت روحي تايه .. لاني ما لقيت احد اتهاوج معااه في البيت ..

انرسمت على ملامحها إبتسامة هادئة .. وليد رد لها الإبتسامة ..

بدر : لا .. السالفة فيها خصوصيات .. اجل انا اطلع واخليكم على راحتكم

طلع بدر من الغرفة .. وخلاهم بروحهم ، وليد سحب له الكرسي و أتقرب من دانة ..

وليد : هااا شخبارش الحين ؟
دانة : الحمد لله
وليد : انشاء الله بتطلعين بسلامة
دانة : ( و دمعتها اتسيل ) وليد .. ارجووك سامحني .. و اني اوعدك اني اعوضك عن كل شي
وليد : ( مسح دمعتها بطرف اصبع ) انا مسامحش
دانة : عند جد !!
وليد : ( بإبتسامة ) اذا الله سبحانه وتعالى يغفر لعباده و يسامحهم .. احنا نترفع عن التسامح !!
دانة : انزين شنوو بتقول لبيتكم عن نومتي في المستشفى
وليد : قلت ليهم انش تعبتين شوي .. وهم ما اطرّقوا في الموضوع واااجد .. وَلبهم في مشاكلهم ..
دانة : مشاكل شنوو ؟
وليد : عبااس رجل فاطمة اختي صادته جلطة وهو الحين صار بخير بس مقعد على كرسي .. وناصر ولد سلوى ضاااع فترة بس الحين رجع .. ووليد انتحرت زوجته وخلته طول هالايام بدون نووم
دانة : ( بمزحة ) امَبيييه .. انتحرت !! وين عقلها هااي
وليد : ما ادري .. بنات آخر زمن ههههه
دانة : اييييه والله هههههه

ظل فترة يناظر براءة ملامحها إلي مالقاه من البداية ، لفت انظارها إتجاه و شافته أيطالعها ، نزل راسها بخجل و سكتت ..
أتقرب منها وليد و مسح على راسها بحب و همس لها بهدوء ..

وليد : أحبج

غمضت عينها و هي تتنفس بصعوبة ، حست بقبلته تنطبع على خدها بهدوء ..

يتبع ..



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


{ في بيت كاظم }

بعد ما اطمنوا على رجعة ناصر .. الكل راح بيتهم .. وسلوى لحين ما درت من الي خذى ولدها .. وكلما سألتهم مالقت من أحد جواب .. كانوا ايقولون لها .. اهم شي رجع ولدج صاحي خلاص .. كانوا خايفين ايقولون لها .. ان الي تعبج و خوفج على ولدج اهو ابوج .. فقرروا يسكتون وما يقولون لها .. ولكن بعد ما رجع يوسف .. قال لأخته وما خبى عنها ..عشان اتكون تحت الواجهة .. وعشان تعرف هدف ابوهم في الي سواه .. وهو انه يحرم سلوى من ضناها عشان اذوق طعم فراق الاولاد الي ضاقه هو .. وان محد من اولاده يسأل عنه .. او يسلم عليه .. وهم يدرون انه تاب .. وما عاد مثل قبل .. حز في خاطر سلوى الموقف .. وحست بتأنيب الضمير .. وانه فعلا ظلموا ابوهم .. ايقول يوسف لها

يوسف : ان اذا الله سبحانه وتعالى يسامح عبده .. شلون البشر الي ما اتسامح بعض ؟

قرر يوسف وخواته .. جنان وسلوى .. زيارة ابوهم .. لأنهم بالفعل عرفوا تقصيرهم من خلال الحادث الي صااار .. وهم في انتظار الالتقاء بأبوهم ... وفعلاّ جاء الوقت الي ينتظرونه .. وراحوا لزيارته .. اتجه يوسف للعنوان الي عنده .. وطق الباب .. فتحه صالح .. واول ماشاف يوسف ابتسم .. ودخل ينادي على على احمد .. طلع احمد للضيوف الي يقول عنهم صالح واتفاجئ بأولاده .. واول ما شافهم سالت ادموعه على خده .. و يوسف من شاف ابوه ضمه ضمة اسنيييين .. اسنييييييييييين انحرم من حنان الأب .. ضمه بكل قوة وكأن الأضلاع بتدخل على بعض ..
أحمد : سامحني يا ولدي .. ساااامحني
يوسف : ( و هو يقبل ايدين ابوه ) انت الي سامحني يبـه .. انت الي سامحني .. و الله احنا مقصرين معاك ..

.. وبعد اتجه للجنان و فتحت دراعه لها .. قعدت جنان تتأمل في ملامح ابوها و بعدها غاصت في احضانه و هي اتصيح
احمد : خلاص يا بنتي لا تصيحين .. يتقطع قلبي و انا انسمع انينج
جنان : أحبك يا يبـــه
احمد : ( وهو رافع راسه و مغمض عيونه ) و انا احبج يا جنآآآآآن أحبج

.. ولمى اتجه لسلوى .. قعدوا يطالعون ببعض فترة و كل واحد منهم اعيونه مغمورة بالدموع .. باس راسها .. وهذا الشي الي اثر على سلوى ..
أحمد : يباا سامحيني
سلوى : ( وهي تنحني اتبوس ايده ) مسامحتك .. و انت بعد سامحني

صارر لقائهم حزيين .. وفرح في نفس الوقت ..

احمد : حيااكم اتفضلووا

ودخلوا وقعدوا في الصالة .. وصالح قاعد معاهم .. عن حسبة اخوهم .. الي ما ولدته امهم .. والي ما جابه ابوهم .. دخلت عليهم زوجة احمد ( ام صالح ) وسلمت عليهم .. وسلموا عليها برحة صدر ..

يوسف : شخبارك يبه وش امسوي ؟
احمد : الحمد لله .. واخيرا جى هاليوم .. الي كنت انتظره كل هالسنووات
يوسف : ( بحرج ) سامحنا يبه عن التقصير
احمد : انتوا الي سامحوني على كل شي سويته
سلوى : لا تعتذر .. خلاص احنا فتحنا صفحة جديدة

{ بيت وليد }

رجعت دانة بيتهم .. وهي مستعدة لتنفيذ الشرط الي طلبه منها وليد ..
في يوم الجمعة .. عزم وليد كل اهله في بيتهم .. اجتمعوا اهناك و كل واحد يطالع الثاني بنظرات حائرة ،، بنتظرون شنوو بيقدم لهم وليد ..
نزلت دانة من فوق خطوة خطوة .. وهي منزلة راسها .. اول ما وصلت .. رفعت راسها لهم .. و شافت في نظراتهم العجب و الإستغراب .. حاولت تستجمع كل قواها .. طالعت في وليد الي كان واقف في احدى الزاوية و مستند اليه .. وليد بإبتسامة .. هز راسه عشان اتقول الي عندها
دانة : ( و دقات قلبها تنبض بسرعة ) انـ.ـي .. انـ.ـي اعـ.ـتذر علـ.ـى كل شـ.ـي سـ.ـويته ( وهي تستجمع كل قواها و تنتطق بهاا بسرعة ) سامحوني .. سامحوني لاني كنت السبب في اشعال المشاكل بينكم و بين زوجي .. كنت مخطأة و اعترف لكم بخطأي .. و الي اطلبه الحين انكم اتسامحوني و تصفحون عني .. و ترجعون هالبيت .. الي نتشرف بوجودك فيه ..

~ ~ ~ ~ ~ ~

[ بيت زهرة ]
عاشوا بحياة سعيدة .. وصاروا مع امهم .. ومتواصلين مع ابووهم .. ورجعت حياتهم شبيهة بسابق وربما للأفضل ..

[ بيت عبااس ]
رجع عبااس بيته بفضل الله سبحانه و تعالى .. ولكن مقعد .. عاجز عن الحركة .. وين كان عباس الي اتزلزل مشيته البيت .. والي صوته يرن في آذانهم .. الحين صار لا حول ولا قوة .. بس فاطمة ومريم وشوق وعلي .. ايحسسونه بأنه مثل قبل شامخ .. قووي .. وانه على الكرسي .. بس روحه تسري بكل شموخ .. حسسوه بأنه كبير وسيبقى الاكبر بينهم .. حسسوه بأنه عظيم وسيبقى الاعظم بينهم ..حسسوه انه لازال يعتمد على نفسه ويعتمد عليه .. وما يحتاج أحد .. لكن عباس حاط في باله انه صار عالة عليهم .. ايشيلونه و يحطونه .. وانه ما يقدر يتحكم في البيت و او حتى يصرف عليهم .. بس هم خلوه ايغير هالأحساس و يعتبر نفسه مثل قبل .. وهذا الي ساعده في تكوين شخصيته الجديدة ..
[ بيت وليد ]
وليد مع دانة بكل خطوة تخطوها .. اعتبروا الاثنين ان طلعة دانة من المستشفى هي بداية حياة جديدة .. تتخللها الفرح والسعاادة .. ونسيان كل الي صااار في تلك الايام .. وليد اتعلق بدانة .. وحبهااا اكثر من السابق بمليووون مرة .. ودانة مثل الشي .. حبت وليد و اتعلقت فيه .. وهذا الحب ولد حياة جديدة مليئة بالسعادة والهناااااء ..
[ بعد مرور سنة ]

{ في بيت عباس }

كآن الي القاعد في الصالة .. عباس و فاطمة و علي و خطيبته سارة ( اخت جابر رفيقهم ) .. اما مريم كانت اتسوي لها عصير برتقال في المطبخ .. سمعت صوت جباب امها طلعت بسرعة ..

مريم : هااا وش صاير .. أكيد علوي اخوي بيتزوج .. بس ما صار لكم شي من انخطبتون
علي : لا يا فهيمة مو أنا الي بتزوج
مريم : عجل مــن ؟؟ لايكون ابوووي .. هااا يباا بتسويها على امي .. الله يسامحك

عباس ضحك ضحكة بسيطة و هو ساكت

علي : اييي يباا .. خلنا نسمع ضحكتك
فاطمة : مريم يا بنتي ..
مريم : ( وهي تقعد صوب امها ) هلا يمــه
فاطمة : في واحد يشتغل مع اخوج طالب ايدج
مريم : ( بإرتباك ) هاااا ..
علي : هيثم زميلي في العمل ( وهو يهمس لها بصوت خفيف ) اتوقع شفتينه في العزومة الي جو ايباركون فيها ليوسف ..
مريم : ( بإرتباك و خجل ) هاا شنووو !!
علي : اقوول شوي شوي لا يطيح العصير

نزلت مريم العصير من ايدها و صعدت غرفتها بسرعة ..

علي : هههههههه .. تعرف اتسوي نفسها تستحي بعد هاهاهاهاها
سارة : ( بإبتسامة ) حرآآم عليك اترك لبنية لحالها
فاطمة : الي ايقول الحين هو ما استحى يوم جى ايقول لي .. يماا انا ابي اتزوج .. الله لا يراويج اياه يا سارة .. اشوي و يدخل راسه في حضنه من الخجل ..
علي : ( بإستنكار ) أنـــــــا !!
فاطمة : اي انت عجل اني !! و يوم اسألك من الي تبيها .. وجهك قام يعطي الوان واشكال و انت بتنطق بأسمها .. و آخر شي قلت بكل خجل .. سارة اخت جابر رفيقي
علي : يوووه انا !!
سارة : اشهد عمتي .. حتى في اول ايام خطوبتنا ما يتكلم ولا ايقول اي شي .. اني اسمع المرأة الي تستحي مو الرجآل ..
علي : وييييه .. ما تسوى عليي قمت اتحجج في مريم طلعتون فضايحي


{ في بيت وليد }

كانت دانة في المطبخ .. جى لها وليد بسرعة و مسك ايدها ..

دانة : لحظة ،، لحظة وين بتوديني
وليد : جايب لج مفاجأة ما بتخطر في بالج
دانة : انزين لحظة بغطي الجذر
وليد : ( وهو يتركها ) يا الله بسرعة ..

دانة غطت الجذر و طلعت معاه ..

وليد : دانة غمضي عيونج
دانة : ليييييش ؟؟
وليد : قلت لج براويج مفاجأة
دانة : ( غمضت عيونها ) هاا غمضنا

بعد فترة قصيره ..

وليد : فتحي ..
دانة : ( وهي تفتح اعيونها ) .........
وليد : هااا وش رايج ؟
دانة : (مصدوومة ) ما فهمت شي !!
وليد : هاهاهاهاهاها ،، سلمج الله هاذا بدر و اخوج الصغير بيعيشون معاج في هالبيت مو هذا الي كنتين تتمنينه عشان يفتكون من مرت ابوج النسرة و ابوج المسحوووور
دانة : صج !! صـــــــــج !! مو قاعدة احلم
بدر : ( وهو يتقرب من أخته ) لا ما تحلمين .. هاا كاني جدامج شوفيني

دانة من الفرح ضمت اخوها بقوة .. اما اخوها الصغير ظل يمسك في طرف اثيابها ( ملابسها ) و يشدهم وهو يقول ..

محمد : ماما انا انا
دانة : ( وهي تنزل لمستواه ) ولا يهمك حبيبي

حملت اخوها الصغير وصارت اتضمه ..

دانة : نورتون المكان .
بدر : منور بأصحابه

{ في بيت شهد }

كانت شهد قاعدة في غرفتهاا تنيم ولادها هاشم و هشام .. التوأم .. دخل جاسم ..

جاسم : اهلاآآآ
شهد : ( وهي تهمس بصوت خفيف ) اششش .. لا يقعدون .. ما صدقت على الله ناموا

جاسم راح بكل هدوء و قعد صوب اولاده ..

شهد : وش فيك تتأمل فيهم ؟
جاسم : اولادي ما تبغين اتأمل بملامحهم
شهد : انزين ..كاهم عندكم ملي ناظرك فيهم .. عاااد الحين ما صار لنا اهتمام .. الله لينا
جاسم : افـآآآآ .. الحين صرت ما اتهم فيج ..( بمزحة ) اهئ نست ايام ما كانت حامل اشلوون مدلعها
شهد : ( بمزحة بعد ) ويييه .. الحين بتعايرني !! .. اقول لا تنسى اني كنت حاملة في هاشم وهشام يعني ما بدلعني عشاني ..
جاسم : و انتين تعتقدين انهم اغلى منج !!
شهد : ما أدري هذا قلبك و انت الي تتحكم فيه
جاسم : لا تخافين انتين الغالية و بتبقين الغالية .. وكل ما تمر ثانية اتزيد غلاتج عندي
شهد : اعرف هالشي ..
جاسم : تصدقين شهد كل ما اتذكر الماضي معااج احس بتأنيب الضمير
شهد : جاسم انسى الماضي .. احنا فتحنا صفحة جديدة و ما علينا من قبل .. اهم شي الحين اني وانت و اولادناا .. و على فكرة انت الحين قاعد اتعوضني عن كل لحظة عشناها بعيد عن بعض ..
جاسم : ما ادري شقوول صرآآحة .. الي اقدر اقوله اني ما اقدر اوصف حبي لج .. ولو اصرخ بأعلى صووت .. احبـج ما بوفي المشاعر الي بداخلي ..

شهد اكتفت بإبتسامة ..

{ في بيت زهرة }

كانت شوق في غرفتهاا قاعدة على السرير و ماسكة بيدها جهاز فحص الحمل .. و قبالها جنان

جنان : وش فيج شووق .. انتي جربي وخلي هالخوف عنش
شوق : جنان خايفة .. انتين تدرين اشكثر اتعذبت في العلاج و في الآخير ما أكون حامل
جنان : اتوكلي ع الله .. وحطي في بالش ان اذا كنتين حامل او لا هاذي ارادة الله و كتبته و محد يقدر يعترض عليه
شوق : والنعم بالله ..

دخلت شوق الحمام و ايدها ع قلبها من الخوف .. طلعت شوق من الحمام و جهها ما يطمن .. قامت لها جنان بسرعة وهي تقوول ..

جنان : هاااا شخبار .. شوق وش النتيجة !!
شوق : مو الحين تتطلع النتيجة بعد ربع ساعة
جنان : اهااا .. انزين قعدي ارتاحي شكلج بطيحين من طولج
شوق : الله يمر هالربع ساعة بخير .. احس نفسي بنهار
جنان : ( وهي تمسك ايد شوق ) هدي بالله .. و خلنا ننتظر و انشوووف

لزموا الصمت طول هالربع الساعة .. وبعدهاا دخلت شوق .. كانت تمشي خطوة و ترجع خطوتين .. جنان كانت تنتظر على آحر من الجمر .. طلعت شوق بسرعة و هي اتصارخ ..

شوق : جنان .. حامل .. حامــــــــــل
جنان : ( وهي تمسك كتف شوق ) حامل صج ..
شوق : ( وهي اتطيح على الارض و اتصيح ) ايي صج .. الحمد لله .. الحمد لله ياااارب
جنان : الحمد لله .. و الله انتين تستاهلين كل خير .. قومي شوق قعدي فوق السرير

ساعدتها عشان اتقوم تقعد ع السرير .. دخل يوسف عليهم .. قامت شووق تمسح ادموعها بسرعة ..

يوسف : السلاآآآآم
جنان و شوق : وعليكم السلام
يوسف : ( بإستغراب ) وش فيكم ؟؟
جنان : استأذن الحين ..

طلعت جنان من الغرفة .. و يوسف قعد صوب شووق .. وقال لها بكل خوف

يوسف : شوق وش صاير ؟؟
شوق : اني .. انـــــي
يوسف : انتين فيج شي ؟؟ اتكلمي حرقتين دمي
شوق : يوسف .. اني .. حامل
يوسف : شنوو ؟؟ حامل !!
شوق : اييي
يوسف : انتين متأكدة .. متأكـــدة انج حامل
شوق : ( وهي اتصيح ) اييي يوسف متأكدة

يوسف من الفرح ضم شوق اليه بكل حنان و حب ، مو مصدق أنها حامل ! شوق حامل ؟ ضل يتمتم بشفتينه بالحمدلله ، و شوق على صدره اتصيح بفرح ..

يوسف : يعني بصير ابو ؟
شوق : ايي .. الحمد لله ان الله عطانا على قد نوايانا
يوسف : الحمد لله .. الله ما يضيع اجر من لجئ اليه .. و كاهو استجاب لدعائنا الي طالما دعينا على شانه ..
شوق : ( رفعت راسها ) يوسف اتصيح !!
يوسف : ( وهو يمسح ادموعه ) لا وين اصيح هااي ادموع فرح بس
شوق : الله يخليك لنا و ما يحرمنا منك يا رب ..

يتبع ..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

فاصل إعلآني ^_^ / ..

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


|:| في نهاية الرواية |:|

* وليد و دانة ..
صارت علاقة وليد ودانة احسن ما يكوون .. يتخللها السعادة و الايام الحلوة .. بدر و حمود اخووه اتأقلموا على الوضع برغم من ان بدر كان متحسس من عيشته في بيت اخته بسبب جمعة العايلة الي كان ايحس نفسه عاله عليهم بس هالشعور اتلاشى مع مرور الأيام و الفضل يرجع الى وليد.. و عاشوا في بيت اختهم معززين مكرمين .. الله رزق وليد و دانة ببنت سموها امل .. و ولد سموه عبد الله ..

*مريم ..
اتزوجت من هيثم .. وعاشت في بيته .. والحين هي حامل .. صج هيثم ما كان عنده لا أم ولا اب .. بس اعتبر فاطمة و عباس هم اهله .. ومريم كل حياته و دنيته ..
*علي و سارة ..اتزوجوا بعد فترة من الخطووبة .. و عاش معاها في بيته الي هو بيت ابوه .. والله رزقهم بولد اسمه عباس على اسم ابوه الله يخليه


*جنان ..
اتزوجت من طلال .. اخو جابر .. بعد ماوعى من الي كان يسويه .. وصار انسان معتدل ومستقيم . طلال شاف جنان في عرس سارة واعجب فيها واتزوجها على سنة الله و رسوله .. وهم الحين مسافرين شهر عسل ودراسة في نفس الوقت ..

*شهد وجاسم ..هالانثين ما صاروا مثل قبل .. بالعكس عاشوا حياتهم سعيدة .. وكل واحد منهم يهتم في الثاني اكثر من نفسه .. ونسوا كل الذكريات القديمة .. الي اتعكر عليهم صفوا حياتهم ..

*شوق و يوسف ..
عاشوا حياتهم .. مثل اي زوجين يحبون بعض .. يوسف عايش عشانها و شووق عايشة عشانه .. و كل واحد منهم مكمل الثاني .. رزقهم الله ببنت سموها حنان .. على اسم حنان اخته توأم جنان


