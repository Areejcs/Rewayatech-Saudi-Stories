

في بيت قديم او بالاصح غرفه قديمه ام تنادي بنتها

يا طفله روحي شوفي من يدق الباب


راحت طفله تركض بالحوش الكبير اللي مليان سيارات قديمه


وحديد مصدي وحاويات ضخمه ومعدات ضخمه كلها قديمه ومصديه

ومتأكله


كانت طفله ساكنه هي وامها وابوها في حوش تابع للبلديه وابوها حارس عليه


والمفروض انه مايسكن عائلته معه بس ابوها بادي كان فقير ومايملك من الدنيا شي الا راتبه القليل


وكان كبير بالسن هو وزوجته وجابو بنتهم طفله على كبر


وماكان احد يدري انه متزوج وعنده عائله ومسكنهم بالحوش اللي تابع للبلديه


وصلت طفله عند الباب البني الكبير اللي عفى عليه الزمن وتأكلت اطرافه من كثر ماهو مصدي


وبيدها الصغيره فتحت الباب ولقت بنت الجيران وضحى



قالت طفله: لوضحى هلا وغلا وش تبين بهالظهر جايتنا وشافت بيد وضحى قدر


قالت وضحى: اول خذي مني بعدين اسألي وهي تناولها القدر اللي مرسلته ام الخير


اللي هي ام وضحى واسمهاام محمد


وضحى: امي تقولتس لا تنسين مريها بكرة العصر


قالت طفله: وهي تبتسم قولي لخالتي ام محمد تبشر


وراحت وضحى وهي تقول: يالله سلام


وقفلت الباب طفله وتوجهت للغرفه الوحيده اللي بالحوش وهي شايله

القدر اللي ارسلته ام محمد الله يجزاها بالخير


رجعت وضحى للبيت وشافت امها الحبيبه وهي تجهز الغدا


وقالت لأمها :ارتاحي يمه انا اكمل


قالت ام محمد: وديتي الغدا لأم طفله هزت وضحى راسها بالايجاب وسأ لت امها: يمه اصحي ابوي





قالت ام محمد: لا ارسلت اخوتس محمد يصحيه انتي نادي اخوانتس وخواتس وتجمعوا على السفره


السفره اللي كانت على الارض ببساطه ومحبه ابو محمد جالس ويناظر باولاده


ويقول :في احد ناقص وين امي جات بنته اللي دايما يناديها امي لأنه مسميها على امه شيهانه وراحت حبت راس ابوها



وجلست على السفرهوبدوا يتغدون



بيت ابو محمد بيت عائله محبه تتكون من ابو محمد وام محمد وبنتهم الكبيره وضحى( 18) واخوها محمد( 16) وبعده تجي اشواق( 15) ومنيره ( 14 )وشيهانه ( 12)ونورة( 10)و لمياء ( 8 )


على السفره وضحى تناظر خواتها وهم يضحكون وطيرت عيونها فيهن

تبغاهن يسكتن عشان ما ينتبه ابوها


وفعلا ابو محمد جت عينه على منيره ونورة وهن يهزن من الضحك اللي ما له سبب


وزعق فيهن ليش الضحك وهن زاد ضحكهن فقامن من على السفره يركضن فوق لغرفة البنات


ولحقتهن شيهانه وهي تقول :الله يقطع ابليس والله ان الضحك عدوى

صرت اضحك مثلكن وانا مدري وش السالفه الا ليش تضحكن قالت منيره:



ولاشي بس يتسلط علي الضحك قدام ابوي و ها لخبله نورة بس انغزيها

تشتغل ضحك

ومادرن الا بام محمد داخله عليهن وهي تهاوش :ليش الضحك كم مرة

نهيتكن عن الكركرة لازم ا بوكن يعصب

البنات: خلاص يمه توبه ان شاء الله مانعيدها

ام محمد تقول :المهم من تبي تروح معي للسوق اليوم
البنات كلهن بصوت واحد انا انا

قالت: شيهانه يمه انا اخر مرة خليت نورة تروح هالمرة دوري


قالت منيره :ياسلام لا والله مااحد رايح الا انا انتن انطقن

تأففت ام محمد وطلعت من الغرفه وهي تقول : لا أتفقتن علمني انا ابي

اروح اقيل واول ما يأذن العصر صحوني انا وابوكن





************************************************** ********** ****************************************




في بيت ابو طفله بيت العم بادي جلسو على السفره اللي مصنوعه من سعف النخل بشكلها الدائري



وطفله تحط القدر بالوسط وتقلبه بوسط صحن قديم المفروض انه دائري

بس من كثر ماهو معوج صار ماله ملامح


قالت ام طفله :يالله تكثر خيرهم وترحم والدينهم والله ان ام محمد هذي

بنت حلال ماعمرها قصرت فينا الله يجزاها الجنه


ومدت يدها السمرا اللي الزمن نحت عليه تجاعيده وسمت بالله وبدت تاكل


اما طفله فراحت طرف الغرفه وصبت من الحنفيه ما ء بطاسه وحطته عند

ابوها




وقالت: له تغدا يبه ليش ماتاكل


ناظر فيها ابوها ودمعت عينه

(الفتره الاخيرة صار ابوها قليل الكلام وكل ماناظرها دمعت عينه )


قالت له طفله :ليش يبه تنا ظرني كذا وش فيك الله يخليك لي لا تشيلني هم

لك كم يوم وانت ما انت عاجبني انت تعبان اروح اكلم جارنا ابو

محمد يوديك المستوصف


هز راسه وقال: لا يابنتي ما فيني شي بس افكر لا غمضت عيني وين تبين

تروحين انتي وهالعجوز والله ان الهم ذابحني


فزت طفله وقالت: لأبوها الله يخليك لنا لا تقول هالكلام توك شباب يا

ابو طفله


وهي تمسك يد ابوها وتبوسها وتضمها بقوة وتقول: الله لا يحرمني منك


يبه


ومدت يدها للصحن واخذت شوي رز وكورته بيدها ولقمته ابوها وهي تقول:


يله بسم الله والا تبي ترد يدي


واكل منها وهو ماله نفس بس يبي يرضيها



************************************************** ********** **



اذن العصر


وراحت نورة صحت امها وابوها للصلاة راح ابو محمد للمسجد وامهم

صلت ولبست عباتها وقالت : هاه من اللي بتروح معنا انا و وضحى واشواق


قالت شيهانه: انا ولبست عباتها وطرحتها وطلعت للصاله لقت امها

تكلم وضحى :تقولها روحي البسي شراب اسود


قالت وضحى: يمه عباتي طويله ماراح تبين رجولي


قالت ام محمد:ولو حنا بنروح السوق مشي افرضي طحتي تعثرتي بتطلعين


عتبه عاليه تكشف سيقانتس قدام الرجال البسي بسرعه يله بالحق العصر

من اوله


فعلن لبست وضحى الشراب الاسود وطلعت لباب الشارع ولقت امها واقفه


ومعها خواتها اشواق وشيهانه وجارتهم ام نايف وراحو للسوق يمشون وسط


الحاره والكل محترمهن من سترهن






في السوق




ام محمد تقول وضحى: بصوت واطي شوفي هذي الجلابيه مقاستس



قالت وضحى :ايه يمه قدي بس انا يمه ماابي جلابيه انا ابي تنورة

جنز


ردت عليها امها وقالت: ومن قالتس ان هذي لتس هذي لراعية


النصيب خذي لتس تنورة جنز وهاتي وحده ثانيه معتس وبسرعه عشان



احاسب


وبعد ماحاسبو مرت ام نايف محال العبايات واشترت لبنتها نوف عباة

راس


وقفت ام محمد وهي تنادي وضحى: تعالي قيسي هالعباة خل اشوف طولها

عليتس



قالت اشواق :يمه انا ابي عباة جديده وش معنى وضحى بس


ردت امها وقالت: هذي ماهي ل وضحى واسكتن خلاص


وشرت العباة بعد ما تأكدت من طولها ومقاسها ورجعو للبيت مشي زي


ماراحو


وقبل مايدخلون البيت ام محمد عزمت ام نايف على القهوة وما صدقت


ام نايف


قالت منيره: يوم شافت ام نايف داخله عليهم هلا والله بام نايف وسلمت


عليها


وقالت لها باروح ادق على نوف اخليها تجي مادامك عندنا


وفعلن خمس دقايق ونوف محضرة وجالسه هي ومنيره واشواق و وضحى وهات


يا حش بالمدرسات


ام نايف تسأل ام محمد: الا وش اخبار ام طفله من زمان ما مريتها


قالت ام محمد : ان شاء الله انهم بخير بس العجوز صارت ما تقدر تمشي


صارت تحبي تقولين صارت بزر والله ان طفله تقطع قلبي بين هالام المريضه


العاجزه والابو الشايب اللي ما يندرى وش سالفته ولا منين هو من يوم

سكن في هالحوش وهو محيرني


ام نايف: تسأل الا هو كم له سنه بها الحوش


ردت ام محمد : والله مدري بس من 18 سنه جاب زوجته وبنته وسكنهم


بهاا لخرابه ولا احد يدري وين كانو ساكنين


ام نايف :بشرافه وفضول ماعمرتس سألتي ام طفله وش سالفتهم وين كانو

قبل لا يجون


ردت ام محمد وقالت :والله يا ختي انا ما احب اسأل اللي يبي يقول

يقول من نفسه



واذن المغرب وقطع عليهم الاذان الكلام


وقامت ام نايف وراحت بيتها بعد ماخذت وعد من ام محمد ان بكره


السهرة عندهابالبيت لان اخوها ابو عبد الله رايح للديره


ام نايف ارمله وعندهانايف 18 ونوف 16 وبسمه 10وساكنه هي وامها عند


اخوها ابو عبد الله هو وزوجته وعياله




************************************
*******************************
*********************************


في اليوم الثاني



دقت طغله بيت ابو محمد وفتحت وضحى الباب يوم شافت طفله قالت: ياهلا

ياهلا والله ادخلي ادخلي حيا الله من جانا


دخلت طفله وهي متستره بعباتها وغطاها و وضحى تقولها: اكشفي ترى


ابوي واخو ي ماهم فيه


نزلت طفله طرحتها وخلتها على كتوفها وجلست بمجلس الحريم اللي كان

عباره عن جلسه ارضيه


قالت لوضحى : وشلونس يا وضحى وش مسويه بالدراسه


ردت عليها وضحى: الحمد لله ماشي الحال بس صعبه الدراسه من دونس


انتي ليش تركتي الدراسه يا طفله حرام والله كنت اشطر وحده فينا


تنهدت طفله وبان بملامحها الالم والحزن


وقالت لوضحى : بلله مامليتي من كثر ماسألتيني ها السؤال انا مليت



منكثر ما اجاوب عليه كيف تبيني اروح للمدرسه وابوي وامي بها



الحاله قولي


ابوي حاله هين يقوم بنفسه بس امي يبيلها احد يراعيها على طول



الله وكيلس ماصدقت على الله انها نامت عشان اجي اشوف امس وش تبي مني


الا على طاري امس وينها بلله روحي استعجليها انا مقدر اطول عن


امي


قامت وضحى وقالت :لها ابشري انا كم عندي طفله هي وحدة بنت جيرانا الله




يعيني عليها وجت بتطلع الا هذي امها داخله عليهم


وسلمت السلام عليكم هلا والله بطفله فزت طفله بسرعه ومشت لحد ام محمد

وسلمت على راسها




وقالت لها: هلا فيس ياخالتي وشلونس وشلون عمي ابو محمد ان شاء الله


كلكم بخير



ردت عليها ام محمد: يارب لك الحمد كلنا بخير بشريني عن امس عساها


احسن عسى عيونها اشوى



ردت طفله بهم: لا والله الا كل يوم احس اانها اردى من اللي قبله بس


الشكوى لله وداها ابوي قبل مده بس قالو ان عندها انفصال بالشبكيه


بالعين اليسار واليمين فيه مويه بيضا وانها محتاجه عمليه بس هي عيت


تسويها حتى القطرات اللي صرفوها لها عيت علي انقط بعيونها تقول

يتكحل وبتطيب عيونها


ام محمد تبي تغير مزاج طفله قالت لوضحى : يا بنت امس يومنا رحنا


للسوق وشفتي الجلابيه الورديه وقلتي لي يمه هذي تليق لطفله ابغى



اهديها ياها



روحي جيبيها هي والتنورة الجنز اللي بعد استحليتيها لطفله يلله



فزي



طبعا وضحى نطت عيونها ونا ظرت بأمهاوكأنها تقول وش تقولين يمه


انا ما سويت شي من اللي قلتيه الا انتي اللي شريتهن ماهو انا


بس بلحظه فهمت ان امها ماتبي تحرج طفله


وطارت على غرفة امها وجابت الجلابيه والتنورة و العباه ومدتهن لطفله


وهي داخله بالدور: طفله تصدقين انا من شفت الجلابيه



وانا اقول هذا اللون مايليق الا على طفله والتنورة اشتريت وحده لي


وحدة لس يللله من قدس طقمت انا وانتي




طفله كانت مرررررره محرجه منهم وقلب لونها احمر من الاحراج وقامت


وحبت راس ام محمد



وقالت: والله ياخالتي اني خجلانه منكم كل ما رحتو للسوق تجيبولي معكم



حاجه او اكثر بصراحه احس اني مكلفه عليكم



ام محمد تمسح على شعر طفله الطويل جدا اللي دايما وهو مجدل بظفيره


وحد ه طويله ومرتبه


وتقولها: انتي وحده من بناتي ولا عاد اسمع منس هالكلام اختس وضحى


واشتهتلس هاللبستين ما فيها شي



يلله انا بقوم باروح عند جارتنا ام احمد بمر اسلم عليها تبن شي


يابنات انا ماشيه


جلست وضحى وطفله يسولفن


وانضمت لهن اشواق اللي سألت طفله: الا يا طفله انتم وشلون ساكنين



بيتكم ذا والله اني اخاف لمن امي ترسلني لكم





اولا كبير وغر فتكم باخر الحوش بالزاويه



ثانيا كله سيارات كبيره ومعدات ومافيه مكان فاضي الا الدرب اللي



تمشون فيه مابين غرفتكم والباب اللي يا طووووووله





وكله كوم وبيتكم في الليل وظلامه كوم ثاني يخووووووووف



قرصت وضحى اختها اشواق وهي تهمس لها خلاص عيب




قالت اشواق وهي تفرك مكان القرصه:ااااااييي وش سويت ليش تقرصيني



قالت طفله :خليها يا وضحى ترى ما قالت شي وهي صادقه والله اني اموت


خوف احيانا وذاتا بالشتا بررد وظلام



واخس شي لا خلص كاز الدفايه ورحت اعبي الجالون من الحوش يارررررعب


ماهو طبيعي



بس وش اسوي هذا حياتي وهذي مقدرة ابوي الله يخليه لي ولا يحرمني منه



وقامت طفله ولبست عباتها وشالت الكيس حقها وقالت للبنات: يله


سلام يا حلوات


وطلعت والبنات واقفات ورى الباب يشوفنها لين وصلت باب بيتهم






************************************************** ********** *******



**


في نفس الليله ابو محمد طالع من المسجد سمع احد يناديه : يالأخو


لحظه لو سمحت



التفت ابو محمد للرجال اللي ناداه وقال : سم تامر بشي يالأخو



الرجل:السلام عليكم


ابو محمد :عليكم السلام


الرجل :بغيت اسألك عن رجال اسمه بادي بن سرور ال....


ابو محمد : اي وش فيه


الرجل ابي اعرف وين ساكن


ابو محمد خاف على بادي لأنه عارف انه ممنوع يسكن عائله بحوش تابع


للبلديه سأل الرجال: وش تبي منه



الرجل :ابد الله يسلمك بس بيني وبينه سالفه خاصه ومااعرف بيته


ابو محمد مسك الرجال من يده وهو يمشي معه وقال: اقلط معي خل نقهويك



واناديلك بادي


الرجال : تسلم والله بس انا مستعجل دلني بيته



ابو محمد : والله ان عشاك الليله عندي وبادي لاحقن عليه وهو يفكر انه


يخلص جاره بادي من الرجال ومن انه يدل بيته



استسلم الرجال وقال والله ماتكلف على روحك انا ماشي الليله ل بيتي بس


جاي اشوف بادي بشغله ضروريه


ابو محمد : ماني متكلف عشى بيت ويله خل نمشي عن البرد وهو يلف


نفسه بالبشت الصوف


وصل ابو محمد هو وضيفه للبيت ودخله للمجلس ودخل وشاف ام محمد


بالمطبخ وهي تقلب بالجريش وسلم عليها


ابو محمد : الله وش هالزين وش انتي لابسه يابنت وهو يبتسم



ام محمد وهي محمره من الخجل قالت: هلا والله من معك اسمعك ترحب وتهلي


ابو محمد : معي ضيف هاتو القهوة والقدوع وجهزو العشا ترى بيتعشى معي


رجالين ولا تنسون اللبن (( عاشق لبن ))



وراح وما امداه يوصل للمجلس الا رجع ثاني للصاله وشاف بنته شيهانه



وهي فزت وقامت



شيهانه : هلا والله ونطت تحب راسه



ابو محمد: وين اخوس محمد


شيهانه : توه راجع من برى اناديه لك



ابو محمد : اي والله يا بنتي قولي له يروح بيت بادي ويقوله ان ابوي



يبغاك في مجلسه ضروري يله بسر عه يا يمه



راحت شيهانه لأخوها محمد وعلمته باللي يبيه ابوها




و فعلا راح ودق الباب على بيت بادي وطلع له بادي وعرف ان ابو محمد




يبيه



بس ما فكر ابدا ليش يبيه ولو درى وش باأنتظاره ما طلع من بيته ابد






************************************************** ********** ******

انتهى الجزء الاول اتمنى منكم


ان تقيمو عملي وان تسعدوني بردودكم اختكم شبيهة امي



الجزء الثاني




في مجلس ابو محمد



محمدرجع عند ابوه وقام يقهوي الضيف ويسمع كلام ابو ه مع الضيف


ابو محمد سأل محمد : ناديت بادي


محمد ايه وقال انه بيجي هالحين


الضيف : على كذا هو جاركم وساكن قريب منكم


وينه عن حوش البلديه اللي مقابلكم



كان محمد بيرد بس ابوه بنظرة منه خلا ه يسكت


ابو محمد: لا وينه وين حوش البلديه و بعدين ليش مشغل بالك هالحين يجي

وتاخذ العنوان منه


دخل عليهم بادي وهو يسلم بصوت عالي ويوم شاف الضيف وهو يصنم وتتغير


ملامحه




ابو محمد ما فاته ملامح بادي المتغيره سلم بادي على الضيف ببرود


وحذر


الضيف يوم شاف بادي فز وعلى وجهه ابتسامة فرح وبنفس الوقت مرتبك


وسلم على بادي بحراره واخر السلام ضمه قوة



وهو يقول: هلا والله بريحة الغوالي هلا والله بالنسيب وشلونك وشلون


اهلك


بادي يرد عليه ببرود : هلا فيك يا ابو مساعد وشلونك انت وشلون من يعز


عليك


بادي وهو يلتفت لبو محمد وهو ياشر على ابو مساعد : هذا نسيبي


كان ماخذ اختي طفله اللي توفت الله يرحمها :


رد ابو محمد :يا هلا و يالله ان تحييهه


وقام لأنه حس ان في سالفه بين بادي وابو مساعد


ابو محمد :دقايق وراجع خذو راحتكم وهو يسحب ولده محمد معه


ابو مساعد وهو يقرب من بادي : شخبارك يا بادي وشي احوالك عساك


بخير ونعمه وشلون مرتك ترفه عساها بخير


بادي: الحمد لله ما نشكي من باس


تردد ابو مساعد بس تكلم بصوت مخنوق : بنتي شلونها عايشه والا ماتت


ولحقت امها


بادي قلبه رقع ورجف وحس ان الدم جمد بعروقه من سؤال ابو مساعد


بادي : توك تجي تسأل بعد كم سنه توك تذكر بنتك



مالك بنات بنتك اللي تكلم عنها ماتت من يوم ما ماتت امها وتركتها


باالمستشفى ولا سألت عنها


ابو مساعد وهو منهار : ماتت وانا كنت جاي ومتأمل انها عايشه عندك



وانت ربيتها


مسح دموعه وهو يقول : اختك لها كمن شهر وهي تزورني في المنام


وتقولي اتقي الله في بنتك اتقي الله



بادي :معليك يارجال تراه حلم لا يجي في بالك



الا مساعد وينه وش اخباره سمعت انه ماشاء الله صار ضابط في الحرس


الوطني


ابو مساعد : اي والله الله يخليه لي والله انه رجال طالع عليك يابادي في



كل شي يذكرني فيك كثير تقال انه ولدك انت ماهو ولدي انا



بنفس الوقت في جهه ثانيه من البيت ام محمد تنادي بناتها يساعدونها


على تجهيز السفره وحده تسوي السلطه والثانيه ترتب الفاكهه والثالثه


ترتب السفره في المقلط وام محمد عليها بس تغرف الاكل وطبعا زادت


اصناف سريعه تتقدم على العشا دخل ابو محمد المقلط وشاف السفره


مرتبه وعامرة بمالذ وطاب بس فيه شي ناقص



نادى وضحى وسألها : وين اللبن لا تنسين بسرعه طيري جيبيه



وراح المجلس وقلط ضيوفه وتعشو وشربوا الشاي بعد العشا وقام ابو


مساعد بيمشي سأله بادي : الا انت عندكم تلفون


ابو مساعد : اكيد خذ هذارقم بيتي



ابو محمد : يرجال ترى عطلة الربيع جايه وحنا بنخيم كان تجون معنا


للبر

ابو مساعد : والله انها ماهي بشينه تراني خويكم ((عاشق للبر))



بادي : انا والله ما قدر المرة تعبانه ماهي بحال بر وانا مقدر اخليها

لحالها


ابو محمد: لا تشيل هم يابن الحلال ام محمد بتهتم فيها هي والبنات


انت بس خاونا والله ان تستانس انت واهللك



بادي وهو يقوم : يصير خير يله تمسو على خير



قام ابو مساعد معه وابو محمد


ابو مساعد : يله ارخصو لي انا بسري (( ساكن في مدينه ثانيه))الليله


لهلي يله امنتكم الله ونشوفكم على خير


بادي وابو محمد : في امان الله






راح بادي لبيته وهو يجر رجليه جر من الهم والكدر وكل تفكيره هذا


وش جابه وش اللي ذكره فيني انا نسيته من 18 سنه ليش الحين رجع ليش


ودخل الحوش وقف يفكر بالسبب اللي قاله ابو مساعد انه له فتره زوجته

طفله تجيه بالمنام وتسأله عن بنتها وهو غرقان بالتفكير سمع

بنته تناديه


طفله : يبه علامك واقف بالبرد



بادي : ولا شي يابنتي بس توني جاي من عند ابو محمد امتس وشلونها


عسى تعشت واخذت علاجها



طفله : ايه الحمد لله بس احسها تتعب كل يوم اكثر من اللي قبله



بادي : يعين الله يابنتي امتس هاذي من اخذتها وهي دايما مريضه بس




ماشاء الله عليها صبورة ما عمرها اشتكت دايما حامده ربها وشاكرته





************************************************** ********** ********************************************8

بعدها ب3 ايام ام طفله تعبت مررره جتها صخونه شديده مانفع معها اي



شي


وداها بادي للمستشفى كان شايلها زي الاطفال من كثر ماهي هزيله



وقليله
ما كانت واعيه من السخونه الشديده تتنافض



طفله تبكي لأنها اول مره تشوف امها بذا الوضع دايما تتعب بس ماهو



زي كذا


دخلو الطورائ وحطها بادي على سرير واخذنها الممرضات وبادي



متابعهم هو وطفله جا الدكتور واستلم حالة ام طفله وعلى طول امر



الممرضه تحط لها مغذي وطلعوها غرفة التنويم وحطو لها جهاز تخطيط


الفلب لن نبضها كان ضعيف مررره



ولحق بادي الدكتور ومسكه من من كتفه عشان يلتفت له


بادي : طمني يا دكتور انا خايف عليها طمني بالله عليك



الدكتور: ماتخفش ياوالدي احنى دلوئتي بنديها الدوا عن طريق المغزي



وبنعملها تخطيط للقلب



بادي: ليش تخطيط للقلب يادكتور




الدكتور : مافيش حاجه بس النبض عندها ضعيف عاوزين نتابع النبض



ونشوف حيستمر كده والا مع الادويه حيتحسن



عموما هي عندها التهاب شديد اوي في الشعب الهوائيه وحنديها موسع



للشعب مع الاكسجين



بادي : شكرا يا دكتور





الدكتور :ربنا يطمنك عليها استازن انا دلوأتي


راح بادي للغرفه اللي منومه فيها ام طفله دخل وشاف طفله واقفه على


راس امها وتقرا عليها قران





ناظر فيها واشر لها اطلعي بهزة من راسه




طفله: بشر يبه وش قال الدكتور



بادي : الدكتور طمني الحمد لله على امتس



طفله : ليش ركبوا لها ها الاجهزه وهي تأشر على جهاز تخطيط القلب و


كمام الاكسجين


بادي : الدكتور يقول انه بيتابع نبضات قلبها لأنها ضعيفه




دمعت عيون طفله وحطت يدها على فمها ماتبي تصيح وتزيد هم ابوها


ورجعت تجلس عند راس امها وهي تقرا قران تبي تطمن نفسها بالقران



طلع بادي من المستشفى والجو كان بارد جدا كان اول يوم في


المربعانيه


تلطم بشماغه ولف نفسه بجكيته البني القديم اللي مايرد البرد وصار

يمشي





ويمشي يمكن المشي في ها لجو البارد ينسيه شوي من همه لمن وصل للحاره


اللي هو ساكن فيها


سمع اذان المغرب وتوجه للمسجد وصلى جماعه وبعد ماسلم تلفت يدور


شخص نا ظر مالقاه



وهو طالع من المسجد مسكه ابو محمد وسلم عليه


ابو محمد : كيف مرتك يا بادي


بادي في باله سبحان الله يها لرجال كل مافكرت فيه او ابيه ألقاه


قدامي : تعبانه ياابو محمد وتعبها هالمرة غير عن كل مرة


ابو محمد : عين خير يا رجال تلقاة برد ويروح مع الادويه


بادي: ياليت انا حاسه هالمره تعبها كايد والله اني يوم شلتها حسيتها


تودع


اني طول الطريق للمستشفى وانا اشهدها



ابو محمد: لا اله الا الله الله يطمنك عليها ومسك يد بادي وسحبه معه

لبيته




ودخلو بيت ابو محمد


ابو محمد : تعال خل نتقهوى ونشرب لنا شين دافي


بادي: يارجال من له نفس


ابو محمد : اجلس والله ماتطلع لمن تعشى وطلع من المجلس وخلى بادي


يهوجس بلحاله


************************************************** ********** ************
ابو محمد دخل وطلب من ام محمد قهوة وحليب بالزنجبيل وقالها سوو

لنا عشا ترى بادي بيتعشى معي الليله


ام محمد : ابشر من عيوني



ابو محمد : تسلمين ياغاليه


ام محمد : الا وش اخبار ام طفله



ابو محمد : والله لو تشوفين حال بادي مسكين غادي وجهه اسود من الهم

يقول انها تعبانه مررررررررره وانه يحسبنها تودع


ام محمد : يعزي لطفله والله ان تجن لو صار لأمها شي


ابو محمد : وين البنات خل يجن يساعدنس



ام محمد : فوق اللي تذاكر واللي تكلم واللي نايمه


ابو محمد : من اللي نايمه


ام محمد: وهي تتبسم : معليه منيرة تعبانه وعشان كذا خليتها

وبكره ماهي رايحه للمدرسه


ابو محمد: لا سلامتها يله انا بروح عند الرجال لا تبطون علينا بالقهوة


وضحى نزلت وهي تركض هربانه من شيهانه


شيهانه بصوت باكي : يمه شوفي وضحى


ام محمد : وش فيها وضحى


وضحى : والله يايمه ماسويت شي بس بنتس مدلعه ما تبي تعلم تبي كل شي

على الباردالمستريح


ام محمد وهي تجهز صينية القهوة وتمدها لشيهانه: روحي وديها عند باب


المجلس ودقي الباب على ابوس بسرعه ولا جيتي نتفاهم



وضحى : يمه انا ابيها تتعلم مومعقوله ماتعرف تسنع نفسها عند. الا يمه


من عند ابوي ؟


ام محمد:عنده ابو طفله



شيهانه وهي داخله المطبخ: يوووووة عشانها الكبيره ماتكلمينها


ام محمد : وبعدين تراكن عورتن راسي والله ان مامشيتن من قدامي لأوريكن


طلعت شيهانه وهي تتحلطم وصدمت بمحمد وهو داخل المطبخ


محمد: يمه ابوي يقول يبي بندول وماء بسرعه


ام محمد: ليش وش فيه ابوك


محمد: لا ماهو لأبوي بادي جارنا مسخن وابوي قال يوديه للمستشفى وعيا

يقول مايبي


ام محمد عطت محمد البندول وطلعت تصلي في غرفتها


************************************************** ********** ***********************************
*في المستشفى طفله جالسه عند راس امها وتقرى عليها وتدعي من كل قلبها


ان الله يشفي امها وهي على ذا الوضع امها كانت تهمهم وتهذي


ام طفله: باد ي بادي انت هنا تسمعني


طفله: يمه انا جنبس هنا وهي تمسك يد امها وتبوسهاوامها مستمره في

هذيانها


ام طفله : بادي لازم ترضيها روح لطفله ترى القطاعه ماهي زينه



طفله تقرب من فم امها تبي تسمع امها وش تقول والام مستمرة وغرابة


طفله تزيد امي وش تقول ماني فاهمه ؟؟؟؟؟


ام طفله :بادي طفله ماتستاهل منك اللي تسويه فيها را ضيها حرام


عليك


ام طفله تنتفض وهي تقول : وديها يابادي وديها لا تيتمها مايجوز خاف

الله


طفله وهي تشد على يد امها وهي تناديها يمه يمه وش تقولين مافهمت


يمه اصحي الله يخليس لا تخوفيني بس امها سكنت من دون حركه نايمه وماتحس


بشي قربت من امها تتحسس وجهها وتبوسها وهي تدعي ان الله يخلي لها



امها

يايمه ارجعي كافي ابجلس معك لو لحظات



واقبل ايدك ورجلك وافرش لك رمش عيني



يايمه ما تحملهم يقولوا فات ما قد مات


تعالي غيري هالقول واطيعك باقي سنيني


يايمه ارجعي تكفين وطفي شمعة الآهات


ابيك انتي ولا غيرك على موتك تعزيني


وضميني وداويني مثل ما كانت الهقوات


ما ابي احدن يواسيني ابيك انتي تواسيني


دخيلك بس لا تبكي اذا شفتي بي الدمعات


انا مقوى ابكيك اذا انتي تبكيني ..



((منقول ))
-------------------------------


بادي راح لبيته والهم كاسيه ومايدري وش يسوي بزوجته المريضه شايل هم

قد الجبال وكل ما فكر بطفله تنهد وزفر آه بعد آه من حر جوفه



ونام وهو يفكر ببنته وزوجته

بادي
يابادي
وش صارلك



اخبرك اقوى من كذا




اذكر الله

خاف الله في نفسك اللي انت قاعد تسويه مايجوز ارحم نفسك





واتقي الله في طفله لازم تسنعها لازم






طفله ماهي حمل بهدله












ترفه ماتت














لازم تقوم هالحين وتشوف بنتك وتصلح غلطتك









الحق يابادي ترى الموت مايمهل الحق يابادي

















انتفض بادي وفز من نومته وهو يستعيذ بالله من الشيطان وسمع


الله أكبر، الله أكبر، الله أكبر، الله أكبر
أشهد أن لا إله إلا الله، أشهد أن لا إله إلا الله .
أشهد أن محمداً رسول الله، أشهد أن محمداً رسول الله .
حيً على الصلاة، حيَّ على الصلاة .
حيَّ على الفلاح، حيَّ على الفلاح .
الله أكبر، الله أكبر .
لا إله إلا الله .



وقام للصلاة وهو في باله الحلم اللي شافه ووتذكر تفاصيله وعرف ان

اخته جته بالمنام رساله من رب العالمين دخل المسجد وصلى وتسنن

واستخار في امر بيسويه وطلع من المسجد واخذ فطور وراح للمستشفى

عشان يشوف ام طفله وطفله


دخل الغرفه اللي فيها زوجته ولقى طفله جالسه على كرسي جنب سرير امها

وهي متلفلفه بعباتها وراسها نازل على صدرها دليل انها نايمه وبعمق



هزها بشويش ونادها :طفله قومي يله قومي يا امي انتي



فزت طفله وقامت على حيلها وشافت ابوها واقف جنبها وقربت من عنده

وحضنت ابوها وقامت تصيح


بادي وهو يمسح على راسها يقولها :ليش البكا ترى امتس طيبه مافيها شي

امسكي نفستس يا امي


طفله : والله البارح خفت عليها قامت تهذي وتقول كلام كثير واخر شي صارت

تتنافض وماني قادر ه على شوفتها بذ الوضع امي مره تعبانه


حاولت افهم كلامها بس عرفت اها تهذري تقول يابادي استسمح طفله

وراضيها هذا اللي فهمته


مسحت دموعها وهي تناظر ابوها وتشوف ابوها نظراته ذبلانه وشكله كبر


الشيب مغطي لحيته وخطوط التجاعيد واضحه وكتوفه نازله كن فوقها حمل

كبير مسكت يد ابوها وجلسته على الكرسي اللي كانت قاعده عليه




وبابتسامه شالت كيس الفطور اللي هو عباره عن سندويشات وعطت ابوها

وحده هوشافها تمد يدها له بالسندويشه رد يدها وقال : ولله مالي نفس

اكل انا جايبه لتس



جلس بادي يناظر بنته وعزم انه ينفذ اللي براسه شافها صغيره وحس انه


لازم يعجل خاف عليها من هالدنيا لازم يدعس على قلبه ويقوم باللي


نواه قام ومسك يد طفله يله امي بمشي انتبهي لعمرتس انا يمكن

ماأقدر امرتس الليله عندي مشوار


طلع بادي من الغرفه وراح للدكتور مالقاه وطلع من المستشفى

*********************************************


في بيت ابو عبد الله اخو ام نايف ام عبد الله جالسه بالحوش وتقهوي

عمتها ام زوجها جتهم ام نايف وهي توها داخله البيت كانت

بالسوق شاريه قطع قماش بتفصلهم لها ولأمها وبنتها نوف


ام عبد الله : ماشاء الله عليتس يا ام نايف رحتي للسوق وما علمتيني


ا م نايف : لازم يعني اعلمتس


ام عبد الله : لا بس شوفي يمكن ابي اروح يمكن اوصيتس على شي




ام نايف : ابشري المره الجايه اعلمتس



الجده: وين ابو عبد الله



ام عبد الله : مسافر من يومين وقالي انه رايح للرياض




ام نايف تغير وجهها وانعفس حالها



الجده : الله يجيبه بالسلامه



**********************************************


في مزرعة نخل كبيرررره و بجوارها بيت كبير له واجهه من الحجر كان


يقف ابو مساعد واقف عند النخل ويكلم العمال ويعلمهم كيف يهتمون

بالنخل


وقف عند اول نخله زرعها وهو يتأمل طولها وجمالها


ياسبحان الله هالنخله زرعتها على حياة طفله الله يرحمها وكانت بركه


الحمد لله مزرعتي من احسن المزارع واكبرها والسبب فكرة طفله الله


يرحمها هي اللي شارت علي اشتري هالارض وازرعها نخل



قطع عليه تفكيره صوت سياره دخلت ا لمزرعه شاف مساعد



ينزل من السياره راح يمشي له ومساعد كان لابس لبس الحرس الوطني


اللي هو بدله عسكريه عليها شماغ وعقال مثبت عليه شعار الحرس


الوطني وهو سيفين ونخله وتحتهم عبارة الحرس الوطني وكان يتميز



بالوسامه وسماحة الوجه


مساعد:السلام عليكم يابوي



انحنى على يد ابوه وهو يقبلها



ابو مساعد : وعليكم السلام غريبه يا ولدي طالع بدري اليوم



مساعد : الله يسلمك امي مزنه تبيني اوديها للمستشفى



ابو مساعد : اي نسيت هي علمتني واحسبنها بتروح مع اخوها





مساعد : هي البارح قالت له وانا كنت موجود وهو تعذر مايقدر


يستأذن من عمله وتبرعت انا اوديها




ابو مساعد : الله يجزاك خير يا ولدي

مساعد: وش دعوى تراها بحسبة امي يله توصيني شي يالغالي
ابو مساعد : سلامتك
وراح مساعد يمشي باتجاه البيت بس وقف لما سمع ابوه يناديه

مساعد: سم يا بوي


ابو مساعد: سم الله عدوك بس البارح شفت خالك بادي



مساعد وبكل فرح واهتمام : والله وش اخباره ووينه ليه قاطعنا



ابو مساعد : يا ولدي خالك كبر واني يوم شفته فجعني شكله


مساعد : ليه ما اخذتني معك



ابو مساعد :شوف يا مساعد انا وخالك بينا خلاف من سنين بس امك الله


يرحمها حاولت تقرب بينا بس هو طول عمره ما يبيني كان معارض


زواجي بامك وجلس سنين مقاطع امك وخفت لمن يشوفني يصدني بعد

هالسنين الطويله




مساعد : ليه يابوي كان خالي بادي معارض زواجك من امي



ابو مساعد :لاني من قبيله وامك من قبيله ثانيه





شوف يا مساعد يمكن الاسبوع الجاي اروح له حاله ما اعجبني وابيك

تخاويني

مساعد : ابشر يا غالي يله تأخرت على امي مزنه



**********************************

راح بادي ومر ابو محمد في محله







بادي : السلام عليكم



ابو محمد : وعليكم السلام حيا الله بادي



بادي : ابو محمد بغيتك بسالفه
ابو محمد : آمر يا بادي محتاج شي

تراي اخوك واللي تبيه انا حاضر


بادي: تسلم الله يرضى عليك بس بغيت سيارتك بروح لنسيبي يوم



وارجع وابيك تخلي ام محمد تمر طفله بالمستشفى وتراها امانه حتى

ارجع


ابو محمد : السياره وابشر بها وطفله بنتي ولا تشيل همها روح خلص


امورك ربي يسرلك

بادي : شف يابو محمد عندي شي بقوله لك وابيه يكون امانه عندك ان


حصلي شي انت المسؤول بعدي عن بنتي طفله



ابو محمد تحفز وشد نفسه وجلس با استقامه : آمر يا بادي



بادي : بنتي طفله تراها ماهي بنتي


ابو محمد طارت عيونه وفز من جلسته :ايشششششششششش


ابك انت وش تقول


بادي : اللي سمعته طفله بنت اختي المتوفيه وانا ربيتها وخليتها


بنتي حتى بالاوراق الرسميه



ابو محمد : وابوها راضي




بادي : لا


ابو محمد : ليش


بادي :لأنه مايدري


ابو محمد : ما ني فاهم ليش مايدري ان بنته عندك


بادي : لأنه يحسبها ميته

الجزء الثالث




في بيت ابو محمد


وضحى : يمه وش فيتس شكلتس تعبانه


ام محمد : اي والله اني حاسه بجسمي مثل الشوك




جت وضحى ولمست جبين امها لقتها مسخنه


وضحى : يمه انتي عليتس حراره قومي روحي لغرفتس و انا بسوي




لتس مره واجيب معها بنادول




ام محمد وهي يالله تقوم منكثر ماهي تعبانه




طيب لا تنسين شوفي الغدا سويته لا جى ابوتس غديه




**********************************


ابو طفله اخذ سيارة ابو محمد وراح وكله تصميم انه يبلغ ابو مساعد عن وجود طفله



ماشي بالسياره وسرعته كل مالها تزيد




نسى نفسه ورجله ضاغطه على البنزين



كانت عيونه تناظر لبعيد كل تركيزه وش بيقول لأبو مساعد وشلون يبي



يبرر له ماله عذر




ندمان ومتحسف انه حرم ابو مساعد من بنته بس هو معذور غلب عليه


الابوه وشعور انه يصير اب



رجعت به الذكرى لورى 18 سنه


************************************************
ام نايف جالسه بغرفتها وتهوجس



ياربي ليش ابو عبد الله راح للرياض معقوله راح له


دخلت عليها نوف


نوف: يمه ليش ماجيتي تعشين



ام نايف :مالي نفس اهم شي امي تعشت



نوف : ايه تعشت ونامت


ام نايف: نوفه تكفين هاتيلي من خزانتي بندول مصدعه وراسي


بينفجر


نوف: يمه انتي فيتس شي اول مره من فتره طويله اشوفتس بها الشكل




ام نايف : مافيني شي بس الصداع هلكني


راحت نوف تفتح الدولاب وشافت صوره قديمه لها ولأبوها كانت الصوره



الوحيده لأبوها التفتت لامها


يمه ابوي شلون مات



ام نايف دمعت عيونها وجتها رجفه : نوفه كم مره قلت لتس ابوتس


صارعليه حادث ومات




نوف: الله يرحمه تكفين يمه ابي هالصور ة تكفين وهي ترفع الصورة



توريها امها


ام نايف : انتي اللي تكفين عطيني البنادول واطلعي عني ابي انام



************************************************** ********** ******
بيت ابو محمد


ابو محمد دخل البيت وهو شايل هم بادي وبنته والقصه العجيبه


اللي قالها بادي له

وضحى : هلا باابوي الغالي وهي تمد تاخذ شماغ ابوها



ابو محمد : هلا ببنتي امتس وينها



وضحى : امي نايمه بغرفتها



ابو محمد : عسى ماشر لا يكون تعبانه




وضحى : شوي عليها سخونه وسويت لها مره واخذت بنادول ونامت

ابو محمد : يله انا طالع اشوفها






دخل ابو محمد غرفته ولقى ام محد تصلي استناها تخلص


ا م محمد خلصت صلاه وهي تصفط شرشفها



حياك الله متى جيت



ابو محمد توني داخل البيت الا وضحى تعلمني انتس تعيبانه


ام محمد : الحمد لله الحين احس نفسي احسن



ابو محمد : الحمد لله واذا بغيتي وديتتس للمستشفى




ام محمد: لا ماله داعي عارفه وش فيني



وابي منك البشاره تراي حامل



ابو محمد : لا اااااااااااااااالله يبشرتس بالجنه بس انتبهي على عمرتس

خلي البنات يساعدنتس



ام محمد : لا توصي حريص مع اني والله احس الصخونه هدتني



ابو محمد : بكره نروح للمستشفى تراجعين ونزور ام طفله


ام محمد : ان شاء الله






*******************************************

قبل 18 سنه

في مستشفى بسيط التجهيز ومتواضع الخدمات


دخل بادي ومعه ابو مساعد وهم شايلين طفله وهي تنزف



جتها الولاده بالبيت وحاولت جارتها تولدها بس الولاده تعسرت ونزفت الى


ان غابت عن وعيها




جارتها نادت زوجها ابو مساعد وعلمته وقالت له لازم توديها المستشفى هالحين يا تلحق عليها والا تموت


اخذنها الممرضات وودوها على طول غرفة العمليات




وابو مساعد وبادي واقفين بالممر ووجيهم مسوده من الكدر والهم


طلع الدكتور ووجهه يقول ويعبر



اقبل عليه ابو مساعد : بشر يا دكتور



الدكتور هندي وهو يهز راسه ويفرك ايدينه ببعض من الخوف : مريض في موت وبيبي واجد تأبان




ابو مساعد : ابك انت وش تقول






الدكتور:هزا مريض يجي تأبان نزيف كتير انا مايسوي موت






مسكه ابو مساعد ورجفه بالجدار اللي وراه ليش تقول فيه موت هاه


ليش طفله ماماتت



بادي انت تسمع وش يقول التفت على بادي




لقاه جالس على الارض ودموعه على خده ويشاهم كنه بزر



ابو مساعد بصراخ : ليش تصيح ليش علمني هاه




ترى ما ماتت اكيد حرمتن ثانيه اللي ماتت




بادي يناظر في ابو مساعد وشافه ثوبه دم وماعليه شماغ وازارير ثوبه



مفتوحه وعيونه ماترمش مصدوم ولاهو قادر يصدق بوفاة طفله زوجته ام ولده



بادي :اذكر الله ياابو مساعد قل انا لله وانا اليه راجعون




مسكه وضمه بقوه قل لا اله الا الله وابو مساعديتفلت منه وهو يصرخ


اقولك ما ماتت انت تفهم والا لا


خرج سرير من غرفة العمليات وعليه طفله مسجاه بغطاء ابيض



والممرضه تهز راسها من التأثر شاف ابو مساعد السرير وعرف انها



طفله ركض ومسك الشرشف الابيض ورفعه شاف طفله نايمه كأنها



نايمه مبتسمه او يتهيأ له انها مبتسمه


بس باهته مافيها اثر للحياه كنها شمعه وانطفت زالت الروح وبقي جسد



ابو مساعد : قومي طفله قومي شوفي بادي شوفيني انا




لا تروحين وتخليني انا ومساعد تكفين



بادي ماقدر يشوف ابو مساعد بها الحاله




بادي : الله يرحمها ياابو مساعد امسك نفسك تصبر وانا اخوك



ابو مساعد راحت طفله يابادي راحت الغاليه




بادي : الله يصبرنا على فراقها الحمد لله ان البزر ما مات احمدربك



انه عايش والله يعينك على تربيته



ابو مساعد: ما ابيه ولا ابي اشوفه ذبح طفله ما ابيه



بادي : استغفر ربك انت وش تقول



دفه ابو مساعد وهج من المستشفى




ثالث يوم العزا




بادي: يابو مساعد لازم تروح تشوف بنتك تراها تعبانه يمكن ما تصبح




ابو مساعد : احسن ليتها تموت وتلحق امها




ببادي :استغفر الله يارجال وش جاك ترى مالها ذنب ربي اللي كتب انها



تعيش وامها تموت



ابو مساعد يصد عن بادي : تكفى يابادي مالي قدره لعاد تجيب


سيرتها



بادي : على الاقل شفها يمكن يلين قلبك



ابو مساعد : انت ماتقول انها تعبانه وانها يمكن تموت وشوله

اشوفها ما ابيها ما ابيها



بادي : سميها على الاقل




ابو مساعد قام وهو معصب



: يا ابن الحلال ماااااابيهاا فكني يا اخي ترى ان رحت لها يمكن


اذبحها تغير صوته وبانت دموعه : تراها ذبحت امها تبيني اغصب



روحي والله ما اقدررتكفى فكني

وطلع من البيت




بادي شاف حال ابو مساعد ومايدري وش السواة














راح للمستشفى وراح للحضانه وطلب يشوف بنت اخته




طفله ضئيلة الحجم صفراء اللون مغمضة العينين سريعة التنفس




ملفوفه بقماش ابيض تحرك فمها وكأنها ترضع





حملها بين يديه واذن بأذنها واقام كان يذكر الله ويتأمل


خلقه ماروع هذه المخلوقه


مشاعر جميله تجتاح بادي لا يريد ان يترك الصغيره ولكن الممرضه طلبت


منه الخروج وان يتم اوراقها الرسميه


خرج من الحضانه وهو لا يعرف مالعمل فابو مساعد رفض طفلته




والاجراءات لابد ان تتم خرج وتوجه الى بيته


ترفه:بادي وينك من الصبح وانت برى




بادي : رحت لأبو مساعد ابيه يشوف بنته ويسجلها


عيا وهج وخلاني




ترفه : ياربي احد الله يطعمه ويعيي




بادي : لو تشوفينها ياترفه ياربي صغيره مررررره




ترفه: لا تولع فيها وتعلق انت تقول انها تعبانه ممكن ما تعيش




بادي : شلون ماتبيني اتولع وانا محروم من العيال وزود انها بنت


اختي



تصدقين افكر اني اخذها ونربيها ابوها مايبيها




ترفه : بادي انت وش تقول حنا الله ما كتب لنا عيال وراضين بكتبته




تبي تاخذ هالصغيره ليش ماهو معقوله ابوها يسخى فيها يومين وبيجيك




يركظ يدورها




بادي : يابنت الحلال انت ماشفتيه والله كنه مخنوق يوم كلمته هج عني



مايبيني اكلمه عنها




ترفه : وش السواه هالحين




بادي بتركه يومين ان تحسنت صحة البنيه اخذته غصبن عنه عشان



يشوفها وان تعبت زياده وماتت خلاص انا اكفيه




بعدها بيومين راح بادي وترجى ابو مساعد انه يجي يسجل الصغيره


لكنه رفض



اضطر بادي يتغيب عن المستشفى يومين ولما راح سمى الصغيره طفله




وسجلها باسمه واصبح ابو طفله





****
الجزء الرابع


صحى بادي من سرحانه على صوت عالي ولقى تريله قدامه مباشره


بييييييييييييييييييييييييب بيييييييييييييييييييييييييب








كان من سرحانه عاكس الخط اللي هو اصلن طريق
رايح جاي من دون حو اجز



لف بادي بقوه يمين وطلعت السياره بعنف على
التراب واثارت سحابه من الغبار


فرمل بادي بقوه وطلع صوت عالي بالرغم
من انها على التراب وثبتت السياره بارضها









***************************



في المستشفى عند طفله وامها



طفله مستمره بالقراءه على امها والام مستمره بغيبتها
عن الدنيا ومن فيها



دخلت الممرضه ومعاها جهاز الضغط بكل
هدوء قاست الضغط لأم طفله وطلعت


لحقتها طفله: لو سمحتي استني شوي


الممرضه : نعم بغيتي شي
طفله : طمنيني عن امي ان شاء الله في تحسن
الممرضه : امممممم بصرا حه لا على حالها امك داخله
غيبوبه وضغطها منخفض


نزلت دموع طفله وتنهدت بحراره ورفعت نظرها لفوق و
هي تمتم ياررررررب الطف فيها


الممرضه : اسمحي
لي بروح


طفله : الله معك



رجعت جنب امها وهي تتأمل امها على السرير نايمه
وجهها مرتخي


عيونها غائره وفمها مزموم وحوله تجاعيد الزمن
حفرها


وشعرها منستر تحت منديلها بس فرقت شعرها
واضحه الشيب كاسي شعرها
لونين ابيض ناصع وبرتقالي من فعل الحنا


ركضت طفله وحضنت امها مسكتها من كتوفها والصقت
خشمها براس امها


يممممممه قومي يمممممممممممه يممممممممممه تكفين لا تخليني


يمممممممه قومي شوفي شعرتس يبيله حنا خليني احنيتس
تشهق طفله


ما بين كل كلمه والثانيه تكفين يممممممممه


جلست طفله على الأرض وهي تصيح وتشاهم من كثر الصيا ح
عيونها



ورمت وصدع راسها خفت صوتها ومازالت شهقاتها مستمره
الى ان قامت


على حيلها وتوجهت للسجاده وكبرت الله اكبر تبي تصلي وتدعي ان


الله يخلي لها امها ويلطف فيها ولا يحرمها من ابوها اللي امسى الليل


وهو غايب عنها
******







ام نايف زهقت من حالتها اللي لازمتها
من درت ان اخوها راح للرياض




طلعت من غرفتها وراحت للحوش لقت ام عبد الله وامها
جالسات ومنقل




الجمر مقابلهن والنار تتراقص فيه والجو بارد بس مستمتعين بها




الجو وهن كل شوي يمدن ايدينهن يتلمسن الدفى من النار جلست ام




نايف وسحبت الدله وصبت لنفسها فنجال





ام نايف بكل براءه : الا اخوي وش عنده رايح الرياض وهي




تحاول ان عيونها ماتبين اللي بداخلها وتصدد عن ام عبد الله





ام عبدالله : تمسد الزوليه تحت رجلها بيدها المحنيه : راح يزور



صالح ورفعت عينها لام نايف بتشوف ردة فعلها





فزت ام نايف وقامت على حيلها : نععععععععععم
وليش ما قالي



ليش ما اخذني معه لييييييييييش



ام عبد الله : اصبري يا بنت الحلال وراتس شبيتي اصبري
هو قالي



اعلمتس انه رايح لصالح لا مشى بس قالي بعد قولي لها ان صالح ما


طلبها يعني لو رحتي معه ماتقدرين تشوفينه



ام نايف : ليش ما يبي يشوفني ليييييييييه ليييييه من سنين



وهو حارمني من شوفته ليييييييييييه غطت وجههها
بيدينها وصاحت



زي كل مررره يروح اخوها من غيرها بطلب من صالح




***********




بادي نزل من السياره وهو يتعوذ من الشيطان نزل يتفقد



السياره مطط جسمه وغسل وجهه ورجع يركب السياره وانطلق



بيكمل طريقه بعد فتره وصل لديرة ابو مساعد تلفت يمينه




ويساره يالله لها الدرجه تغيرت 18 سنه خليتها وهي بيوت طين



ومزارع الحين صارت مدينه فيها كل الخدمات وقف عند محطة



بنزين ودخل للبقاله





بادي : ممكن التلفون لو سمحت



: تفضل


طلع بادي رقم بيت ابو مساعد وضغط الارقام ..................



دقات التلفون ودقات قلب بادي دقات التلفون منتظمه
رتيبه ودقات


قلب بادي سريعه ويحس انها براسه وبقلبه ويده
عرقانه وفي بجسمه



برروده فضيعه ياربي وش اقول يارب الهمني
يارب قطع عليه



التفكير الخط اللي انفتح



: الو ووو




بادي :!!!!!!!!!!!!!




:: الوووووووو من على الخط




باي تنحنح وبلع ريقه وكأنه بتصفية صوته
يصفي ذهنه
: الو




السلام عليكم هذا بيت ابو مساعد




********


: ايه هذا بيت ابو مساعد من يبيه




بادي : قولي له بادي بن سرور





: طيب لحظه راحت هند تركض لعند ابوها يبه يبه




ابو مساعد : سمي ياعيون ابو تس



هند : في واحد على التلفون اسمه بادي بن سرور يبيك




فز ابو مساعد واقف واتجه للتلفون وهو يفكر بادي و ش يبي




ابو مساعد : هلا وغلا حيا الله بادي




بادي : السلام عليكم وشلونك يا ابو مساعد وكيف حالك




ابو مساعد وعليكم السلام ورحمة الله وبركاته الحمد لله بخير ونعمه


بشرني عنك وعلومك انت ومرتك




بادي : الحمد لله اقول ابو مساعد !!!!!!!!!!!!




ابو مساعد : سم آمرني محتاج شي تبي مساعده




بادي تسلم الله يرضى عليك بس انا هنا عندكم وما ادل بيتك ممكن


تدلني بيتك




ابو مساعد وعلامات الدهشه والاستغراب مرسومه على وجهه وبانت في


صوته : انت هنا عندنا



بادي : ايه انا واقف عند محطة ال......




ابو مساعد خلاص خلك واقف مكانك وانا ابجيك اخذك





*************




نوف: يمه !!!!!!!!!!!!!!!!!!!!!!!! منهو صالح اللي راح له خالي




ام نايف رفعت راسها لبنت ودموعها على خدودها انلجم



لسانها ما تدري وش تقول لبنتها





ام عبد الله : هذا يا بنتي رفيقن لخالتس




نوف : وامي ليش زعلانه ان خالي ما اخذها معه





ام نايف والخوف عاقد لسانها تنقل بصرها بين نوف
وام عبد الله ما


تدري وش تقول





ام عبد الله وللمره الثانيه تنقذ ام نايف : له اخت رفيقة امتس
من


سنين ما شافتها وزعلت على خالتس انه ما اخذها




نوف: اها يا حليلتس يمه كل ذا عشان صديقتس والله حركات يمه




ام نايف : بلاتس ما تدرين بغلاها عندي الله يجمعني بها يارب



*************
الجزء الخامس



كانت درجة الحراره تحت الصفر بثلاث درجات برد وصقيع وهواء بارد جدا

كان بادي واقف ينتظر ابو مساعد ولا هو حاس بالبروده اللي حوله

مع ان ملابسه ماترد البرد

كل تفكيره باللي بيجي الحين ويا خذه لبيته



شافه وهو مقبل عليه بعد مانزل من سيارته

اقبل بادي على ابو مساعد وحضنو بعض وكان

سلامهم لبعض دافي

ابو مساعد : يا هلا والله وشلونك ياخوي وهويشد على

كتوف بادي

بادي : هلا فيك الحمد لله

مسك يده ابو مساعد : يله خل موترك هنا ما عليه خلاف

بادي : لا انت امش وانا لحقك ما اقدر اخلي الموتر

ابو مساعد : خله يابن الحلال يله امش ذبحنا البر د

كان يتكلم والبخار يتصاعد من فمه لشده البررررررررررررد

بادي وهو يتجه لسيارته: يله انا ورااك الموتر لجاري

وما اقدر اخليه





*********************

غيوووووم وبرررررررررق وررررررعددددد ليله بارده

شتويه شديدة السواد يتخللها ضوء البرق وهزيم الرعد





اشواق : برررررررررد والله اني لابسه بنطلونين و3 شرابات

وقميص صوف وجكيت ومتلحفه بطانيتن وبرداااانه

وضحى ؛ سنوني تتكتك من البرد من تقوم تسويلنا حليب

وخبز صاج وهي تناظر بخواتها

منيره: لا تناظريني ماني قايمه

شيهانه : يعني لو انزل للمطبخ واسوي لكن تعفني

من غسل مواعين الغدا بكره

وضحى : ايه يله بسررررعه روحي

شيهانه : ماهو اسوي لكن وتجحدني بكره والله اعلم عليكن امي

اشواق : اوهوووووو ه روحي خلاص بسرعه وعدتس وضحى

راحت شيهانه تسوي حليب وخبز صاج ونزلت معها نوره ونس لها

وضحى: اشواق دريتي وش سوت نوره اليوم

اشواق: لا وش سوت !!!

وضحى : اليوم دق جارنا المصري وفتحت له

الملقوفه نوره



:ازيك يا اموره

نوره : !!!

: روحي اولي لمامتك تديني فصين توم



نوره قبل لا يخلص الرجال كلامه منطلقه تركظ

:يمه يمه يماااااااااااااااااااااه

ام محمد : هلا وش عندتس

نوره وبكل حمااااس : يمه جارنا ابو مصطفى يقول فصلي له ثوبين

ام محمد : وش تقولين

نوره : والله يمه يقول فصلي له ثوبين

ام محمد ناظرت شيهانه : روحي بسرعه شوفي وش يبي

ابو مصطفى

ر احت شيهانه ورجعت وهي ميته من الضحك

ام محمد ووضحى واقفات وكلهن فضول يبن يعرفن

وش يبي ابو مصطفى

وضحى : هاه وش يبي ابو مصطفى

شيهانه : هههههههههاي اه يابطني

ههههههههههههههههه يقول هههههه يبي

فصين ثوم ههههههههههه

ام محمد : نوره هههههه وشلون

سمعتيها فصلي لي ثوب

وضحى : هههههه والله من العجله

تبي تلحق توصل السالفه قبل تنساها ههههههه





اشواق: قسم بالله شلون سمعتها ذي اختس

ذي مسويه نفسها ام العرررريف ههههه

اشواق : وضحى سمعت امي تكلم ام نايف

بكره بتروح تزور طفله وامها

وضحى: ايه دريت قالت لي وبروح معها اشتقت

لطفله مسكينه الله يخلي لها امها



شوي ما درو الا وشيهانه ناطه عندهم وجايبه صينيه

فيها الحليب وخبز الصاج اللي المفروض انه خبز صاج

والتمن حول الصينيه ومدت وضحى يدها وصبت لخواتها حليب

مدت اشواق يدها للخبز وذاقت منه شوي وتفلته من فمها

ووهي تركض للحمام

منيره : بسم الله وش فيس يعلس العافيه

اشواق : شيهانه عساتس البلى كم انتي حاطه

علبة ملح مالح ماااااااااااااااالح وش ذا

شيهانه :بس حطيت 3 ملاعق



اشواق :حرام عليس جوعانه وبرداته

شيهانه : والله مالي دخل سويته زي ما علمتني امي

اشواق : والله بكره تغسلين مواعين الغدا

طارت عيون شيهانه وقفت وبدت عيونه تدمع :

ياسلام والله انتن وعدتني ورحت سويتلكن مالي دخل اذا ما اعجبكن

اشواق : بالله وانتي تسوين هالخبز ما ذقتيه

شيهانه : الا

وضحى : طيب وش رايس ينوكل والا لا

شيهانه : بصراحه لا

وضحى : خلاص تساعدين انت ومنيره على مواعين الغدا

راحت شيهانه وهي تحلطم وتصيح عند امها

وضحى : يله خلصن حليبكن وشيلن حوستكن

ونامن بكره مدرسه



**********************

ابو مساعد وصل لبيته وانتظر نزول بادي من السياره

امسك به من يده دليل الحفاوه والفرحه

به كان يقوده الى مجلس الرجال

واذا بشابين واقفين بانتظار الضيف



اقبل الشاب الاول واحتضن بادي بكل حراره

هلا والله بخالي بادي هلا بريحة امي

كان مساعد محتضن خاله بادي ويقبل راسه

ويده وخده وبالمقابل بادي بادله الاحتضان

والقبل كان ينظر لوجه مساعد ويقبل خده بادي:

وشلونك يا مساعد

ماشاء الله تبارك الله والله كبرت وصرت رجال وانا ابوك

مساعد : الحمد لله

ياخالي بخير انت بشرني عنك وينك ياخال وينك من زمان عنك

ابو مساعد: ياولدي خل المعاتب اهم شي شفناه وهو الحين بينا



اقبل فهد ولف له ابو مساعد

وهاذا نسيبي اخو ام ماجد وخال عيالي سلمو على بعض بحفاوه

ابو مساعد: ولدي يا مساعد روح داخل وقلهم يجهزون فراش لبادي ويعجلون بالعشى

مساعد : ابشر يابوي هالحين

بادي : لا ياولدي ماني بمرح هنيا انا جاي

ابي ابوك بسالفه وماشي زوجتي بالمستشفى

وتاركها والله اعلم بحالها

ابو مساعد: لا اله الا الله يابن الحلال

مانا بمخليك تسري بها الليل ومرتك

ما عليها خلاف لا اصبحت تيسر الله يسر لك

بادي : معليش خيرها بغيرها ان شاء الله اجيكم بس اول

ابيك بسالفه واذا يسمحون لنا الشباب نكون لحالنا

مساعد وفهد قامو وخلوهم براحتهم صار

انتباه ابو مساعد وتركيزه بالكامل عند

بادي بادي بدى يعرق ويحس ان بحلقه

شي يسده عن الكلام تنحنح ومسك

يد ابو مساعد وشد عليها

: ابو مساعد تكفى ابيك تسامحني يا اخوك

ابو مساعد انتفضت يده وفتح عيونه :

مسامح يا خوك بس على ايش اسامحك

بادي: انا سرقتك وانت ساعدتني بسرقتي لك



ابو مساعد : انت وش تقول يابادي وش اللي سرقته

وانا ساعدتك فيه وشهو

بادي وهو يحط عينه بعين ابو مساعد : بنتك



**************************

ام نايف

دخلت غرفتها

واتجهت لصندوق حديد مرسوم عليه منظر ربيعي

وله قفل طلعت مفتاحها من طرف مسفعها مربوط

بطرفه وفكت الصندوق وطلعت صوره قديمه مهترئة

الاطراف باللون الابيض والاسود وجلست تبوس فيها

وتصيح : يالله تجمعني فيه يالله اني طالبتك ان تفرج

همه يالله وصارت تمسح دموعها بمسفعها

: يمه منههو ذا اللي بالصورة اللي معس ؟؟؟

ام نايف وهي تمد يدها لبنتها بسمه هذا يا حبيبتي ابوتس

بسمه : اول مره اشوفه يمه في صور ثانيه له

ام نايف: ايه وحده شوفيها في خزانة الملابس صورته مع نوف

بسمه:وانا يمه مالي صور مع ابوي عشان اوريها بنت ابلا بدريه

ام نايف : لا ياقلبي ابوتس مات قبل لا تنولدين بس

وش معنى بنت ابلا بدريه

بسمه: عشان دايم تقهرني ان عندها ابو وانا لا

ام نايف بغصه : الا يا قلبي ردي عليها قولي ابوي

احسن من ابوتس الدب

بسمه:هههههههههه صح ابوها دب مررررررررررره

زي كذا وهي تفتح ايدنها كلها تنفخ خدودها



**********







ابومساعد : بنتي !!!!!!!!!!! بنتي انا وشلون ؟؟؟؟؟

انت ما قلت لي انها ماتت يوم جيت وسألتك



بادي: لا يا ابو مساعد بنتك عايشه

وانا يوم تجيني خفت تاخذها مني

ابو مساعد وهو يحس احساس غرررريب

ما يدري وشهو يصدقه والا يكذبه يخنقه

والا يضمه يذبحه والا يطمنه ماهو مصدق

ابداا : بادي انت تقوله صادق بنتي للحين

عايشه تكفى قول انك صادق وان ذا الكلام حقيقه

بادي : والله اني صادق بنتك سميتها على اسم امها طفله

تبسم ابو مساعد ووترحم على طفله

باديي مستمر بالاعتراف لأبو مساعد بس تراي مسجلها باسمي



ابو مساعد يحاول يكبت غضبه بس ما قدر ارتفع صوته

: ليش يابادي ليش توك تعلمني بوجودها

وليش تسجلها على اسمك ليش

بادي وهو يبادله النظرات ويواجهه بالماضي:

تذكر يابو مساعد كم مره جيتك بعد وفاة طفله

وقلت لك بنتك لازم تروح وتاخذها كنت تهج من

قدامي ما تبي سيرتها بالله كم مره

نزل نظره ابو مساعد بالارض وهو عارف

ان كلام بادي صحيح وانه السبب الاول في اللي سواه

بادي : يا خوي وش تبيني اسوي واحد

ومايبي ضناه وانا محروم من الضنا ماتبيني

استقبل الهديه اللي جتني من الله

تخيل نفسك مكاني وشوف ايش ممكن تسوي

ابو مساعدوهو يمسح وجهه ودموعه :

ياالله ماني مصدق طول الفتره اللي

فاتت ونا دايم اقول لنفسي ليش

اختفى بادي مافكرت انك ماخذ بنتي

لأني كنت متأكد انها ماتت لمن سارت

تجيني الحلوم اللي قلتلك عنها واختك

تأنبني وتسألني عنها



بادي : انا ابي السموحه منك وابيك تعطيني

مهله اشرح لها السالفه واعلمها بالحقيقه



ابو مساعد بلهفه : وليش ما تقولها

اول ما توصل وبعده اجيك واشوفها

وتتعرف على ابوها الصدقي



بادي : ابو مساعد اعتقد ان هالسنين اللي

فاتت وانت ماتدري عنها تقدر تكملهم كم يوم

لين اضبط اموري وامور امها ترفه

ابو مساعد : خلاص تم اجيك بعد يومين

بادي لا لا للا يومين خليها اسبوع وتعال

ابو مساعد خلاص اسبوع اسبوع

***************





صباح بارد جدا تتخلله رياح بارده والصقيع يملء المكان



أصبحنا وأصبح المُلك لله والحمد لله

لا إِله إِلا الله وحده لا شريك له، له الملك وله الحمد

وهو على كل شيءٍ قديرٌ،

ربِّ أسألك خير ما في هذا

اليوم وخير ما بعده وأعوذ بك من شرِّ ما في

هذا اليوم وشر ما بعده، ربِّ أعوذ بك من الكسل

وسوء الكِبرَ، رب أعوذ بك من عذابٍ في النار وعذابٍ في القبر



كان بادي يردد هالدعاء وهو راكب سيارته متجه لبنته وزوجته



كان يحس انه خفيف انزاح الثقل اللي على

قلبه نام وهو باله مرتاح سنين وهو حاس

بالذنب بس ارتاح يومنه علم ابو مساعد

عن طفله ودعى الله ان طفله تفهم موقفه وتقدر اسبابه

*******



ابو مساعد من فرحته ما قدر ينام بس كان يتقلب

وده يعلم كل الناس بوجود بنته قرر ان اول واحد
يستحق انه يدري بالخبر ولده مساعد وفعلا كان

جالس بحوش بيته يفطر مه ام ماجد والشمس

معطيه دفاها بكل حنيه وصوت العصافير حولهم يشرح الخاطر

اقبل مساعد وسلم على راس ابو ه وصبح على ام ماجد



ابو مساعد : ياولدي ترى خالك يسلم عليك مشى الفجر

مساعد: ليه مستعجل ماقعدت معه ليه ما مسكته يابوي نغديه

ابو مساعد : لاحقين خير يابوي انت

لا خلصت فطورك الحقني على المزرعه بقولك سالفه

مساعد وهو يشيل كاسة الشاهي اخلص هالكاسه ولاحقك

لف مساعد على ام ماجد : كيف اصبحتي يمه

ام ماجد بخير جعلك بخير

مساعد : وين فهد ماصحي

ام ماجد : الا بس راح لدلوعته هنوده يبي

يستعجلها عشان يوديها للمدرسه

هند وفهد وماجد بصوت واحد صباح الخير

مساعد : صباح النور وحط كاسته وراح يلحق ابوه

فهد: خير وش بك قمت والا لا حضرت الملائكه

مساعد : وينهم الملائكه اللي حضروا ما اشوف

ملاك الا امي مزنه والباقي الله اعلم فيهم وهو

يرفع حواجبه ومبتسم

فهد وهو يتمسخر بمساعد: اقول رح احسن

لك قال مافي ملائكه الا امي مزنه

هند بكل دلع : ماجد يله تأخرنا

ماجد انا خالص من زمان انتي اللي مدري

شتحوسين فيه من الفجر جت هند

وخبطته على كتفه وهو شد عبايتها

هند : خالي فهد شف البايخ ذا وش سوى حاس لي عباتي

فهد: يله يالدلوعه انتي فعلا اللي اخرتينا يله نسلم عليتس وهو ياخذ مفتاح سيارته

ام ماجد : الله يحفظكم

****************************

الساعه عشرة الصباح ابو محمد

وام محمد طالعين من عيادة النسا والولاده

ام محمد : الدكتوره خوفتني تقول اني كبيره على الحمل

ابو محمد : يابنت الحلال كل شوي

وهم طالعين لنا بسمعه جديده

ياما حريم قدتس واكبر منتس

ماجاهن شي يوم حملن خلتس منها

توكلي على الله وامشي نمر ام طفله



راحو للقسم الي فيه ام طفله دخلت

ام محمد ولقت طفله جالسه عند راس امها تقرى قرآن

طفله شافت المرة اللي دخلت عليهاماتدري

من يمكن يدخل عليها بس فكرت يمكن

وحده غلطانه بالغرفه بس رفعت ام محمد

غطاها وتهب طفله تركظ لها وهي تصيح

وحضنتها مر عليها البارح يوم عصيب ومحد

عندها ماصدقت على الله انها تشوف وجه

تعرفه وماهو اي وجه ام محمد الحنونه

ام محمد : بسم الله عليتس لا تبكين يا حبيبتي

طفله تصيح وتصيح وام محمد حاضنتها

وتسمي عليها لا ياامي مايسير كذا

امتس ان شاء الله بخير واعرفي انه

تكفير ذنوب وانها ان شاء الله مؤمنه

لأنى الله يبتلي المؤمنين ويمتحن صبرهم

طفله وهي تمسح دموعها وخشمها :

ادري يا خالتي بس من يومين وهي

ماترد علي اول تهذي بس الحين

ساكته يقولون غيبوبه وابوي راح امس

الصبح ولا عاد رجع مدري وينه قلقانه عليه

ام محمد : لا تقلقين ولا شي اسأل ابو محمد

كان شافه وطمنتس عليه

راحت ام محمد لقت ابو محمد واقف برى

الغرفه ومعه كيس فيه مويه وعصيرات

ومده لأم محمد اخذت الكيس

وسألته عن بادي ابو محمد : طمنيها بادي رايح

مشوار ووصاني عليها ان بغت شي تعلمس وانا حاضر

ام محمد : لا هي بس قلقانه عليه

ابو محمد : طمنيها ان شاء الله ما يطول عليها

ام محمد : شف انا بقعد عندها وانت لا جى وقت الزياره

جب وضحى وتعال مسكينه البنيه ماتنخلى لحالها عقلها

بيزيغ من ا لخوف على امها وابوها

ابو محمد : خلاص تم على اني ما اقوى على بعدك ياجمييييييييل

******************************

مساعد وابوه في المزرعه

ابو مساعد : والله اني صادق واسمها طفله بعد

مساعد وهو ماسك يد ابوه ويشد عليها

والله عندي اخت شقيقه لي اختي

انا من ريحة امي انا تكفى يابوي

لايكون تمزح معي تراني من كثر مقالبك

انت وفهد صرت اشك بكلامكم

ابو مساعد:والله ثم والله خالك رباها بعد وفاة امك

تذكر ذيك الايام انا كنت ماني مع الناس منكثر حزني

كنت رافضها وخالك ياما حاول فيني اشوفها بس

انا كنت اهج عنه قام هو اخذها وطلع من الديره

واستقر هناك وربى اختك

مساعد : طيب ليه ما جابها معه وخلانا نشوفها

ابو مساعد : لانها متدري عن

ذا الكلام كله ماتعرف عنا اي شي

مساعد : ومتى يبي يعلمها

ابو مساعد : وعدني بعد اسبوع يكون قايلها

مساعد من فرحته وده يطير لها وده يشوفها في هاللحظه

*************************

ابو عبد الله :اسمعني يا صالح انا بروح

اكلمهم اخر مررره وان شاء الله تلين قلوبهم

صالح : خلاص يا خوك عشر سنين وان متأمل

بولدهم الصغير يكبر بس راح الامل

ابو عبد الله : يأست لازم نحاول ونحاول

لا تعتقتد اني بيصيبني اليأس زيك

صالح : تكفى ابو عبد الله وصاتك نايف

وخواته وام نايف دخيلك لاتضام بعدي

والله ما انسى رجاها لي اخر مره كنا مع

بعض تقولي لا تروح خلك معنا انا قلبي

مقبوض وانا اضحك عليها ومستخف با احساسها

وكان اخر علم لي بها هاك اليوم الله لايعيده على

مسلم

*************

الجزء السادس



رجعت الذاكره بصالح عشر سنين
لاخر مره كان في بيته وسط عياله


صالح :يا ساره وش فيتس كأنها اول مره اطلع للقنص

ساره : اعذرني والله ان قلبي مقبوض يا بن الحلال

صالح: من وش مقبوض تعوذي من الشيطان يابنت وعطيني البندق اللي انت داستها
ساره : تكفى يا صالح واللي يرحم والدينك اقعد هالمره بس عشاني
صالح : ما اقدر والله ياام نايف الحين ان اللي طالبهم وعشاني طالعين للقنص اهون لا واللي يخليتس لي
جت ساره وحطت راسها على صدر صالح وحاوطت خصره : صالح تكفى تعذر منهم تكفى وهي تصيح

صالح : احوووول اقولتس ما اقدر ويالله عطيني البندق ابي امشي

وخرت عنه وهي تمسح دموعها وراحت تجيب بندقه مدتها له وهي صاده عنه سحبها بيدها وضمها : اهون عليتس اروح ماشفت عويناتس
اهوه ساره يا قلبي ناظريني يالله ابي اخذ جرعه قبل ما امشي

رفع راسها بيده ناظر عيونها وحب راسها ومشى وهو عند باب البيت : ناظرها لأخر مره استودعكم الله الذي لا تضيع ودائعه
تجمع هو واصدقائه بعد صلاة الفجر وركبو سياراتهم كان كل ثلاثه بسياره كان صالح مع ابو خالد وابو عبد العزيز وطول ماهم ماشين كل واحد يجيب سالفه او قصيده وبكذا ينسون طول الطريق وصلوا للمكان المقصود ونزلو عفشهم وعزبتهم
ريحو ا شوي وبعدها بدو رحلة القنص وما اذن العصر الا وهم مجتمعين على الغدا وكلن يستعرض سلاحه وصيده

ابو عبد العزيز : ان اشهد ما بعد بندقك يا ابو نايف بندق
ابو نايف : اذكر الله وقل ماشاء الله

ابو عبد العزيز : لحول وش انا قايل ما انا بحاسد بندقك

ابو نايف : طيب اذكر الله
ابو عبد العزيز : الحين تقول اني حسود طيب ماانا بقايل ماشاء الله اعرف نفسي عيني بارده


او نايف : والله لو صار لبندقي شي يا ويلك

ابو عبد العزيز قام وهو زعلان وهو يتحلطم
جى ابو خالد يابو نايف خله عنك ذا الله يكفينا شره
ابو نايف : ماهي بضارته قولة ماشاء الله بس عنطزه وقل عقل


فعلا في ناس ماتذكر الله لا اعجبها الشيء واذا ذكرتهم ردو وبكل قواة عين انا ما احسد ترى عيوني بارده ومن هالكلام
في الليل ابو نايف جالس على فراشه و ينظف سلاحه وجى بيفككه الا هو معلق صمام الامان مدقر حاول ماقدرر ضغط الزناد بعد معلق مايتحرك فز من فراشه وراح لأبو عبد العزيز والرجال مجتمعين على النار
ابو نايف : شفتو ها اللي يقول عينه بارده بندقي معلقه ولا ني بقادر افككها ولا اني قادر اضغط زنادها

ابو عبد العزيز : لا اله الا الله تصدق ماعاد انا بمادحن لك شي تنشب بالحلق اشوف هاتها
مسكها ابو عبد العزيز وحاول فيها حاول معلقه الزناد معلق

قام ودقها بالأرض بشكل طولي دقتين وناولها صالح اشوف خذ جربها هالحين لا نبتلش

اخذها صالح وضغط الزناد مره ثنتين بعد مستمر الزناد وهو معلق

ابو خالد : ابو عبد العزيز يا اخي اذكر الله يمكنها تصلح


ابوعبد العزيز : احوووووول هه ماشاء الله تبارك الله بعد

طااااااااااااااااااااااااااااااااااااااااااااااااخ



********

بادي وصل للمستشفى وعلى طول راح لغرفة ام طفله وهناك لقى ام محمد طلعت طفله لابوها
وهي ملهوفه
طفله وهي تصيح : يبه وينك وينك امس كله ماشفتك ليش طولت علي
بادي كان ساكت بس حاضن طفله وهي تصيح بحضنه ناظرته طفله وهي تمسح عيونها بقفا يدها
: يبه ترى ام محمد عندي جتني الصبح وقعدت معي
بادي : ايه الله يجزاها بالخير والله مالحق جزاهم الناس الاجواد
طفله : يبه وين رحت شغلت بالي عليك
بادي : قريب خلصت شغله ضروريه ورجعت
اشلون امتس هالحين مريت الدكتور مالقيته
طفله : يبه امي مرره تعبانه من ذيك الليله وهي غايبه

بادي وهو يدعي من كل قلبه : الله يلطف فيها الله يلطف فيها

انابروح ارتاح وارجع سيارة ابو محمد تبين شي يا امي

طفله وهي تشوف ابوها تعبان ومرهق : لا سلامتك اهم شي ارتاح الله لا يخليني منك وهي تسلم على يده



*********************
استمرت الذكرى بصالح لذاك اليوم

صالح طارت عيونه وهو يشوف ابو عبد العزيز طايح بالارض وغرقان بدمه
التمو الرجال على ابوعبد العزيز
ابو خالد : وهو يحط يده تحت كتوف ابو عبد العزيز ويناظر بصالح وش سويت وش سويت ذبحت الرجال ذبحته صالح بخو ف
والله ماسويت شي البندق ثارت فيه والله :
: شيلوه خل نلحق نوديه للمستشفى فيه قريه قريبه بسرعه
نط صالح وهووللحين ماهو مستوعب اي شي فتح باب سيارته ودخلوه بسرعه وانطلق بسرعه جنونيه وهو كل شوي يلتفت

بشر يابو خالد وشلونه هالحين
ابوخالد : وهو يحط شماغه على الجرح يبي الدم يوقف بس ما يوقف كان الدم غزير
: والله ياخوك مدري دمه تصفى

شوي بدى ابو عبد العزيز يكح دم ووينازع ويتحشرج وصالح يقول لابوخالد شهده شهد ه ياخوك

ابو خالد: قل اشهد ان لا اله الا الله وان محمد رسول قل

لا اله الا الله وان محمد رسول الله
نطقها بصعوبه وهو بين كل كلمه والثانيه يكح لمن فاضت روحه وصالح يشوف ماحس بدموعه وهي تسيل


مات مات وانا اللي ذبحته
ابوخالد يبكي بصمت وهو حاط ايده على عيون ابو عبدالعزيز

صمت رهيب في السياره لمن وصلو المركز الصحي


وتم تبليغ الشرطه بالحادث

سجن بعدها صالح بتهمة القتل الخطأ وانتظار تنفيذ الحكم حتى بلوغ القصر يا يطالبون بالقصاص او العفو والان تمت عشر سنوات واولاد ابو عبد العزيز رافضين الديه والعفو ويطالبون بالقصاص
**********************
راحت وضحى مع ابوها لزيارة طفله وامها و فرحت فيها طفله وهم طالعين اصرت ام محمد ان طفله ترجع معهم
ام محمد : اسمعيني يا حبيبتي امتس الحين ماتحس با احد روحي ارتاحي وتروشي وغيري وشوفي ابوتس يحتاج شي ومن بكره ارجعي عند امتس
طفله : ما اقدر يا خالتي قلبي مايقوى اخاف توعى وتنادي ما تلقاني
وضحى : هي الليله بس ارجعي معنا شوفي شكلتس وشلون صار
طفله بكل تردد طيب بروح عشان اشوف ابوي اعشيه يمديه ميت من الجوع
ام محمد : والله ما تعشين انت وا بوتس الا عندنا فاهمه ويله الحين بنمشي يله
طفله راحت عند امها و حبت راسها وكلمتها كنها تسمعها : يمه انا بروح مع خالتي ام محمد وبكره الصبح ان شاء الله راجعه لتس ؟
********************
باد ي شاف ابو محمد بالمسجد وعلمه ان بنته عندهم في البيت
ابو محمد : وش سويت بموضوع بنتك
بادي : رحت لأبوها وعلمته
ابو محمد : اشوى الحمد لله وعساه ما تعصب عليك وهاوش
بادي : لا زي ما انا غلطت هو بعد غلطان بس فرح فيها مره ويبيني اعلمها هالاسبوع وانا والله مدري شلون اقولها اخاف تزعل علي وتكرهني
ابومحمد : الله يعينك ويقويك بس خلنا من هالسالفه وتعال معي للبيت تعشى وخذ بنتك معك

*** *********
اشواق : طفله امي تقولتس انزلي تعشي ابوتس بعد شوي بياخذتس
طفله : مالي نفس والله كل بالي عند امي
منيره : تعالي امي مسويه عشى ومتعبه نفسها عشانتس وتقولين مالي نفس
طفله : يا حبي لها خالتي ما في مثلها الله يسعدها

نزلو للعشى وكل وحده تجيب لها سالفه لمن راحت طفله مع ابوها
****************
ابو مساعد جمع عياله وعلمهم ان لهم اخت واسمها طفله

هند بفرحه وصراخ : الله يبه انت متأكد ان عندي اخت
ابو مساعد : ايه متأكد
هند وهي تنط تحب ابوها على راسه وتكلم امها : مزنه ابوي اشطر منتس جاب لي اخت وانت بس شاطره تجيبين من هالعيال
خبطتها امها بعلبة المناديل : بنت عن قلة الادب
كملت ننطنطتها وفرحتها
الا على دخلت خالها فهد
خالي فهوووودي عندي خبر عجيييب ماراح تصدق
فهد:وش عندس يالدلوعه
هند وبكل حماس : طلع لنا اخت جديده

فهد وعلامات التعجب بانت بوجهه : وش تقولين يا خبله
هند : اقولك طلع لنا اخت
فهد : ومنين طلعت لكم هالاخت نمتي ولقيتيها تحت المخده مثلا

مساعد وهو جالس هذي الله يسلمك اختي من امي وابوي كانت عند خالي بادي
فهد : اها !!!!
مزنه قاعده وبالعه غيضها وساكته تغلي من القهر كل تفكيرها وشلون يعلمها ابو مساعد مع عياله المفروض اني اول وحده تدري بذي السالفه
طيب انا اوريك كذا تحطني قدام الامر الواقع
كل واحد تقبل الخبر بطريقته بس فرحت هند بوجود اخت لها غطت على الكل
* ************
ام محمد جلست جنب زوجها
وش فيك اليوم منت خالي وراك علم
ابو محمد :وش اقو لتس والله بادي قالي سالفه ماتنصدق واشغلني فيها

ام محمد : خير ان شا الله
ابو محمد جيبي لي ما ء والبنادول صدعت راسي هالسالفه
ام محمد هالحين وضحى لاحقتني بالما والبنادول جنبك بالدرج الصغير

ابو محمد : شوفي يا ام محمد هالكلام لا يطلع لا حد ناظر فيها وهو يقول : تصدقين ان طفله ماهي بنت بادي

ام محمد شهقت وحطت يدها على صدرها : ايش!!!! شلون ماهي بنته اجل بنت من ؟؟؟

ابو محمد : بنت اخته وهو اللي مربيها

ام محمد والبنت تدري والا لا ؟؟
ابو محمد : طبعا لا حتى انه مسجلها با اسمه
البارح راح لأبوها وعلمه عنها
ام محمد : ليه هي كانت عنده وابوها ما يدري ؟؟؟
ابو محمد : ايه ووقام علمها السالفه كلها
تمو يتكلمون ومدروا باللي سمعهم وعرف سر بادي وطفله


لا تحرموني من ردودكم وتفاعلكم
الجزء السابع


**********************


انفرط الاسبوع وبادي كل يوم يروح يحس الوقت
يخنقه ما قدر يصارح طفله بالحقيقه


راح للمستشفى وهو يكلم نفسه : خلاص بقولها
واللي يصير يصير الله يربط على قلب بنيتي
وان شاء الله ما تزعل مني يارب انت اعلم بحالي
يارب واعلم ليش سويت كذا ياررررب


لمن وصل لباب غرفة زوجته وفتح الباب لقى
الغرفه خاليه مافيها الا السرير


طلع وناظر برقم الغرفه نفس الرقم
رجف قلبه وحسه بيوقف طلع رايح للدكتور 00000 معقوله !!!!!!!!



فتح الباب لقى الدكتور جالس واول ماشاف بادي تقدم له


بادي : وين زوجتي وبنتي يادكتور
الدكتور: اهلا ياحج بادي اهدا اهدا ومسك
يد بادي وجلسه على الكرسي


بادي : رحت للغرفه لقيتها فاضيه وينهن
الدكتور : الحجه تعيش انت ياحج
توفاها الله بعد صلاة الفجر
بادي على انه عارف انها كانت
بأيامها الاخيره الا انه صدم ودمعت عيونه
جت بباله بنته حبيبته يا ربي الحين وينها فيه
بعد وفاة ترفه : البنت اللي كانت مرافقه معها وينها
الدكتور : معرفش بس اسأل في الاستقبال
قام بادي مثل المجنون وصل الاستقبال وسئلهم عرف
انها منومه اخذ رقم الغرفه وطيران عندها
***************
تحدد يوم القصاص وفشلت كل محاوله لجعل اولاد
ابو عبد العزيز يقبلون الديه ويعفون عن صالح
بعداسبوع القصاص بعد اسبوع بتيتمون
عيالي صدق بعد اسبوع بتترمل ساره
تفكير صالح زاده هم على همه يااارب يااااارب
كان كله هم ودموعه متحجره بعيونه
تحرقه رافضه النزول مخنوق من الضيقه
من الهم قام راح توضا وصلى وطلب
ربه يفرج له كان يدعي وهو موقن
بالأجابه من رب العالمين
كانت دعواته تتكرر بصدق ودموعه تسيل
تلسع خدوده بس ما استحى من ربه ياااارب
يااارب لا إلة الاانت
الله العظيم الحليم . لاإلة الا الله رب العرش العظيم
. لا إله الا الله رب السموات ورب الارض
ورب العرش الكريم
. لاإلة الا انت سبحانك إني كنت من الظالمين
لا إِلَه إِلاَّ اللَّه العظِيمُ الحلِيمُ ،
لا إِله إِلاَّ اللَّه رَبُّ العَرْشِ العظِيمِ
، لا إِلَهَ إِلاَّ اللَّه رَبُّ السمَواتِ
، وربُّ الأَرْض ، ورَبُّ العرشِ الكريمِ .
اللهم رحمتك أرجو
فلا تكلني إلى نفسي طرفة عين ِ
وأصلح لي شأني كله لاإله إلا أنت الله ،
الله ربي لاأشرك به شيئاً .
**************


بادي دخل على طفله الغرفه لقاها متكومه
على نفسها متلفلفه بعباتها
ومتنكده من الصياح حط يده على راسها
: يمه طفله قومي يمه
طفله فتحت عيونها وتملت عيونها دموع
: يبه امي ماتت يباااااااه
لمها بادي لحظنه :قولي اللهم اجرني
في مصيبتي واخلفني خير منها


طفله وهي مستمرها ببكاها : يباااااااااااه ماتت
وانا جنبها ما حسيت فيها ماتت وانا نااااايمه


بادي يابنتي :الحمد لله المفروض
انتس تحمدين الله انها ارتاحت امتس كل عمرها
تعاني الحمد لله راحت للي ارحم مني ومنتس
طفله وهي تمسح خشمها بطرف منديلها :
الله يرحمتس يمه ويغفر لتس
ودخلت بموجه من البكاء المرررر


جلس حاضن بنته ويهديها لمن جت
ممرضه فكت المغذي اللي في يدها
وقالت له تقدر تاخذها خلاص


**********


ام ماجد من سمعت خبر وجود طفله
وهي زعلانه على ابو مساعد وكاتمه
بقلبها تبي بس احد ينكشها حتى تنفجر فيه


وابو مساعد ولا درى عنها دايما
مهمش وجودها تحس وجودها بحياته
مجرد ام لعياله عارفه من بداية
زواجهم من 16 سنه انها غير وزوجته طفله
غير عمره ماجرحها بكلمه بس
احساسها بهذا الشي موجود تعرف ذي الحقيقه
ومتأكده منها ماعمره شاورها ولا اخذ
رايها بشي يخصه او يخص مساعد
مساعد اللي تحبه وتغليه كنه ولدها
والااخوها الصغير بس لازم يعرف
حاسه اني بموت من القهر لازم
000 ماهو بخسران شي لا
علمني انا قبل عيالي
كانت جالسه بالصاله ودلتها قدامها
وفنجالها بيدها فاضي من فتره وهي
ماسكته وتسوي فيه خطوط ودواير على الزوليه دخل عليها فهد
وجلس عندها : مسى الخير يام ماجد
ام ماجد : هلا فهد مسى النور
فهد: عطيني بالله فنجال قهوه من امس ماتقهويت
مدت له الفنجال وهي ساكته
فهد ملاحظ سكوتها من كم يوم عارف ان بخاطر اخته شي هو الوحيد اللي يلاحظ مزاجها لا تعكر


فهد: بيعينا بالسوق ياام ماجد
ام ماجد : اشتريك ياخوي اشتريك


فهد : علامتس يا مزنه ليش خاطرتس متعكر
ام ماجد وهي بخاطرها ليت ابو مساعد يحس فيني
مثل ماتحس فيني ياخوي : ابد يافهد تعبانه شوي
فهد: تبيني اقولتس وش مكدرتس ؟
مزنه رفعت عيونها له : دايما يافهد كاشفني
كنك مرايتي الله لا يخليني منك ضيقه وبتروح
ان شاء الله ماعليك مني
فهد وهو يمسك يدها بحنان
: شوفي انتي تكدرتي من بعد
ابو مساعد ما علمكم ان له بنت من مرته الاولى صح
لا تزعلين يا اختي انا حسب
ما عرفت من مساعد انه ما كان يدري عنها


مزنه: لاياخوي والله
اني ما زعلت عشان
كذا بالعكس والله اني فرحت لهند الحمد لله صار لها اخت
فهد تبسم وهو
يذكر هند وخبالها واستعدادتها لأختها
: شوفي انا عارفتس وعارف طيبة
قلبتس بس انتي زعلتي وابي اعرف سبب زعلتس
مزنه: وهي تتنهد وتغيرمن وضع
جلستها : اسمعني يافهد تدري ان ابو مساعد
يوم علم عياله علمني معهم تدري اني بلعت
غصتي يوم يسفهني ولا فكر انه يقولي!!! علم
مساعد قبلي ومالومه اخته من امه وابوه بس
انا لها الدرجه ما استاهل انه يقولي ويعطيني
خبر كذا يرمي الخبر علي ويبيني اتقبله بكل فرح !!



ليش دايما انا عنده اخر شي 00 اخر شي ليش ؟؟


فهد: يابنت الحلال امسكيه وعلميه باللي
بخاطرتس لا تسكتين وتحبسين بقلبتس والا ترى انا بعلمه
مزنه : لا تعلمه تكفى خلا ص
انا بطريقتي اقوله


فهد : اوعديني يا مزنه ا نتس
تقولين له كل اللي قلتيه لي
لازم يدري بضيقتس اذا سكتي
وعلى قولتس بلعتي غصتس هو
وش يدريه لوميه عاتبيه بس
طلعي اللي بخاطرتس لا يسير
لتس شي وتطيحين
علينا والا والله اني لا اعلمه انا


مزنه تمسح دموعها :اوعدك يافهد و الله لا يخليني منك
مد لها فنجاله : ولا منتس يا ريحة امي انتي
0000 صبي لي وقربي التمر


********

ثالث يوم العزاء
السلام عليكم يا بنات


ردن البنات وعليكم السلاااااام
اشواق : هلا بنوف تعالي شوي ونسينا شوي
نوف :ليش وش شايفتني مهرج
وهي واقفه فوق روسهن
وضحى لا يا ربي من قال اجلسي بس
اشواق: بكره بتروحين للمدرسه
نوف لا طبعا
اشواق" اجل حتى انا بغيب معتس


وضحى وهي تخصر : وليش ان شا الله بتغيبن "
نوف واشواق " يناظرن بعض ويضحكن الحين
عندنا حالة وفاة جارتنا ماتت الله يرحمها


نوف هي تشهق " يمه وانا ماره مجلس
الحررريم شفت ابلا نوره ناظرتني نظره
حسستني اني بالفصل
اشواق : هههههههههه يختي ذي الابله شديده
مرره ما عمري شفتها مبتسمه
وضحى : طفله تذكرين ابلا نوره صح
طفله : اكيد يا حبي لها
وضحى طيب امشي ننزل اكيد جايه تعزيتس
ونزلت طفله ووضحى وسلمت على ابلا نوره
وقعت جنبها


بعدها بشوي بدى المجلس يفضى من الناس
ارتفع صوت ابو محمد ينادي بالصاله
يا ام محمد : شوفي ترى جاتس ضيوف
ام محمد وهي تفز : حيا هم الله


وراحت تستقبلهم والبنات معها



الا دخلت عليهم حرمتين


وام محمد ترحب وتهلي وهي ما تعرف من
دخل عليها


السلام عليكم ورحمتة الله
ام محمد : وعليك السلااام ورحمة
الله وبركاته
ياهلا ياهلا يالله تحي الضيوف


ام ماجد : هلا فيتس
والمهلي ما يولي


انا يا امحمد 000 صح انتي ام محمد
ام محمد : اي انا ام محمد
: انا ام ماجد زوجة ابو مساعد زوج اخت بادي
جاركم وهذي بنتي

الجزء الثامن
******************************

في مجلس الحريم في بيت ام محمد


ام ماجد : وينها طفله
وهي تناظر بالبنات اللي واقفات

تقدمت اطولهن وكان الحزن مرسوم على وجهها
:انا طفله يا خاله ومدت يدها تصافحها
ام ماجد : عظم الله اجرتس يابنتي واحسن الله عزاتس
طفله : اجرنا واجرتس ياخاله
تقدمت هند وحضنت طفله : عظم الله اجرتس
طفله بعدت نفسها وهي متعجبه من هند : اجرنا واجرتس
ام محمد: هذلي بناتي وضحى واشواق

سلمن على ام ماجد وجلسن ام محمد جنب ام ماجد

وطفله جنب ام محمد وهند جنب امها
ووضحى تصب القهوه
هند كانت متحمسه على الاخر قربت من امها
: يمه شوفيها ياقلبي عليها نسخه من مساعد
بس على ا حلى
قرصتها امها : اوووش ابوتس يقول لا تجيبون سيره
هند وهي تهمس : يوووووووه ليش بلله!!
احسن وقت هالحين مره وحده خليها ترجع معنا
ام ماجد ناظرت بنتها نظرة : خلاص اسكتي

جت وضحى وجلست جنب طفله

طفله : تصدقبن يا وضحى توني ادري ان عندي عمه

وضحى بقلبها يا عمري انتي ماهي عمتس امتس امتس
: صدق !! وليش ما تعرفين ان عندتس عمه
طفله : مدري والله بس ابي اسأل ابوي
وبشوف ليش ما كد قالي
وضحى : يمكن عشانها متوفيه من زمان
طفله : يمكن ...

ام ماجد : يله اسمحو لنا جينا نعزي ونشوف طفله
وجعلها اخر الاحزان
وسلمت على طفله وطلعت هي وهند

********

في بيت ابو محمد مجلس الرجال


بادي شاف ابو مساعد داخل للمجلس هو وولده مساعد
بردت عظامه وعجز يقوم
اقبل عليه ابو مساعد وحب راسه
: عظم الله اجرك يا خوي واحسن الله عزاك
بادي الله يجزاك بالخير اجرنا واجرك
مساعد حب راس خاله وعزااه
وجلسو في المجلس الخالي الا منهم
بادي بعد وفاة ترفه اتصل على ابو مساعد وبلغه عن اللي صار وانه ما قدر يقول لطفله شي
بادي كان جالس على اعصابه وخايف من جيت
ابو مساعد خايف يطالبه يشوف طفله
ابو محمد حاس بالجو المتوتر بوجود
ابو مساعد وبادي
قال : اذكرو الله يا اخوان
لا اله الا الله الجميع تمتم بها
بادي : مال على ابو مساعد
: ياخوك ادري اني تأخرت عليك بس انت لازم تعذرني
واالله ما قدرت والله ودمعت عيونه
ماهي بسهله علي
ابو مساعد : الله المستعان هي شلونها الحين بعد وفاة امها
بادي : صابره
وناظر بابو محمد : الله يجزاه ابو محمد حلف علي تقعد
مع بناته عشان تسلى
ابو مساعد : ابو محمد ونعم والله فيه رجالن اجودي
الله يجزاه بالخير
بادي : تراه يدري عن طفله وانها بنتك
ابو مساعد : زييييين زين
بعدها بدقايق
مساعد قام وسلم على خاله : اسمحلنا ياخال بنمشي
بادي : الله يسهل دربكم
مساعد : ياخال بشرني عن اختي عساها بخير
بادي : طيبه الحمد لله ومسك يد مساعد وشد عليها
: سامحني يابوك حرمتك من اختك
مساعد وهو يحب راس خاله : لا تقول كذا يا خال
يمكن انا لو انحطيت بمكانك سويت نفس الشي وهذا
اللي الله كاتبه علينا
بادي : الله لا يحطك بمكاني ياولدي
مساعد : يله نشوفك على خير
وسلم على ابو محمد وطلع
ابو مساعد : يله نسلم عليكم

*********************


صالح باقي له يومين وبعدها يتنفذ الحكم


كان بس يصلي ويدعي ان الله يغفر ذنبه
ويرحم ابو عبد العزيز
ويربط على قلب ساره ويلهمها الصبر
وهو في عز همه تصور يوم القصاص وسالت دموعه


يافــــلاح .. الـــهم خيم بقلبي يا فلاح
كيف تبغاني اسولف وانت خابرني عليل

ويش قولك في عليل في حياته ماستراح
تنتثر دمعة عيونه لاظلم الليل الطويل

حالته لا ماتباعد حال الجريح الطريح
بالخطاء راحت حياته والخطاء ماله مثيل

كان ويـّــا صاحبه اثنين في ارضٍ براح
يطردون الصيد دايم من صبح لين المقيل

اجمعتهم صحبه الدنيا على جد ومزاح
مايهابون الليالي والحمول اللي تميل

ماقتل عامد ولكن ثور بليس السلاح
بالخطاء ثار السلاح ووين يلقا له دليل

وانعقد سجنه وربعه تنتظر فك الصراح
والأكيد إنه سجين ومارضوا ربع القتيل

هـــلّ دمعه يوم صلى ركعتين في الصباح
في نهار الجمعه اللي مر ثقيلٍ في ثقيل

هلل وكبـر ونفسه تذكر اللي راح وراح
كان في ربعه عزيز وذله الوقت الذليل

لا بسمه ولا نوف ولا نايف ولا فلاح
كلهم كانوا على باله ودمعه هميل


حان تنفيذ القصاص وغطوا الراس بوشاح
وجاك سيافه يشيل السيف ابو حدٍ صقيل

وارتخى راسه وزاد الموقف الحامي صياح
بين نوح وبين دمع وبين صيحات وعويل

وارتفع صوت الحشود وزاد نايف وصاح
يايبه تكفى دخيلك تستمع قول الدخيل

يابيه وشلون نصبر وكيف نهجع بارتياح
وانت من دنيا عيالك تاخذك بر الرحيل

يا نايف هاك علمي واحفظه قبل المراح
انتبه لخوانك وبالك عليهم لاتعيــــــــل

الله الله في الصلاة والصيام والصلاح
والله الله في امكم والله لكم بعدي كفيل

وغمض عيونه ونفسه تطلب الله السماح
رافع سبابته مظلـــــوم والله الوكيــــــــل

وسل سياف الصفا سيفه وطقه ثم طاح
راس المراجـــل وانتثر دمــه يسيـــــل

غسلوه وكفنوه ثم فاح طيب السدر فـــاح

خلني ساكت ودور غير هالقصه بديل

((منقوله مع بعض التعديل ))
************************

هند وهي حاضنه ابوها : يبه متى تجي طفله عندنا
ابو مساعد : بتجي ان شاء الله بس وفاة امها اجلت الموضوع

هند: الحين انا وش يصبرني يبه ليتك شفتها تهبل
والله عرفت انها اختي او ل ماشفتها

ابو مساعد: أيالنصابه وشلون عرفتيها
هند : نسخه من مسيعيد
بس هي احلى نحيفه وطويله وحلللوه

: منهو مسيعيد يالنمله
هند : من قال مسيعيد انا قلت الشيخ مساعد
مساعد: ايه كذا تسنعي يالنمله

هند : تدري مساعد قصدي الشيخ مساعد ان اختي حبيبتي
تشبهك مررره
مساعد بلهفه : والله
ام ماجد : اي ماشاء الله عليها كلها انت يا مساعد

مساعد : يا رب تعجل بلقانا والله اني من شوقي
ودي اطير لها

هندك تكفى ودي اطير معك

مساعد : استريحي انا اول وبعدين افكر
هند: مسيعيد والله لو ما تاخذني معك ازاعلك

مساعد: مسيعيد هاااه !!!!
الحمد لله الله رزقني باخت ثانيه والا من اول ماعندنا الا انتي يالنمله

هند: احووووووووووول لا عاد تناديني نمله

وهم في جلستهم دخل عليهم فهد

السلاااااام عليكم وجلس جنب اخته وحط راسه على رجولها
وش عندها هنوده صوتها يلعلع

هند : شف مساعد مسك علي كلمتك يالنمله انت اللي بديت بها يله خلصني منها

فهد : وانا صادق انت نمله يالله تبانين من نحفتس

هند : لا خلاص بتجي اللي انحف مني

فهد : منهي اللي انحف منتس

مساعد حاول يغير الموضوع : فهد اليوم شفت خويك سليمان وسألني عنك

فهد عرف ان مساعد غير الموضوع
: اي سليمان يا حليله وينه من زمان ماشفته

هند: حذفت المناديل على مساعد من حرتها وهجت
فهد فك ضحك على بنت اخته

مساعد وهو يضحك : يمه مزنه بنتس ذي مرجوجه الله يخلف عليتس

مزنه وهي مبتسمه : الله يصلحها بس

ابو مساعد : انت صدق تبي تروح لخالك واختك

مساعد :اي والله ودي اشوف احوالهم وش صار علمها والا للحين

ابو مساعد : يبه لا تصير عجل خالك لا علمها بيتصل

مساعد : معليش انا بروح يمكن انا اللي اقول لها
*******************
طفله حطت العشى لأبوها وجلست جنبه

: تفضل يبه
بادي ياكل وهو يحس اللي بفمه مثل التراب
ماله طعم بس مجبر ياكل قدامها

طفله تناظر بابوها وهي شايفه حاله حزين مهموم
زاد عمرره سنين بكم اسبوع

طرى ببالها عمتها اللي اول مره تسمع عنها

: يبه ابي اسألك ليه ما علمتني ان لي عمه ؟؟
بادي رفع راسه بسرعه وهو يهرب بعيونه عنها

: يا بنتي اختي ماتت من 18 سنه
طفله بعجله : بس ماعمرك جبت طاريها
بادي يفكر ان ذي انسب فرصه يعلمها

طفله :مسكت كوب الماء بتشرب وسئلت ابوها
يبه الا عمتي وش اسمها ؟؟
بادي تردد : اسمها طفله

شرقت طفله وقامت تكح يالله تاخذ نفسها من الشرقه

بادي : بسم الله عليتس يمه بسم الله عليتس

بعد ما هدت طفله من نوبة الكحه سئلت بخوف: احم احم وهي تصفي صوتها يبه عمتي لها بنات؟؟

الجزء التاسع
**********
ام نايف قلبها ناغزها لها كم يوم من يوم مارجع اخوها
من الرياض وهو يتهرب منها

جالسه بحوش بيتهم وتستنى اخوها اليوم لازم يقولها ليش
مايحط عينه بعينها ليش يتهرب اكيد صالح فيه شي

بنفس الوقت نوف جالسه في غرفتها وفاتحه شباك الغرفه
اللي يطل على الحوش


دخل ابو عبد الله وسلم على ام نايف
سلام سريع وجى بيدخل داخل
ام نايف: استنى يا خوي ابي اتكلم معك
ابو عبد الله : سمي
ام نايف : اقعد سالفتي طويله
ابو عبد الله : آمريني ياساره

ام نايف : ابي اعرف صالح فيه شي ؟؟
ابوعبد الله وهرب بعيونه عنها : لا صالح مافيه الا العافيه
ليه انتي سامعه شي؟؟

ام نايف : انا الله يرحم حالي بس

من عشر سنين ما اسمع اخباره الا منك
وها المره ذي يوم رحت شحيت علي باي خبر
ويوم سألتك قلت لي طيب ويسلم عليتس
تدري ماعمرك قلت لي صالح طيب
دايم تقولي صالح يسلم عليتس
ويبيتس تدعين له ان الله يفك سجنه.

ابو عبد الله بقلبه وش اقولتس يا ساره
اقولتس تحد د يوم القصاص
اقولتس انهم مصرين ومايبون الديه
اقولتس ان هذا الاحد هو اليوم اللي بترملين فيه وش اقولتس
ام نايف يوم طال سكوته مسكت جيب اخوها
وتصيح : تكفى ياخوي لا تسكت
قولي صالح وش فيه تكفى
نزل راسه ابو عبد الله وهو حاس بقلة الحيله
:ولد ابو عبد العزيز الصغير اللي كنا
متأملين انه بيتنازل طلع اشد واحد فيهم يقول
اللي حرمني من ابوي لازم يقص
ام نايف : ياويلي يااااااويليييييي اااااااه ياصالح
رااااااااح الامل راح وانهارت تبكي بمررااره و قهر
نوف سمعت الكلام كله وشدها الموضوع
سمعت اسم ابوها !!!! معقوله اللي يتكلمون عنه !!!
ابوي موجود ابوي حي وعايش ما مات
يباااااااه وطاحت من طولها
**************************************
بعد ما هدت طفله من نوبة الكحه سئلت بخوف: يبه عمتي لها بنات؟؟


بادي مايدري وش يقولها :اي لها بنت وحده

وقف بادي وده يهرب من هالسيره : يمه انا بروح بعد شوي لابو محمد تبين تروحين للبنات

طفله بفرحه : اي والله ودي اروح عندهم


***************************************
بعد صلاة العصر
طفله جالسه مع وضحى فوق السطح

طفله ودها تشرك احد بأفكارها : وضحى تدرين اليوم تذكرت كلام امي كانت تردده وهي مريضه قبل الغيبوبه
وضحى : وش هالكلام اللي تذكرتيه
طفله : امي كانت تردد هالكلام دايما ((وديها يابادي وديها لا تيتمها مايجوز خاف الله ))
هذا الكلام كانت تكرره بس اخر شي زادت عليه
(( راضي طفله يابادي ))
(( ودي البنت ابوها احق مننا ))
زاد استغرابي من كلامها بس مع زود المرض عليها ما لقيته بال
وضحى : وش اللي خلاتس تتذكرين كلام امتس الله يرحمها
طفله: اليوم سألت ابوي عن اسم عمتي تدرين وش اسمها ؟؟
وضحى :لا . وش اسمها ؟؟
طفله:اسمها نفس اسمي طفله ويوم سألته اذا عندها بنات
رد علي بجمود وقالي عندها بنت وحده وبعدها ياوضحى
قام بسرعه زي اللي بيهرب
وضحى :طيب ليش شاغله نفستس بها الكلام
طفله: مدري !! بس منهي البنت اللي امي تقول لأبوي رجعها لأبوها ؟؟
************************************************** ********
ام نايف سمعت بنتها وهي تصرخ

حطت يدها على فمها وركظت لبنتها

نوف كانت منهاره من الصياح يوم شافت امها دخلت عليها
صرخت عليها :ابوي وينه يمه ابووووي وينه
ام نايف : انعقد لسانها ماقدرت تقولها الحقيقه
نوف : يمه تكفين قولي ان ابوي عايش ابوي موجود
ام نايف تهز راسها بالموافقه ودموعها تسيل : اي موجووود اي صالح موجود

وقربت وحضنت بنتها : اي موجود ياعمري وهي منهاره من الصياح

نوف وهي تشد على حضن امها وتتعلق فيها اكثر : وينه ليه محرومين منه ليه قلتم لنا انه ميت ليه
ام نايف : غصبا عليه يمه غصبا عليه والا هو وده يكون معنا

نوف : خلاص حنا نكون معه ونروح له
ام نايف وزاد بكاها : صعب يانوف صعب
نوف وهي ترفع نفسها من حضن امها : ليه صعب
انا اقولتس ليه صعب
كان هذا نايف اللي دخل وشاف امه واخته بهالحاله

ناظر ته امه وكانها بنظرتها تترجاه لا لا تقول شي
بس نايف قال لنوف السبب
ابوي محكوم عليه هو الحين بالسجن ينتظر تنفيذ الحكم

نوف والكلام اللي سمعته صعقها
: يمه وش يقول نايف
ام نايف مغطيه وجهها بمنديلها وتصيح بصمت
نوف وقفت قبال اخوها
:طيب ليش قلتم لنا انه مات
نايف لأنه محكوم عليه بقضية قتل

وخلاااص تحدد يوم القصاص
ام نايف ونوف انهارن وعلى صوتهن بالبكى
نايف: بدال هالمناحه ذي قومن توضن وصلن واخلصن الدعا
ان الله يحنن قلب اهل الدم ويعفون عن ابوي

وراح جلس وحضن امه وحب راسها : يمه ابوي يبي يشوفتس
************************************************** ***
ام محمد جت على هواش منيره لنورة
ام محمد : خير خير وش فيكن
منيره : يمه نوره راحت لدكان ابو بندر
ام محمد : طيب وش فيها انا ارسلتها
منيره وبعصبيه : يمه محمد محذرنا مانروح لدكان المعفن ابو بندر
ام محمد: شوفي انا ارسلتها تجيب غرض وتجي بس
ما كان عندي خبر عن منع محمد لكن وناظرت بنوره
خلاص مادام محمد قال لا تروحين لهذا للدكان خلاص ممنوع تطبينه
نوره :طيب يمه وراحت تركض

ام محمد :منيره حبيبتي ترى نوره صغيره بشويش عليها
منيره : يمه قهرتني يوم راحت لدكان الحيوا ن ابوبندر
ام محمد : عيب يا منيره عيب عليتس ابو بندر هذا اكبر من ابوتس شيبه
وحفيداته زميلاتس بالمدرسه
منيره وبكل قرف : الله ياخذه الحيوان
ام محمد : ليش كل هذا وش هو مسوي عشان يستاهل كل هالدعاوي منتس
منيره تغير وجهها : ها لا ولا شي

ام محمد بفطنه لحال بنتها : منيره حطي عينتس بعيني
منيره قامت تصيح

يمه الله يخليتس تكفين لا تعلمين ابوي وقامت تصيح
وتسترجع الموقف اللي كرهها بكل الشيبان اللي مثل ابو بندر
قبل 4 سنوات راحت للدكان مثل اي طفله بعمرها رايحه تجيب اغراض للبيت
وجت عند ابو بندر و علمته وش تبي

الشايب ابو بندر : تعالي يا المزيونه هنا
ومنيره بكل براءه جت وهي تمد الفلوس بيدها

ابتسم وكل قبح العالم كان بملامحه سنونه مخلعه ولحيته بيضا محنيه
وشفايفه سودا من الدخان وريحته كريهه بغيييييييض

كان جالس وسحب منيره وحصرها بين رجوله
واخذ يتحسسها كانت لمساته حيوانيه غير بريئه
منيره بفطرتها السليمه نزعت نفسها منه وهجت
راحت تركظ بكل سرعه وهي حاسه بخوف
وحاسه ان اللي سوااه شي كبير
ما يسويه الا انسان مايخاف الله

كانت ذكرى هالموقف دايما تتكرر
وكل مره يزيد خوفها وكرهها لها الرجال
بكل خوف و خجل شديدواحساس بالذنب
علمت امها باللي صار

:والله يمه اني اكرهه اكرهه وقعدت تصيح
ام محمد وقلبها يعورها على بنتها اللي تحرش فيها
رجال المفروض انه امين عليها
: تعالي يمه عندي وحضنتها بقوه
منور حبيبتي الحمد لله ماصار شي كبير
ومسحت على شعرها : بس انا عتبانه عليتس يمه
موقف مثل ذا لازم تجين وتعلميني فيه
منيره وهي تشاهم :يمه خفت
ام محمد: لييش حبيبتي انت ماسويتي شي غلط
منيره هزت كتوفها بمعنى مدري
ام محمد : خلاص انتهى الموضوع انسيه
ولا تجيبين سيرته لأحد ابد
منيره : يمه بتقولين لأبوي
ام محمد : بصراحه مدري للاسف ابو بندر جارنا
ورجال كبير وله سمعته بين الجيران اخاف اقول لأبوتس يذبحه
وما احد يصدق انه يسوي مثل هالسواة

يمه بالله انتبهي لخواتي نوره وهيفا لا عاد يروحن له ابد

ام محمد : لا خلاص مالهن طلعه الا واخوكن محمد معهن ارتاحي انتي
يله روحي ذاكري بعد شوي بحط العشى

**********************************************
ام ماجد جابت الشاي وحطته قدام ابو مساعد اللي كان مندمج مع المصارعه الحره

جلست جنبه ومدت له كاسة الشاهي
ام ماجد : سم ياابو مساعد
ابو مساعد : سم الله عدوتس
جت بتقوم سحبها ابو مساعد بطرف ثوبها : وين رايحه يامزنه
مزنه : بروح عندي شغل
ابو مساعد : لا حقه على الشغل اقعدي

جلست مزنه وهي ساكته

ابو مساعد وبدون مقدمات حقتس علي يا مزنه
انا متأكد انتس شرهانه علي ويمكن زعلانه عشان موضوع بنتي

مزنه هي مبتسمه : لا حصل خير بس زي ما قلت انا كنت شرهانه عليك
بس ما دمت تعذرت خلاص طاب خاطري
ابو مساعد : الله لايحرمني منتس يا مزنه
مزنه حمر وجهها من الحيا من زمان ما مدحها او حتى تغزل فيها
هند جتهم تركظ وقطعت عليهم جلستهم الحلوة
:يمه تكفين دسيني وراتس
وراحت واندست ورا امها
ابو مساعد : وش فيتس يالمطيوره
هند: ان جى خالي فهد وسأل عني انا ما ني فيه
شوي دخل فهد وهو يرشح ماء
ثوبه غرقان وشعره يتناقط ما ء
:وينها بنتكم الخبله والله لا اروشها مثل ما روشتني
قا مت مزنه بسرعه : ياخبله هذي سواة غرقتيه بالماء والجو بارد
هند: يماااااه وركظت عند ابوها
فهد شافها وطلع صوت عاااااااااااا: والله لا وريتس
ابو مساعد ميت من الضحك : هنيد علامتس على خالتس
هند : ههههههههه والله امزح
فهد : الحين يوم ترجفين الباب علي وانا بالحما م مزح !! ازعجتيني
ويوم اسالتس مين ماتردين مزح!!
ولا من خبالتس كبيتي علي الماء يوم فتحت الباب
امحق مزح .
هند وهي تضحك ومندسه ورى ابوها : والله امزح وش فيك فهووووودي
فهد: اطلعي من ورى ابوتس خليني ادبغتس
مزنه : خذ يافهد نشف شعرك لا تبرد خل هالخبله علي
هند بدلع :يبه شفهم يتوعدوني
ابو مساعد :تستاهلين مايجيتس
وناظر بفهد : خلاص يا فهد هند بوجهي وان عادتها لك الحق تدبغها
فهد وهو ينشف شعره : خلاص ماانا بدابغها بس اعرفي يالنمله انها مردودة لا تنسيين
هند وهي ترفع حواجبها : ايه هين نشوف

ابو مساعد وهو يقرص اذنها بحنيه : هند هذا بدال ما تسامحين من خالتس
قومي يله ماعاد انا بشافعن لتس ابد .
************************************************** ******

بعدها بساعه دخل عليهم مساعد

:السلام عليكم
ابو مساعد ومزنه وفهد : وعليكم السلام ورحمة الله وبركاته

مساعد: يبه بكره ان شاء الله بروح لخالي بادي
بشوف احواله هو واختي

ابو مساعد : اصبر يا ولدي خالك لا علمها بيدق علينا يعلمنا

مساعد : ماعاد بي صبر يبه ابي اشوفها خلاص
مزنه : يا ولدي اصبر والله ماهي بسهله
اخاف البنت يجيها شي لادرت
مساعد : لا ماهو صاير شي بروح وانا اللي بقولها
رضى خالي والا زعل لازم ننهي هالموضوع

**************************
الجزء العاشر

*********************

ابو مساعد : لا تهور وانا ابوك

مساعد : انت لا تشيل هم انا بكره ماشي وان شاءالله ما انا براجع الا وهي معي

ابو مساعد : ياولدي لا تهور اختك بيجبها خالك بس استنى عليه
فهد كان جالس وماهو عاجبه عجلة مساعد بس ما حب يتدخل

مساعد انا لا رحت عند خالي بتصرف معه لا تخافون
بعد انا مايهون علي خالي وعارف صعوبة موقفه الله يعينه

بس ابيكم تقدرون موقفي انا
اختي ريحة امي وابي اشوفها
***********************


ام نايف تعلقت عيونها بنايف وهي تمسح دموعها

:يبي يشوفنيي صالح يبي يشوفني

نايف : اي يمه مافي وقت خل نمشي هالحين

نوف: انا بروح معكم
نايف: لا ابوي طلبني انا وامي بس
نوف وهي تمسح دموعها : والله ماعلي منك
كافي اني محرومه منه من عشر سنين
بعد تبون تحرموني منه للمره الاخيره
ام نايف : يله تعالي بسرعه الوقت يسرقنا

نايف معصب على الاخر :لا معليش يمه نوف ماهي برايحه
نوف وبصرااخ : والله لا اروح ومافي اي احد بيردني سمعت يانايف
ام نايف : بس بااااس وبعدين معكم
وناظرت بنايف انا قلت نوف معنا وخلاص

وراحت واخذت عباتها ووقفت قدام باب البيت انا جاهزه

نوف وقفت جنبها وانا بعد
نايف : يله مشينا خالي ابو عبد الله هو اللي بيودينا

وطلعو قاصدين الرياض
وقلوبهم مليانه شوق وحزن و هم وامل
شوق للزوج والحبيب والاب
وحزن ان لقاهم بيكون اخر لقى
وهم من قصاص لازم يتنفذ
وامل بالعفو عن غاليهم

**************************************

وضحى جالسه في نفس الجلسه اللي في السطح
مع طفله وتسمع تسائل صديقتها وحيرتها
ومحتاره تعلمها باللي تعرفه والا تسكت

طفله وهي تحرك يدها قدام عيون وضحى
: وضحى وش فيتس وين سرحتي

وضحى : هاه ... لا سرحت ولا شي معتس

طفله : يختي هالسالفه ذي مخولتني

وضحى وهي تعدل جلستها وتبلع ريقها : طفله
طفله : نعم
وضحى تمسك طرف قميصها وتبرم فيه : بقولتس شي سمعته
طفله وتنبهت وقربت راسها لوضحى : قولي وش عندس
وضحى مستمره بلف وبرم طرف القميص: امممممممم اااا مدري وش اقولتس
طفله يمكن اللي بقوله ما هو اكيد انا سمعت بس ماصدقت اللي سمعته
طفله : وش اللي سمعتيه قولي
وضحى وبدت تطقطق اصابعها
: انتي الحين ماتقولين ان امتس الله يرحمها كانت اخر ايامها
تخربط وتقول كلام مافهمتيه عن بنت يرجعونها لاهلها
طفله :وهي مركزه بكلام وضحى : ايييه
وضحى : اعرف منهي البنت
طفله طارت عيونها ووقفت على حيلها : قولي والله ... طب منهي
وضحى ودها انها مابدت بالكلام بس خلاص فات الفوت
وبكل تردد : اممممم انتي !!!

*********************

بادي جالس مع ابو محمد


:تكفى دبرني ياخوي والله انه ضاقت علي الوسيعه
اليوم سألتني عن امها تقولي ليه ماقلت لي عن عمتي و هي عندها بنات والا لا
ابو محمد : الله يهداك كان علمتها
بادي يمسح دموعه ما قدرت والله اني اهون علي اموت ولا تدري
اخاف تكرهني والا تلومني
ابو محمدبيخفف عليه : وليه تكرهك وتلومك
بادي : اخاف تقولي ليه ماخليتني عند ابوي ليه حرمتني منه هو واخوي
ابو محمد: لا طفله عاقله وما اظن انها تلومك بنتك تحبك يابادي
وان علمتها باسبابك بتفهمك
بادي انهار بالبكى كنه طفل صغير
تقطع قلب بادي من البكا
ابو محمد حزن عليه
: عين خير الله يفرجها عليك
*********************************************

يوم جديد ومشاعر جديده

طفله ماغمضت عينها من يوم ماقالت
وضحى اللي قالته
مصدوووومه
ماهي قادره تستوعب
بعد ما سمعت الخبر اللي زلزل كيانها
صارت منفصله عن العالم الخارجي
بأحاسيسها

اخذت عباتها ونزلت رايحه لبيتهم


معقوله !!! ابوي ماهو ابوي
معقوله امي اللي ربتني وعشت معها
اجمل سنين عمري ماهي امي

طيب انا بنت مين ؟؟

انا بنت مين ؟؟
انا بنت مييييين ؟؟

ظل هالسؤال يتردد في عقلها

دخل عليها ابوها ولا ناظر فيها

بس هي مارفعت عينها عنه

معقوله هالرجال ماهو ابوي !!!!

لا لاا لااا هذا ابوي الا بادي ابوي انا
اكيد انا الحين نايمه واتحلم
لا هذا ماهو حلم هذا كابوس كابوس
ياربي طيب اذا ابوي ماهو ابوي من هو ابوي ؟؟
وناظرت بابوها بادي شافته نايم بفراشه
وهي لا زالت بوقفتها وسرحانها
ياربي يمكن الموضوع كله
وهم في وهم وتكون وضحى سمعت غلط
ماقدرت تستحمل وطلعت للحوش الكبير المظلم الموحش
************************************************
بادي من يوم دخل البيت البارح
وهو ماحط عينه بعين طفله خايف ينهار
ويبكي قدامها وهرب بالنوم منها

في الصباح قام ولا لقاها بفراشها
طلع للحوش وشافها جالسه على صندوق خشب كبير

ناداها :يمه طفله وراتس قاعده بهالبرد
طفله : ماجاني نوم وطلعت هنا استنى صلاة الفجر
بادي : انتي للحين مانمتي ليه عسى ماشر لايكون تعبانه
طفله : لا بس كذا عجزت انام
وقامت تنفظ ثوبها عن الغبار وجت بتدخل الغرفه
بادي : لا تسوين شي فطورتس اليوم علي
طفله : يبه انا نفسي منسده بس ابي اسويلك فطورك وانام
بادي : ليه يمه نفستس منسده وقام يناظر بها
وحط يده على جبينها لقاها مصخنه
: تعالي هنا وان....
وقطع عليه كلامه دق الباب

ادخلي خليني اشوف من عند الباب
راح للباب ولقى هيفاء بنت ابو محمد : عم بادي ابوي يقولك
تعال هالحين فيه رجال يبيك عنده بالمجلس
بادي : طيب يابنتي هالحين جاي وراتس
راح لطفله ولقاها نايمه على فراشها وجنبها فطوره مغطى بقماش

طفى اللمبه وطلع رايح لبيت ابو محمد
***********************
وصلوا ابوعبدالله ام نايف نايف ونوف للسجن

وطلبو من الضابط المسؤول انهم يقابلون صالح

الضابط: موجه كلامه لأبو عبد الله : والله الوقت الي جيتو فيه بدري
اصلا اليوم مافي زيارة بس عشان صالح نستثني اليوم

ابو عبد الله ووهو متعود اصلا على هذا المكان كل مره يجي يزور صالح
لازم يمر بها المكتب : الله يجزاك خير صالح طالبن
زوجته وعياله بيشوفهم ممكن تناديه

الضابط مقدر حالتهم وهو يقوم من مكتبه
: ابشر هالحين نستدعيه ارتاحو في الغرفه الثانيه


مر الوقت بطيئ على ام نايف وهم ينتظرون صالح يدخل عليهم
كانت دموعها تهل من غير حسااب كل عضله فيها مشدوده
تحس جدران الغرفه تبي تطبق على نفسها
الترقب والانتظار صعب صعب
عينها معلقه بالباب واقفه تبي بس تشوفه بس نظره
يالله مشتاقه لعيونه مشتاقه لزوله مشتاقه له كله



نوف جالسه على اعصابها وعينها على الباب
والدمع ماوقف من عينها
اخيرا بشوف ابوي
الحلم اللي كان دايما معي من وانا صغيره
اتخيل ابوي مامات واني بشوفه مره ثانيه
يااااه تحقق الحلم
بس ياحسره بعده كابوس اسود
كابوس بيحرمني منه مرة ثانيه


نواف جالس ومكتف ايدينه
زيارته ذي ماهي اول زياره
عرف عن وجود ابوه قبل سنه بالضبط
وبعدها زار ابوه اربع مرات وكل مره يزيد تعلقه بأبوه
بس زيارته ذي غيررر ذي اخر زياره واخر لقى

وفجأه انقطع حبل افكارهم على صوت الباب وهو يفتح ودخوووول صاالح
************************

وضحى حاسه بالذنب وتأنيب الضمير
انها علمت طفله وضاق صدرها
ياربي وش السواة لازم اعلم امي اني قلت لطفله وحست الدنيا

وتوجهت لغرفة امها
وضحى : يمه ابي اقولتس شي بس تكفين لا تزعلين مني

ام محمد: وش انتي مسويه ؟؟ قولي بسرعه عشان ما ازعل

وضحى والتردد مصادقها : امممم قلت لطفله انهههها ماهي بنت بادي
عصبت ام محمد : ايييشششششششش

الجزء الحادي عشر

وضحى : يمه ابي اقولتس شي بس تكفين لا تزعلين مني

ام محمد: وش انتي مسويه ؟؟ قولي بسرعه عشان ما ازعل

وضحى والتردد مصادقها : امممم قلت لطفله انهههها ماهي بنت بادي
عصبت ام محمد : ايييشششششششش
وضحى ودموعها بدت تجمع بعيونها : تكفين يمه لا تزعلين علي تكفين

ام محمد بحزم : انتي وشلون عرفتي انها ماهي بنت بادي
وضحى وهي تمسح دموعها : سمعت ابوي يوم كان يعلمتس

يمه الله يخليتس روحي لها شوفيها
اخاف صار لها شي
ام محمد : حسبي الله ونعم الوكيل كانتس استاثمتي بهاالضعيفه
وش سوت يوم علمتيها
وضحى واحساسها بالذنب يكبر : ما سوت ولا قالت شي نزلت
واخذت عباتها وطلعت
ام محمدتفرك يدها من قهرها من وضحى وخوفها على طفله : يارب وش السواة

سكتت شوي : الحين ابوتس عنده رجال يبي بادي هذا احسن وقت اروح لها
وضحى : اجي معتس يمه
ام محمد : لا انطقي هنا وعلمي ابوتس اني رحت عندها
ولا سألتس ليه قولي له انها تعبانه واني رحت اشوفها
**************************************
بادي دخل المجلس ولقى مساعد قدامه تيبس الدم بعروقه

وقف مساعد لخاله وتبادلو السلام والسؤال عن الاحوال

مساعد جلس بجنب خاله
:ياخال انا بدخل بالموضوع على طول
بادي حط عينه بعين ابو محمد بعدها وجهها لمساعد :تفضل ياولدي
مساعد: ابي اشوف اختي

بادي : شلون تشوفها وهي ماتعرفك ولا تدري عنك
مساعد بتهكم غير مقصود : يعني ياخال للحين ماعلمتها
بادي : لا ماعلمتها ونزل نظره للارض
مساعد:بكل برود : انا بعلمها بس خلني اشوفها

بادي عيونه تعلقت بعيون مساعد ثوواني
وبعدها سمع ابو محمد يقول : ياجماعه الموضوع ماينحل بالطريقه ذي
مساعد : ياعم ترى عادي اقول لها انا وتصيح لها شويتين وتسلى
بادي برجاء حاار:تكفى يا ولدي ارحم شيباتي لا تكسرني قدام بنتي
وجلس يصيح قدام مساعد

مساعد : قام وحب راس خاله افا ياخال ما عاش من يكسرك
بس انا من دريت ان لي اخت من ريحة امي
وانا متولع بشوفتها ابي بس اشوفها
ابو محمد : انا عندي لكم راي
بادي ومساعد ناظروه
مساعد : قل يا عم رايك
ابو محمد : الحين البنيه ما تعرف عنكم شي
وان علمها بادي عنكم ممكن ما تقبلكم
بس ان عرفتكم اول على اساس انكم اهل عمتها
وانك ولد عمتها
ممكن ذاك الوقت ممكن يتجرأ بادي وذاتا لا شافت فرحتكم بها
مساعد : ياعم قصدك انها تتعرف علينا اول من غير ما نعلمها انها بنتنا
ابو محمد : ايه يعني تروح هي وابوها بادي عندكم زياره
مساعد : انا موافق ونمشي اليوم للديره
بادي : وانا ما عندي مانع
************************************************** ********** ******
*صالح

من ناداه الضابط وعلمه ان عنده زياره وقلبه زادة نبضاته حس بالبرد في عظامه
اخيرا بشوف ساره
سار يمشي مع الضابط ووده يركظ ويسابق الوقت وده انه هالثانيه يشوفها
وقفه الضابط عند الباب وقاله: ابو نايف ترى اللي بالغرفه
ماهي زوجتك بس ولدك نايف وبنتك بعد
انهز صالح من المفاجأه : بنتي جت
الضابط : اي بنتك يله خللك قوي وتجلد عشانهم والله يعينك ويفرج همك
وفتح الباب ورااح
وقف صالح وشاف زولها واقفه قدام الباب
يوم شافته ارتفع صوتها بالشهقاات حس بقلبها بيطلع من مكانه
دخل وصك الباب
نطت نوف وركظت لابوها يبااه وضمته بقوة
وبادلها الضمه باقوى منها وده يدخلها جوة ضلوعه
: نوف ماشاء الله كبرتي يا قلب ابوتس ماشاء الله
نوف مستمرة بالبكاء والعويل وهو مستمر بضمها
مشاء الله صرتي عروسه يا قلب ابوتس
لف يده على كتوفها
وناظر بنايف اللي كان واقف قدامه نوف اخذيد ابوه وحبها
وسلم على راسه وكانت دموعه تسيل على خدوده

ساره تناظر بصالح وهو حاضن عياله
هزها الموقف هز موقف أليم وحلو بنفس الوقت
من ورى غطاها اللي تبلل بدموعها المررره
وحست رجولها ماتشيلها معقوله هذاا صالح
معقوله اشوفه بعد هالسنين
ويوم اشوفه تكون هالشوفه هي اخر شوفه لي
صالح يبادلها النظر زاح عياله ومشى خطوتين متقدم لها مد يده بيصافحها
حس حركته غبيه زوجتي حبيتي اسلم عليها ببرود و رسميه

لمس قلبه الخوف من ردة فعلها
وده يضمها ويسلم على راسها
ويبوس ايدينها ويدخلها جوة ضلوعه
بس خاف من ردة فعلها
اما ساره لقت نفسها تطير لحظنه مشتاقه له ولاحظانه

لمها هو بيدينه انهارت ساره من البكى
تصيح بمراره :ليش تحرمني منك ياصالح الله يسامحك الله يسامحك
صالح : واحساسه بكبر فعلته بحقها وحق نفسه : لا تلوميني ياقلبي
والله انتس اغلى ما خلق ربي ولا حبيت لتس هالدخله وهالشوفه
ومسح على راسها بحنان ومحبه : خلاص تعوذي
من الشيطان وخلينى نجلس مع بعض
سااره تشاهم وتسحب نفسها بالويل من كثر ما كان قلبها
مخنوق ومهموم حزين مجروح تبي منه المواساة بس هو من يواسيه

ناظرت فيه لقته لوحه من الصبر والتحمل
ظغط هائل على اعصابه عشان يبين راحته ورضاه باللي قسمه الله عليه
ساره تمسح دموعها بغطاها وترفعه عن وجهها : تعال يابونايف
شف بنتك نوف الحين هي بالثانوي وبسمه بثالث
ونواف انت خابرن علومه
نوف تقربت من ابوها وحظنت يده وسندت راسها على ذراع ابوها
وكل شوي تبوسها
حل الصمت دقايق
وتكلم صالح
اسمعيني انا ناديتس ياساره بغيت املي ناظري من شوفة وجهتس
واوصيتس واتسامح منتس
ساره عضت على شفايفها تبي تمنع شهقتها من الانفلات
اوصيتس اولا بالصبر وترى هذا ابتلا من ربي يمتحنا فيه
واوصيتس بالعيال يا ساره وانتبهي على عمرتس وصحتس
صاحت نوف بعويل تكفى يبه لا تخلينا والله اني احسبك
مت ماعلموني عنك يبه ماعلمونييي عنك
قام صالح وحضن بنته : تونا وش نقول يمه انا بامتحان من رب العالمين
نايف يمسح خشمه ويلم نوف اخته من حضن ابوها
ساره : صالح الله يعظم اجرنا والله انه امتحان شديد وربي انه قطعه من العذاب
صالح حب راسها وتم يناظر فيها ثواااني وسحب نفسه من الغرفه
انهارت ساره على الارض تبكي : يارب صبرني يارب صبرني
***************************************

ام محمد راحت لبيت بادي بتشوف حال طفله
تبي تطمن عليها طولت وهي تدق الباب
لكن بالاخير فتحت لها طفله
طفله : هلا والله بخالتي تفضلي
ام محمد : حبيبتي انا عرفت من وضحى اللي صار
طفله رمت نفسها في حضن ام محمد منهاره تصيح

:خالتي طلعت ماني بنتهم ماهم اهلي
ام محمد : لا يا يمه بادي صحيح ماهو ابوتس الحقيقي الا انه ابوتس اللي رباتس
طفله : ياخالتي والله ماني متخيله
اذا بادي ابوي ماهو ابوي ولا ترفه الله يرحمها ماهي امي اجل من امي وابوي
ام محمد محتاره تقول لها والا تسكت
طفله : خالتي انتي تعرفين من اهلي ؟؟
ام محمد هزت راسها بالايجاب
ناظرتها طفله برجاء : تكفين ياخاله منهم اهلي تكفيييييين
ام محمد : انا مالي حق اقولتس شي لاني ما اعرف التفاصيل
اللي خلت بادي ياخذتس منهم
طفله وهي تمسك يد ام محمد : واللي يرحم والدينتس
بس قولي لي منهم بس
ام محمد حبت تريحها : اللي انا اعرفه ان امتس تسير اخت بادي
وهي الحين متوفيه
طفله حطت يدها على فمها : يعني عمتي طفله هي امي !!!!
************************************************** *****

اتفق بادي ومساعد انهم يمشون الصباح ومعهم طفله
عشان طفله تتعرف عليهم
رجع لبيته ولقى طفله جالسه ورابطه راسها

وعيونها وارمه من الصيااح : سلامات ياامي وش بتس يانظر عيني
طفله يالله تكلم وجسمها يلطمها من الوجع : تعبانه شوي وراسي بينفجر من الصداع

بادي وهو يحط يده على راسها : قومي خل اوديتس المستوصف
طفله : لا يبه اخذت اسبرين شوي ويروح الوجع
وراحت انسدحت على فراشها
ما امداها تحط راسها على المخده الا وهي نايمه
بعد ساعه بادي جالس عندها ويسمع انينها وحس برجفتها

لمس جبينها لقاه حااار ووجهها احمر
لا ماينسكت على حالها لازم اوديها للطوار ئ

راح ونادى مساعد اللي كان بايت عند ابو محمد

مساعد كان واقف برى عند سيارته والقلق ينهب بعقله
من دخلت خاله عليه
وهو نايم و علمه ان اخته تعبانه وهو ماهو بخيير

بادي طلع من بيته اللي هو مقابل بيت ابو محمد
تفاجأ مساعد من المكان اللي طلع منه خاله

كان شايل طفله
فتح مساعد باب السياره وركب بادي بالمقعد الخلفي
مساعد طارعلى المستشفى واستقبلهم الطوارئ
دخل بادي مع طفله
مساعد كان جالس بالانتظار حاس بحاله غريبه
فرحان والدنيا ماهي سايعته من الفرح ان اخته قريبه منه
وحزين انه اول مررره يكون بها القرب منها بس ماتدري عنه
وقلقان من تعبها واللي حس انه شديد من خوف خاله عليها
شوي وهو بالانتظاار شاف ابو محمد ومعه وحده صد
عنهم قرب منه ابو محمد بشر وشلون اختك
مساعد : والله مدري ياعم اخذها خالي للغرفه اللي هناك
ودخل عليهم الدكتور وللحين ما طلع منهم
الحرمه اللي مع ابو محمد جت قربت وشدت كمه

وضحى بهمس : يبه وش اخبارها
ابو محمد : مدري عنها سألت اخوها يقول للحين ما يعرف وش بها

وضحى مستغربه اخوها يعني هذا اخو طفله
خطفت نظره لوجهه
ياسبحان الله نسخه من طفله
يالله صار عند طفله اخ طول عمرها تتمنى هالشي
نادت ابوها : يبه ادخل داخل اسأل عنها
ابو محمد: طيب يله تعالي
التفت لمساعد : ياولدي بدخل واسأل عنهم

مساعد وهو واقف ومنزل نظره بالارض : طيب ياعم تكفى طمني

بعد ربع ساعه طلع بادي وابو محمد من احد الغرف
واتجهو لمساعذ اللي كان جالس على اعصابه

وقف يوم شافهم : ها بشروني عنها

بادي : تطمن يا مساعد الحمد لله طفله بخير بس السخونه كانت مرتفعه عندها
ويالله نزلوها والحين هي نايمه ومركبين عليه المغذي
مساعد : الحمد لله ومتى تطلع
بادي : قالو لبكره الظهر ان تحسنت حالتها نطلعها
والله يجزاه بالخير ابو محمد جاب بنته معه وهي اللي بتقعد معها
مساعد يناظر بابو محمد بامتنان : مشكور والله يجزاك بالخير ياعم
ابو محمد : على ايش يا ولدي طفله بنتي وجبت لها اختها تتنتبه لها وتراعيها
ويله مشينا
*********************************
صباح يوم الاحد

وضحى جالسه عند سرير طفله : طفله شلونتس الحين
طفله وبصوت كله تعب :الحمد لله احسن
وضحى ودموعها متجمعه بعيونها : سامحيني طفله
طفله : اسامحتس على ايش يا ختي مصير ي ادري ان كانه منتس والا من احد ثاني
والحمد لله اني دريت منهم اهلي
وضحى : عرفتي منهم ؟؟
طفله : اي امتس علمتني ان اخت ابوي هي امي
وضحى : لااا !! وليش طيب بادي قصدي ابوتس هو الي رباتس
طفله : مدري امتس تقول ان اللي له الحق يقولي هو ابوي بادي
وضحى : تدرين البارح وحنا داخلين المستشفى ابوي كلم واحد اسمه مساعد وسأله عنتس
طفله : مساعد ؟؟ منهو ذا ؟؟
وضحى رفعت حواجبها بطريقه مضحكه : اخوتس مسااااعد
طفله : مين؟؟
اللي سمعتيه
هذا البارح هو اللي جابتس مع ابوتس للمستشفى
طفله بابتسامه خفيفه : اخوي مساعد
اخوي مساعد
وضحى : علامتس ترددين الاسم
طفله: مدري يمكن اجرب كلمة اخوي
وعند البا ب سمعن صوت بادي : طفله
وضحى اضفت عباتها عليها وطفله نادت ابوها
وبعدها بدقايق جى ابو محمد اخذ وضحى للبيت وبادي وطفله رجعو مع مساعد

**************************************************

عند صلاة الظهر

بجانب الجامع الكبيير
تجمع كبيير من الناس كانو متجمهرين لحضور تنفيذ القصاص

كان صالح واقف بوسط ساحة القصاص مربوط العينين ومقيد اليدين منكس الرأس
كان الشرطي يقوده حتى وقف : خلاص اجلس على ركبك
صالح ماكان يمللك الا انه ينفذ
ثنى ركبه ولمست الارض الحاره
كان يسمع كل شي الناس
لا حول ولا قوة الا بالله

يا حرررام مسكين والله
ليش بيقصونه
وش التهمه حقته
سمع خطوات السياف وهو يسل السيف

يسمع الشرطي وهو يقرى البيان بصوت عالي بدت تعلى ضربات قلبه وصارت تعلى وتعلى وغطت على اي صوت ثاني

السيااف : تشهد !!
مارد صالح
السياف وبكل غلظه : اقولك تشهد
ماررد صالح

السياف يناظر بالعسكري اللي جنبه
تقدم من صالح وحط يده على كتف صالح

انتفض صالح ولف براسه المعصوب
الشرطي : تشهد يا صالح قل اشهد ان لا اله الا الله وان محمد رسول الله

صالح وهو حاس ان الكلام محشور بحلقه :اشهد ان لا اله الا الله وان محمد رسول الله


السيااااف رفع سيفه

وقفففففففف وقففففف

الا سياره داخله بين الناس وفيها واحد ماسك مكبر صوت انا عبد العزيز.بن....(( ولد القتيل )) عفونا عن صالح ال..... لوجه الله عفوناااا عنه لوجه الله

نط العسكري اللي بجنب السياف ومسك يده لا ينزلها على رقبة صالح

وضجت الساحه الله اكبررر الله اكبررر
وانهارت قوة صالح وجثى على الأ رض: يارب لك الحمد كما ينبغي لجلال وجهك وعظيم سلطانك يارب لك الحمد
************************************************
الجزء الثاني عشر


*************

بادي وطفله بسيارة مساعد متجهين لبيت بادي

مساعد حاس ان فرحته مالها حد

يكفيه انها جنبه حتى لو ما تعرف انها اخته بس هو عارف

طفله جالسه ورى ابوها وعينها على مساعد

وفي ابتسامه صغيره على شفايفها

الله عندي اخو شعور واحساااس حلوو

بادي جالس والهم كاسيه كلها ايام وبتروح لاهلها
الله يصبرني على فرقاتس يابنتي
هالحين لازم اعلمها اننا بنروح يم اهلها الله يستر من هالروحه

بادي: طفله الليله قبل لا تنامين جهزي اغراضتس بنسافر

طفله:!!
بادي مقدر حياها وانها مستحيل ترد
طول ما في رجاال غريب بحسب ظنها
:ايه ياطفله الله يخزي الشيطاان
ترى هذا وحط يده على كتف مسااعد
ولد عمتس طفله الله يرحمها
مساعد لقاها فرصه عشان يسلم عليها
:شلونتس ياختي بشريني عنتس ؟
طفله تعصر يديها ببعض وبصوت كله حياا وخجل : الحمد لله
يازين كلمة اختي منه ...... يجنن هالشعورر
مساعد : بغى ينجن ياعمري يا ختي صوتها صوت طفله صغيره
حمد الله على سلامتس ولازم تنتبهين لعمرتس ترى الجو باارد
طفله وووجهها احمر وتحس ان الجو احتر من كثر ماهي خجلانه : الله يسلمك
وصلو لبيت بادي نزل بادي وطفله
مساعد ماحب يحرج خاله
عشان مايدخل بيته : اسمحلي ياخال انا برووح اقضي اشغالي
وموعدنا بكرة ان شاء الله تامرني بشي بالغالي

بادي : تسلم يابوك ولا تبعد ابيك قريب
وابو محمد حالفن ماتعدى بيته والاانا ودي انك نايمن عندي

مساعد : ماتقصر ياخال وخلاص اخلص شغلي وارجع على بيت ابو محمد
وركب سياارته ومشى ماهو داري وين يرروح
***********************************************
كانن واقفات على باب البيت ويناظرن من فتحه صغيره
اشواق تدف وضحى : وخري ياشينه ابي اشوف
وضحى وخرت عن اشواق راااح خلاص مشى
اشواق : الله يقطع بليستس وليه ما خلتيني اشوفه
وضحى : وطيب ماشفتيه وش فاتس يعني
اشواق وهي معصبه : الحين ياللي ماتستحين ماهو انتي مناديتني
وتقولين لي تعالي شوفي اللي وصل بادي وطفله
وضحى ايه ناديتس بس نسيت ان هالمكان ما يتسع الا لوحده منا وانا ابي اتفرج
اشواق: يالسخيفه وكشت على وجه وضحى ومشت
قبل لا تطلع الدرج التفتت على وضحى : الا ما تدرين منهو ذا اللي وصلهم
وضحى : الا ادري وتراه كان نايم عندنا البارح
اشواق : ااه هو الضيف اللي البارح جى طب منهو
وضحى :اقولتس بس ترراااه سر لا تعلمين احد
اشواق : ايه خلاص ماني معلمه احد يلللله قولي منهو
وضحى : هذا اسمه مساعد يصير اخو طفله
اشواق : ايش اخو طفله تستهبلين انتي
وضحى : لا والله اخوها صدق وبعدين ايش تستهبلين ذي
احترميني ترى انا الكبيره
شوق وهي تخبط راس وضحى : اقول يالكبيره منين اخوها

الا ان كان بادي ماخذ مره ثانيه غير امها ؟؟
وضحى : لا اخو طفله بس ماهو ولد بادي ولا ولد ترفه الله يرحمها
اشواق: وشلون يافهيمه يصير اخوها اجل
وضحى اصلن طفله بكبرها ماهي بنت بادي
وعلمت اختها عن طفله



***************************************

كان طريق العوده كئيب كله بكى ودموع
وحسرة بقلوبهم حسره على صالح الصديق والاب والزوج والحبيب
كان ابو عبد الله يصبر اولاد اخته ويحاول ان يخفف عليهم مصابهم
ساره مانطقت حرف من بعد انتهاء الزياره
كانت الدمووع هي الوحيده اللي تعبر عن حالها وحالهم

توقفت السياره امام البيت
كان نايف اول من نزل من السياره
ودخل البيت تبعه الاخرين بروح ميته وخطوات ثقيله


**************************************

قبلها بساعه

ام عبد الله ترد على التلفون : اي يا خوي هذا بيت ابو عبد الله
: ابشركم بالعفو عن صالح ال...
ام عبد الله : والله .... ابك انت تقوله صادق وتحشرج صوتها ودموعها تسيل
: اي والله ياختي انا قلت ابشركم خابرن عياله كانو عنده البارح
ولا يمديهم عرفو الخبر
ام عبد الله : الله يفرحك يوم الموقف العظيم
الله يجزاك بالخير ويرحم والديك
: يله سلام عليكم
ام عبد الله : طيب من انت يا خوي

: انا فاعل خير حبيت افرح اهل صالح في امان الله

وقفل الخط

ام عبد الله ماتدري هي تضحك والا تبكي

يااسبحان مغير الاحواال يارب لك الحمد
راحت وبلغت ام زوجها عن الخبر السعيد وبدت تستعد للاحتفال

دخل نايف البيت ولقى مرت خاله واقفه : هنيا لك فك رقبة ابوك يانايف
نايف و لثواني مافهم وش تقول
ام عبد الله وهي لابسه شرشف صلاتها
وحاطه يدها تلم الشرشف تحت حنكها
: هنيا لك فك رقبة ابوك يا ولدي وسمع صوت احد طاح
ناظر وراااه لقى امه طايحه ومغمى عليها
نايف وام عبد الله ركظ و لها ونوف وراهها وتصيح
نايف يشيل منديلها عن راسها ويهف فيه عليها يمه
: ابشري يايمه ابوي عفو عنه اللهم لك الحمد
ساره وعت على احلى خبر سمعته في حياتها
: نايف لا تكذب علي
نايف :والله عفو عنه وانتبه انه اخذ الخبر من مرت خاله
وسألها: من قالكم يا خاله
ام عبد الله وهي تمسح دموعها واحد ابن حلال
اتصل وبشرني وقال ان عيال ابو عبد العزيز عفو عنه
ابو عبد الله اخذ التلفون واتصل على مكتب الضابط في السجن
وسأله وكانت تباشيروجهه واضحه ان الخبر صحيح وقفل الخط
وخر ساجد لله بسلامة نسيبه وصديقه وتبعه نايف ثم ساره ونوف كلهم
سجدوا لله شكر وعرفان ان الله من على غاليهم بالعفو ولا خيب رجاهم

***************************************


ام محمد : وضحى يايمه الله يعافيتس ابيتس
تنظفين المجلس والحمام والمدخل لا يجي الرجال وهي على حالها من البارح

وضحى : طيب يمه ابشري بس انا توني جايه من المستشفى وابي اريح
ام محمد : وضووح تكفين حبيبتي انا عرف انتس
لا مسكتي الشغله تسوينها على اكمل وجه
وابي نظافه تبيض الوجه ولا خلصتي روحي نامي واشبعي نوم
وضحى : خلاص تم هالحين بروح انظفه
وراحت وضحى كنست المجلس ورتبته ونظفت الحمام
باقي المدخل اللي هو عباره عن صاله صغيره بلاط ابيض واسود
فكرت تمسحه بعدين قررت تشطفه بالصابون
وراحت للمطبخ تجيب عدة الشطف
ورجعت بعد مانغصت على هيفا ونوره لعبهن
يعني اخذت وقت
ورجعت وكبت الصابون وبدت تتخيل نفسها تتزلج على الجليد رايحه جايه
وهي ميته من الضحك على نفسها
وفجأه زلقت وطاحت على ظهرها
غمضت لثواني
فتحتها على صوت رجولي : بسم الله عليتس عسى ماتعورتي
شهقت من اقصى قلبها وقامت بسرعه تبي تروح
وتزلق مره ثانيه بس يده ردتها عن لمس الارض : انتبهي
قالت والدموع بعينها : وجع يوجعك غمض عيونك
صد عنها
: اطلعي خلاص وارسلي احد يكمل هالحوسه
وقامت ومشت بحذر واول ما مسكت الباب الفاصل بين قسم الرجال والبيت
صارت تركظ ووصلت للحمام اللي بجنب غرفتهن
وقفت قدام المرايه ماتدري تضحك والا تبكي من الفشيله ههههههه
اهيء والله لو يدري ابوي غير يهزئني هههههه استاهل انا ووجهي
قال تزلج قال هههههههه ومسحت دموعها وحطت يدها على خدها
تحس وجهها حاااار من الفشيله
اكيييد يقول عني مجنونه يارررربي وجع يوجعه وش اللي رجعه بدري كذا

مساعد مات من الضحك على شكلها
ويوم تاخرت ومار سلت احد يكمل شغلها
هالخبله راحت وخلت الدنيا بعدها حايسه هههههه
ربي ستر ماتكسر ظهرها من الطيحه
وتذكر شكلها وهي ممده على الارض المليانه صابون
هههههههههه مسك الممسحه وكمل شطف المدخل
ورجع المجلس عاد ي ولا كأنه صار شي


************************

بالليل طفله راحت لبيت ابو محمد محمد
جالسه مع وضحى : وش فيتس تتأوهين
من اليوم كأنتس وحده عجوز
وضحى : والله ياطفله ظهري يعورني
طفله : سلامات من ايش يعورتس
وضحى وهي تتذكر الموقف
وتضحك هههههه: اليوم يافشيلتي صار لي
موقف بايخ قدام اخوتس قليل الادب
طفله شهقت : اوووف وش صااار
وضحى تهز راسها بكل اسى طحت قدامه
طفله:ههههههههههههههههههههه اخخ يا بطني
ههههه والله تخيلت !!
وشلون وش جابتس عنده !!
وضحى :رداة الحظ يا ختي
آآآآآه وهي تمسد ظهرها بيدها كنت اشطف المدخل
وطنت براسي اقلد البطله بذاك الفلم الامريكي اللي تتزلج
وقعدت اتزحلق على الصابون وانا را بطه اطراف قميصي على خصري
وشلحتي مغطيه نص سيقاني واجيتس منطلقه من اول المدخل
على رجل وحده وازلق واطيح على ظهري

ماردني الا باب المجلس غمضت عيوني لثواني
والا اسمعه يقولي : بسم الله عليتس عسى ماتعورتي
واجي بقوم وازلق مره ثانيه
وهو يمسكني لا يصك راسي بالارض ولاااا يقولي انتبهي
وغطت وجهها يدينها : يافشيلتي
وطفله ميته من الضحك هههههههههههه
يوم قالي انتبهي وشفته يناظرني سبيته
طفله اوههههههههي ههههه :بللله وش قلتي له
وضحى : وجع يوجعك غمض عيونك
طفله وهي تحاول تكتم ضحكتها : خخخخممم وش سوى غمض عيونه
وضحى ايه صد عني وقالي اطلعي وارسلي احد يخلص هالحوسه

وهي تتكلم تذكرت انها تركت المدخل غرقان صابون
ولا نبهت احد من خواتها الصغار يكملن شغلها : يا فشيله والله لو تدري امي ياويلي
طفله : اسمعيني انا بكره ماشيه مع ابوي رايحين مع مساعد لبيت اهلي
قالتها بتردد
وضحى وهي تتمدد عندها : آآآخ وبتعلمينهم انتس دريتي انهم اهلتس
طفله : بصراحه محتاره بس ما اظن



****************************

صباح اليوم الثاني
سافرت طفله مع بادي ومساعد
طول الطريق بادي ماوقفت دموعه يمسحهاحتى مايلاحظه مساعد
الحين نوصل لبيت ابوها واخاف يعلمونها وتزعل علي وتتركني
انا مالي في هالدنيا غيرها
لا لا لا انا شارط على مساعد انهم مايقولون لها شي
حتى تعرفهم اول وتعاشرهم
وطيب اذا عرفتهم وحبتهم بتخليني لا عرفت انهم اهلها


طفله جالسه ورى وتفكر هم اكيد عارفين اني انا بنتهم
بس ليش ابوي الحقيقي خلى ابوي بادي هو اللي يربيني
لايكون ابوي بادي هو اللي اصر ياخذني
طيب ابوي الحقيقي ولا مره سمعت انه جا وسأل او حتى مر وسلم
طيب ممكن زوجة ابوي ما كانت تبغاني
لا لالا يوم عزا امي ترفه الله يرحمها
جت كان شكلها طيبه وما اظن
وهذيك البنت الصغيره بعد شكلها حبوب
يوووووه اليوم يبان كل شي اذا هم عارفين او لا
بس ياترى شلون با اقابل ابوي الحقيقي
ومع هذي الافكاار نامت


************************
صالح طلع من السجن ولقى ابو عبد الله ونايف واقفين قدامه
وركظ له نايف وحضن ابوه الحمد لله على السلامه يبه الحمد لله
ويحب يده وراسه وصالح مبتسم أي والله يا ولدي الحمد لله
اللي فكني وعفو عني الله يعفي عنهم
وسلم على نسيبه وركب السياره معهم متجهين لديرتهم
ا:ستعد ام نايف مجهزتن لك عزومتن كبيره ماخلت ولا بقت احد

وحالفه انها هي اللي بتطبخ العشى على سلامتك
اتسعت ابتسامته : فيها الخير ساره والله يقويها
نايف : والله يبه لو تشوف البيت يضوي ضوي من عقود اللمبات المعلقه عليه
وكلن يسأل عندكم عرس
ارد عليهم ايه عندنا عرس
ورفع حواجبه لأبوه :عرس صويلح وسويره
خبطه ابوه على راسه بخفه
: استح ياولد علامك فاصخ الحيا
ابو عبد الله : خله يا خوي نايف ماكد شفته مبسوط مثل هاليوم
الله يديم فرحنا

رد صالح ومن كل قلبه : اللهم آمييين يارب

****************************
ابو محمد : وليه ما علمتيني انها درت
ام محمد : البنت ماتبي تقول لا يدري ابوي اني دريت
ابو محمد : ليش والله ان بادي شايل الهم ومايدري شلون يعلمها
ام محمد : تصدق انه احسن خلها تشوفهم اول
وتعرفهم وبعد كذا اكيد انها هي اللي بتعلم ابوها انها داريه



***************************
ام ماجد: فهد وين شايل اغراضك وطالع
فهد ابي اروح لبيت ابوي خل بنت ابو مساعد تاخذ راحتها لا جت
ام ماجد: يابن الحلال هي جايه يومين وماهي مطوله
فهد:ليش ؟؟
ام ماجد :مساعد اتصل البارح بابوه وقاله انه اتفق مع خاله
انهم يجون ويخلون البنت تتعرف علينا اول
وعقب بيعلمونها انه بنت ابو مساعد
فهد : الله يعينها صراحه صدمة عمرها
ابو مساعد دخل وشاف فهد ماسك شنطه : وين تبي تروح يافهد مسااافر؟؟
فهد: لا والله يابو مساعد
وتدخلت مزنه بالكلام :تصدق انه بيرجع بيت اهلي يسكن فيه
ابو مساعد: افى ليش يا ولدي تبي تتركنا ونروح
فهد: حك رقبته :لاوالله بس امممممم
مزنه : عشان بنتك طفله يقول خل تاخذ راحتها
ابو مساعد : واذا يعني هي جت انت بتطلع
لا والله انت ولدي يافهد مثلك مثل مساعد وماجد
واذا على بنتي وجيتها خلاص انت تنام بالغرفه
حقت الضيوف اللي جنب مجلس الرجال ولا تطلع من عندي ياولد ي
فهدحب راس ابو مساعد : معليش يا ابو مساعد بيت ابوي فيه وباروح له
ابو مساعد والله ما تطلع من عندي
وبعدين بتروح لبيت ابوك الطين اللي لكم تاركينه من 16 سنه
مزنه : خلاص فهد هذا ابو مسا عد حلف ومالك طلعه وسحبت شنطته
: الحين اروح انا ونوف نرتب اغراضك بالغرفه اللي برى
فهد : لا خليها عنتس انا اسويها


بعده على صلاة الظهر
هند : ملل كل ها لوقت ولا وصلو
ابو مساعد : اصبري الله يهديتس
هند: والله يبه زهقت وانا استنى
ابو مساعد : يامزنه ترى فيه عشى الليله ابروح اعزم الجماعه وانتي اعزمي ربايعتس
مزنه : ابشر
وعلى صلاة المغرب وصلو بالسلامه
ابو مساعد : ياهلا ياهلا حياكم الله تفضلو ياهلا والله


**************************
الجزء الثالث عشر

**********
ابو مساعد : ياهلا ياهلا حياكم الله تفضلو ياهلا والله


تقدم وهو يفتح باب السياره لبادي

ياهلا ياهلا يالله ان تحيهم تو ما نور البيت

نزل وسلم على ابو مساعد :الله يحيك ويبقيك

وتبادلو السلام والاحضان

ناظرابو مساعد لورى بادي
ويازين ما شاف شاف بنته بالسياره

طفله جالسه بالسياره وعيونها تبي
تطلع من ورى غطاها تبي تلقط
تفاصيل وجه ابوها الللي المفروض
انه ابوها الحقيقي سرحت فيه
شافته يتكلم وحست ان الكلام موجه لها
ركزت شوي
لقطت اخر الكلام عرفت انه يسلم عليها
ابو مساعد : حيا ا لله بنتنا
ماقدر ما يقولها وينطقها
بادي لف عليه بقوة وناظر بمساعد
طفله في خاطرها
بنتك هه ... انا بنت بادي بس
طفله وهي قاصده : الله يحيك يا عم
ابو مساعد : شلونتس يابنتي
طفله : الحمد لله
بادي قرب منها ومسك يدها يبي يطمنها
او يمكن بيطمن حاله بوجودها : طفله ترى هذا ابو مساعد
طفله بدقه ونغزه :اه زوج عمتي الله يرحمها
بادي نزل نظرة للارض : ايه يمه ..الله يرحمها
سكت ابو مساعد من كلمتها زوج عمتي !! لا ااا انا ابوتس بس قالها بقلبه
مسااعدحس بأبوه : يله ياجماعه تفضلو داخل
ورفع راسه لطفله : باب الحريم من هناك


******************
على صلاه المغرب كان صالح وصل ومعه نايف وابو عبد الله
نزلو البيت المزين بعقووود الانواار والحوش مفرروش بالزل الاحمر
واول ما دخلو الا وتستقبلهم بسمه لابسه فستان ولا اروع
ابيض اللون مزموم الخصر منفوش
كانت مثل الاميره وشعرهاالناعم على ظهرها مفكوك
رااحت تركض لخالها
: خالي خالي شف ثوبي الجديد شراايك فيه ؟
ابو عبد الله وهو مبتسم : احلى ثوب لابسته احلى بنت
غمز لصالح :صالح وش راايك بثوب بسمه ؟
صالح انهبل على بنته اول مره يشوفها :
مسك بسمه من يدها : انتي بنت من يا حلوة
بسمه : انا بسمه بنت صالح 0000ال00 والنعم فيني وبأبوي
صالح : هههههههه أي والله والنعم فيتس وبأبوتس
نايف : بسوم تدرين من هو ذا يأشر على ابوه
بسمه : امممممممممم تبون الصراحه
صالح وهو ينزل لمستواها : أي ابي الصرراحه
بسمه : شكله ماهو بغريب على بس ما اتذكر وين شفته قبل كذا
نايف: هذا ابوي
بسمه بكل طفوله وبراءه نطت على صالح وتعلقت برقبته
ابوي والله ابوي
اهيئ اهئ تبكي ههههههه وتضحك وتصارخ ابوي رجع ابوي رجع
وصارت تبوسه وهو يبوسها ويحب ايدينها

دخلو داخل البيت ونوف تركظ لأبوها وتلمه وهو حضنها بقوه
: هلا والله ببنتي الغاليه ونوف مانطقت حرف تصيح
وهو يمسح على شعرها شششش بس ياقلبي خلاص ربي جمعنا
ياحبيبتي ليش الدموع
نوف تحب كتف ابوها : الحمد لله على سلامتك يالغالي
والله اني فرحانه فيك
صالح : أي والله الحمد لله وربي يديم علينا نعمته ولا يفرق بيننا
وشوي الا ام عبد الله مقبله عليهم وتعكز ام زوجها معها
العجوز : وهي تمسح دموعها بمسفعها يالله لك الحمد
اللي ربي عفا عنك وطلعت لعيالك
اقبل صالح عليها وحب راسها : هلاو الله بعمتي وشلونتس
بشريني عنتس الحمد لله اني شفتس طيبه
ام عبدالله : ياهلا والله بابو نايف والحمد لله على السلامه
صالح : هلا هلا بام عبد الله الله يسلمتس ياختي
وجالت عيونه يدور ساره ما شافها المفروض انها اول وحده تكون قدامه
نوف حست بنظرات ابوها
: يبه اكيد تدور امي
تعال اوديك لها
صالح ابتسم بحرج
وراح مع نوف لغرفة امها وطبعا بسمه لاصقه فيه

صالح بلهفه وشوووق : السلام عليكم
ساره بحيا وشوق اكبر : وعلييييكم السلام
نوف سحبت اختها بسمه عن ابوها وامها وطلعت وصكت الباب
ساره سلمت عليه وهوحضنها وشدعليها:ياااااني مشتاق لتس ياقلبي
ساره دافنه وجهها بصدره تشمه وتصيح :الحمد لله على سلامتك ياعمري
حب راسها وضمها اكثر: الله يسلمتس يا بعد هلي كلهم
ورفع راسها يناظر عيونها : مشتاااق لعيونتس مشتااااق
سااره :اليوم فرحتي فيك وبسلامة رجوعك مالها حد
صالح حضنها اكثر لصدره : انا اللي فرحتي ماله حد بوجودي بينكم
اشتقت اضمك وآتنفس حنانك
واغفى على صـدرك واناغي خلاياك
وارسم على وجه اشتياقي عشانك
العمر يضحك كـل ما كنت وياك
لي طـار من بين الشفايف جنانك
كن الصدر والقلب شرفه وشباك
مثل الطفل تحرج بضحك زمانك
وتبعــثر العـابك بهـالقلب وأشياك
وليمن تثنى فـ الصـدر خيزرانك
آغص/ وأشرق/ وارتبك /وآتمناك
ما عاد يطرب مسمعي غير دانك
تذكر..عروقي يـوم ترقص لمغناك؟!
اطلقت لخيول الاماني عنانك
واسابق اسراب الســوالف علـى شفاك
وشلون ينبت ف الضلوع أقحوانك
يا ريحــة اشواق المحبـين لباك :
عاشـــق فناجينه تبـي زعفرانك
وما صـب قهـوة لوعته غير يمناك
مشتـاق اضمـك وآتنفس حنانك
واغفى علـى صـدرك وتسهر خلاياك

*********************
عند مدخل الحريم كانت هند تتحرقص من الحماس وامها واقفه معها
دخلت عليهم طفله : السلام عليكم ورفعت غطاها عن وجهها
نوف بحماس شديد وبفرحه سبقت امها : ياهلا والله وعليكم السلام ورحمة الله وبركاته
وهي تسلم على طفله وتحبها : هلا والله مابغيتي تجين
ابتسمت طفله تجنن ذي البنت : هلا بتس وشلونتس يا..؟
هند : انا هند ولفت تأشر على امها وهذي امي
تقدمت طفله وسلمت على ام ماجدوشلونتس يا خاله
: ام ماجد هلا والله وشلونتس يا بنتي الحمد لله على السلامه
طفله : الله يسلمتس يا خاله
ام ماجد : تفضلي يابنتي من هنا
ودخلو المجلس وجلست طفله وعباتها لازالت عليها بس نزلت غطى وجهها
هند جابت القهوة وبدت تقهوي طفله : يالله يا طفله مبسوطه انتس جيتينا
طفله : وانا بعد يا قلبي
ام ماجد تضحك على هند والله يابنتي من درت انتس بتجين وهي ماركدت
طفله مبتسمه وتناظر هند: يا حبي لها
هند: ياختي لا تلوميني من زمان ابي اخت والله جابتس لي
تغير وجه ام ماجد وتداركت هند غلطتها
ترى راحت عليتس انا عادتس اختي من زماااان
وهي تمد لسانها لطفله بشقاوة
طفله : ياقلبي انتي خلاص انا وانتي خوااات

*****************
صباح اليوم الثاني
ابو مساعد :شلونها يامزنه عساها مرتاحه
مزنه :الحمد لله وبنتك هند ماهي مقصره ماعتقت البنت
لين الفجر وهي تقرق على راسها
ابو مساعد: ههههههههه خليها فرحااانه بأختها
مزنه :الا انتم متى بتعلمونها
ابو مساعد واالله مدري ماودي اكسر بخاطر بادي والا ودي هالحين
اعلمها بس بادي هو اللي كاسر ظهري
مزنه : أي والله والبنت شكلها متعلقه فيه
ابو مساعد: ماتنلام فيه ابوها اللي ماتعرف غيره
مزنه طيب هم كم بيقعدون عندنا
ابو مساعد: مدري بس انا اللي برجعهم


**************************
طفله قامت الصبح مشتاقه لابوها بادي ودها تشوفه
ناظرت يمينها لقت هند نايمه عندهاتبسمت
طفله قامت تصلي وصحت هند
تمغطت هند وتكلمت بصووت نعسان : طفله شرايتس نطلع للمزرعه
طفله : الله عندكم مزرعه قريبه
هند : ناظري مع الشباك وشوفيها ورى البيت
قامت طفله وناظرت شافت مزرعة نخل تفتح النفس
وفتحت الشباك وشمت ريحة الزرع مع الصباااح
وصوت العصافير كان منظر لا يوصف
:هند يله قومي صلي خلينا نروح بسرعه
هند فزت : يله اصلي
ونروح للمزرعه على طول



*************************
فهد جالس بالغرفه اللي برى من بعد صلاة الفجر ماجاه النوم

وده يطلع غرفته يبي ياخذ له كتاب
يقراه يمكن يجيه النوم راح للبيت
وكل تفكيره ان الضيفه نايمه مثل ما الكل نايم
دخل الصاله يتسحب الا وهند وطفله بوجهه
تلخبط مايدري وش يسوي صد عنهن
طفله كانت ماسكه عباتها ومنديلها تبي تلبسهم
ولابسه قميص وررردي طويل وشعرها مرتب بجديله طويله
ولابسه طوق شعر وررردي
يوم شافته رجعت للغرفه اللي طلعت منها وهي ميته من الحرج
من ذا !!! وشلون يدخل وما يستأذن !!
هند تفاجأ ت بخالها وراحت عنده : خالي تبي شي
فهد منحرج من الموقف : هنوده تكفين اطلعي غرفتي
وجيبي لي أي كتاب طفشااان ابي شي اقراه
هند: خلاص اطلع انت غرفتك بس لاتطول فوق بنروح للمزرعه وماحنا بمطولين
فهد يحك راسه : المزرعه فيها عمال هالحين
هند : بنوقف شوي عند المدخل بس بخلي طفله تشوفها
فهد : طيب البسن عبيكن لا تنسين
هند تلبس عباتها قدامه : يله اطلع خليني انادي البنت
طلع فهد على غرفته وهند نادت طفله : طفله يله نطلع
طفله : من ذا اللي ما عنده ذوق مدرعم كذا يختي على الاقل يتنحنح
هند تضحك : لااا والله خالي فهد ابو الذوق
بس مسكين اكيد على باله انا حنا نايمييين
طفله : ولو
هند : يله قبل لا تطلع الشمس
*******************************



فهد دخل لغرفته وجلس على سريره
صورة طفله انطبعت في عقله
انسدح وحط يدينه تحت راسه فكره معها
يار بي لمحه شفتها لمحه وسرقت عقلي
قاام عند الشباك يناظر المزرعه يبي يشوفهن
شاف هند وطفله جالسات على المراجيح
هند تتمرجح بسرعه مثل الاطفال وهي ماده رجولها تبي ترتفع اكثر
طفله جالسه على المرجيحه ومثبته رجولها بالارض بس تهزها بشويش
البنت ذي شكلها اعقل من اختها الرجه ورجع سريره وانسدح دقاايق وناااام
***********************
طفله مبهورة بالمزرعه تجنن مليانه نخل وتعريشة عنب كبيره
عند المدخل مراجيح جلست هي وهند عليها
هند: ابوي يحب المزرعه كثير ويقول انها سبب الخير اللي هو فيه
طفله : من سوى هذي المراجيح
كانت المراجيح من خشب متين وحبال غليظه
هند: خالي فهد الله يخليه
طفله : اللي تو دخل من غير ما يتنحنح
هندتضحك : هههههه تديرين ابوي عنده زي الطقوس لا دخل المزرعه
طفله باهتمام : ليه وش يسوي
هند: في شجرة هناااك وتأشر عليها شفتيها هذي اول شجره زرعها ابوي هنا
واللي جنبها زرعتها زوجة ابوي الاولى الله يرحمها اللي هي ام مساعد
ابوي لازم يوقف هناك كل يوم ويدعي لها ويترحم عليها
طفله : كل يوم يسوي كذا
هند : كل يوووم مستحيل يدخل المزرعه ما يسويها
طفله قامت من المرجيحه كني اسمع صوت دجاج
هند : ههههه هودجاج بس دجاااج وبط واراانب
طفله بفرحه : الله تعالي ورينيها
هند طيب تعالي مع انه في عمال بس بسرعه
رااااحن لعند الطيور والارانب
ومسكت هند ارنب صغير وعطته لطفله : امسكي
طفله: لالا لا لا وهند تحطه بين يدينها
طفله جمدت : هند تكفييييين خوذيه خايفه منه
هند: هههههه احد يخاف من ارنب ياجبانه
طفله : أي انا وبلا بياخه تعالي خذيه
هند اخذت الارنب وحطته على راس طفله
:لاااااااا يا هند لاااااااا شيلييييه
وطاح الارنب ورااح يركظ
طفله ركظت ورى هند :والله ما اخليتس
وهند تركظ وتضحك وطفله وراااها


***************************
على صلاة العصر صحي فهد
وناظر الساعه
لقاها اربع العصر
ظرب على جبهته : الله راحت علي نومه الحين وشلون انزل
من غير ما احد يشوفني
خليني اروح لهند بغرفتها يمكن تنزلني
من غير ما احد ينتبه
قبلها بوقت بسيط
هند طلعت طفله غرفتها عشان طفله بتتروش
وبتستخدم حمام هند
دخلت طفله الحمام وهند قالت لها خذي راحتس
مافي احد فوق غيري
مساعد طالع وخالي برى بغرفته
وابوي يجي بالليل
انا برووح اشوف امي كانت تبغاني
قبل شوي وراااحت
فهد دق الباب ما احد رد
سمع صوت طالع من الحمام
جت باله فكرة انه يسوي بهند مقلب
رااح وجاب من حمامه طشت صغير وعبااااه مويه
ورااح عند الحمام
وصااار يدق الباااب بقوه
ويحااول يفتحه مع انه مقفل من غيرر ما يتكلم
طفله كانت مخلصه ولابسه تنورة جنز
وبلوزه خضرا كانت تنشف شعرها
مادرت الا والباب يندق بقوه
وياللي برى بيفتح الباب

طفله بابتسامه اكيد هذي الخبله هند
والله انها رجه
ولفت شعرها بالمنشفه وفتحت الباب
مادرت الا باللي يسحب منشفتها بيد
واليد الثانيه يكب على راسها ماااااء
طفله شهقت ماهي مستوعبه وش صااار
فهد يوم شافها ماهي هند تنح
طارت عيونه يوم شافها غرقانه مويه
وشعرها مفكوك واصل لحد خصرها
كانت خياااااال
فهد : اناااا اااسف والله على بالي هند
واخذ المنشفه و مدها لها
طفله بدت تجمع الدموع بعيونها
فهد : والله اسف وحط المنشفه على راسها وطلع بسرعه
طفله بصراااخ : ياااااااازفت
ورجعت دخلت الحمااام تبكي
هذا شلون يتجرأ يسوي كذا
دقايق و هند تدق البااب
: افتحي طفله انا هند
طفله : طلعت ومنشفتها على راسها وملابسها كلها مويه
ولاصقه فيها وعيونها حمرا من البكا
هند بضحكه : طفله خالي يتأسف ويقولتس والله انه يقصدني بالحركه ذي
طفله مقهورة منه ومن هند : ليش تضحكين با لله لو صا ر لتس الموقف بتضحكين
هند : صراااحه موقف بايخ بس خلاااص انسيه
طفله ماسكه ملابسها وتتنافض من البرد : شوفي خالتس السخيف
روشني وماعندي ملابس ملابسي كلها وصخه
هند: لاتشيلين هم هالحين اجيب لتس من قمصاني او قمصااان امي
فهد راح لغرفته بعد ماطلع من عند طفله وهو نازل لقى هند قدااامه
هند شهقت : وين كنت
فهد جرها معه لباب المدخل : اطلعي لاختس وقولي لها اني اسف
هند طلعت عيونها : ليش وش سويت
فهد يدخل يده في شعره : رحت لغرفتتس دقيت الباب مافتحتي سمعت صوت بالحمام على بالي انتي قلت في بالي اردلتس مقلب من مقالبتس
وعبيت طشت مااا وكبيته على رااس اختتس
هند مذهوله على مبسوطه ما قدررت تكتم ضحكتها: هههههههههههههههههههه تستاهل عشااان ما تقرب صوبي ربي انتقم منك ههههههههههههه
فهد رص على يدها : اوووص انقلعي فوق وتعذري لي منها
وفهميها اني قاصدتس انتي بالمقلب
هند:ههههه طيب
فهد : هند لا احد يدري بالموقف
هند: ابشر بروووح اعطيه سليمان العيسى يقراه بنشرةالاخباار
فهد : روووحي قبل لا اخنقتس


*********

جالس بالغرفه وحاس راسه بينفجر من الصداااع والتفكير
انا شلون حطيت المنشفه على راسها كذا
يالله الحين وش تفكر فيني
اكيد بتقول قليل ادب وجريئ وما يستحي
غير ززززفت اللي قالتها لي وانا طااالع
دخل عليه مسااعد : السلام عليكم
فهد: وعليكم السلاااام هلا والله بمسااعد
مسااعد : وينك يارجال ماتغديت معنا ابوي
سأل عنك ودورتك ما لقيتك وسيارتك واقفه
فهد خاف يدري مساعد انه كان فوق : كنت برى مرني واحد من الجماعه وطلعت معه
مساعد: أي ترى بكره ابوي بيسافر بيرجع خالي وطفله
فهد فز قلبه من طاريها
: لاااا بكره بيمشون ....الله يستر عليهم
مساعد : واالله ما ودي يرجعون بس
خالي بيرجع وابوي يقول خلهم براحتهم
فهد : ما علموها للحيين
مساعد : لا وانا احس الموضوووع مصخ
خلاص لازم تدري
فهد:حرام عليك لازم تمهدون لها
تخيل نفسك مكانها بتتقبل الموضوع بسهوله ؟؟
مساعد : طيب لمتى ذا الوضع؟
فهد : ما ادري بس بعد لا تنسى انها ممكن ماتتقبلكم
حط كل الاحتمالات
مساعد : هند مررره مبسوطه معها
وامي مزنه حابتها
ابوي متشفق يدخل عندها ويكلمها
انا ماتتخيل شعوري يا فهد
يوم شفت زولها شلون لو بكلمها واجلس معها

فهدبقلبه ((ولا انا تتخيل شعوري يوم شفتها ))

********************************8


في صباح اليو م الثاني
على الفطور
ابو مساعد : بادي وش رايك تجي اوريك المزرعه
بادي :يله وقام مع ابو مساعد للمزرعه
كانت هند وطفله بالمزرعه يتمشن
على مجرى المويه اللي يمر بين النخيل
وصوت المويه والعصافير
معطي للجو طعم ثاني
و دخل باادي وابو مساعد المزرعه
ابو مساعد: بادي وش راايك تسكن هنا مثل زمان
بادي : لاا ياخوك ما اخلي بيتي
ابو مساعد : وهذا بيتك يا خوي
بادي : أي والله بيتي بس اعفيني يا ا بو مساعد
وصارو يمشون بالمزرعه وشافو البنات
ابو مساعد: تعال البنات هناك
طفله انبسطت يوم شافت ابوها بادي مقبل عليهم مع ابو مساعد
حست انها مشتاقه له تحبه هو اغلى من بالوجووود وزادت ابتسامتها بشوفته
تضاربت عندها الاحاسيس بشوفة ابو مساعد برود وخوف ورحمه
مهما كان هو ابوها الحقيقي بس هو الابو اللي تخلى عني
قطع افكارها سلامهم عليهن
هند سلمت على ابوها وحبت راسه
وطفله حبت راس بادي
بادي : طفله سلمي على ابو مساعد
طفله : شلونك يااعمي عساك بخير
ابو مساعد تبسم لها :هلا والله ببنتي طفله الحمد لله
انتي شلونتس عساتس مرتاحه
طفله : الحمد لله
تلفت حوله هاه يا طفله عسى المزرعه اعجبتس
طفله : أي ماشاء الله مررره حلوة وكبيره
ابو مساعد : ابوتس يقول بتمشون اليوم
وراتس ما تكلمينه تقعدون عندنا بعد
طفله : والله الراي لأبوي مع أني مبسوطه
استانس ابو مساعد: حنا والله ودنا تقعدون معنا اكثر
باادي : الجايات اكثر وبنجيكم دايم
هند: تكفين كملي اليوووم وامشو بكره
طفله : لا يا ختي برووح اشتقت لبيتنا وصديقاتي
ابو مساعد : خلاص بعد الغدا بنمشي خلكم جاهزين
************************************************

الجزء الرابع عشر

.
.
.
بعد صلاة العصر ابو مساعد وبادي وطفله توجهو راجعين لبيت بادي
طول الطريق كانت السوالف بين بادي وابو مساعد عن ايام زمان وذكرياتهم القليله المشتركه
طفله كانت مستمعه ومستمتعه بالجو الحلو بين هالاثنين

متلهفه لكلامهم بس متلهفه اكثر لابوها الحقيقي
تبي تعرفه اكثر
شكله طيب وسوالفه تجنن بس ليش استغنى عني
ايش هي اسبابه
نظراتها توجهت لأبوها بادي تحس قلبها يعورها
عليه
شكله كبر فجأة وباين عليه الهم
انا مستحيل اخليك يابوي مستحيل



بنااات بناااات بناااااااااااااااااات
منيره : خير وش فيتس تصارخين مبسوطه
شيهانه : قبل شوي سمعت ابوي
يقول لأمي يوم الخميس بنطلع للبر
مع بيت ابو عبد الله واخته ام نايف
اشواق : ايه دريت ابوي عازم ابو نايف
ومسوي غداهم بالبر
وضحى : يارب تجي طفله وتلحق الطلعه
اشواق : اي والله لها وحشه وبصوت واطي
نفسي اعرف وش سوت مع اهلها
وضحى : وانت الصادقه
شوي دخلت عليهم ام محمد وهي ياله تمشي
من الحمل وثقله
وضحى بلله انت وخواتس
اطلعن للمخزن وجهزن اغراض البر
ولا تنسن القدر الكبير والملاس والصحون الكبيره
اول شي تجهزنه
ابوكن عازم ابو نايف يوم الخميس
وضحى : ابشري يمه انتي ارتاحي وحنا بنسوي كل شي
اشواق : من بيطبخ انتي يمه والا ابوي ؟؟؟
ام محمد : لا انا هذا غدا ظيوف ولازم نبيض الوجه
اشواق : ابشري يمه باللي يبيض وجهتس انتي وابوي

وقامن البنات لتجهيز طلعة البر
***************************************
صالح : ترى يوم الخميس غدانا عند ابو محمد بالبر
سارة: الله يجزاه بالخير عز الله انه نعم الجار
صالح : حلف علي واستحيت ارده
ساره : اي خلنا نطلع نشم هوا ربي من زمان
عن الجمعات
وقامت تجيب الشاهي
صالح يتأمل زولها بحب
وبقلبه يدعي ياربي تخليها لي
جت وهي شايله صينية الشاهي
وشافته يتأملها
استحت وغزاها الخجل كنها عروس
قالت له :علامك تناظرني كذا
صالح : ابد ولهت عليتس
وتناول منها الصينيه وجرها تجلس جنبه
وضم كتوفها وقربها منه
ساره :ضحكت بحيا صالح الحين احد يدخل علينا
صالح : ههههههههه خلهم يدخلون مال لاحد شي
رجال وحرمته ويضمها اكثر ويبوس خدها
ساره بسرعه قامت وجلست بعيد عنه
: لا لاااا انت تبي تفضحني باخوي وعيالنا
صالح : هههههههههه وين ابعدتي قربي هنيا
تعالي اشربي الشاهي معي
ساره : هههههه لاااا انت ما تنأمن انت
وحركاتك خلني بعيده احسن
صالح : ترى ان ما قربتي انا اجي
واقعد بحضنتس
ساره طاارت عيونها : صالح علامك
ترى والله استحي لا صرنا بغرفتنا لك اللي تبي
صالح يتظاهر بالزعل : خلاص خلتس بمكانتس
ماعاد ابيتس تقربين
ساره ما يهون عليها زعله ولو ثانيه قامت
وجلست جنبه ومسكت يده : خلاص حياتي لا تزعل
هذاني جنبك وحبت كتفه وخده
:ماشاء الله ماشاء الله عصافير الحب هنا
كان هذا نايف دخل عليهم المجلس
وهو مبسوط بشوفة ابوه وامه اخيرا مع بعض
ساره انحرجت وصار وجهها احمر
من الاحرااج
وناظرت بصالح توعده بنظراتها
صالح ضحك على احراجها : هههههههه الله يهديك يا نايف احرجت امك وخربت علينا جونا
نايف :افى لااا كله ولا يخرب جوكم
ساااره ماتت من الاحراااج
وقامت وطلعت عن زوجها وولدهاوهي تقول
: الشرهه على اللي يقعد معكم


في بيت ابو مساعد الاجواء كئيبه من بعد ما سافروا بادي وطفله
هند مسويه مناحه بس تبكي
: ليه ماقلتو لها وخلصتونا
ام ماجد: يابنتي مايصير يا حبيبتي
حطي نفستس مكانها بترضين
مساعد : والله مدري وشهي الطريقه اللي ممكن
نقولها فيها من غير ماتضايق ويتكدر خاطرها
ام ماجد : ابوك ماهو هاين عليه بادي
والا من زمان قايل لها


فهد جالس معهم بس بجسمه عقله
بعيد مع اللي سافرت وسرقت قلبه
صورتها وهي طالعه من الحمام
وشعرها مفكوك وجسمها الصغير
وصوتهاااا : يااااازفت
احلى سبه انسبيتها في حياااتي وربي

هند شافت خالها مسرح قالت اتسلى فيه
هندبصوت عالي وقريب من اذن فهد : خااااااالي
فهد انفجع : وجع فجرتي اذني وش تبين
هند: ههههههههههههههه لا بالله
ماانت بموجووود كلش من اليوم مساعد يناديك
وانت مانت معبره
رفع عيونه ما شاف احد بالصاله
فهد : وين الناس
هند: لا ااااا حالتك صعبه بالله ماحسيت فيهم يوم قااامو
مساعد راح للمسجد وناداك وهو طالع
يوم شافك سافهه راح وخلااك
قام فهد ونسف شماغه على متنه : ولو يا النمله
لاعاااد تصرخين بأذني ثاني مره
هند: فهووود ممكن اسأل سؤال بس تجاوبني عليه
فهد وعيونه تدور دليل انه يالله مستحملها : اسألي
انت كنت مسرح وييين ؟؟
او بالأصح بمييين ؟؟ غمزت له
وهجت تركض على غرفتها !!!!!
فهد سمع السؤال وعرف انها كاشفته
مسك شماغه وصااار يبررررم فيه
وطيره بالهوا يبغى يلسعها فيه
بس هي هربت منه والا كان
عطاها لسعه محترمه
هههههههه هالبنت يلوموني بغلاها
ما احد حاس فيني غيرها
اختها سلبت عقلي وقلبي





وصلوا بنص الليل وكانت الدنيا مطر و الجو باااارد
نزل بادي وفتح باب الحوش الكبير
نزلت طفله وتقدمتهم فكرت ياارب
وين بينام الحين وش احط له فراااش
وش هالاحراج
بادي : تفضل يا بو مساعد
ابومساعد دقايق بخلي السياره شوي لين تهدى
واطفيها اسبقني انت
بادي : طيب
بودي اغراض طفله وارجعللك
ابومساعد خلى السياره حجه له
هو كان مصدوم من بيت بادي
شلون ساكنين هناا
ناظر بجدار الحوش اللي لايتعدى مترين
ناظر الباب اللي من دفه خفيفه يتفكك
حس بحرقه بقلبه وندم كبيير
انا عايش متهني وهم هذي حالتهم
لا والله مالهم قعده هنا ابد ........
................
طفى السياره وسكرها وجى بيدخل
:اوووه ابو مساعد مسه بالخير
كان هذا ابو محمد الي توه واصل
كان مودي بنته الصغيره هيفا للمستشفى وتوهم راجعين
نزل وسلم على ابو مساعد
وكان السلام حاررر بعكس برودة الجو
ابو مساعد بعتب : الحين يوم بادي ساكن مقابلك
وراك ماعلمتني عن حاله
وهو يأشر على بيت بادي
ابو محمد : والله ان حاله ما ينسكت عنه
وكلمته قبل قالي انه مرتاح هنيا بعدها ما كلمته
وعرفت انه مايبي احد يعرف انه ساكن بها الحوش
ابو مساعد سكت
والمراره واحساسه بالذنب طغى
وباان على وجهه الضيق
ابو محمد : حياااك ياابو مساعد تراك بتمرح عندنا
بادي طلع وسمع ابو محمد : لااا يا ابو محمد
ابو مساعد بيمرح عندنا
ابو مساعد : سبقك فيها ابو محمد وحلف علي
ابو محمد عشان يأكد كلام ابو مساعد
: اي والله ما يمرح الا عندي


دخل ابو محمد وابو مساعد البيت
وجلسوا شوي بالمجلس
ابو محمد: انا بقوم اجيبلك فراش واخليك تريح
راااح ورجع بعد دقايق وجلس معه
ابو مساعد : دبرني يابو محمد البنت
وجت عندنا وارتاحت مع اختها وخالتها
وكان ودي انها ما تطلع من عندنا الا وهي داريه
ا محمد تبسم بهدوء : طيب الحمد لله
انها ارتاحت معكم وصدقني
الحين الدور على بادي بس يقوي قلبه ويعلمها
ابو مساعد : ايه ياخوي بادي هو اللي معور قلبي
متعلق بها حيل واخاف عليه يفقدها
وطلبته اليوم الصبح انه يرجع يعيش
قريب مننا بس هو عيا

ابو محمد : تلومه يا خوي بنته
وما يرجي من الدنيا غيرها
ابو مساعد: قبل شوي يوم شفت بيته زعلت وتضايقت
وشلو ن يعيش بهالخرابه شلون يحط بنتي هنا
بعدين لمت نفسي انا الوحيد الغلطان
انا اللي فرطت انا اللي فرطت
تغير صوته ودمعت عيونه
ابو محمد : يا رجال عين خير
هانت و ربك من عنه بيحلها

بعدها بدقايق ابو محمد ترى الخميس
عندنا كشته تخاوينا انت واهللك ترى ما اقبل عذر
دق على ولدك مساعد وخله يجيب الاهل
وخلهم يجتمعون وينبسطون

ابو مساعد تبسم يحب البر ولا يصبر عنه : تم من باكر الصباح ادق عليهم اخليهم يجون
***************************

رجع بادي داخل البيت وطفله واقفه بعباتها : وين عمي ابو مساعد
بادي : بيمرح عند ابو محمد
طفله : اووووه قالتها براااحه كنت شايله هم وين بينام وش بفرش له
بادي تغير لونه
طفله حست انها جرحت احساس ابوها وكرامته
مسكت يد ابوها بسرعه وحبتها
: سامحني يبه والله ما قصدي سامحني
انا قصدي شلون بنام بغرفه وحده
بادي بصوت ثقيل بثقل الهم اللي حاسس فيه
حط يده على راسها : لا تشيلين هم انا مازعلتت منتس
ولا كنت مهتم وين ينام لان ابو مساعد ابوتس ياطفله
!!!!!!!!!!

الجزء الخااامس عشر

بادي بصوت ثقيل بثقل الهم اللي حاسس فيه
حط يده على راسها : لا تشيلين هم انا مازعلتت منتس
ولا كنت مهتم وين ينام لان ابو مساعد ابوتس ياطفله!!!
طفله طارت عيونها
عرفت ان ابوها قرر يعلمها الحقيقه
وما حبت تصعب عليه المهمه
سكتت ماتدري شتقول
بادي رفع راسها وناظر عيونها
شافها ساكتها وعيونها تدمع
بادي بشك: انت داريه صح ؟؟
طفله هزت راسها ايه
بادي :متى وشلون ؟
طفله تمسح دموعها وتسحب ابوها
عشان يجلس وتنزل عباتها اللي للحين وهي عليها
: امي الله يرحمها كانت في اخر ايامها
زي ما قلت لك كانت تتكلم كثير
رجعت ذكرى امها وهي بالمستشفى

((ام طفله: باد ي بادي انت هنا تسمعني
طفله: يمه انا جنبس هنا وهي تمسك يد امها
وتبوسهاوامها مستمره في هذيانها
ام طفله : بادي لازم ترضيها
روح لطفله ترى القطاعه ماهي زينه
طفله تقرب من فم امها تبي تسمع امها
وش تقول والام مستمرة وغرابة طفله تزيد
امي وش تقول ماني فاهمه ؟؟؟؟؟
ام طفله :بادي طفله ماتستاهل منك اللي تسويه فيها
را ضيها حرام عليك
ام طفله تنتفض وهي تقول : وديها يابادي وديها لا تيتمها
مايجوز خاف الله
طفله وهي تشد على يد امها وهي تناديها يمه
يمه وش تقولين مافهمت يمه اصحي الله يخليس
لا تخوفيني بس امها سكنت من دون حركه نايمه))

وبعد وفاة امي يوم سألتك عن اختك اللي هي امي
طفله انت تهربت من جوابي واستغربت
نقلت استغرابي لوضحى بنت ابو محمد
وهي اللي علمتني اني مو بنتك وان امي
هي طفله اختك
بادي كان يسمع وهو منزل راسه

وده يبرر لها بس مايبي صورة ابو مساعد تسوء قدامها
يبيها تسمع عذره منه هو
حب يشغلها عن سبب اخذه لها وتبنيها
تصنع الزعل : هي شلون تعرف ؟ من قالها ؟؟

طفله : وهي تمسح دموعها : ماأحد قالها
هي سمعت ابوها يعلم امها
من دون مايعرفون
بادي : يعني انتي لتس فتره عارفه ليه ما واجهتيني
طفله: وشلون شلون يبه تبيني اجي وأسألك
انت ابوي والا لا !!!
تصدق انا للحيين ماني مصدقه
حاسه نفسي عايشه بحلم
وممكن اصحى منه
بأي لحظه اصحى
والقى امي نايمه هنا
وهي تأشرعلى الزاويه
اللي كانت امها تنام فيها
ووانت جنبها تسولف علينا
وش سويت بيومك
وانا واقفه هنااك
عند المغسله اغسل الابريق
واجهز الشاي
بادي غصبا عنها تأثر وماملك نفسه
وبكى بكى مثل الاطفال
بصوت ودموع ومشاهم
طفله ركظت عليه وضمته : وهي تصيح
لا تبكي يبه لا تبكي واللي يخليك لي
ما استحمل دموعك وضعفك
بادي : يابنتي انتي خلاص عرفتي منهم
اهلتس بتروحين وتخليني
بتروووووحين وتخليني !!
تخليني بروووحي تخليني لحالي

طفله : يبه من يقول انا مستحيل اخليك
انا وانت واحد مستحيل احد يفرقنا
يبه تكفى تكفى يبه لا تصيح



**************************
صباح يوم الاربعاء




ابو مساعد اتصل بمساعد
وقاله يجيب الاهل ويجون عشان
يكشتون مع بيت ابو محمد




بيت ابو محمد الاستعدادات لطلعة البر
على قدم وساق كل شي جاهز


طفله اخذت عهد على نفسها ما تخلي ابوها
وبادي قرر يبلغ ابو مساعد انها عرفت
*************


مغرب الاربعاء
هند جالسه عند خالها : تكفى فهودي تعال معنا
فهد : يابنت الحلال وش يوديني انتم معزومين
اروح اقط وجهي ليش
هند : والله مافيها قطة وجه عادي
اابوي قال كلكم تجون
فهد :اممممم ماادري بس ما اظن
هند نطت عنده : تعاااال يمكن تشوف الحبايب
خبطها فهد على راسها : وجع منهم الحبايب اللي بشوفهم
هند : يعني مين بالله اكييد ابوي
ههههههههههههههه
فهد:ههههههه ابوتس شبعانن من خشته
ممكن اقدر اعيش يومين من دونها
هند: بالله ياخال لا تستحي انت ماودك تشوفها
مره ثانيه وغمزت بعينها له
فهد عدل جلسته وتنحنح : بنت عيب وش ذا الكلام
استحي لا يسمعتس احد قفلي على السالفه
انا الغلطان اللي عطيتس وجه
وقااام وتركهها
هند: اييه هج عشاااني اقول الصدق يالحبيب
تمغطت بكسل :بقوم انام بنمشي قبل الفجر
عشان يمدينا نوصل على الضحى


****************************

يوم الخميس الفجر

الجو كان بديع سبحان الله بررردخفيف بس برد لذيذ
والغيوم متفرقه وضوء النهار بدا يشق السما
نسمه نقيه ترد الروح
كان ابو محمد يتعاون هو وولده محمد على
حط اغراض البر بسيارة محمد الوانيت
ام محمد جاهزه هي وبناتها
دخل ابو محمد: يله يله اطلعن خلنا نلحق
النهار من اوله يله
ركب محمد سيارته ومعه نايف
ابو محمد بسيارته ومعه ام محمد والبنات
ابو عبد الله وابو نايف بسياره وحده
ابومساعد وبادي وطفله بسياره
وانطلقو متوجهين للبر


مسااعد : ماجد لاتناام تراك جبت لي النعاس
ماجد : ياااربي طيب نعسان وابي انام
هند : مساعد وقف وانا اجي جنبك
وهالعله يرجع ورى وخله يناام
مساعد : لاا انتي لا جيتي قدام قعدتي
تحوسين بسيارتي وانا ما احب
احد يلعب باغراضي
هند : كيفك انا راحمتك قلت اجي انشطك
بدل هالي كل شوي وهو فاتحن فمه
يتثااوب كيفك
ام ماجد : هههه هالحين انتي منتي مثل ماجد
كل شوي وانتي فاتحه فمتس
من النعاس
هند : يماااااه
مساعد ناظر على ماجد لقاه نايم
: يمه مزنه وش رايتس انتي اللي تجين عندي قدام
ام ماجد : طيب وقف وانا اتبادل مع ماجد
هند : الحين انا اللي اطلب وانتي اللي تروحين ياااسلااام

*******************
في سيارة ابو مساعد
كان الصمت رهييب
حاول ابو مساعد يخلي بادي يسولف معه
مالقى استجابه منه
وسكت بس كان حاس ان في شي
صاير معه بس مايدري وش هو
بادي ناظر فيه وتذكر محاولات طفله فيه البارح

((طفله : يبه تكفى لاتعلمه اليوم خلها لا رجعنا
بادي : لايابنتي دام انتس دريتي لابد هو بعد يعرف
انتي مااتعرفين قد ايش هو شفقااان عليتس
طفله :الله يخليك يبه وقعدت تصيح
ماأبي اخاف ياخذوني منك
بادي وهو يمسح على راسها
ويمسح دموعها : يابنتي ان ماقلت له
بكره اعرف نفسي بيتأجل الكلام
واستثقله ويصير علي بعدين اصعب ))


جمع شجاعته وقال:
ابو مساعد تراني البارح علمت طفله
ابو مساعد من فرحته اهتزت يده
وهو يسوق بس رجع سيطر على نفسه
:الله يبشرك بالخير
والله يابنتي وتغير صوته
والله يابنتي فرحتي اليوم مايساويها فرحه
طفله تسمعه ودموعها تسيل
بادي: اليوم بس اللي ارتحت هاذي بنتك وعندك
خفت اموت وانا ما علمتها
انا اخذتها منك وانا ارجعها لك
طفله شهقت : بسم الله عليك يبه لا تقول كذا
ابومساعد مسك كتف بادي : لا يا خوك
لا تقول كذا طفله بنتك قبل لا تكون بنتي
انت ابوها مالنا غناة عنك
طفله بقوة : انا ابوي بادي وبس
بادي :طفله عيب يمه هو ابوتس وانا تراني
اللي اخذتتس منه
سكت ابو مساعد وسكتت طفله

*********************

في سيارة ابو محمد
ابو محمد : جبتم الكبريت
وضحى : ايه يبه جبناه
ابو محمد : جبتم السكاتسين( السكاكين)
ام محمد : ايه يابن الحلال ان اللي حاطتها بنفسي
ابو محمد كم جبتم دله وابريق
ام محمد : يابو محمد جبنا دلال للرجال وللحريم لا تخاف
كل شي جهزناه وحطيناه
ابو محمد : بعدي والله لا تفشلوني مافينا نرجع على غرض ناقص
ام محمد : اصلا حلاوة البر باغراضه الناقصه
ابو محمد : هههههه وش افهم هالحين هذا تقديم عذر لأي غرض ناقص
ام محمد والبنات ههههه
وضحى يبه امي تراها خطيره تعرف لك
ابو محمد : الله يخليها لي
اشواق : يبه تكفى عطنا قصيده
ام محمد : أي والله سمعنا من قصيدك الزين اللي انت حافظه
ابو محمد : اول صبن لي كاسة شاهي
صبت له ام محمد كاسه وعطته اياه
ابو محمد : هذي القصيده يسمونها شيخة القصيد للشاعر
مقحم النجدي
يالله يالمعبود ياوال الاقدار:::انت اللذي مدات جودك لطيفه

يالله يالمعبود عاون هل الكار:::تحل شطات عليهم كليفه

اللي مجالسهم بها بن وبهار:::ونجر يصوت للهجافا رجيفه

ومكارم للضيف عدلات وكبار:::ومفطحات في صحون نيفه

يامزنة غرا من الوسم مبدار:::اللي جذبني من بعيد رفيفه

تومر على كل المفالي بالامطار:::وتصبح بها خدان قومي مريفه

صبح المطر فاحت بها ريح الازهار:::تخالف النوار مثل اللقطيفه

ترعى بحد السف قصاف الاعمار:::ترعى زمايلق الفياض النظيفه

قطعاننا مايرتعن دمنة الدار:::في ضل مروين الغلب والرهيفه

ترعا بها قطعاننا سر وجهار::: تقطف زهر مرباعها مع مصيفه




::::::::::::::::::::::::::::::::::::::::::



لا تحرموني ردودكم المشجعه دمتم بصحه وعافيه
الجزء السادس عشر



************



مع اشراقة الشمس
وسطوع اشعتها
توقفت السيارات
كان المكان بديع
ارض بكر
بساط اخضر
زهور الربيع
على مد النظر
الوان تداخلت بشكل سبحان الله
تغريد العصافير يملى المكان
وريحة الشيح والخزامى والنفل
تنعش الخاطر
::::::::::::::::::::::::::::::::::::::::::
نزلو من السيارات وكلهم شوق للفضا
والسعه والراحه اللي من اقبلو على
هالمكان وهم حاسين به
الرجال جهزو المكان للحريم وفرشو لهم الزل
وراحو لجهه قريبه من ورى السيارات
عشان ياخذن الحريم راحتهن


بعد ساعه كانت ام محمد وام نايف
وام عبد الله وجدتهم والبنات
جالسين على فرشتهم مستمتعين
بالجو والسوالف تدور بينهم
طفله جالسه معهم بجسمها بالها
وتفكيرها باللي صار بالسياره
بكل سهوله يقولي بنتي
لاا انا بنت بادي مو بنته .
طيب ممكن تكون عنده اسباب
خلته يتركني ويتخلى عني!!
لا لا لا مافي اب يترك ضنااه ماااافي !!

وضحى كانت حايسه تقهوي الحريم
ولاحظت مزاج طفله
عطت المهمه لاختها اشواق
وجلست جنب طفله دفتها من كتفها : بخخخ
طفله وهي مفزوعه
لأن وضحى طلعتها من عمق تفكيرها
: بسم الله وهي تحط يده على صدرها
فجعتيني يا بايخه
وضحى : الحلووو وش فيه
طفله : مافيني شي
وضحى: الا والله ان فيتس شي وشي ماهو بهين
طفله تلفت حوالينها تشوف احد منتبه لهن
وبهمس : ابوي بادي علمني
وضحى تحفزت وقربت اكثر
: بالله وشلووون وش قالتس
طفله بتكشيره : ابد يوم جينا قبل البارح من عندهم
علمني قالها لي
قالي ان ابو مساعد ابوي
وضحى ولا زالت علامات الحماس
في وجهها : وش سويتي يوم قالتس
طفله نزلت نظرها وسكتت شوي
: وش بسوي يعني سكت
وضحى لو شفتي وجهه يوم قالها لي
حسيت الموت اهون عليه
ما حبيت ا ني اصعبها عليه
وضحى حزنت على طفله وابوها بادي
وحست بهم صديقتها
شدتها : قومي قومي تعالي نتمشى شوي
طفله قامت بسرعه ودها تطلع
اللي بخاطرها لصديقتها براحه من دون
ما احد ينتبه عليها
ام محمد : وضحى يمه لا تبعدين انتي وطفله
وضحى :ابشري يمه


***********

جى محمد وهو مشمر ثوبه
نادى امه : يمه ابوي يقول لا تأخرون
علينا بالفطور
ام محمد وهي تتناول منه قدر صغير
فيه الكبده وشوية لحم
لزوم المقلقل ((لحم مقطع صغير
محموس على النار مع بصل ))
:ابشر انت وابوك
جت اشواق عند امها
وهمست لها : يمه شكلنا نسينا ...
ام محمد التفتت لبنتها بقوه
ومن بين اسنانها : وش انتن ناسيات ؟؟
اشواق وهي كاشه من ردة فعل امها
: يمه والله ما قصدت حطيته على الطاوله
ام محمد بقل صبر : اخلصي علي وشهو
اشواق : الملح والخبز
ام محمد تفرك يدينها ببعض : لا حول ولا قوة الا بالله
هالحين وش يفكني من كلام ابوتس
اشواق : يمه تكفين لا تزعلين علي
هالحين انادي محمد واقوله يروح لاقرب
محطه ويجيبهن وفعلا هذا اللي صاار
*****
عند الرجال بعد ما ذبحو ذبيحتهم وشبو نارهم
تولى ابو عبد الله الدلال و القهوة
عنده مزااااج يقلب بالنار
ويزل القهوة بدلالها ويقهويهم
وكل شوي يجيب له سالفه والا قصيده
والجو بينهم من اروع مايكون
بس ابو مساعد وبادي كانو اغلب
الوقت مستمعين
المزاج معكر من الكلام اللي دار بالسياره
بادي شايل هم من روحة طفله مهما
كابرت ابو مساعد ابوها ومقدر
امنعها منه واصلن مالي حق


ابو مساعد حز بخاطره زعل طفله عليه
وخوفه من مواجهتها وانه تطلبه تفسير
وتوضيح شلون خالها هو اللي يربيها
وانا موجود
يااربي والله ان زعلها علي كايد
وان نفسي ضاقت ابيها ترضى علي
هذي ريحة الغاليه الله يرحمها
*************************


ابو نايف : يا الربع انا متولع بالرمايه
ولي كم مارميت
وولدي متحديني اني ما اقدر اصوب على الشاره
من اول طلقه
ابومحمد با ابتسامه : وتبينا نحكم بينكم
ابو نايف : أي والله هذا اللي ابيه
ابو محمد بعد يحب الرمايه والصيد
لدرجة انه معلم بناته كيف يستخدمن السلاح
وكيف التصوييب ودائما يتبارى معهن وولده محمد
ابو عبد الله : شف يا ابو نايف ابو محمد بعد
يحب الصيد والرمايه مثلك نبي التحدي بينكم
انت وابو محمد ونايف ومحمد
واللي يفوز هو اللي بيعشينا من طبخ يده
ابو نايف وابو محمد : تم
ابو عبد الله :خلاص بعد صلاة العصر الوعد
ابو مساعد : أي والله خل ولدي مساعد يجي
غير يغلبكم
ابو محمد بمزح : ما يهبى
ابو نايف مواصل المزح :أي والله هالحين هالبزران
بيغلبونا حنا يالخبره
وضحكو على مزحهم وهم بانتظار العصر
والمنافسه اللي بينهم


*********


بعد الفطور
انتشرن البنات يتمشن ويلعبن اللي تحفر لها حفره كبيره
واللي تركض ماتبيهم يمسكونها
واللي جالسه هي وصديقتها ويسولفن


عند الحريم ام محمد بدت بطبخ الذبيحه
وجاراتها يساعدنها
وكل وحده تحط خبرتها بهالطبخه

**************


على الساعه عشره وصل مساعد
واهله وداهم لمكان الحريم
كانت وضحى تمشي هي وطفله
وحاطه شرشفها على كتوفها
ماهي منتبهه للي جى بسيارته
تناظر بطفله تبي تضحكها
كانت تبي تعبي مويه من الجالون الكبير
اللي على حوض الوانيت
و تسوي حركات بوجهها
و تحيول عيونها تمد لسانها
وطفله تضحك عليها يالخبله
:والله لو اسوي مثلتس يصدع راسي
وضحى: وش عليتس عيوني والا عيونتس

مساعد بالسياره شاف وضحى وعرفها
وابتسم على خبالها
ام ماجد : خلاص مساعد وقف هنا
الحريم مهن متغطيات
هند المطيورة : مسااعد شف هذيك طفله
مساعد بخبث: بالله وينها
هند وهي تأشر على طفله اللي لابسه عباتها
مساعد بضحكه : اللي لابسه الشرشف
هند بسرعه وغباء : لاا لاا ذيك بنت جيرانهم
الظاهر اسمها وضحى الثانيه ذيك طفله
ام ماجد : مساعد يبه ما يجوز كذا
كان ظربت بوري نبهنا البنيه مسكينه
مساعد بمزااج رايق : وهو يظرب بوري
ولا تزعلين هه نبهناها
وضحى وطفله يوم سمعن صوت السياره
اندسن ورى الوانيت وتغطن
طفله : الله هذا مساعد اكيد
جايب خالتي ا م ماجد وهنوده
وضحى : وجع يوجع الظالم ليه اخوتس
كذا فجعني هو والبوري حقه

ويومنه وصل وتمقلنا نبهنا
يا عيني عليه والله
الله من قلت ادب اخوتس
طفله وهي تضحك : هههه حدتس
ما ارضى على اخووي
وضحى : هههه بالعدال لا تقطعين
وانتي تقولين اخوي
طفله : ههههههه يختي خليني
والله انها كلمه تونس اخووووي
سامعه اخوووووووي
وضحى تكش بيدنها على وجه طفله : كش عليتس
انتي واخوتس قليل الادب
طفله : ههههههه والله لا اوريتس تشوفين
ما اخطبتس له
وضحى : ووووعع انا وضحى على سن ورمح
اخذ اخوتس الشيفه
طفله : بسم الله عليه والله انه يجنن
موتي ماهو بحاصلن لتس
اصلن انتي ميته عليه
من يوم ما صكت جبهتتس الارض
قدامه ههههه
وضحى وهي تقرص
طفله : ياربي منتس ليش تذكريني
بالموقف الخايس
طفله : اححححح عورتيني
وضحى : تستاهليين
طفله تسحب وضحى :قوومي خلينا نسلم عليهم
وضحى : اصبري خليني اعدل كشتي
طفله :هههه كشتتس مرتبه
لا تخافييين بتعجبين
خالتي ا م ماجد وبتخطبتس لاخووووي
دفتها وضحى :امشي امشي لا يكثر بس
راحن وسلمن عليهم
طفله بحفاوة : ياهلا ياهلا والله حيا الله من جانا
ام ماجد وهي تحضن طفله وبابتسامه : هلا بتس يا قلبي

وبعدها سلمت على هند
طفله : هنووووده هلا والله حبيبتي
هند : اشتقت لتس مووووت
طفله : وانا والله الحمد لله اللي جيتو
ام ماجد : أي والله من قالنا ابو مساعد
وهند مطيرتنا متى نروح متى نروح
هند : يمه لا تقولين عني كذا يحسبوني مطفوقه
ضحكن الحرريم على هند وخفة دمها

**********************


مساعد جى وجلس مع الرجال بعد
ماسلم عليهم وجلس عند ابوه
واخذ يد ابوه وباسها :شلونك يبه
ابو مساعد : طيب ياربي لك الحمد
مساعد : يبه علامك وجهك ماهوبعاجبني
ابو مساعد : مافيني شي بس يمكن قل نوم
مساعد يعرف ابوه اصلن نومه خفيف وقليل
واذا قال قل نوم معناه مانام ابد : يبه صاير شي
وناظر بخاله بادي
حتى خالي شف وجهه ما عجبني
انتم صاير بينكم شي علمني ؟؟
ابو مساعد : خالك علم طفله
مساعد ووده يطير من الفرح بس مسك نفسه
لا ينتبهون عليه الرجال
.والله يعني الحين هي عرفت انك ابوها
وانا ا اخوانها
بس تنبه على شي حال خاله وعرف وش فيه
ابوي ليش ما هو فرحان مثلي !!!
: يبه ماني حاس بفرحتك
ابو مساعد : الا يبه والله ان الدنيا ماوسعت فرحتي
بس اللي مكدر خاطري هي ماتبيني
تقول ان ابوها بادي بس وقالتها لي زعلانه
وانا لو بعلمها با اسبابي بيزود زعلها علي
ويمكن تكرهني
مساعد : انت كلمتها
ابو مساعد: اي اليوم وحنا جاييين للبر خالك قالي
قدامها وهي ساكته بس يوم نطقت ذبحتني يابوك
مساعد ضغط على يد ابوه : معليش يبه
استحملها مصدومه هي الحين ومع الايام
بيتصلح الوضع بينكم
بس يبه انت وش ناوي تقولها ؟؟
ابو مساعد : والله يابوك مدري !! بقولها الصدق
وناظر ببادي : انا حالي اهون من حال خالك
بالله قم شفه وخذ ما بخاطره
مساعد طيب يبه وقام وجلس
عند خاله : شلونك يا خال عساك بخير
بادي وهو يحاول يبتسم لولد اخته :الحمد لله يا ولدي
مساعد : تقوم تسابقني يا خال
بادي : ههه يالله حسن الخاتمه انا شويب
وانت ما شاء الله عليك شباب وربي معطيك
مساعد:هههه افى يا خال اكيد انك تخاف
من العين حتى انت توك شباب
اصلن انا ناوين ازوجك
بادي : لا لاااا يابوك ما هنا نفس للزواج
انا رجالن عاف الحريم
عقب ام طفله الله يرحمها
مساعد: ههه ماشاء الله عليك وفي ياخال
وفي بس ما فيها شي
بادي : صح ما فيها شي بس الدور عليك انت
ما عندك نيه تزوج

مساعد تبسم وجت وضحى
في باله : قريب يا خال ان شاء الله
بادي : اجل انت معزم
مساعد : والله النيه موجوده بس باقي بنت الحلال
بادي مسك يد مساعد واشر
براسه على ابو محمد وبهمس: لا يفوتكن
بنات ابو محمد تراهن من بيت اصيل
مساعد يجاري خاله بالكلام
: لااا ابو محمد عنده بنات ما شاء الله
بادي : اكبر بناته بعمر اختك طفله وهن رفيقات
مساعد يغير الموضوع : ايه على طاري طفله
ابوي علمني انها درت
بادي : اي درت والله يعين بس
مساعد : تأكد ياخالي انها بنتك وماراح نحرمك منها
بادي : تدري يا ولدي اليوم حسيت بعظم ذنبي
اليوم طفله ازعلت ابوها وانا السبب
مساعد : لا تضايق روحك ولا شي
طفله ماتنلام وش ما قالت
بادي : اعرف ياولدي ان فراقها عني مثل
فراق الروح بس
لو بغيتم انها تروح معكم جبرتها
مساعد : شف يا خال ما دام انت فتحت الموضوع
طفله ما حنا ما خذينها وتاركينك
كلكم بناخذكم
بادي : لا يا بوك انا مالي روحه معكم
انا هنا بيتي ومالي طلعه منه الا لقبري
مساعد : بسم الله عليك ياخال وبتترك بيتك
وتجي لبيتك الثاني مع بنتك طفله
اعرفك ما تصبر دونها
بادي : انا علمت ابوك من قبل واعلمك انت
ما انا بتاركن بيتي
وخلاص ياولدي خلوني على راحتي


***************


بعد صلاااة الظهر
غيمت السما وصار الجو بديع
ابو مساعد انسدح يقيل
وبادي جالس مع مساعد يسولفون
وابو عبد الله وابو محمد يلعبون ضومنه
وابو نايف يتفرج على لعبهم
والشباب يسولفون عن الكورة والمباريات

بسمه جت عند ابوها : يبه شف شف
وهي تمد له مجموعة زهووور صغيره باللون الاصفر والابيض والبنفسج
صالح : الله وش هالمزهريه اللي انتي مسويتها
بسمه :هذي وروود جمعتها لك يبه
صالح وجلسها بحضنه ورده جايبه لي ورد شكرا يا عمري انتي
وقعد يبوس فيها وهي تتضحك وتتلوى من الدغدغه
بسمه : بس يبااااه باااس هههههه خلاااص
صالح هههه ياعمري انتي
بسمه : وخر ابي اقوم
صالح :افى وين انتي رايحه
بسمه :بروح العب مع نوره وهيفا
صالح وهو يقوم تعالي معي
ابيتس تناديين امتس من عند الحريم
وفعلا راحت ونادت امها وصالح
واقف بعيد عن الحرييم وصاد عنهن
جت سا ره وشرشفها عليها وغطاها
: هلا صالح بغيت شي
صالح : تعالي هنا اقربي ليش تكلميني من بعيد
ساره قربت : هلا في شي تبي شي ؟
صالح : يابنت الحلال وش فيتس انتي
تراني ما اعض
ساره
:صلوووح عويذ الله منك ومن حركاتك لا تفضحني
حنا بين الناس
صالح : هههه هههههه ما دام عارفه حركاتي
تعالي نمشي شوي بعيد من هنا

ساره : طيب بس بلاها حركاتك تكفى
صالح : امشي وشبك اصابعه باصابعها
وقربها منه وراحو يمشون
ساره : صلووووحي اليوووم انا مبسوطه بالمره
صالح بابتسامه هاديه : الله يديم عليتس يا قلبي ليه مبسوطه
ساره بحيا : عشانك بجنبي
صالح : انا يا ساره اللي مبسوط اني
معكم وان الله سبحانه فرج عني
ساره : خلاص يابو نايف تكفى لا عاااد تجيب
طاري هاك الايام انساها
صالح: تبيني انساها عندي شرط صغير
ساره : آمرني وش تبي
صالح وهو يناظر بعيونها ويغمز لها : ابي نونو صغير
ساره بخجل وحيا : هههه هههه ههههه
صالح وش يضحكتس هههه
تراني ما قلت نكته
ساره : هههه معليش حبيبي لا تزعل بس هههه
انا حامل ههههههه
صالح بفرحه : والله قولي والله
ساره : والله العظيم
صالح : يارب لك الحمد يارب لك الحمد
ساره : مبسوط يا قلبي
صالح : اي والله اصلن متشفق على صغير
الاعبه واشم ريحته
ساره هانت يا عمري كلها كم شهر
وبتلاعبه وتضمه وتشمه على كيفك
صالح : الله يجيبه بالسلامه ويخليتس لي
وهو يضمها قوووة لصدره : هالحين خل نضم امه ونشمها


**************************************



طفله نادت هند : هنوده تعالي معنا انا والبنات نبي نتمشى
قامت هند مثل اللي عطوها افراج : اي يختي عطينا وجه من اليوم
وانا مرتزه بين الحريم
وضحى : ههههه عاد اكيد مرتزه غصبن عليتس
طفله : هههههه شفتيها شلون جالسه كنها بالمدرسه
ما بقى الا تحط اصبعها على فمها من الادب
هند: هههههه شوي واسويها
نوف : باقي الشبرات البيضا ( الشرايط) والمريول وتصيرين رسمي
طالبه مؤدبه خخخخ
هند: ههههه يووه باقي شنطة المدرسه نسيت اجيبها
اشواق: الله يقطع شركن لازم تجيبن طاري المدرسه
نوف : يووووووه من الخايسه اللي طرت المدرسه
طفله : ههههه يالكسلانات كل ذا كره للمدرسه
احمدن ربكن غيركن محروم منها
وضحى نطت عند طفله وحطت خشتها بخشت طفله : طفله !! طفله! ليش
ما ترجعين تكملين
طفله : ياشينتس انتي وخشتتس ابعدي شوي
وضحى: يابايخه كذا تفشليني
هند : ههههههههه ههههههه لقطي وجهتس
طفله وهي تحضن صديقتها : لااا كله ولا وضوووح ما اقدر على زعلها
تعالي هنا وحبت راسها
وضحى : ايه حبي راس عمتتس وضحى
طفله دفتها : عمتي ؟؟
وضحى : عمتتس وتاج راستس
طفله لااا مادام فيها تاج راسي ماني معلمتتس بقراري
وضحى : لا تعلميني وهي ترفع عيونها بغرور
أل ياخبر النهارده بفلوس بكره يبأى ببلاش
هند بخفة دم : كلللللللويششششش
طفله : ههههههههه يالخبله ليش هالزغروطه
هند بضحكه : مدري بس حسيت انا بمسلسل مصري
وهم بس يزغرطووون
وفكن البناات ضحك على هند وخبالها
نوف بنااات وش رايكم نتسااابق
من هنا لين هاك الضلع (( التله ))
البناات يله
قامت اشوااق وخطت خط بالارض
هذا خط البدايه وترى السباق
روحه وجيه مو لوصلتن الضلع وقفتن
اول وحده تمسك هالحجر هي الاولى
واستعدن لبنات ووقفن على الخط
نوف بصوت عالي
1 2 3

وانطلقن يركظن بكل حماس
اول وحده كانت نوف بعدها
هند واشواق وبعدها طفله ووضحى
وصلن الضلع طاحت نوف
وقالت وهي يالله تتنفس
:خلاااااص ما اقدر اكمل
البنات طنشنها وكملن ركظ
اول وحده وصلت كانت هند
وصارت تنط : فزت فزت
بعده اشواق وطفله ووضحى
اخر شي جتهم نوف تتمشى
: هند ههههه تراني انا اللي خليتتس تفوزين
هند تاخذها على قد عقلها
: شكرا يانوف شكررررا خليتيني
افوووز بصراحه انتي كريمه مررره
البنات كل وحده طايحه بجهه من التعب والضحك
اشواق: هههه يالله من زمان ماركظت كذا
طفله : هههه انا بصراحه اول مرة
اركظ واسابق حتى وانا صغيره
امي كانت تخاف علي ودايما
تقولي لا تركظين اخاف تعورين
وضحى : هههه وانت كنتي مره مطيعه
اذكر وحنا صغار اناديتس تلعبين معنا
هريبه و انتي تعيين
#(طيره –طش_حبشه) مدري وش تسمونها
بس لعبه كنا نلعبها وحنا صغار
واحد يعد والباقيين يندسون عنه
وبعيدين يحاول يمسكهم عرفتوها #طفله : هههه للحين بقلبتس
وضحى : هههه اي والله كنتي دايم هاديه ومرتبه
مستحيل اشوف شعرتس مو مرتب
ودايم لبستس نظيف
تصدقيين في شي من زمان ودي اسويه وما سويته

وقربت من عند طفله وشدت شعرها بقوه وهجت
طفله : وضحى يااازفته
وقامت تركظ ورااها والله
لا قطع شعرتس وانتفه
وصارن يتراكظن
والبنات حولهن يظحكن عليهن



بعد صلااة العصر
كان خلااص متغديين
وشاربين الشاهي المخدر على الحطب
استعدو الرجال للرمايه
ابو عبد الله وبادي وابو مساعد
كانو الحكاام وحطو شارتهم
الاولى واللي هي علبة بيبسي
الحماس كان على اعلى درجه
حتى الحريم فرشن فرشتهن بمكان
يشرف على الرجال حتى يتفرجن ويشجعن

اول من بدى الرمي كان محمد
وجابها ام محمد : ياقلبي يا حمووود
وخواته الصغارر يتناقزن مبسوطات
بعده نايف وجابها ام نايف ونوف
حظنن بعض و جدته تذكر الله عليه


بعدها مساعد جاب الشاره
وهند وام ماجد فرحن له
وطفله بعد بس ما بينت فرحتها
وضحى تسوي عليه كش من تحت
لتحت وطفله تضحك عليها
بعده ابو نايف وجابها بكل سهوله

ام نايف شوي وتزغرط من فرحتها بابو عيالها
ونوف تدمع عيونها من شوفت ابوها

ابو محمد رمى الشاره وجابها بعد بكل سهوله

بناته فرحن لابوهن
ووضحى : ايه هذي الرمايه مو بعض الناس
طفله ميته من الضحك على وضحى : الحين هو وش سوى لتس
وضحى : يختي خليني قاهرني هالمساعد
طفله : لييييه عشانه الوحيد الشاهد
على فشيلتتس يوم طحتي
وضحى :ايه وهذي هينه

طفله : ايييه خلاص فكينا هالحين الشاره الثانيه


وفعلا كانو حاطيين الشاره الثانيه اللي عباره عن سيجاره
والرمي من اول طلقه اللي ما يصيبها يطلع برى المنافسه
محمد ونايف حاولوا بس ما صابوها
الثالث مساعد وجابها بحكم انه عسكري
بعده ابو نايف وجابها وابو محمد صابها بعد
انحصرت المنافسه بين مساعد وابو نايف وابو محمد
الشاره بعد كانت سيجاره
بس المسافه ابعد شوي
رمى مسااعد وصابها
وجى دور ابو نايف وتوتر بس
حاول انه يركز
ورمى بس للاسف ماصابها
تضايق انه فقد مهارته
والا اول يجيب اللي ابعد منها
وكان يصيب اية هدف متحرك ماهو هدف ثابت

جى ابو محمد ونزل شماغه
ونزل جاكيته ومسك البندقيه
وثبتها تمام واطلق
ووطبعا جابها بكل سهوله
لانه دايم يدرب نفسه على التصويييب



بكذ ا صار التحدي بين ابو محمد ومساعد
ابعدو الشاره مسافه ابعد
وصارت المنافسه اقوى
ام محمد وبناتها مع ابوهن طبعا
وصارن يدعن ان ابوهن هو اللي يفوزز
وام ماجد وهند مع مساعد
وهند ارتفع عندها الحماس ووقفت
عجزت تجلس عشان تشوف مظبوووط
وطفله ماقدرت ما تحمس لأخوها
وصارت تدعي وتشجع انه هو اللي يفوزز
ابو محمد بمزح : هاه يا مساعد ما تستسلم وانا ابوك
مساعد يبادله المزح : الا انت ياعم ما تستسلم احسن
ابو محمد : هههه لااا والله ياولدي
انا رجالن استعرض قدام ام العيال
بادي : ههههه اجل خل الولد بعد
يستعرض قدام البنات
مساعد ارتبك من كلام خاله
وصوب على الشاره
وجى بخياله طيف وضحى
واطلق على الشاره
و اخطاهاا
وضرب على ركبته مقهور من نفسه
وضحى فكت ضحك
وهند جلست بخيبه
طفله قرصت وضحى : بلا ضحك يا سخيفه
وضحى : هههه والله غصبن عني

ابو محمد استعد وصوب وجاب
الشاره بكل سهوله
وقاموا الرجال وهنوه وباركو له بالفوووز

والفرحه عند البنات ما توصف ابوهن وفاز
وذاتا وضحى عشانه فااز على مساعد

ابو محمد بفوزه وورررط نفسه بطبخ العشا
ووعدهم بعشا معتبر من طبخ يده

*************
الجزء السابع عشر






عصريه دافيه بدفى قلوب من تجمعوا فيها

غيوم متفرقه
نسمة عليله

قصص وحكايا
بريئه ببرائة
الاطفال

هيفا :
انا ابوي اقوى واحد بالعالم
نوره بتأييد لهيفا :
صح ابوي اقوى من ابوتس بسمه
بسمه بحمييه وغضب :
لا ابوكن اصلن غشاش

نورة:
لااا ماهو غشاش
يا دبه
هيفا هجمت على بسمه تشد شعر ها
:يا ويلتس تكلمين على ابوي
بسمه ترد لها
شد الشعر
وظربه منا وظربه من هناك

ونوره تحاول
تفكهن بس البقاء للاقوى
مخشه على الوجه عظه على اليد
رفسه على الساق
دبجه على الظهر
والصوت يعلى ويعلى والدموع
تسيل من الثنتين وتختلط بالتراب
لمحتهن
اشواق

: هيييييي وش فيكن
هههههه قسم بالله كأنكن ديكه في حلبة مصارعه
بسمه اهئ اهئ وهي تمسح دموعها :هيفا هي اللي بدت
هيفا تناشق وتمسح خشمها ودموعها : انتي اللي بديتي
ومدت يدها
ما ترضى على ابوها ابد دلوعة ابوها
اشواق بصوت عالي : باااااس انتي وياها
عيب عليكن انتن خوات
يله تسامحن من بعض
رفعت بسمه كتوفها رفض: هئ
هيفا وبنفس الحركه : هئ
نوره: يله هيوف هذي بسوم صديقتنا
يله صحيب

ومدت بسمه اصبعها الخنصر : صحيب
ومدت هيفا خنصرها بعد تمنع : صحيب
وتشابكت الاصابع دليل على الصلح والسماح
حركات بريئه من قلوووب نقيه



****************

على المغرب جهز ابو محمد معاميله
واستعد لتجهيز العشى اللي توهق فيه
عجن عجينته وجهز جمره
وسوى لهم قرص جمري
ولمن استوى طعمه بالسمن البري
وكان مجهز الشاي والحليب بالزنجبيل
فكاان عشى ولا الذ
كانت السهره حلوة
وكانو ناوييين يكملون طلعتهم لين الصباح
بس نغص عليهم البرد والهوا اللي اشتد
فقررو انهم يرجعون لبيوتهم بعد ما قضو
يوم من اجمل الايام


******************

اول من مشى كان ابو عبد الله وبو نايف
بعده ابو مساعد اخذ بادي وطفله وام ماجد وماجد وهند
بالسياره اللي جى فيها مساعد لانهم كانو تعبانين
وابو محمد و ام محمد مرهقه مع
البنات الصغار نايميين
اضطر انه يخلي محمد ووضحى
يجلسون اخر شي عشان يلمون العفش
واغراض الطلعه
ومساعد اخذ سيارة ابوه وحمل فيها
بعض الاغراض مساعده منه لمحمد
وضحى كانت زعلانه ومتنرفزه
عشان ابوها قالها ساعدي محمد وارجعي معه
واللي غايظها اكثر ان مساعد ماراح مع اللي راحو
جالس على قلبها
متلفلفه بعباتها وتشيل وتحط بالعزبه
ومحمد رابط ثوبه على خصره ويرفع الاغراض
جى مساعد : عندكم اغراض اشيلها معي
محمد : تسلم خلاص رفعنا كل شي
امش انت وانا بلحقك
مساعد : اجل توكلنا على الله
شف انا ماراح اطلع الخط
لمن توصل بوقف جنب السكه
محمد : طيب انا وراك
مشى مساعد والهواء بدا يشتد ويبررد
وضحى اسنانها بدت تتكتك من البرد
وذاتا ان لبسها خفيف لانهم كانوو بأخر الشتا





وركب محمد وااانيته ومشى
وكان الطريق مظلم الا من نور السياره
ومحمد حب يختصر الطريق
فطلع عن الطريق الترابي
وشوي دخل بغرااز
ارض رمليه ناعمه
حب انه يطلع نفسه منها زاد السرعه
لف الكفر بمكانه ودخل داخل الرمل

محمد يدعس بنزين اكثر والسياره تغوص اكثر
محمد خبط على الدركسون بيده
وضحى : وش فيك يله امش
محمد : تستهبلين حضرتتس
وشلون امشي والسياره عالقه
وضحى بخوف تمسك كمه
: شلون عالقه
محمد : يعني غرزنا
وضحى بخوف: يماااه طيب وش السواة
طلعها شف لك صرفه
فتح الباب محمد
وانفك الباب بقوة من شدة الهوا
رفع صوته : بشوف يمكن لا حفرت
للكفر طلعنا
وصك الباب بصعوبه
وضحى جالسه بالسياره والخوف مالي
قلبها ظلاااام وهوااشديد وبرررد
ووحده بمكاان مافييييه احد
خمس دقايق وفتح محمد الباب ودخل
ويالله صك الباب
وضحى: هااه وش صار قدرت تحفر للكفر
محمد وهو متلثم ويفرك ايدينه بعض : لا والله ما قدرت
وضحى بصوت مهزوز : طيب وش بيصير علينا انا بصراحه خايفه
محمد: يالخبله تخافين من ايش حنا بالسياره
ومقفلين على انفسنا ومعي سلاح
وش تخا فين منه
وضحى : مدري بس ظلاام وصوت الهوا
مرررره يخوف
محمد : لا تخافين مساعد اذا شاف انا تأخرنا بيرجع لنا

وضحى سكتت
وفعلا خمس دقايق الا وسيارة مساعد
تعطي اشاره بالنور ورد محمد الاشاره
وفهم مساعد انه ورطانين
وجى واول ما وقفت السياره
نزل محمد ونزل مساعد : سلامات سلامات
محمد: ابد غرزنا مثل منت شايف
مساعد دار حوالين السياره
وكان لابس جاكيت جلد اسود ومتلثم بشماغه

شاف السياره وقال لمحمد : لازم نرفعها
على حصى و ننسم الكفراات

محمد: طيب هالحين برووح ادور
حجاره عشان نحطها تحتها
مساعد : انا بنسم الكفرات شوي

وراح محمد وفتح الباب على وضحى
ووضحى تسأله هاه يعرف يطلعها
محمد وهويفتح درج السياره
وياخذ الكشاف :ايه ان شاء الله
وضحى وين رايح
محمد: برووح ادور حصى وحجاره
نحطها تحت الكفرات
وضحى بخوف: تروح ووتخليني
محمد: ماني رايح بعيد هنا حوالين السياره
وضحى بروح معك
محمد: اقول استريحي
وضحى : ما علي منك والله ما تخليني لحالي
محمد طنشها وصك الباب بقوه وراح
صارت عيونها مفتوحه على كبرها
وقلبها يدق بسرعه من الخوف
وانتبهت على حركه حول السياره
شافت مساعد ينتقل من كفر لكفر
وهي تتابع حركاته بمراقبه شديده
ما كان باين شي بالظلام زوله بس


محمد رجع وشايل كذا حجر بيده
ورماها قدام السياره
جى مساعد وتعاونو انهم يحطونها تحت الكفرات
مساعد: قل للي معك تنزل انا بحرك السياره
راح محمد وفتح بابه وتكلم بصوت عالي
: وضحى انزلي

وضحى : ليه
محمد : مساعد هو اللي بيحرك السياره
وضحى نزلت وهي كارهه
لان السياره كانت دافيه
وبرى كان برررد وهواااا
يصفق فيها ويشد عباتها عليها
مساعد عرف انها وضحى !!!
في داخله كان مبسوووط
دخل السياره وشغلها وتحركت شوي
بس رجعت علقت بالرمل من ثاني
حاول فيها مساعد بس ما حب يزيد
عشان ما تعلق اكثر

نزل يبي يكلم محمد ووضحى كانت
واقفه جنب اخوها وباين عليها
تتنافض من البرد مساعد : محمد معكم فرشه
محمد : ايه معنا
مساعد: هاتها الله لا يهينك بنحطها
قدام السياره عشان تمشي عليها الكفرات
رااح محمد وجاب الفرشه
وحطها قدام السياره
مساعد :شف انا بدعس بنزين وانتع السياره
انت دفها من ورى يمكن تطلع
راح محمد ورى السياره ودفها ومساعد يحاول بالسياره




محمد بصوت عالي : وضحى تعالي دفي معي
وضحى تبي السياره تطلع بسرعه
جت ودفت مع محمد
ومساعد يحاول بالسياره وتحركت شوي
والكفرات تدور بسرعه بس بمكانها
وترفع رمل ويطير على محمد ووضحى
ويغطيهم
وضحى ماهي قادرة تشوف
بس حست ان السياره تتحرك
وثواني الا السياره تحركت من مكانها للامان







ناظرت اخوها محمد لقته طايح على الارض
ركظت له
وضحى بخوف : محمد محمد مسكت شماغه
وفكته لقت جبهته مجروووحه وتنزف دم
مساعد نزل وشافها بالأرض
ومحمد متمدد وفاقد الوعي
ركظ عندهم وصرخ :وش فيه
وجلس جنب محمد
وضحى وهي تصرخ : مدري يوم مشت السياره
ناظرت جنبي لقيته طايح
مساعد يشيل محمد ويركظ فيه لسيارته
ووضحى معه
كانت خايفه على اخوها محمد
وعينها على مساعد حط محمد في المرتبه الثانيه
وقال لها بأمر :اقعدي ورى وحطي شماغه
على الجرح عشان يوقف النزيف
وضحى ركبت ورى وحطت راس محمد بحظنها
وحطت الشماغ على راس اخوها
مساعد طاار بالسياره وهو يفكر
وش اللي صار ياربي اكيد طار حجر
من تحت الكفر اكيد والا شلون تعور الله يستر
وضحى تناظر محمد الظربه على راسه كبيره
والجرح يصب دم حست بخوف كبير
على اخوها الوحيد
يارب تخليه لنا يارب لا تفجعنا فيه ياااارب
كانت تدعي بصوت مسموع
مساعد حزن عليها وحب يطمنها : لا تخافين اختي ان شاء الله بسيطه
لا تخافين وادعي الله انه يخليه لكم
وضحى : يارب يارب
وبعد وقت وضحى حسته وقت طويل
وصلو للمستشفى وجى مساعد وشال محمد
وركظ فيه على الطوارئ
و استقبلوه الممرضات وحطوة على السرير
ووضحى كانت ملازمه لمساعد
وراة وهو شايل اخوها

وقفت عند السرير والدكتور
يسأل مساعد : ايش اللي حصل
مساعد قال للدكتور اللي صار
الدكتور : لا تخافون بسيطه ان شاء الله بس
لو سمحتو خليكم برى عشان نشوف شغلنا
وضحى ببكا : ماني طالعه
مساعد : معليش تعالي برى شوي
وضحى : بعناد : لا ما ابغى ابي اقعد مع اخوي
مساعد بحزم :اطلعي برى خليهم
يسنعون الولد يله بلا دلع
وضحى: انت بتطلع انقلع الله لا يردك
انا هنا مع اخوي وصدت عنه
مساعد مقدر وضعها جى قرب منها
وقالها وهو صاك على اسنانه
: بتطلعين والا اجرتس معي

وضحى طنشته
الممرضه بهدوء : يله روحي من هنا انتي زاحمه لنا المكان
وضحى طلعت غصب عنها وجلست عند باب الغرفه
وجى مساعد ووقف فوق راسها
: كم رقم بيتكم
ناظرته وضحى توها تستوعب انها لحالها في المستشفى
واخوها مايندرى ايش وضعه ووهذا يجي يكلمها
صارت تتراجف خوف و برررد
مساعد حس فيها بس طنش : كم رقم بيتكم ابوتس لازم يجي

وضحى بصوت يتراجف عطته الرقم

مساعد قبل لا يروووح نزل جاكيته الجلد وعطاها اياه خذي البسيه
وحطه بيدها ورااح
وضحى تكلم نفسها : شلون يتجرأ ويحطه بيدي قليل ادب
ورمته بالارض
شوي حست ماهي قادره توقف
جت بتجلس ناظرت الجاكيت قرببته وفرشته بالارض وجلست عليه
ربع ساعه وكان ابو محمد وابو مساعد جاييين
يمشون بسرعه ومساعد معهم
وضحى اول ما شافت ابوها ركظت له
وحضنته وقامت تصيح
ابو محمد : بسيطه يمه تعوذي من الشيطان
وضحى يبه للحين ما قام ورافضين ادخل عنده
ابو محمد : ووجهه مخطوف وشماغه منسوف بغير ترتيب

خلاص: يمي خليني اروح واشوف
تركها وراح وابو مساعد ومساعد ورااه
رجعت وضحى لمكانها


دخل ابو محمد على الدكتور في غرفة الطوارئ
وسأل عن محمد
الدكتور : الحمد لله جرح كبير شوي بس سوينا له خياطه وهو الحين نايم
ابو محمد بلهفه : وعى و كلمكم
الدكتور : ايوه تكلم وقال ان حجر طار
من تحت كفر السياره وظرب راسه
بس كان يحس بصداع عشان كذا
عطيناه مسكن وهو نايم وبعد شوي
بنطلعه غرفة التنويم
ابو محمد تنفس براحه
طيب يادكتور متى بيطلع
الدكتور : يمكن بكره او بعده بالكثير
بس نتطمن عليه ونطلعه على طول
ابو محمد : شكرا يادكتور
برى الغرفه وضحى واقفه متكتفه لامه نفسها

مساعد وابوه واقفين ينتظرون ابو محمد
ابو مساعد يوجه كلامه لوضحى : لا تخافين يابنتي
طيب ان شاء الله
مساعد يدور بعيونه على المكان ويرجع يناظرها
مايبيها تنتبه عليه انه يناظرها
بس ماهو قادر عينه كل شوي تتجه صوبها
مقهوررر منها الحين اعطيها الجاكيت ترميه بالارض


طلع ابو محمد : ووجهه مرتاح : وضحى : ها يبه بشرني
ابو محمد : لا طيب الحمد لله الحين هو نايم وخيطو له الجرح
ابو مساعدو مساعد : الحمد لله على سلامته
ابو محمد : الحين بس يطلعونه غرفته نرجع وبكره نجيه


*************
اليوم الثاني
عرف الكل ان طفله بنت ابو مساعد و ان بادي خالها اللي رباها


طفله رافضه تقابل ابوها ابو مساعد

محمد تحسن وطلع من المستشفى

اهل ابو مساعد باتو في بيت ابو محمد

ابو محمد سوى عشى على سلامة محمد
وتجمعو الجيران مع بعض

طفله في بيت ابو محمد وجالسه بغرفة البنات وعندها هند
باقي البنات تحت مع امهم يساعدونها
هند تبكي وتترجى طفله: تكفين ابوي متشفق على شوفتتس
طفله :تمسح دموعها هند معليش اعذريني والله ما اقدر
هند : حتى مساعد منتي طالعه له
ماتتخيلين شكثر هالثنين يبون يشوفونتس
طفله بصراخ : ما اقدر مااقدر
ونزلت راسها على ركبها والله ما اقدر
شوي دخلت اشواق ومعها ام ماجد
ام ماجد: معليش يا بنات ابي طفله بكلمة راس
هند طلعت هي واشواق
طفله راسها على ركبها
ام ماجدجلست جنب طفله : طفله يمه اسمعيني
تصدقيني لو قلت اني اعتبرتس مثل بنتي هند
طفله رفعت راسها ومسحت دموعها
: اكيد يا خالتي
ام ماجد : طيب ترديني لو طلبتس
هزت طفله راسها بلا
ام ماجد: طيب يمه طلبتس
ابوتس يبي يشوفتس
هو مساعد تكفين يمه لا ترديني
طفله وافقت مجبره : بس معليش خالتي ابي ابوي بادي معي
ام ماجد ابتسمت : طيب انا بنزل اعلم ابوتس وانتي انزلي وراي خلاص
طفله باستسلام اي خلاص شوي ونازله

بعدها بدقايق ابومساعد وبادي ومساعد جالسين في المقلط ينتظرون طفله

طفله نزلت وهي متردده وخايفه كانت لابسه عبايتها ومنديلها
وتقدم رجل وتأخر رجل لمن جتها وضحى
وضحى بتنبيه وصوت هامس : استني لا تدخلين
طفله متعجبه من وضحى : خيييير وش فيتس
وضحى باستهبال : ماشاء الله كاشخه بعباتتس
طفله تخصرت : الحين موقفتني ولا تدخلين واخر شي تمسخرين علي
اقول انقلعي عني انا يالله واقفه ولااا ودي اهج من بيتكم
وضحى تضحك : بالله بتدخلين بعباتس
طفله : ايه عندتس مانع
وضحى : بصراحه لا بس شكلتس سخيف
طفله عصبت زياده
: انتي السخيفه وروحي من وجهي لا اذبحتس هالحين
وضحى تبيها تتجرأ وتدخل من دون تردد
: يعني الحين انتي مصدقه عمرتس وبتدخلين عادي تسلمين عليهم
منتي خايفه ولا خجلانه
طفله بتحدي : لااا ماني خايفه ولا خجلانه
ووضحى: اتحداتس ماتقدرين
طفله بابتسامه وتحدي : من ايش لأيش لو دخلت من دون تردد
وضحى باستعباط : لا يا ختي ما اراهن حراام
بس لو دخلتي من دون تردد اعلمتس على سررر خطييير
طفله : طييييب وهه
وفتحتت الباب ودخلت المقلط ووضحى تبسمت لانها ضحكت على طفله
وشالت منها الرهبه بدخولها على ابوها اول مررره
****************



قراءه ممتعه

الجزء الثامن عشر
===========

فهد
دخل البيت وهو فاضي
كان متوقعهم موجودين
بس للاسف مارجعوا
كان بيموت من الوحده البيت كبييير وموحش
ندم كثيير انه ماراح معهم
اكيد انهم مبسوطين والا كان رجعوو

واكييد الحين هند محد قدها
عايشه احلى لحظات عمرها مع اختها
عض على شفته
آخ يا اختها اللي حرمت عيوني النوم
خلي وضعها مع ابوها يستقر
ان شاء الله اخطبها
وتكون لي يااااارب
اوووووووووووه خليني اضبط اموري عشان لا خطبتها اكون جاهز
اول شي بسويه ببني لي بيت مكان بيت اهلي الطين
وسرح فكره مع البيت اللي بيجمعه مع طفله لا تزوجها



***********************************

ابو مساعد واقف وينتظر طفله تدخل عليهم
مساعد: يبه اجلس
ابو مساعد : ما اقدر يابوك ما اقدر
مساعد : يبه انت تعبان اجلس ريح شوي
ابو مساعد : هي متى بتجي
مساعد : هالحيين امي مزنه قالت انها نازله وراها
ما خلص مساعد كلامه الا والباب انفتح ودخلت طفله
فز واقف ابو مساعد راح لها
طفله دخلت وهي مبتسمه من كلامها مع وضحى
بس لما دخلت كشت ووتجمدت بمكانها
مستحيه ومحرجه ناظرت بخجل نظره سريعه
على المكان شافت ابوها مقبل عليها ويرحب ويهلي
ابو مساعد: هلا والله ببنتي ومسكها وحظنها
وسلم على راسها وهي كشت وحاولت توخرمن حظنه
بس هو شد عليها وقوى من حظنته لها وقعد يصيح
: سامحيني يا بنت الغاليه سامحيني
وهي حست بالغصه شعوور كريه
لمن تشوف رجال كبير يبكي
شلون لاصار ابوك
عجزت طفله عن الكلاام
حاسه بالغصه
ودموعها متحجره بعيونها
ابومساعد يصيح: والله يابنتي مالي عذر
مالي عذر تكفين يابوتس اعفي وسامحي

مساعد قرب من ابوه ولمه
وصارت طفله بينهم منظر
عجييب ومساعد محتوي ابوه وابوه محتوي طفله
مساعد: يبه الله يخليك لي تكفى بلاها
دموعك تراها غاليه
ابومساعد يدف مساعد بمرح : وخر عني انا وبنتي
مساعد برووح حلوة : وش اسوي انت
استوليت عليها وانا بعد ابي احظن اختي
قلت مافيه احظنكم انتم الاثنين
طفله ميته حرررج من اللي صااار
ولازالت مدنقه راسها
راسها بيطبق على صدرها من كثر ماهي منزلته

مساعد سحب طفله من ابوه
وحظنها وحب راسها : اخيرا شفناتس
يابنت امي وابوي
طفله : منكمشه ومستحيه من مساعد

بادي كان جالس ويتعبر ويتغصص
ودموعه تسيل على خده
وكل شوي يمسحها بكمه
شايف ابو مساعد وتأثره
ومساعد وفرحته
وطفله وحرجها وحب يخفف على بنته
قال لمساعد :خفو على بنتي ترى ما عرفت غير حضيني
وقام وحضنها
وهي تعلقت بابوها وصارت تبكي
بصوت مسموع
وهو يهديها ويمسح على راسها
اخذها لزاوية المقلط وجلسها جنبه
وقال : بس يمه خلااص ادري انتس مستحيه
وانه صعب عليتس
مساعد: ياااااالله يا طفله مستحيه مننا !!
يالله بكره ندبل كبدتس وتدبلين كبودنا
ابومساعد ساااكت كان يتأملها ودموعه تسيييل
يالله تشبه امها الخالق الناطق يالله
نفس العيون الوسااع
نفس الخشم الصغييير
تقاسيم وجهها هي نفسها
ما خلت من امها شي حتى الزوول زول امها
طفله رفعت نظرها على الموجودين وجت عينها بعين ابوها
وشافت دموعه ودها تسأل ليش الدموووع مو انت اللي تخليت عني ليشش؟؟؟؟؟


وهم على هذا الوضع دخل عليهم ماجد
وسلم على طفله بحب وموده
وقال بمزح :اخيرا صار عندنا بنت غير هند العله
مساعد بضحكه : ياويللك لو تسمعك
ماجد: خلها تسمع ما همتني النمله
مساعد : هههههه يعني اعلمها طييييب الله يعينك
اجل على رجتها وازعاجها
طفله تبسمت غصب عنها وتخيلت هند لو سمعتهم وش بتسوي
ابو مساعد بضحكه خفيفه : اها ترى ما ارضى على بنتي



* * *



بعد شوي اندق باب المقلط من جهت صالة البيت
وقامت طفله تشوف مين
طفله طلعت لقت وضحى جايبه صينية القهوة
وضحى وهي تلاعب حاجبها : هااا بشري
كيف كان اللقاء يا اخيه
طفله كان خشمها احمر وعيونها منفخات ضحكت :
كان اللقاء عاطفي جدا وذرفنا الكثييير من الدمووع
وضحى تناول طفله صينية القهوة
: اسمعي تراني ابي تفاصيل التفاصيل
سمعتي كل شي قلتوووه والا حركه سويتوها
طفله : أي طيب طيب يله اذلفي خليني افتح الباب
وضحى : لااا والله انا وضحى تقولين لي اذلفي
وناظرت فيها من فوووق لتحت : هزلت
طفله : روووحي بعيد عن البااب يا خبله
وضحى : شوفي مو تروحين البيت ما مريتي علي سمعتي
عندي شي مهم بقوله لتس
طفله عطتها ظربه على ساقها : روووحي تراني بفتح الباب
وضحى : اي اي يا .... عورتيني خلااااص رايحه ما ينمزح معتس





لازالو جالسين وكان ابو مساعد يحاول يقنع بادي بالانتقال معهم
وبادي رافض وقالهم : انا ما تزحزح من بيتي ابد وطفله بنتكم
وما اقدر امنعها منكم ورفع عيونه لها
وهي تراها تسمعني
طفله حطت راسها على كتف بادي
وببكاء مرير : يبه انا معك والله ما اخليك
يبه ما ابي شي من الدنيا وانت منت بحولي
مساعد : طفله انتي عايشه مع خالي ببيت مايصلح للسكن
وما ارضى انتس تكملين فيه
بادي حس بالانكسار
مساعد كمل : خالي اسمحلي حتى انت والله ما ارضاه لك
طفله : بصوت باكي وحاد : هالبيت اللي مو عاجبك عشت فيه طول عمري
عشت فيه مع ابوي بادي
وماراح اطلع منه الا انا وابوي بادي فهمتو مستحيل
ارووح معكم مستحيل اخلي ابوي
ابو مساعد : هدي هدي يا حبيبتي هدي
والله مالتس الا اللي يرضيتس
وش تبين انت آمري
مساعد عصب : يبه الله يرحم والدينك وش تقول
ابو مساعد بعصبيه : اششش انا خلااص عطيتها كلمتي
ومستحيل اتراجع عنها
وناظر بطفله بحنيه : يبنتي كانتس تبين تجلسين مع بادي خلااص
بس عندي طلب وارجو انتس ما ترديني يمه
طفله خجلاانه منه ومن مساعد انها رفعت صوتها قبل شوي
بس كان لازم تكون حازمه بذا الموضوع
عشان يوافقون انها تجلس مع ابوها بادي
طفله : سم امرني يبه قالتها بهمس وبتردد
بس سمعها ابو مساعد بقلبه قبل اذنه
وحس ان الدنيا ماتوسعه من الفرحه
: سم الله عدوينتس
ابي تجون معنا كم يوم وابي كل اسبوع
يانتم عندنا او حنا نجيكم
طفله اذا ابوي بادي موافق انا ماعند ي مانع
ابومساعد : بادي ماهو بقايل شي صح يا اخوي
بادي ارتاح من نتيجة الجلسه
وبان بوجهه وحس بالامتنان لابو مساعد
انه خلى طفله عنده
رد على ابو مساعد : والله ان كان تودونا وترجعونا
ما نقول لااا ابد
ابو مساعد : ماعليك محفول مكفول
انا ومساعد جاهزيين نوديكم ونجيبكم
اذن العشا معلن عن نهاية الجلسه
راحو الرجال للمسجد ودخلت طفله داخل




************

في المطبخ

ام محمد واقفه تحط اللمسات النهائيه على العشا
واشواق تقطع السلطه و و شيهانه ومنيره يجهزون السفره
دخلت عليهم طفله : خالتي ام محمد تبين اساعدتس بشي
ام محمد تبتسم لها : شكرا يمه خلصنا
بشريني شفتي ابوتس
طفله: ايه ياخالتي
ام محمد: وعسى امورتس كلها بخير وارتحتي يمه
طفله براحه :اي ياخالتي الحمد لله
اقبلت عليها هند
وضمتها بقوووه: ياعمري يا ختي
طفله تردلها الضمه :هههههه يا قلب اختتس انتي
وضحى واقفه وراهن : ماشاء الله الله يديم بينكن المحبه
وجرت معها طفله : تعالي ابيتس
هندبمزح: هي انتي قد الحركه ذي ؟؟
وضحى طيرت عيونها بهند :ايه قدها ونص وش عندس
هند سوت نفسها خايفه : هههه ما عندي شي خلاااص خوذي
اختي ولو بغيتي خذي امي بعد
طفله :يااخوافه
هند وهي رايح لمجلس الحريم من خاف سلم ووضحى
تخوف بلد بكبره ومدت لسانها عليهم ودخلت

وضحى : اختتس ذي تحفه تجنن
طفله بحب: اي والله موتتني ضحك يوم كنت عندهم
وضحى : ايييه تعالي الله نطقتس
ترى للحيين ما قلتي لي ووش سويتي يوم رحتي لهم
بس اول خلينا نطلع للسطح عشان ناخذ راحتنا

***********

في السطح كانت جلسه غييير
جلسة بوح وصراحه بين الصديقات

طفله : تصدقين خال هند فهد
مرتيين شافني !!
وضحى: شهقت مرتين
طفله: هههه وبنفس اليوم
وضحى: شلون
طفله :المره الاولى كنت انا وهند بنطلع المزرعه
مادرينا الاوهو بوجهنا انا كنت لابسه عباتي بس كاشفه وجهي
وضحى : وش يبي هو ووجهه موتقولين غرفته برى البيت
طفله تبسمت : مسكيين تقولي هند كان بيروح غرفته فوق بيجيب
له كتاب يقرااه مايقدرينام الا وكتابه بيده
وضحى: ماشاء الله مثقف
طفله : شكله كذا
وضحى بفضووول : والمرره الثانيه
طفله : وحمر ووجهها من الفشيله : المره الثانيه كانت العصر
وشافني كذا زي مايقولون على الهوا مباشرة(ن)
وضحى بذهووول : شلللون
اناكنت ابي اتروش وطلعتني هند لحمام غرفتها
وقالت لي مافيه احد خوذي راحتتس
وانا دخلت وما عندي من الشيطان طاري وخلصت ولبست
ماادريت الاوالباب يدق بقوة و اللي برى يحااول يفتحه
وضحى رافعه حواجبها استغراب : من؟؟ لاايكون هو ؟؟
طفله وتتبسم من الذكرى
وتهز راسها : اي هو ذ
فتحت الباب والا المنشفه تنسحب
من على راسي وينكب فوق راسي طشت مويه بااارد على كيف كيفتس
وضحى: هههههههههههههههه هههههههههههه اووووووههههه
اي يابطني خخخخ
وش عنده الاخ روشتس مره ثانيه
طفله: هههههه انت بس لو شفتي وجهه يااحرام تفاجأ فيني
وتصنم وبعدين تأسف وحط المنشفه على راسي وهج الضعيف
وضحى :ههههه لااا ضعيف!!!
والله وطحتي ياطفله وما احد سمى عليتس
طفله ظربتها على كتفها : وجع يا قليلة الادب
وضحى : اي والله الحين يكب عليس المويه ليه ؟؟
وانتي تقوليين ضعيف اقول تراتس منتهيه يالخبله
طفله : الشرهه مو عليتس على اللي يقولتس سالفه
وقامت بتنزل
وضحى : تمسك يدها : لا لا لا لا خلااص توبه اجلسي لا تسيرين بايخه
طفله : اجل يا ويلتس تعلقين علي وتتخيلين شي على كيفتس
وضحى : حااااضر
اسمعي يله قولي لي وش سويتي يوم دخلتي على ابوتس واخوانتس
طفله بمشاعر ملخبطه :ممممم اول مادخلت
وشفتهم يناظروني نزلت راسي خوووف وحيا
ومادريت الا ابوي ابو مساعد يضمني ويصيح ويتأسف والله ياوضحى
موقف ما تمناه لاحد صعب تسمعين رجال يبكي مثل الصغار
قلبي عورني عليه
وضحى : اي والله وعسى سامحتيه
طفله : مدري بس ودي اعرف ليش ما رباني
وضحى :سامحي بعدين يحلها الحلال
طفله : من يوم ضمني اليوم وبكى فوق راسي
وانا مسامحه بس اهم شي يتم كلامه واني اقعد مع ابوي بادي
وضحى :كملي وبعد ما قعد يبكي ويتأسف
طفله : جى مساعد وحضنا انا وابوي وقعد ينكت ويضحك
ابوي

ووضحى قلبها بدى يتراقص على طاري مساعد : يا حليله
اخوتس يبي يخفف عليكم الموقف
طفله طارت عيونها : منهو اللي يا حليله
وضحى بضحكه وحيا: هههه يعني مين اخوتس مساعد
طفله بشهقه : من متى ؟؟
وضحى بتساؤل : وشو اللي من متى ؟؟
طفله بضحكه وتغمز لوضحى : الرضا على مساعد !!
وضحى : من اول مررره شفته
طفله شرقت وقامت تكح : كح كح
وضحى : يووووه طفله والله ترى ما علمتس على شي كان بتسوين كذا
طفله وتاخذ نفس تهدي من الكحه : بالله انتي صادقه
وضحى بابتسامه خجوله تهز راسها ايه
طفله وهي تضحك: قولي لي يالله وش اللي خلاتس تصرحيين بمشاعرتس
وضحى يختي يوم صار اللي صار بالبر ووقفته مع اخوي محمد
وفزعته وشهامته خلتني


اممم مدري شقول بس بصراحه اول لا شفته
اتنرفز ومدري شيجيني بس يوم كنا بالمستشفى صار موقف
غير من نظرتي له او يمكن عدل من نظرتي له
طفله حطت يدها على قلبها : ياااعيني وش هالموقف اللي قلب كيانتس
وضحى : بعد ما طلعونا من غرفة محمد وكنت توني مزعقه على مساعد
طفله تنهدت : ايه كملي
طلعنا برى ووقفت وانا اتنافض من البرد والخو ف والقلق
جى هو سألني عن رقم اهلي
وانا عطيته الرقم وبان بصوتي رجفه
وقبل لا يروح يتصل نزل جاكيته وحطه بيدي
طفله : هيييييئ ايش ؟؟
وضحى : تصدقين انه حطه بيدي من غير ما يلمسني حطه ورااح
انا كان قلبي بيوقف من جراءته وبنفس الوقت حسيت بشعور حلللو
بس كان زعلي منه ومن جراءته اكبر لدرجة اني فرشته بعد شوي وجلست عليه
كعقاب له لا جى يشوف جاكيته بالأرض وانا مالبسته
طفله : وليه يا شاطره تسوين كذا
وضحى : مدري شي غصبن عني
وضحى بحرج وبصعوبه نطقت : تدرين ان الجاكيت للان عندي
طفله : بالله يا جرائتتس !!!!
وضحى يختي يوم طلعنا من المستشفى اخذته معي وعلى اساس
احطه على سيارته بس ما قدرت
وطفله : وينه هالحين
وضحى :عندي بالدولاب
طفله : ما انتي ناويه ترجعينه
وضحى: الا بس شلون
طفله : هاتيه انا اعطيه اياه
وضحى :طيب يله ننزل ونروح للغرفه عشان تشوفينه

طفله :انتي روحي جييبيه وانا بنزل تحت بشرب مويه وارجع لتس
دخلت وضحى الغرفه وفتحت الدولاب وطلعت كيس وفتحته
وطلعت جاكيت مساعد وضمته على صدرها وتنشقت ريحته
وبقلبها ( وه يازين ريحتك زيناه ))
و طلعت من الغرفه الا هند بوجهها
هند : وين طفله
وضحى ارتبكت لان عين هند على الجاكيت ردت : ااطفله تحت راحت تشرب مويه
هند بلقافه : هذا ما كأنه جاكيت مساعد
وضحى مغصها بطنها : اااا مدري كان مع طفله ونسته
وحبيت ارجعه لها
هند مشت عليها وصدقت اللي قالته وضحى
هند: لااخلاص هاتيه انا اوديه له
**************

لا تحرموني من ردودكم

الجزء التاسع عشر

*************

: خذ
كانت هند تحذف الجاكيت على مساعد
مساعدمتفاجئ: منين جبتيه
هند: كان مع.... وترددت ااا مع طفله
مساعد : ليش ترددتي
هند: ما ترددت هو كان مع طفله
بس انا اخذته من وضحى بنت ابو محمد
مساعد : وضحى وش جابه لها
هند ترفع كتافها : مدري بس هي تقول
ان طفله نسته عندها
مساعد : طيب
(كانت بتعطيه لطفله اكيد انها قالت لها عنه
والا ليش رجعته يبيلي اسأل طفله )
هند : مسااااااعد
مساعد: وجع يوجع العدو
تراني اسمع قصري حستس
هند: اشتقت لخالي فهد متى اخر مره كلمته
مساعد : والله من مشينا ما كلمته
دخلت طفله عليهم : السلام عليكم
مساعد قام لها وحضنها مع كتوفها
وعليكم السلام يا هلا والله بطفله
طفله مدنقه راسها مستحيه من مساعد : هلا بك
هند بعياره : يوووه للحين تستحين من مساعد
هههههه خلاص تراه اخوتس
مساعد يضربها على راسها بخفه : تعلمي منها شوي
وناظر طفله : بالله سلفيها شويه من حياتس
تراها ما تستحي
هندشهقت : هييييييئ ليه ما استحي
شايفني اغازل والا طالعه من دون عباه
مساعد وطفله : ههههههه
مساعد :ههه انا ما اتكلم عن ذا الحيا
انا اتكلم على الادب والخجل العادي اللي بالبنات
هند تخصرت : يا سلاام وهالحيا ذا ما تشوفه فيني
مساعد بضحكه : بصراحه ولا تزعلين لاا
هند : مولازم تشوفه اهم شي اني عارفه نفسي
طنشها مساعد
وجلس طفله جنبه : شلونتس الحين
طفله وهي تطقطق اصابعها : الحمد لله زينه
هند بعبط: زينه والا نحول
مساعد: ههه بايخه اركدي شوي
وخليتس رزه مثل طفله ماشاء الله عليها
هند : ما ودي وان كانك تبي تعلق علي كل شوي
ما انا بقاعده معكم بروح عند البنات
وقامت وطلعت وخلتهم لحالهم
مساعد : احسن خليننا لحالنا احسن


خلينا نسولف شوي
طفله طبعا الحيا ذابحها وساكته بس مبسوطه
شعورها لا يوصف
اخوها جالس معها وضع تمنته طول عمرها
يكون لها اخ وعزوة
مساعد يتأملها :طفله انتي درستي
طفله : اي
مساعد: لين اي سنه
طفله لثالث متو سط
مساعد : ليه ماكملتي
طفله : مرض امي الله يرحمها وعجزها
عن الحركه ما خلاني اكمل
مساعد طيب ليه ما تكملين السنه الجايه
طفله : ان شاء الله
والله وضحى دايم تقولي كملي كملي
مساعد فز قلبه من طاريها
: منهي وضحى
طفله: بلؤم وحده صديقتي
مساعد بتساؤل : ماهي بنت ابو محمد
طفله : تبسمت غصبن عنها تخيلت
لو وضحى درت عن هالحوار
يمكن يغمى عليها من الوناسه
: الا هي
وشوي مادرو الا باعصار داخل عليهم
وضحى شايله صينيه كبيره
فيها كاسات المويه وجيك المويه
و حاضنه السفره بذراعها بطريقه غريبه
وعشان ما تطيح منها عاظه باسنانها عليها
باختصار شكلها كان تحفه
****
قبلها بدقايق
هند بعد ما طلعت من عند مساعد وطفله
قابلت امها وسألتها اذا احد بالمقلط
مع مساعد وطفله مايكون محرم لها
جاوبت هند لا مافيه احد الي سمعتهم شيهانه
وعلى بالها ان المقلط فاضي ما فيه احد
وراحت لامها وعلمتها ان المقلط فاضي
عشان يجهزون السفره ويقلطون العشا
لان ابوهن جننهن وهو يسأل متى العشا
وحطو السفر ووضحى من العجله
لقطت السفره وصينية المويه وسيده على المقلط
وطبعا تفاجأت من وجود مساعد وطفله
طفله ومساعد تنحو في اللي دخلت عليهم
وضحى فتحت فمها وطاحت السفره منه
ونزلت الصينيه شبه حذفتها وهجت من المقلط
مساعد عجز يمسك نفسه :ههههههه
وطفله انحرجت من حرج صديقتها

مساعد قام بيطلع
وهو طالع قال لطفله :هذي وضحى صح
طفله صنمت ما عرفت كيف تتصرف وترد
مساعد وهو يضحك : سلمي لي عليها وطلع
طفله تفاجأت بجرأة مساعد
طلعت من المقلط لقت
وضحى واقفه عند الباب وحاطه ايدينها على خدودها
: طفله
طفله : نعم
وضحى : هو وش قال اخر شي
طفله : يسلم عليس
وانفجرت ضحك
وضحى : اوووه طفله احس قلبي بيوقف
وهي تحط يدها على قلبها
طفله : ههه بلا خبال وامسكي نفستس
وتعالي خلينا نرتب السفره اللي حذفتيها
***********

مساعد طول فترة العشا وما بعده
وهو متحضن الجاكيت
ويسترجع موقفها اليوم
دخولها كان عاصفه شقلبت تفكيري


وضحى كانت اليوم بالذات غيير
كانت اول مرره تحط روج وردي في حياتها
( السحري اللي مهما مسحتيه مايرووح عرفتوه :) ))
واول مره تكحل عيونها فكانت
ايه من الحسن الرباني اللي ما يحتاج
الا للمسات قليله تزيد من حسنه
وهو علقت في باله لها كم صوره
يوم تشطف
وهي طايحه
وهي بالبر
وهي بالمستشفى تصرخ عليه
واليوم بدخلتها عليه
قطع عليه افكاره ابوه
ابو مساعد : جلست مع اختك
مساعد : ايه يبه جلسنا بس ما قدرنا ننطول
لان العشى جهز ويبون يحطونه

ابو مساعد يهز راسه : طيب طيب
اسمعني وانا ابوك انا بمشي بكره الصباح ان شاء الله

وانت بتقعد هنا وتجيب خالك واختك

مساعد : يبه بغيتك بسالفه
ابو مساعد: قول
مساعد تردد مايدري وش
يقول لابوه : ااايبه الله يسلمك
انا ابي اتزوج
ابو مساعد بابتسامه كبيره : هذي والله
الساعه المباركه
خلاص كلم ام ماجد تدور لك عروس
مساعد :يبه انا ابي من بنات ابو محمد
ابي بنته الكبيره
ابو مساعد:ونعم ما اخترت ابو محمد
رجالن ينشرى نسبه
بس يا بوك وش معنى بنت ابو محمد
مساعد: يبه البنت انا شفتها
ابو مساعد بفزع : افى شفتها شلون
مساعد وهو يهد ي ابوه : يبه اهدى
الله يرحم والديك انا شفتها بالبر صدفه
ويوم ساعدت اخوها اعجبني ادبها وسترها
ابو مساعد بضحكه : هههه اثرك شايفها
وراحت علومك
مساعد يشارك ابوه الضحكه
وبقلبه أي والله راحت علومي من يوم
ما شفتها الوضيحي
ابو مساعد : خلا ص يا ولدي خير البر عاجله
بكره الصبح قبل لا امشي اكلم لك ابو محمد
مساعد حب راس ابوه : الله يخليك لي يا ابو مساعد

******
بعد صلاة الفجر

كانت القهوة والحليب والفطور
جاهزه
وجلس ابو محمد ومديده بيصب
الا ومساعد اخذ منه الدله وصب
لأبوه وابو محمد
ابو مساعد: اقول يا بو محمد
وش رايك بولدي مساعد
ابو محمد ناظر بمساعد نظرةاعجاب
مساعد ماشاء الله عليه رجل وشهم
وسنافي ينحط على يمناك
مساعد فرح براي ابو محمد فيه
ابو مساعد : اجل تزوجه تراه جاك طلاب
ابو محمد بابتسامه : ازوجه وازوج ا بوه بعد
ابو مساعد بضحكه : ههههه لا ابوه
خلاص عنده اللي تسده وتكفيه
بس لا تسمعك هههه
ومساعد يبي بنتك الكبيره الله يحفظها
ابو محمد كان مره فرحان ان مساعد خطب
من بناته كان يتمناه لوحده من البنات
والله حقق له مناه
ابو محمد: يبشر بس اشاور البنت
وربي يكتب اللي فيه الخير
ابومساعد : اميين شاور البنت وامها
وترانا والله اخوان وان الله كتب بيينا
نسب صرنا اهل وان ما كتب فحنا اخوان اول وتالي
ابو محمد : أي والله صدقت انا اخوان
ابو مساعد : اجل انا اترخص ابي امشي
انا وعيالي وبيقعد عندكم مساعد اليوم
وبكره بيمشي مع بادي
ابو محمد : الله يستر عليكم وييسر لكم امركم
***********
في نفس الليله
ابو محمد جالس ويتأمل ام محمد
ام محمد لاحظت نظراته
وتبسمت : علامك تناظرني كذا
ابو محمد: والله ومرت السنين
وصارت بنتنا عروس و تنخطب
ام محمد متفاجأه : وش من اللي انخطبت
ابو محمد: وضحى
ام محمد: من اللي خطبها
ابو محمد : رجال(ن) ونعم وانا كنت
اتمناه لوحده من البنات
ام محمد وهي مبسوطه لبنتها
: هههه من هو ذا لايكون من اخوياك
ابو محمد حب يلعب باعصابها شوي
: ايه من اخوياي انتي تعرفين ابو بدر
ام محمد طارت عيونها :ابو بدر ابوبدر
ا بو محمد: هههه ليه وش فيه ابو بدرلا يكون
ما هو عاجبتس

ام محمد : ايه ماهو عاجبني رجال ابو عيال
وعنده بدال الوحده ثلاث
ابو محمد بجديه : وش فيها اهم شي
رجال ونعم وعنده فلوس
وهو يحرك ااصابعه
ام محمد عصبت : والله ما تاخذه
وراسي يشم الهوا
ابومحمد ما قدر يمسك نفسه اكثر : ههههههه
معقوله يا بعدي تصدقين اني
ارمي بنتي هالرميه
وهو يلم كتوفها
ام محمد وهي تدفه عنها : وخر عني
والله من صدقت من وجهك
ابو محمد : ههههه وتدفين بعد
اجل ما انا بمعلمتس منهو اللي خطب بنيتتس
ام محمد : لااا تقول والله ان قلبي عورني على بنيتي
وانت تمزح !!
وقامت من عنده

ابو محمد : يا بنت الحلال تعالي تعالي وش رايتس
بمساعد ؟؟

ام محمد بفرحه : مساعد ال.... اخو طفله
ابو محمد: أي هو

اليوم الصبح قبل لا يمشي ابوة كلمني
انا وافقت بس قلت لهم لازم اخذ رأي البنت
ام محمد جت تجلس جنبه
:هههه والله و نعم خلااص كلم
بنتك وشف وش بتقول
انسدح ابو محمد وسحبها معه
الحين بنام وبكره يصير خيير
*****************
بعدها بثلاث ايام

ام ماجد بصوت مبحوح
: طفله ولا عليتس امر تسوين قهوة
ابوتس عنده رجال وهند نايمه تعبانه
طفله بموده : ابشري ياخالتي من عيوني
ام ماجد ببسمه متعبه : تسلم عيونس
ولا خلصتيها نادي ماجد ياخذها
طفله وهي رايحه للمطبخ : طيب
راحت طفله وسوت القهوة وجهزت الصينيه
وحطت القدوع
وراحت عند المقلط ودقت الباب
وجى فهد مستعجل
: هاتي القهوة الرياجيل بيمشوووون
طفله ما قدرت تسوي ولا شي تناول
فهد الصينيه منها وبغى يغمى عليه
يوم رفع عيونه وشافها
كل تفكيره انها اخته مزنه لانه
هو اللي طلب منها القهوه
واخذ القهوة ودخل بسرعه للمجلس
وطفله واقفه مكانها
ماتوقعت ابدا انها تشوفه
مره ثانيه وبها القرب
شافت عيونه يوم رفعها فيها
صحيح هو صد بسرعه بس كانت نظرته غريبه
عجزت تفسرها نظرة استغراب
متفاجئ اكيد لااا شكله منفجع هيييئ
وراحت ركظ للمرايه تشوف شكلها
شعرها على تمشيطتها الصبح جديله
ورافعه غرتها ببنسه
وبقايا روج وكحل
حطت يدها على خدها متفشله
من زين هالوجه يشوفني كذا
اكيد بقلبه يقول وش هالشينه
اللي ما غسلت وجهها
وهي واقفه عند المرايه تكلم نفسها
اندق باب المقلط سمعت فهد ينادي ام ماجد :

راحت وحطت شرشفها على وجهها
وقالت بصوت خجول
: خالتي ام ماجد تعبانه بغرفتها
بغيت شي
فهد وده يطيير يوم سمع صوتها
: اااا بغيت مويه للرجال الله يعافيتس
طفله : ابشر دقايق بس
وراحت ركض للمطبخ وجهزت كاسات المويه
وجيك صغير و ملته مويه وركض لباب المقلط
وحطت الصينيه بالأرض ودفتها لداخل ودقت الباب
وجى فهد بسرعه
: شكرا يابنت الاجواد


طفله ابتسمت من شكره لها
حست انها مبسوطه بشوفته اليوم
راحت تشوف اختها هند ولقتها نايمه
وطلعت منها على ام ماجد وبعد لقتها نايمه
ماحبت تزعجهم
هي حاسه بملل من دون هنودة
راحت للتليفون واتصلت
بصديقة عمرها بتشوف وش صار معها
************

فهد
طلعو الرجال اللي كانو جايين لابو مساعد

وما لقوه واستقبلهم فهد
لان لاابو مساعد ولا مساعد كانو موجودين

فهد ياربي لك الحمد تمنيت
شوفتها وشفتها ياربي انت اعلم بحالي
ما خلت في عقل انا لازم اخطبها لاااازم
والليله اكلم ام ماجد تجس لي النبض


وضحى : تكفين طفله وش قالتس
طفله : يااربي مامليتي تراني طفشت
وضحى بدلع : طفلــــه أخر مره
و بعدها ان سألتتس اخبطيني باللي تبين
طفله : هههه خلاااص بقولتس
بس عيديها بخبطتس باقرب عجرا
وضحى : هههه طيب قووولي
طفله وهي تسترجع الموقف
وتعيد حكايته لوضحى
((مساعد جالس جنب طفله
: طفله بسألتس عن وضحى بنت ابو محمد
طفله بغت تغوص بملابسها من الحيا
مساعدشاف ردة فعلها
وقال بتوضيح : انا خطبتها من ابوها
ابغاتس توصفينها لي
طفله بفرحه
:والله خطبتها
مساعد أي قبل لا يمشي ابوي ذاك اليوم خطبها لي
طفله :و انت تبيني اوصفها لك
مساعد : ايه
طفله تجرأت شوي
:ليش اوصفها وانت شايفها
يوم تدخل علينا بالمقلط
مساعد : وهذيك شوفه يا كافي
طياره دخلت ركظ وطلعت ركظ
طفله : هههههه أي صح
بصراحه ما اعرف اوصف
انت اأسألني وانا اجاوب
مساعد يحك راسه :اااا مدري قولي اللي
تبين ابي رأيتس انتي فيها
مو انتن صديقات
طفله : من حنا صغار مع بعض
وضحى مرررره طيبه وحبوبه
خفيفة دم وهي صديقتي الوحيده
ياما خففت عني
وهونت علي امور كثيره
مساعد وبانتباه كلي
لكلام طفله : أي بعد كملي
طفله : على فكره بقولك على سر
ما علمت فيه احد الا ابوي بادي
مساعد باستغراب : سر وش هالسر !!
يخص وضحى
طفله : لا بس وضحى لها دور اساسي فيه
مساعد بحماس: قولي
طفله : انا ادري انكم اهلي
من بعد وفاة امي بفتره بسيطه
مساعد متفاجئ: لااا والله وليش كنت ساكته
وشلون دريتي
طفله : اول شي كنت ساكته لانها صدمة عمري
ان اهلى اللي طول عمري معهم ما يطلعون
اهلي الحقيقين
وبعدين وش تبيني اسوي ارووح لابوي
واقوله تراني دريت اني مو بنتك

مساعد : لااابصراحه معتس
حق تسكتين ولا تعلمين احد اصلا
كنت مستغرب من ردة فعلتس احس انتس
ومعليش على ذي الكلمه بارده
كنت اتوقع منتس تثورين
وتعصبيين وتلمين علينا خلق الله
طفله طارت عيونها من كلامه
طفله : تتذكر يوم كنت موجود
عند بيت ابو محمد وجاك ابوي بادي
وخلااك توديني للمستشفى
يومها كنت توني دريت
كتمت بنفسي والنتيجه سخونه شديده
وعلى فكره وضحى هي اللي علمتني
وهي اللي قالت لي انك اخوي
مساعد بابتسامه : لاااا هي اللي علمتتس
يا حبي لها والله
طفله في بالها انا وين وهو وين ))

وضحى : اه يا قلبي
طفله :وجع استحي شوي
تراتس للحين ما وافقتي
وضحى : والله انا موافقه ولو
علي قلت لابوي اول ما علمني اني موافقه
بس تعرفين لزوم الحيا قدامه

طفله بضحكه : طيب يا لحياويه
متى تردين على ابوتس عشان يعلم اخوي
العاشق الولهان
دخل مساعد الصاله وسمعها تتكلم ولقط اخر كلامها
مساعد بضحكه : من هو العاشق الولهان
وضحى سمعت صوته
صكت التلفون على طووول
طفله : هههههههه انت اكيد
مساعد مستانس مره
: كنتي تكلمين وضحى
هزت راسها طفله
مساعد : طيب ما قالت لتس شي موافقه والا لااا
طفله بنذاله : بصراحه
هي مررره متردده ويمكن انها ترفض
مساعد بزعل : ليييش
قولي لها ياويله ترفض
طفله : ليش وش ممكن تسوي لا رفضت
مساعد بصدق : مدري بس ياويلها

ظل لفتره ساكت وبعدها سأل:
امي مزنه وين ؟
طفله : تعبانه وبغرفتها
مساعد: وهند وينها عنتس
طفله : حتى هي تعبانه من البارح
وما تبي احد يصحيها
دقايق دخل ابوها ابو مساعد
الصاله : مسيكم بالخير
طفله ومساعد : مسيك بالنور
مساعد حب راس ابوه وطفله مثله
ابو مساعد : اليوم ما احد قد فرحتي
عيالي كلهم عندي
وناظر طفله : شلونتس يمه عساتس
مرتاحه معنا
طفله بصوت هادي : أي الحمد لله
ابوي بادي رجع معك
ابو مساعد : ايه وتراه ينتظرتس
بالمقلط يقول اشتاق لتس
طفله : تعشيتم
ابو مساعد : أي بس مدري عن الشباب
مساعد : انا والله تعشيت وماجد مدري
عنه هو فهد
طفله :خلااص بجهز عشاهم
عشان خالتي مزنه تعبانه
ابو مساعد : افى ياذا العلم
ام ماجد تعبانه
وراح عشان يشوفها
طفله قامت تسوي العشا
ولما خلصت عطته مساعد حتى يوديه
لفهد وماجد
وراحت عن ابوها بادي
*****************

ابو محمد : وضحى ما ردت عليتس
ام محمد : لااا للحين انا كلمتها وقلت لها تستخير
ابو محمد بروح اشوفها واخذا العلم من راسها
وراح لها لقاها بالصاله تتفرج على التلفزيون
وضحى شافت ابوها حى عرفت انه جاي
ياخذ ردها النهائي
ابو محمد : شلونتس يمه
وضحى حبت راسه : بخير جعلك بخير يبه
ابو محمد : اظن انتي عارفه وش ابي منتس
وضحى استحت ونزلت راسها
ابو محمد : ها وش ردتس
وضحى : اللي تشوفه يبه وقامت تركظ
ابو محمد : ههههه الله يوفقتس يا بنتي
وراح عند زوجته وبلغها بموافقة وضحى على مساعد



ودي لكم


الجزء العشروون
***********

تمضي الايام فينا
من دون ما نحس
وتغيرنا الدنيا من دون اعتراض
مرت علينا ايامها بحلوها وبمرها

..

.
.
مر على خطبة مساعد ووضحى ست شهور

طفله كانت اخر زياره لها
لبيت ابوها ابو مساعد
كانت من ست شهور

فهد مشغول ببناء بيته
وما طابت له الحياة من ست شهور


حياتهم بعد ست شهووور

ابو محمد يلا عب ولده الصغير
ويتأمله وبقلبه ياربي تحفظه لي
هالولد اخذ عقلي بغلاه
على انه تعبان بس احسه قطعه من قلبي
ام محمد دخلت الغرفه
وشافته مسرح بوجه النونو
وجت جلست جنبه واخذت الصغير منه
: يادلبي يا عبووودي يدنن
ابو محمد : حبيبتي
ام محمد رفعت عيونها له : هلا ياقلبي
ابو محمد: لاحظتي عليه تغييير
يستجيب لتس يوم
تلا عبينه
ام محمد وهي تضم عبودي لها
وتشمه بقوووة : توووه يا قلبي
هذا النوع من الاطفال الاستجابه عنده بطيئه


ابو محمد بحزن : ادري علمني الدكتور
بس قلت يمكن الدكتور غلطان او متوهم
ام محمد نزلت عبودي في سريره
وجت تجلس جنبه
ومسكت يده وحبتها وخلتها في حضنها
: يا قلبي انت ناظره وشف
تحس انه غير عن كل عيالنا
حتى احيانا احس انه مو ولدي
ما فيه شبه منا
ملامحه غريبه

ابو محمد : أي الدكتور يقول انهم
سبحان الله يمتلكون ملامح قريبه
من بعض واقرب شبه لهم المغوليين
حتى انهم يسمونهم منغوليين
والاسم العلمي لهم متلازمة داون
ام محمد وعيونها غرقانه بالدموع الحاره
: بس الحمد لله بعد الدكتور
طمنا عليه ان نسبة الاعاقه
عنده خفيفه وانه احتمال يكون شبه طبيعي
ابو محمد بثقه برب العالمين
ورضا بعطاه: الحمد لله
والله ان ولدي ذا ما يسواه احد
تكفيني نظرة من عويناته
ام محمد : ياذينه ذيناه حتى خواته
ما ينزلنه الارض ابد يحبنه مرره
بس عارف وش اللي يعور قلبي

نظرة الناس له
والله كنهم يشوفون شي
عجيب
واللي امر منه انهم ما يراعون مشاعري
نظراتهم المشفقه والمتعجبه تجرحني

ابو محمد وهو يغير الموضووع
: الا وضحى خلصت امورها
خلااص العرس بعد يومين
ام محمد بابتسامه هاديه
: ايه خلصت بس بنتك ذي تعبتني معها
ابو محمد :ليه وش فيها
ام محمد : ما تاكل نحفت مرره
ابو محمد بضحكه : يا عزي عن بنتي
علامها كله من هم العرس ؟؟
انتي امسكيها وعلميها ان الموضوع عادي
وما فيه شي يخوفها او يقلقها
ام محمد : ابشر ولا يهمك
الا شخبار بادي
امس طفله كانت عندنا تقول ابوها تعبان
ابو محمد : لا طيب الحمد لله شفته اليوم بالمسجد
الا بسألتس
هي طفله ليه عيت عن نسيب ابوها
ام محمد بجديه : من رداة حظ ها والله
والا مثل ماسمعت منك ومن ام ماجد
ان الرجال ماشاء الله عليه ماينرفض
بس هي خبله وانا والله هاوشتها
ابو محمد : طيب ليه هي رفضته ليه
ما قالت لتس شي
ام محمد : هي الضعيفه تستحي مني
بس علمت وضحى ووضحى علمتني
تقول انه ما تبي تترك بادي لحاله
وانه يوم يبلغها بخطبة الولد لها
قالت له لا تزوجت بتجي معي
قالها بادي لا انا حالفن ما اطلع من بيتي
قامت هي رفضت الولد وحلفت ما تاخذه
الا اذا ابوها بادي راح معها
ابو محمد : اعوذ بالله من رداة النصيب



ام ماجد : فهد يا خوي الله يرضى عليك
تعال اجلس معي
فهد وجى جلس جنب اخته : هذاني جلست
ام ماجد تناظره بعيون حزينه
: خلااص عزمت تطلع من عندنا
فهد : اي خلااص يا ام ماجد
انتم ماقصرتو وانا بيتي تقريبا خلص
ام ماجد : وهي تمسح دموعها تكفى يا فهد لاتزوجت
رح لبيتك بس الحين خلك معنا
فهد : معليش مزنه خليني براحتي
يكفي ان البنت ما زارت ابوها
من خطبتها وعيت عني
مزنه بزعل : الله يسامحها لا هي اللي ريحت
ابوها ولا هي الي ريحتك
فهد : مزنه تكفيين خلاص لا عاد
تجيبين طاريها قدامي
وقام من عندها


مزنه جلست لحالها وذاكرتها رجعتها
لورى يوم دخل عليه فهد وهو مبتسم

ناظرت فيه وقالت لها
: فهيدان وش عندك اعرفك لا بغيت
شي تحوس ما تدري وش تسوي
قلي يا قلبي وش عندك
فهد : هههه يا قلبي يا اختي
ما احد عارفني مثلتس
انا بخطب
مزنه بفرحه : قل والله
فهد : والله
مزنه بفرحه : قلي من تبي والا تبيني انا ادور لك
فهد بضحكة خجل : ابيتس تخطبين لي طفله
مزنه بفرحه اكبر : يازييين ما اخترت
فهد : شرايتس بها
مزنه بصدق : والله ياقلب اخيتك انها جايزتن لي
وكنت ناويه اشاورك بها
فهد : تكلمين ابو مساعد والا اكلمه انا
مزنه لا انت كلمه احسن وانا بكون جنبك

بعدها باسبوع

مزنه تبكي عند ابو مساعد
: ليه رافضته وش يعيبه اخوي
ابو مساعد : يابنت الحلال والله ونعم بفهد
بس طفله ماوافقت ولا قالت اسباب
مزنه طيب انا الحييين شلون ابلغه بالرفض
والله ما اقدر
ابو مساعد : انا خلااص علمته
مزنه : يا عزي عن اخوي بالله وش قال
ابومساعد : مانطق ولا بحرف وقعدت
اهون عليه واني بخطب له من احسن البنات
بس هو قعد ساكت واخر شي قاام
وقبل لا يطلع قالي لا تخطب ولا تعب نفسك
انا هونت عن العررس
وطلع وخلاني .


طبت عليها هند قطعت عليها ذكراياتها
هند : يمه صدق خالي فهد بكره بينقل لبيته
ام ماجد وهي تمسح دموعها
: اي صدق
وقامت بترووح غرفتها
هند: بصوت مخنوق
يمه تكفين كلميه ما اقدر على بعده
ام ماجد قبل لا تصك باب غرفتها
: لو ينفع كان كلمته خلاص هو معزم
الله يسامحها اختتس الله يسامحها
وصكت الباب
هند طلعت ركظ لخالها
ودقت الباب
: خالي
فهد: : اهلييين هند تعالي بغيتي شي
هند بصوت باكي
: تكفى يا خالي لا تطلع من بيتنا
فهد وهو يضف اغراضه بكرتون
: هند خلااص يا قلبي
اصلا لازم اطلع الحين بتجي زوجة مساعد
وماراح تاخذ راحتها وانا موجود

هند زاد بكاها
وجت عنده وحضنته : خالي لا تروووح
فهد بقلبه لا تصعبينها على
واله اني احس روحي بتطلع مدري
شلون بروح واخليكم
وصار يمسح على راسها
: اقول يالنمله ماودتس تساعديني بضف عفشي
هند وخرت عنه ومسحت دموعها
قالت بمزح : ماراح اساعدك
فهد :ايه هذي هنو دتي نملتي
هند : طيب بساعدك بس بشرط
فهد : انتي تدلليين
هند : اذا بكره سافرنا اروح
معك بالسياره وارجع معك
فهد وهو يأشر على خشمه
: على هالخشم كم عندي هند انا

********
اليوم الثاني
في المسا كانت الاستعدادات للزواج كامله
وتجمعو القرايب من خوال واعمام
في بيت ابو محمد
وحتى اهل العريس كانو بنفس البيت
وضحى
طول الوقت محبوسه في غرفتها
وشناطها مفتوحه
واختها اشواق ورفيقة عمرها طفله
يرتبن اغراضها لانها بعد الزواج
على طول بتروح مع مساعد لبيتهم
وضحى منسدحه وتناظرهن وهي ساكته
اشواق رفعت فستان لطفله لونه سماوي
طفله شرايتس بها الفستان
طفله : الله مرره حلو
اشوااق بفخر: انا اللي رسمت للخياط
الموديل وانا اللي اخترت بعد القماش
ناظرت لوضحى وشافتها ساكته
: ليه ساكته والا تسوين نفستس مستحيه
وضحى : خايفه
طفله واشواق ضحكن عليها ههه ههههه
اشواق : وش منه خايفه
طفله ههه انا اقولتس خايفه مساعد
يعايرها بطيحاتها قدامه
اشواق وعلامات الاستغراب فوق راسها
: اي طيحات
طفله شهقت : اوووه وضحى ما قالت لتس
وضحى وهي تكش على طفله
: مالت عليتس يالغبيه هالحيين
وش يفكني منها
اشواق مثل الاطرش بالزفه
: وش سالفتكن انتن
طفله : هههه مالي دخل هذي اختتس
عندتس اسأليها
اشواق بالحاح : وش صار انتي طايحه
قدام مساعد
طفله ارتفع صوت ضحكها : ههههههه
وضحى بزعل من طفله : ويعلتس للمغص
تضحكين هااه طييب والله ما اخليتس
اشواق مصره تعرف : اقول وضحى علميني
لاو الله انتف شوشتتس و ما يبقالتس شعر
وانتي بكره عروس تطلعين
وانت منتفه لعريس الغفله
وضحى تخصرت : مدي يدتس
وانا اوريتس وماني قايله لتس ولا شي
اشواق راحت وجلست عند وضحى
وصارت تهمز رجولها ويدينها
: وضحى تكفين علميني الله يخليتس
اهون عليتس انام وانا ما عرفت السالفه
بتطلع براسي نخله من الفضووول
وضحى تبسمت : ههه
لا ما يهون علي بعلمتس
اخاف نقوم بكره نلقى الغرفه كلها بلح من نخلتس
اشواق : بعد عمري خيتي يله قول لي
عن مواقفتس مع شهريار يا شهرزااد
وضحى تنحنحت وسلكت صوتها : هذا الله يسلمتس ...

في مجلس الرجال ببيت ابو محمد
كان المجلس مليان ضيوف من القرايب
والجماعه والجيران
كان فهد جالس ساكت والسوالف
تدور في المجلس بس هوكان مستمع
ماشاركهم ابدا
بادي جالس مقابله في الطرف الثاني من المجلس
ويتأمل شكل فهد لاحظ انه متغير
ناحف عن اول كثير وعيونه حزينه
ماهو فهد الاول ابد

آه يا ولدي انا السبب بحالك ذا
وش فيها اي وش فيها لا نقلت
عندهم عزة نفسي وكرامتي ما بتنهز
لا سكنت هناك
بدور لي بيت على قد حالي
وانتقل هناك منها ازوج طفله لفهد
ومنها اكون قريب منها
خلاص انا ان شاء الله ضروري
اتمم هالموضووع وانهيه


الجزء الواحد والعشرين

**********



الف الصــــــلاة والســـــــلام
عليك يا حبيب اللــــــــــه
محمــــــــــــــد



يا مرحبا الف
والفيــــــــــــــن
باللي لفو من عربنا
بالضيف اهلين وسهلين
جى من بعيد وتعنى
مباركين للعروسين
زغرد بها الطير وهنا
الله يديم العزيزين
وهذا النسيب
صار منـــــــــــــــــــا
عريسنا كامل الزين
بالقرب منه افتخرنا
وعروسنا حبة العيــــــــن
كل الحلا في قمرنا
مباركين للعروسين
زغرد بها الطير وهنا
الله يديم العزيزين

وهذا النسيب
صار منـــــــــــــــــــا
قولو ماشاء الله
وآميــــــــــــن
نفرح بها ونتهنى



يوم الخميــــــــــــــــــــــــس


عقووود من النور تلف بيت ابو محمد
معلنه عن فرحتهم بزواج بنتهم
بيت الشعر المبني قدام البيت
السيارات اللي زاحمت الشارع
صوت الخرفان اللي كانت معونه
وهديه من الاصدقاء والجيران والحبايب
وما اكثرهم حبايب ابو محمد
سطح البيت اللي كان مفروش بالزل
والاضاءه تتخلله مثل عقووود اللولو
كل شي يدل على الفرح كل شي
ا لجيران مستعدين لاي مساعده
الجميع عنده الليله عرس بنتهم وضحى
فكانت فرحه واضحه حتى في الهواء اللي يتنفسونه
ابو نايف وابو عبد الله
من اول الناس حضور وجالسين في بيت الشعر
يستقبلون مع ابو محمد ضيوفه
على غدا العرس
مساعد وابوه وفهد وماجد
كانو على يمين ابو محمد
مساعد فرحته بعيونه
يستقبل المهنين ويتلقى النصايح
واحيانا التحذير : هالله الله ببنتنا
حطها بعيونك
مساعد يرد ببسمه : بعيوني لا تشيل هم




ابو محمد ما ثنى ركبته
عيونه مثل الصقر يتأكد من كل شي بنفسه
يبي كل شي في مكانه





بادي كانت عيونه تلاحق
فرحة ابو محمد وويفكر
: ياترى بتكون فرحتي بطفله
مثل فرحة ابو محمد ببنته
لااا انا فرحتي راح تكون اكبر
طفله قطعه من قلبي
وما احد بيفرح فرحتي يوم عرسها
عينه اتجهت لفهد
انا الازم اكلمه واعلمه باسباب طفله
لازم يتزوجها لازم
قطع عليه افكاره
ابو محمد يقلط الرجال على الغدا





في داخل البيت
ام محمد عند بنتها وضحى في غرفتها
وضحى : يمه بموووت والله بطني يعورني
ام محمد بخوف : بسم الله عليتس وش جاتس
وضحى بصوت باكي : ااااه يمه بطني بطني
آآه يتقطع
ام محمد تشوف بنتها تتلوى
من الوجع و العرق مالي جبهتها
:يمه حبيبتي وش انتي ما كله
وضحى : ولا شي من امس مالي نفس
واليوم الصبح كنت جوعانه اكلت حلاو ماكنتوش
ام محمد بتأنيب : احد ياكل حلاو
على بطن فاضي
كم حبه اكلتي ؟
وضحى وهي تصيح : اكلتها كلها
ام محمد طارت عيونه
: وشي كلها ؟ خبله انتي
بعذر بطنتس يعورتس

اندبلت كبدتس من كثر الحلاو
استني هنا بجيب لتس
عنزروت يمكن يخف شوي



_____________________
على صلاة العصر
كلن يستعد لان الحضور بعد صلاة المغرب
نوره : يمه البس فستاني هالحين
ام محمد : لاا يا ويلتس ان شفتتس لابسته استني لاصليتي المغرب البسيه
شيهانه : يماااه شوفي اشواق
طردتني من الغرفه
ام محمد زفرت من الغيض
: ليه وش انتي مسويه
شيهانه : ما سويت شي
بس هي فكت لي شعري
وزينته وقالت لي لا اشوفتس هنا
وانا بجلس عندهن
ام محمد : خلااااص انا ما ن فاضيه لتس
اسمعي كلام اختتس ويله روح انتبهي لعبودي


.
.
,
منيره جالسه وتهز راسها بلا
واشواق تقولها : يا خبله تعالي احط
لتس كحل بس خط جوى عينتس
منيره : لااا قلت لتس لا ما ابي
ما احب احس شكلي ماهو حلو
هند : بالعكس احس الكحل
ماهو حلو الا عليتس
عيونتس حلوة ما شاء الله
اشواق : خليها وتعالي خليني
افكك لتس شعرتس من اللفافات
وجت هند وجلست قدام اشواق
عشان تزين لها شعرها
هند : اشواق وانتي ليش ما لفيتي شعرتس
اشواق : انا احب شعري على طبيعته
والحمد لله ما يحتاج بس اتروش
واخليه ينشف يطلع حلو ومرتب

دخلت عليهم طفله : السلااام عليكم
وييين العروس
اشواق والبنس بفمها
: وعليكم السلام العروووس بغرفة امي
هناك غرفتها الليله هي وعريسها

منيره : امي تقول انها تعبانه

والحين هي نايمه
طفله : ليييه وش فيها
منيره : هزت كتوفها مدري
طفله : تعالي وديني لها




دخلت طفله الغرفه على وضحى لقتها نايمه
وجلست جنبها عل السرير
طفله تهز وضحى : وضحى وضحى
يالعروس قومي
وضحى فتحت عينها وشافت طفله
: طفله جيتي
طفله : مبروك يا عروسه يله قومي




عشان تجهزين
وضحى : جت ام فتحي
طفله : لا للحين انتي قومي
وريني وهي تشد يد وضحى لها
اللــــــه حلو الحنا على يدتس
وضحى تتأمل اصابع يدها وكفها اللي
ملونهاحمار الحنا العودي
بشكل مرتب
: الله يخلي لي امي حنتني البارح

طفله وهي تناظر بوجه
وضحى انتي صدق تعبانه
وضحى : اي والله بس الحيين احسن
شربت عنزروت واحس اني طيبه هالحين
طفله : يلله قومي بلا كسل خلصيني
انا حالفه ما حد يبخرتس الا انا
قومي تروشي بسرعه
وانا بروح لاشواق اخليها تضبط لي شكلي
وبعد كذ راجعه لتس


____________
بعد صلاة العشى الجميع كان بابهى صوره
ابو محمد ببشته البني
يستقبل ضيوفه
مساعد واقف والبشت الابيض
معطيه وسامه ورجوله
كان عن يمين عمه ابو محمد وهو مبتسم
سأل ابوه بصوت واطي
: يبه متى بيدخلونا خلااص
ابو مساعد : ولد اركد خلاص
بعد ما يقلط عمك
على العشى بندخلك
مساعد : والله لو تأخرتم دقيقه بدخل لحالي

ابو محمد سمع كلام مساعد وتبسم
: هههه يا ولدي اصبر ان الله مع الصابرين
لا تسير عجل






:الله ايه الجمال ده بدر مصور
وضحى تناظر نفسها بالمرايه وانفجعت من شكلها
وبدت عيونها تدمع
: يمااااه موحلو وع شكلي مو حلو
كانت عيونها مطموسه بظل ازرق واخضر
وشفايفها ملونه بروج احمر فاقع
وخدودهاا حمرا كأنها مضروبه كفوف
كان مكياج للتنكر
اكثر منه مكياج لأبراز ملامح
ام محمد دخلت الغرفه بناء على استدعاء عاجل
من وضحى شافت بنتها
وبصوت لايم : الله يهداتس يا ام فتحي
وش انتي مسويه للبنت شوهتيها
ام فتحي : ايه هو شغلي ماعجبكمش ؟
ام محمد بصراحه: لا والله
العريس لو شافها كذا بيهج
ام فتحي بمكابره
: والله انا عملت لكزا عروصه
ما حدش قال انه وحش
ام محمد : يا ختي الناس اذواق
وانا وببنتي ما عجبنا
على العموم شكرا ومدت لها حسابها
وضحى وهي دموعها انهار على خدودها
: يماه وش اسوي
ام محمد جت ضمتها
: عادي حبيبتي قومي غسلي هالمسخره
وانا انادي اختس تسوي لتس هالحين
بس كحل و حمره انتي ماتحتاجين مكياج اصلا


وفعلا جت اشواق
وبسرعه رسمت عين وضحى بلون اسود
وحطت وضحى بنفسها روج وردي زاهي
جت طفله وبخرتها وفاءا بنذرها
وامها لبستها فستانها
اللي كان عباره عن فستان ابيض لولي
من التل الفاخر ماسك على جسمها
فتحت صدره واسعه
واكمامه طويله
كان مليان فصوص كريستال
كان مبرز جمال جسمها
وذهبها عباره عن قلاده كبيره
وحزام واساور وكف بخمس خواتم
الذهب مع فستان وضحى الابيض شكلو لوحه بديعه
مع شعرها الطويل الناعم
ام محمد قرت عليها : مبروك يمه
وانا لازم اطلع للناس فوق
لا جت الزفه با نزلتس
هذي طفله معتس اي شي نادوني






طلعت ام محمد
وكان السطح مليان حريم
الجميع حاضر امهات وبنات واطفال
وكان في وسط السطح مفرغين مساحه للرقص
جت ام محمد ووقفت
على طرف الملعبه وتصفق للبنات اللي يرقصن
هند وقفت ترقص
والحريم يصفقن لها قامت معها نوف
ولفحت بشعرها
وتحمست وحده من الحريم
وقامت تناقز معهن
اشواق مالت على امها :
: الله يستر منها اللي تناقز
كل ماترقص تدوخ
وما خلصت كلمتها
الا الحرمه طايحه بالارض
اشواق بنرفزه: ياربي هاذي عارفه نفسها
تدوخ من الرقص وش له ترقص اوووف
ام محمد : اشششش بس لا احد
يسمعتس وروحي ودي لها كاسة ماء
_____________






ابو محمد قلط معازيمه على العشى
و المعازيم حلفو ما يتعشون لمن العريس يجلس
معهم وكان مقلب في مساعد اللي بدى يعصب
وجلس مجبر على العشى
بعدها ناظر فيه ابو محمد واشر له يله
فز من العشى وراح لسيارته
وبخ بخ من عطره واخذ مسباحه معه
ابو محمد ارسل العيال الصغار يبلغون الحريم
بالزفه نزلت امحمد بسرعه
عند بنتها ومعها ام ماجد وهند واشواق
وطفله طبعا عند وضحى
وضحى من دخلت عندها امها
وقالت لها ان مساعد بيدخل وهي تراجف







ابو محمد طلع مسدسه واطلق بالهوا كم طلقه
وابو مساعد سوا نفس الشي
تعبير عن فرحتهم بزواج عيالهم
ودخلو البيت وطلعو على غرفة العروسه
دخل اول شي ابو محمد
وبصوت عالي :ماشـــــــاء الله مبروك
يمه مبروووك ووقفها وحبها على راسها
وضحى كان ودها الارض
تنشق وتبلعها من الاحرج
بعده ابو مساعد سلم عليها
: مبرووك يا بنتي الله يجمع بينكم على خير
وبعده دخل مساعد
وهو عيونه معلقه باللي قدامه
وجى وقف جنبها
ابو محمد : هذي وضحى ياولدي تراها
من ذمتي لذمتك يا ولدي
الله الله فيها تراه غاليه عندي
مساعد سلم على راس ابو محمد
: لايهمك ياعمي بعيوني وضحى بعيوني
ابو محمد وهو يجر ام محمد المتغطيه
: وهذي عمتك ام محمد
مساعد باحترام سلم على راسها
شلونتس ياعمه بشريني عنتس
ام محمد بخجل منه
: بخير يا ولدي مبروك يا ولدي والله يسعدكم
مساعد رجع وقف جنب وضحى ومسك يدها
وهي بغت تمووووت من الحيا

ابو مساعد طلع من الغرفه هو وبو محمد



ونزلت هند وام ماجد وطفله العبايات
وقامن وسلمن على مساعد
وام ماجد انا يا ولدي حالفه ارقص
قدامك انت وفهد لا تزوجتم
وهالحين صفقو وانا برقص
عن حلفي وفعلا صارت هند تغني
والباقي يصفقون وام ماجد تناقز من فرحتها
يقالها ترقص
مساعد كل شوي يسرق نظرة على اللي جنبه
وهي مدنقه راسها
وضحى حاسه بنظراته عليها
تحس انها في فرن من الحراره اللي تحس فيها
ام محمد سلمت على بنتها
وسحبت بنتها اشواق وراها
ونفس الشي سوت ام ماجد
بقت طفله
حل الصمت بوجود طفله معهم
وضحى ماسكه يد طفله وتفعص فيها
وطفله مستحمله
مقدره موقف صديقتها
بس زاد الالم على يدها
قالت : مبرررررروك يامساعد عليك وضحى
مساعد: الله يبارك فيتس عقبالتس
طفله تبسمت لوضحى وجرت يدها بقوة
مبروك يا وضحى عليتس اخوي الوسيم مساعد
وضحى:... !!!!
ومسكت طرف فستان طفله
و شدته عليها ما تبغاها تبعد
ناظر مساعد طفله واشر براسه
يعني اطلعي
طفله
هزت راسها بلا
مساعد بضحكه : طفله بتطلعين والا احذفتس برى
طفله : ههههههههه لاا طالعه بس انا مالي دخل خل وضحى تفك ثوبي
وضحى قرصتها بقوه
طفله : اااااي يل ,,,,,
مساعد: تستاهلين ولا عاد تسبين حبيبتي
طفله انحرجت اكثر من وضحى
وخجلت وتلت ثوبها من يد وضحى وطلعت
مساعد قام وراها وقفل لباب







ورجع جلس جنب وضحى
وضحى بدت رجفتها تزيد وحست قلبها زادت دقاته
مساعد بصوت رايق : شلونتس يا قلبي
وضحى :.........
(يا ويلي يالنصاب حبيبتك مره وحده ما امدانا )
مساعد باهتمام : وضحى انتي اليوم كنتي تعبانه
وضحى : هزت راسها بنعم
مساعد : مسك يدها اللي بحظنها : سلامات يا قلبي
وضحى تشد يدها منه
مساعد : بضحكه : ما فيه الله يسلمك
وضحى :..........
( الله يسلمك ويعافيك ويخليك بس ابعد)
مساعد : علامها يدتس بارده ؟

انتي بردانه

وضحى : هزت راسها بلااا
وبقلبها

(لااااوالله احس اني بحترق من الحراره
ياليتك بس توخر شوي )
شد يدها بحنيه وقربها من فمه وباسها
وشمها بعمق
: الله ريحة الحنا بيدتس عطررر
وضحى ذابت خجل
وجرت يدها منه
( يماااااااه هذا وش يسوي )
وهو ميت على حياها وحلاها


قام مساعد ونزل بشته وشماغه
وجلس جنبها بس هالمره كله ملتفت لها
وضحى : حياتي ارفعي راستس شوي
وضحى نزلت راسها اكثر
( لو تموووت مارفعت راسي ))
مساعد مد يده ورفع وجهها لفوق
وضحى غمضت عيونها مرعوبه منه
((لاااااا وخرررررر))
مساعد : ماشاء الله
وش هالزين تهبلين يا عمري
وتمعن بملامحها اكثر
: هبلتي فيني يالوضيحي
وضحى ولع وجهها
(( يمااااه قلبي بيوقف ))

قعد يتأملها وبعدها قال
قومي توضي وخلينا نصلي
عشان ربي يبارك لنا بحياتنا
وضحى ماصدقت على الله وقامت عنه
(( احسن شي سويته ))






__________

طفله طلعت للسطح لقت اغلب الححريم راحو وما بقي الا قليل
راحت وجلست جنب هند وام ماجد

ام ماجد بود حقيقي
: عقبالتس يا بنتي
طفله : بوجودتس يا خاله
هند بطفاقه وعجله مثل دايم : اي عقبالتس
مع خالي فهد
اصلا ياويلتس تفكرين تاخذين غيره
ام ماجد : هند بس
طفله انحرجت من كلام هند وذاتا قدام امها

هند
: يمااااه انا ما قلت شي غلط
والله اني اتمناتس لخالي فهد
ام ماجد قرصتها مع فخذها بقوة
: انا قلت بس يعني باس
قامت هند وهي تفرك فخذها يماااه
لا تقرصييين
بروووح عند اشواق






بعد لحظات من الصمت المزعج
طفله : خالتي ممكن اتكلم معتس بصراحه
ام ماجد : تفضليي يمه
طفله بحرج : الله يخليتس يا خالتي لا يكون
زعلتي من رفضي لـ فهد
ام ماجد بصدق : تبين الصدق يمه
انا جد زعلت لانتس رفضتيه
وكان ودي انتس على الاقل علمتينا
وش سبب رفضتس
طفله : خالتي
والله انا ما رفضته عشان شي
يعيبه لا والله
فهد ماسمعت عنه الا كل خير
يكفي انه تربيتتس انتي وابوي
ام ماجد : اجل ليش يمه كسحتيه
طفله : خالتي يرضيتس اتزوج واخلي
ابوي بادي لحاله
انا قبل لا افكر سألته ان كانه
يجي يسكن عندي
حلف مايطلع من بيته
وانا حلفت اني ما اخليه

عرفتي ليه يا خاله
ام ماجد هزت راسها باسى
وبقلبها الله يسامحه
مايدري شسوى بقلب اخوي
وجهت كلامها لطفله
: يا بنتي ربتس يكتب لتس الخيره
انتي وفهد
و الحين خلينا نقوم نساعد ام محمد وبناتها





***********
: فهد يابوك تعال ابيك بكلمة راس
*******************

الجزء الثاني والعشرين *****************


: فهد يابوك تعال ابيك بكلمة راس

فهد: هلا ابو مساعد
ابو مساعد : اصبر لا تمشي الليله خلك
الليله ولا اصبحنا خذ ام ماجد والعيال معك
وانا بلحقكم مع بادي وطفله
فهد رقص قلبه بس من طاريها
: اشوى اللي لحقت علي كنت بتعذر
من هند وبمشي الليله
بس خلاص لايهمك بكره ان شاء الله نمشي
يله تبي شي انا برووح
ادور لي مكان انام فيه الليله


مشى ووقف عند سيارته لقى
بادي واقف عندها

بادي : فهد ياولدي
فهد: سم ياعم
بادي : بكره ماشين ؟
فهد
: ان شاء الله ياعم
بادي : الله يسر لكم امركم
ابي منك خدمه ياولدي
فهد: آمرني ياعم
بادي : بعد كم يوم بكون عندكم
وابيك تدور معي بيت ابي استأجره
فهد فز قلبه فرح :!!!
بادي :انا نويت انتقل عندكم
فهد خاف تبان فرحته بوجهه
: ماشاء الله خلاص تم ياعم
انا من اوصل بدورلك بيت
تبيه حول بيت ابو مساعد
بادي : يكون احسن
فهد : ابشر ياعم
وسلم عليه بادي وراح لبيته

بادي كان تفكيره انه يوصل لفهد
رساله وانه يبي قربه وقربه هو بالذات

فهد بعد ماراح عنه بادي جلس يفكر
صدق بينتقل جنبنا وتصير طفله قريبه مني
اللــــــــه يكفيني انها قريبه واني ممكن
ارجع اشوف زولها
انا لازم ادور له بيت باسرع وقت




عصر اليوم الثاني

مساعد توه داخل الغرفه عند وضحى
من بعد صلاة العصر
وقبلها كان في الغداء اللي سواه
ابو محمد لضيوفه
من الظهر ماشافها
مساعد : السلام عليكم
وضحى بصوت يالله باين
: وعليكم السلااام
مساعد نزل شماغه
وجى جلس جنبها
ناظرها شافها لابسه فستان
حلوووو لونه احمر
اكمامه قصيره ومعاه حزام
عريض بفراشه فضيه
كان روعه عليها
وشعرها ملموم على جنب
وعيونها مدعوجه بالكحل
وروووج وردي خفيف
كانت فتنه بالنسبه له
وضحى حاسه بنظراته عليه
قامت من مكانها تبي تطلع
مساعد بلهفه : وين رايحه
وضحى بحيا : دقيقه هالحين جايه
وطلعت وخلته يناظر وراها
انسدح على السرير ينتظرها
وغمض عيونه
فجأه حس بيد تهز كتفه
فتح عيونه
لقى هيفا واقفه جنب السرير
قام واعتدل جالس
: هلا والله بالحلوة هيفا
هيفا بزعل : انا ما احبك
مساعد تفاجأ بكلامها : افى ليش
وشالها وجلسها على رجله
هيفا تتلوى تبي تقوم عنه : وخر عني
مساعد مسكها زين
: لااا علميني اول ليش ما تحبيني
هيفا: انت تبي تاخذ وضحى عنا وتصير ابوها
مساعد : هههه بأخذ وضحى بس
ماراح اكون ابوها
دخلت عليهم وضحى جايبه الشاهي
تفاجأت بوجود هيفا
: هيفا امي تناديتس روحي لها
طلعت من عندهم وقفلت الباب
وصبت له الشاهي
مساعد :شكرا يا قلبي
وضحى جلست بعيد عنه
جاهزه اغراضتس بنمشي بكره الصبح
وضحى : اي جاهزه بس خلينا نقعد شوي
مساعد: ياعمري انتي لازم نمشي
بروح معتس ناخذ عمره ونمر جده والطايف
وضحى بحماس : الله بنروح عمره حللللو
خلينا ناخذ طفله معنا
مساعد طارت عيونه منها
: وين ناخذها
وضحى : لمكه مسكينه ما اعتمرت ابد
مساعد : ياعمري ان شاء الله بعدين اخذها
معنا هالمره انا وانتي بس

سكت شوي بعدين قال:
لها الدرجه تعزين طفله
وضحى بحيا وبصوت واطي : اي والله اعزها مرره
مساعد: من زمان انتن صديقات
وضحى :من حنا صغار واحسها اختي مو صديقتي

مساعد : والحين اكيد زادت المحبه
وضحى بطفاقه : اكيـــــــــــــــــــــــد
مساعد حب يحرجها : ليش زادت
وضحى :!!!
مساعد: علميني
وضحى بهمس: عشانها اختك
مساعد : لم يدينها بيدينه خفي علي يرحم والدينتس
ترى اذوب بهمساتس
وضحى صدت عنه خجل
مساعد : تكفين لا تصدين عني ابد
مسك وجها باطراف اصابعه وناظر عيونها وهي بادلته النظره
: ابد لا تصدين عني


بعدها بيومين

مساعد ووضحى في مكه
فهد بدأ فعلا يدور لبادي عن بيت صغير

ابو مسا عد وبادي وطفله في الطريق
متوجهين لبيت ابو مساعد

بيت ابو محمد
احساس بالفقد بين البنات
فاقدات اختهن وضحى وكل شي ممل عندهم

اشواق : يماااه طفش والله وضحى موفيه

ونوف مسافرين لديرتهم والمدارس عطله
وش تبينا نسوي
ام محمد : ادري انتس طفشانه قومي
رتبي دواليب المطبخ يمكن
تنسين الطفش شوي
اشواق بطفش اكبر: يماااه الله يرحم والدينتس
اقولتس طفشانه تقولين لي رتبي
مالي مزاااج ادخل المطبخ سنه قدام
من الكرف اللي كرفناه بزواج وضحى
شيهانه بصوت عالي : يمااااه تعالي كلمي
ام محمد : من
شيهانه بصوت اعلى : وضحى يمااه
بسرعه تعاااالي
قامت اشواق تركض تسبق امها
وخطفت السماعه من يد منيره
اللي كانت تكلم وضحى
وتكلمت بصوت مبسوووط
عكس اللي قبل : وضحــــــــــى يالخايسه
توتس تتصليين
وضحى هلا اشواق شخباركم
شلونكم شلون ا مي وابوي شلون محمد
شلون عبوودي
اشواق الحمد لله كلنا بخير انتي شخبارتس
وينكم
اعتمرتي
عسى دعيتي لنا
وضحى : الحمد لله انا بخير
واي اعتمرنا
ياسلاام كانت العمره مررره حلو
واليوم حنا بالطايف
امي وينها
اشواق تناظر امها
: هذي هي خوذيها يله مع السلامه
ام محمد : هلا والله شلونتس يا قلبي
وضحى بدى صوتها يتغير
وفيها الصيحه : هلا يمااااه اشتقت لتس والله
ام محمد متأثره بصوت بنتها
وهي بعد تحشرج صوتها: وانا بعد
بشريني عنتس عساتس مستانسه
وشلون مساعد معتس
وضحى : الحمد لله يماه أي والله
مستانسه ومساعد بخير
ام محمد: هو جنبتس خليني اسلم عليه
وضحى : لا والله راح للمسجد .
يماه ابوي وينه ابي اكلمه
ام محمد : ابوتس راح للمحل
وضحى : خساره كنت ابي اسمع صوته
طيب سلميني عليه وعلى محمد وخواتي
وحبيلي عبوووودي
ام محمد : الله يسلمتس يوصل ان شاء الله
يله اسلمي وسلمي
وضحى : مع السلامه
قفلت ام محمد التلفون

اشواق تصيح :يمااه تكفين خلينا نسافر
ام محمد بابتسامه : وين تبين تسافرين
اشواق :اي مكان بس نغير جو
منيره : تكفين يمه كلمي ابوي
ام محمد : طيب لا جى المغرب كلمته
البنات حبن راس امهن
: تكفين يمه اصري اننا نسافر تكفين
ام محمد : خلاااااص الله يكتب
اللي فيه خير انا بكلمه وانتن قولن يارب
البنات بصوت واحد : يـــــــــــــــارب
وفعلا لما جى ابو محمد
كلمته ام محمد وقال طيب ما في مانع نرووح
ناخذ عمره وبعدها نتوجه
لابها والباحه بس مو هالاسبوع
الاسبوع اللي يجي
طبعا البنات فرحن بهذا القرار
وبدت الا ستعدادات للتجهيز للسفره
بادي وطفله وصلو مع ابو مساعد
ام ماجد كانت مجهزة غرفه لطفله
من المره السابقه وطبعا هند كانت شبه مقيمه
فيها تعيش على ذكرى طفله اذا ما كانت موجوده
واذا كانت طفله فيه تكون هند مقيمه اقامه كامله عندها

دخلت هند غرفة طفله لقت
طفله نايمه على سريرها
تبسمت من منظرها
قالت خليني العب عليها شوي
اخذت الفازلين وحطت بهدوء شديد
كميه من الفازلين على كف طفله
وبدت تشد شعره من شعر طفله
بطريقه انها تحكها
طفله حست ب هند وهي تحط الفازلين
بيدها فقررت تنتقم من هند
هندمستمره بشد شعر طفله
طفله سوت نفسها متضايقه وبدت
تتحرك بس ما حكت شعرها
هند زودت عيار شد الشعره
طفله تألمت
هند مبتسمه ومنتظره ان طفله تمسح
بيدها اللي فيها الفازلين على شعرها
طفله خبطت راس هند بيدها المليانه فازلين
ومسحت الفازلين كله بشعر هند
وطفله فكت ضحك
هند انصدمت باللي سوته طفله
هند بصرااخ : يا مجرمه وش سويتي
ومسكت شعرها المليان فازليين : والله ما اخليتس
مسكت الفازلين تبي تحط على شعر طفله
طفله : هههههههههههه تستاهلين انتي اللي بديتي
هند : بغيض تعالي والله لا اغرقتس فازلين
طفله " ههه اذا تبين تحطين لي فازلين
امسكيني اول وهجت منها
هند صارت تركظ وراها
لمن وصلت تحت
مزنه : بسم الله وش فيكن
طفله تندس ورى خالتها
: خالتي شوفي هند بتلطخني بالفازلين
هند بقهرررر : يمااه شوفي شعري
كله فازلين منها
طفله : هههه تستاهلين خالتي هي اللي بدت

مزنه : هههههه تعلميني بنتي واعرف حركاتها
ههههه ان كانتس اللي بديتي تستاهلين
قربت هند تبي تحط الفازلين باصرار
على شعر طفله
قامت وهجت من ورى ظهر ام ماجد
وراحت تركظ للحوش وهند ورراها
طلعت تركظ وكان فيه مويه على الارض
زلقت وطاحت بقوه على يدها
جت وراها هند وحطت الفازلين
على شعر طفله ووجهها وهي تضحك
طفله صرخت بألم من يدها
: اااييي يدي ياهند اي
هند : هههه قديمه تبيني ارحمتس هههه ابدا
طفله زاد توجعها وهي ماسكه يدها
: اي والله يدي شكلها انكسرت
هند شافت دموع اختها وقربت منها

: صدق اووووه والله شكلها مكسوررة
وراحت داخل تنادي امها
: يماااه طفله طاحت وانكسرت يدها
ام ماجد : بفجعه قامت بسرعه
وبصوت عالي : كله منتس الله يصلحتس
هند : يمه خلااص الحين شوفيها مسكينه تصيح
جت ام ماجد وشافتها جالسه
وماسكه يدها باليد الثانيه
: سم الله علتس اشوف
ناظرتها لقت كدمه بنفسجيه ويدها وارمه
قومي معي يمه
طفله وهي تصيح : خالتي يدي تعورني
ام ماجد امشي البسي عباتس يله نروح للمستشفى
هند : يمه من بيوديس ما في احد
ام ماجد : ا ي والله ابوتس طالع من بدري
و خالتس مرني اليوم يقول بيطلع مع بادي
الا يسمعون صوت سياره في الحوش
طلعت هند بسرعه وشافت خاها فهد
راحت بسرعه لامها
: يمه خالي فهد جى ومعه عم بادي
ام ماجد تكلم طفله : يله يا امي تعالي
وطلعت مع باب الحوش
وشافت فهد متوجه للمجلس
فهد : تعال ودينا للمستشفى
طفله انكسرت يدها
فهد انفجع من طلعت ام ماجد واللي معها
راح للمجلس نادى بادي
فهد : عم بادي تعال بنتك طايحه ومتعوره يدها
بادي مسكيين انفجع وراح بسرعه
عند طفله : بسم الله عليس
شلون طحتي
طفله بصوت ياله يطلع من الالم
: زلقت يبه وطحت عليها بقوة
بادي : تعالي وفتح لها باب السياره
جلسها ورى بسيارة فهد وركبت ام ماجد جنبها
وركب فهد وساق السياره وهو متلخبط ومرتبك
مبسووووط انها معاه بالسياره
ومتألم من وجعها وحاس فيها
وصلو عند الطوارئ ونزلت
ومسكها ابوها : تعالي
دخخلها عند الدكتور وام ماجد معهم
وفهد جلس بالانتظار
طلع بادي وجلس جنب فهد وهو يمسح دموعه
فهد : بشر ياعم عسى ما هو كسر
بادي : الا والله منكسره يدها اليمين
فهد عوره قلبه عليها : سلامتها ماتشوف شر
بادي الشر ما يجيك يا ولدي
بادي سرح بوجه فهد
وجلس يفكر انه يكلمه عن الخطبه
وانه يتمناه لطفله وانه ما يبي الا هو زوج لها
بس تردد

فهد ما انتبه لسرحان بادي
وكان هو سرحان بنفسه
الحين عم بادي لقى بيت هنا
معقوله لو اخطبها مرره ثانيه توافق علي
بعدها بفتره طلعت ام ماجد هي وطفله ورجعو للبيت
طفله كانت جالسه ورى ابوها وعينها على فهد
تحس قلبها بيفضحها تحس كلهم يسمعون دقاته
وقف فهد عند الصيدليه ونزل
بعد ما اخذ الوصفه من ام ماجد
بادي : ها يمه شلونس الحين
طفله الحمد لله
بادي : عسى ما تعورتس يدتس من الجبس
كانت بترد الا فهد ركب السياره
و عطى بادي الكيس
فهد: الصيدلاني يقول المسكن
كل 6ساعات اول يومين بعد كذا بس عند الالم
بادي : سمعتي ياطفله
طفله بصوت مخنوق حيا : اي يبه
فهد لقاها فرصه يتحمد لها بالسلامه
: سلامات وما تشوفين شر
طفله حست وجهها ولع من الاحراج
وبصوت هامس : الله يسلمك
ام ماجد : كله من هند الله يصلحها
ما تخلي الطفاقه واللقافه
فهد : ههه هند الملقوفه الله يصلحها ماراح تتوب
من لقافتها الا لمن هي اللي تتكسر

*****************


ثاني يوم العصر
طفله جالسه بالصاله تتفرج على التلفزيون
دخل ابوها ابو مساعد وجلس جنبها
:مسى الخير
طفله حبت راسه : مسى النور يبه
ابو مساعد: وين ام ماجد وهند
طفله: خالتي تكلم بالتلفون بغرفتها
وهند ما ادري يمكن تنكد على ماجد نومته
ابو مساعد : هههه الله يصلحها ما تتوب هالبنت ابد
وناظر يد طفله المجبسه
وانتي شلون يدتس اليوم عسى ما تعورتس
طفله : لا الحمد لله مع المسكن احسن
عم السكوت صوت التلفزيون هو اللي طاغي
طفله جالسه بس ودها تقوووم
ما تحب تجلس مع ابوها لوحدهم
ابو مساعد بصوت متأثر : طفله
طفله بأدب : سم يبه
ابو مساعد : تدرين انتس تشبهين امتس
ما خليتي منها شي كنها قدامي
ومسح دموعه
طفله : ما تدري وش تقول فضلت انها تسكت
ابو مساعد :امتس كان غلاها غير
محدن وصل غلاها الله يرحمها
يوم ماتت الله يرحمها ما صدقت
استغفر الله حسيت اني جزعت
واني فقدت عقلي يوم فقدتها
طفله تستمع وهي متأثره من تأثره كان
يناشق ودموعه على لحيته
انا يوم انولدتي وماتت امتس
ما كان لتس بقلبي مشاعر امتس
خذت قلبي واحساس معها
بادي حاول فيني اشوفتس
وانا كنت ارفض
واذكر وقتها كان يقولي انتس تعبانه
وممكن وما تعيشين
من حزني على طفله ما اهتميت
بادي كان كل يوم يروح يشوفتس
ويجي يعلمني عنتس
اخر مره جاني قلت له اني ما ابيتس
وزا بكاه وزاد بكى طفله
كانت طفله مصدومه من صراحته
وانه اعترف انه كاان رافضها وما يبيها
ابو مساعد : طفله سامحيني يابنتي تكفين
انا كنت مصدوم من موت امتس
والله يابنتي
اني كنت احسبتس متي ولحقتي امتس
طفله بشرهه وزعل منه
: مالك عذر انت استسلمت لحزنك ومع هالشي
ما تخليت عن مساعد شمعنى انا تخليت عني
ابو مساعد : يا بنتي مساعد هو اللي
ما تخلى عني كان لاصق فيني وين مارحت
اما انتي فما عرفتس ولا سمحت لنفسي
اشوفتس من جهلي
وعدم ايماني كنت اقول انتس ذبحتي امتس
يمكن عشان كذا ما قدرت اشوفتس
وبادي الله يجزاه خيررمن يوم شافتس تعلق فيتس
كان محروم من العيال والله رزقه ببنت
ومو اي بنت بنت اخته اللي ماتت
هو يوم اخذتس ما كان متخيل انتس
ممكن تعيشين لانتس على كلامه كنتي مررره تعبانه
سببحان اللي احياتس
وسبحانه اللي يغفر الزله
ابو مساعد : انا ما ابي منتس الا انتس تسامحيني
وحب راسها وطلع من البيت
طفله حزينه بس في شعور بالراحه
اخيرا عرفت سبب تخليه عنها




بعدها بيوم
بادي جالس مع ابو مساعد وفهد
بادي : تراني لقيت لي بيت جنبكم واستأجرته
وخلاص بنقل عندكم
ابو مساعد: افى تستأجر وبيتي
مفتوح لك يا اخوي
بادي : يا اخوي يرحم والديك
خلني اسوي اللي فيه راحتي
ابو مساعد: ههههه خلاااص
اهم ش انك قربت مننا وبلاه البعد
بادي : انا والله نقلتي هنا
مقصدي منها والله القرب منكم
وهو يناظر بفهد
ابو مساعد : ترى فرش بيتك مني هديه
ووالله ماتردني
بادي : يابن الحلال ما انا برادك
كلها غرفتين وحوش
توصى بفرشها
ابو مساعد : هههه طيب بيتك
وش ناوي تسوي فيه
بادي : خلااص باسلمه للبلديه واتقاعد
وارتاح جنب بنيتي
ابو مساعد: متى بتمشي عشان انا اللي بوديك
بادي : خلنا نمشي بكره الصباح
ابو مساعد خلاص تم بعد صلاة الفجر نحرك
في الليل
بادي نادى طفله وجلس معها
وعلمها بقراره
طفله بفرحه : يبه خلااص استاجرت بيت
وبنستقر هنا
بادي : اي يا بنتي انا ابيتس قريبه
من ابوتس واخوانتس
انا مانا بدايمن لتس
طفله : الله يخليك لي ولا يحرمني منك يارب
بادي : بكره بمشي انا وابو مساعد
بروح اسلم الحوش واجيب اغراضنا
طفله : طيب بروح اجهز اغراضي وبروح معك
بادي : لا انتي يدتس مكسورة خليتس
انا اروح وانهي اموري هناك
ما يحتاج تكونين معي
طفله قربت منه وسندت راسها على كتفه
يبه تكفى انتبه على نفسك ولا تعب نفسك
ترى ما في شي مهم

بادي مسح على شعرها
: لا تشيلين هم يومين والا ثلاثه وراجع لتس
طفله : يبه لا تبطي عني ترى انا من دونك ولا شي
الله لا يحرمني منك




بعدها بيومين
خلص بادي اشغاله وسلم الحوش وتوادع هو وجيرانه
اللي كانو مجتمعين عند ابو محمد حتى يودعونه


******************

ام ماجد تمد فنجال القهوة لفهد : والله مثل ما قلت لك
فهد مبتسم : الحين هي اللي قالت لتس ذا الكلام
ام ماجد: ايه والحين مالك عذر ترجع
تخطبها مره ثانيه وصدقني بتوافق
فهد والفرحه ملت عيونه
: خلااص اول مايرجعون ابهاتها
اخطبها منهم
وبحمااس : شوفي من الحين اعلمتس
لا تقولين ما قالي تراني مستعجل
ابي الملكه والعرس الشهر الجاي
ام ماجد : وخر عنه والله يا خوي
ما اخبرك مطفوق
فهد: هههه ماهي طفاقه بس خلااص
ليش نطولها وههي قصصيره
دخلت هند عليهم : كللللللويش
ومباركين عرس الاثنين
ام ماجد : وجع يوجع العدو وش
عندتس تصاهلين
هند راحت وحبت خالها من خده
مبررروك يا خالي
فهد : متعجب : على ايش
هند تغمز له على العرس
ام ماجد : اششششش انتي وش دراتس
هند: سمعتكم
صوتكم كان عالي
ام ماجد حذفتها بكرتون المناديل
يا ويلتس تنطقين بحرف لمن الموضوع
يصير رسمي
سمعتي وش قلت
هند وهي تحط تمره بفمها : اي فهمت
بس لساني يحكني ودي اعلم
فهد : هههه والله اني داري
هندبمزح والله يحكني حتى شف
ومدت لسانها عليه
فهد قرف منها : يالوصخه يالمقرفه سدي
فمتس قرفتيني
هند : هههههههههههه تستاهل عشان ثاني
مر ه ما تتهمني اني ثرثاره


ماشين بالسياره ووابو مساعد مل من الطريق
وكان باقي خمسين كيلو ويوصلون
زاااد الضغط على البنزين واسرعت السياره
بادي يابن الحلال علامك اسرعت
ابو مساعد : ابلحق صلاة العشى بالمسجد
بادي : هدي هدي يابن الحلال لاحقين على خير
ابو مساعد : خلاص هدينا
خفف السرعه بس كان الوقت فات
وبدى صوت يعلى ويعلى بعدها
انحرفت السياره
وبادي يتشهد وابو مساعد مثله
وانقلبت السياره بفعل السرعه
والكفر اللي انفجر
وتقلبت السياره قلبه ورى الثانيه في ثواني
واستقرت في الاخير مقلوبه
الامر كله في ثواني بس نتيجته مدمره
السياره تالفه تماما مالها معالم
بادي مرمي بعيييد
ابو مساعد جنب السياره
كانت سحابه من الغبار ثارت من تقلب السياره
هي اللي جذبت الناس
وقفت كثير من السيارات
فزعو عيال الحلال
اللي ركظ لبادي لقاه بالنزع الاخير
يتأوه بس رافع اصبع بالشهاده
الرجال يلقنه الشهاده
اشهد ان لا اله الا الله وان محمد رسول الله

مانطقها بلسانه بس كان بقلبه يقولها
ووفاضت روحه
غمض الرجل عيون بادي
لا حول ولا قوة الا بالله
الله يرحمه
وتوجه لعند ابو مساعد اللي كانت حالته صعبه
وكان ينزف من وجهه ووفيه عدة اصابات
كان منظره صعب
تشاقلوه الرجال وحطوه بسيارة
واحد منهم وبسرعه نقلوة للمستشفى

الجزء الثالث والعشرين



يابوي مهما مر من الوقت
يزيد بي الشوق لك يابوي فقدتك شينه شينه
الله يرحمك ويغفر لك

عجزت أنا يا بوي بالصوت أعزيك
تخنقنـى العبـرة وجفـت دمـوعي
*
لو البكا يرجعـك يا بـوي نبكيـك
لا شك درب الموت مابه رجـوعي
*
ولو الدمع يا بوي لو سـال يبقيـك
نذرف كثير الدمع طـول السّبـوعي
*
الله يبيحك كل مـا حـل طاريـك
ويرحمك ربي فـي نهـار يـروعي
*
عزيز في ربعك حنـون بأهاليـك
كريم بضيوفك ولـو هـم جمـوعي
*
وياما ضعيف الحال شلته بأياديـك
وقمت وحميته من قريـب قطـوعي
*
تاقف مع المحتاج هـذي مماشيـك
ويشهد على قولي كثيـر الربـوعي
*
عساك بالجنـة تقطّـف بأياديـك
أثمارها يا بوي مـن كـل نـوعي
*
عسى العوض من بعد غيبة لياليك
في واحد لاعه مـن الدهـر لـوعي
**

بعد الحادث بساعات
هند: يمه في رجال عند الباب يسأل عن مساعد
قلت له مو فيه سأل عن خالي فهد
ام ماجد : خيرر يارب
روحي للمجلس الخارجي شوفي
خالتس نايم هناك وصحيه
راحت هند وصحت فهد
:خالي في رجال برى يبيك
طلع فهد للرجال وسلم عليه
طلع واحد من الجماعه
وعلمه عن وفاة بادي واصابة ابو مساعد
فهد انصعق وهبط قلبه من الخبر
يالله بادي توفى
مــــات
الله يرحمك يا عم بادي
حط يده على راسه
ياربي طفله
طفله
وش بتسوي لا درت
دخل البيت لقى ام ماجد واقفه عند المدخل
اشر لها تعالي
جت ام ماجد : هلا فهد
فهد كان وجهه اسود ومن الضيقه موقادر يتنفس
فك ازرة ياقة الثوب
ناظر بام ماجد : العلم لتس خير
ام ماجد تحفزت : خير
وش فيه قلي
فهد انلجم ماهو قادر ينطق هالمصيبه
ام ماجد بفزع : فهد ابو مساعد
صار عليه شي
فهد مسك يدها وجلسها
: عيني خير يامزنه ابو مساعد
ان شاء الله بخير
صار عليهم حادث
مزنه شهقت : وش وش صار عليه
بالله قلي هو مات
فهد بصوت عالي وحازم
: مزنه تعوذي من الشيطان
اقولتس طيب وهو الحين بالمستشفى
بس عم بادي يطلبتس الحل
توفى الله يرحمه
مزنه خبطت صدرها بقوه
: ابك انت وش تقول
وقامت ماتدري وش تسوي
او كيف تتصرف
فهد : مزنه قولي انا لله وانا اليه راجعون
مزنه : انا لله وانا اليه راجعون
ياربي والله لو تدري طفله
غير يشت عقلها
فهد بضيقه : اقعدي خلينا نشوف
وش بنسوي بهالمصيببه
مزنه دموعها على خدها
: فهد بالله ابو مساعد طيب قلي الله يخليك
فهد حب يطمنها مع انه ماهو عارف
بالضبط حالة ابو مساعد
وفز واقف لازم يروح له

: اسمعي الرجال اللي قالي

يقول انه طيب ان شاء الله وانا
بروح للمستشفى اشوفه واسوي
اجراءت عم بادي الله يرحمه
مزنه : اصبر بروح معك
فهد : لاا اقعدي هنا لا يشكن البنات بشي ولا جيت طمنتس
مزنه بفزع : ومساعد لازم نعلمه
فهد بضيقه اكبر : يابنت الحلال خليني
اروح اول وبعد ذا نفكر بالبعيد
مزنه بخوف : انا ما اقدر اعلم طفله
ياربي تربط على قلبها
فهد : لا اصبري لمن اجي
اخاف يصير عليها شي ضعيفه يوم تدري
خليني بس ارجع

وطلع متوجه للمستشفى
ام ماجد خافت يبان بوجهها فدخلت
غرفتها وصكت الباب
واتجهت لرب العالميين
تدعيه ان الله يخلي لهم ابو مساعد
ويرحم بادي
ويربط على قلب طفله
فهد انصدم من حالة ابو مساعد
اصابته في الراس
وداخل غيبوبه
بس حالته مستقره وممنوعه عنه الزياره
بعدها راح وتولى امر بادي وخلص اجرائته

رجع واتصل على ابو محمد وبلغه
وتأثر جدا ابو محمد على فرااق
جاره اللي ودعه قبل كم ساعه
مادرى انه الوداع الاخير
*******

هند وطفله جالسات مع بعض طفله :
تدرين مشتاقه مووووت لابوي بادي
ما تعودت يغيب عني ابد
هند تخصرت : يا سلااام وابوي ما اشتقتي له
طفله با ابتسامه خفيفه : تصدقين حتى ابوي
اشتقت له تعودت اراقبه
كل صبح وهو يدخل المزررعه
وعلى قولتس يسوي طقوسه
يروووح يوقف شوي هناك عند شجرة امي
وبعدها يرووح يشوف شغله
هند : اي عاد انتي شباكتس موقعه استراتيجي
يكشف المزرعه كلها
تبادليني
طفله : مستحيل و اذا رحت مع ابوي بادي
للبيت الجديد بقفلها وماراح اخليها لتس
هند : يا نذله تدرين من زمان اشحدها
خالي فهد وهو كان يقولي احلمي
اعطيتس اياها حتى بعد ما اتزوج
بقفلها ولا تاخذينها
ههههههه تصدقين انتم الاثنين
نجوس والنذاله عندكم متأصله
لايقين لبعض وهي تغمز لطفله
طفله با احراج : بالله هذي كانت
غرفة خالتس فهد
هند : اي والله
سكتت طفله كانت تحس وجهها فضحها
وانه بيحترق من الاحراج اللي حاسه فيه
كملت عليها هند
: طفله ليش وجهتس صار احمر
طفله سحبت المخده وخبطت فيها هند
وجع يا قليلة الحيا
هند : هههههه ادري انتس
تموتييين فيه يا قلبي
طفله قرصتها : انا !! لا والله ههههه
ضحكة حيا واعتراف
طفله تموت بفهد
هند تفرك يدها : هههههه ايه اضحكي
والله انتس غرقانه لشوشتس بعد

طفله حاولت تكون صارمه معها
: قلت لتس لا وخلاص بلاها قلة الادب
هند بخبث وهي ترفع حواجبها
: طيب تدرين انه ناوي يخطب
اول ما يجي ابوي
طفله صعقت بس ردت بكل بروود
: الله يوفقه
تحسب انه بيخطب وحده غيرها
وحبت تغير الموضوع :
خالتي وينها مالها حس
تعالي نشوفها


بعدها بساعه مساعد اتصل بالبيت
مثل كل ليله يتصل يتطمن على
اهله وعلمه فهد بالحادث
و بس ما علمه ان خاله توفى

صباح اليوم الثاني
كان مساعد وصل هو ووضحى
وفي المطار استقبلهم فهد
وعلم مساعد بوفاة بادي
وانهم للان ما بلغو طفله
مساعد حزن على خاله
وشال هم طفله
وضحى صارت تبكي
وقبل لا ينزلون من السياره
مساعد : وضحى تكفين امسكي نفستس
شوي لا تفجعينها
وضحى تمسح دموعها بغطاها
: طيب بحاول ااا وترجع تبكي
:والله ما اقدر اهئ ياقلبي يا طفله
جى قرب منها مساعد
: حبي تكفين انا ابيتس معي لا بلغتها
مسكينه لا شا فتنا منهارين بتنهار
وضحى تمسح عيونها بقوه خلاااص
هه شف
سكتت شوي : مساعد انا ما مر علي موقف
مثل كذا مدر ي وش اسوي
مساعد: انتي بس ادعي ان الله يلهمها الصبر
و حاولي تهدينها وتهونين عليها
وضحى: طيب
دخلو البيت بهدوء
ولقو ام ماجد بالصاله تتنظرهم والبنات للان نايمات
سلم مساعد على خالته وضحى
سلمت عليها ودخلت تغسل
ووجههايمكن يخفف اثار بكاها
وبعدها طلعو عند غرفة طفله
هند قامت من النوم وحست في حركه غريبه
اليوم في البيت
وزاد استغرابها يوم شافت
مساعد ووضحى جت بسرعه
وسلمت عليهم فرحانه بس لاحظت
الكآبه والحزن بوجيهم
: وش فيه وش صاير
وضحى بدت دموعها تنزل
مساعد رص على يدها :بس حياتي وش قلنا
ناظر بهند : خالي بادي توفى الله يرحمه
هند شهقت وحطت يدها على فمها ايش
مساعد : اششش
انا ووضحى بندخل هالحين
على طفله وبنعلمها
انتي روحي تحت عند خالتي
ودق الباب ودخل
لقى طفله جالسه على سجادتها تصلي
جلس و جلست جنبه وضحى
طفله سلمت ولفت شافتهم
: اوووه وضحكت
بس جمدت الضحكه على شفافها من ملامحهم
وقف مساعد وقرب منها
طفله بلهفه وخوف : وش فيه
مساعد تحجر الكلام بحلقه
طفله كررت السؤال بس
بصوت باكي ونظراتها على وضحى
ويدها على كم مساعد : وش فيكم
وبلحظه حست وفهمت
وشدت على كم مساعد
اكثر وسألته بفزع والحاح : ابوي ابوي
من من اللي مااات من
مساعد حضنها قووووه
:قولي انا لله وانا اليه راجعون
طفله بصراخ :من ؟ من؟
مساعد : خالي بادي الله يرحمه
طفله انهارت بين ايدينه
: يباااه وارتفع صوتها بالبكا
يباااااااه رحت وخليتني يباااااه
مساعد دموعه تسيل على خده
مايدري يصبرها والا يصبر نفسه
وضحى قربت منهم وحضنت طفله
طفله : راح ابوي ياوضحى راااح وخلاااني
وضحى بصوت باكي
: قولي انا لله وانا اليه راجعون
طفله ببكاء وصوت منهار
: انا لله وانا اليه راجعون
اللهم اجرني في مصيبتي واخلفني خيرا منها
ناظرت باخوها
:شلون مات ابوي
مساعد : صار عليهم حادث هو وابوي
شهقت طفله بقوه : وابوي وش صار عليه
مساعد : ان شاء الله طيب انا بروح
اشوفه وبعد كذا بنصلي على خالي بادي
تعلقت بيده : تكفى لا تدفنونه من غير
لا اشوفه تكفى
ابي اسلم عليه واشوفه تكفى

صباح اليوم الثاني
ثاني يوم من العزا
كانت طفله منهاره جدا بعد ما ودعت ابوها البارح
كانت متماسكه حتى شافته بكفنه
طاحت على ركبها وانهارت تصيح
بصوت مكتوم قربت منه
وحبته على راسه
يبااااااه يباااااه
الله يرحمك يبه الله يغفر لك
جى مساعد وشالها من الارض
يله طفله بندفنه تأخرنا

بعدما راحو انهارت تماما
كانت جالسه بغرفتها و تصيح
ام ماجد : يابنتي
ادعي له ترى انتي صلته بها الدنيا
عمله انقطع بس انتي ان شاء الله
ما تقطعينه من الدعا ءوالصدقه
لا تجزعين يابنتي
وادعي لابوتس شوفيه بغيبوبه هالحين
طفله تنبهت لكلام ام ماجد : ابوي بغيبوبه
ام ماجد : أي يابنتي
طفله : محد قالي بروح اشوفه
ا م ماجد: بتروحين يمه بس انزلي
قابلي الناس اللي جت تعزيتس
طفله : لفت منديلها على راسها

ومسحت دموعها
:طيب يا خالتي بس
اتوضا وانزل تحت

الجزء الرابع والعشرين


بعد الحادث بشهرين




:يبه يباااااه

طفله : اششش ابوي نايم لا تصحينه
هند بهمس : شلونه الحين
طفله بهمس وملامح حزينه : الحمد لله اليوم احسن
من جابتس
هند : خالي جابني انا وامي
دخات ام ماجد : السلام عليكم ورفعت غطاها
طفله تغطي فهد بيدخل بيشوف ابو مساعد
تغطت طفله ووقفت بعيد
تنحنح فهد ودخل : السلام عليكم
طفله ردت السلام بهمس
فهد : لاا اليوم وجهه احسن منه قبل كم يوم
وقرب منه وسلم على راسه
حس فيه ابو مساعد وفتح عيونه
تكلم بصعوبه شديده : عطشان اسقوني
قربت بسرعه طفله و صبت له شوية مويه
جت ام ماجد وساعدتها وقالت لها
طفله يا بنتي ارتاحي انا بشوفه
انتي لازم تروحين للبيت ترتاحين


ابو مساعد كان يشرب بصعوبه
ونص المويه تكبكب عليه
طفله بكل صبر وحنيه تمسح له
طفله : خالتي معليش خليني
براحتي والله ماتعبت
هند : طفله شلون ما تعبتي وانتي
من يوم سمحو بزيارة ابوي وانتي
شبه مقيمه بالمستشفى
ام ماجد : روحي للبيت يمه مساعد
موصيني ارجعتس للبيت
فهد كان مستمع وقلبه حزين عليها
سامع همسها وردها عليهم
طفله : خالتي تكفين انا ابي اكون معه

لا احتاج شي الا انا موجودة
ام ماجد : والله يابنتي انتس مشقيه حالتس
لازم ترتاحين
و هذا مساعد راح يريح شوي
وبيرجع وقالي بالحرف الواحد
: لا ارجع وهي هناك تراني بزعل منها
روحي معنا وارتاحي وتعالي له بكره
طفله ارتخت كتوفها باستسلام
: طيب بس بكره برجع عنده
وراحت سلمت على راس ابوها
طلعت مع هند وفهد
و ام ماجد جلست عند زوجها
***********
وضحى حاسه بالجوع
راحت للمطبخ و غرفت لها صحن
من غداهم اليوم
ذابحها الجوع
لاصار مساعد جالس معهم على الغدا
ما تاكل ابد
بس بعد الغدا بكم ساعه
تهجم على المطبخ وتاكل
براحتها بس بعد ما تتأكد ان مافي احد يشوفها
وذاتا مساعد
حطت صحنها بالارض وتربعت
ومن جوعها صارت تاكل بيدها
وعصرت عليه ليمون وحطت شطه
ولاهي حاسه باللي يراقبها
مساعد حس فيها انها قامت من جنبه
راح يتفقدها
دخل وشاف منظرها وهي هاجمه على الاكل
مبسوط انها تاكل بس حب يحرجها
:احم
وضحى غصت وقفت اللقمه بحلقها
ودمعت عيونها
كحت من الغصه ووجهها صار احمر
هو ركظ عندها وناولها كاسة المويه
: بسم الله عليتس
وخبط ظهرها بشويش
وضحى من الاحراج ودها تهج من قدامه
ياربي هذا وش جابه
مساعد : ليه ما تغديتي معنا
انا ملاحظ انتس ما تاكلين معنا
وضحى بخجل : الا اكل
مساعد وهو يشد شعرها من قدام
: طيب وش ذا
وضحى : مساعد بتقعد تناظر اكلي
ترى والله تحرجني
مساعد : لاا عليتس بالعافيه ياقلبي
الزم ما علي انتي
وضحى خجلانه منه رفعت صحنها وقامت
مساعد: وضووووح انتي للحين تستحين مني
وضحى قربت منه وبعياره : من يقوووول
مساعد حضنهاااا بقوووه : انا اقول
وكمل بحب لها : يا قلبي لا عاد تزعليني منتس
ابي لا جى الاكل كولي ولا تستحين مني
ترى ياقلبي الاكل ما فيه مستحى
وضحى بكل رقه وحيا : ابشر يا قلبي
مساعد بابتسامه : انتي اللي قلبي وروحي
وعيوني وعمري الله لا يخليني من هالوجه


بعد ستة شهور
الساعه عشره الصبح في بيت فهد
ام ماجد : خذ يا فهد
فهد باستغراب
: وش ذا وهو يقلب العلبه في يده
ام ماجد : هذي هدية طفله
حقت الصباحيه
فهد حب راس ام ماجد
: كلفتي على نفستس يا مزنه
ام ماجد:افتحها وشف ذوقي عساها تعجبك
فهدفتح العلبه : الله وش هالزين عقد لولو
وحب راسها مرره ثانيه الله يخليتس لي
ام ماجدتأثرت و فاضت دموعها
: فهد انت فرحتي
وهذا أقل شي اسويه

فهد : الله لا يحرمني منتس
ويله انا بروح اشوف التجهيزات
وبعد كذا بروح للحلاق
تبين شي يا مزنه
ام ماجد : ابد سلامتك
الحين انا وهند بنرتب اغراض طفله
في غرفتكم وبعد كذا بنرجع للبيت


الساعه خمس ا لعصر

ابو مساعد :انا افتحي الباب

وضحى : هلا عمي تفضل طفله في الحمام
هالحين تطلع
ابو مساعد بهمس : شلونها اليوم
عساها مرتاحه
وضحى تغمز لعمها : أي ماشاء الله عليها
اكيد مرتاحه دام انت معنا يا عمي
ابو مساعد : الله يرضى عليتس يا بنتي
وجلس ينتظر طفله

دقايق وطفله واقفه قدامه
جت وقربت منه وحبت يده
تو ما نورت الغرفه يا بوي
ابو مساعد : منوره بوجودتس فيها
طفله جلست جنبه : شلونك اليوم يبه
ابو مساعد : الحمد لله
طفله :يبه ادعي لي بالتوفيق
ابو مساعد : الله يوفقتس ويسعدتس
ويهنيتس ويرزقتس بالذريه الصالحه
ويخليتس لي
ناظر فيها وطول وهو ساكت : طفله
طفله : هلا يبه
ابو مساعد: مسامحتني يا بنتي
ماودي تطلعين من بيتي وانتي
ما سامحتيني
طفله مسكت يده وحبتها
: يبه اسامحك على ايش خلااص
مو قلنا ننسى الماضي وحنا عيال اليوم
اللي صار صار وانت عوضتني عنه
وصدقني يبه ما بقلبي لك الا كل
حب واحترام
وعسى عيني ما تبكيك يبه
ضمها ابوها قووووووووووووه
وكأنه يعوضها حرمان السنين اللي فاتت


الساعه 6 المغرب
يمه انا بروح اشوف طفله انتن تزينن بغرفتي
مساعد ماهو جاي هالحين
وقولي لخواتي بسرعه لا يأذن العشى
وهن ما خلصن حوستهن
ام محمد: تعالي هنا
انا وخواتتس
بنقعد بهالغرفه
ولا جى مساعد الا غرفته جاهزه
يازيني انا خواتتس يدخل علينا
وحنا نتزين في غرفته
وضحى يمه الغرفه ذي
ما فيها مرايه
اشواااق وهي طلع مرايه من تحت
اكوام الملابس اللي في شنطتها
: لااا خلااص الله الغني عن مرايتس
لقيت مرايتي حبيبتي

وضحى : يله مدام ما تبون مني شي
بروح اشوف خالتي مزنه تبي شي مني وطلعت
منيره : يمه هالحين متى بنروح للجنوب
اشواق بلقافه : بكره العصر صح يمه
ام محمد وهي تغير لعبودي
: أي بكره العصر
الليله لا تنامن الا وشناطكن مسكره
شيهانه : واخيرا بنروح للجنوب
اللي شفتها بربوع بلادي
وقامت تغني هي نوره ومنيره
ربوع بلادي علينا بتنادي
بتقول تعالوا شوفوني يا ولادي










الساعه 8 بعد صلاة العشى
كانت طفله بأبهى صووورة
بفستانها الابيض الفخم وشعرها الملفوف باناقه ومكياجهها الهادي


وضحى : طفله يا قلبي وش فيتس تراجفين
طفله بخووف تمسك يد وضحى
وتحطها على قلبها : حسي بالله شوفي
قلبي شلون يدق بسرعه
وضحى : عادي لا تخافين ولا يصير
لقلبتس شي
وفهد حبوب تراه ما ياكل
دقايق ودخلت هند : كلللللللويش
قمر قمر ما شاء الله يا طفله
وقربت وحبت طفله
بصراحه بدعت بنت جيراننا لطووف
مكياجتس يجنن والا الشعرر خطيير
يا ويل حالي خالي الليله بيطير عقله
وضحى : هنوده ما شفتي خو اتي
نزلن والا لاا
هند : الا الله يسعدهن وقايمات
بالواجب ما قصرن متفننات بالرقص
وضحى : ههههه يا حبي لهن
خواتي يجنن ما مثلهن
عساني ما انحرم منهن قولوووو يارب
طفله : وعساني ما انحرم منكن يا خواتي
هند : اوووه نسيتني وشوله جيت
امي تقول فهد خلاص بيدخل
طفله شهقت بخوووف: كذابه
وضحى تناظر بالساعه
: هنووده وبعدين انتي ومقالبتس
هند تضحك :الصراحه امي تقو ل
بعد ساعه بيدخل خالي فهد

طفله بدت تراجف بزياده
وكملت هند: تقول امي بيدخله
ابوي ومساعد وبعد كذا بترووحون بيتكم

على الساعه عشر زفو فهد عند طفله

فهد مرتبك على الاخررر وكان يتصبب عرق
ومنديله في يده وكل شوي يمسح وجهه كان واضح الارتباك بس بنفس الوقت طاير من الفرحه واخييرا بيتحقق مناه وبياخذ اللي سرقت النوم من عيونه حبيبة قلبه طفلته


دخل ابو مساعد ومعاه فهد
ومساعد وماجد
وام ماجد وهند واقفات جنب طفله
اللي منزله راسها من الخجل
هند : كلللللوويييش
ام ماجد : مبررروك يا فهد كللللللوووووويششش
ابو مساعد :مبروك يابنتي وحبها
ومسك يدها وحط يدها بيد فهد
:مبررروك يا ولدي وربي يسعدكم
ويجمع بينكم على خير
فهد : الله يبارك بعمرك
وهو مبسوووط من مسكة يدها
مساعد مبررروك والله الله في طفله
فهد : ناظر عليها وانذهل من جمالها
طفله في عيوني
ماجد : مبروك يا خالي
مبرروك يا اختي
فهد وطفله : الله يبارك بك
هند : يمه اما انتي حالفه انتس
ترقصين بزواج خالي
ام ماجد بفرحه وضحكه : أي بالله
هند هههه: يالله شوفي شغلتس
كلهم ضحكوو على ام ماجد ورقصها
وهند وغناااها
فهد طول الوقت وهو متمسك بيد طفله
ويتحسس باصابعه اصابعها
طفله ميته حيا وحاسه انها بتصيح
من الا حرراج
وكل شوي تسحب يدها من فهد
بس مستحيل يتركها

وقف فهد وقال لام ماجد
: يالله مزنه بروح للبيت وين عباة طفله
جابت ام ماجده عبايتها
وراحووو لبيتهم ووصلهم مساعد
فهد دخل طفله البيت وهو ماسك يدها
وهي لازالت بعباتها وغطاها
فهد : تفضلي حياتس
طفله رفعت غطاها ونزلت عباتها
وجلست على الكنب الي في الصاله
والحرررج والحييا مسوي لها غصه بحلقها


فهد نزل بشته وجى جلس جنبها
تو ما نور البيت
طفله غاصت حيا
فهد : طفله
طفله رفعت نظرها له وهمست نعم
فهد : طفله
طفله مستغربه منه ناظرت فيه مره ثانيه
فهد : ماني مصدق اخيرررا انتي معي
اخيييرا تردين علي
طفله نزلت راسها زياده
فهد "طفله تعالي اوريتس
البيت اللي ياما تخيلتس فيه
واللي بنيته عشانتس
طفله بهمس : عشاني
فهد : أي يا عمري والله ما بنيته الا لعيونتس
تدرين ومسك يدينها ووقف مقابلها
: تدريين اني احبتس
واني من اول مرره شفتس
فيها وانا اتحرى اليوم اللي
بتكونين لي ومعي
طفله قلبها يرقص فرح
على احلى كلام سمعته
ومن زماان تتمنى تسمعه
هي تحبه وهو يحبها
واخيراا صارو مع بعض



النـــــهايـــــــــه





