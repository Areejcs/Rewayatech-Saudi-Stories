الجزء الثاني والثلاثون
الفصل الأول
أريد’ أمـانــا
----------------------







كانت بين نارين..تصحيه للصلاه..او تخليه نايم..!
مره تقول بتصيحه..ومرات تقول لا ماأقدر اتخذ هالخطوه بمووووت ان قربت له..!!
وبين هذا وهذا..صحى تركي وهو يحس بظل شخص واقف جنب المرايه..رجع شعره على ورى عشان تتضح الصوره له اكثر..وعرفها على طول

تركي بصوت ثقيل\كم الساعه..!!
ناظرت غلا ساعتها وهي ترتجف من الخوف كان وده تطلع اول ماشافته يفتح عيونه لكن ماقدرت وتجمدت بمكانها\خمس ونص....ومامرت الا ثواني معدوده وشافته قايم من السرير وماخذ الفوطه ومتجهه لها بحكم انه الحمام على يسارها..

وقف قبالها وهو يناظرها بنظرات ثابته وهي من اول ماشافته قريب منه نزلت عيونها للأرض ..وانتظرته يكمل طريقه..لكنه ظل واقف وساكت..لمن صابها الخوف يوم لمحته بطرف عيونها يرفع ايده ويحطها على شعرها اللي كان مرفوع بكلبس على فوق..وبخفه رفع الكلبس وتناثر شعرها على كتوفها ومشى بهدوء للحمام وترك غلا ترتجف من حركته زي الورقه اللي محتاجه احد يثبتها ويهون عليها..



طلع تركي من الحمام وهو متنشط بعد الدش اللي خذه..ومثل مااتوقع ماشافها بالغرفه..ابتسم على خوفها وخجلانها يوم اقترب منها..وبدل ملابسه ومشط شعره وطلع بعد ماأخذ تلفونه ودق عل ابوه يطمنه انهم وصلوا
وطاحت عيونه على غلا اللي عدلت جلستها يوم دخل..وهو بحكم جرئته اللي فرضها فرض على غلا جلس جنبها وملاصق فيها واخذ راحته بالجلوس,, وناظرها بعيونه وهو يكلم ابوه.. واذا كانت غلا شمعه بهاللحظه فهي اكيد ذابت من الأحراج اللي يحدث لها..التفت الجهه الثانيه تلهي نفسها بأي شي..المهم تبتعد عن عيونه اللي تحس انها تغوص فيها..

كل مر ه تتفاجأ من حركاته الجريئه اللي تصير معاها..لدرجة انه تتتوقع منه بأي لحظه الغير متوقع....ومايميدها تستوعب اللي يحصل لها لأنها فعلا يصدمها ويرغمها على الجمود واكمال نتجية افعاله..
سكر تركي بعد ماسلم على ابوه..ومد التلفون لغلا\يسلم عليك ابوي..
غلا بصوتها الناعم\الله يسلمه..
تركي\خذي كلمي اهلك..!!
مستحيل اكلمهم"هذا اللي كان في بال غلا.. مستحيل تكلمهم وهو جنبها مو ناقصه احراج يكفي اللي فيها\بعدين بكلمهم..
تركي\على راحتك.. وبابتسامه جانبيه...جهزي نفسك بنطلع نتغدى..
وكأنها الجمله السحريه عند غلا قامت على طول عشان تتحاشى نظراته وتبتعد عنه شوي..مشاعر جديده تجتازها وهي محتاجه مكان هادي او بالأحرى محتاجه غرفتها ودفترها..احاسيس تتضاعف واغمرت قلبها الصغير.. تبي تفرغ كل اللي بداخلها باسرع وقت..تبي تقول للعالم باأجمعه انها سعيده.. سعيده بقربه
ويكفي عليها..يكفي عليها ياتركي اللي سويته بهاليــوم..اللي فيها اكبر من اللي كانت تتوقعه..
قربه....هدوئه..كلامـه..تصرفاته...كل شي فيه ارغمها انها تعترف وبدون خجل انها مجنونه به..
0000000000 









دخلت قسمهم عشان تستعجل امها لأنهم معزومين في بيت عمهم ابو احمد وصادفت ابوها طالع ابتعدت عن الباب وابتسمت له ووطت راسها باحترام
واول ماطلع التفت باأمها ولقت الدموع ماليه محاجرها..وباأيدها التلفون
دهشهاالمنظر..وقربت من امها بخوف وماعرفت وش تسوي ساعتها
ابوها كان موجود مع امها..واكيد في مشكله بينهم..
وهي خجلانه ماودها تسأل وتتدخل بخصوصياتهم..!!
ويوم حست بهدوء امها وهي تمسح دموعها بمنديل كان بأيدها تكلمت 
راوين\ يمـه.. وبصوت حزين ومبكي..شفيـك
نور بصوت مثقل\مافيني شي حبيبتي...بس ...بس متضايقه شوي..
راوين بحيره\من ايش..!!
سكتت امها وبسكوتهاعرفت راوين انها مو حابه تتكلم..وضاقت نفسها وهي تشوف امها قد ايش هي مهمومه
وبدال ماتلقى الراحه بعيونها والسعاده تهل بوجها الطيب وخصوصا انه امس كان زواج ولدها البكر
لقت فرحه مخطوفه..وكسر للخاطر...
لكن راوين كانت مصره تعرف وش سبب هالحزن اللي عيش امها بكابه\ارجوك يمه..قولي لي.لاتكتمين..مو زين عليك..
نور\صدقيني مافي شي..بس كنت توني مكلمه اهلي..وحسيت اني مشتاقه لهم..
راوين\وشوقك لهم يخليك تبكين..!!
نور بقلب مجروح وعيون كلها بوح\كنت اتمنى اشوفهم وخصوصا اأمس..كنت ابي اشوف سند لي يفرح معاي ويشاركني زواج ولدي. كنت اتمنى لو حتى امي تجي وبجيتها تعوضني عن الهند ومافيها...لكن لاهم جو..ولا شاركوني فرحتي..!!احساس صعب ياراوين اذا كنتي تبين تشوفين الأمان وماتلقينه..وبطيبه ابتسمت
اهل ابوك ماقصروا معي..كرموني ووقفوا معاي بفرحي وحزني..لكني كنت ابي عزوه..عـــزوه تشد من ازري..ويوم كلمتهم اسأل عنهم بكيت يوم باركوا لي بعرس ولدي ..ونزلت دموعها
كانوا يفكرون اني ماأقدرعلى جيتهم لأني ماأقدر ادفع تذاكرهم مثل كل مره. وهم مايدرون انه ولدي هو اللي مايبيهم ولايعترف فيهـم...
مو شي جديد كانت تسمعه راوين من امها.. لكن الجديد في الأمر احساس الألم العظيم اللي تحمله امها بصدره وكاتمته وصابره..
دخل فجأه عليهم ياسر ..ونور على طول مسحت دموعها..وابتسمت بوجه ولدها..وراوين تناظرها ومو قادره تبتسم وتخفي المها مثل امها.."ليتني مثلك يايمه..ليتني اخذ منك ولو القليل..ياأطيب ماطاحت به عيني "
00000000000











كانت تحكي له من كل قلبها..وماتعرف هل هو يحس فيها او لا..!!
كانت تشكي له عن وحدتها..والغربه الفظيعه اللي حست فيها وهي بين احبابها وناسها..
وهو ماقدر غير انه يواسيها بنظراته..ويحاول يفهمها بقدر استطاعته..!!
كانت تتمنى لو يرجع معاها لبيته..وتكتمل عايلتهم الصغيره..وبكذا ممكن تنسى الشعور بالنقص..وتلقى السند بعد امها وابوها..!!
وكانت تشوف نظرات الأعتراض بوجهه كل ماحاولت فيه يرجع معاها..!!
لكنها صمدت..وحاولت تقنعه بشتى الطرق..وحسسته انها محتاجه له..محتاجه له اكثر من اول وهي ترص على ايدينه النحيله..وبدموعها تعاتبه على معارضته الشديده..!!
"اهون عليك..ليتك تفهمني ياأخوي..احتاجــك والله احتاجــك..كان ناصر يسمعها ويحس بنفس الألم اللي تحس فيه..لأنه حتى هو وحيد..حتى هو محروم منهم..لكنه صامد وصابــر..وجلوسه بهالمكان ممكن يكون مستقبل يبنيه باأيده وموهبته..!!لكن كيف يقول..كيف يفهمها وهو عاجز..!!
ماكان عنده غير نظراتها اللي تحكي الكثير..وتبوح عن مشاعره المكنونه بداخله وتنتظر من يفجرها..!!
ماكان عنده غير دموعه اللي بدت تحرقه..وتعبر عن حالته اللي وصلت لحزن عظيــم كان مدفون من زمان
وهي اللي نبشته جمانه بأيدينها..واشعلت الفتيل بعد ماكان طافي ومنســي..!
رفع ايده ناصر..رفعها بكل قوته اللي استمدها من روحه الخفيفه.. رفعها وهي تهتز وتطلب الرحمه والثبات..لكنه قاوم وقـاوم لمن وصل لمبتغاه ومسح دموع اخته بعشوائيه وايديه كل مالها ترتجف وتضعف وترتخي اعصابها.. 
جمانه مصدومه من الموقف اللي المها وحسسها قد ايش هي قست عليها وحملت فوق استطاعته وقدراته وهي تشوف عجز اخوها قدامها..وماقدرت غير تغمض عيونها اكثر بااستسلام.. وترص على ايدين اخوها الراجفه وتقربهم لفمها اكثر وتضمه باأيدها ..
كلمات جمانه كانت تثقل قلب ناصر البريء..ودموعها كانت تذوبــه ببطء شديد..ماكان يبي يشوفها بهالحاله..كان يبي يهون عليها..ويواسيها اكثر..كان يحاول يلصق الحروف ويكون كلمه بشفايفه حتى لو كانت ثقيله على لسانه ومتعبه..كان يجاهد وهو يمسك انفاسه ليستمد القوى ويرص على اسنانه اللي يحسها ثقيله
لمن طلعت منه الحروف وهي مرتجه لثقلها عليه وصعوبتها..ان تي سامحينـ سامحينــ سامحينــي
جمانه كانت لازالت مغمضه عيونها وتبكي بصمت وهي حاظنه ايدين اخوها..وبلحظه حست انها سمعت صوت قريب منها ويوم رفعت راسها لقت ناصر فاتح فمه وشفايفه ترتجف وتطبق على بعض بسرعه شديده..ويوم ركزت اكثر سمعته يكرر بصوته الثقيل كلمتين كانوا لها الأثر الكبير عليها..!!
كانت تسمعه يردد هالكلمتين بصعوبه لدرجة انه عروق وجهه اصبحت واضحه وتشوفها..
هي كانت تعرف انه اخوها يقدر يتكلم لكن بصعوبه شديده..لكنها ماعمرها سمعته..كانت تتمنى لو تسمعه لو مره وحده..واليوم تحققت امنيتها.....وماأستوعبت الا بالأخير وعلى طول طبقت باايدنها على شفايفه تمنعه من الكلام وهي تردد له بكل حزن ممزوج بفرحه..سامحتك وربي سامحتك..
هدت انفاس ناصر تدريجيا وهو يسمع اخته ..ويشوف الفرحه بعيونها..وارتخت اعصابه اكثر يوم شاف ابتسامتها اللي تخطت دموعها..
جمانه بعد فترة هدوء بينها وبين اخوها كان ودها لو تسمعه مره ثانيه ينطق ويتكلم بكل حريه..لكنها خافت تأذيه وتتعبه اكثر..ففضلت السكوت وظلت تتأمل بعيونه الحزينه اللي ماحست فيها الا بهاللحظه..
ماحست الا يوم ارتاحت بقربه وسماع صوته..!! 
كانت تحكي هالعيون..وترجي بصمـت..وكل اللي تطلبه بهاليوم سعادة اللي قبالها..!!
طلعت جمانه بعد ماودعت اخوها ووعدته بزياره قريبه ..طلعت ورمت كل الحمل اللي ثاجم بصدرها واستبدلته بفرحه وامل قادم استمدته من اخوها..ويمكن بدموعها وشكواها وألأمان اللي حست فيه بقربها عنده ارتــاحت..وخف وجعها..وتجففت دموعها اللي انهلت بقربه وكونت بروده على القلب والروح....
ومابقى غير المراره اللي تسربت وبقى لها اثــر..!!
0000000000000







اشتاق لجمعتهم..واشتاق لظحكهم..وسوالفهم الحلوه اللي تنسيك همومك وانت بوسطهم..
كان جالس معهم ويحكي بدون توقف..يحس انه من زمن ماتكلم وفضفض.. وهالأجازه كانت هي بمثابة الراحه بعد عناء الغربه والسفر ..
لكن في عيون بنيه جريئه مشتاق لها اكثر مشتاق لصوتها..وتصرفاتها الشيطانيه ..ووده لو يخترق كل هالجدارن اللي مثبته واللي تحد بينه وبينها ويوصل لها..صحيح انها مانسى سالفة التلفون..لكن وصوله لديرته ولأحبابه اعفى عن الكثير من ألأمور ..
لكن كيف ..كيف بيوصل لها وهي بعيده..!!
فكر انه يكلم ابتسام يمكن الحل باأيدها..!!دق على رقمها وطلع بره يكلمها بحريه..وهي من اول رنه ردت
ابتسام\هلا وغلا بالغالـــي ولد الغالي..!!
ابتسم الوليد على خبال اخته ومشى بالحديقه\هلا بك..شالأخبار..!!
ابتسام بنبره عاليه\بخير يعلك الخير...
الوليد\شلون ألأجواء عندكــم..!!
ابتسام بااستهبال\حار جاف صيفا..معتدل ممطر شتاء هههههههه(هذه جمله مستحيل انساها حفظتها صم من يوم ابتدائي)
ابتسام\الوليد معاك عزيز..!!
الوليد\ايه معي لاتخافين..
ابتسام ابتسمت\خلاص مستحيل يفك منك..
الوليد بهمس\اقول
ابتسام وتقرب السماعه لأذنها\قــول
توه بيتكلم الا سكــت..وطال سكوته..وابتسام عرفت وش يبي يقول بدون مايتكلم
ابتسام\فهمت عليك..!!
الوليد ابتسم باأحراج\...شخبارها..!!
ابتسام ماتعرف وش تقول لأنه جمانه اليوم متغيره 180 درجه وماوحى لها تسألها عن المسج\بخير..هي اللحين عند اخوها ناصر..راحت تزوره..!!
الوليد حس بخيبة امل\اها..طيب اكلمك بعدين..
ابتسام\من صجك انت..!!
الوليد\اجل امزح معاك..سلام..
سكر الوليد وهو مستأء..من دقايق وهو يعيش احلى لحظاته بوجوده مع اهله..وشوقه العميق لجمانه
واللحين حس بخيبة امل كبيـــره
دخل المجلس وهو يحول يخلق ألأبتسامه بوجهه..ولأنه الحنين لازال يلعب فيه من كل صوب فكر بفكره مجنونه..وهالعطله بيستقلها..بيستقلها حتى لو العواقب كبيـــره..!!
000000000000000







الحياه حلوه..بس محتاجه مين يفهمها..!!

طل لؤي براسه على يوسف اللي كان متسند على عامود الأناره ويناظر البحر اللي قباله..
لؤي\شالنظره الغريبه للحياه اليوم ترى مو اول مره اسمعها منك..وبنظره تشكك..متأكد انك يوسف..!!
ابتسم يوسف وهو لازال يناظر البحر\بشحمه ولحمه..معك يوسف العالي..!!
رجع لؤي راسه وتسند ثانيه على العامود\عسى هالنظره دوم...مو يــوم..وبفلسفه ووجه حيوي..بس قلي ياعبقري زمانك..كيف نفهمها بالله..!!
يوسف وبدى يسترسل في الكلام\نحللها..ونناقش مشاكلها اللي احنا بأيدينا اختلقناها..حتى لو وقفنا عن نقاط صعبه..نقدر بعقلنا اللي انعمه الله علينا نفككها على حده..وبسهوله وخذها مني ممكن نوصل لحل مثالي وبدون أي مشادة اعصاب..وظغوطات احنا في غنى عنها!!
لؤي ويحك شعره\ياعيني على اللي يعرف يركب حروف..!!
يوسف ولأول مره يتلفت عليه من وصلوا البحر\وليش عندك شك بالموضوع..!!
لؤي\الصراحه بعد هالخطبه لا..والف لابعد...
يوسف ويناظر غروب لشمس وبنفسه كان يسبح ربه\..تدري
لؤي\ايه
يوسف وبحماس اول مره يعهده\اذا انتهيت من المعرض..ولازال الدكتور سمير على وعده..تدري وش معزم عليه..!!
لؤي\ايش..!!
يوسف باابتسامه هاديه\ماراح اقول..اذا جاء ذاك اليوم بتشوف وش بيسوي يوسف..!!
لؤي\وانا وش ينطرني لذاك اليوم..!!
يوسف\صدقني بتنتظر..احنا انتظرنا 11 سنه..ومو كثير علينا كم شهر..!!
سكت لؤي..وهو شاك باأمور كثيره..كلام يوسف كان كله اراده وقوه..!!وكأنه واثق من شيء معين..!!
بس ليش..!!
ليش يحس بالألم على يوسف..وهو قريب منه..!
ليش يحس انه القدر بيعاند..وبيكتب عليه الحرمان حتى من اعز ناسه واللي بقى له بهالدنيا..ليش..!!
ليش هالأحساس يراوده ويعذبه وهو ماآن آوانه..!!
يوسف\تصدق ودي نرجع...لكن الجو بديــع اليوم..!!
لؤي كان سرحان باأفكاره اللي جلبت له الحزن..
يوسف\لؤي
لؤي\هلا
يوسف\علامك..
لؤي باأبتسامه باهته\ماكو شي..سلامتك
000000000 






مو طبيعين..انتوا مو طبيعين..!!
ابتسمت راوين لجملة ابتسام..وتسندت على الكنب\ليش تقولين كذا..!!
ابتسام كانت تنقل نظرها بين فجر وراوين وجمانه
راوين كان الحزن لازال يبين بعيونها
وجمانه كانت هاديه على غير العاده
ابتسام\اللي يشوف هالوجيه..تجيه الضيقه وهو فرحــان...امنت فيك يااااارب..وخزت جمانه..جمانوا ووجع كل هذا عشان غلا سافرت عنك..يااختي احنا مالنا رب...!!

جمانه ماعرفت وش ترد على ابتسام..!!
هي من اول مارجعت من عند اخوها وهي بحالة صمت ساكن.على انها حست بالراحه بعد مافضت اللي بداخلها كله لأخوها لكنها لازالت تهوجس وتفكر ..مستحيل تنسى موضوع مرت عمها لطيفه ويوم رجعت تفكر فيه اكثر عرفت انه غيرتها وهمومها اللي تجمعت ورى بعض هي اللي وصلتها لحالة اليأس اللي تعيشه..يعني يكفي انه ضميرها يأنبها على قرارها اللي جنته باأيديها.. وكلام لطيفه كمل الناقص واشعل اللي كان مطفي وينتظر الفوران.

ابتسمت على افكارها وحالته الغريبه اللي تحسها كل مره تزداد..ليتها تلقى حل عشان ترتاح..ليتها ماتجرأت في يوم وافصحت عن مشاعرها لنفسها ليتها كانت جمانه الطفله اللي كل همها بهالدنيا كيف تعيش يومها بسعاده تامه..!!.
و بين هألأمور كلها قلبها كان ينبض وعيونها تسأل وتقول وينه..!!
تحس بالتناقض باأفكارها...مره تتمنى ابتعاده عن حياتها نهائيا..ومرات تتمنى قربه ولاعذابه..!!
والشوق المجنون مو راحمها وهي مو ناقصه مراره..وكل ماتتخيل انه موجود وقريب منها تحمر خجل على مشاعرها العذريه..
وترجع تتمنى من جديد وبكل حنين يكسوها ويغلبها.. انها تحظى بهالليله الطويله بأي خبر عنه 
وهي بهالحاله بتظل مكتفيه وشاكره..!!


جمـانه..جمــانه..جمــــــانه.
التفت جمانه لمصدر الصوت ولقت ابتسام محمره بغيض\هـا
ابتسام\ابدا سلامتك..
التفت لراوين\شفيها هذه..!!
راوين\من زمان وهي تناديك وانت سرحانه..!!
جمانه ابتسمت بخجل ولازالت الأفكار تراودها لكن تحاول تتناسها\وانتوا واقفين بالبلعوم..وشفيها يعني اذا سرحت..!!ومثلت العصبيه...اوووووف منكم تبطون الكبدّ
ابتسام وفرحت بتغير نفسية جمانه\هذا جزانا انا نخاف عليك ...صج مو جهه محاتاه..!!
حطت ايدها بخصرها وهي تجيد دورها\اي خوف الله يخليك..قولي لوعه..حامض..اي شي..ثقيل على القلب..!!
ابتسام\ليت غلا موجوده هي اللي بتسكتك..انتي وحده يبيلك ضرب..!!
جمانه بنبره عاليه وهي تقرب وجهها منها\وانت وحده يبيلك كـف..!!
دخلت فجر عليهم وهي ماسكه ريوف بايدها
فجر\خير..شالأزعاج..لاقوموا تضاربوا احسن..!!
جمانه وموهامها ابد\ودي والله بس اخاف برستيجي يخرب..!!
ابتسام قلبها مقهور لكن فرحتها اليوم بوجود اخوها ريحتها وخلقت البسمه بشفاتها وهذا الشي باين بوجهها\هين يالعجوز..بذلك مثل ماذلتيني..!!
جمانه بااستخفاف\باأيش مثلا
ابتسام وتطالعها بنص عين\انتي عارفه..لاتسوين روحك غبيه..
يوم سمعت جمانه جملة ابتسام..حست انه الموضوع بخصوص الوليد..وسكتت..وهي تسرح بتخيلاتها من جديد..
0000000 







جوراحها تنطق..وعروقها تنبض على سيمفونية حب هاديه وخجوله
كانت تعيش اجمل لحظات حياتها بقربه وهي ملكه...كانت تقرى قصص رومانسيه عديده وكانت كل ليله تتمنى انها تكون واقع تعيشه معاه بدون خجل وبدون حدود مرسومه..
لكن قصتها هي وياه تعدت كل أساطير الحب وهي تشوفه كل ماله يكون اجمل بنظرها..والخجل اللي كانت تشعر فيه بدى يخف تدريجيا وبدون شعور..وهي تقول ليش الخجل مدام اني مع اللي ابتغيه..!!؟؟
قد ر تركي وبجدارده وبأقل من اربع وعشرين انه يطيح قلب غلا العذري بكل بسهوله وبرضاها وهو يشوف نظرات التقبل بعيونها..
وبهاللحظه هذه بالذات..وبعد ماتغدوا ركبوا قطار كان يدور حول مدينة سيدني ومناطقها.ومايوقف الا بمناطق سياحيه..ولأن تركي هاوي سياحه وسفر وعاشق لرؤية كل جديد قرر يبدأ برحلته بركوب الهيلكوبتر اللي يطل على برج سيدني المشهور والأوبرا اللي بوسط البحر..ويوم عرض على غلا الفكره انصدمت وبدت ترمش بتوتر من خوفها الشديد..
غلا برجاء فظيع\لا تركي..ارجوك ماأقدر..تكفــى..
تركي\وليش انزين..!!
غلا\ياربي تركي...!!..وكملت وهي تحس بالدوخه من الآن..ماأحب المرتفعات..ماأحبها..!!
ابتسم بخبث\اي مرتفعات اللي تحكين عنها..!!انتي ركبتي الطياره ومااظن في فرق بين الأثنين..!!
غلا وحست انه كلامها ضايع معاه\لا في فرق..افهمنــي..!وبعدين احنا تونا ماكلين ...
تركي ومصر على رايه وهو يناظره من تحت النظاره\واذا.!!
غلا لفت وجهها عنه وظلت تناظر المناطق وهي تحس بالخوف والرعب من اللحين
ابتسم تركي على دلعها ..وطنشها..بيركب يعني بيركب..وهي غصب بتركب معاه..
كلها دقايق ووقف القطار..وبدوا ينزلون منه الركاب..
والمنطقه هذه ماكنت تبعد عن ساحة الهيلكوبتر كثير..استأجر تركي تاكسي ووصلوا للساحه وغلا اول ماشفتها حست انه رجولها تخونها وهي تنتقل عينها بين الهيلكوبترات اللي تحلق بالجو..وصوتها اللي يزعج الأذن
وبدون شعور لصقت بتركي اللي كان يحجز التذاكر..وهي تترجاه بعيونها انه يتراجع..لكن تركي كان يناظرها وهو مستمتع بخوفها..
مسكها من ايدها اللي ترتجف ومشى وهو يقول لها\بلا دلع..
قربوا من الهيلكوبتر لمن وصلوا له..تركي التفت لغلا وشافها تناظر أي شي الا عيونه..ركب قبلها واعطاها على طول ايده 
ناظرت ايده الممدوده اللي تطالب بقربها..وبلحظه فكرت انها تعانده وتتركه يركب لحاله..لكن لمن شافت نظرات الأصرار والمتعه الغريبه اللي بعيونه..ولمن حست بنسمات الهواء اللي تحاوطها من كل جهه..شعرت بااحساس كبير يجذبها لتركي.. سلمت امرها لله وسمت بالله وتمسكت بايده وهي تناظر الله ثم تناظره..
شدها تركي له..وركبها جنبها وهو يطمنها بنظراته..وطارت الهيلوكبتر لتحلق بالسماء وتعلن للكون وللبشريه انهم احلى اثنيــن..







غلا كانت طول الوقت مغمضه عيونها وخايفه ومتمسكه بذراع تركي اللي اول مره تكون قريبه لهالحد..
ومو حاسه بنفسها...ولا بحاسه بتركي اللي كان عايش متعه جديده..متعه مثيره..متعه لها طعم ثاني بنظره..
دائما وابدا متعة الحلال بتكون غييير..بتكون اهدى للنفس واريح للبال..بتكون صافيه مثل الشمس وطاهره مثل اللولو المكنون..حتى لو هالشخص تعتريه الذنوب من ساسه لأخمص قدميه..بتكون متعه حقيقه مايستشعر فيها الا اللي يجربها بحلوها ومرها..
جرها تركي اكثر لصدره..وهو يتمنى لو هاللحظات هذه تطــول وماتنتهي...!
شعرت غلا بقربه..وفتحت عيونها بخوف..واول مافتحتها التقت بعيون تركي الهايمه..غمضت على طول لكن تركي منعها بصوته\فتحي غلا....فتحي عيونك..
غلا بهمس\لا لا
تركي بحيره\ليش..!!
غلا\خايفــه..
تركي\من ايش..!

احتارت.شتقول له..تقول خايفه من المكان..والا تقول الحقيقه اللي هي خايفه من عيونه ..خايفه من نظراته اللي كل مالها وتخترقها وتضيعها..!!
تركي\غلا
فتحت غلا..وناظرت تركي اللي ابتسم لها بحنيه..
مسك ايدها ولف للنافذه اللي جنبه\شوفي المنظر.بيعجبك..!!
قربت غلا اكثر وشافت انهم تحت البحر..وخافت اكثر\لا تركي بنطيح..!!
ضحك تركي..ضحك من كل قلبه..وهذه اول مره غلا تشوفه يضحك..وبدون شعور سألته\وليش تضحك..!!
تركي\هههههههههه اضحك على جنونك ههههههههههه كيف نطيح..!!
انحرجت غلا ورمشت بتوتر\مافي شي مستحيل..فرضا طحنا..مايسوى علينا..!!
تركي\اتركي عنك هالتهيأت..وناظري الأوبرا..!!شرايك فيها..!!




غلا بغرور\حليوه
تركي ورفع حاجب\لا والله
غلا\انا احلى..!!
ناظرها تركي نظره طويـله..سكتتها..وتمنت انها مانطقت..بس هي متهوره وغبيه بعد..
تركي \وانتي تشكين بنفسك..!!؟
غلا ورمشت\ها..
تركي بهمس\ولاشي..
0000000000






مشاغـب وشقي..ومستحيل يجلس في مكان واحد
ولأنه مافي احد بسنه يلعب معاه والأهم انه مافي بلابشتيشن في البيت..وريوف محتميه في البنات وجالسه معهم...والوليد تركه لأنه طلع مع الشباب ومارضوا يطلعونه معهم....قرر يونس حاله بنفسه..!!
وبسبب حبه للأستكشاف..والتطلع لأي شي مجهول بنظره
طلع فوق بعيد عن عيون الكل ورجوله جرته لباب كان نصه مفتوح..
دخل الغرفه وبشفاته ابتسامه شيطانيه..رفع خصلات شعره المتناثره بشكل متساوي على جبينه وقرب من باب نافذة الغرفه اللي عجبه منظرها..حاول يفك الباب بايده الصغيره..لكن الباب كان مقفول بااحكام..وبسبب شوقه لرؤية الباقي حاول مره ثانيه وثالثه وهو يرص على اسنانه بشده..لمن طلع صوت وانفتح الباب الزجاجي
توسعت ابتسامته..وظحك لمن بانت اسنانه..وهو يشوف الحديقه والأنوار اللي مشتغله.. 
وتمنى بداخله لو غرفته بداخلها نافذه تطل على الحديقه..بيظل طول اليوم يلعب فيها اكييد..!!
ولمن شبع من المنظر..طلع وهو يسكر باب النافذه عشان محد يكشفه..
وعيونه كانت تجول باأرجاء الغرفه كلها..كان وده يظل اكثر بس خاف احد يدخل عليه وينفضح..
وكان احساسه صائب..دخلت عليه فجر وشكلها مستعجله..ويوم طاحت عينها عليها تفاجأت
قربت منه وعيونها كلها تساؤلات\عزيز
عزيز عرق جبينه وكان يناظر أي شي الا عيونها..ويحاول يخفف عرقانه باأيده الصغيره
فجر وبدت تطرح الأسئله\شقاعد تسوي..!!
عزيز وعيونه اخير استقرت للأرض وبصوتها الخشن\ولاشي
تفهمت موقفه فجر وكيف ماتفهمه وهي تدرس بروضة اطفال وحست باحراجه وهي تشوف وجهه كيف انقلب احمر.....قربت منه اكثر وهي تمسح على شعره الناعم اللي عجبها كثافته
فجر\عزيز
عزيز رفع عينه\نعم
فجر\ياحلوها من ثمك الصغير كلمة نعم....ومسكت ايده... تعال اجلس..
جلسته على السرير..وفتحت درجها وهي تطالعه وتبتسم لها وهو يشوفها ومنحرج منها ولا كأنه عزيز المعروف بمشاغبته..
طلعت علبة جواهر جلاكسي من الدرج..وجلست جنبه وفتحت العلبه
فجر\تحبه..
عزيز يوم شاف علبة الجالكسي ماقاوم واخذ وحده بهدوء..واخذ الثانيه بخجل
فجر \تبي بعد..
عزيز وهو يفتح الجالكسي وياكل وهو يكلمها\عادي تعطيني..!!
فجر باابتسامه حنونه\اكيييد..ومدت له العلبه كلها وهو على طول فتحها وبدى ياكل وحده ورى الثانيه وهي تتأمل كل ش فيه..عيونه..حركاته العفويه..كل شي كانت تتأمله..!!
كثير كانت تحاول تتجاهله..وتصد عنه..لأنه كان يشبه يوسف كثير..وهذا الشي مايختلف عليه اثنين الكل يشهد بالشبه الكبير سوا كانت بالملامح او الأسلوب..!!
ولأنها ماتقدر تناظره بسبب ذكرى يوسف كانت ماتحتك فيه..على انها تحب الأطفال وتموت فيهم وتعمل المستحيل عشان تخلق البسمه بشفاتهم لكنها ماتقدر على شوفته..تحس بالألم وبنفس الوقت بالأمل.
ماتبي تنجرف اكثر وتتخيل المستحيل..!!
ماتبي تعيش ذكريات وطفوله قديمه..!!اللي فيها كافيها ووجود عزيز بقربها رجعها لسنين حلوه ومره اندفنت مع مرور الزمن..


تعالي..!!
فجر بعتب وهي مكتفه ايدينها الصغيره\ماأبي..!!
وقف قبالها وهو يختلق العصبيه\قلت لك تعالي..وكلمة الرجال ماتنعاد..!!
رفعت عينها له بتحدي\وانا اقولك ماأبي..فكني..ابتعد عني؟؟!ماأبي العب معكم كلكم غشاشين..
يوسف يحاول يخفف نبرة صوته وهو يرص على اسنانه\متأكده..!!
فجر\ايه متأكده..انت واحمد غشاشين..
يوسف ويحاول يخوفها بعيونه اللي تخزها وبان كبير وهو ماتخطى 12 سنه\طيب يافجر..ومشى عنها ويوم بيطلع التفت لها وهو يحاول يخفي ابتسامته...شوفي بعدين مين بياخذك غيري..بتظلين هنا وبروح عنك...
<<<<<<<<
"صادق يايوسف..ظليت لوحدي هنا وانت اللي رحت عني ...قولي وينك وبجيك..ليتك..بس ليتك تعرف اني لازالت انتظرك"
فجــــــــر
التفت فجر لعزيز اللي صحاها من ذكرياتها القديمه..ابتسمت له بحزن مخفي وهي تناظر عيونه
تحاول تلقى يوســف فيها...لكنها مالقت غير انعكاس صورتهــا 
"وهم يايوسف...صرت وهـــم.."
00000000000


الفصل الثاني
بدايـة الطريقــ..
--------------------





يومهم كان طويل ومليء بالمواقف اللي كل مالها وتقربهم من بعض.. وعلى انه متعب ومشقي لكن استشعروا بطعم حلاوته
انتهى مشوارهم بعد ماتعشوا بمطعم يقدم مااكولات صينيه حاز على اعجاب غلا ورجعوا الفندق
وعلى طول تركي رمى نفسه على السرير..وغلا واقفه تناظره ومتردده تتقدم أي خطوه..وكل الخجل اللي توقعته انه اختفى رجع مره ثانيه وبقوه..
طاحت عينها على التلفون وتذكرت انها ماكلمت اهلها
غلا \تركي ممكن اكلم اهلي..!!
تركي كان مغمض عيونه من التعب\اكيد
استقلت غلا وضعيته وخذت التلفون وطلعت من الغرفه وظغطت على رقم بيتهم
غلا\الــوا
جمانه\غــلا
غلا والفرحه تسللت لقلبها\جمـــون..والله...والله وحشتيني...!!
جمانه وهي تصارخ\حتى انا ياحماره رحتي عني وخلتيني...غلا شخبارك وشمسويه..!!
غلا\انا بخير ماتتخيلين شكثر انا مرتــاحه.....وخف صوتها..جمون بموت فهمتيني..!!
جمانه تناظر البنات اللي مزعجينها\فهمتك ياقلبي والله ليتني جنبك اللحين..اقول غلا خذي فجر تبي تكلمك ..انا بكلمك بعدين
غلا\ اوكي..عطيني اياها بسرعه..بسرعه
00000000





حياتها اصبحت بدون طعم..ويومها يمر وهي ماتحس بقيمته
وقتها يمضي..يمضـي بدون هدف..
ونفسها الندامانه متحسفه على كل شي جرى بغير رغبتها..
صارت معزوله عن الناس..والتجمعات نادر ماتحظرها...وحتى اهلها..ماقامت تحس انهم اهلها..
محد بيفهمها..ولا احد حاول انه يحسسها بالأمان وراحة البال..!!
والسبب مجهول..وغير معروف..هل طلاقها اثر على نفسيتها والقدر ارغمها على الأنعزال..!!؟
او روحها التعبانه هي اللي جعلت الناس تنفر منها..!!؟
سميه بعد مللها اللي اصبح روتيني..طلعت من دارها وجلست تتفرج على التلفزيون تضيع فيه وقتها لمن يجون اهلها من بيت عمها..
هي كانت ناويه تروح اليوم..لكن فكرة غلا وعرسها لازالت في بالها من امس...
كل ماتتذكر شكلها واناقتها اللي مابعدها اناقه تموت غيره ويشتعل قلبها من القهــر والندم..واللي زاد الطين بله..حظور تركي ولد عمها اللي ماكان اقل جمال من غلا..وكانوا مثل اللوحه الخارقة الجمال ابدعها الخالق..واصبحوا ثنائي حازوا على التميز من قبل الجميع..
وبهالذكرى ظلت بالبيت تندب حظها العاثر..
دخل عليها طلال اللي كان توه واصل بعد طلعته مع الشباب..
طلال باابتسامه طيبه\السلام عليكم..
سميه\وعليكم..جات معاك امي..!!
طلال وجلس على كنب قريب منها\لا بيجون مع ابوي....ليش مارحتي معهم...!!
سميه واعتفست ملامحها تدريجيا\وليش اروح..!!
طلال\والناس ليش يروحون يعني..!!
سميه \انت اللحين تسألني..!!
طلال بمزحه المعتاد\اجل أسأل امي..!!
سميه وقامت من مكانها\لاتفكر انك خفيف دم....مو زين عليك هالخفه..
طلعت سميه لغرفتها..وتركت طلال مصدوم منها..
كلته بقشوره..هذه جزاه انه يمزح معها..!
طلال\امحق اخت...ربي لك الحمد..
000000000







جرتها من طرف بلوزتها البيضاء ودخلتها غرفة الحريم اللي كانت فاضيه
جمانه اعترضت ..وعصبت من هالهمجيه ابتسام
جمانه بصوتها الخشن\عنز..عنــز شايفتني عنز قدامــك...
ابتسام بفرحه اغمرتها\واحلى اعنز شفتها بحياتي...!!
جمانه رصت على اسنانها\صج انــكــ
ابتسام\هــا ..ها وش بتقولين حبيبتي..!!
جمانه هدت وعدلت كم بلوزتها \ولا شي..اصلا انا احاول اتحفظ بهالكلمات..
ابتسام\فديت اللي يبون يتحفظون..من وين هالأدب طلع لك..!!
جمانه\والله اني معطتك وجهه ..
ابتسام\تونا نمدحك...!!صبري شوي خليني اصدق انك تغيرتي..
جمانه \بلاهذره..وقولي لي وشفيك جارتني لهنا..!!
ابتسمت ابتسام.وهي ناويه على جمانه..
ابتسام\جمــون..
جمانه\ياملقك..قولي خلصيني..!!
ابتسام\ياأختي استحي على وجهك..انا اكبر منك...!
جمانه\زين..زييين..قولي..
ابتسام\والله لأذلك ..
جمانه وماقدرت تكابر والفضول بدى يلعب دوره\ياربي بسوم حرام عليك.
ابتسام وترفع حاجبها بغرور\توك مو مهتمه..!!
جمانه بنبره باكيه\مين قال..!!
ابتسام\اسلوبك يبوح..!!
جمانه وبدت تتملل\ياربي منك..!!
ابتسام\وتتذمر بعد..!!
جمانه وتغمض عيونها بعصبيه\تكلمــي...!!
ابتسام\ياشين اللي يتأمرون..!!
جمانه\ابتســــــــام.
"جمــانه"

التفت ابتسام وجمانه للصوت اللي وراهم 
جمانه\ها يمه..
هند كانت واقفه ولابسه عبايتها\يالله بنروح البيت..!!ابوك له ربع ساعه واقف بره..
جمانه كانت هاللحظه بتصيح من القهر..
جمانه برجاء\يمه شوي..!!
هند بنبره عاليه\اي شوي..بسرعه وريني طولك..ابوك معصب..
جمانه التفت لأبتسام اللي كانت حابسه ظحكتها..
ناظرتها نظره سريعه تحمل الحقد الي كان بقلبها..وقامت عشان تطلع..
جمانه وهي ترص على اسنانها\بينا كول اوكي بسوم..!!
بسوم بدون اهتمام وهي تناظر عمتها اللي واقفه ومعصبه\يصير خير روحي اخرتي عمتي....
00000000000







بعد ماسكرت من امها اللي كلمتها بعد فجر..سمت بالله ودخلت الغرفه..وطاحت عينها بشكل لااردي على تركي اللي كان معطيها ظهره..ويوم حست انها طولت بوقوفها دخلت الحمام بعد ماخذت ملابسها تاخذ شاور وهي تفكر كيف هالليله بتعدي..!؟

بعد ماخذت الشاور اللي طولت فيه وهي تحاول ترتب افكاره وتتهيأ للخطوه الجايه..حاولت تستمد شوي من الجرأه وتقوي نفسها وتطلع..!!
لكنها ماقدرت تتحرك أي خطوه..ظلت فتره واقفه بداخل الحمام.. ومو متجرأه انها تفتحه..
حاولت تشغل نفسها بأي شي غير اللي في بالها..!!
فكرت باأمها وابوها واشتياقها لهم..!!فكرت بالبنات..فجر وجمانه والبقيه..
فكرت بدراستها..والجامعه وبكل شي..وحاولت وحاولـــت...لكن عبث..!!
ماتت قهر من خجلها اللي مو بوقته ابد..وغصبن عنها طلعت من فمها كلمتها المعتاده وهي تشد على شعرها اللي فاتحته.. "ياربــي"

رجعت لمراية الحمام وهي معزمه انها تطلع..وناظرت نفسها للمره الأخيره..حلوه...وزادت حلاه بالقميص الأبيض اللي على لون بشرتها..!! وطلعت بسرعه قبل ماتتراجع..ويوم لقت نفسها بالغرفه..شافت تركي على نفس وضعيته..وهذا الشي ريحها..على الأقل بيخف توترها..لكن اللي استغربت منه انه الأضاءه كانت خافته..هي قبل ماتطلع كان نور الأضاءه واضح بالغرفه..
لكن هالشيء ايضا كان لصالحها..وبكذا بدت تتشجع وتتقرب من السرير ببطء لمن وصلت له..
مالت بجسمها على السرير..واخيرا جلست براحه يوم سندت راسها على المخده..وماوحى لها تهدأ انفاسها الا بحست بشي يجرّهــا.........!!
0000000000000








كل شي اشتاق له..ومن كثر شوقه مو قادر يغمض عينه وتخترب اجمل صوره تشوفها عينه
توه كان مع احبابه اللي حاوطوه وفرحوا بجيته ..توه كان يشوف نظرات الحزن والأشتياق من ربعه والطاقم كله..كانوا يبونه يرجع ويكمل حلمه اللي مابدى..كانوا يبونه بينهم..بروحه المرحه ولعبه المميز..!!
كانوا يرجونه بكلماتهم التشجيعيه..ونظراتهم المتفائله للرجوع..!!
لكن ماكان فيه غير الأسف..والأسى ..وحلم مشرق يلمع بعينه...!!
يناظر الملعب من كل زواياه وهو واقف بوسطه..ويتحسر وويقول"آه على حلمن مضى" 
يرفع عينه للسماء واشعة الشمس تضرب على ارضية الملعب وتنورها..
والعشب الأخضر الزاهي معطيها حيويه وراحه للنفس وخصوصا لأنه اللون الأخضر لون الجنه..
تطيح عينه على المرمى ..والمدرجات.. وألأنوار..والكور اللي بكل جانب وغصبن عنه يحن لأيامه الحلوه..
رمى نفسه بكل قوه على الأرض والعشب الأخضر يداعب جفونه اللي حرقتها دموع ضايعه محتاجه مين يوصلها لدار امينه تسعد قلب الوليد وتريحه..
ليته ماترك حلمه..وليته ماسافر..وليته كان هنا بين اهله وناسه
وليته ماسمح لنفسه التايه انها تستسلم لأحاسيسه اللي خانته
ليته كان الوليد الصغير اللي بحظن امه وابوه..وبقرب اخته واخوه
ليته ماكبر..ولا نمت نسمات الهوى اللي تبحث عن يوسف..!!
ياليت..وياليت...وياليت..
ماتنفع ياليت اليوم..!!
بأيدك امانه يالوليد ولازم توصلها..!!

رجع البيت وروحه كانت هناك عندهم..بملعبه..وباأرضه..وشاف عزيز كعادته يلعب كوره وهالمره باابتسامه اشرقت وجهه الطفولي..وشاف الفرق بين اول امس واليوم..وراحة البال مرسومه بملامحه..
زاد حفوزه وهو يشوف عزيز يحاول يسدد الكوره بالملعب وماحس بنفسه الا بغرفته يبدل ملابسه ويلبس زي الأتفاق الرسمي..
ناظر نفسه بالمرايه..!!

ياهو مشتاق لهاللبس..ياهو فاقده وفاقد لونه..معقوله يقدر يرجع يلعب بكل نشاط.
وين طموحاته واردته انه ممكن يكمل في الخارج..
معقوله كل هذا ضاع..والا هو اللي حاول ينسى آماله..!!
نزل من على الدرج بكل حيويه ونفس الأحساس اللي كان يحس به وهو يستعد لمباره جديده ويطلع للملعب عشان يقابل جمهوره كان يعيشه وهو يطلع للحوش لعزيز اللي من شافه صفر تصفيره طويله تدل على اعجابه بالوليد..
خذ منه الوليد الكوره وهو غافل بتأمله فيه وينتظر أي حركه من الوليد..!!
ركزها على الأرض وعاش لحظات طويله مع نفسه 
هل هو قادر يرجع مثل اول..!بنفس الحماس ونفس الموهبه..!!
هذه الكوره قباله..قدر يسترجعها بنفسه بعد هجر طويل منه ..واللحين تنتظر صحبته !!صحبته اللي ماوفا فيها!!
اكيد يقدر...!!
وليش مايقدر...!!
مشى بالكوره بسرعه كبيره ماتصورها..!!وحلمه كان يشوفه مثل النور قدامه..!!
وحس انه رجع الوليد الهاوي..
ويوم حس عزيز بضياع الكوره لحق الوليد وهو يصرخ باأعتراض..والوليد يضحك عليه ويلهث ويحاول يسرع للمرمى ويسدد اول هدف...
ضرب الوليد الكوره بالمرمى من بعيد وصرخ بفرحه ورجع لعزيز اللي كان مو اقل فرحه منه وحظنه ورفعه لفوق وهو يحس انه استجرع احلى لحظات عمره بزيه اللي اندفن وانكتب انه يكون اجمل ذكرى...!!
0000000000




الأوراق متناثره من كل صوب في مكتبه..يحاول يخلص قدر اكبر لكن مو مركز ابدا وخصوصا وهو يسمع صياح بنته اللي منتشر صداه بكل البيت..هالوقت هذا المفروض يتواجد بالشركه ويشرف مع مدير الماليه على الميزاينه..لكن عناد بنته وتشبصها فيه ارغمه يكون معاها بااغلب الأوقات..!!
ريوف في مرحله صعيبه بهالسن..والتذمر والبكا الشديد اصبحت عاده من عادتها اليوميه..!!
وعبدالرحمن ماكان عنده حل مريح..!!يحاول يهديها ويفهمها انه قريب منها..لكن هي كل مالها وتزيد اكثر..!!
كانت فاقده حنان من نوع ثاني كانت محتاجه لشخص ممكن يفهمها ويحسسها بالحب!!..وكان تعبيرها هو بكاءها المتواصل...!عبدالرحمن ماقصر عنها..لكنها تبي أم
ام تمسح دموعها البريئه..وتحظنها وتعطيها ألأمان اللي ماقدر عليه ابوها...
ريوف هاللحظه دخلت على ابوها المكتب ورمت اللعبه اللي بأيدها بكل قوه على الأرض ورجعت تصيح
عبدالرحمن شعر بدخلتها وقط القلم على الطاوله بضيق
عبدالرحمن\شفيج يابابا..!!لازم يعني هالحركات كل يوم..!!
ريوف وعيونها حمر من كثر الدموع\ليث.!!ليث جالث هنا..تعال معـــاي
عبدالرحمن وعقد حواجبه\ليش,,!!..وتنهد بصوت مسموع..والله انك دلع سكتي خلاص
ريوف وعاندت\ماأبي..
عبدالرحمن برجا\حبيبي
ريوف وتناظره بطرف عينها ومتجمده في مكانها\ماأبي..ماأبي
قام عبدالرحمن من كرسيه ورفعها بخفه وهي زعلانه ورافضه الحركه..
جلس على الكرسي وجلسها بحظنه..اخذ ورقه وقلم من الدرج واعطاها اياه\يالله نرسم
طلعت ابتسامه منها غصبن عنها..لكنها ظلت ساكته..
جلس معاها على الأرض..وبدى يرسم بيت صغير وجنبه صورة بنت
ريوف كانت تناظر الرسمه وهي فرحانه انه ابوها قريب منها ويلعب معها ويرسم لها..وبدون شعور سألته\منو هذه..!!
عبدالرحمن\هذه الحلوه..!!
ريوف ببراءه وهي تناظر ابوها\منو الحلوه..!!
عبدالرحمن بابتسامه حنونه\حبيبة ابوها ريــوف..!
ريوف ظحكت بين دموعها وفجأه نطقت\انت حبيبي..
ضمها عبدالرحمن لحظنه\قوليها ثانيه
ريوف ولازالت تضحك بحظنه\حبيبــي..حبيبي..حبيبـــي
عبدالرحمن وظحك لظحكتها\حبيبتي والله
قدر عبدالرحمن يمتص زعل بنته وتضجرها الممل..وتركها ترسم على ألأرض..ورجع لأوراقه وعينه كل مالها وتطيح على بنته الفرحانه برسمها..
------------





فتحت عيونها على صوته الشجي اللي حاول يوقظها من النوم وهي مو حاسه بنفسها وودها لو تستمتع بنومتها اكثر..
ويوم ركزت..وتذكرت اللي صار بليلة امس غمضت عيونها من الخجل اللي شعرت فيه ورفعت الفراش لوجهها وهي تخفي ابتسامتها الخجوله
رفع تركي الغطاء عنها بنعومه وهي تحاول تجره منه وهي مغمضه وصارت معركه بينهم هو يجره مره وهي تجره مرات لكنه كان اقوى واسرع منها وقدر يشوف وجهها اللي حاولت تخفيه 
تركي\بنطول يعني..!!
غلا\..........
تركي\خلاص قومي ... وهمس بنبره غريبه ...
غـلا
فتحت عيونها وناظرته وحاولت انه ماترمش وتركز بملامحه اللي كانت قريبه..وسرحت غصبن عنها
لكن وقظها صوت تركي اللي جاء بوسط الهدوء
تركي\صباح الخير
غلا برقه\صباح النور
تركي بنفس النبره\بتقومين..!!
غلا\اممم
وطت راسها وقامت من السرير وهو اعتدل بجلسته وابتعد شوي عشان تمر 
طلعوا من الفندق ودخلو اقرب كوفي..وطلبوا قهوه وكروسان كان حار
غلا كانت تاكل بصمت وماكانت متجرأه تفتح حديث مع تركي واكتفت بالرد عليه بردود بسيطه ومختصره يمكن لأنه حتى هو مختصر كلامه وحديثه!!..وكل ماطاحت عينها عليه شافته يناظرها من ورى نظارته الشمسيه البنيه اللي كانت شفافه ..وحتى اكله لسه مالمسه..
حاولت كذا مره تلهي نفسها بألأكل..وتناظر أي شي الا عيونه..لكنها توترت وبدت ترمش بكثره..وتظغط على المنديل اللي بايدها..وتمسح فيه شفايفها بعد القهوه اللي شربتها..وظلت تمسح فيه بااستمرار بدون شعور وهي ترمش..!!
ويوم حس تركي انه وترها ولاحظ عيونها اللي ترمش بااستمرار وهذا كان مبتغاه...شقد تطلع بريئه وهي ترف عينها..!!ابتسم ابتسامه جانبيه وبدى يشرب قهوته بدون مايضيف سكر..
غلا انتبهت عليه..وماقدرت تمنع نفسها من السؤال 
غلا بصوتها الناعم\تحبها ساده..!!
تركي وحاول يقلد نبرة صوتها بس ماقدر وهدى صوتها بدون وكأنه يهمس\مااشربها الا ساده..!!
غلا قطبت بفضول\ليش..!!
تركي\ماأدري..بس اللي اعرفه اني احبها كذا..
غلا وحست باللوعه \ ياربـي..ماأتخيل...وابتسمت وهي تزم شفايفها..مااتخيل اشربها مره..
تركي وعجبه الموضوع وكلماتها العفويه\جربيها..وصدقيني بتحسين بطعمها...
غلا\لاتحاول..مستحيل..
تركي دخل بموضوع ثاني وهو يحس بالصداع فجأه يجتازه\اوكي..وين ودك تروحين اليوم..!!
غلا\ماأعرف..براحتك بضيق 
تركي \نروح نتسوق.. 
غلا وغصبن عنها ابتسمت بفرحه لأنها تحب تتسوق\فكره حلوه..
تركي\اكيد تحبينه..!
غلا ورمشت\كيف عرفت..!!
تركي ناظرها من فوق لتحت \واضــح....مايبي لها تفكير..

سكتت وهي تعرف انه يتعمد يحرجها..لكنها مع ذلك تحس انه حبه يزيد..يزيد لدرجة الهيـام
وحتى بنظراته الجريئه تحبه..وودها لو تقول له..وترتاح..تحس انها اذا قالت له بتتحرر وبتطير لسماه
وبتكون اميره له..لوحـده..

طلعوا من المقهى وتسوقوا لأي محل يصادفهم ويعجبهم..لمن وصلوا لمجمع هاربد سايد






عجبها غلا محل صغير معروضه في اكسسوارت .وهي تموت على شي اسمه اساور ..
كان ودها تدخله بس حيائها منعها..!
وماحست الا بتركي جرها من ايدها الصغيره ومدخلها محل ملابس ..
دخلته ونست شي اسمه اكسسوار وهي تشوف البدل المعروضه..وتوها بتلمس خامة التيشرت الا شافت شي احمر قدامها..
كان تركي ماسك فستان احمر شيفون ومكسي..وفيه ترتر ابيض ناعم..ناظرته ولقت الأبتسامه بشفاته
تركي\شرايك..!!
غلا بعفويه وهي تناظر الفستان اللي ابهرها\نعوم
تركي\اوكي..كملي جولتك..انا عند قسم الرجال..
مشى وهو لازال ماسك الفستان..وغلا استغربت بسالفة الفستان لكنها قالت بالأخير انه اكيد لراوين اخته..
مرت بكل المحل..ولقت اشياء كثيره عجبتها..وودها لو تشتريهم..بس مو قادره..مشت لتركي اللي كان يدور بين جينزات ..وشكله يدور مقاس له..قربت منه..وصارت ورى ظهره..وهو ماحس فيها ويوم خلص وخذ اللي يبيه لف وشافها
تركي استغرب\خلصتي...
غلا\ايه
تركي\وين اللي شرتيه..!!
غلا بااحراج\ماعجبني شي..
رفع حاجبه تركي وطنش..ومشى وهي مشت وراه..حاسب للكاشير وطلعوا..
وطاحت عينها على نفس محل الأكسسوارت..وحست بالغصه..ودها تدخله..بس كيف.!!
كان يناظرها تركي بدون ماتحس..!!وعرف انها ودها بهالمحل..جرها مثل كل مره باأيدها ودخلوا..
ناظرته من طرف عينه بحب وامتنان..ورجعت تناظر الأكسسوارت اللي احتارت من بينهم وش تختار..والا ايش تخلي..!!
خلاها تركي على راحتها وفك ايدها..وجلس على اقرب كرسي وهو يناظرها من ورى النظاره..!!ويراقب حركاتها وهي تتجول بالمحل..!!

بألأخير وبعد مدى شوي طويله..اختارت غلا بالغصب اسورتين عرضتين..وحلق حديدي له 3 دوائر بنفس الحجم ماعدا الدائره الأخيره..وهي لو دها تشيل المحل كله بس احترمت نفسها..!!
لكن المشكله مو عارفه تختار أي لون..!!
كان له لونين..نحاسي غامق..وابيض زاهي..
قام تركي من مكان..ولاحظ حيرتها..!!
وهي قررت تتجرأ وتسأله
غلا\اي لون احلى..!!
تركي وتوهق فعلا\كلهم حلوين..!!
غلا ابتسمت..وسكتت..
تركي..يوم حس بسكوتها..خذهم من ايدها
تركي\ليه الحيره..!! كلهم لك..
-------------------












قولي ذبحتيني؟؟
ابعدت سماعة التلفون عنها..وظحكت بشكل هستيري على هالطفله اللي تكلمها..ويوم حست انها اوكي وتقدر تكملها قربت السماعه منها..
ابتسام\ومسويه نفسك بو زعم مو مهتمه..!!
جمانه كانت ترص على سماعة التلفون من الغيظ وهي تقول"ياصبر ايوب"
جمانه\بسوم..ليش تذليني؟؟!كملي سالفتك وش قال بعدين؟؟
ابتسام\عشان تعرفين كيف تسوين روحك كبيره علي..!!وبعدين تعالي انتي مو مهتمه..ليش معصبه..!!
جمانه وحاولت تهدي نفسها..وتنتقي كلماتها\السالفه مو سالفة اهتمام..حطي نفسك بمكاني ..لو احد تكلم عنك..اكيد ودك تعرفين وش يقول..بغض النظر عن الشخص..صح والا لا..!!
ابتسام\صح..
جمانه\حلو..كملي حبيبتي..
ابتسام\شقولك ماقال شي بعدها؟؟سألني شخبارها. وقلت له هي عند اخوها..وابتسمت..بــس..
جمانه بخيبة امل\بس..!!
ابتسام\بس.. تصدقين والله حركات رجعنا لذكريات اول..انتي وياه احلى مجانين عرفتهم..مواقفكم لاتنسى..!!
"وش فايدة المواقف مدام القلب مجروح ياابتسام"
ابتسام\اقول..جمون..
جمانه بهدوء\هلا
ابتسام\تدرين كم باقي على العيد واحنا لسه ماشرينا..
جمانه"فاضيه ياابتسام..انتي فاضيه"\بالطقاق....وتنهدت.. مو مهم..
ابتسام\الحمدلله ..انا عندي كم بدله مالبستهم..والله ماأحس انه في عيد..يمكن لأنه كان عندنا زواج غلا..
جمانه وضاقت نفسه وهي ترفع غرتها لورى اذنهاا\يمكـن..بسوم
ابتسام\هممم
جمانه\متى بتجون..!!
ابتسام\مدري جمانه..شكل مرت ابوي بتروح بيت اهلها..
جمانه\اوكي ماأطول عليك..
ابتسام\وين..
جمانه\راوين تنتظرني تحت من زمان..!!
ابتسام وتمنت انها معهم لكن وش تسوي بمرت ابوها\زين مع السلامه..
سكرت جمانه التلفون..وهي حايره..!!
مو عارفه وش كانت تبي تسمع من ابتسام..!!
امنياتها وصلت لشي اكبر..لأنها كانت تبي الكثير عشان ترتاح..!!
-------------






راسه ثقل..وطاقته كلها انتهت وهو ينتقل بشوارع ومجمعات سدني
واثر هالشي على وجهه اللي ظل مشدود بسبب اعصابه والصداع اللي لازمه
ولأنه غلا كانت غرقانه بالحب وباأحلامها الورديه اللي تحققت
مالاحظت ابدا..لكن برجعتهم المبكره للفندق وبعد ماتعشوا
جلس تركي على الكنب بتعب ورمى مفتاح الغرفه وتلفونه بألأرض.. وهو يمدد رجلينه بالطاوله اللي جنبه وبان قد ايش هو طويل..لمحته غلا ودخلت الغرفه تبدل ملابسها..ناظرت ساعتها وشافتها 8....!! يعني دخل العشاء وهي ماصلت المغرب تحسفت انها ماقالت لتركي يوقف بأي مكان عشان يصلون..هي بالموت طلعت من لسانها يوم طلبت منه انهم يصلون الظهر والعصر جمعا..ويوم دخل وقت المغرب ماقدرت تقول شي وتوقعت انه هو اللي بيذكرها...لكنه ماتذكر..!!؟؟

دخلت الحمام وتروشت على السريع ..وصلت وهي تستغفر ربها..
ويوم خلصت..احتارت و ش تلبس...!!وبالأخير استقرت على برمودا حريري لونه نحاسي..وتيشرت اصفر وتذكرت ساعتها جمانه اللي تموت على الأصفر..!
رفعت شعرها على فوق وحطت شدو اصفر بدون كحل..ومرطب على شفايفها

دق تلفون تركي... واكنس راسه للأرض..وابتسم بوهن وهو يشوف المتصل مبارك.. رفع التلفون ورد عليه على طول..
تركي\هلا
مبارك\عااااااااااش من سمع هالصــــوت..هلا فيك هلا..شخبارك..!
رجع تركي جسمه على ورى\تمام..انت وش اخبارك..واخبار الشغل..
مبارك\كل شي تمام..لاتحاتي..والشغل ماشي على اكمل وجه..بس ينتظر جيتك....
ابتسم تركي بتعب وهو يشد باأصابعه على جبينه الحار\زين والله..على كذا خلاص مو نازل الرياض..
مبارك\ههههههههههههه لاتخاف مستحيل اصدقك..الشغل صار يجري بدمك..

ظحك تركي..وكمل حكيه مع مبارك..والتفت لاارديا بجهة اليمين وشاف
غلا اللي توها طالعه من الغرفه..
ناظر بلبسها اللي دوم يعجبه..وتذكر الفستان اللي شراه لها..اشر لها بأيده انها تجي جنبه..وهي شافته وقربت منها..
مسك ايدها وجلسها جنبه..ولصق فيها بدون مايناظرها..وهي استحت وكان ودها تقوم لكن حست انها تجمدت يوم طوق ايده بخصرها..
تركي\اوكي..مو مشكله عندنا من هالنوع كميه كبيره..خلاص..سلام..


غلا\منوا..!!
تركي وتنرفز\ليش تسالين..!!
غلا تفاجأت من رده الجاف\لا بس..
تركي\على العموم هذا صديقي..تقدرين تقولين انه صديق العمر..
غلا وهي ترمش\اهـا
ناظر عيونها..والأصفر اللي معطيها انوثه كبيره..يحب يتأمل فيها..ويحب يناظر عيونها اللي حسها كلها برائه وهي رفعت عينها وناظرته..حست انه كل مالها وتفقد السيطره ..مو قادره تتحكم بنفسها ولا حتى ترمش والجو اللي بينهم كان هدوء وماينسمع غير صوت انفاسهم اللي معطيه حميمه على الجو
وفجأه عقد تركي حواجبه والصداع بدى يضرب براسه..
انتبهت له غلا وبسرعه تكلمت\تركي..فيك شي..!!
تركي بضيق واضح واحتد صوته\صــداع ..احس بصداع بيذبحني..!!
غلا قامت بسرعه\بروح اجيب بندول..وقبل ماتمشي مسكها تركي 
تركي\لا ..وغمض عيونه..ماأبي..
غلا تجاهلت معارضته\صدقني بترتاح..ثوانــي بس..

راحت غلا للغرفه..وتركي لازال مغمض عيونه..حس انه يوم غمض بدت ترتخي اعصابه شوي..لكن الألم لازال موجود..وهو يعرف السبب..
السبب واضح مثل وضوح الشمس..له يومين ماشرب..وجسمه تعود على الشـرب
واذا ماشرب الليله. اكيد ماراح يحصل خير..!
--------------




مجتمعين الشباب كلهم في البيت الكبير..وبالتحديد بالصاله الداخليه..وكانت الجمعه روعه وخصوصا انه الكل تقريبا موجود..
سلطان..الوليد..طلال..هيثم..والجد والجده وهند..الكل كان مجتمع ومستمتع بهاللمه اللي قلت تدريجيا بالأيام الأخيره..
سلطان كان مسوي حزب..ويهتف بأعلى صوته..والشباب وراه ياأكدون رأيه بكل طواعيه
هند\انا وحده مالي خلق لبران..برد وغبار وتعب..مو قادره الصراحه...
سلطان كان معارض بقوه لكلام اخته..وبهجوم وبكل اصرار قال\وايش علينا منك..احنا رايحين رايحين..وابوي سالم ان شاء الله..وعلا صوته..واللي مايبي يطق راسه بالطوفه..
فتحت هند عيونها بدهشه\انا اطق راسي بالطوفه..
سلطان\اللي على راسه ..وانتي كمليها ههههههههه
هند\بعــــد..!!
طلال\عمتي الله يهداك...شفيك صايره حساسه..هو مايقصد..والصراحه..الصراحه احنا نبي نخيم اليوم قبل بكره..
هند وكتفت ايدينها بعصبيه\قولوا لي مين فكرته هذه..!!!
سلطان\مو مهم مين فكرته..المهم احنا بنخيم بثاني يوم للعيد..!!
هيثم ظحك\قويه ثاني يوم للعيد..خير وين جالسين؟؟
الوليد ولأول مره يتكلم\حلاتها والله من ثاني يوم..والتفت لجده..ها جدي وش رايك..!!
الجد كان رأيه معروف..والوليد قال هالكلمه لأنه عارف و ش رد جده\واحد يفوت طلعة البر...وابتسم..اكيــد موافــق
سلطان كان متشقق من الوناسه\ياحـي ابوي والله..خلاص مدام الغالي قال موافق.. والتفت لـ هند ..وش علينا من البقيه..!!
طلال بصوت كله فرحه\يعني خلاص نجهز امورنا..!!
الجده\جهز وانا جــدك..
===========


اخيرا انتهى الفصل..
لكن الى متى جمانه بتظل تناظر الجانب المظلم للوليد..وتفسر اموره على هواها..!!

وتركي وبداية مشواره مع غلا..
امور بدت تنكشف عند غلا وبحكم سذاجتها وحبها له صابتها الغفله..
كيف بتمر ليلتهم..وتركي بيستسلم لصداعه...!!

وطلعة البر..هل هالرحله بتكون من صالح ابطال القصه..!! 

الجزء الثالث والثلاثون
(حاجه غريبه)
---------------


صدتــــك..!!
شبصت راوين ايد ينها على السلم بقوه..وخافت انها تطيح من صرخة جمانه اللي فاجأتها.. راوين\ياحمــاره..خرعتينــي..ووبصوت باكي..كنت بطيــح..!!
جمانه ماتت ظحك على راوين \محد قالك توقفين هنا على اطراف رجلينك..!!.تعالي شتسوين هنا..!!
راوين باأحراج وهي موطيه راسها للأرض\ولاشــي..
جمانه \حلفي انتي بس.. وعقدت حواجبها ..كأنه صوت سلطان..!!
راوين\ايه الشباب كلهم تحت..
جمانه واتسعت عيونها\صحيــح..!!..وابتسمت بخبث ..ياسلام اللحين عرفت ليش انتي واقفه..!!
راوين وبان توترها\تدرين انك سخيفه..
جمانه \شكرا هذا المطلوب..وبعدين تعالي وشفيها يعني اذا ناظرتي سللطان..ورفعت حاجب اليمن..لا عيب ولاحرام..!!
راوين انقهرت وانحرجت وحمرت..
جمانه\شفيك عــادي..ايزي ياماما...حتى انا بناظر..
مالت براسها جمانه وطاحت عينها على طلال اللي كان متكشخ ولابس شماغه وواقف وماسك ايد جده ويكلمه وواضح بملامحه انه فرحان..وظحكت عشان تقهر راوين..
جمانه\والله حركاااااات..هههههههههه
تركتها راوين ودخلت الغرفه وهي معصبه لأنها انفضحت قدام العجوز جمانه..
وجلست على الكرسي وحست انها شوي وبتصيح من الأحراج..
يعني لازم توقف زي الهبله تناظره..!!
لازم حركات المراهقيــن..!!
اللي يشوفها يقول ماعمرها شافته..!!
وش استفادت اللحين..!!
شوفه وحرقت جـــوف..اووووف
------------------






ماسك بايده اليسار الأكياس اللي اشتروها..وبايده اليمين ماسك سماح اللي تعبت عليه بالسوق..واول ماوصلوا الشقه حط ألأكياس بألأرض وخذ المفتاح من جيبه
سماح\خلاص احمد..وظغطت على شفايفها بوهن..ابي اتنفــس..
احمد التفت لسماح بسرعه ولف حوالينه وماشاف احد..ورفع الغطاء من وجهها وشافها معرقه ومحمره وسندها على الجدار\اتحملي حبيبتي..شوي بـس..ودور بين كومة المفاتيح على مفتاح الشقه..وبصعوبه لقاه فتح الباب وخذ الأكياس ..وعلى طول دخل سماح الغرفه وجلسها على السرير..وجلس جنبها وهو متوتر\انا قلت لك ماله داعي تروحين..وانتي اللي اصريتي..!!
سماح\خلاص احمد..مو وقت لوم ..وغمضت عيونها..ارجــوك..
حس بالتعب لتعبها..وحس بالألم لألمها..مسح على جبينها ورفع خصلات شعرها المعرقه..وقام من السرير ودخل المطبخ وصب لها حليب بارد..وراح لها وشافها لازالت مغمضه
جلس جنبها وهو يفصخ غترته وهمس\سمــاح..
فتحت عيونها سماح..ورجعت تغمضهم\لاأحمد..مو مشتهيه أي شي..
احمد\ادري..بس لازم تشربين..وسندها بأيده..يالله عاد..
سماح بااعتراض وهي تسكر شفايفها\صدقيني ماأبي تونا متعشين..مالي خلق...
احمد تجاهل كلامها وشربها غصب
احمد\بعد فتحي بقى شوي...
سماح\يوووه احمــ وسكتت يوم دخل الحليب غصب بفمها..
احمد\كأن دلعك زايد هاليومين..!
سماح بعصبيه خفيفه\ليه مو من حقي..!!
ابتسم لها وقام يبدل ملابسه\من حقك ونص بعد..
بادلته سماح ألأبتسامه ورجعت تتسند على السرير..حطت ايدها على بطنها وتحسست عليه..على حسب كلام الدكتوره كلها شهرين وتولد..واحساسها يقول انها هالأيام موعد ولادتها..والامها صارت لاتطاق..مو عارفه هل بسبب الحبوب اللي تاخذها...او الثقل اللي بطنها هو السبب..!
دخل احمد وهو مبدل وناوي ينام جلس على السرير وقابلها
سماح\اقول احمد..
احمد\نعم
سماح ولازالت ماسكه بطنها\احس اني بولد هالأيام..!!
احمد\مو كانه بدري..!
سماح\انت لو تشوف بطني كيف منتفخ والعروق كيف متجمعه فيه..كان مت خوف علي...احمد
احمد بـحيره\عيونــه..
سماح بنظراات حزينه\انا خايفه..!!
احمد\من ايش..!!
سماح\مدري..خايفه وبس..
احمد خف صوته وبانت حنيته\ليش الخوف وانا معاك..!! 
سماح\اخاف اموت وانا اولد..!! وبنظرات جاده احمد..اذا بولد ادخل معي غرفة الولاده..
هزته احمد كلمة الموت..وتلخبطت افكاره وماعرف كيف قدر يسطير على الوضع ويرد على سماح..لكن شعر انه قلبه هو اللي تكلم مو لسانه\اولا ماأبي اسمع كلمة موت من لسانك..سامعتني.
.وثانيا مين قالك اني بخليك..بكون معاك بكل لحظه..فاهمتني ..بكل لحظه..
ريحتها كلماته..لكن لازال الخوف مسيطر على افكارها
سماح برجا\ ماتقدر تاخذ اجازه هالأيام..خلك جنبي.اخاف يجيني الطلق وانت بعيد..
استغرب احمد من كلام سماح..!!ليش هالخوف كله..!! 
تأثر من كلامها..وغصبن عنه صابه الخوف والرهبه وهو يتخيل امور كثيره..حس انه مقصر معاها..وخصوصا بشغله..شغله اخذ الكثير من وقته..!!
لكن ماعنده حل ثاني..وظيفته هذه هي..ماتتغير ابدا..وسماح هي الضحيه..!!
لازم ياخذ اجازه..سماح اهم..اهم من كل شي..
واذا صابها اي ضرر..مااراح يسامح نفسه ابدا..
---------------





حبة البندول اللي اخذها خففت الصداع نسبياّ..وريحته خصوصا بوقته الحرج..
جاته لحظه قرر انه ينزل فيها لأقرب محل يبيع فيها الخمره ويشرب لحد الثماله ويعوض فيها 
هاليومين اللي مضوا..!!
.لكن هاللحظه تبخرت بالهواء..ومااصبح لها اثر.. وهو يشوف نظرات القلق بعيون غلا..هالنظره هذه ذكرته بشخص نساه..او حاول انه يتناساه
هالنظره هذه كانت غير..غير عن نظرات الهيام اللي بعيونها..
هالنظره كانت كلها خوف وحيره وحنيـه..
هالنظره ذكرته بنظرات امه اللي ظن انه نساها..!
كان دوم يحاول يتحاشى عيونها..كان خايف انه يتأثر فيها و يأنبه ضميره وهو اللي قلّه مايحس بالأتأنيب.
وكيف يحس وهو قلبه صار عاصـي..وقلبه ظلّ طريقـه..!!
كل مايتذكر انه امه نور..نور اللي عايروها بالهنديه..يقسى قلبه..ويتحجر مثل الصخر اللي حتى امواج البحر ماقدرت على قسوته وجموده..!!
ومع كل هذا..مع كل انواع الذلّ اللي استشعره..!!
كان عارف ومتيقن انه مرده بيحن..بيحنّ وحتى لو فات الأوان..
"تركــي"

التفت لها..التفت لغلا وطاحت عينه بعيونها..والمسافه اللي بينهم كانت سنتيمرات معدوده..ماأتحمل هالمسافه..
وابعد وجهه عنها بااقل من ثانيه..يحس انه مشاعره متلخبطه..ومو قادر يواجها..ولا يواجهه هالعيون اللي اوقظته من سباتـه..
غلا بنبره اتعبته\احسن اللحين..!!
بدون شعور حس انه بدال مايلين قسى..واستغرب من نفسه..بعد كل هالمشاعر ومحاسبة نفسه يقسى..!!
ليش يقسى..!!
معقوله لأنه رافض يواجه حقيقته المـره..!!
تركي بنبره خاليه من المشاعر\ايه..احسن....ووقف بسرعه ..تصبحين على خير..





اول ماصحت..مررت ايدها على مكان تركي..ولقته خالي..فتحت عيونها واعتدلت في جلستها..
وهي مستغربه.."وينه"..قامت السرير وطلعت للصاله و اعتفست ملامحها وهي تحس بـ برودة الأرضيه وهي حافيه..طلت على البوفيه ومالقته لكن شافت صينية الفطور.وعرفت انه فطر وطلب لها..غسلت وجهها وجلست تاكل لأنها جيعانه وماذاقت الأكل من امس ..
بكره ليلة العيد..وعلى حسب مخططات تركي..فشكلهم بيعيدون هنـا..وهذه اول مره تعيد بعيد عن اهلها وبلادها..!!لكن اكيد بتكون غيــر بوجودها مع تركـي..
واثناء ماهي تاكل..دخل تركي وجلس جنبها بدون ماينطق بحرف..وبعد فترة صمت تكلم..
تركي\متى صحيتي..
بلعت اللي بفمها وردت عليه..\من شوي..!!
قام من مكانه متجهه لغرفة النوم..وهي ماقدرت تسأله لا وين كنت..ولا وين بتروح..!!

وبعد فتره قليله خلصت اكلها ودخلت الغرفه ومالقته..تقربت من الحمام وسمعت صوت قطرات الماي..وتوها بترجع الا طلع بوجهها تركي واصطدم فيها وخرعها..وهي طاحت بصدره العاري... 

بهاللحظه..ولأنها مازالت مصدومه..ماقدرت ترفع جسمها عنه وهي تحس بالبلل اعترى وجهها..
رفع وجهها بايده..ويوم شاف البلل بوجهها ابتســم..وماقاوم الظحكــه وضحك بصوت هادي لمن هالظحكه علت وعلــت..
يوم استوعبت غلا..ابعدت ايديه عنها..ولفت وجهها وهي متفشله..وجلست على الســرير ورمت وجها بالمخده وهي تحاول تخفف من الحموره والحراره اللي احتوتها..
ودها تبكي اللحين من الأحراج..مو قادره تتحمل أي لمسه منه..تحس انها تتغير بلمساته....وتتعلق فيه اكثر واكثر.. وروحها تطير لفوق مثل العصفور الحر..
لكنها تستغرب من تصرفاته..مره يضحك مثل الطفل اللي ماعرف الهم..ومره يحتد مثل الصقر اللي دوم عالي..
احساسيها صارت تكبر من دون ارادتها..وحتى وهو غامض وحاد تحبـه..ويمكن اللي علقها فيه زود هو غموضه..وقوة شخصيتها اللي يفرضها على كل مجلس يكون موجود فيه..

مسكها من كتفها ورفعها...وهي مستلمه له وغمضت عيونها بقوه لأنها مابدل..!!
تركي وهو يمسح على شعرها\ليش الحياء..انا زوجـك..
غلا بهمس \ادري..
تركي باابتسامه جانبيه\حلو انك تدرين..
مسكت ايده اللي تمسح على شعرها ونزلتها بهدوء..
تركي انصدم من حركتها واحتد صوته\ليش..!!
غلا لفت وجهها عنه وقالت\ماأقدر اتحمل....وغمضت عيونه و بنعومه زايده كملت ..افهمنـي..!!
ابتسم لها تركي وفهمها على طول..ومسك ذقنها هذا هو اللي يبيه يحبها اذا استحت\طيب يابنت عمي..وريني كيف يتتحملين اللحين..!!
------------------ 



بليز..لا تسون حركات وتجلسون على البدله خمس سنين..بكره ليلة العيـد.يعني فهمومها مافي وقت..!!
تأففت ابتسام بضيق.. لحد الآن مالقت شي يناسبها..والمحلات كلها زحمه..واذا لقت بدله حلوه ..ماتلقى لها مقاس.>>هذا حال معظم البنات اليوم

جمانه راحت تحاسب الكاشير..وجرت راوين معاها..خلاص الي شافته بتشتريه..وماتبي تتعب نفسها وهي تدور بدون فايده..
ابتسام\فجور حرام عليك..والله انا خلقه متضايقه..شوفي لحد اللحين ماشريت شي..!!
تجاهلت فجر كلام ابتسام..وخذت من البترينا بلوزه عجبتها..!!
فجر\شرايك بهذه..!!
فرحت ابتسام بالبلوزه..واكثر شي شدها هو الوانها..البني والذهبي والأحمر..لكن يوم دققت فيها لقتها طويله حيل..
ابتسام\فجور..طويــله..!!
ظحكت فجر وهي طفشانه ومتملله.ماتحب شي اسمه سوق..لكنها جات علشان عيون بنات عمها اللي ارغموها على الطلعه..
ابتسام وشوي وبتبكي\ليش تظحكين..!!
فجر وهي تطوي البلوزه وتتذكر امور حلوه\تذكرت غلا..كانت دوم تجنني اذا اختارت شي..تعفس المحل كله..وبعدين تطلع ولاكأنها سوت شي..وتنهدت بصوت مسموع..والله وحشتني اختي..!!.. ورجعت تناظر ابتسام..المهم ماعلينا..بتاخذينها والا..!!
ابتسام حايره وظلت ماسكه البلوزه وتلفها من كل صوب\مدري..
فجر\طيب تعالي نسأل البنات.
ابتسام\اوكي..
قربت ابتسام وفجر..من راوين و جمانه اللي توها دافعه ومخلصه..
ابتاسم\شرايكم بهــذه..!!
جمانه\فظيعــه..من وين جبتيها..ماشفتها...!!
ابتسام\فجر طلعتها لي..ها راوين..شرايك..
راوين\الصراحه ماتتفوت البلوزه..وبعدين انا شفت بالمحل اللي قبل هذا تنوره تناسبها..طقميها معها...
ابتسام\متأكده..
راوين وابتسمت\ايه متأكده..
ابتسام\اممم..
فجر\شوفي بسوم..اذا ماتبينها مو مشكله..نكمل المحلات يمكن نلقى..!!
ابتسام واتخذت قرار\لا خلاص..بشتريها..وعلى قولتهم الموضه طويل.
جمانه\بس لحظه مو كأنها ضيقه شوي...
ابتسام\حرام عليك..شنوا ضيقه..!!
جمانه\شفيك انتي اذا عدله عليك...خلاص اشتريها..
ابتسام كانت متضايقه على متنها الزايد والملحوظ وقالت عشان تقهر جمانه\اكيد بتشريها..ماراح انتظرك..
جمانه وعقدت حواجبها\ماصخــه...!!
سفهتها ابتسام وراحت تحاسب..,ظحكت عليهم راوين...!!
فجر لجمانه\احنا ماصدقنا على الله تلقى شي يناسبها.وانتي تقولين ضيقه..!!
جمانه ظحكت بقهر\اسفه عمتــي..غلطنــا..
راوين\ياعيني على الأدب..
جمانه بدلع\من زمان انا مؤدبه..بس انتوا توكم تعرفون..
راوين رافعت حاجب وودها لو تصيد جمانه بأي زله\مو كأنك تكررين هالجمله دوم..!!
جمانه\شسوي فيكم..محد مصدق اني مؤدبــه..!!
---------------







المطعم كان هــادي جدا..وصوت الموسيقى الرومانسيه هي السيمفونيه الوحيده اللي محايطه الجو..
والشموع اللي في كل طاوله زادت شاعريه على الجو..والأناره كانت خافته وصفــراء..واللون اللي طاغي على المكان هو اللون الأبيض وممزوج بلون الذهب الفاتر ..حتى المنيو على قولة غلا كان بنفس اللون..
كانت تناظر الزباين اللي داخلين بكل حــب وهو تشوفهم كيف ماسكين ايد بعض بكل حميمه وماهمم الناس اللي حولهم..
وعيونهم تحكـتي معاني الحـب والألفــه..!
كانت تتمنى تشوف هالنظره بعيون تركـي..كانت تدري انها عاجبته..لكن متى يقول الكلمه اللي تحلم فيها من زمــان..!!
متى يقولها لها..وهي ترد عليه باأجمــل منها..متى..!!
ناظرته بكل حـب يمكن يحس باللي يجول بداخلــها..لكنه كان منشغل بالمنيوا اللي قدامــه
كان هالليله لبسه رسمـي..وانيــق يزيـاده بجاكيته ألأبيض اللي فصخه وحطه على الكرسي وظل بالبلوزه البنيـه..والجل اللي رجع شعره على ورى..وبنظارته اللي تتمنى لويبفصخها لو دقيقه عشان تتأمل عيونه بوضوح..
مسك تركي ايدهـا وهي سرحـانه فيه..وهي ارتجفت من لمسة ايده..
ظغطت تركي باايده اكثر وقربها منه 
تركي\ليه هالرجفـه..!!
ابتسمت غلا بخجل\مدري..بس..وسكتت..
تركي ابتسم لأبتسامتها وقرب نفسه اكثر لمن باس ايدها ..
تركي بهمس\واللحيــن..
ماردت عليه وحاولت تجر ايدها لكنه كان متمسك فيها ويبتسم.. ناظرت حوالينها بتوتر..خافت انه احد شافهــم...
لكن حصلت انه الكل منشغل باللي جنبه..
تركي\شتناظرين..!!
غلا كانت منزله راسها\تركي..بليــز
تركي\مأاسمــع..
رفعت راسها غلا بقهر\لاوالله..
تركي\تدرين..حلوه وانتي معصبه..وحلوه وانتي هاديه..وسكت شوي..وكمل..كل شي فيك حلو..
غلا بعفويه \ادري.. وسكتت وهي مصدومه من نفسها كيف قدرت تقول هالكلمه له.."ياربي وش بيقول عني اللحين..ماعندي حيــا"
توها بيرد عليها..الا جاء الأكل لهم.. ترك تركي ايدها وهي على طول حطتها بحظنهــا..
.وحط النادل الصحون بالطاوله ومشى..
خذ تركي الشوكه والسكين..وهو عارف انه غلا ماراح تتكلم..
اخذ قطعة ستيك وقربها لغلا..
غلا كثرة صدماتها..وزاد حياءها..وحمر وجهها..
ولمن شاف عدم تجاوب منها..قربه لفمها وبنظراته كان يطلبهــا..
فتحت غلا فمها وهي تتمنى تنتهي هاللحظه ويريحها تركي..
ماكان يعرف انه يسبب ربكه بقلبها الصغيــر...ويشعل روحها بحرارة تصرافاته
..لكن بألأخير حست بفرحه تغمر روحهــا..
تحب الأهتمام اللي بعيونه..وتحـب والله غروره..
تركي\شبعتــي..!!
غلا\ايه
تركي ويعقد حواجبـه\طيب انا ماشبعـت..
ابتسمت غلا بخجل..ومدت لها بشوكه مثله وكل مافيها يرتجـف..
قرب لها تركي اكثر..وهي وصلت له..ويوم دخل الأكل بفمه غمضت عيونها وهي تضحك من الخجل..


طلعوا من الفندق..واجر تاكسي
كان حاس بالسعاده لأسباب كثيره..
..طول هاليومين قدر بصعوبه يمسك نفسه عن الشرب وياخذ البندول بكميات كبيره عشان تخفف صداعه ويمكن طلعاته اللي من الصبح مع غلا لحد الليل هي اللي مخليته ينشغل عن الشرب..لكنه متأكد انه بيجي يوم وبيرجع للشرب..وهاليوم اكيد قريب..لأنه مقاومته اصبحت ضعيفه..

طلب من راعي التاكسي انه يوقفهم هنا يوم قربوا من الفندق لأنهم بيكملون مشي.
مشى تركي وهو رافع جاكيته على كتفه..وغلا تمشي جنبه..مسك ايدها بدون يناظرها..
غلا كانت بقمة سعادتها اللي صار لها اليوم اكثر من اللي تتمناه..وهي بالمقابل تمسكت فيه اكثر واكثر..
حس تركي فيها..وبدى يدندن بصوت واطي..ولأنها من عشاق عبداللحليم غنى

حاجه غريبه..حاجـه غريبه
الدنيا لها طعم جديــد..
غلا ناظرته بعدم تصديـق.."صوته المخملي اثر على مسامعها"
حاجه غريبه..حاجه غريبه
انا حاسس اني ده يوم عيد
حاجه غريبه..حاجـه غريبه
الدنيا لها طعم جديــد..
حاجه غريبه..حاجه غريبه
انا حاسس اني ده يوم عيد..!!
سكت تركي عند هالمقطع وهو مستغرب من نفسه..طلعت منه الكلمات بكل عفويه. وكأنه تدل على حالة نفسيته المرتاحه..!.واللي يحسه بداخله كان كبير..وصعب ينوصف..

غلا فاجأته وهي تكمل الأغنيه بصوتها العذب
بدت بااول كلمه.. وانا حاسه..وانا حاســه..ونست الخجل وكملت
وانا حاسه الدنيا هربانه
ويانا بالليل كل سعاده
حاجه غريبه

اندهس منها تركي..وكمل بسعاده
حاجه غريبه..حاجه غريبه
انا حاسس اني ده يوم عيد
حاجه غريبه..حاجـه غريبه
الدنيا لها طعم جديــد..
حاجه غريبه..حاجه غريبه
انا حاسس اني ده يوم عيد..!! 

ظحك تركي عليها..ماكانت تتقن اللهجه المصريه لكن صوتها الناعم اثر على نفسه بكل قوه..حس انه صوتها هزه وضرب دقاته قلبه بشكل سريع.. و احساسها العذب وصل له..

وظحكت معاه غلا وظحكهم ملى الشارع ..وحس انه كأنه رجع لأيام السبعينات..ايام شاديه وعبدالحليم..وخصوصا وهم راجعين من سهره جميله بظلمة هالليل وماسكين ايد بعض بكل حميمه..وكملوها بهألأغنيه اللي جات بوقتها..
مشوا للفندق وهم يكررون الأغنيه بدون خجل وبراحه غريبــه...وهم عايشين احلى لحظات عمرهم..وكل اللي يقابلهم ينعجب من هالثنائي ويتمنى ربع هالسعاده الي تهل بوجهم....
----------





روعــه..روعــه يايوسف..شي مثير..امزجت الواقع بالخيال..!!
اشرقت الأبتسامه بوجه يوسف وهو يسمع المديح من الدكتور سمير..
يوسف\شكرا يادكتور..اسعدتني بكلماتك..
الدكتور\صدقني لو في عبارات اجمل بقاموس ذاكرتي كان مابخلت عليك فيها..وسكت لحظات...وكمل..كم بقى لك لوحه وتنهي شغلك..!!
يوسف كان يفكر بموضوع اللوح..هو صحيح رسم كميه لابأس فيها..لكن الحفوز اللي بقلبه حمسه اكثر ..وريشته ماكانت تجف طول اليوم..وحتى وهو نايم..يصحى ويكمل بقية رسوماته..ولو عليه يرسم بدون نهايه ..وبدون تعب.!.وكيف يتعب وهو يشوف الحلم منور قدامه وبانت اخيرا ملامحه..!!
يوسف\مو كثير..لكن ماأقدر احدد لك حاليا..
الدكتور\اوكي..بس اللي ابيك تعرفه انه عندي دره لمده لاتقل عن 3اسابيع..وبعدها اتمنى اشوف انك جاهز من جميع النواحي..
يوسف\ان شاء الله خير.
الدكتور\نسيت اخبرك بشي..بعد ماأرجع عندي لك مفاجأه بتعجبـك..
يوسف\بتخليني اهوجس يادكتور..
الدكتور\لاتهوجس..مفاجأه راح تعجبك صدقني..!!
ابتسم بحب للدكتور سمير..مو عارف كيف يشكره..حروفه صارت تخونه امامه عطفه وفضله عليه..
مافي كملة شكر توفي حقـه..وحتى لو الشكر من اليوم لبكره ..ماراح يكفي..!!
ترك العنان لعيونه..كانت تعبر عن الف معنى ومعنى يحمله بقلبه لهالشخص الغالي عليه..
الدكتور مد يده\يالله يايوسف..مع السلامه..اشوف على خير باذن الله..
مد يوسف يده له..وهو حاط امله كله بالله ثم لـ هالأنسان الطيب..
وصحيح اذاقالوا..
ضاقت فلما استحكمت حلقاتها..فرجـت وكنت اظنها لاتفرج
--------------





لـيلي مـثل لـيلك ؛؛. او همومنا غير
قـلبي صـباحك مـشرقه مـع صاحبي
يااللي السما عندك؛؛. رياض ونواوير
ومـن الـفرج عجعج سناها وفاحي
وانـا نـجومي ؛؛. في الغداري مسامير
عـلى الـسما ؛؛. دقـت فـكل النواحي
عـلمي بـنور الشمس ؛؛. وقت المعاذير
قـلت الـفراق ؛؛. وصـار هذاطاحي
كـان الالـم ؛؛؛؛ غـيث فـدمعي تناثير
وكـان الـندم سـيل فخدى بطاحي
لي فتره ماكتبت..والسبب غير معروف..وهذه الخاطره لها فتره غير معروفه نهايته..واليوم انهيتها بدون نفس
احس بفتور بالكتــابه..قلمي ماصار يساعدني..
حسيته بلحظه ..انهغريب عني..وحتى الورق..الورق اشوفه باهت وهو ساطع بلونه ألأبيض
احاسيس غريبه تجتازني..وانا جاهلتها..احس بملل من كل شي..واللي مستغربه حتى الورق ملاذي الوحيد ياأستمنه..وبلحظه غريبه.. ضعف ايمانـي..والمصيبه انه كل ماأقول اني بقرأ قراءن عشان ارتاح واتقرب من ربي ..انسى..او ألأصح اتناسـى.!!صرت كسوله بكل شي..!!
ياربــي ساعدنــي..انا بحيـره من امــري..!!
احس بظلمــه..ظلمــه بعيوني..واعصابي تالفه..
افتقدت غلا..وافتقدت احمد..البيت صار هادي بدونهم..!!
حتى هيثم افتقدته..ماصارت اشوفه دوم..
وياسمين علمي فيها بنهاية الدوام..
واليوم ليلة العيد..فشله ادق عليها اللحين..!!
ياربي مالي غيـرك ساعدنـي.اناجيــك ياعالم ماتخفيه نفسي..
اناجيك وكلي امل انك تساعدني..وتبرد على قليبـي..!
-------------








من وين لك هالصـوره..!!
ابتسمت ابتسام بين دموعهـا اللي تنهمر بدون شعور اذا شافت صورة يوسف
ابتسام\شرايك فيهــا..!!مو يشبه عزيز..!!
الوليد\اول شي قولي لي..من وين لك..!!
ابتسام\يعني من وين بالله عليك..من الألبوم..شفتها بالصدفــه..واحنا غافلين عنها..!!
الوليد\اشوف..
مسكت ابتسام الصوره بقوه..وهي معترضه
ابتسام\لا..
الولليد احتار من امرها\ليش..!!
ابتسام\بس..اخاف تاخذها…وانا ماصدقت اني لقيتها..
الوليد\طيب بشوفهــا..حرام اشوفهــا..
حست ابتسام انها زودتها…اعطته بهدوء..وهي تناظر ملامح وجهه المخطوفه من الفرحه
دقق في الصوره اثكر..وحس انه غاص بملامحه..اشتــاق له....اشتاق له كثر المطـر اللي ينهمر وماينعد..اشتاق له كثر السحب وكثر البحـر..اشتـاق له..ومحد يلومـه..والله يلوم اللي يلومـه..!!
ابتسام حست بسرحان اخوها..وهو يضغط على الصوره بدون شعور..لكنها تركته ومسحت دموعها وهي تشوف اللهفه اللي بعيونه..وماحبت تخرب عليه هاللحظه..
الوليد حس فيها\ليش تصيحين..وانتي كل ليلة عيد تصيحين..!!
ابتسام وتحس بالعبره تخنقها\بس..ارجوك خلني اصيح وارتاح..
سكت الوليد وماعرف وش يقول..ابتسام كانت تصيح عليه قبل ماتصيح على نفسها..!!..ماقدرت تشوف هالنظره بعيونه..نظرة المحروم والملهوف..
الوليد بهدوء\ابتسام
ابتسام وكان صوتها مبحوح\نعم
الوليد \باخذ الصوره اليوم.. وترجاها بعيونه..بسوي لها كوبي وبرجعها لك..
انصعقت ابتسام..وحطت ايدها تحبس العبره والصرخه..ماتبي تشوف هالنظره منه..نظرة ألنكسار اللي بعيونه عذبتها وذبحتهــا..!!..ماقدرت تتكلم..وتركت العنان لدموعهــا..
الوليد شعر بضعفه قبل ضعفها..
وعرف انه كلهم ضعاف ومابأيدهم غير هالصوره اللي صارت تروي شوقهم وحرمانهم..
--------------





استشورت شعرها..وقررت تلفه بالبخار عشان اذا صحت الصبح ماتحاتيه..اسدلته ورى ظهرها..ودخلت تاخذ الرولات..ويوم طلعت شافت تركي شكله معتفس و مايل على الباب ومغمض عيونه..وشكله توه جاي..

قربت منه بسرعه وهي ميته من الخوف..وقطت كل اللي بأيدها..
وصلت له وهي تصرخ باسمه "تركـــي"
مسكته من خصره تحاول تسنده وتصحيه بضرباتها الخفيفه على خده
تركي كان سكــران لحد الثمالــه..مااستحمل الوضع..وبلحظة ضعف..شــرب وعوض كل ألأيام اللي انحرم منها..
حس بضربات على خده..وفتح عيونه الحمراء بصعوبه..وهو يحس انه كل شي بعيونه تدور..
لمن ارتكزت عينه على غلا..
جرّ ايدها بقوه لمن طاحت وهويصرخ
تركي\وخــري زييين..
مشى وهو يتمايل..وبين كل خطوه كان يميل جسمه وهومتعرض للطيحه..
غلا لازالت متجمده وجاهله الموضوع..ويوم شافت منظر تركي ..قربت منه وهي خايفه انه يطيح..!!
كانت خايفه عليه..وتناست كلمته القويه..وضربته ألأقوى..
جلسته على الكنب..واثناء ماتقرب منه..حست بريحه غريبه منه..واعتفست ملامحها..
هالريحه هذه وقظتها..وصحتها من نومها..وكل ألأعراض اللي بتركي اكدت لها شكوكهــا..
قربت منه اكثر وهي تتمنى انه اللي في بالها يكون مو صحيح..هي تحبه..تحبــه ليش مايفهم..!!..
ولمن وصلت لفمه ..
حست بألأشمئزاز والحسره والكـره..وابتعدت لأخر الصاله وهي تصرخ وتصيح من كل قلبها وتقول"حرام عليك..والله حــرام.."
-----------

الجزء الرابع والثلاثون
أرواح ترفـرف
----------------- 





ماتدري..هل تدعي عليه وبهالدعـوى تبرد قلبها المقهور..!!او تحسب اجرها عند اللي اكبر منه وفوقـه..
ماتعرف هل هويتقصد تعذيبها..!!او انه يتللذذ بـ المهـا..!!
يمـه بس انا مو عبده له..ولا لمرته..حرام عليه..!!
طبطبت ام بندر على بنتها بحنان وهي تترجاها بعيونها اللي غلب عليها الدهر\سفهيه يايمه..لاتخلينه يستقل عنادك..وبعدين على اجر ياحبيبتي..احتسب اجرك عند ربك
ياسمين مسحت دموعها بكف ايدها..واحتد صوتها بقهر\لاتحاولين..مستحيل اطبخ له الذبيحه..اذا هو يبي..خلي مرته تطبخ له.اليوم عيد يايمه عيد..وانا اقضي هالعيد بالمطبـخ..!!ياكثر المطابخ اللي بالخبر..خل يدفع شوي من فلوسه اللي حاطهم على قلبه..!!
دخل مراون هاللحظه وهومتكشخ بثوب العيد..سلم على جدته وحب راسهاوبالمثل سوى لعمته
مروان\شالزين..شالحلاه..! على وين العزم ان شاء الله..بس وش فيه الحلو زعلان..!!
الجده\تتدلع بنتنا..وقامت بصعوبه اسندها مروان ولبست عباتها..!!
ياسمين\وين يمـه..
ام بندر\بروح اعيد بالجيران..!!
ياسمين كانت تبي تروح..ويمكن اكثر شي ضايقها بسالفة الطبخ انها ماراح تقدر تطلع وتشوف فجر وبتظطر تجلس عشان النذل اخوها..
طلعت ام بندر وياسمين تخفي دموعها عن مروان اللي من شافها تدمع جلس جنبها
مروان بخوف\ياسميــن..!!
ياسمين كانت عارفها انه بيسألها فاأبتسمت بين دموعها\انا مو ياسمين لين متى بظل افهمك..!!..انا عمتك سامـع..!!
مراون\فديت هالبـوز اللي ممدود..ولايهمك ياأغلى واجمل عمــه.. وبأدب مصطنع..عمتي ياسمين
ياسمين بصوت جامد وابتسامه تحالو تخفيها \صدقتي مو لابـق..!!
مراون\شسوي فيك..انتي اللي تبين اناديك بعمه..!!
ياسمين\يالحــامض...<<هالكلمه تذكرني بشخصيه عزيزه ..احبها كثير بس وينها..!!
مروان مستغرب من الوصف وحس بحموض بلسانه\..حامض..!!...زين بعديها..بس قولي..ليش متضايقـه..!!
تنهدت ياسمين..ومسكت ايد مروان..تبي تحس بالأمـان..او الرحـه\مو متضايقـه..
مروان\حطي عينك بعيني..!!
تجاهلت كلامها\امك صحـت..
ابتسم بسخريه\لا طبعـا..!!
صرخ مروان..وفاجأ اسمين بصرخته\يوووه نسيت..!!
ياسمين\شفيـك خرعتني..!!
مروان\اخوك يبيك..الله يعيني عليه اللحين..وش يفكني من لسانه البذيء
ياسمين\مروان..وبعدين معاك..!!
قام بسرعه \وانا ماأقول غير الحقيقه..!!
بهاللحظه دخل بندر وهو رافع ثوبه..وطاوي اكمامه\وعمى بشكلك ماتسمعين..!!
ياسمين توترت وسكتت\قومي قومه تشيلك مافي وقـت..!!
ياسمين نزلت عيونها ومشت بتطلع وكانت بتبدل ملابسها الجديده اللي قررت تروح فيهم لفجر..!!
لكن نظرات بندر لها ذبحتها..وحست بالـذل والمهانه..!!وكرهت هالعيد اللي اوله الظلم والعذاب..!!
..ناظرها بندر وكان وده يذبحهـا يحسها عاله ثقيله عليه..!!
يتمنى يزوجهـا ويفتك منها..لكن كان غصبن عنه متحمل عشان امه..ولو امه ميته كان رماها من زمـان على اول واحد تطيح عينه عليه..!!
ناظر مروان ابوه..وشاف كل حقد العالم متجمتع بعيونه..!ّ
كان يسأل نفسه كثير..ليش ابوه يكره اخته الوحيده..!!ليش يعاملها بكل حقد..ليش يذلها وهي يتيمه وكسيره..!!
يتمنى يعرف السبب..يمكن يسامح ابوه..يمكن يغفر له زلاتـه..!!يمكن يعفو عنه ويطلب له الهدايه..!!
لكن مالقى الجواب..مالقى غير قلب قاسـي وروح ظالمـه..
بندر انصدم من نظرات ولده..كانت نظراته قاهره ومرتكزه عليه..شاف القهر والوعيد بعيون ولده..
حس انه ولده ماهوب بولده..ماعرفـه..كانت نظراته تقتله..
حس بالوعيد والثأر بعيونه
حس انه الدنيا بتدور عليه..ومثل ماعذب امه واخته بيجي يوم وولده بيرد له الصاع صاعين.. وبيعذبه وبيتلذذ بتعذيبه..بيعلمه وش معنى كلمة ظلـم..!!بيفهمه انه الدنيا ماتسوى بدون امـان..!!
خاف من هالنظرات وعلى طول ابعد وجهه عنه وطلع من الغرفه وقلبـه يخفق بقوه.
-----------







فتحت عيونها وهي تشوف الدنيا ظلمـه..والم فظيــع يغزو ظهرها..مو قادره تتنفس ..تحس انفاسها مكتومه وانفها ملتهـب بحراره..حاولت تتنفس من فمهـا وحست بالهواء البارد يضرب ضرب بـ حنجرتها..رفعت شعرها من وجهها..وشافت نفسها متمدده على نصف الكنبه اللي كسرت ظهرها..ورجولها كانت ممدوده بالأرض 
دارت عيونها حول الغرفــه وشافت كل شي طايح بألأرض ..والغرفه معفوسه..
ناظرت السرير والشراشف والمخدات اللي مرميه باهمال..وملابسها واغراضها وكرسي التسريحه 
كل كل شي مرمــي وبسبب هالصـوره تذكرت كل شي صــار امس..وماحست الا بالدمـوع تملي وجهها وتوصل لشفايفها الجـافه..
اليوم عيـد..تركي كان سكران..سكران بليلة العيـد..!""
..العبـره كانت تخنقــها وتعذبهــا وتكتمهـا كل ماكررت بنفسها هالجمله
اليوم عيـد..تركي كان سكران..سكران بليلة العيـد..!""
..لمن اشهقت بصوت مؤلم وعالي وبكــت من كل قلبــها..بكت على حياتهـا اللي تدمرت..وبكت على تركـي اللي خطف فرحتهـا بمصيبـته..كل ماتتذكر شكله المبهدل وهو جاي من بـره..كل ماتتذكر عيونـه الحمره اللي تقطر دم..وريحته اللي طلعته على حقيقه وفضحته..كل ماتتذكر ضربته لها يوم يجرها ويطيحها بألأرض تحس بالـدم بيتفجر من خلاياها بكل عنـف..بس هالضربـه تهـون وغموضه وغروره يهـون..لكن خداعـه وخيانتــه ماتهـون..ابدا ماتهـون..!!
ليش ياتركـي ليش..!!ليش ذبحتنـي..وخطفت فرحتـي..حـرام عليـك..انتي ماتـدري وش سويت فينـي..
قتلتنـي..وحطمت كل آمالـي..بليلـه كنت متوقعتها غير..ليلة العيد..اول ليله بتجمعني انا وياك..محد كان راح يكدر لحظتنـا..وانت اللي قتلت هااللحظه بأفعالـك..
اللي يشرب الحـرام..وهو حرام..اكيد قادر على أللي اعظم منه..!!
وبهالفكره تذكرت الصلاه..نادر ماتشوفه يصلـي..!!
وليش تستغرب من الموضوع..اذا كان يشرب وعصى ربه..اكيد استغنى عن صلاته.. 
رمت نفسها على الكنبه وهي تضرب بأايدها عليـه بكل قوتها بدون ماترحـم نفسها.ولا ايدها اللي زرقت ووضحت عروقها..
..وظلت تصيـح..وتصيـح على حظهـا..وحبهـا المولود اللي ماتهنت فيه.. 


راسـه ثقيــل..ثقيــل لدرجة انه يحس بأأعصابه بتتفجر هاللحظــه من كثر الـدم المجتمع فيها..
فـتح عيونه ثوانـي..ورد غمضها بقوه وهو يجاهد على ارتخاء اعصابه..
رفع ايده وظغطها على جوانب راسه..وحس بالألم هنا يحتويه..شدد الظغط ببطء وهو يمرر ايديه على اطراف جبينه..مو قادر يقاوم الألم..صــداع اليم سكن فيه..
مو قادر يتحرك..ولايفتح عيونه..يبي الراحـه لو دقايق قليله..
هو مواول مره يشرب..ولا اول مره يفرط في الشرب..لكن ليش الألم زاد...ليش..!!
ولسـانه من كثر الشرب كان مرّ وجاف..بلل شفايفه بلسانه..وحاول يقوم على حيله وهو شبه مسكر عيونه
لمن وصل لقرشة ماي كانت محطوطه على الطاوله..فتحها بسرعه وشرب منها بدون شعـور..وحس انها ماارتوى شرب مره ثانيه لمن نزلت قطرات من الماي على ثوبه..
اعصابه بدت ترتخي والدم حس بتوازنه..وبسهوله قدر يفتح عيونه لكن لازال الصداع يحتويه
رجع قرشة الماي بمكانهـا..وهو ناوي يروح الغرفـه..فتـح البـاب وانصدم من اللي شافـه
الغرفـه كانت فوضـى بشكل مفجـع..وعلى طول التفت للسرير..توقع انه يلقى غلا..لكن مالقاهـا..
استـغرب اكثر..!!وينها..!! وبشكل لاارداي طاحت عينه على شي اسود ملتوي يهتـز..شغل النور واتضحت الصوره عنده..تقرب منها وكان ينتابه الخـوف عليها..
..ونادى باأسمـها
"غلا"
مالقى جواب منها..جلس بمستواها ومسك كتفها..وماحس الا انها انتفضـت بقوه وصرخـت بصرخه هزت الجناح كله
غلا\هــدنـي..لاتلمسنـي..
تركي انفجـع من صرختهــا...مو مستوعب شفيهـــا..!!والصـداع كان عامل عمايله..مومخليه يركز بشي 
تأمل بعيونها المليناه دموع..ووجهها المحمـر..وشعرها المتناثر بفوضويه..ماعمرها شافها بهالمنظـر..
كرر اسمهــا ثانيه بصوت ثقيـل وهو يبي توضيح باللي يشوفه..!!
تركي\غلا
غلا حست انها بتنجن اذا نطق بااسمها ..طول ليلها كانت تصيح بدون شعور وتهلوس على اللي خطف فرحتها..تبي تكذب اللي تشوفه لكنها مو قادره..واللحين يجي بكل سهوله ..ولاكأنه مسوي شي..يجي ينثر الملح على الجرح اللي من صنع ايده..يجي ويقول غلا بكل سهــوله..!!
غلا ثارت اعصابها\لاتقول غلا..لاتقــول..وصرخـت من اعماقهــا انت ذبحتني..ذبحتني ياسكيــيييييير..ذبحتنــي..!!
مااتحمل تركي الكلمه..سكير..سكير..هالكلمه صدمتـه..وثارت جنونه
..توه يستوعب سبب عصبيتها..اكيد شافتـه وهو فاقـد..!
.وماحس الا معطيها كــف قوي على وجهها..
غمضت غلا عيونها بالـم وهي تحس بحراراة الكـف على خدهـا..ودموعها كانت تسيل بدون توقف.. 
فتحت عيونها المجروحه وعطته نظره قـويه..نظره انسانه ميتـه منه ومن ظلمـه
تبي تطعنه مثل ماطعنها..تبي تحسسه بحرقة الجوف اللي ذبحتها..!! وقالت الكلمه اللي حست انه بدمره وبتشفي غليلها وقهرها...
غلا بهدوء\اكرهـــــ..
مامداها تكمل الكلمه الا حست بكـف ثانـي على خدها....حطت ايدها على فمهـا تمنع شهقاتها وهي مفجوعه.. 
هالكـف كان الضربـه القاضيه عليها 
تركي قطع اخر امل عندهـا..وهدم كل لحظه حلوه بينهـم..تركي حطمها..تركي اهانهـا.. 
قامت من مكانها تركـض زي المجنونه ..تبي تبتعد..تبي ترحل..تبي تضمد جروحهـا..وتجفف دموعهـا..
اقرب مكان كان لها..هو الحمام..دخلته وقفلت على نفسها مرتين..واتجهت للمرايه وفرغت كل اللي بداخلها من دموع واهــات..وهي تشوف اثار صفعاته على خدينهـا..دخلت البانيو وهي ترتجـف مثل الورقه..وفتحت الماي عليها وهي بملابسها اللي من امس..
تحس بحراراه بجسمها وهي بعـز البـروده..
تبي تستوعب اللي يحصل لها..تبي تنكـر افعال تركي..وتتذكر مواقفه الحلوه معاها..يمكن تنغفر زلاته..
كبت الماي على وجهها اكثر من مره زي المجنونه وتوها تحس بثلوجة الماي.. لكن النار اللي شبت بصدرها مين اللي بيطفيها..!!
-------------






نونونونونو..مو مصـدقــه بنــروح البـر..الــلــه..
ضربت ابتسام جمانه على جبتهـا..\تراه بر..رمل وحصا..ليش هالونــاسه كلهـا..!!
جمانه\وعمى خربتي كريم ألأساس اللي حطتـه..!!لي ساعه عشان اظبطه..!!
ابتسام\وان شاء الله ظبطتيه..!!
جمانه ورفعت حاجبها\مقهور حبيبتي..!!
ابتسـام\من صجـك انتــي..بس تصدقيــن حلو عليك الزيتـي..!!مخلي عيونك وسيعـه..!!
بكل خجل نزلت عيونها جمانه\شكـرا..!!
ابتسام\ياويلي على اللي يعرفون..!!
رفعت وجهها جمانه وخذت علبة الحلاو وسكرت الدولاب\كريــهه..وتوها بتطلع الا ومسكتها ابتسام
ابتسام\صبري يالخبله..خلينا نتعطر..!!
جمانه\وين..!!
ابتسام اتجهت للمرايه وبدت تفتح قرشات العطر..ودهن العود اللي مصفوفه
تشم هذا...تترك هذا..وهي فرحــانه..وميته ظحك لو احد جاء وشافها..وهي تتعبث بالعطور..!
جمانه\والله بتذبحك جدتــي.!!
طنشت كلامها وخذت دهن عود بريحة الفل..حطت بتحت اذنهـا وعجبهـا..
جمانه\بسوم خــلاص..
ابتسام تأففت\زييين..زييييييييييييين..!!
خذت القرشه وحطت لجمانه اللي اعترضت في البدايه ومابغت..
جمانه\وخري ماأحب دهن العود..يخنقني..
ابتسام\صج غبيه...يحصلك اصلا..تعــالي..قربت لأنها وحطت لها شوي..
ابتسام\شرايك..!!
جمانه وضاح من ملامحها انها متقززه\وعععععععععع
ابتسام\والله انك كذابه..!!
جمانه ظحكت \حلو..لأنه فل بــس...اما الباقي ماأحبه..!!
ابتسام ابتسمت وقالت بهمس وهي تقرب من أّذنها\ان شاء الله اطيبك بزواجـك..
رفعت وجهها جمانه..وماشافت غير ظهر ابتسام لأنها طلعت بعد مارمت عليها الكلمـه..
هالكلـمه هذه جننتها..وارسمت احلى ابتسامه بوجهها..ونعست عيونها اللي طلعت اجمل بالزيتي اللي بعيونها..
"شفيك جمـون لهدرجه اثرت فيك كلمة ابتسـام.!!.."
طلعت من غرفة جدتها وقلبها تحس بدقاته..وزعت عليهم الحلاو وسلمت على سماح اللي توها جايه تبارك للعيد
سماح\شلونك جمون..مبروك عليك العيد
جمانه\الله يبارك فيك..شخبار ولدنـا..!!
سماح ابتسمت بخجل\لاتذكريني متعبني..!!
الجده لسماح\تعالي سماح..تعالي يمه جنبي..!!
سماح\ان شاء الله جدتي..!!
ناظرت من طرف عينها ابتسام اللي جالسه جنب امها وتبتسم لها..لفت وجهها عنها ووزعت الحلاو وهي تسمع جدتها تتكلم عن البـر..ولمن وزعت على مرت عمها نور ابتسمت لها وهي تقول\ان شاء الله نوزعه لك يوم زواجـك..!!
ّغمضت جمانه عيونها بخجل..ومشت بسرعه وهي تمسع ضحكات راوين
"شفيهم اليوم الا بيزوجوني غصب..حرام عليهم مايدرون وش تأثير هالكلمات علي"
لفت مره ثانيه توزع للي يبي..ويوم خلصت جلست جنب راوين وقرصتها من فخذها
راوين بالم\اي
جمانه بصوت واطي\تستاهلين
راوين\تعالي ليش ماقلتوا لي عن البرّ
جمانه\انا مثلك توني ادري..!!
راوين\بمــوت وش يصبرني لبكره..!!
جمانه ابتسمت بحمق\معلوم حبيبتي..بكره بتشوفينهم..!!
خزتها راوين..ورمت عليها القنبله\حتى انتي..وهمست بحدة صوت..بكره بتشوفينهم..!!
انربط لسانها..وماعرفت وش تقول..وبسكوتها اثبتت لراوين صحة كلامهـا..
ظحكت راوين..ظحكت بصوت مسموع وسمعت جدتها تصارخ عليها
الجده\راويـن..ليش الضحــك..!!
هدت راوين وهي منحرجه..الكل صار يناظرها..وماعرفت و ش ترد نزلت عيونها ولعبت بأاصابعها بتوتر
وماحست الا بالكل يضحك عليها وعلى خجلها...
هند\ياويلي على بنت اخوي..تستحي..!!عطي شوي للي جنبك..
جمانه حست انها تفشلت قدام الكل وتلقائيه خشن صوتها\يمـــه..اليوم عيد
سميه\صبـاح الخير
التفت جمانه لمصدر الصوت وشافت سميه تخزها بنظرات غريبه..استغربت منها؟؟!!
ماعمرها فتحت مواضيع جانبيه معاها..مابينهم غير السلام والسؤال عن الحال..!!
واللحين يوم نطقت قامت تستهزأ بكلامها..!!
صج معقـده؟؟!!
جمانه لرواين\كله منك..!!
راوين\هههههه تستاهليــن..!!
---------------



ليت كل يوم عيـد..مدام انك يتعزمني هالعزومـه الحلوه..!!
ابتسم يوسف بهـدوء..ورد يناظر جموع الناس اللي حوله..الكل كان فرحان بهالعيد..واغلب الجاين بهالمول عوائل ومعاهم اطفالهـم..العيد حلو بعيون الأطفـال..الفرحه مرسومه رسم بملامحهم..والأبتسامه ماتفارق وجههم..وظحكهم مالي المكان..ياحلو برائتهم..وياطهارة روحهم..!!
يحب الأطفال..يحبهم بشده..!!!كان يتمنى وهو من صغره بحكم انه خاطب انه الأيام تمر ويرزق باأطفـال..
يحسهم بلسم للجروح..ونعمـه عظيمـه لاتقدر بثمن..!!.
حتى ألأسـامي لعياله كان مختارهم من كثر حبه لهم..!!الولد "جابر"..والبنت "حنان"..يتذكر انه فجر كانت تضحك عليه اذا سموه بو جابر..!!كانت تحسه ثقيل وكبير..لكن وينها فجـر اللحين..!!؟

"الله يوفقها"قالها بمراره..لكنه حـس بالرضـا لأول مره..!!؟
يوسف\تدري وش اللي اتمناه اللحين..!!
لؤي وهو يشرب عصير الليمون\ياكثر ماتتمنى يايوسف..بس تمنى..وابتسم.. على قولتك الأماني مو بفلوس..!!
يوسف ظغط على شفايفه يهون على نفسه الحالمه\كنت اتمنى اني اجيب معاي ريشتي.. واشر على الأطفال..وارسم اجمل لوحه فنيه شافتها عيني..!!
لؤي وظغط على شفايفه\حرام عليك..حتى بالعيد تبي ترسـم..
يوسف\وش اللي قاهرك..!!
لؤي\انسى الرسم فتره..عط نفسك شوية راحـه..
يوسف ابتسم\انت تطلب المستحيل..!!
لؤي\تذكر يوسف..جاتك فتره ماترسـم..كيف كنت عايش هالفتره..!!
يوسف حس بألألم يجتازه بهالذكرى\كنت ضايـع ..وغمض عيونه..ارجوك لاتذكرني..
لؤي\ انا حمــار لأني ذكرتــك.. وحب يغير الموضوع اقول..منت ناوي تغدينـي..!
ظحك يوسف\وانت ماتنسى شي..!!
لؤي\كل شي انساه الا بطنــي..!!
يوسف\لاتخاف حبيبي..اليوم بونسك احلى وناسـه..!!
لؤي\فديتــك انا..شوف شوف..
يوسف\شنوا اللي اشوف..!!
لؤي اشر على جمعة بنات بطاوله ومن ملامحهم واضح انهم عرب\صــاروخ..
يوسف\غظ النظر ..مو لازم تبقق عيونك كلهــا..
لؤي\يااخي خلني استمتع..على الأقل نونس نفسنا بهالغربه..
يوسف ورفع حاجب\وعبير...وين راحت..!!
لؤي\عبير بالقلب..
يوسف بنبره ساخره\لا..حشا مو قلب فنــدق..
لؤي\لاتخاف قلبي يسع الجميــع..الغرف مليانه وتستقبل المزيـد..
يوسف\صج انـك....استغفر الله العظيم..
لؤي كان يكلم يوسف وعينه على البنات لمن قاموا وعصب ورمى منديل مستعمل بوجه يوسف\شفت من عينك..هذه هم قاموا..!!
يوسف ابتسم ورجع المنديل بوجهه\احســن..
لؤي لقط المنديل ورماه بالأرض \اتعادلنا....وقرب من يوسف..الا تعال شخبار سيلينا..!!
يوسف اعتفست ملامحه\وانت وش ذكرك فيها..!!
لؤي\مدري..مرت على بالي..!!..من متى ماشفتها..!!
يوسف\اخر مره علمي بها يوم جاتني المطعم..!!وبعدها ماشفت وجهها..!!
لؤي\غريبه تصدق..!!هي تمــوت فيك..كيف ابتعدت فجـأه..!!
يوسف ورفع كتوفه\مدري..
يوسف كان يعرف الجواب..وكيف مايعرفه وهو اللي قال لسيلينا عن حب طفولته لفجر..وبكذا قدر يسكتها..!!
فجـر..يااااه يافجـر..وش علومـك اللحيـن..!!
اكيـد فرحـانه بالعيـد..!!
والله لكم وحشـه..لكم وحشـه تغمر الأرض وسماها..
يمـه وحشتيني..وحشني حسك..يبه حتى انت وحشتني وحشني كل شي فيك..
كلكم وحشتوني..لكني اوعدكـم اني راجـع...مانسيتكـم..صدقونـي مانسيتكـم..
الله يصبرني على بعادكـم..!!
يووووووووســـف
يوسف انتبه لنفسه\ها
لؤي\وين رحــت..؟
يوسف بعيون حالمه\لأحلى ذكـرى..
لؤي\من وراي..!افا...وغمز بعينه ماهقيتها منك..
يوسف\لايروح فكرك بعيد..!!
لؤي بصوت واطي\لاهو راح من زمان..!!
يوسف\شنوا..!!
لؤي ببراءه\ولاشــي..!!
يوسف\سمعتك..بس بكبر عقلي..!!
لؤي\ههههههههه فديتك....اقول قوم..نتمشى شــوي..يمكن يعجبنا شي..!!
يوسف وقام\واذا عجبنا شي بتشتري..!!
لؤي بثقه غريبه\لا طبعــا..!!
يوسف ابتسم\حلوه قناعتك يالؤي..!!
لؤي باابتسامه حلوه\الفرجـه ببـــلاش..خلنا نوس نفسنا..!!
يوسف\صحيح..!!
لؤي وضحك\والله..
يوسف\شوف هالبدلـه تصلح بيوم افتتاح المعرض مو..!!!!
لؤي\تينــن..وحك راسه بس مو كانها غاليه..!!
يوسف\لاتكسر مجاديفي..!!
لؤي\يبه احنا حدنا السوق اللي خبري خبرك..!!
يوسف\انا قلت لك حلوه قناعتك بس مو لهدرجه..!!وبعدين وشفيها اللي خبري خبرك..اهم شي لبس محترم ونظيـف..!!
لؤي وهو يمشي عن المحل\اقول بس تفـرج وانا اخــوك..
يوسف\ههههههههه وهذا اللي بيصير..
لؤي التفت له وحط ايدينه على خصره\ياحلـــوك..وانت رايــق..!! وبقلـب صافـي...عساه دوم ياربـ
----------------








اربعتهم بالسياره..طلعوا من جو الزحمه والمجلس المتروس رجال..وقرروا ياخذون كذا لفه بشوارع الخبر قبل ماياأذن العشاء
سلطان \تهقون تكفي ثنتين..!!
هيثم كان ماسك تلفونه ويرسل مسج معايده
هيثم وماشال عينه عن التلفون\اي ثنتين..!!
سلطان\الخيام..تتوقعون تكفنا ثنتين..!!
الوليد كان يناظر سلطان من المرايه ألأماميه\ايه تكفـي..!!
سلطان\واذا ماكفت..!!
طلال\وانت ليش تستعجل الأحداث..تذكر المره اللي فاتت خذنا اربع والحريم تجمعوا بخيمه وحده..على قولتهم ماتحلى الجمعه الا بالحشره..!!
هيثم باابتسامه ساخره وهو يلف على طلال\ياحلوك ياأخي..حتى احنا سوينا مثلهم..!!
طلال\انا عن نفسي ماكان ودي انام مع الشياب.. واعتفس وجهه..مايخلون احد يرتاح بنومته..!!
سلطان وهو يسوق\وانت مفكر انك بتنام بالبـر..وظحك بحماس حلاتها صباحـي..
طلال\اجل من اللحين اقولك استأجر اربع..!!
سلطان\عناد ياولد اخوي..ثنتين تكفينا...هالمره هذه حلموا تنامون دقيقه وحده..
الوليد بنظره غريبه\لاتوصــي حريــص بحلل هالطلعـه يعني بحللها..
سلطان\ههههههههه كفوا بو خالد..
هيثم\اقول..لاتنسون الذبيحه..جدي موصيني مليـون مره..
سلطان لف بالسياره بالجهه الثانيه
سلطان\زين انك ذكرتني..!!
طلال\وباقي اغراض الوجبات
سلطان\ كل شي جاهز بس بقى بعض ألأغراض..!!
هيثم\يعني يبي لنا سوبر ماركت..
سلطان \مالي خلق اليوم خلوها بكره الصبح..حيلي منهد من كثر الشيل والحط..
طلال\فديت عمــي التعبــان..
سلطان تشقق\ايه استعدلوا وقولوا عمي على طول
الوليد\ههههههههههههه كأنها صعبه شوي....للأسف ماعودني ابوي على هالكلمه..!!
سلطان\كأنها سبه هيثم..!!
هيثم ماكان معهم على الخط\اقول وقف عند هالمسجد اذن العشاء
سلطان ويأشر على خشمه\على هالخشـم..
--------








شوفوا شوفوا..انا مخططاتي كثيره وكلكم لازم تنفذون اوامري.. وسكتت فجاه وبعدين قالت..ايا القهر ليت غلا معانا
فجر ظحكت\ابعدونـي عن مخططاتكم بلييييز..
جمانه وبنبره أمر\مو بكيفك..انتي معنا يعني معانا..!!
فجر مسكت خشمها على خفيف\يمه من هالعجـوز..
راوين\ايه يافجر وريها ذابحتنــا..
جمانه لراوين\انتي مين محرظك علي اليوم..!!
راوين\ههههه يمكن غلا
فجر\اقــول..الحريم يبوني..اشوفهم واجيكـم..
جمانه بصوت عالي\لاتتأخريــن..
جمانه كانت تاشر على اصبعها\ شوفي بسوم كتبي عندك اول شي نروح السوبر ماركت تعرفين حركاتنا كوكيز شيبس عصاير حلاو.. واهم شي الأونو ذكروني فيها....امم وبعد ايه بطاريه حق المسجله..ووو وتحمست وهي تتذكر...وااااااي مومصدقه بــر...هواء صحراء ياااااااااي..
ابتسام كانت مندمجه بكتابة الأغراض اللي يبونها وكانت تكتب كل كلمه تنطقها جمانه لكن بألأخير لاحظت كلمه وحده تدل على حالتهم اللحين\صــج بزارين..وصرخـت شنــوا اونوا..!!
جمانه ورفعت حاجب\وانتي شعليك كتبي وبـس..ايه صح ذكريني اشتري واقي حقي خلص..
راوين\تعالوا احنا اللحين نكتب ومشتطيــن..منوا بيودينــا..!!
جمانه وضربت على كتفها\لاتخافين وانا بنت عمك..محسوبتكم جمانه بدبرها..وغمزت بعينها..!!
راوين\وثــــــــــوق..
ابتسام بنبره ساخره\نشوف..وردت تكتبت..وبعد وش تبون..!!
راوين بعفويه\وايس كريــم..
ابتسام رمت القلم بعصبيه\اذا قلت بزارين ماتصدقون..!!
راوين انحرجت وظحكت\ليــش..!!
جمانه\الله يهداك راوين ايس كريم بالبـــرد..
رايون بعيون ناعسه\حــلاتــه..
جمانه\لاحرام عليك لاتسوين كذا..
راوين\شوا..!!
جمانه\لاتنعسين عيونــك
ضربتها على راسها وابتسمت\ماصخــه
جمانه\المهم نرجع لمحور حديثنا..كتبي ايس كريم لعيون راوين الناعســه..
خذت القلم ابتسام وتنرفزت\ياشينكــم..
جمانه\يااختي وش عليك..!! قولي وش تبين وبنجيب لك..!!
ابتسام وتهف وتتأفف\ماأبي شي خلصونــا..وتنرفزت بسرعــه ترى فينـي نـوم..
جمانه جات في بالها فكره عبقريه\شرايكــم نسوي مسابقه للرجال والحريــم..!!
ابتسام\وتلوموني اذا قلت بزارين..
جمانه\ياأختي شفيك تحطمينا..مو يعني لأنك الكبيره تسوين نفسك شــي..
راوين بسعاده غمرتها\ياويلـــي عليكــم..ياربي مدري وش بسوي اذا انتهت العطله وبدت الأمتحانات..والله بشتاق لضرابكــم..
ابتسمت ابتسام وسط غضبها\حتى احنا بنشتاق لك..
جمانه وصرخت\وانتوا ليش تذكرونا بهالمــرض.. حــرام عليكــم يامجرمين...سكتوا تكفــون خلونا نفرح ونتونــس..
ابتسام\زييييين زين بطيتي اذني..
راوين\لاقوموا نصلي تأخرنا على الصلاه..
ابتسام وتناظر ساعتها\ويــــه تأخرنــا..!!
-----------





من بعد الموقف الأخير اللي حصل لها معاه وهي مالتقت فيه..وعرفت انه طلع اكيد وماراح يرد الا بالليل
وفترة غيابه هذه صارت من صالحها...جلست مع نفسها ساعات كثيره وهي مذهوله من اللي صار لها
اثار ضربه لازالوا معلمين على خدها وهي اللي ماتجرأ احد بيوم يمد ايه عليها..كل ماتحط ايدها على خدها وتتحسس اثار اصابعه تحس برعشه تقتلها وتعيد لها الموقف بكل بشاعته..
امس شافت تركي بوجه ثاني..واليوم شافت بوجه اخر..وكل صوره كانت ابشع من اللي قبلها.
وماتدري وش بتكون حياتها بعد اللي حصل..!!؟

كانت راسمه احلام بهاليوم المميز..كانت بتقلب يومه جنـّه وبتخلي عيده عيدين..وبتسمعه اجمل كلمه تمناها قلبه..
كانت بتحكي له عن نفسها بكل جرأءه وعن احاسيسها اللي خالجتها وعشقته..كانت واعده نفسها انه ماراح يعرف للنوم باب وبيظلون طول اليوم سهرانين وعيونهم هي التحكي اذا انتهوا من الكلام..
كانت تتوقع انه اليوم بيكون اجمل يوم بيمر بحياتهم..لكن كلها كانت اوهاوم اختلقتها ورسمتها بسراب..
واللي عذبها اكثـر..وكرهها روحهـا 
انا لازالت تحبـه..
ويوم اعترفت له انها تكره حست بالطعنات بصدرها قبل ماتنطقها..
حست انها تكذب على نفسها وتضحك على روحها اللي تنادي فيه وتتمنى حتى بهاللحظه وجوده
أي مصيبه طاحت فيها...!!كل اللي يحصل لها اللحين اهدر طاقتها..
تحس بتعــب شديد بكل مفاصلها...ونفسها لو تنـام وترتاح..لكن وين النـوم والحبيب غـايب....!!
صـاحت على نفسها اكثر وعلى حظها اللي طيحها بتركـي..هي كانت ترثي حالها وتشتكي من عذابه.!
لكن حتى بعذابه كانت تنـاديه ..وتبيـه..!

رمت نفسها على المخـده وهي تتمنى لو يضيع حبه بظلمه وجبروته وتنسـاه ..
لكن لقت نفسها متعلقه فيه اكثر وتتمنى وجوده بهاللحظه..
اكيد بيصلح غلطته..اكيد بيعتذر وبيبرر اسبابـه..
مستحيل يشوفها بحال ويظل ساكت ..اكيد بيحن لها لأنه مايرضى عليها..!
وبهألأفكـار حست باايـد حانيه على ظهرها..وعلى طول عرفتـه..وكيف ماتعـرف هألأيد اللي كانت الدفـا والأمان لها..!
تركي بهمس\...غـلا
نزلت دموعـها غصـب..يوم حست بضعفه وحنيته يوم نطق بااسمها..
..لكن ماتجرأت ترفع راسها له..
ماتبي تحسسه بضعفها..ماتبيه يشوف اثار ضربته لها..
ظلت تصيح بدون صوت..وجسمها هو اللي يرتجف ويعلن انهزامها..كانت تنتظر منه حتى لو كلمه تذوب الثليج اللي بينهم وهي بتتخطاها..بتتخطاها وبتسبقه بكل حب ورضـا
لكن طال سكـوته..ومحد نطـق.. لكن حست هالأيـد تظغط على ظهرها اكثر واكثر حتى حست بلحظه انها ظهرها بينشطر نصفين ..رفعت راسها لها وهي تتالم من مسكته لها وترتجته بعيونها انه يخفف ظغطه
لكن شافت شي ثانـي..شـافت نفس نظرة امس..لكن الألم يملي عيونـه والحيره تكسيها وتمررها..اول مره تشوفه على هالحـال..ليش الألم بعيونه..!!
هي المفروض تتألم..هي اللي انجرحت وعانت منه..!!
اتعبتها هالنظـره وحست بالدوخـه تدريجيا يوم لاحظته يقرب منها ويلصق فيها وكأنه يبي يتنفس انفساهـا
ويخترق جسدها.. ويذوبها بنظراته اللي حستها تلهبها..
لمن اعتفست ملامحها وحست بالأشمئزاز منه.. ومن نفسهـا ومن كل شي بهالدنيـا.. حاولت تبعد نفسها منه..وكان ودها تصـرخ بصوت عالي..كان ودها تصـرخ وتسمع كل الدنيـا..
وتقول لاااا حرام عليك كفايه ذبحتنـي ..الضرب في الميت حرام..
ارجوك كفايه عذااااااااب..لكنها تفاجات انه ماعندها القدره على الكلام بهاللحظه..!!
استلمت له .. استسلمت وحست انها بتموت باأحضانه وهو مقيدها بكل قواه
اخنقتها العبره واخرستهأ..لكن ضميرها كان ينطق بدالها..ويقول.. لا..لاااا..الف مـــره..

كان يشوفها وهي بتموت قهـر قدامـه..ودموعها ملت وجهها..لكن اللي هوفيه ضيع عقله ونساه نفسـه
ورجــع عشان يكمـل الناقـص..ويقتلـها للمره الثانيه..
شدد مسكتـه عليها..وارخى راسها بصـدره..
ماكان يبي يناظر وجهها..دموعها يحسها تقتله..وتغرزسكاكين بقلبه..
وغلا كان سلاحها دموعهـا..واظافرها اللي اخترقت ظلوعه..!!
كان سكـران وضحيته غلا.. اللي طاحت بالمكـروه بيدينـه..
--------------







اشكالهم..تضحك الزعلان..وتونس الطفشان..وتلهي التعبان..!!
كانوا جالسين بالصاله ورؤسهم قبال بعض.. ولابسين عبايتهم من السااعه ثمان الصبـح..والنوم يجي ويروح ويعلن انتصاره..
لكن روحهم المتحمسه ضربت حفوز كبير بنفسهم..وارغمتهم يفتحون عيونهم على وسعها
سلطان بعد طلعة الروح رضى لهم يطلعون معاه للسوبر ماركت ويقضون حاجياتهم..وشرط عليهم شرط
اذا مالقاهم بالصاله الصبح بيروح ويتركهم..
واللحين هم جالسين يحترونه على نــار..
راوين\واحد+واحد كم..!!؟
جمانه بعين نص مفتوحه وهي تاشر على اصبعين وتصوبهم قبال راوين\اثنيــن
راوين كتفت ايدينها وهي تفكر\طيب ثنين +ثنين
جمانه وهي تتثاوب وصوتها رايح\اربعــه
راوين\وثلاثه +ثلاثه..!
جمانه وهي تحط ايدها على خدها\سهلــه...وتثاوبت للمره السادسه... سبعـه..
راوين دزتها من كوعها وجمانه تخرطفت ونزلت ايدها\وعمى..!!
راوين بعصبيه خفيفه\سبعه ها..!
جمانه تنرفزت \ماعندك سالفه انتي..!!
راوين\شسوي اضيع الزهـق..
سلطان توه نازل من الدرج\فديــت المطيعين انا..!!
راوين وجمانه قاموا بنفس الوقت وانصدموا في بعض..وبنفس الوقت التفتوا لبعض وكل وحده تخز الثانيه..
جمانه سفهتها وراحت لسلطان..اما راوين لفت شيلتها وخذت الشنطه من الكرسي..وتبعتها
جمانه\احنا نتظرك من سبع..!!
سلطان وهو يعدل غترته\طيب واذا..!!
جمانه كتفت ايدينها\واللحين تسع..!!
سلطان\تعيشون وتاكلون غيرها..احد يصحى من ثمان هألأيــام صج مخبل..مشى للباب ..يالله ياحلويين..!!وطلع
جمانه ماتت قهر\ياربي قهر..ليتنا نمنا.. وضربت رجلها بالأرض..اوووف..
راوين ولبست نقابها\كله منك..من سبع وانتي تنقزين لي..اذتيني..
جمانه تنرفزت لبست نقابها وحطت شنطتها بكتفها..ومطت نقاب راوين وطلعت تركض وهي تضحك على راوين اللي بان خشمها وهي متفاجأه..
راوين صرخت ورجعت نقابها\اوريــــك..هييييييين..

بالسياره كانوا الأجواء روعــه...سوالف وضحك وتخطيطات للبر..
واغنية عبدالمجيد "الحب الجيد"هي اللي مسيطره على الجو..
سلطان\اقول..وين البقيه!!..
جمانه\مايبون مالت عليهم..على قولتهم احد يروح السوبر ماركت بثاني يوم للعيد..!!
راوين بدلع\ليش سلطان احنا مانكفـي..!!
سلطان\افا عليك بنت اخوي تكفين وزد..!!
جمانه نطت بوسطهم\اقول سلطان..اي سوبر ماركت بتودينا..!!
سلطان وهو يطالع الطريق\ انتي وش تبين..!!
جمانه\ابي بندا..!!
سلطان\بندا مافيها كل اللي نبيه..!!.. بنروح جيــان..حلو..
جمانه وعجبها الموضوع\مافي مشكـل..
سلطان\هنــود احنا...!!ودق تلفونه
سلطان\هلا..صبــاح الكوفي..هههههههههه شفيـك..هذاني جاي لك..طيب وليش معصب..!!
عادي حبيبي..انت مو اول واحد تنتظر...اقول...صف بالطابور ياحلو..زين..زيين جايك ..اوكي بدق دقه واطلع
سلام..
جمانه بلقافه\منوا..!!
سلطان\الوليد..
تفاجأت جمانه..انصدمت..ماتدري تضحك تبكي..تصرخ..مو قادره تعبر..ولا تستقر على احساس معين
لكن الشي الوحيد اللي شعرت فيه..انه قلبها بدى يجق بشكل جنــوني..!!
اللحين بتشوفه..!!ياربــي زمــان..4 شهــور..4 شهور ماطاحت عينها بعينه..!!
4 شهور قضتهم بـ فرقا..وعذاب..وبعد..وحنين
ياربـي..بشوفه..بشوفه بعد هالغيـاب..!
سلطان\ راوين نسيت اقولك ..ارجعي ورى..!!
راوين بغباء\اللحين..!!
سلطان\كيف بالله بترجعين..!!
راوين ظحكت على غبائها\ههههههههههه سوري هذا من تأثير النوم..
وصلوا بيت العم محمد..وسلطان دق عليه ..وبعد دقيقتين طلع الوليد

في غيابـي عنك أشوفك .. وفي عذابـي منك أشوفك
لك ليـالي ما سألتـي .. ولي ليـالي ما سـألت
لو دريت إنك زعلتـي .. كان أفرح مازعلت
بس داري مافي قلبـك إلا قلبـك 
واختياري إني أحبـك والا احبـك

الوليد\السلام عليكم..
سلطان\هلا والله..وعليكم السلام..كيف اصبحـت..
الوليد وهو يعدل الكرسي لأنه ضيق وهو طويل قال بهمس\تمـام..
سلطان\ابتسام مو جايه..
الوليد\لا..


جمانه كانت وراه بالظبط..وعيونها بألأرض..كانت تسمع صوته وتتمنى لو ترفع عينها وتشوفه..لكنها مو قادره الا انها تتنفس وبهـدوء..وحتى كلامه ماكانت تسمعه بوضوح..ماتدري ..ماتحس انها تسمع شـي..
الكل يتكلم الا هي ساكتـه..
حالتها النفسيه..اطرمتهـا..وعلقها ماكان يشتغل بوجوده..!!
وماحست الا بقرصه قويه من راوين..التفت لها بقوه وهي معصبه لأنها قطعت سكونهـا ..وخربت لحظتها.
راوين بهمس\وصلنا ياحظـي..!!
التفت جمانه للنافذه وشافت الوليد وسلطان واقفين جنب السياره..
راوين وهي تقرب منها\ياحظــه...وابتسمت بخبث..ياحظ اللي تفكرييين فيه..!!
نزلت جمانه بسرعه..وتركت راوين تظحك على كيفهــا..
طلعت راوين وسكرت الباب وقربت منها\شفيك..خايفه من الحقيقه..!!
خزتها جمانه وهي معصبه.."شفيها هذه..مو طبيعيه اليوم"
راوين قربت من اذنها\ذوقـي..ذوقـي اللي تذوقيني اياه كل ليله..!!ومشت ورى سلطان اللي يناديهم
دخلو جيان..وابتسمت جمانه..ابتسامتها كانت بوقتها..لكنها تذكرت انه هذه ثانيه مره تدخلها مع الوليد
ويوم مرت من المطاعم تذكرت كانتون والموقف اللي حصل لها معاه..كانت من احلى الذكريات اللي تعيشها..
"الولييييييييييد..الولييييييييد..الوليد.كل شي الوليد..مالت عليك"

راوين\لاتفكرين كثير..!!
دزتها جمانه بخفه وراوين ماتتت ظحك..ماتحب احد يقطع افكارها..وهي صايره مثل الشيطان..تقط الكلمه
وتروح..
سلطان التفت لهم يوم سمع ظحكت راوين\ياعلكـم..فضحتونا..
المجمع كان مليان شباب اكثر من عوائل لأنه هالفتره مخصصه للشباب..
راوين\شسوي فيها..هي حماره جمــون..!!
الوليد ماكان يعرف مين اللي موجودين..!!لأنه مالتفت لهم ابدا..وتوه يعرف راوين من صوتها..ويوم سمعها تقول جمون غصبن عنها ابتسـم ابتسامه جانبيه..لمن توسعت ابتسامته وماقدر الا انه يضحك على الخفيف..
مايدري يضحك على حاله..!!,الا على هاللقاء اللي ماتوقع انه يكـون..!!
..كان وده يلتفت لهم..ويشوفها..لكن ماكانت عنده ذيك الجرأه اللي قبل مايسافر ..
استغرب من نفسه هو ماخذ عليهم..ومتربي معاهم..!!
ليش الخجل اللحين..!!
مو هذا اللي يتمناه..!!
حس الأفكار تدور فيه..ومو قادر يميز شي..وقف مكانه يوم 
سمع سلطان يقول للبنات يتسوقون على كيفهم..وبيتلاقون عند المحاسبه.!!
صحيح خاب امله..لكنه قال الله كريم..هالثلاث بطلع روحها وبخليها تمشي وتهذي وتقول
احبـك يامجنــون..!! 
راوين\والله انك مو صاحيه...!!وش نبي بقسم الفواكه..!!
جمانه مسكت راوين وجرتها لقسم الفواكه لأنها كان اخر قسم..
تبي تبتعد شوي عن الوليد..!!ماتوقعت بعد هالغياب يكون لقائهم فجـأه بدون ماتستعد نفسيا..
فما قدرت غير انها تمشي لأخر السوبر ماركت..وتهدي من نفسها..!!
راوين\تدرين انك سخيفه..احنا ماعندنا وقت عشان نتسوق على راحتنا..!!
جمانه\شفيك انتي..انا مشتهيه عصاير معينه..شوفيها.
التفت راوين لقسم العصاير اللي قريب من قسم الفواكه..
راوين\يالله خذي اللي تبينه..
خذت جمانه كذا علبه بعشوائيه..المهم انها تملي العربانه وتسكت فم راوين..
راوين حست بتصرفات جمانه العجيبه..لكنها طنشتها وهي تقول"الوعد بعدين يالعجوز"
بعد ماخلصوا اتجهوا لقسم الحلويات وجمانه يوم شافت حبايب قلبها نست الوليد وبدت تشتري بجنون..وراوين عجبتها حلويات مص بالكرز..حطتهم بالسله وتذكرت الأيس كريم..لازم تاخذ لهم كرتون..
راوين\اقول جمون..
جمانه منشغله بمحتويات العلبه\ها
راوين\وجعـاه..خلصينا بروح اشتري ايس كريم.
جمانه وعينها على العلبه\زين روحي وانا بظل هنا استناك..
راوين\متأكده.
جمانه\ايه روحي..
خذت راوين اللي تبيه وشافت على الطرف ايس كريم باسكن روبنز واشتهت ميلك تشيك بالفراوله
وتذكرت طلال..اكيد بتشوفه اليوم..اكيد..
راحت لجمانه وشافتها مخلصه وماسكه ورقة الطلبات باأيدها وتناظرها..
مشوا لقسم الشيبس..ويوم خلصوا مسكت جمانه راوين من عباتها
شدت راوين عباتها من جمانه بالغصب\ يالدفشـه..وين رايحه..!!
جمانه\جاتني فكـره..!!
راوين\طيب وش دخلني انا..
جمانه مشت بالعربه\امشي وراي..
مشوا البنات لقسم الملابس والألعاب..وجمانه جاتها الظحكه..
راوين\شنسوي بالله هنا..
جمانه\بنشتري..
راوين\من صجك انتي..مفكره روحك بزر..والله انه ابتسام صادقه..!!
جمانه\يالخبله تعالي اقولك..قربـي..
قربت راوين منها وفجأه ظحكت\منتي بصاحيه..!!
جمانه بحماس\شرايك..!!
راوين\والله اتك رهيبـه..يالله بسرعـه..
سلطان\تتوقع كم الفاتوره..!!
الوليد يناظر العربه اللي امتلت اغراض\من اللحين اقولك اذا ماعندك لاتفشل نفسك..!!
سلطان\مالت عليك..امش امش تفائل بالخير ياأخي..
الوليد\ههههههههه نشــوف..
سلطان\تقريبا خلصنـا صح..!!
الوليد وهو يلتفت لعل يلقى جمانه\امم يقولون..
سلطان\شتناظر..
الوليد تفشل\ولاشـي..
سلطان\اوكي خليني ادق عليهم..!
جمانه\راوين تلفونـك..
راوين\يووه..سلطان..!!..ارد..
جمانه\ايه ردي..
راوين\هلا..
سلطان\هلا راوين..وينكم..!!خلصتوا..
راوين\احنا باول قسم..
سلطان\وانتوا تمشون عكس الناس...!!
راوين انحرجت\شفت عاد..
جمانه\قولي له خلصنا..!!
راوين\اقول سلطان ترى خلصنا 
سلطان\واكي تعالوا عند الكاشير.. سلام
راوين\مع السلامه..لقيتيه؟؟!
جمانه\ايه بس مدري اخذ أي نوع..مو هذا واقي الشمس اللي ابيه..!!
راوني\عادي جمانه خذي أي شي..تأخرنـا..!!
جمانه واستقرت على واحد\اوكي خلاص..هذا اللي باخذه..

اتجهوا البنات للكاشير وشافوا سلطان والوليد يحاسبون
الوليد هالمره طاحت عينه بعين جمانه..وعرفها على طـول من طولهـا.
طول بالنظـره لأنه كان يبي تشوفه وهو يناظرها..وتحس فيه لو شوي..
لكن جمانه من اول ماقربت منهم وهي منزله عيونها بالأرض..!!
سلطان التفت لهم وظحك بصوت عالي ومومهتم باحد لأنه السوبر ماركت شوي فاضي
سلطان\من صجكم انتوا..!!وش اللي ماخذين..!!
تفشلت جمانه ولصقت ورى راوين ماتبي تنحط بهالمـوقف..وراوين ماكنت اقل خجل منها..هي بروحها حيويه..
راوين\سلطان الله يهداك كيفنا..!!
سلطان ولازال يضحك\والله انكـم...شقول بس هههههه
الوليد كتم ظحكته مايبي يحرجهم..لف على الكاشير وسوى روحه منشغل بالحساب..
حاسب سلطان وهو بين فتره وفتره يمسك الأغراض ويضحك..الكاشير كان سعودي من ضحك سلطان ضحك ونزل عيونه..

لمن خلصوا اخيرا ومشوا للبيت بعد ماوصلوا الوليد..واتصلت الجده تسال عنهم
سلطان دخل السياره بالكراج وهرن عشان ياخذون الخدمات الأغراض..
سلطان\هلا يمه
الجده\وينكم..تأخرتوا..
سلطان\هذا احنا وصلنـا..
الجده\انت اللي تهرن..!!
سلطان وعرف انه بياخذ تهزيأه\ايه..
الجده\فضحتنا بين الجيران..
سلطان يأشر على البنات عشان ينزلون \خليهم يصحون..مو زين عليهم النوم ..
الجده\منت بصاحي..
سلطان جاه خط ثاني \يالله يمه سلام..معاي خط
جمانه وهي تسكر الباب\شفيها جدتي..
سلطان\معصبه عليكم..تقول في بنات يطلعون من صباح الله..صج مايستحون..
راوين خافت\صج..!!
سلطان\اجل امزح معك..!!..ويناظر تلفونه شفيه هذا سكر..
جمانه\سلطان متى بنمشي..!!
سلطان\الظهـر..
جمانه\مابقى شي على الظهر..!!
سلطان\ليش وش عندك..
جمانه\شنطتي ماجهزتها..!!
سلطان ويقلد صوتها\شنطتك ماجهزتيها..!!
اللحين انا قلت مدري وش بتقولين..توقعت عندك شي كبير..هي شنطه وسكريها..!
راوين\اي والله صادق..
سلطان\زين رحوا شوفو هالخدمات .وراي مشاوير ماخلصتها..
---------------









سكرت سماح من سميه وهي حزينـه..كان ودها تكون معاهم..لكنها تعرف انها صعبه واكيد بتتعب ..والبر يبيله قلب قوي..
..وهذه اول مره سماح تعترض طلعه مع اهلها..لأنها تعرف وش اللي بيترتب على هالطلعه..!!
دخل عليها احمد اللي كان توه جاي من بره 
احمد\السلام عليكم..
سماح\وعليكم السلام..تأخرت..!!
احمد وجلس جنبها\مريت بيتنا شوي وجيت..!!
سماح وزعلت\ليش ماقلت لي كان رحت معاك..!!
احمد\ماجاء على بالي اني امرهم..بس كنت قريب وقلت خليني اشوف حوستهم..!!
سماح\مشوا والا لسه..!!
احمد\ايه مشوا..
تضايقت سماح وبن على وجهها\تدري اني اغبطهم..!!
احمد\طيب ليش تقولينها بزعل..!!..وبعدين اللي يشوفك يقول مو شافتهم ابد..ان شاء الله بنجيهم كل يوم ومو رايحين الا بوقت النـوم..
فرحت سماح وابتسمت \صــج..
احمد بادلها الأبتسامه\ايه صج يالدلوعـه..
سماح ورجعت تكشر\بس ولو..النومه غيـر..
احمد\ويهون عليك..!!
سماح\ايش..!!
احمد\يهون عليك انام بعيد عنك..
سماح ظحكت\والله انك مكـار..مدري مين اللي يرجع من شغله باأخر الليل..
احمد مسك ايدها\شسوي ياحبي..غصبن عني..!!..لكني اوعدك بالخير ان شاء الله
سماح وهدى صوتها\وانا معاك لنهاية الطـريـق..
احمد تأثر بكلمتها..ورق لصوتها اللي دخل لأعماقه\صدقيني احلى طريق وانا جنبك..
سماح بقلب صادق\الله يخليك لي..
ظلوا فتره قليله ساكتين..
احمد\شرايك نطلع..!!
سماح ظحكت\احد يطلع الظهـر..
احمد\نتغدى ياقلبي..
سماح\والأكل اللي سويته..!!؟
احمد ابتسم\تاكله الخدامه..
سماح عجبتها الفكره\اوكي..اممم وبعد مانتغدر وين بنروح..!!
احمد فهمها على طول\ولامكـان..
سماح عصبت على خفيف\احمــد..
احمد\عيونه..
سماح\تكذب علي..!!؟
احمد\اوووه نسيت بعدها نروح لهم بالبـر.
سماح وارتاحت\اللحين اقوم..واتجهز بسرعـه..
احمد وقومها معاه\زين لاتتأخرين..اذا خلصتي صحيني.
سماح ابتسمت بحنان\اوكـي..ارتاح شـوي وبتشوفني جاهزه
-----------



بالسياره وجالس يتحرطم على اهله..واعصابه تغلي بجرعه حراريه كبيره
ليش كل هالتأخير..!!
وش بقى وماحطتوه بشنطكم..!!
احنا وين رايحين..بنهاجر يعني..!!
فشلتونا..الكل بيمشي وبينتبه لعفشكم..!!
ظحكت فجر ومدت له كاس عصير\خذ..برد على قلبك..!!
خذ هيثم العصير لأنه حس بملوحه بلسانه وكل هذا بسبب كلامه..
بو احمد كان جالس جنب هيثم اللي يسوق ويضحك على يوالف ولده\وانت ليش حارق اعصابك..وخز يعينه..يعني ماتعرف الحـريم..!!
ام احمد تدلخت على طول\وش فيهم الحريـم..!!
بو احمد\ابد..سلامتك ياأم احمد..شهـد على الفؤاد..
فجر\صدقني محد اخرنا غير احمد يوم جانا..!!
هيثم ولازال معصب\ايه..حطيها على احمد..والله لو غلا موجود كان تنومت بالمستشفى اليوم من برودها ودلعها..الا يمه شخبارها..!!
ام احمد\والله مدري ياولدي..احاتيها..حتى مادقت تبارك للعيد..!!
ابو احمد اعترض على طول\وانتوا ليش تدخلون في البنيه...ياعلها ماتدق طول عمرها ..خلوها براحتهــا..!!
ام احمد\وانت ماصدقت على الله اتكلم وتهب بوجهـي..
فجر\يمه ذكري الله..
هيثم بهمس\ليتني مانطقت..
فجر قربت منه\متى بنوصل هيثم..!!مو كانه طولنا..!!
هيثم واحتد صوته لأنه تذكر تأخيرهم\غمض عيونك وتشوفينا وصلنا..
فجر ابتسمت بحنان "ليتك تبرد على قلبك ياأخوي\صـج..!!
هيثم ويناظر الخيام المنصوبه من بعيد\خلاص بنوصل..
فجر\غريبه ماطولنا..
هيثم\احنا متعمدين مانبعد كثير.
ام احمد استغربت\ليش..!!
هيثم\عشان جـدي اولا.وغير كذا عشان يكون السوق قريب منـا..!!
ام احمد وعجبها الموضوع\والله انكم ريحتونا..مدام البيت قريب منا..بمره كل يوم..الواحد مايقدر يتسبح بهالبر..!!
هيثم\وهذا اللي تحاتونه.. وتضايق..الله يعيني على المشاوير..
ابو احمد ضحك\تحمل اللي يجيك..
هيثم وقف السياره\ على السلامه..
--------------- 

الجزء الخامس والثلاثون
الفصل الأول
رغم الألم احتـــاجك
----------------







هواء عليل..وسماء شبه صافيه..واعشاب كثيفه متناثره هنا وهناك على رمال ذهبيه لامعه تغري أي شخص على لمسها ..ونسيم بديـع يهب بين فتره وفتره بكل اتجاه يداعب قلوب شاقيه..ويطهر نفوس متعبه
كل هذا كان بأأرض ابطال برد وجفا..! 

هناك.. قريب من خيمة الرجال..كان سلطان وعيال اخوانه (الوليد,هيثم,طلال.ياسر)يحاولون يعبون اكبر قدر من مياه نقيه صالحه للشرب بـ براميل كبيره مخصصه لها..
طلال كان ماسك صنبور الماي يحاول يدخله بالبرميل وبدون مايهدر ولاقطره\شكلي بغير اسمي من طالب طب..الى الحمال طلال..
هيثم ظحك بسخريه\وانت شفت شي..توقع بعد ماترجع بتخسر 5 كيلوا..واذا ماصاروا سبعه..!!
سلطان\شوفوا في هذه انا راضـي..اذا فيها خساره ياحيا الله الشغل..وكلم ياسر,,اقول ياولد اخوي الماي ..احنا محتاجينه حبيبي..
ياسر كان مومتحكم بصنبور الماي وكل مره يفلت منه ويرجعه\شسوي فيه..وعض على شفايفه..اتعب ايدي..
الوليد\ياويلي على الرقيق ولدعمي.. عطني ..تعبناك..وانت مو قد هالشغله
ياسر على طول ماصدق خبر اعطاه اياها ووقف يتفرج وهو مكتف ايدينه ويبتسم براحه 
الوليد\روح ياسر..واذا احتجناك بناديك..
ابتسم ياسر بخجل..ومشى على طول صوب خيمة الرجال..
سلطان ويعلي صوته\لاتروح بعيــد..ههههه شكله ماصدق على الله..
طلال\ياحلوه هالولد...وكشر وجهه..مو مثل اخوه..اعـوذ بالله..
سلطان\والله انك مقهور منه..ماوصلت لمواصيله..!!
طلال تنرفز\منوا..!!الرجل الغامض..ان شاء الله ماأوصل مواصيله مدام هذه شخصيته..
الوليد\لاتغلط..يمكن بعض ناس مايرضون وخصوصا وهم نسايب..والتفت لـ هيثم..
هيثم وماهمه الموضوع\كيفه..كل واحد حر بنفسه..
سلطان\اقول تركونا من تركي..ماعندنا سالفه الا هو..!!
طلال ورفع حاجبه\اي والله..ماعندا سالفه الا هو....بقى براميل..والا خلاص..!!
سلطان\لا خلاص..هذا اخر واحد عندك..وان شاء الله مانحتاج اكثر..بس قربوا ثنتين بجنب خيمة الحريم
يمكن يحتاجونها..
طلال\اجل ابشرك من الآن..بيخلص الماي الليله..
سلطان\انا كل شي حاسب حسابه بالظبط..يعني لاتحاول تخربطنـي..
سكر هيثم الصنبور باأحكام ومشى\لحد يناديـني..فترة بريك لو سمحتـم..!!
ناظره سلطان..لمن اختفى من عينه\شسالفته هذا..!!
ظحك الوليد على سلطان اللي واضحه من ملامحها التسؤلات\وفي غيره..ذابحه الأب توب..عنده تصمم لموقع جديد...ويبي يشرف عليه ..وتنفس براحه..قدام هالنسيم العليل..!!
سلطان اعترض تصرفات هيثم\وليش..!!احنا جايين عشان كل واحد يجلس لوحده..!!
طلال\لاطبعا..بس تعرف...وابتسم بشقاوه..حلوه الخلوه بعض المرات..
سلطان خزه بعينه\والله ينخاف عليكم ياعيال اخوي..
طلال\لاتخاف علينا..خاف على نفسك بالأول..
سلطان واستغل كلام طلال\انت اول واحد لازم ينخاف عليه.. ورفع حاجبه..والا نسيت سالفة البحرين..!!
انحرج طلال ثواني معدوده وسكت..لكن وين ألأحراج وهو حبه يضرب بالخفوق ويزداد..
طلال\لا مانسيت..وكمل بكل جرأه..ولاراح انسى احلى لحظات عمري..!!
سلطان \ياأخي احشم..عمها واقف قبالك..
ظحك طلال عليه وعلى نفسه المتهوره \وعمـي بعد...!!
-----------------









ضحك..وحكـي..ولعب...وفـرح..
لحظات ممتعه كانوا يعيشونها بهالجمعه الحلوه..والجو الأجمل..
كانوا يستشعرون كل موقف يمر عليهم حتى لو كان عادي وعابر وماله أي حدث مهم
كانوا يتمنون لو هاللحظات تستمر وماتنهي وترسخ بالقلوب وتنعاد لو كل مره..
كانت هالرحله بمثابة تجديد للنفس..وراحه للبال..وتقارب للنفوس الولهانه

فجر براحه غريبه بعد ضياع.. والرمل يداعب رجلينها\ ياااه ياابتسام..تدرين احس بالراحه اللحين..
قطبت ابتسام حواجبها بااستغراب\شلون..
فجر\قد ايش هالرحله اثرت على نفسيتي..كنت احس بضيقه مو طبيعيه طول هألأيام اللي فاتت.. وناظرت السماء المغيمه بسعاده..واللحين..سبحان الله..الضيقـه اختفت.. وهدى صوتها..ماصار لها اثر..راحه فظيعــه ..تحتويني ياابتسام..سبحان الله دوام الحال من المحال..
ابتسام بوجهه منور\تصدقين عاد..حتى انا..ماكنت متحمسه لهالرحله ابدا..ويمكن هالشي كان واضح علي..اما يوم شفت هألجمعه الحلوه..تحسفت على عدم حماسي من البدايه..
فجر وقفت شوي وفصخت ناظرتها الشمسيه وقابلت ابتسام\الحمدلله .(ويرزقكم من حيث لاتحتسبون)
ابتسام\اي والله..ربي لك الحمد..
فجر\امشي نرجع..شكلنا بعدنا كثير..
ناظرت خيمة الحريم ورجعت تناظر فجر\وجمانه وراوين..
فجر ظحكت يوم شافت جمانه تركض وراوين تلحقها وهي معصبه\ليتك ماطرتيهم..هذا هم جو..
جمانه حظنت فجر ولفتها بحركه سريعه واحتمت فيها
وراوين تحاول تمسكها لكنها متمسكه بفجر..وايدها ماتضرب الا بالهواء
راوين\والله ماأخليك..ماأخليــك..
ابتسام ظحكت على شكل راوين المنفعله\شسالفتكم..ههههههههه جمانوا شمسويه ببنت عمي..
جمانه وهي ميته ظحك وبنفس الوقت خايفه\والله ماسويت حاجه..صدقوني بريئــه..
راوين انقهرت اكثر\وتحلفين بعد..سبحتيني رمــل..وتقولين ماسويتي شي..!؟
فجر\والله انكم مهبل...حاولت تفك نفسها من جمانه..خلاص عاد اكبروا شوي..
راوين\لاااا والف لا..ماارح ارجع البيت الا وكابه عليها سطل رمــل.. وبنبره باكيه..حتى عيوني مو قادره افتحها..
جمانه وموقادره تجمع جمله على بعضها من شكل راوين المضحك\احسن محد.. قالك تجنيني..تستاههههههه..تستاهليــن ههههههههه..
فجر\يووووه خلص..هديني جمانه برجع الخيمه..
قدرت فجر تفلت من جمانه ومشت صوب الخيمه..اما جمانه قربت من ابتسام وتشبصت فيها
ابتسام\وخري عنــي ..انا ماأعرفك..فجر صبــر
التفت فجر لأبتسام..واشرت لها تجي قبل ماتدخل..
استفردت راوين بجمانه..وهي ناويه عليها..جمانه حست بنظرات الثأر بعيون راوين..وماقدرت تظل دقيقه وحده معاها..ركظت يوم استقلت صمتها وهدوءها..
وراوين يوم استوعبت الموقف..سبت عمرها على غباءها.. ولحقتها بخطوات سريعه وهي ثايره..
---------

على بداية العشاء..العايله اجتمعت..وحتى عبدالرحمن اللي تخلف عن هالجمعه المميزه حظر لعيون بنته ريوف وبيمشي بالليل هو واحمد..
الشباب ترؤسوا العشاء..واكبر شيف كان مترئسهم سلطان وعبدالرحمن اللي بيتذوقون اكلهم هالليله..
اما الحريم..او بالأخص البنات المغلوب عليهم..كانوا ماسكين المقبلات..اللي كانت سلطه مع شوية صلصات بس مكبرين ألأسم بمقبلات..ليش مدري..!!؟

عبدالرحمن كان يتذوق رز المندي وشكله مو عاجبه طعمه\اقولك..شكله يبيله ملح زياده..!!
قرب منه سلطان وتذوق بالملعقه\لا..زين زين..انت تبي الشياب يذبحونا..ظغطهم مرتفع وبيبلشونا..!
عبدالرحمن\لايأخوي..تبين ناكل بدون طعم..حدنا جيعانين..ولسان المجتمعين مايرحم..
سلطان خذ علبة الملح من جنبه ورش شويه بأيده\اوكي..وهذا حطينا عشانك..صكر الغطاء..
عبدالرحمن\زين عيل..بروح ايلس..تعبت من الوقفه..
سلطان\انت ماشي الليله..
عبدالرحمن\ان شاء الله..
سلطان\وليش هالتعب..خاونا اليوم..
عبدالرحمن\ماقدر سلطان..والشركه مين بيجابلها..لاتخاف علي..بكره جايكم بنفس هالحزه...
سلطان باابتسامه طيب\الله يعطيك على قد نيتك..
عبدالرحمن رد له الأبتسامه ومشى صوب الرجال..


ابي سلطه..تقول انا سلطه..اقول ابتسام الله يخليك كثري جزر..!!
التفت ابتسام لسماح بعصبيه\خير..!!ارنب بنت عمي..!!
فجر ظحكت غصب\حسبي الله على بليسك..ارنب مره وحده..
ابتسام كملت تقطيعها وهي تكلم سماح\انا أدري عنها.. سماح عليها اشياء غريبه..ليكون تتوحيمين علينا..!!
سماح\اي وحام..راحت فترة الوحام..!!
راوين\اقول سماح..شرايك تقطعين معنا..!!
سماح بدلع\ياقلبي..احمد مانعني من أي حركه..
جمانه\ياويلي على ولد عمي..!!
راوين\وانتي فجور..!!
فجر\وليش اقطع..انا شغلي خلصته..وانتوا عليكم التقطيع..!!بس انتوا بطيئات حبايبي..
بسرعه اشتغلوا والا تبون سيلينا تساعدكم..!!
ابتسام\لااااااااا الله يخليك..هالشغاله هذه مااواطنها..تجيب لي الحكه...
جمانه\ههههههههههههه أي حكه..!!
ابتسام وانفعلت\تقهرني..تنرفزني..مره اذكر كنت معصبه..وهي السخيفه تستخف دمعها علي..وتقلد صوتها..ماما تبين ماي..تبين عصير يبرد على روحك..مالت عليها..!!
راوين ظحكت والتفت لـ ابتسام\شوفيها تطالع فيك..وتوزع ابتسامات..شكلها تتطنز لأنه نشتغل وهي حاطه رجل على رجل..
ابتسام\تنقلع..حدها تقطع البصل..وزين منها بعد..
فجر\عيب بسوم..كل هذا كره..!!
ابتسام رصت على اسنانها بقهر\ماأطيقها..تجيب لي الكآبه..
سماح\زين درينا انك ماتطقينها..واللي يعافيك خلصي شغلك..ولاتنسين الجزر..ومشت وهي تضحك عليها..
ابتسام\عناد مو حاطه..!!
فجر بعفويه\يمــه منك..كبريت..مثل هيثم..!!
جمانه باابتسامه خبيثه\ياعيني ياعينـي..
ابتسام وماعجبها الكلام\خير انسه جمانه..!!
فجر بصوت ناعم وهادي\تصدقين تصلحين له..كلكم حارين..
جمانه\لافجور..انا خايفه على مستقبلهم..اخاف من اول ليله يفجرون قنابل ذريه من العصبيه..!!
ابتسام عصبت\تستخفين دمك حظرتك..!!
جمانه\هذا جزاني اني خايفه عليكم..!!
ابتسام\مشكوره حبيبتي..محد طلب رايك..!!!
جمانه وكملت بجراه اكبر\يعني شنوا..نعتبرها موافقه مبدئيه..!!
رواين ابتسمت \قويه جمون..!!مسكين اللي يطيح بلسانك
ظحكوا البنات..وابتسام طنشتهم..وكملت شغلها وهي تتخيل لو هيثم صحيح زوجها..
اكيد تفجرات راح تصير مثل ماقالت جمانه..!!
بس اللحين هي معصبه..والسبب هالعجوز....!
وانقهرت اكثر يوم زاد ظحكهم المتواصل..هذا غير نظرات فجر اللي اربكتها..!
الحقران..هذا احسن ينفع معهم..!!
لكن اللي شافته..انها انقهرت اكثر...وخصوصا لأنه ظحكهم ماوقف..!!
"مالت عليكــم كلكــم"
نص ساعه..والعشاء انحط..وحاز على اعجاب الأغلبيه..اما الفئه الباقيه فماكان عندهم تعليق..اهم شي انهم كلوا ..وسدوا جوعهم وارتاحوا..
------------------









بعد مقاومه كبيره منها..وبعد محاولات عديده..قدرت تبعد جسمها عن احضانه اللي حست بلحظه انها تبعثرت فيه.. قامت من السرير وهي تتنفس الصعداء والتفت صوبه بكل الم وشافته نايـم ..ومو حاس بالجرح اللي كان ينزف بداخلها..وكيف يعرف وهو اللي تسبب فيه بدون اراده؟؟!
لكن حتى بنومته كانت ملامحه معتفسه ومشدوده وحواجبه معقوده.. وكأنه هو الشخص الوحيد اللي حامل هموم هالكون كله..
ومااستنكرت هالملامح ابدا...وكيف تستنكر وهو شارب وعاصي ...ولاهـي..!!
كيف ينام براحه..كيف تغفى عينه وهو بعيد كل البعد عن ربه..!!؟
كيف قدر يعيش..ومايحس بالذنوب اللي يرتكبها..!!
ولأنه نايم ومو حاس بنفسه..فهذه ملامحه المشدوده تدل على عدم راحته ..
وهذا اكبر دليل على عدم رضاه بحياته..وحتى لو انكر هالحقيقه بنفسه..!

دخلت الحمام..وهي تحس بالالام غريبه تحتويها وتثقل حركاتها ومشيها..!!
غسلت وجهها بصعوبه..!!
لكن حست بشي يحرقها بوجهها..وحتى جسمها كان يحرقها وتحسه كان يطلع حراره..ويوم شافت نفسها بالمرايه لقت علامة حمراء بخدها .. وعلامه اكبر منها تتسلل لرقبتها ببشاعه وتوصل لفوق نحرها ..!!
تحسست هالحرق باأيدها وعلى طول غمضت عيونها من الألم ونزلت ايدها وهي تكتم الأه
وشافت نفس هالعلامات منتشره باأيدها وبكتوفها بعد..!!
استغربت من نفسها..!كيف ماحست فيهم..وليش ماالموها كثر اللحين..!!

وعلى طول لقت اجابات لكل تساؤلاتها..وهي تتذكر ليلة امس المشؤمه..
كانت لاحول لها ولاقوه..كانت لعبه باأيده يحركها على كيفها..و يمشيها على هواه..!!
كانت تعرف انه مو صاحي ..ولاحاس باللي يسويه..لكن ماقدرت لاتصرخ ولاتعبر ولاتمنعه باايدها اللي طوقها بكل قوته..!!
كانت تشوفه وجهه..وجهه الثاني والحقيقي وهو يرتكب جريمته....
..والدموع ماتوقفت من عيونها..وبين فتره وفتره تشهـق بصوت جارح وكسيـر..
لكنها ماقدرت تحمي نفسها منـه..وتعبيرها كان دموعهـا اللي شهدت حقيقته وفسقه.
غسلت جسمها بماي بارد يبرد على روحها المحروقه....وهي تبكي تحت الماي للمره الثانيه..وكل مره كانت اقسى من الثانيه..
كانت تحس بالجروح اللي بجسمها..لكن جرحها اللي بقلبها كان اكبـر وابشـع...
الدموع تخالطت مع الماي..واختفت معاه..
ومابقى غيرها هي..تغسل جروحها الباقيه لنهاية عمرها سواءمعاه او..بدونــه.
------------------









البرد قارس..والسماء مغيمه وتستعد لنزول الغيث اللي عيا ينهمر بهالليل
والنجوم لامعـه وتسر النـاظر..والهواء كان يحكي عن ليل العاشقين..
وياأجمله من ليل مدام القلوب مجتمعه بمكان واحد..

الوليد كان لوحده بعد ماتركوه الشباب ودخلوا داخل الخيام من برودة الجو..وهو ظل مع رفيقة عمره..
كورته رفيقته بحله وترحاله..
كان يسلي نفسه..بنفسه..وينتظر لو كلمه..او نظره...
عيا لايجيه اليوم..وعيونه سهرانه تتحرى شوفتها..
ظل يلعب لوحده..وفكره مشغول باللي داخل الخيمه..
كيف بيقابلها..!!او كيف بيقدر يكلمها..!!واذا الله كتب وانكتب اللقاء..كيف بتكون البدايه..!!
كلام كثيير وده يقوله لها..كلام كثير بقلبه..ويبي يفرغه..اربع شهور فراق كانت متعبه بالنسبه له؟؟
واليوم كله ضاع بلمح البصر وماشعر فيه..ودوم الوقت الحلو يمر بسرعه..
..ومابقى غير يومين بـ لياللهم. وهذا الشي مو من صالحه. 
يحسها قليله..وكل مايتذكر انه بعد العيد راجع لأمريكا ينقبض قلبه..ويحس بالضيق..!!
"امريكا يعني دراسه..امريكا يعني تفكييير..امريكا يعني مشوار طويــل 
ليت هالأيام ماتنهي..وانسى معاها همومي"

وكأن الله استجاب دعائه..طلعوا البنات من الخيمه وكل وحده شاليه باأيدها شي لزوم السهره..
راوين ماسك الأيس كريم..وابتسام كيسة الحلويات..وجمانه المسجله..وفجر سجاده خفيفه..
راوين كان تلفت حوالينها بتوتر\اقول..لاتبعدون كثير..تراني اخاف..
جمانه\وليش الخوف..انا معك..خلي قلبك قوي..
ايتسام\والله محد مخوفنا غير هالمسجله اللي جيبتها معاك..فرضا طلع لنا شي..بتكونين انتي السبب..
جمانه\ياربي يعني لازم تضايقيني..انا نفسي اسمع اغنيه معينه...كيفـي..
فجر حطت السجاده بألأرض\زين ممكن تسكتون شوي..خلوا نجلس هنا..
جمانه\مابعدنا كثير..!!
فجر استغربت من جمانه\انتي وش ناويه عليه اليوم..!!..اذا كان النهار مو مشكله نبعد لكن اللحين اسفه انا مو قدها...!!
راوين وزاد خوفها\اذا اتني كبيرتنا وتقولين كذا اجل حنا وش نقول..!!
جمانه\ياربي عليكم..انتوا مو حق وناسه..جلسوا بس جلسوا..انا صغيرتكم واقواكم..
راوين\خلينا القوه لك حبيبتي..
ظحكت فجر..وغيروا الموضوع وبدوا يسولفون عن اشياء كثيره وكيف كان اليوم مميز من نوعه..
كلوا الأيس كريم قبل مايذوب..وفتحوا المسجله لكن قصروا عليها شوي..
الوليد كان يناظرهم من بعيد..وبسب ظلمة المكان محد حس فيه..حاول كذا مره يدق على تلفون ابتسام..لكن الأرسال كان ضعيف..
هو مو عارف ليش يبي يدق على ابتسام..لكن يمكن يسمع صوتها..اويمكن يسمع شي يريحه..
وبين انشغاله..طلع له هيثم فجأه ومسك كتفه..والوليد اخترع من هالحركه..وطلع صوت
هيثم\شفيك..وابتسم..كل هذا خوف..
الوليد\اي خوف خرعتني..!!
هيثم \زين..تعال بنلعب ورقه..
الوليد ماكان له خلق\لازم يعني..!!
هيثم\ايه لازم ..والا مازهقت من هالكوره..!!
الوليد\لاعادي..روح وانا بلحقك..
هيثم رفع حاجب واستغرب لكن مابين للوليد..دخل الخيمه..والوليد حاول للمره الأخيره يكلم ابتسام..
لكن نفس الحاله..الأرسال ضعيف..والجهاز هالمره كان مغلق مره وحده..
دخل الخيمه وهو قلق..ماله امل اليوم..وكفايه عليه روحتهم جيان سوى..
بعد نصف ساعه البنات دخلوا بعد الحاح فجر وخوف راوين ورضا ابتسام..
طبعا جمانه وافقت غصبن عنها..وهي تقول"ثلاثه على واحد كم..!!"
------------






..النهار بطوله وثقله وبطئه لمن حلّ الليل..ماقابلته الا مره وحيده يوم طلع قريب العصر من الفندق بعد ماصحى من نومه..لكنها طول هالفتره القصيره اللي كان متواجد فيها كانت تتجاهله ..اذا كان بالغرفه تطلع للصاله واذا كان بالصاله تدخل الغرفه على طول..وهو بالمثل حست انه يتجاهلها..او انه مايبي يواجهها..!!.. حاولت قد ماتقدر انها تبعد وجهها عنه..ماتبيه يشوف جرمه اللي ارتكبه فيها..مو هي اللي تضعف للمره الثانيه عشانه..
على الأقل خل تحفظ باقي كبريائها بعيد عنه..كفايه عليها اللي شافته منه..
حتى لوكانت تحبه..وهي تعرف انها غبيه بحبه..بتظل كرامتها فوق كل شي..
حتى لو داست على حبها برجولها..
قواها تركي..قواها بقسوته واهانته...طلعت من بيت كله حب واحترام..ودخلت لعالمه رهيفه وعاشقه..زهره كانت وذبلت..
مو ذنبها انها حبته..ولاذنبها انها كانت تحلم مثلها مثل أي بنت حبيبه..
ولاذنبها انها تمنته وهوت فيه..
طول يومها كانت مقابله المرايه..وتشوف اثار الضربات بوجهها وكأنه مو مصدقه اللي يحصل لها..فكرت انها تكلم اهلها وتبارك لهم العيد..لكن نفسيتها ابدا مو مساعدتها على الكلام..
تذكرت جمانه..ليتها جنبها اللحين..تبي تشكي لها عن حالها..هي الوحيده اللي بتفهمها..!!
لكن وينها جمانه..!
ومع هالأفكار حست بالتعب..والأرهاق كان يزيد وماينقص..ارخت راسها على التسريحه وبدون شعور نامت حزينه ومهمومه..
---------------






والله والله سمعت صوت..!!
ابعدت جمانه شوي عنها..ولفت الجهه الثانيه وحطت الغطاء على وجهها وغمضت عيونها بعصبيه 

ابعدت راوين الغطاء من وجه جمانه..وهي خايفه\جمــون..حرام عليك..
فتحت عيونها جمانه وهي تضغط على شفايفها\انا غبيه غبيه لأني اخترت انام جنبك..
راوين وشوي بتبكي\ليش ماتفهميني..!!..وغمضت عيونها وردت فتحتهم..والله اني سمعت صوت..!!
قامت جمانه وهي تحاول تكتم اعصابها\ياحببيتي..هذه توهمات..انتي اوردي خايفه عشان كذا تحسين باأصوات..وهو اصلا مافي شي..راوين..ذكري الله..الكل نايم الا احنا الثنتين..
راوين وعيونها تلمع\جمـانه
جمانه\تدرين الساعه كم..!!بيأذن الفجر..واحنا ماغمضنا عيونا..شوفي اقري المعوذات..وغمضي عيونك وصدقيني بتنامين غصبن عنك لأنك ميته تعب..وابتسمت..والا نسيتي قومتنا من الساعه ست عشان سلطان..!!
راوين تنهدت\لامانسيت..وزي ماقلتي انا اصلا خايفه وشكلي اتهيأ اصوات..وصدقيني فيني نوم..لكني موقادره ..وربي خايفه..!!
جمانه\ادري..ادري انك خايفه..وخزتها بعينها...مانسيت العطله اللي فاتت وش سويتي فينا..!!
ظحكت راوين باأحراج\ياويلي لاتذكريني..انتي لازالت متذكره الموضوع..!!
جمانه\ ايه حبيبتي.. انا واشرت على نفسها بكبرياء.. وخصوصا هألأمور ماأنساها ابدا..
راوين\يمه منك يالعجوز..
جمانه وتثاوبت\زين..ماشبعتي سوالف..يالله خلينا ننام..انا عارفتك تسولفين عشان ماننام..
راوين\شفيك انتي .خليني انسى مع السوالف..ياربي مدري كيف رضيت بالبر..وانا عارفه اني خوافه..!!
جمانه\اوكي..ماخلصنا..!!
راوين بهدوء\ان شاء الله بحاول..فكيني..بنام والله معاي..
جمانه تلحفت بسرعه\زين اجل تصبحين على خير..
سكتت راوين..ورجعت تحط راسها على المخده وغمضت عيونها وهي تقرى كل اللي حافظته من آيات لمن استلمت للنوم ونامت..
--------






طلع الصباح والجده ماخلت احد الا وجلسته..البعض قام باأنزعاج والبعض قام وهو متملل واللي ماشبع من نومه واللي يحس بالنشاط والحيويه..كل شخص على حسب نفسيته..لكن ألأغلبيه كانوا مستمتعين
ومتفائلين بالصباح اللي كان جوه معتدل نسبيا..
فجر رمت الفوطه بالأرض وجلست متضايقه\الماي بارد...مو قادره اتسبح..!!
الجده \الشباب خلصوا عليكم الماي الحار..وعطوكم البارد..زين اني تسبحت قبل الصلاه..
فجر\وقسم بالله انهم لئيمين..والله انه صقيع..مدري كيف غسلت وجهي فيه..احس اني انتفض..
هند كانت ماسكه عمر وترضعه \ليتكم تسبحتوا قبل الفطور يمكن تلحقون على نهايته..اللحين انتظروا لمن يسخن الماي شوي..
الجده\طيب والبنات وينهم..تسبحوا..
ظحكت فجر وهي تتذكر سميه كيف تخانقت مع جمانه على الحمام وبالأخير انتصرت سميه ودخلت
فجر\لاياجدتي..كلهم واقفين طوابير بره..
الجده\قولي لهم يدخلون لايتعبون نفسهم..
فجر تربعت بجلستها\والله ياجدتي انا تعبت منهم..وتركتهم وجيت..
الجده\محد قالكم تبردون وتمشون على راحتكم..
ابتسمت فجر.وسكتت ماعنده كلام تقوله..جدتها صادقه..وهم لازم يتحملون اللي يجيهم ..
دخلت ابتسام هاللحظه وهي معصبه وتتأفف بصوت عالي..ونفس الشي رمت اغراضها ولفت الفوطه على راسها من البروده وجلست جنب جدتها..
ابتسام بوجه معتفس\ياربي شالحاله هذه..موقادره اتحمل نفسي..اررررررف..
ظحكت هند وهي تقلد صوتها\ارررررررررف..!!
ابتسام\ايه ارف..شوفوا لكم حل..انا لازم اتسبح..
الجده ضربتها على كتفها\تستاهلين..جف حلقي وانا اصحيكم..
مسكت كتفها وهي تتألم\ياربي جدتي انا ناقصه..شلون اللحين..وحتى لو في ماي فاتر.. سميه بتخلصه بسبوحها..
الجده ظحكت وقامت لخيمة الرجال\هذا اللي مايطيع جدته..!!
فجر ظحكت على جدتها..واضح انها تبي تنرفزهم\ليش هي لازالت تتسبح..!!
ابتسام تذكرت سميه وثارت\وقسم بالله انها تتعمد تتأخر.. وبصوت واطي..اعرفها حقوده..
هند\عيب ابتسام..ترى سمعتك..
ابتسام تحاول تبرر موقفها\اجل تشوفنا واقفين ننطرها من صباح الله..وهي تتدلع وتعاند..والله حرام..
هند\من سبق لبق..
ابتسام انقهرت اكثر..كتمت اعصابها بداخلها وهي شوي وتنفجر وماقدرت غير انها تتوعد وتحذر\بكره انا اول وحده بتدخل تتسبح.. ورصت على اسنانها..من اول مايأذن الفجر..!!
فجر\ههههه هذا اذا صحيتي حبيبتي..!!
التفت ابتسام لفجر\بتشوفين بكره..!!
فجر ابتسمت\نشوف..
ظلوا البنات متقرفين من نفسهم لحد الظهر..وبعد الظهر قرروا يسخنون ماي ويتغسلون فيه وكانت هذه فكرة ابتسام المجنونه..لكن ارتاحوا نسبيا..وعاد النشاط يدب في روحهم..وكملوا برنامجهم اللي كل ماله ويطلع اجمل..




فجر قررت تبتعد شوي عن جو الربشه وتختلي مع اوراقها في جو صافي وهادي
في جو مافيه غيرها هي وارواقها..
كانت تبتسم للسماء والهواء والرمل..كل شي كانت تطيح عينها عليه..كانت تبتسم له بفرحه..وحتى نست انها جايه عشان تكتب بجو هادي مع هالتأمل..!!
كانت تحس بسعاده غير طبيعيه..كانت تحس بالحريه والعظمه وهي بعيده عن كل شي وجالسه بمرتفع عالي..وكأن هالكون كله بقبضة ايدها..كانت تحس انها اسيرة احزانها واليوم انكسر قيدها وهي تشوف عظمة الخالق في مخلوقاته..كانت تتأمل بهدوء ولسانها ماينطق الا"بسبحان الله"
وتوها هاللحظه استنتجت شي عظيـم وكبير..

اذا ضاقت بك الدنيا من كل جانب..وحسيت انك مهموم ومكروب..روح لأخر مدى.. روح لأرض الله الوسيعه..واختلي دقايق لوحدك..تأمل السماء كيف هي بعيده..تأمل الأرض كيف هي مستويه.. شوف البحر والمس الرمل ..ومتع نظرك بـ العشب كيف ينبت بصحراء جافه..ناظر الجبل كيف هوثابت وشامخ..
وبتعرف انك صغير..ذليل..ومالك االا ربك اللي خالقك..
ياهي هالدنيا صغيره..واحنا نجري ورى ملاذاتنا..
ياهي همومنا تافهه واحنا اللي كنا نكبرها بأفكارنا.. 
الله اكبر ..الله اكبر..
لين متى بتظل الأحزان جاثمه في قلوبنا..!!
الله اكبر والنسيان كان رحمه واحنا اللي ماأستغلينا هالنعمه..
الله اكبر فوق كل شي..الله اكبر وقادر على كل شي..
---------------------








كانوا يفطرون بهدوء..والنوم مسيطر على عيون يوسف..امس سهر لحد الفجر وهو بمرسمه ولمن شاف انه اللوحه مو مخلصه..قرر ينام عشان دوامه..وبالصبح ماقام الا بعد ضربات من لؤي على خده..ولأنه يوسف يكره هالحركه قام بسرعه وهو يتأفف..ومعصب على لؤي وحركاته اللي مو في وقتها..!! 


"تصدق..لما اشوف الدكتور سمير كيف هو مكرس حياته بشغله والموسيقى..استغرب.."
كان يوسف يشرب حليبه ولمن سمع كلام لؤي حط الكوب بالطاوله\غريب سؤالك..!!
لؤي\انا قصدي..على العز اللي هو فيه..والثوره الكبيره اللي كل مالها وتزيد لازال يشتغل..واللي بمثله ممكن يكرسه حياته بمظاهر خداعه وحفلات واجتماعات..!!
يوسف\تصدق عاد...مره هو قالي انه يحب شغله كثير..ولو يقدر ياخذ غير الدكتوراه كان خذها..واللي عرفته منه انه ماكانت له تجاره كبيره سابقا..كل هذا كان وارثه من اهله..لأنه كان وحيد والدينه..ومن سابع المستحيلات انه يترك شغله..
لؤي\لكن هو مومحتاج لعوار الراس ولا للفلوس..
يوسف\وانت وش اللي حارك..الرجال عملي..وبعدين لاتنسى انه وحيد..يعني مافي شي ممكن يضيع وقت فراغه..!!
لؤي\على قولتك..وانا ايش اللي حارني..!!
يوسف\انا هالرجل ممتن له كثير..ومو عارف كيف ارد جمايله علي..
لؤي\هو مايبي غير سعادتك يايوسف..قبل ماتتعرف عليه..كان كثير يعجب بلوحاتك..ويوم كنت اتكلم عنك عنده عجب بشخصيتك قبل مايشوفك.. 
ابتسم يوسف وسرح وهو يتذكر كيف بداية تعارفه مع الدكتور سمير..يتذكر يوم شافه حس بشي غريب وقوي يجذبه له..وكأنه يعرفه من سنين مو يوم..!!
لؤي\يوسف..
رفع يوسف عينه له..وهو ينتظره يكمل
لؤي ماعرف كيف يبدى...لكن هالسؤال كثير محيره وتاعبه..ووده لو يلقى اجابه لتساؤلاته
لؤي\تتوقع الدكتور سمير جاد بكلامه..!!
عقد حواجبه يوسف \مافهمت..!
لؤي\انا قصدي...هل هو قادر يرجعك..
يوسف رد بسرعه\اولا قول يرجعنــا اوكي..
لؤي تضايق لأنه يعرف انا هالشي شبه المستحيل
يوسف\وانا سبق وقلت يالؤي ماراح ارجع بلادي الا ورجلي على رجلك..والا نسيت..!
لؤي تحسف انه فتح الموضوع..لكن لين متى الصمت..!!الوقت يمر..وهو كل ماله ويحس بالحزن اكثر..
لؤي\لا مانسيت..
يوسف\شوف لؤي..انا واثق بالدكتور سمير..وهو الأمل الوحيد عندي..واذا ماقدر.. وخذ نفس طويل...فالله كاتب لنا على شتى محاولاتنا ..انا نظل بهالغربه ونموت فيها..!!

كلام يوسف كان قاســي..وبنفس الوقت واقعــي..وهم مايقدرون ينكرون هالحقيقه.
الدكتور سمير اخر امل عندهم بعد الله سبحانه..واللي مكتوب بيكون..سواء بوجود هألأمل او بدونه..!
----------------- 







فتحت عيونها فجأه وهي تصرخ بــ لاااااااا وهي تحاول تبعد صورة تركي اللي شافته بالحلم من بالها..
كانت تحسه كابوس..مو حلم..!!كان وجهه اسود وكأنه طالع من نار مارحمته وشوهت وجهه..كان شكله بشع
ويفطر القلب..وبصعوبه ميزته..ماكان يتكلم بالحلم وهي حست انه لسانها ثقيل..كان يناظرها بنظره حزينه ويحاول يمسك ايدها..ويوم قربت منه و مسكت ايده اختفى.. غمضت عيونها وفتحتها بسرعه ..وطلع مره ثانيه لها بالحلم..لكنه عطاها ظهره..ومشى..وكأنه مــوادع وبيفارق دنيــاه

صرخــت بداخلها لكن هالصرخه ماسمعها تركــي..وكمل طريقه لمن اختفــى فجأه مثل ماظهر فجأه..

وقامت مفزوعه من نومها..وشافت نفسها بالمرايه..واستغربت..هي نامت بدون ماتحس..ونومة الكرسي اتعبتها..قامت بسرعه وشافت النهار طلع..التفت للساعه ولقتها 12..تقريبا نامت 11 ساعه متواصله بدون ماتحس بنفسها..وهذ اول مره تسويها..!!
دخلت بسرعه الحمام وتوضت وصلت الصلوات اللي فاتتها..ويوم خلصت تذكرت تركي..!!
وطلعت للصاله..ومالقت احد..!!معقوله لحد اللحين جاء..!!او انه جاء وطلع كالعاده..!!بس اللحين الظهر..مو من عوايده يطلع هالوقت...واصلا انا ماحسيت فيه لو دخل الغرفه..
دخلت الغرفه مره ثانيه..ولقت السرير على ماهو مرتب وواضح انه محد نام فيه..!!
ياربي شلون..!!هو وينه..!!يمكن بات بره..!!بس ليش..!!
هذه اول مره يسويها..!!
تذكرت الحلم اللي شافته وخافت اكثر..وبدت تهوجس وتفكر..وكل ألأفكار الشينه تركزت في بالها..!
وعلى طول مسكت التلفون ودقت على جواله..وتفاجأت يوم حصلته مقفل..!!
دقت مره ثانيه وثالثه ورابعه لمن اتعبت..والرد نفسه..!!رمت التلفون وجلست على السرير وهي تحاول تقوي نفسها وتذكر الله..
فكرت انها تتنظر كم ساعه..يمكن يجي او تسمع خبر..!!
مالها غير الأنتظــار..
------------









تكذب على نفسها اذا قالت ماوحشها..وتكذب على نفسها اكثر اذا قالت انها ماحبته..!!
شنوا تحبه..!!هي ماتحبه..!!هي معجب فيه..معجبه بشخصيته..!!معجبه بأسلوبه وخفة دمه..
معجبه بروحه وبساطته وتواضعه..!!معجبه بحنيته وحبه لأهله..
بس هي ماتحبه..هي معجبه فيه..!والله كلامك غريب ياراوين..مره تقولين انك معجبه..ومرات تقولين تحبينه..!!
ارجوك...اصفي على كلمه..واعترفي بالحقيقه..الحب مو حرااام..!!
لكن ليش مو مبين..!!كل الشباب شافتهم الاهو.
ليش مختفي..!!..ماله صوت..!!
معقوله ماجاء..!!
كيف تعرف انه ماجاء..!!لازم تتأكد..!!وليش تتأكد..بتموت قهر اذا عرفت انه ماجاء,,,!!
بس هي تعرف انه مايفوت هالطلعات,,,!!
ليتها كانت بالرياض..على ألأقل بتحس بصوته موجود...وبتسمع اخباره مع ياسر اخوها..!!
طلعت بره الخميه لوحدها..تبي تتنفس هواء,,تبيه يدخل لحنجرتها..ويبرد على روحها اللي تفيض حراره..حست بأمها تناديها..لفت وجهها ولقتها قريبه من سيارة ابوها وتتكلم بالتلفون..
قربت منها..لمن وصلت لها..وشافتها مرتبكه وتلفت يمين ويسار وهي ترص على التلفون اللي بايدها..
راوين\وش فيك يمه..!!
نور\اكلم اخوك..ومايرد
راوين\منوا...ياسر..!!
نور وهي تناظر عيون بنتها\تركي..ولدي تركي..
ظحكت راوين..ماتدري ليش ظحكت..لكن الموقف كان مظحك ويعيد نفسه مثل كل مره..
هذه امها اللي تدور على رضى ولدها...وهذا اخوها اللي مو مفتكر بامه..
وهناك ابوها جالس ويضحك..مو داري عن النار اللي بجوف امها..
هذه الدنيا..فرح والم..لكن ألألم صار لايطــاق..!!
هي اصلا مو من حقها تفكر بنفسها..!!هي معجبه وهألأعجاب ماراح يكبر..ولايتغير..!
راوين خذت نفس وتكلمت\يمه..
نور\نعم
راوين\لاتعبين نفسك..ماراح يرد عليك..ومشت وتركت امها لوحدها..ليتها ماطلعت بره الخيمه ..لأنه مزاجها تعكر على شخص مايستاهل لاالتقدير ولا الأحترام..ولا حتى اللي يسمونه حب ..حب اخوي فطري..
"الله يسامحك ياتركي ..الله يسامحك..حتى وانت بعيد معذبنا..."
دخلت الخيمه وشافت البنات مجتمعين بزاويه..وجلست جنبهم وهي تتصنع ألأبتسامه..
ومع الوقت دخلت بالسوالف وتناست همومها..وهي تضحك على سوالف جمانه وبنات عمها..!!
جمانه\بقول لكم شي بس لاتظحكون..!!
راوين\قولي ياقلبي...ياكثر ماتقولين..!!
جمانه\نفسي نركب سياره...ونفحط..وغمضت عيونها وهي تضحك على خبالها..
ابتسام\بس كذا ولايهمك..!!
خذت ابتسام تلفونها ودقت على الوليد..وبعدت شوي عن البنات وقالت له انهم يبون يتمشون شوي..
الوليد على طول ماصدق خبر..لبس كابه الأبيض وخذ نظارته وطلع ينتظرهم بره الخيام..
ابتسام قالت للبنات انه سلطان بيمشيهم وكذبت عليهم..وعلى طول وقفت جمانه ولبست عباتها..وراوين بالمثل..وطلعوا البنات بره مع ابتسام..
راوين لمحت الوليد يكلم سلطان وعزيز واقف وماسك ايد الوليد..قربت من جمانه وساسرتها\والله ومتغير ولد عمي ومحلو..حالق اللحيه ومطول الشعر..وظحكت باأذنها وهمست بصوت حاد..غيرته امريكا..!!
دزتها جمانه وهي معصبه.."قليلة ألأدب"
قربت منها مره ثانيه\قليل من عندكم حبي..
طنشتها جمانه ورفعت عينها ..تبي تشوف اللي شافته راوين..
"معقوله غيرته امريكا..!!معقوله البعد يغير..انا مااشوف اللي تشوفه راوين ماهمني لاشكله ولاجماله..!!..ابي اشوف الوليد اللي حبيته..!!ابي اشوفه بدون حواجز ولاقيود..ماأبي اصدق ظنوني..ولا امشي ورى اوهامي..
الوليد اقولها لك..وقدامـك..وحشتني يالوليد ..واكذب على نفسي اذا قلت اني مافقدتك."
الوليد حس باأنه احد يراقبه..رفع عينه من تحت النظاره..ولقى البنات..اول وحده عرفها من عباتها وكانت ابتسام..والثانيه عرفها على طول..هي اللي كانت تناظره ..جمانه.."اخيرا"
مسكت ابتسام ايد جمانه وراوين ومشتهم لسيارة سلطان ومروا قدام الشباب وكانوا قريبين منهم مايفضل بينهم غير سنتيمترات..وتوها جمانه تحس بنظارتها..نزلت عيونها بخجل..والوليد ماقدر الا انه يبتسم ابتسامه وسيعه كلها شوق."حست فيني ..اكيد حست فيني"....
ركبوا البنات السياره..وابتسام ركبت قدام وضربت هرن للوليد..اللي من سمعه مشى لهم هو وعزيز معاه وركب مكان السايق وهو يسلم..وسلطان تبعه وفتح الباب اللي قدام..
سلطان\خير انسه ابتسام..!!
ابتسام تفاجأت\سلطان بتروح..!!
سلطان\ليش...تركبون سيارتي وماتبوني اروح..!!..نزلي مصدقه نفسك انتي..!!
نزلت ابتسام وهي تتحرطم..كانت بتكذب على البنات..والكذبه صارت حقيقه وسلطان بيروح..
ركبت ورى..وهي تدز راوين اللي جلست بالوسط وعزيز جنبها..وجمانه بالجنب الثاني سايحه ورى الوليد وذايبه..

ابتسام\وسعوا مالت عليكم..
ظحكت راوين على خفيف\وليش معصبه..
ابتسام\ولاشي..
تكلم الوليد لأول مره\احرك..
دق تلفون سلطان هاللحظه..وكان الجد يوسف..
سلطان\الو..هلا يبــه..موجود..ان شاء الله جاي
الوليد\خير ان شاء الله..
سلطان فتح باب السياره ونزل\الظاهر من عين ابتسام..الوالد يبيني
ظحكت ابتسام بصوت عالي ومنرفز\فدييييييييت جدي...
سلطان\ مو لله فديت جدي...ووجهه كلامه للوليد..اذا خلصت بلحقكم انا والشباب..
الوليد\اوكي
نزلت ابتسام وركبت مكان سلطان وسكرت الباب..
ابتسام وهي تبتسم\اللحين اقدر اقولك حرك..!!
نقز عزيز قدام ورد وهوطاير من الفرحه\ايه بسرعه..بسرعه..
الوليد\لاحبيبي اجلس..ماينفع توقف..
ابتسام\تعال عزيز جنبي..
جمانه بصوت واطي\لاخليه جنبي..
سمعها الوليد لأنها قريبه كثير..وحرك السياره وهو يعيش لحظات حلوه يعرف انها ماراح تتكرر ..
باول الدقايق كان الوضع جدا هادي..
وابتسام هي الوحيده اللي كانت تفتح نقاشات مع البنات او الوليد..
الوليد كان سارح بفكره ويخطط كيف ممكن يحاكي جمانه..وجمانه احساسيها كانت متلخبطه وتحس بتشتت غريب..هي مو كذا مع الوليد ولاغيره..هي جريئه بتصرفاته وكلامها..لكن فترة الغياب احدثت ركود بين الطرفين..ومحد قادر يتقدم خطوه..
اما راوين فطبعها هاديه..فكانت طول الوقت مستمعه لسوالف ابتسام..واذا تكلمت فبصوت هادي وواطي..
ابتسام\الوليد..يالله عاد مانبي بس سرعه..نبي نشوف الرمل يوصل لفوق السياره..!!
ابتسم الوليد \انت ناويه على صرخه من سلطان..!!
ابتسام كتفت ايدينها وقالت\والله عاد كيفه..احنا جايين عشان نستانس..وبعدين البنات هم اللي يبون..
راوين\لاتحطينها علي..وبصوت هادي وماكر...هذه فكرة جمانه..
التفت جمانه لراوين بسرعه وخزتها بعينها اللي حمرت من القهر والعصبيه..
كان ودها تفعصها..وتذبحها على هالكلمه..ولو تقدر تموتها بعد..وقليل عليها؟؟
هي ماتدري وش سوت فيها..
احرجت قدام الوليد..وفشلتها..وش بيقول عنها اللحين..!!؟
ابتسم الوليد ورفع عينها للمرايه\حاظرين للطيبين..

ظحكت ابتسام بصوت عالي..وهي تقول بخاطرها"اخيرا نجحت الخطه"
مشى الوليد بالسياره لجبل كان عالي..وهو يزيد من السرعه..
وعزيز قام ينطنط في مكانه ويصفق..ويطالب من الوليد يسرع اكثر..
وابتسام ماوقفت ظحك..وبنفس الوقت كانت مستمتعه وهي تعرف انه جمانه صار وجهها نقطه اللحين..!!
فتح الوليد النوافذ كلها اللي قدام واللي ورى ودخل الهواء بالسياره..وشغل المسجل وكانت شريط حسين الجسمي..بلغ حبيبيك..
الجو كل ماله ويحلى..والوليد لعيون جمانه صار يفحط ..ويحرك السياره يمين ويسار..
عزيز\ههههههههههه وناسه ملاهي..حلو الوليد..
البنات حسوا انه بطنهم انفجر من كثر السرعه وحركة السياره من اليمين لليسار..وصاروا يضحكون بدون شعور...وحتى جمانه ظحكت غصبن عنها..لأنها فعلا ملاهي.لكن بالسياره..!!

الوليد\بنااااات تمسكوا اللحين..بننزل من الجبل..عزيز اجلس..
مسكته جمانه بتلقائيه وقربته جنبها...
نزل الوليد بسرعه جنونيه..وعزيز من فرحته قام من مكانه وطاح بقــوووووه على كتف جمانه اللي صرخت بدون شعور وهي تتألم..
وقف الوليد السياره وضرب بريك قووووي..وبدال ماعزيز يبعد عنها طاح عليها مره ثانيه..لكن هالمره كانت اقوى واسرررع..وصرخت جمانه باأعلى صوتها...
وكلهم التفتوا لها وهم مفزوعين..والوليد بتلقائيه ابعد عزيز عن حضنها وجابه قدام وهو يصرخ عليه..
الوليد بصوت عالي\..انــا قلت لك لاتتحرك من مكانك.. ياغبــي..
خاف عزيز..وجلس بحضن ابتسام وهي كاتم صياحه..
راوين\جمون..تعورتي حبيبتي..
جمانه كانت ساكته ودموعها بعيونها وتتألم وهي ماسكه كتفها وتلتوي بمكانها..
ابتسام\جمووون تكلمي الله يخليك..
لكن جمانه كانت ساكته..وكل مالها وتتألم اكثر..
نزلت ابتسام من السياره وفتحت الباب اللي جنب جمانه..ولقت عيونها مليانه دموع..خافت عليها..ومسكت كتفها..ويوم مسكتها جمانه صرخت\آآآآآآآآآآه لا
ابتسام خافت\ياربي يألمك..
الوليد كان جالس بمكانه ومو عارف كيف يتصرف..مايدري كيف طاوعهم..يحس بـتأنيب الضمير..ووده لو يشوفها ويهون عليها لكن موقادر..!!وبدون شعور قال
الوليد\ابتسام ركبي بسرعه..بنروح المستشفى..
تكلمت هالمره جمانه بصوت واطي..ومبحوح
جمانه\لا..اقدر اتحمل..رجعوني الله يخليكم..
راوين عصبت\كيف تتحملين..انتي مو قادره تحركينها..
جمانه وهي تمسك كتفها بشده\قلت لكم لا يعني لا..خلاص رجعونا للخيام..
ابتسام بصوت راجي\جمون سمعني حبيبتي..خلينا نوديك..احنا مو كثير بعيدين عن الخبر..خلينا نوديك.
جمانه بحده\شفيكم انتوا...لاتزيدوني..رجعوني وخلوني ارتاح..
جمانه كانت مصره لأنها اولا منحرجه وبتموت اللحين من ألأحراج..وغير كذا هي خايفه ..لكن تنكر هالشي..
الوليد تضايق بشده\اوكي ابتسام ..ركبي.. وبصوت عالي كمل....بنرجع..
وفعلا..رجعوا للخيام بخيبة امل واضحه بعيون الكل..والوليد جلس بسيارته و يراقب جمانه كيف تمشي وحاضنه ايدها بخوف..بمساعدة ابتسام وراوين اللي ظلوا معاها لمن جلسوها..والحمدلله انه الكل كان لاهي والخميه نوعا ما كبيره ومحد لاحظ شي..
اسدل الليل خيوطه وحلّ الظلام..وجمانه لازالت تتألم..لكن المها خف وماكان تأثيره كبير مثل السابق..
الوليد كان ايضا يحس بـتأنيب الضمير لأنه حتى هو تهور وزاد سرعة السياره
ظل طول النهار فكره مشغول..واكثر من مره دق لأبتسام يطمن عليها..وحاول كذا مره يعرض خداماته ويوصلهم المستشفى لكن ابتسام كانت عارفه انه جمانه مستحيل تروح سواء مع الوليد او غيره..
واللي استغربت منه اكثر..هدوء جمانه..وسرحانها الغريب..ماكانت معاهم ابـدا..وواضح انها تفكر بعمـق..
وكان شكلها يثير الضحك وهي ماسكه ايده بشده وتسرح لبعيد ومو حاسه باللي حولها..
ظحكت عليها ابتسام وردت على مكالمة الوليد الرابعه وعلى طول بدت بالكلام\خلاص والله هي زينه..حصــان..اصح مني ومنك..
ظحك الوليد بصوت واطي وقرب السماعه من اذنه\طيب يصلح اكلمها..!!

ابعدت ابتسام السماعه من اذنها..تبي تتأكد هذا الوليد او لا..!!
وسعت الوليد يناديها\وينكككك
عصبت ابتسام ورصت على اسنانها\اقول مو لأني صرت اخطط لك..تقوم تتهور وتخربط..
ابتسام الوليد وغمض عيونه..أكيد يخربط..نص ساعه..
عيونه ماذاقت النوم الا نص ساعه..وصابه ارق فظييييع..لكنه مو قادر ينام ويريح جسمه وهو يعرف انه هألأيام محسوبه عليه ومستحيل تتعوض..

وزين منه انه لحد الآن متهور وماطالب بالكثير..تتأفف بضيق ورجع يبتسم بضعف حيله\ابتــسام...وسكت..
كان بيقول لها حسي فيني شوي..لكنه سكت وكتم مشاعره اللي حسها تفيض من امس ..لا مو من امس..
من اول مادرى انه بيجتمع معها بمكان واحد..وهو يحس انه حبه يزيد ماينقص..
الوليد\اقول هي جنبك اللحين..
التفت ابتسام لجمانه وشافتها تناظر فيها..وعرفت انها تكلم الوليد
ابتسام\ايه جنبي...ولا..وانا لاصقه فيها بعد..
الوليد بتردد وخجل\اوكي..قولي لها..

ابتسام ابتسمت\شقول..وقربت جسمها اكثر لجمانه وكانها تحاول تقرب السماعه منها عشان تسمع
الوليد تشتت..وعصب ليش مايدري..!! وماقدر يقول شي\سلمي عليها...سلااااام وقفل الخط
ظحكت ابتسام بصوت عالي...والكل لاحظها..حطت ايدها على فمها والتفت لجمانه وحبتها على خدها
لمست جمانه خدها..وابتسمت على تصرف ابتسام\شفيك..
ابتسام\ههههههههههه ولاشي....بس يسلم عليك..
جمانه كانت تعرف انه الوليد لكنها استعبطت عشان تخبي احراجها\مين..
ابتسام رفعت حاجبها وناظرت جمانه...جمانه ماقدرت تناظر ابتسام..لفت وجهها الجهه الثانيه وهي تكتم ابتسامتها الخجوله..
جمانه كانت حاسه انه ابتسام تعرف امور كثيره عنها وعن الوليد وبالأخص امور تتعمق في علاقتها معاه وعن قرارها اللي اتخذته بدون محد يدري..لكن اللي جاهلته شلون عرفت وكيف..!!
يمكن تكون هذه احاسيس كاذبه..وناتجه من خجلها وخوفها ..كل شي جايز..لكن عدم رضاها بنفسها وبقراراتها الجريئه اللي اتخذتها..هو اللي مضايقها وموترها ومحسسها بتأنيب الضمير..وهذا شي طبيعي انه يحصل..حتى لو انها ضامنه انه بتكون للوليد..والكل يعرف انها له..لازم تخــاف..لازم!
-----------------








لأنها موقادره تستحمل تظل تنتظره..نزلت للرسبشن وسألت عنه..وحمدت ربها انه الموظف يتكلم انجليزي..لكنها مااستفادت شي لأنه ماكان يعرف أي خبر عنه ..وظلت تنتظره على مقاعد كانت قريبه من باب الفندق وتقدر تشوف اللي رايح واللي جاي..حست الوقت يمشي ببطء..والساعات كانت دهور قاسيه عليها..
ولمن ظلم الوقت..حست الدنيا كلها ظلمت بعيونها ووقفت ضدها...
فكرت انه تكلم اهلها...لكن ماعرفت وش تقول لهم..!!
زوجها ضايع..والا سكران..والا طلع.. ومارجع..!!
وبكذا اصرفت هالفكره من بالها واذا اتعقدت ألأمور وجاء الصبح بتكلمهم وبتكول امرها للله سبحانه..
عيونها كانت تنتقل من مكان لمكان..يمكن تلمحه وترتاح بشوفته..وتلفونها ماكان ينزل من اذنها وهي تحاول تتصل فيه كل دقيقه..
.حست بغربه فظيعه وهي تشوف جموع الناس اللي حولها وكلهم غرباء عنها..حست بالضعف وعدم ألأمان..ويمكن اللي يشوفها بهالوضع يعرف من ملامحها انها خايفه ومستوحشه المكان..!لكنها حاولت تنسى الخوف..وتذكر ربها بسرها..

وبلحظه حست بعيون تراقبها.. رفعت عينها وشافت عيون خبيثه بتاكلها اكل..وعلى طول وطت راسها وماقدرت ترفع عينها ولا حتى ترمش..ولاتتحرك من مكانها...
ظلت فتره طويله على هالحال..ومصدر حركتها الوحيده هي ايدها اللي ترتجف وهي تمسك غطاء راسها بقوه وكأنها تحتمي فيه وتهدي من روعها..ماعرفت شتسوي هي الغيبه اللي نزلت بمكان غريب عنها..ولازم تتحمل نتيجة افعالها..
لكن خلااااص الدموع خذت مجراها..والخوف كل ماله ويكبر ويزيد..وماكان بينها وبين الجنون الا شعره
كل شي اجتمع عليها..خوف..ورهبه..وعدم امان..و غياب تركي اللي كسرها..
كانت تتمنى تشوفه..كانت تتمنى تشوفه حتى لو كان عاصي وسكران..المهم انها تحس بالأمان بوجوده..
كانت دموعها تسيل..ومو قادره تمسحها. قرت المعوذات ثلاث مرات وكل مافيها يرجف ...ودعت ربها من كل قلبها بانه يحفظها من كل شر ويرد لها تركي سالم..دعته بروح ترتجيه وتطلب العون والثبات..وفجاه حست بقوه غريبه تحتويها..
وقررت تجازف وترفع عينها..

وابتسمت بين دموعها لمن شافت العيون اللي تناظرها اختفــت..وبسرعة البرق طلعت لغرفتها وتـاكدت انه الباب تقفل.. ولمن حست بألأمان سندت جسمها على الباب لمن طاحت على الأرض بدون ماتحس 
وحست انه قلبها بيطلع من مكانه من كثر دقاته..وظحكت بدون شعور بين دموعها اللي ملى وجهها..ظحكت لأنه الله نجاها وحفظهـا..
كان املها بالله كبير....وسبحانه ماخيب ظنها..
المهم هي اللحين بالغرفه..يعني بأمان..لكنها خلاص ماعندها غير الحل الأخير..
لازم تكلم اهلها..هي اليوم تهورت يوم نزلت لوحدها..وماكانت قد هالخطوه الكبيره..واهلها اكيد بيتصرفون احسن منها..خذت تلفونها وقامت من الأرض وجلست على اقرب كرسي وقررت تدق على اخوها احمد..
وتوها بتدق الا سمعت باب الجناح ينفتح رفعت عينها وشافت وجهه تركي..حطت ايدينها على فمها من هول الصـدمه..مو مصدقه اللي تشوفه..

وصرخـــت..!
----------------







فجر تناظر راوين وتضحك..ومو قادره توقف ظحك..ماتوقعت راوين لهدرجه خوافه..تحسها طفله..صغيره..وموقادره تتعامل معها..
تقول لها مافي شي.انا ماشفت شي"..ورواين ترد عليها وتقول "والله شفته ليش ماتصدقيني.."
فجر\يعني شلون مو داخلين الخيمه..
راوين\لا مو داخلين..
فجر بهدوء\راويـــن..
راوين\انا الغبيه اللي قلت خلينا نطلع...اووف ليتني ماطلعت ونمت احسن لي..
فجر\طيب شلون يعني لين متى بنظل واقفين..
راوين بحيره\مــدري..
فجر وتناظر حولها\المشكله الكل نيام اللحين..ومحد بيحس فينا..وش الحل..!!
راوين وتمسك ايد فجر\فجر الله يخليك ادري انه مالك خلق..وودك تذبحيني اللحين..ومتحسفه انك طلعتي معي..لكن تكفيين..تكفيين لاتتركيني لوحدي...والله خايفه..قلبي يرجــف..
فجر استغربت من خوف راوين\بسم الله عليك حبيبتي..مستحيل اتركك..لكن وقفتنا بره غلط..ولو في شي قدام باب الخيمه كان وضح...
راوين بعصبيه\كيف يوضح وهو بدون...
فجر\وهو بدون ايش...!!
راوين قبل مايدخلون لباب الخميه..لقت شي غريب بدون ارجل..وهذا شي طبيبعي..هم بر..وهألشياء بيلقون منها كثير<<اسألوا المجربه الموقف
لكن من خوفها وصدمتها..ماعرفت تنطق..
راوين صوتها ضاع وهدى\ياربي فجر..مو قادره اقول..!
"أحــم"
تيبست راوين بمكانها يوم سمعت الصوت وصرخت\يمــه..فجر..لالالا
التفت فجر لورى وهي خايفه ..معقوله راوين صادقه..لكن راوين مسكت ايدها بكل قوتها وكانها تطلب منها انها ماتتحرك من مكانها..ولاتلتفت..
لكن فجر التفت و لقت رجال لابس بلوزه كحليه تميل للأسود وبرومودا اسود ولأن المكان مظلم..توقعت انه يكون جني ..ويوم ميزت الشكل اكثر..عرفته...وكتمت ظحكتها...
فجر\طـــلال..
يوم سمعت راوين اسم طلال...على طول التفت له..وشافته يقرب منهم..وغصبن عنها دمعت عيونها..
ماتدري هل هي راحه..او شي ثاني؟؟!

طلال\منوا..
فجر ابتسمت فجر بخجل\انا فجر..زين انك جيت..
طلال\خير ان شاء الله...
فجر\امم راوين خايفه وموقادره تدخل الخيمه..
يوم سمعت راوين اسمها..ظغطت على ايد فجر بشده..وماقدرت ترفع عيونها من الأرض.."هذه وقتك يافجر"
طلال عرف فجر من صوتها..لكن ماتوقع انه هذه راوين ابدا..
والراحه اللي حستها راوين..حس فيها طلال..
حاول قد مايقدر انه يكتم حبه..اللي حسه بيطلع من عيونه..وهدى صوته
طلال\ليش..في شي..!!
فجر ماعرفت شتقول\لا بس..شفنا شي قدام الباب..والمشكله ماعندنا تلفون عشان ندق على احد..
فجر ماتبي تحرج راوين اكثر..عشان كذا قالت بصيغة الجماعه..
طلال ابتسم..وماعرف كيف يتصرف..!
طلال\اوكي..وطلع التفون من جيبه..ومده لفجر...خذي كلمي أي احد يطلع لكم..
فجر بتلقائيه ردت\المصيبه هي مو اضيه تدخل..
راوين هنا ماتت حيا..وحلفت يمين ماترفع عينها لمن تبتعد عن عيون طلال..
طلال توه يفهم السالفه..وكان وده يضحك على راوين..
"فديت الخوافيـن والله"

طلال\طيب عندي حل..انا بروح معاكم..وان شاء الله ماراح يصير شي لكم..اتفقنا..
فجر التفت لرواين..وهمست باأذنها\ها شرايك..!!
راوين بهمس\مدري..
فجر\يعني شلون..!
طلال تدخلّ وكان يوجه كلامه لراوين بالذات\ثقي فينـي.. وحس انه زودها وارتبك..وعلى طول عدل موقفه وهو منحرج....ماراح امشي لمن ادخلكم..

سمعته راوين وتفاجأت..وحست بالحنان والحب بكلامته..وماتدري ليه قارنته بتركي اخوها. وشافت الفرق كبير..حتى مافي مجال للمقارنه..!!.صحيح انه هذا مو قته ابدا..لكن ماتدري ليه قارنت..!!
كل يوم تكتشف فيه شي جديد..وهذا الشي يخليها تغرق فيه اكثر..واكثـر..

فجر حست بشي غريب بكلام طلال..وتذكرت سالفة البحرين..يوم بكت راوين ومارضت تروح معاهم..وكيف تدخل سلطان..وخلاها توافق بالطيب...وابتسمت يوم اكتشتفت هالشي الخطير..
عيون طلال تفضحه...من هو صغير وهو عفوي بكلامته..ومحبوب عند الكل..
وهذا هو اليوم يفضح نفسه ويشهر بحبه العذري..
"الله يوفقهم"

بعد محاولات طويله من فجر...رضت تدخل راوين..وطلال وقف قدام باب الخميه..لكن لف وجهه عشان مايشوف اللي داخل..وكان شكله مضحك..لكن لعيون راوين..كل شي يهــون ويكــون..
راوين اول وحده دخلت ويوم مرت جنبه ..كانت قريبه منه كثير ووشوي وبتلصق فيه كان ودها تقول مشكور على كل شي..على مساعدتك وعلى حنانك..وحبــك...لكنها كتمت كل شي حتى انفاسها كتمتها وعاندتها...
اما...طلال..ماقدر يتحمل قربها وغمض عيونه وهو يحس بالخوف..اول مره يحس بالخوف..حس بالخوف لو ضاعـت منه..
وش بيكون حاله..!!..

وفجر على طول دخلت بعد راوين.. وهي تشكر طلال وتثنيه على موقفه..
بعد طلال عن خيمة الحريم..وهو يحس انه هالليله غريبه..جديده..
وماكان في باله الا شي واحد بس
"لين متى التأجيل"




الصعوبات اللي واجهتها غلا..اعطتها القوه..
فجر رجع يعلو ايمانها..وحست بحلاوته
طلال يغرق في بحر ماله نهايه
جمانه لازالت تحس بتأنيب الضمير
الوليد ينتهز الفرص لقربه من جمانه
يوسف اكّد لـ لؤي للمره الثانيه انه ماارح يرجع الا معاه
تركي رجع اخيرا..لكن رجع مع صدمه جديده افجعت غلا

امـــور لازالت في بدايتها..



الجزء السادس والثلاثون
احـبكـ..!..لاتقولــ شلون.. ؟
------------------



احبك لاتقول شلون..!احبك بجروحك والامك..وزلاتك..
احب الحب لعيونك..واحب الدنيا بوجودك
احبك لو تكون هاجر واحب وصلك بـ غيابك
احبك لوتكون ظالم..احبك لو تكون ساهي
تعذبني باأسلوبك..وتقتلني بأفعالك
تشتتني بعنادك..وتغربني بازمانك
تخليني كسير(ن) طير مجروحه جناحته
وتتوهني بدوامه مالها مرسى ولا آخر
تضيعني بغموضك وتأسرني بظنونك
تشوف الدم بعيوني
وتحس بالحسره بصدى صوتي
وبعد هذا..وبعد الكروب
بعد الآهات..والجروح
تنسيني انفاسي..وتلعب بي بحروفك 
ترحم بي يامجنوني..ترحم بي ياوجداني
ترى قلبي وليد لـ حبك
وترى روحي وكل مافيني
اسيره لنفسك وملذاتك
ولو انسى..واقـوى
ولو ابعد..واتجافى
واكره الحب ..ودروبه..
بظل عاشقه لعيونك
احبك.. لاتقول شلون..!!
احبك بجروحك والامك..وزلاتك..! (وصيت)

دخل عليها وكل مافيه مكسر..راسه ملفوف بشاش ابيض...وخده متورم ومحمر..
وايده اليسرى مجبره..
ويوم سمع صرختها سند كل قوته على الباب وحس بالدوخه ترجع له..وهي ركظت له قبل مايطيح ويتعور...ودموعها تسبقها وتعبر عن كل لحظة حزن وضياع وعذاب وقلق وهو بعيد عنها..
مسكته من كتفه وصوتها ضايع وعيونها تنتقل لكل انحاء جسمه \تركــي..تركي....مين اللي سوى فيك كذا....تركي تسمعني..
حط ايدها اللي ماسكه كتفه وراه وقربها منه ومانطق الا بكلمه وحده\وديني الغرفه..
غلا انصاعت له على طول..وحاولت تعطيه كل قوتها..ومشوا بصعوبه لمن دخلوا الغرفه..سندته على السرير..وعدلت الغطاء وعلى طول حطت راسه على المخده....وهو بعد مقاومه قدر يستعدل بجلسته ويريح ظهره..
فصخت جزمته..وبدون قصد شدت على رجوله..وهو صرخ ..وعرفت انه تألم...التفت له..ولقته يضغط على شفايفه يقاوم الألم..وهو مغمض..
غطته بالفراش لحد خصره..وجلست جنبه..وهي ساكته..وتصيح بصمت وتمسح دموعها بايدها..تتألم لألمه..وتشد على اعصابها..اذا حسته يشد عشان يخفف اللي فيه..


ماتدري وش تسوي له عشان تريحه.. افكارها متلخبطه وعقلها تحسه مقفل..في بالها الف سؤال..لكن الزمت الصمت من الصدمه..وعلى كثر مافرحت بشوفته..على كثر ماأحزنت بسبب اللي تعرض له..وهي ضايعه ومو قادره حتى تساله..شفيه...!!ولاحتى تلمسه وتهون عليه..!!
هو صحيح قريب..مايفصلها بينه الا سنتيمترات..لكنه بعيد..بعيد بقلبه..وخفايا روحه..
حواجز كثيره انبنت بينهم وهو في بداية طريقهم..!!وكل الأسباب تعود له هو.. لوحده..!!
وحتى بمصيبته وبمرضه..ماعرفت تتصرف..وماقدرت الا تحظن ايدنيها وتضغط عليهم تعبير عن مايجول بخاطرها..!!..وتنتظر أي همسه...او حركه منه..

حرك تركي ايده وهو بنفس وضعيته ومغمض عيونه ..وقدر يمسك ايدها ويضمها لأيده\لاتصيحين..
غلا من اول ماتعانقت ايدها بأيده وحست بدفاها.. وسمعت انفاسه....وحست بالكلمه على شفاته ..شهقـت..وبدال ماتوقف بكاء..صاحت بشكل اقوى ومفجع..وكانها تنتظر اول كلمه او همسه منه..عشان تفرغ اللي بداخلها..
ماتدري تصيح عليها..او عليه..ماتدري هل كانت تنتظر هالكلمه..او أي مبادره منه..ماتدري هل لمست عطفه..او حست بدفا يده..
ماتدري ليش ضعفت قدامه..!!وهي اللي وعدت نفسها الف مره انها بتشيله من قلبها ..وبتحافظ على بقية كرامتها..
سمعها تركي..وجرها اكثر لمن طاحت بكتفه..وبدال ماتبتعد..وتحطمه مثل ماحطمها وكسر انوثتها..
بدال ماتجرحه مثل ماجرحها.. بدال ماتهينه بجفاها..مثل ماهانها..!!
تشبصت فيه اكثر واكثر..وكأنه هو الربان والسفينه وحبل النجاه وكل شي.. 
تمسكت فيه وهو الظالم وهي المظلومه..تمسكت فيه تبي الأمان تبي امل جديد وجبر للخاطر..تمسكت فيه بعد ماضيعها وشتتها وغربها..
تمسكت فيه وهي تقول كفايه ..حسي فيني..انا تعبانه
وبدال ماتسكت وتهدى ..صاحت من كل قلبها على كل اللي شافته منه..من جروح وعذاب وبعـد وانكســار..
كانت تشهق..وتقطع أي قلب قاسي..وهو حاس فيها..وحاس بـتأنيب الضمير..
يومين كان غايب عنها..يومين تركها..ضايعه بهالغربه..
حس انه ظالم..قسوته حطمتها..وذبحتها..
ماكان عنده شي يقوله..مافي أي كلمه او اعتذار ممكن يهون عليها..
ماتوقع يشوفها بهالحاله..وعلى طول تذكر امه..غلا تذكره بامه للمره ثانيه..
امه كانت تصيح عليه..وهو كان يقابلها بالصدود..امه كانت تحن له وتعطف عليه..وهو كان صخر مايلين..
كره هالأحساس ..كرهه..مايحب بيحس بالضعف ..مايحب يحنّ ويعبر عن اللي بداخله..
الضعف هو اللي دمره..وعلمه القسـوه..
لكن وش ذنب امه..وايش ذنب غلا اللي حس بحبها ودفاها بحظنه..وش ذنبها ياتركي..!
غمض عيونه وحاول يتناسى هالشعور العال على قلبه..
غمضها ونــام وهو يحس براحـه قليله وغلا بين احضانه..
غمض عيونه..وكانت هذه البدايــه..!
-----------










كان يسمعه..ومستغرب منه..!!ليش لحد الآن مخبي هالموضوع عن زوجته..
اعطاه تبريرات..لكن لازالت ألأجوبه غير مقنعه بالنسبه له..!
هالكثر يحب زوجته..هالكثر خايف عليها..!!ومايبي يصدمها بالحقيقه..!
تذكر سماء وحبه لها..ومايدري ليش حس بالغيره..صحيح هو يتمنى لأحمد السعاده والتوفيق..
لكن هو انسـان..انسان يحس ويشتاق..وطبيعي يحس بالغيره والحنين لأجمل ذكريات عمره..!!
وقف احمد قبال عبدالرحمن..وتفاجأ من هدوءه\معي عبدالرحمن..
انحرج عبدالرحمن..وابتسم\معاك ..بس انا لازالت مو مقتنع بقناعتك..!ليش تخبي هالموضوع..ليش ماتصارحها..السكر صار مرض عادي منتشر فينا..ولاتستغرب ان سمعت يوم انه طفل صغير مصاب فيه..خصوصا لأنكم حاملينه..!!
احمد\معاك حق..لكني ماأبي ازيد همها همين..يكفي اللي فيها..ماأبيها تخاف علي...وهي حالتها خطيره..
ماأبيها تعيش بقلق وتحاتيني..انا مأجل الموضوع لمن تولد وتقوم بالسلامه..وصدقيني لو عارف اني مريض بالسكر قبل حملها كان قلت لها وارتحت..لكني تفاجأت فيه..ولو ماحسيت بالدوخه واعراضه كان مافكرت اني اروح المستشفى واعمل تحليل..يعني اللي ابيك تعرفه كل شي جاء فجأه...حتى اهلي اللي هم اهلى ماخبرتهم..الا هيثم اخوي..
عبدالرحمن\غلطان يااحمد..غلطان.. وتنهد بضيق...بس شقول..الله يعطيك على قد نيتك..وتوقع انه زوجتك يوم وتعرف باللي فيك..وخصوصا باللي صار لك اليوم توقع انه يصير لك اكثر من مره..
احمد\لا تذكرني ياعبدالرحمن..الله نجاني اليوم..لو تأخرت كم ثانيه ودخلت علي بالغرفه كان شافت ألأبره باأيدي ...لكن الله ستر..وحطيتها بالدرج..الله ستر..
عبدالرحمن ابتسم\طيب وكيف تستعملها كل يوم..
حط احمد ايده على عيونه وهو يحاول يحجب اشعة الشمس \يقولون ربّ ضارة نافعه..لأنه شغلي ماخذ كل وقتي.. فكنت اخذها وانا بالدوام...وهذا يمكن اللي مريحني..عشان ماتشك..
عبدالرحمن\زين والله..اقولك..عاجبك هالرمل اللي يصب بعيونا..امش ندخل..تراني مو متحمل..
احمد\اللي يريحك..وانت وش مسوي بالشركه والمصنع..
عبدالرحمن اعتفس وجهه على طول\لاتذركني واللي يرحم والديك..خلنا نستانس..ولو اني اعرف اني بدخل وبيمسكني ماجد اسئله اللحين..
احمد\واذا عمي ماجد هالقد حريص على الشركه..ليش مايجابلها..والا عجبته سالفة التخيم وألأجازه..
عبدالرحمن\بكيفه..انا ماأطالبه بأي شي غير انه يفكني من شره وسوالفه..المصيبه انه يفكرني ماأعرف بحركاته..ولا أعرف بالجواسيس اللي حاطهم عشان يترصدون كل حركه مني.لكن شقول..الله يهديه..
------------








والله انك مو سهله..فيك حيل على هالخرابيط وانتي ايدك تألمك..!!
قطت جمانه اللعبه اللي بأيدها وصرخت بوجه ابتسام\ذكري الله ياحماره..صكيني عين بعد,,,انا ناقصه..!!
ابتسام\شوفي على انه هالمسابقه اعتبرها حركات بزارين..لكني بدخل معاكم..!!
حطت جمانه ايدها ايسرى على خصرها\واحد قالك دخلي معنا..اصلا مقسمين الحريم فريقين..وانتي من ضمنهم ياقلبي..!!
ابتسام قامت من مكانها\لاوالله..
جمانه وقامت وقابلت ابتسام وهي فيها ظحكه\اي والله..
فجر صارت بوسطهم وهي تحاول تهدي الوضع\شفيكم انتوا.!!.وقسم بالله اللحين صج بزارين..استحوا كل وحده اكبر من الثانيه وتتخانقون..!!
ابتسام\اجل ليش جايبتنا انسه جمانه مدام انك مو معنا..!!
ظحكت جمانه بأستخفاف\جايبتكم عشان تغلفون الهدايا..
عصبت ابتسام وعفست كل شي صار بوجهها وخذت نقابها ومشت للخيمه وهي ثايره
ماتت ظحك فجر وتبعت ابتسام وهي تقول لجمانه\كبريييييييت
صرخت جمانه عشان تسمعها فجر\عاد مسكيه لايولع ويحرقنا..وظحكت..وتذكرت شي...اقول فجور عاد تعالي تغليفك حلو..وافكارك احلى..
فجر علت صوتها\مو لله..عشان ايدك تألمك ها..!!
تفشلت جمانه وجلست على السجاده وهي تضحك على عمرها وتأشر بأيدها\كلهم بزارين ..وانا العاقله..وصرخت ..اجنننننن..
سمعتها راوين اللي كانت توها جايه لها\مين قاص عليك قولي لي..!!
جمانه\وينك انتي...بسرعه مافي وقت..المغرب بنبدأ بالمسابقه..
راوين\رحت اصلي العصر..وجيتك..عطيني هالتغليف..وظحكت على الأغراض..تصدقين..انا مدري كيف طاوعتك وشرينا هألألعاب..
جمانه خذت تركيبه بشكل القطار وبدت تغلفها\وشفيها يعني..ياقلبي..انا متعمده نشتري هالألعاب..!!
راوين\وليش ياعمري..!!
جمانه\عشان نخلق جو الفكاهه للمتسابقين..!!
راوين\اتخيل شكل جدتي وهي تجاوب على سؤال ونعطيها كرتون حلاو..او باربي..الصراحه انتي فظييييعه..
جمانه\اقول غلفي وانتي ساكته..ويحمدون ربهم انا احنا نبتكر لهم اشياء عشان يتسلون..وبعدين تعالي مين قال انه اغلب الهدايه تضحك..في براويز ولوح..وشغلات تزين المطبخ وخصوصا لأنه الحريم يموتون على المطبخ..
::::::::::






صحى من نومه الطويل..واول مافتح عيونه لقاها باأحظانه..ماعرف كيف يفسر شعوره..ولا احساسه المريح يوم لقاها قريبه منه..صحيح هذه مو اول مره تكون قريبه..لكن هاليوم غير ..يحسه غير..
تذكر كلامتها اللي حسها هزته...كفايه...حس فيني.. واخرها اللي كانت ضربه وصحته......انا تعبــانه.
ترجتـه..وعذبها..!بكت..وماواسها وحاول يخبي وجهها بصدره..!كرهته وصارخت بوجهه..وضربها ارضاء لغروره..!كل هألأمور توه يحس فيها..توه يحس بالقسوه والظلم..توه يصحى بعد غفلته..
حتى اجرامه اللي ارتكبه فيها وضرباته..توه يشوفها ويستنكرها..
الشرب سود قلبه.. ودمره....
وملاذت النفس هي اللي ضيعة دروبه من وهو صغير..
والضعف كان يحسه عيب له ولأهله..وبدله بالقوى والقسوى
ضم غلا لصدره بأايده اليمنى..وهو يحاول ينسى كل شي..ينسى ماضيه ..واحزانه..
مايبي يتذكر اكثر..مايبي يغوص بعذابه اكثر..
بنفس اللحظه....غلا صحت وحست فيه وبأنفاسه.. وعرفت انه هو صاحي
كان ودها تقوم..من اول ماعرفت انه صحى من نومه..لكن شي منعها تتحرك..وسوت نفسها نايمه..وهي تسمع دقات صدره.
.ويوم ضمها وقربها له ..حست انه الدموع بدت تجتمع بعيونها..تحس بحنانه..تحس بضعفه..تحس بحيرته..وضياعه..صحيح هي ماتشوف ملامحه لكنها حست فيه..وعرفت انه يفكر..ولمن ضمها ماقدرت تستحمل اكثر.. بدت انفاسها تعلى بسرعه..!هي رقيقه..وقلبها رقيق ورهيف مثلها..واذا هو ضعف وهو قاسي..اكيد هي بتضعف بلمساته 
قاومت دموعها وحاولت ماتفتح عيونها..والدموع تظل محبوسه فيها وتجف مع الوقت..لكن يوم سمعت حسه وهو يكلمها..ماقاومت اكثر..وهي تشوف الحنيه فيه..ونزلت دموعها
تركي\انا عارف انك صاحيه..ومسح عل شعرها..تسمعيني..!
ماردت عليه..وحاولت تهدى..
استرسل في كلامه..وهو مو مومنتظر منها أي رد..المهم تسمعه..
تركي\انا كنت بالمستشفى لأني تهاوشت مع واحد حقير..
سمعته ومااقتنعت بكلامه..وحركت راسها يمين ويسار وكانها تقوله.."مو صحيح اللي تقوله..مو صحيح"
وفعلا ماكانت هالهوشه بدون اسباب..لكن رفض يعترف لها بالحقيقه رفض يقولها انه تهاوش مع واحد في بار
(ملهى) عشان قرشة خمر..وهالهوشه كبرت وكل واحد يبي يعرض عضلاته للثاني ..لمن تدخلوا اصحاب البار وفككوا مابينهم..ووصلت نهايتهم للمستشفى..
ابتعدت عنه بهدوء..ودخلت الحمام..وهو يناظرها وضايقه نفسه..رجع راسه على المخده..وهو يتحسس ايده اليسرى ..مو عارف كيف ممكن يقضي يومه وهو متكسر..!
---------------






بدت المسابقه بعد صلاة المغرب..والكل اشترك فيها حتى ألأطفال كانوا معهم..جمانه خذت الفريق ألأحمر وعطتهم مناديل حمراء..وراوين خذت الفريق ألأخضر وبالمثل اعطتهم المناديل الخضراء..
الحريم عجبهم الوضع..وكل وحده بدت تتفن بالأجابه..اللي اغلبها اختياري..لكن اللي انصدموا من نوع الهدايا..توقعوا اشياء حلوه وبنفس الوقت رخيصه..لكن اللي ماتوقعوه ابد يشوفون ..صفة ملاعق..وحلويات..واساور للأطفال..وبلايز قطنيه للبنات..ولأنهم متشوقين يعرفون شو بداخل التغلفيه كان يفتحونها بسرعه..واذا لقوا شي حلو صفقوا وعجبهم الوضع..لكن اذا لقوا شي مضحك وسخيف صرخوا بضجر..لكن مع هذا وهذاك..مشت اللعبه..وحتى الجده اللي دوم معصبه عجبتها الفكره وخذتها من نوع التغيير وفرحت يوم لقت انه الجائزه الكبرى من نصيبها وهي كانت عباره عن طقم صحون عجيبه... لكن بلاستيك^_^
لكن صار شي ماجاء بالحسبان..وكان بنهاية المسابقه..
جمانه من نصيبها انه اخر هديه كانت من حظ لطيفه مرت عمها محمد
وهالهديه عباره عن كيسة مصاصات للأطفال..فتحتها لطيفه وهي الأبتسامه بوجهها يوم شافتها كشرت ورمتها بالأرض
لطيفه بصوت حاد\بزره انا تعطيني هالهديه..اصحي حبيبتي..مو انا اللي ينقص عليها..
جمانه انصدمت..هي اصلا ماكانت قاصده الموضوع..والهديه جاتها بالغلط..
ماعرفت كيف تتصرف..هي اصلا ماتواطنها خلقه..لكن اللي ذبحها اكثر يوم سفهتها وجلست تكلم مريم ام طلال
لطيفه\لا ويبونها تاخذ الوليد..كان ماأجلس بالبيت دقيقه..
جمانه انصدمت اكثر واكثر..وتجمعت الدموع بعيونها..لكن مو هي اللي تصيح عشان وحده اسمها لطيفه طلعت بره الخيمه بدون محد يحس فيها..وتركت الساحه لها...
ظلت عيونها تدمع بهدوء..وهي تمسحها بسرعه..رفعت نقابها ومشت لوحدها بعيد عن هالأجواء..وهي تسمع اصوات الحريم واصله لحد بره وواضح انهم فرحانين بهالمسابقه..ومحد حس بغيابها..!
كان بأيدها اوراق المسابقه وألأسئله وقلم احمر..جلست على الأرض وظلت تشخبط بالأوراق بعشوائيه..وترسم اسمها على شكل خطوط مستقيمه طويله.
.وبدون شعور كتبت اسم الوليد بخط صغير بالزاويه..وجنبها نيك نيمها في الماسنجر
"حبي لكـ وطنـ.."
ويوم كتبت الحرف الأخير حست بالدموع تنزل على الورقه والحبر سال من كل اتجاه وخرب الكلمات..
رفعت ألأوراق لوجههاوظلت تصيح بهدوء..
كلمة لطيفه ضايقتها كثيير..ورجع احساسها بتأنيب الضمير يزيد..

"جمــانه"
التفت جمانه بتلقائيه على مصدر الصوت..وتفاجأت من اللي شافته..
الـــوليـــد""
رفع الوليد نظارته لشعره\ايه الوليد..والا مو عاجبك يعني..!!
تيبست جمانه بمكانها..وظلت فتره مو قصيره تناظر فيه كان بعيد عنها بمسافه شبه طويله....وهي تبي تستوعب انه هو قدامها..
لازالت مو مصدقه..!!اكيد تحلم..اكييييد.
ويمكن صوته..رجعها للواقع وهو يقرب منها\شفيك تناظرين فيني كذا..وابتسم بجاذبيه..اول مره تشوفيني!!
يوم صدقت انه الوليد..اول شي سوته لفت وجهها عنه وحطت ايدها على وجهها..وعرفت انها لابسه النقاب..بس مررره وسيع..وعبايتها كانت شبه مفتوحه وطايحه على كتفها..وهي الله حاله..جينز..وبودي اصفر..قامت على طول وهي تسمح دموعها..ومسكت عباتها ولمت اوراقها بسرعه.. 
لاحظها الوليد وعصب..هو ماصدق على الله يشوفها..وهي تبي تقوم..
"صج حماره"
مسك طرف عباتها..ووقفها..
الوليد\هي انتي..اجلسي بمكانك احسن لك..!!
جمانه التفت له وتكلمت بصوت فيه بحه ومعصب\قالوا لي غيرتك امركيا بس ماصدقت.!..ولفت لمكان الخيام..تخيل احد جاء وشافنا..وش بيقول..!!
رفع الوليد ايده وهو يحاول يهدي الوضع\لاتوتريني اكثر..انا بالموت قدرت اشوفك لوحدك..وبعدين الجو بيظلم..يعني محد بيحس..وانا مو مربع رجولي وجالس جنبك عشان تكبرين الموضوع..
جمانه عصبت اكثر\وش بتفرق يعني..هذا انت واقف وقاعد تكلمني..
الوليد انصدم منها.. تضايق..وتكدر..ماتوقع يكون هذا ردها..توقع يشوف الشوق بعيونها..توقع انها بتفرح بوجوده
لكنه وش متوقع يعني.."تقوله اجلس..وبتقابله بالأحضان"
حس انها غبي يوم حاول يكلمها..ومراهق يوم جاء لعندها.. 
الوليد تكلم بهدوء وواضح الضيق باسلوبه\اوكي..بروح...بس كنت ابي اتطمن على حالتك..لكن شكلك مو مقدره اللي اسويه..عشانك..
انحرجت جمانه..وسكتت..وحست انها حزينه لحزنه..ومجروحه لجرحه....كلماته كانت حنونه وعيونه مهمومه وضايقه....وغصبن عنها تأثرت بكلماته وشكله..
حستها ضربت على قلبها الصغير..وبدون شعور هدت..وظلت ساكته
الوليد حاول للمره ألأخيره\وبعد..حارمتني من الجواب..!!
جمانه لفت وجهها للجهه اليمنى\ صدقني..ماعندي شي اقوله..
الوليد هدى شوي..وهو يحاول مايفقد اعصابه..
الوليد بصوت واطي\تغيرتي..ليش القسوه بكلامـك..
هنا ماقدرت تستحمل..وخنقتها العبره..وحستها توصل لحنجرتها..
جمانه بصوت اوطى منه\الدنيا تغير..لاتقول انك ماتغيرت..!
الوليد\وليش اتغير..شوفيني عدل..وبتعرفين اني الوليد القديم..واللي بيظل الوليد..حتى لو رحت لأخر العالم..بظل بعيون الكل الوليد..
جمانه حست انها كل مالها وتقسى اكثر وكأنها تبي تفرغ كل لحظات الغياب والعذاب فيه وتبي تجرحه مثل ماجرحتها لطيفه..لكن ليش..!! ليش هذا كله..!!
ماكنت تعرف السبب..!!المهم انها تحسسه بالألم مثل هي ماتحس فيه..
ظلوا فتره ساكتين..والهواء يضرب فيهم من كل جانب..
اسئله في بالهم كثيره..ليش الجفا..!!ليش هالقسوه..!!وش اللي تغير..!!ومنوا اصلا اللي تغيرا..!!
الكلام انتهى..والأنفاس هي اللي بقت..والسكينه انوجدت..وبلحظه غريبه..وبلحظه مفاجأه وبعدت برودة الجو وجفاه والسماء المغيمه.. هبت نسمة هواء..
ونزلت اجمل نعمه..من سابع سماء....
نزل المطـر وكان رذاذ خفيف كل مالها ويزيد..نزلت النعمه..!! وعلى انه كان ينزل على اجسامهم..بس ماحسوا فيه كثر ماحسوا انه نزل على ارواحهم وقلوبهم..
الوليد غمض عيونه وهو يفكر ومحتـار..اما جمانه تخالطت عيونها وتخالطت دموعها بالمطر وهي تشوف حيرته..
وبعد صمت كان متعب..تنفس الوليد بعمق 
الوليد يناظر عيونها\اوكي جمانه..دخلي..تبللت عباتك..
سمعته جمانه..وحست بالضعف..وألألم..ماكان ودها تدخل وتتركه وهو بهالحاله..
كانت تتمنى يكون عندها القوه وتجلس..او تكمل كلامها معاه..كانت تحس بالذنب يكبـر ويكبـر..
استجمعت اخر قوى عندها..وكلمته بصعوبه\طيب..طيب انت مو داخل..
الوليد وعلى طول رد عليها\لا بجلس شوي..
جمانه بحيره \طيب.اا
الوليد ابتسم بين احزانه وكربته وحس باللي يجول بخاطرها\خلاص قلت لك روحي..ودقايق وادخل بعدك عشان محد يحس..
رضت بهالأمر ومشت وهي مغصوبه وبخطوات بطيئه..
الوليد كان يناظرها بحب..مثل كل مره تروح عنه..وهو يظل لحاله..
ماحب يغصبها لا على الكلام ولا على جلوسها..ومرد ألأيام بتكشف اسرارها..وبيعرف سبب تغيرها الغريب..
وهو عن نفسه.. بيظل يعزها..ويشتاق لها..وحتى وهي عنيده..وبعيده..
طاحت عينها على اوراقها اللي نستها...خذها وكانت متبلله على الأخير..والكلمات كانت مو واضحه كثير..
لكن عرف يقراء اسمها اللي منتشر بكل انحاء الورقه..وابتسم..ولقى اسمه وزادت ابتسامته وحس بالحب يفيض بداخله..
فتح ايدينه ورفعها للسماء لأجل ينزل عليها المطر ويحس ببرودته..وهو يضحك ويقول 
" مين يقول انه البعد ينهي " مين يقول انه الحب يختفي "
-----------







ظلام دامس..وبروده شديده تصقل الأجسام وتوصل لتجويف العظام..وهواء هبوب محمل بالرمال.. برق رعد وريـاح.. وامطار تزداد وتنهمر بكل قوه وعنـف.. تنمي اعشاب..وتخرج جذور.. تحفر فجوات لصخور..وتفتت التراب..وكانها تعلن للبشريه ..والكـون باأجمعه....انها مافي اعظم من خالقها..وباريهــا..
اصوات تتعالى..أاللسنه مبلله بذكر الله..وقلوب تخفق وتدعـي وتبكي خشيه لله..

الأغلبيه طلعوا من الخيام يوم سمعوا صوت المطر.. حسوا برهبـه شديده تقشعر اجسامهم وتخفق لقلوبهم.. كلن خذ له زاويه وهو يتأمل السماء المغيمه.والمطر اللي ينهمر منها..الجده جلست على الكرسي اللي جابته لها راوين وظلت تدعي ربها وتسبح بااستمرار..
ورواين كانت واقفه جانبها وتسمع اللي تقوله جدتها وتردده وراها..وتقول "اللهم آميين..آاللهم آمييين"
لمن سمعت صوت حرك قلبها..وحسسها برجفه اعظم من برودة المكان اللي تحس فيه 
التفت بدون شعور لمصدر الصوت.. وشافت وحده واقفه بكل شموخ ..لكن هالشموخ شطرته الهموم والجروح ..شافت وحده المطر غرق عباتها وبلل شعرها اللي طلع من غطاها ولصق في وجهها..شافت وحده كأنها نبته..نبته مايله ومكسوره.. والمطر هو اللي غرقها....دققت النظر فيها وعرفتها
وقالت بكل الم...وهي تسرع في خطواتها لها.
"يمه"
....نور..كانت رافعها ايدينها النحيله للسمـاء..وعيونها تذرف دمـوع حاره..تتلوها دمـوع..ورموشها غاصت فيها..وصوتها عالي جهوري..يخـرق الأذن..ويبكي القلب قبل العيـون..
كانت تدعـي من قلبها..وتناجي ربها..بنبره عاليـه تهز قلـوب وتحننها..
يارب اصلح زوجي وعيالي..يارب..ياربــ اهديهم واحفظهم لي..
يارب فرحني فيهم واسترهم..وابعدهم عن الشر..
يارب حنن قلبي وليدي علي..يارب رجعه لي واهديه..يارب هو ماله غيري..وانا اشوف الله واشوفه..
ياربي انا ماأبي في الدنيا كثر اللي خذته..لكن لاتبعدهم عني..وخليني لهم..انا ابيهم قربي وحولي لأخر عمري..يارب اسبق يومي قبل يومهم..يارب انا ماابي غير انك ترحمني..وتحفظهم لي..
يارب ارحمني..واحفظهم لي..
يارب ارحمني..واحفظهم لي..
قربت راوني لأمها ومسكت ايدينها اللي رفعتهم للسماء..وحظنتها وكانها تقول لها..هذا انا جنبك..وبقربك.هذا انا موجوده.. لأجلك...لكن نور ظلت تدعي...وهي بحظن بنتها.. 
-------------



الفصل الثاني
(بدايـة النـور)
---------------

خذت شالها بحركه سريعه وطلعت مثلهم لبره الخيمه ..وهي فرحانه بنزول المطر.رفعت عينها للسماء وغمضتها على طول وهي تضحك لأنه الماي دخل بعيونها.. واول مافتحتها لقت عزيز قبالها وهو يركض ويصرخ من فرحته بالمطر..ظحكت على ظحكته وشكله وهو يلعب حافي الرجلين وشعره غرقان ماي..ماقدرت تشيل عينها عليه..وهي تشوف هالطفوله اللي كلها تقول يوسـف..يوسف..يوســف..
كان ودها لو تجي لعنده وتضمه لصدرها وتعبر عن كل معاني الحنين والشوق والحب له..او انها ترجع ذيك الطفله وتلعب معاه وتنسى انها فجر وهو عزيز..وتظل تلعب بدون قيود..وذكريااات..
ماقدرت تظل اكثر..وهي مكتفه ايدينها وتشوفه وماقدر تسوي شي..
حست انه رجولها تاخذها لعنده..وخطواتها كل ماله وتسرع وتتجه صوبه..بدون وعي واراده..
مشت ومشت ..لمن استوقفت فجأه وهي تشوف عبدالرحمن رافع بنته ريوف ورى ظهره وهي تصرخ شعاده..ومسك عزيز ورفعه لصدره وظل يلعبهم وهو يدور فيهم وهم يصرخون من الوناسه..
حست بخيبة امل كبيييره وهي تشوف عزيز يبتعد مثل كل مره..لكن هالمره هي اللي سعت له وهو اللي مشى عنها.....لكن امتزجت خيبة ألأمل بسعاده اكبــر وهي تشوف الفرحه تهل بعيونهم..ابتسمت لأبتسامتهم..وضحكت لضحكهم.. ونست كل شي معهم..
ظلت فتره مو قصيره تتأملهم من بعيد..تحب تتأمل الأطفال..تحس بأنه العالم كله خير وراحه بشوفتهم..الحياه لها طعم ثاني بوجودهم..وظحكتهم تخلي كل شي يهون لعيونهم البريئه..

ليت عندها طفــل..هذا اللي تمنته اللحين..!وبهالوقت الحرج..!

استغربت من نفسها كثير..ماتوقعت تفكيرها يوصل لـ هالأمر..لكن هي تعرف انه الأمومه اجمل شعور ....شعور انك تعيشين لأجل طفل تربينه وتنسين العالم بوجوده...شعور انك تضمينه وتعطينه حنانك..اجمل شعور..ياااه يافجر..لـوين رسيتي..!!شوفي دروبك بأي محطه وصلتك..!
امنيه كبيره يافجر..وانت الوحيده اللي بأيدك تحقيقها...!
لكن خلوني احلم..ماورنا غير الأحلام والأمنيات..
لا..مو انتي اللي تقولينها..انتي اقوى..اكيييد اقوى...!
بنفس هاللحظه هذه..لقت ابتسام تمر جنبها وتتخطاها..ووقفت على مكان بعيد منها..انتبهت على شي كانت ماسكتها..وضامته بأيدها..وكأنها صـوره..
وابتسام رفعت اللي بأيدها وقربته من شفايفها وكانها تحبه..وتأكذت فجر انها فعلا صوره..لكنها استغربت..!!
و ش هالصوره اللي عندها..وليش هالكثر ماسكتها وكأنها خايفه عليها..وغير كذا واضح انها تدعـي بحراره..
كانت تتمنى انها تروح لها..لكن احترمت خصوصيتها..وظلت تناظرها من بعيد..وماحست الا بأيد حانيه على كتفها..التفت على طول..ولقت هيثم..
ابتسمت له..
هيثم\ها فجور..شرايك بالمطر..
فجر وهي تناظر ابتسام وترجع تناظر هيثم\روعــه..سبحان الله..المطر مره غزير..
هيثم\الله يديمه..ان شاء الله..
فجر\اقولك هيثم..
هيثم\امري..
مسكت ايده ومشت معاه
فجر\تعال نبعد عن هالمكان..
هيثم استغرب منها\ليش يعني..
فجر ابتسمت\بس..عيب تشوف البنات..
هيثم وهي يناظر اللي حوله\مااشوف شي كله سواد..وينهم!!؟
فجر عصبت\اقولك لاتطالع..وتطالع..
هيثم\هههههههه تدرين احنا دوووم نمشي بالعكس..
فجر \تصدق..ماأبي امشي من هنا..!!
هيثم وقف وقابلها\ولا انا..!!..بس لازم نمشي..الكل وراه دوام..
فجر\اللي وراه دوام يروح..
هيثم\لا !
فجر\وانا صادقه..الصراحه المكان روعه..ومريح..واحنا ماورانا شي..
هيثم\صحيح اللي تقولينه..لكن احنا متفقين مع جدي على ثلاث ايام..وبعدين لو تبين الصدق..جدي تعبان..لكنه يقاوم كثيير..
فجر اعتفست ملامحها\صج..!
هيثم\الله يستر..الصراحه الموضوع مايطمن..جدي كل ماله وحالته تتدهور..الله يهون عليه ويشفيه..
فجر\آميين يارب..لا خلاص كل شي الا جدي..حبيبي والله..
هيثم\يالله انا ماشي..خليني اوصلك..
فجر ظحكت\لا ياحبيبي..انا ادل الطريق..
هيثم فتح عيونها وضحك\صحيح..
فجر\انا قلت لك من قبل..!!
هيثم عقد حواجبه\شنوا..!!
فجر وكأنها تفكر وتلتفت يمين ويسار\امم انك احلى وانت رايق...
هيثم ابتسم\..ياكثر ماتقولينها..
فجر\هههه اوكي ياأخوي ياحبيبي..يالله روح..
هيثم\تامرين امر انتي..
توها هيثم بيمشي الا شاف ابتسام ماره من جنبهم ووقف عشان تمر وتروح داخل الخيمه 
و فجر على طول لاحظت عيونها الحمر..و الصوره وهي ضامتها لصدرها ..
هيثم سكت..لكن في باله اسئله كثيره..وماقدر الا انه يناظراخته..
فجر حاولت تغير الموضوع على طول\يالله عاد روووح..
هيثم ماكان وده يروح..لكنه راح غصبن عنه وهو يعيد الموقف في مخيلته..
-----------








بهاليوم هذا قدرت تسرتجع شوي من قوتها وصحتها اللي انهدرت مع ألأيام الأخيره.. وألمواجع ألخيره.. وكل هذا لأنها حست بشوي امان وهي تشوف الأوضاع بدت تهدى بينها وبين تركي..ومستحيل تقدر تنكر انه وجوده بقربها وعدم خروجه من الفندق مثل كل مره بعث لها الطمأنينه بهالغربه الصعبه.. هي ماطالبة بالكثير..وحتى احلامها اللي توقعتها بدت وهي ملكه ..محتها بأيديها وتناستها..ويكفيها هالراحه القليله اللي شعرت فيها وبدت تسترجع لها..وطول النهار ماصار بينها وبينه تصادم..وكل شي كان على وضعه مثل الأيام اللي فاتت..حتى ألأكل ماكانت تلمسه الا اذا قام وخلص.. لكن اللي ضايقها وهي تشوفه يتألم من ايده ويقاوم وهو يشد اعصابه وهي جالسه تناظره من بعيد بمكانها ومو عارفه كيف تتصرف..!!طنشت مره ومرتين وثلاث..وحاولت ماتسمع لقلبها اللي يهوى كل شي فيه..لمن قدرت وقامت بسرعه من المكان اللي جالس فيه وتركته يعالج نفسه بنفسه..ويوم دخلت الغرفه حست بالأنتصار لأول مره وعجبها التطنيش وظلت طول اليوم تنطش نظراته ووجوده بينها لأنها حست أنه هالامباله ردت كرامتها وترضي شوي من غرورها..
و اللي ماتوقعته ابدا منه انه يطلع وهو بهالحاله.. ويتركها....لكن وش اللي تتوقع من هالشخص غير التجريح والظلم وألأنانيه..
رجعت لها الهواجس..وخافت كثير انه يسكر مثل كل مره..او انه يتخانق ويرجع لها بكذبه جديده..وهي بدورها لازم تصدقها..كرهت هألأفكار اللي تنتابها..وحاولت تتناسى تركي شوي..وتلهى باي شي غيره..وبالفعل قدرت بعد صمـود. ونامت من الأرق عشان تنسى ....وبعد ساعتين صحت وهي مخترعه واول شي سوته طلعت للصاله وشافت انه ماجاء .. وقررت تكلمه واللي يصير يصير..اهم شي ترتــاح..
ومو وقت ابدا كبرياء.. كلمته وهي ترتجف..وفرحت يوم رد على طول..
غلا\تركي
تركي\هلا
عرفت من صوته انه بخير..وتطمنت..!لكن احتارت وش تقول له..!
غلا حست انها سخيفه بهالسؤال لكن هذا اللي طلع معها\بتتأخر.. 
تركي سكت فتره..وبعدها تكلم بصوت جامد\انا تحت..اللحين طالع..
غلا\اوكي مع السلامه..وسكرت السماعه 
ربع ساعه وسمعت صوت الباب وعلى طول خذت الفراش وغطت كامل جسمها..ماتبي شي غير انها تكمل نومها وهي مرتاحه..
----------- 






لا..انا بحلم اكيد بحلم..!!
لؤي مسك يوسف من كتفه\لا مو حلم يايوسف..مو حلم...صورتك بتنتشر بالجرايد..والمجلات وصفحات النت..بتصير مشهور يايوسف..!!مشهووووووور
ظحك يوسف من هول الصدمه..وظل يضحك ويضحك وهو يحس انه اسعد انسان بالدنيا..لكن خطر على باله شي خلاه يراجع اموره من جديد
يوسف\طيب واذا شافوها..
لؤي \انت قصدك هالمتجسسين اللي بالديره..
يوسف جلس على الكرسي وهو متضايق ..توه بيفرح..توه بيحس انه انسان له حقوق \ايــه
لؤي\اللعنه تلعنهم ان شاء الله..وانت مفكر انهم بيظلون يراقبونك 11 سنه..اصحى يايوسف الطيور طارت وانتهت..وصدقني محد دمرنا غير خوفنا وسلبيتنا..
يوسف\يعني تبي تبين لي انك مو خايف..!!انت نسيت مراقبتهم لي والمكالمات اللي يتجسسون فيها..تخيل لو انتشرت صوري وشافوها..!
لؤي\انت من ضجك بعد هالسنين وتبيهم يراقبونك..وبعدين انا مو خايف..وعلى فكره لاتقارن مشكلتي بمشكلتك..انا اللي راضي بقدري وحابب اني اكون متغرب..
يوسف حس انه متشوش\انت شتقول..!!
لؤي\اللي ابيك تفهمه انا مادمرني غير الفقر والفلوس..وبعدين انا اهلي عارفين وين مكاني..لكن ماكلفوا نفسهم وسالوا عني..تعرف ليش..!!تعرف ليش ماسألوا عني..لأنهم مايبوني..مايبون واحد باع اهله ووطنه عشان فلوووس..وحتى انا انانــي..ماكلفت عمري وسالت عنهم..لكني عارف انهم عايشين بخير بدوني..وانا ماجبت لهم غير المصايب وسواد الوجهه..
يوسف\كيف يعني..اهلك يدرون..!!من متى..وبعدين تعال..يعني انت...ماتبي ترجع..!!
لؤي\الا..ابي..ابي اليوم قبل باجر..لكن كيف تبيني ارجع وانا هذاني انا..لا مال لاوظيفه سنعه ولاحتى مستقبل..
يوسف انقهر من اسلوب لؤي \ومتى ان شاء الله بتكون نفسك..تبي 11 سنه زياده عشان ترجع يالؤي..!!
لؤي ماكان عنده جواب..كلام يوسف كان صحيح..متى يبي يرجع لؤي..!!
وايش اللي استفاده بهالغربه..!!
هو يبي يكون نفسه..!!وهو مايدري انه رجع وصغر نفسه اكثر
لؤي\مدري..لاتسألني..
يوسف\شنوا ماأسألك..فهمني يالؤي..انا ماصرت افهمك...انت تبي ترجع والا لا..!!وبعدين انا مو احسن منك..كلنا ضاع مستقبلنا عشان غلطه صغيره مالنا ذنب فيها..!
لؤي ظحك بسخريه\اللي يشوفك يقول هذه الطياره تنتظرنا عشان ترجعنا بلادنا..
يوسف\مو انت اللي تقول خلينا نبدى من الصفر...خلينا نفتح صفحه جديده..وين كلامك..وين آمالك..وش اللي غيرك يالؤي..!!
سكت يوسف.,وسكت لؤي..وعم الهدوء بين الطرفين..
لؤي حاول يهدي نفسه واعصابه..ومايفكر غير بيوسف
لؤي\شوف..اسمع ياأخوي..انت ماعليك مني اللحين..خلينا نأجل الموضوع شوي..ونتفرغ لموضوعك..
حبيبي يوسف..خلينا نفكر باللحين..وانساني شوي..معرضك كلها اسابيع وبيفتح..والدكتور سمير رجع وبشرك بالمفاجأه والباقي عليك..
يوسف تنهد\طيب.
لؤي\خلينا نسمع كلام الدكتور سمير..يبي لك اللحين صور وملابس وشغلات كثيره طالبها منك .. لاتخلينا نضيع الوقت وقوم نشتري اللي نقدر عليه..السواق بره ينتظرنا..
يوسف كان متضايق..من امور كثيره..هو خايف..خايف من كل شي من مستقبله اللي لازال يجهله..ومن القدر اللي صار يتوقعه يعانده مثل كل مره..ومن كلام لؤي الجديد اللي متفاجا منه..
قطع عليه لؤي افكاره\وين رحت..انا احاجيك..
يوسف\شتبي بعد يالؤي...
لؤي\صدقني ماأبي غير مصلحتك..انساني شوي..وفكر بمستقبلك..الفرصه ماتجي الا مره وحده..
يوسف\خايف يالؤي..خايف اني اتعلق بوهم يحطمنـي..خايف انهم يعرفوني ويردون ينفذون تهديداتهم
لؤي\لاتخاق يايوسف..انا معاك..واسمع مني هالكلمه..هم نسوك مثل مانسوا عشرا امثالك..ومااتوقع بعد هالسنين بيرجعون وبيوقفون بطريقك..
يوسف بنبره حزينه\مدري وش اقولك..
لؤي\لاتقول شي..يوســف..قوم يايوسف وحقق اللي ماقدرت تحققه وانت في بلادك..ووكل امرك لله هو الوحيد اللي بيحفظك..
يوسف حس انه كلام صديق مثل البلسم اللي يدواي جروح كل السنين اللي ضاعت عليه
يوسف\يعني هذا رايك..!!
لؤي صرخ بوجهه\ايــــه ياأخي تراك ذليتني..يالله قــوووووم..
يوسف ابتسم\زيييييييين..لاتصارخ..وقام من الكرسي
لؤي\اقولك اللحين وين بنروح بالظبط...
يوسف\مدري..
لؤي\السؤال الصعب..عندك مبلغ محترم..!؟
يوسف\اجرتي مالمستها..واذا على ألأيجار الشقه..خليه ينتظر شوي..ماوراه شي
لؤي ابتسم\بتودينا في داهيه انت..!
-------------









بأخر الليل كان الوضع شبه هادي..ولأن هذه اخر ليله لهم بهالرحله كان الحزن واضح على ملامح الأغلبيه
صحيح قلوبهم ماأجتمعت في يوم..لكن الجمعه غصبن عن الكل كانت حلوه بمواقفها اللي مستحيل تنسي
اما عند البنات فكانت كل وحده جالسه بطرف وتفكر وتسرح بتخيلاتها..
الجد يوسف بو محمد طلب من العيال يحطون لها جمر بره الخيمه بعد ماوقف المطر..وجلس فيه بعد مانادى الجده وهم اجتمعوا حوله..وكل من مر وشافه الجد طلبه يجلس معهم حول الجمر ووسعوا له..
هند توها طالعه وشافت امها وابوها وحولها العيال فرحت فيهم وعلى طول ناداها ابوها وجلست جنب سلطان
هند\ياحلوكم والله..وليش طيب مانادتوني..!
الجد\ وهذاني ناديتك..
سلطان مايقدر لازم يتحرش باخته\وانتي بكل مكان حاشره نفسك..!
هند التفت له\وانت ليش حاط دوبك بدوبي..!
سلطان\بس..كذا..متخصص بغيضك..
هند كشرت\ياشينك..
هيثم تدخل بينهم\ماننلام اذا انتوا عمامنا..
سلطان\اصلا لكم الفخر..صح هند..!!
هند ابتسمت\في ذي بس انت صادق..
الوليد\يالله عاد جدي..كملي سالفتك حمستيني..!!
الجد\شسوي بعيالي اذا رجعوا بزارين..
سلطان\كأنها سبه كبيره..يعني انا بزر..
هيثم بصوت واطي\من زمان
الجد\سمعوا عاد...وين وصلنا..!
الوليد\وصلنا عند ام صالح يوم دخلت تحت الباب وهو نايم..
الجد وتذكرت على طول\ايه وصلنا خير..دخلت تحت الباب وهو حس انه فيه حركه بالغرفه..فتح عيونه ولقى سواد قباله..تعوذ من ابليس وغمض عيونه ورد فتحها مره ثانيه..وبعدها حس انه مو بسريره وكانه احد يرفعه..وماحس بنفسه الا هو قبال المروحه اللي بالغرفه..
طلال تخيل الموقف وحس بالخوف\يعني هو متعلق بالسماء..
الجد\ايه وانا جدك متعلق بالسماء..وفجأه طلعت بوجهه وصرخ مفزوع وطاح على السرير..ويم حس انه بالأرض على طول طلع من الغرفه..للصاله..ومن الصاله لبره البيت..
الوليد\انا سمعت سوالف عن الجن ..لكن مثل هالسالفه ماسمعت..
الجده ظحكت وكانت عارفه بالسالفه\لسه ماشفت شي..
الوليد فتح عيونه\ليش ماأنتهت السالفه..
الجد\ه\هذه البدايه,, 
الوليد\شكلك تعرفينها ياجدتي..
الجده\ذبحني جدك وهو يعيد ويزيد بهالسالفه..!
سلطان\يمه ليكون تغارين من ام صالح..!!
الجده بصوت عصبي\بسم الله علي..
الجد\عاد خلوني اكمل ..
هيثم\الله يستر كمل جدي
الجد\المهم ياعيالي ركب سيارته هاالشايب...وسكت بو محمد فجأه. وعلا صوته...صبر.. يابناااات تعالوا..
الكل التفت للمكان اللي يناظر عليه الجد..وشافوا البنات طالعين من الخيمه وواقفين ..
الجد\اقربوا..
قربت فجر وهي متفشله لأنه الشباب جالسين..ووراها البنات يمشون ببطء
فجر\سم ياجدي
الجد\اجلسوا معنا
فجر ناظرت المكان\وين جدي..
هند\تعالوا جنبي في مكان..
جمانه وراوين وابتسام واولهم فجر حسوا بألأحراج..وين يجسلون..والشباب ماخذين راحتهم بالجلسه..صحيح المكان واسع لكن احراااج..
الجد ماعطاهم مجال يفكرون وصرخ عليهم\بلا دلع واجلسوا سوالفي ماتتفوت..
الوليد كان متسند بظهر هيثم وحاط بحضنه عزيز اللي كان نايم على صدره ..وطلال كان ماد رجوله الطويله ومتسند على الأرض..عدلوا نفسهم بسرعــه وهم ماكانوا اقل احراج منهم..والأبتسامه اكتموها غصب لمن اختفت..
بألأول جلست فجر جنب جدتها وبعدها ابتسام وجمانه واخر شي راوين اللي من حظها كانت قبال طلال بالظبط
ومن اول ماجسلت وهي منزله عيونها بأللأرض خجل ..
سلطان\ها اكتملت رعيتك يبه
ظحك الكل..والجد ضرب سلطان بالعصا
الجد\استــح..
سلطان\شسوي فيك..ماتقدرين ..لازم تشوف كل عيال عيالك قبالك والا ماتقدر ولو ريوف ماراحت مع ابوها كان قلتوا نادوها..!
الجده\فديت حبيبتي..نامت قبل ماتروح..
هيثم\يالله كمل جدي..سلطان اسكت لو سمحت..
"""""""
جمانه ظلت طول الوقت تقرص بايد ابتسام وراوين..
ابتسام بهمس\شفيك يالخبله..!
جمانه رصت على اسنانها\وانت مستانسه مع وجهك..والله شكلنا غلط..
ابتسام\شتبيني اسوي..انا مو احسن منك..
جمانه\قولي لفجر اذا خلص جدي سالفته نقوم ...والله مو قادره ..احس اني بضحك وبفشلكم..الموقف اللي احنا فيه يضحك اللي مايضحك
راوين بصوت واطي\كتمي انفاسك الله يخليك..
جمانه\انتي عاد سكتي..مافي مثلك اليوم..وقربت منه اكثر...قباله شتبين اكثر..!!
خزتها راوين بعيونها\والله انك ....
جمانه\اني شنوا..!!
راوين بكل كره\حمــاره..
جمانه ظحكت بهدوء\قديمــه..
راوين انقهرت اكثر\وانت بعد ياقلبي مو احسن مني..شوفيه ماشال عينه عنك..
رفعت عينها جمانه والتقت عيونها بعيون الوليد..وعلى طول تذكرت الموقف اللي حصل من شوي وحست بحيره وهي تشوف ملامحه البريئه وهو يناظرها..
كسرت النظره وحاولت تلهي نفسها بسالفة جدها اللي اقل ماتقال عنها انها مخيفه..
وبتلقائيه التفت لراوين اللي كانت ترجف من الخوف وهي تسمع السالفه 
جمانه سألت راوين عن حالها\راوينوا.. شخبارك حبيبتي..
راوين\بمووووت جمون..ياربي شسوي..اكره هالسوالف..
الجد\وياليت عاد خلته بحاله..تبعته لحد بيته..وشغله..وحتى سيارته ركبتها.. 
هيثم\يااخي ام صالح هذه عجيبه..لكن شلون مايخاف منها..
الجد\تعود عليها..وصار يتوقع يلقاها باي مكان..حتى مره دخلت بمرته وصارت تتكلم معاه لكن بصوتها..
سلطان\ليش انزين..
طلال تكلم هالمره بصوت هادي\تحبه..وناظر راوين ..والحب بلــوه..!
وسكت الكل..وهم يناظرون ملامح طلال اللي تغيرت..
سلطان حاول يغير هالهدوء \احم الجو بارد
راوين كانت منزله عيونها..لكن ماتدري ليه تحس أن الأنظار مرتكزه حولها وهي اصلا مو حولها....رفعت عينها ولقت الكل يناظرطلال,, وكانهم كلهم يعرفون انه طلال يحبها..التفت لطلال وشافته يطالع الأرض وماعرفت شو يطالع لأنه الجمر والنار حالت بينها وبينه..وهي على طول نزلت عيونها وحست بخــوف غريب..ليش ماتدري..!!
كملت الجده سالفتها ومشى الموضوع ولو انه طلال ماناظر راوين كأن محد حس باي شي..لكن طلال دوم عفويته تخونه..وحبه صار واضح بعيونه وبملامحه وبكل شي فيه..
انتهت سالفة الجد وام صالح ماأنتهت مواقفها ..لكن اللي عرفه الجد قالته..وبهالجلسه وباخر الليل وبهالجو والهـدوء..حلت السوالف والأغلبيه استجرعوا مواقفهم وهم يذكرونها..
الوليد\شوفوا عاد..عندي لكم سالفه تقومكم من مكانكم وتحبسكم بالفراش طول الأسبوع..
هند\الله لهدرجه السالفه تخوف..
الوليد\ومو بس كذا..وتكرهكم شي اسمه بر..!
الجد\وانا اقول طالع على مين..اثاريك طالع على جدك..قول ياولدي..
سلطان\ليكون سالفةالسياره..
ظحك الوليد\ايه..
سلطان ظحك\يالله تصلح لذوات الجنس الناعم..
طلال تدخل فجأه بعد هدوءه\لا الوليد لاتقولها..
الوليد\ليش..!
طلال ماعرف وش يقول\بس ماتصلح..
الجده\يوه شوقتونا لهدرجه السالفه تخوف..
سلطان\يقولون..يالله الوليد قول فيني عرق نذاله..
الوليد\كان في واحد يسوق في طريق بر اللي بين الشرقيه والرياض..
من اول ماتكلم الوليد وراوين مسكت ايد جمانه وهي تحس بالرعب.
الوليد\بقى له ساعتين ويوصل الرياض..وفجأه لمح احد بوسط الشارع وعلى طول شغل الأنور ووقف السياره بقوه..وحمد ربه انه ماصقع بالرجال..ها اكمــل..
الجد\كمــل..
الوليد ابتسم\اكييييد..!!
سلطان\اكييد... فكنا..
الوليد كان يكمل وهو يمسح على شعر عزيز النايم\المهم يوم وقف سيارته قرب منه الرجال ودق على النافذه..ومن غباءه فتح له النافذه وانصدم من شكله
كان شايب واسود زي الجمره اللي تشوفونها قدامكم وجثه ويخرع الواحد وشعره كثيف والعياذ بالله مو مثل شعري كثيف وحليو.. وحرك شعره
سلطان\اللحين انت بتقول سالفتك والا بتستعرض جمالك..
الوليد\الأثنين
ظحك الكل..والوليد حرك حرك راسه بغرور وهو يضحك معهم
وظحكت جمانه بصوت واطي" مغرور ياناس..بس احبه اووف"
الوليد\المهم يوم فتح النافذه سلم الشايب..والرجال رد عليه السلام وهو يرتجف ومتحسف انه وقف السياره..
المهم قال سيارتي وقفت علي وركنتها بالطريق وزي ماتشوف المكان صحراء وخالي..وسكت الشايب..
الرجال ماعرف وش يسوي ووكل امره لله وركبه بالسياره ومشوا..ومرت خمس دقايق والوضع عادي..
ويوم لف الرجال عشان يسولف معه ويسأل من وين هو ..وايش اللي خلى سيارته تتعطل..مالقــاه..
سلطان كان يعرف السالفه بس سوى نفسه غبي وخايف\احلــف وبعديــن..
الوليد ويطالع البنات\اكمـل..!!
الكل ماعدا البنات\كمل كمـل..
راوين هاللحظه مسكت ابتسام من ايدها\بسوم تكفين خلي اخوك يسكت..ماارح انام اليوم والسبه هو..!!
ابتسام ظحكت بصوت خفيف\حلاتها اصلا السوالف بأخر الليل..
جمانه كانت متابعه بكل جوارحها\في ذي صدقتـي..

طلال كان يناظر راوين بين فتره وفتره وعرف انها خايفه وعلى طول تذكر موقفه معاها يوم مارضت تدخل الخيمه..
الوليد\المهم الرجال تعوذ من ابليس ومشى..وهو يقول..وهم وهم..اكيد وهــم..وقوى قلبه بهالكلمتين..وظل يسوق وتفكيره كله مع الشياب اللي كان راكب سيارته...بعدها بوقت شاف نفس الشايب طلع له مره ثانيه بوسط الطريق فتح عيونه على وسعها ومالقى شي..وجرع مره يطلع له..وظل يطلع ويختفي يطلع ويختفي وهو مو مركز ويحس انه مايسوق وقال اكيد هذا بعد وهو وتهيؤات وقام يتعوذ من ابليس ويمشي بسرعه عشان يوصل ويرتاح من اللي يشوفه لمن فجاه طلع نفس الشايب وهالمره كان قريب منه حيل وكانه خلاااص بيصدم فيه..غير مسار اتجاه السياره وهو لازال واقف .. وماحس الا هو يناظر ألأرض ويوم دقق اكثر لقى رجول الشايب تحولت لــرجول وصــرخ...حمــاااااااااااار ورفع هللحظه الوليد رجله اليمنى قدام الكل
..وعلى طول صرخوا البنــات..وقاموا كلهــم بسرعه للخيمه

هنا الوليد ماااات ظحك وماقدر يسكت وظل يضحك ويضحك لمن حمر وجهه..اما البقيه لازالوا متفاعلين مع السالفه..ويوم سمعوا ظحكت الوليد اللي مو منتهيه وردة فعل البنات يوم قاموا وهم خايفين..ظحكوا 
الجد\الله يقطع ابليسك..خرعتهم..مو رجول عليك..صج رجول حمار..
الجده\لو ادري انه هذه سوالف كان ماخليتهم يجلسون..
الكل\ههههههههه
هند\الصراحه انا خرعتني..كيف هم..تصلح ممثل ياولد اخوي..
هيثم ضربه بالمخده\خلاااص..ماشبعت ضحك..
الوليد\ههههههههه لا بسهههههههههه...شكلكم يضحك ههههههه ههههههه
--------------



عندالبنات..راوين اول مادخلت رمت غطاها والدموع خلاص بتتجتمع بعيونها..
اما اللي كانت ميته ضحك من شكلها ومن كل شي هي جمانه..ظلت تضحك وتضحك لمن قومت الخدامات من النوم لأنهم كانوا جنب الباب..
فجر شافتهم وهو يصحون ومو عارفين وش الموضوع\حسبي الله على ابليسك جمون..شوفيهم قاموا من ضحكك..
جمانه\ههههههههههههه ناموا حبايبي ناموا لاتخترعون انتوا بعد..ههههههههههه
ابتسام جلست جنب راوين ومسكت ايدها\ههههههههههه الصراحه اشكالنا غلط من اول ماجلسنا..ويوم رفع رجوله اخينا المصون تخيلتها رجول الحمار..ههههههههه التفت لراوين..راوين خلاص عاد..
راوين بعصبيه\اخوك سخيف.. وتقاوم الظحكه..يعني من حلاة رجوله عشان يعرضها لنا..
فجر\لا انا اللي ضحكني اذا قال اكمــل..وعلى طول يقولون له كمــل..كمــل
جمانه\اصلا كلنا نضحك ههههههه..
وبعد ظحك البنات..
ابتسام بهدوء\بس تصدقون..احس سالفة الوليد ونستنا بعد الكآبه اللي كانت مسيطره على الجو..
راوين\في هذه صدقتــي..
جمانه بصوت شبه عالي\بنـــات...بكره بنرجع البيــت..ماأبــي..
فجر\الصراحه هذه احلى روحة بر استمتعت فيها,,مستحيل انساها..
جمانه بخيبة امل\ولا انا..
ابتسام \ولا انا
وناظروا راوين اللي ابتسمت وغمضت عيونها وقالت\حتى انــا..
ظحكوا البنــات..ظحكوا وهم يسترجعون كل المواقف الحزينه والحلوه اللي صارت لهم اليوم وامس وقبله..ظحكوا وكل وحده مو عارفه وش تخبي لها ألأقـدار..

وناموا بعد طلعة الروح لأن راوين اغصبتهم يظلون صاحين لمن تتسكر جفونها..
اما طلال فظل جالس بره بين خيمة الحريم والرجال..وهو يفكر براوين وخوفهــا وبراءتها..ورجع يتذكر اللي اصر امس ..كان اجمل موقف بذاكرته..وبسبب هالشي قرر اخيرررا,,يكلم ابوه للمره الثانيه اول مايرجع الرياض..واللي فيها فيها..

اما الوليد كان ماسك الورقه اللي نستها جمانه..ويفكر برجعته لأمريكا ودراسته ويوسف..حس انه هالمره بيرجع وقلبه اقوى..ونفسه مستعده لخوض أي مغامره لصالح لأخوه..واول شي بيفعله اذا وصل بيسال بالسفاره..صحيح هالموضوع كان متخوف منه..لكن الى متى التأجيل..!!

وبكذا انتهت الليله..وانكتب يوم جديد مضى بتجهيزات لرجعتهم البيت..واول سيارة تحركت كانت سيارة سلطان 
لأنه كان مظطر يلحق على موعد ابوه اللي بالمستشفى ..والبقيه مشوا بعد نصف ساعه..
وانتهت رحلة البــر..كانت حلوه ..مثيره..مميزه..ريحت قلوب..وفتحت ابـواب كانت مقفوله..
وابتدت صفحه جديده بحياة كل شخص

طلال قرر يفاتح ابوه بالموضوع ويتبع مقولة لاياس مع الحياه ولا حياه مع اليأس
الوليد اخيرا بيجازف وبيسأل السفاره
فجر تمنت بسرها لو تحظى بشعور الأمومه
غلا استعادت شوي من قوتها بوجود تركي..والأوضاع لازالت هاديه بينهم 
ابتسام عبرت عن فقدانها بيوسف بصورته
جمانه رجعت جمانه اللي تحزن ساعه..وتنسى ساعات..
تجسس..مكالمات..سريه..مراقبه.. يوسف اللي يحاول ينور شمعة في دهليز عميـق جاهل نهايته
بنشوف بالأجزاء الجايه حياة يوسف اللي بتتغير وألأسرار اللي لازالت تحتاج لشفرات في برد وجفا..ونسمة هوى

**
انتهى الفصل
اختكم
وصيت قلبي عليك 

الجزء السابع والثلاثون
انــا حــــ,,,,,,,ـــر
==============


طول هاليومين اللي مضوا وهو حاس بغصه بحلقه كل مايتذكر انه بكره بيوادع وبيرد لدراسته..لكنه حاول ينسى هالسيره بطلعته مع عزيز اخوه لناديه القديم..نادي الأتفاق...ومثل ماكان متوقع هالوقت كانوا الشباب يتدربون باللملعب..فماحب يقطع تدريبهم وخصوصا لأنه شايفهم قبل امس..جلس مع عزيز بالمدرجات وهو يتأمل كل شي حوله..الملعب..المرمى..الكور اللي كانت متناثره بعشوائيه بالساحه.. ومثل كل مره يحس بحنييين كبير لهالمكان..
وقطع عليه تأمله عزيز بسؤاله الفضولي
عزيز\الوليد..علمني كيف هم يحطون الكوره على صدرهم ويلعبون فيها
ظحك الوليد على اخوه\وانت كل شي حاشر نفسك فيه..
عزيز تملل\يوووه الوليد بتعلمني والا شلون..!
خذ الوليد قباعة عزيز الرماديه \والا شلون..
عزيز خذ قابعته ولبسها\خربت كشختي... وضرب رجوله بالأرض بعصبية اطفال ..يالله علمني..
الوليد قام ومسك ايد عزيز الصغيره\امش بعلمك بالبيت..
عزيز\ليش..وبنبره حزينه\علمني هنا..
الوليد\بعلمك بملعبنا اللي بالبيت..
عزيز زم بوزه\وليش هذا مو ملعبك..!!
تألم الوليد من هالكلمه\كــان..وانتهــ
عزيز ببراته ماعطى الوليد مجال حتى يكمل كلامه\وماراح يرجع..
الوليد ونزل من المدرج وهو ماسك عزيز\ياليــت..ياليت ياعزيز..
عزيز وهو يمشي\يعني ماراح يرجع..
الوليد وقف\قول آمييين..
عزيز بكل انصياع\آميييين
الوليد\قول آمين انه يرجع كل شي..
عزيز بصوت عالي\آمييين..
الوليد\يرجع كل شي..
عزيز بنبره اعلى\يرجع كل شي..آمييين..
ظحك الوليد..ومشوا لمن وصلوا السياره..وقبل مايرجع البيت مر على تويز ارس..وشرى لعزيز الدراجه اللي يبيها..وبعد طلعة الروح قدر يطلع عزيز من المحل..ورجعوا البيت على طول..
وعزيز ماقدر يستحمل من اول مانزل الحوش وركب الدراجه..وبدى يلعب ونسى كل شي..حتى نسى طلبه للوليد عشان يعلمه يلعب بالكوره..ابتسم له الوليد وهو يشوفه يسوق الدراجه والفرحه مو سايعته ويصرخ باعلى صوته..ظل معاه فتره يـتامل حماسه وشقاوته.. وماعرف كيف بيقدر على فراقه للمره الثانيه ودخل الصاله ومالقى احد فيها..طلع للدور الثاني ودخل غرفة ابتسام ومالقى احد..كلمها على الجوال لأنه ماله خلق يدور عليها
الوليد\وينك بسوم..
ابتسام كان عندها ازعاج مو طبيعي وفجأه سمعها تقول "وجع "
استغرب الوليد\انـا..!
ابتسام\هلا الوليد..سوري مو انت..
الوليد وجلس على سريرها\اوكي وينك..
ابتسام\انا بيت جدي..
الوليد تضايق كان وده يجلس معاها\وانت ماتملين..!
ابتسام\شسوي فيكم..انت وعزيز خرجتوا وقلت بروح للبنات..
الوليد\اوكي لاتتاخرين..
ابتسام وهدى صوتها\ليه.في شي الوليد..
الوليد\لا..وسكت شوي..بس ودي اجلس معاك..
تذكرت ابتسام سفرته اللي بكره وتضايقت وقالت على طول\اوكي الوليد تعال خذني اللحين..
الوليد\ليش..
ابتسام كانت هاللحظه تناظر جمانه\اللي جنبي بمل من شوفتهم..وانت بتمشي بكره..!
ابتسم الوليد بحزن\اكي نص ساعه وجايك...وسكر..
اول ماسكر الوليد الخط جمانه تكلمت بدون شعور وصوتها هادي وحزين\بيمشي بكره..
ابتسام غصبن عنها قالت\ايه..
جمانه بعفويه\ومتى بيرجع..؟
ابتسام\بعطلة الصيف..
جمانه سكتت..وابتسام ماعرفت وش تقول..
ودخلت عليهم راوين وغيروا الموضوع..
-----------


بعد محاولات كثيره منه طول هاليومين وهو يطلبها..قررت تطلع معاه ومنها تغير جو وتتنفس هواء جديد....لبست بلوزه حريره بنفسجيه على برمودا شمواه ترابي.وحزام ذهبي,,وكثرت كريم الأساس والشدو المشمشي حتى يزيل اثار الضرب اللي بدت تختفي من وجهها..ولمن حطت الروج الموف ورشت العطر..وناظرت نفسها بالمرايه حست بالتغيير كامل فيها..وهالتغيير تيقنت انه مأثر على نفسيتها المظطربه..خذت عباتها مع بوتها الذهبي ولبستهم بالصاله لمن يجي تركي اللي طلع للعياده عشان يغير الشاش ويطلعون..
واثناء ماتلبس بوتها سمعت صوت الباب رفعت وجهها ولقت تركي قبالها والشاش اللي براسه انشال ومابقى غير اللي بأيده..
ناظرت فيه نظره طويله..وتأملته ملامحه الحاده..وملابسه..
كان لابس هاينك زيتي بدون اكمام عشان يتحكم بأيده اكثر على جينز جيشي..وباختصار كان شكله وجماله يسلب العقل ويحرك القلب..
اما تركي ماكان احسن منها..كان يـناظرها ويحاول يهدي من روعه..كل مره تحلو بعينه اكثر واكثر..لكن لازم ينهي هاللحظه اللحين..مايبي يتهور ويبعدها عنه وهي اللي بالغصب رضت تطلع معه..
تركي\نمشي
وقفت غلا ولبست عباتها وحاولت تغطي اثار الضرب اللي بوجهها عنه ومشت للباب وماردت عليه..لمح حركتها وحس بنغزه بصدره تنهد..وتبعها وطلعوا بره الفندق
الجو كان جميل ومغري.. وفعلا كانت هالطلعه متنفس لها.. واللي احلى من هذا النسيم اللي يهب وينعش الجسد..غلا عجبها الوضع وتمنت لو طلعت من زمان..حستها انها مثل المسجونه واليوم انفك قيدها..تجاهلت تركي ..وتجاهلت حظوره..وماحبت تخرب هاللحظه بذكرياتها الحزينه..ويمكن هدوء تركي هو اللي مريحها..تمشوا بمنتزه كان قريب من مدينة سدني وبداخله حديقة حيوان كبيره واكثر اللي فيها حيوان الكنغر والكولا اللي مشهور بااستراليا بشكل عام..مروا بهالقريه بشكل سريع..وكلوا أليس كريم وعصاير طازجه ..لمن وصلوا لبحيره كانت مزحومه بالناس وخصوصا بهالجو الحلو..جلسوا بكراسي قريبه وشربوا العصير فيها..ولحد الان الأوضاع هاديه..وماينسمع غير صوت الناس اللي يمرون جنبهم..
غلا ماعجبها اشكال البنات اللي لابسين باكيني..وتضايقت مره وماكملت عصيرها..وطول الجلسه وهي معصبه ورموشها ترف بتوتر..لاحظها تركي..وماعرف سبب توترها ..وماقدر يسألها..مايدري هل الكبراياء يمنعه..او الفجوه اللي كبرت مابينهم منعته من الكلام..
واللي قهر غلا اكثر..انا تركي لابس نظارته ومو عارفه وش مركز عيونه عليه..!
ولمن وصلة لقمة قهرها وهيب تشوف بنات يمرون حذالها.. تكلمت وهي ترمش وترتجف بتلقائيه\ممكن نرجع الفندق..!
تركي ماكان يناظرها..ومركز على البحيره والغروب \ليش..!
عصبت اكثر لأنه مطنشها\لأنه اكيد اذن المغرب.وكملت وهي تبي تقهره ..والا ماتبيني اصلي,.!
وفعلا عرفت غلا تغيظه..لأنه طاري الصلاه يضايقه وينرفزه.. قام بعصبيه وهو شوي وبيكسر الكرسي وكل شي حوله..ماحب يراددها على شي يعرف انه صحيح..ويقول لها انه مخطط على سهره عجيبه...ورجعوا الفندق لأنه ايده كانت تألمه طول اليوم وكان يقاوم عشانها..
واول ماوصلوا جناحهم..دخلت غلا الغرفه..وهو اخذ دواه اللي كان مضاد قوي عشان يخفف المه..ودخل الغرفه ورمى نفسه على السرير..وكان يتمنى ينام لكن الألم كان بكل انحاء جسمه..يحس انه متكسر ومافيه حيل لأي شي..غمض عيونه وجاء على باله مبارك وتذكر مكالمته له يوم كان بالعياده..حس من صوته انه فيه شي..واللي اكد احساسه يوم قال له متى راجع لأني ابي اخذ رأيك بموضوع مهم ويستحسن لو تبكر بالرجعه..واصر عليه تركي يقول له..لكن مبارك رفض..وماحب تركي يلح عليه اكثر وقفل السماعه وهو يفكر بكلامه ..!لكن اللي مريحه انه اجازته بقى لها يومين وبتخلص..وبيرجع السعوديه وبيتفرغ لشغله.. 
وبعد فتره فتح عيونه وهو مفزوع وعرف انه غفا بدون مايحس..ناظر المكان ومالقى غلا..حس بصداع يجتازه.. مسك ايده اللي تألمه ودخل الحمام..وقرر يتروش..يمكن يصحصح وينتهي هالصداع..
----------






اصبح انسان ثاني بشكله الجديد..وعيونه اللي تطلب النور..
اشياء كثيره انشغل فيها هاليومين..واغلب مصروفه ضاع على البدل وبعض الكماليات اللي اصر عليها لؤي
وحتى تسريحة شعره غيرها وقرر يستفيد من شعره الطويل ويقصه من الأمام ويطوله من الخلف..واللي يشةفه مايقدر يحدد هل هو فرنسي او عربي..
وبهالوقت هو باستديو تصوير وواقف وماسك ظحكته لأجل يبعد عصبية المصور اللي كان يتكلم بالفرنسي وثايره اعصابه..
لؤي\مقيوله ..!عمرك ماشفت خير..يااخي امسك نفسك شوي..بقى لك كذا صوره وتخلص..
يوسف كان مكتف ايدينه ولابس بلوزه هاينك اسود على بنطلون بنفس اللون ومتسند على جدار مرسوم عليه تدرجات غروب الشمس
وكانت الصوره خطيره واللي اجمل نظرة يوسف الناعسه اللي انرسم الحزن فيها رسم..
ويمكن اكثر شي مصبر المصور نظرت يوسف الغريبه واللي شبهها بنظرات ممثلين هوليود
يوسف كان يطلع كلماته بالغصب \اقولك..قوله متى بتخلص..ترى تعبت من الوقفه..
لؤي\وليش ماتقوله انت..!!
يوسف\ياأخي اخاف يضربني بكميرته..
لؤي عجبه الوضع\ههههه تستاهل. اثبت بمكانك خلنا نخلص..لنا ساعه واحنا هنيه..
يوسف ورص على اسنانه\اشوفك فيك يوم..
لؤي ورفع ايده\هههههه آمييين..
خذ المصور صوره ثانيه ليوسف وهو جالس وممد رجل على أللأرض ومثني رجل ثانيه..ولأن الجلسه كانت حلوه خذ له كذا صوره بيمينه ويساره وماكان يبان الا نصف وجهه وهذا اللي خلاها تحلى اكثر..
اخيرا انتهى يوسف من التصوير..واعطى المصور نص المبلغ وطلع مع لؤي 
لؤي\حلو..كذا خلصنا اغلب اشغالنا..
يوسف\مين قال في كذا خامه معينه بشتريها عشان بضيفها باللوحه..
لؤي\اي لوحه..خله بعدين حدي ميت جوع..
يوسف\لا مأأبي اتغدى..وبعدين بروح ابدل ملابسي..لأني بطلع على شغلي بعدين..
اتعفس وجهه وتكدر\كيفك ياأخي..اجل بتغدة مع عبور..اكيد مشتاقه لي اللحين..
يوسف\ايه روح له بيذبحها الشوق اللحين
لؤي\تتطنز مع ويهك..
يوسف\محشوم ياأخوي..اقول روح انا بلف على الشارع الثاني..
لؤي\وبعد..طرده محترمه
يوسف\شنوا تبي اسوي لك..قول انك ماتستغنى عن وجودي..
لؤي وتخطاه وهو مصعب\اقول ولّ
ظحك يوسف وكمل طريقه..وسمع صوت لؤي وهو يصرخ
لؤي\لاتروح الشغل لمن اجي..فاهم
يوسف بهمس\ايه انطر..
---------










اليوم الثاني وبالمطار بالتحديد الوليد واقف وجنبه سلطان وعيال عمه هيثم وطلال اللي وصلوه للمطار هو مع صديقه ثامر
سلطان\شوف عاد هالمره ماأبي اشوف وجهك الا بعد ماتاخذ الشهاده..
فتح الوليد عيونه بدهشه\حسبي الله لى ابليسك من عم..مره وحده بعد ثلاث سنين..تبيني انتحر..
ظحكوا الشباب وتكلم طلال..
طلال\ماعليك منه..اذا هو يقى فراقك..احنا مانقوى ياولد عمي,..
الوليد\ايه هذيلا عيال عمي اللي يرفعون المعنويات..محسوب علينا بس عم صغير..
سلطان\وانت وشفيك صاير حساس وقلبك رهيف..
الوليد\والله من الغربه اللي اعيشها صار قلبي رهيف..
سلطان ويتظاهر بالحزن\قطعت قلبي ياولد اخوي..خلاص حبيبي لاتكمل دراستك ..وش اللي حادك.. ياحلو جامعاتنا مافي احسن منها وش لك بالغربه..!!
الوليد \خلاص انا بديت..ومحتاج دعواتكم..
هيثم بكل حب\الله يوفقك..ويسهل عليك..
الوليد ابتسم بحزن\ايه هذا اللي ابيه دعواتكــم..
هيثم\اجل ابشر كل يوم بدعيلك..
الوليد\تسلم..
سلطان\ومتى راجعين ان شاء الله..
تكلم ثامر هالمره\بالصيف ان شاء الله..
طلال\حلو..يعني كلها كم شهر ونشوفكم مره ثانيه
الوليد\باذن الله..
تفرقوا الشباب بعد ماسلموا على بعض وهم يسمعون انه الطياره وصلت..
ودعهم الوليد وهو مرتاح لأول مره...وبحماس كبير جاهل اسبابــه..
وكلها دقايق وحلقت الطياره بالجو متجهه لسماء نيو يورك..
---------








مستغربه من حالها كثير..!مستغربه من رضاها وطيبتها وعفوها..
تناست كل حاجه وهي تسمعه يطلبها للمره الثانيه انها تسهر معاه بره..وفي وين..!!في اجمل مكان واهدى مكان وارقى مكان..
كانت بتصر على رايها يوم طلبها وبتبين انها لازالت متضايقه بسببه.. وماارح تضعف لشخص مايستاهل التضحيه..وهي غلطت يوم طلعت معاها امس واللحين لازم تعدل غلطتها..
لكن كل شي اختفى..وانمحى يوم شافته يطلع من دولابه الفستان الأحمر اللي شراها من فتره وهو يتسوقون..
واللي اخرسها اكثر وماحست انه بقى حروف بذاكرتها يوم قال لها
"ممكن تلبسينه..انا عازمك الليله على العشاء "

سكتت وحست انها مخدره..مسحوره..ماعادت تقوى على الكلام.ماتوقعت انه الفستان يكون لها..!!والشي الوحيد اللي شعرت فيه انا ملامحها ارتخت وهي تشوف اللينه والحنيه بملامحه وكانها هالحنيه انتقلت بدون شعور فيها..
وبلحظات وهي جاهزه ولابسه عبايتها..ماتعرف ليش ماتبي توريه الفستان ..اصلا مو عارفه ليش لبسته..!وش هالسذاجه اللي فيها..اكيد بيفكر انها رضت عليه خلاص..ابعدت هالتفكير من بالها يوم لقته ينتظرها بالصاله..وبلحظات صاروا بسفينه مليانه اضاءات صفراء بداخلها مطعم راقي
جلست على الكرسي وجلس قبالها وكان تركي حاجز طاوله بره السفينه بعيد عن العيون..
ظلت غلا تناظر البحر الهادي عشان تبعد عن نظراته اللي حست انها تخترقها وهي مستمتعه بهالجو الحلو اللي يداعب وجهها..ويدخل بفستانها الخفيف..لو ماصار اللي صار وعرفت حقيقته كانوا عاشوا اجمل لحظات عمرهم بهالمكان الرومانسي..لكن وينها وين الراحه..الراحه صارت بعيده..ويمكن تكذب على نفسها اذا قالت مطمئنه كليا..!
وبين تأملها للبحر وتفكيرها..سمعته صوته يناديها..لفت وجهها عليه وشافته ماسك المنيو وويتأملها
حست بالضيق فجأه..أكيد يناظر اثار ضربه..!
تركي\في شي معين تبغينه؟
حتى لو في شي بالها مستحيل تقوله..سكتت فتره قصيره وردت بهدوء وهي تناظر البحر
غلا\لا..
مارد عليها وطلب من الويتر اغلب الأصناف لأنه كان يحس بالجوع.. مشى الويتر واخذ المنيو
وصاروا اخيرا لوحدهم..ظل تركي ساكت ولأول يحس انه وده يتكلم ويفضفض اللي بداخله..مو من عوايده ولاحبه في كثرة الكلام..لكنه يحس بحمل كبير جاثم بصدره..حمل يخنقه ويعذبه..هو ماينكر انه مو اول مره يحس بهألأحاسيس..لكن هالمره غير,,هالمره الحمل زاد وثقل..هالمره اعترف لنفسه انه يحس بالضعف يرجع له ويعذبه..وقبال مين..! قبال انسانه ماتوقعها ابدا تدخل حياته..قبال انسانه ماعرفها الا بالصدفه..وبسرعه ماتوقعها خطبها..بدون تخطيط وتفكير..وكانه مو هو اللي اتخذ اكبر قرارا بحياته..كأنه انسان ثاني غريب وبعيد كل البعد عن شخصيته..!
بس ليش..!ليش يحس بالضعف الأليم قبالها..!
ليش يـتألم لألمها..!ليش يحس بالجرم الكبير اذا تمعن بملامحها.!
مو اول مره يذنب..ولا اول مره يغلط ويظلم..مو اول يحس بشعور الذنب لكن هالمره غير,,هالمره الألم صار فيه قبل مايصير فيها..هالمره ظلم نفسه قبل مايظلمها..
جاء الويتر بوسط تفكير تركي واعترافاته المكنونه وقدم الأطباق وبدوا بصعوبه ياكلون..والفجوه كنات كبيييره وواضحه بينهم..
غلا تغصب نفسها على ألأكل..وتركي مو احسن منها وكل شهيته اختفت وهو يناظرها لأول مره عن قرب
وبنهاية ألأكل ..وبلحظة ضعف من تركي.. قرب منها ومد ايده لوجهها اللي منزلته ولمس خدها وبالتحديد مكان اثره الشنيع فيها وحس بحراره تحتويه..
غلا من اول ماحست بأيده على خدها حست بالجمود بكل خلاياها
تركي ماطول هاللحظه..وبدون شعور نطق بكلمه كان يتمنى انه ينطقها من زمان
تركي بهمس\..انا...أســف..
الكلمات كانت تطلع من لسنها باارتجاف\...على شش شنوا..!
ظغط على خدها وقال\...على هذا..
غمضت عيونها تمنع دمعاتها 
مو عارفه هي دمعت عشان نفسها المكسوره..والا كلمة اسفه..والا ضعفه..لكن اللي متأكده منه انها..تكره ضعفه..ماتعودت تشوفه الا قـوي وجامد..ويمكن هذا اللي علقها فيه اكثر واكثر.. 
ابعدت ايده بهدوء من خدها..لكن هو رفض انه يترك ايدها وظل متمسك فيها ويظغط عليها..وبصعوبه تركها يوم شاف الويتر جاي لهم..
غلا ارتاحت ونزلت ايدها تحت الطاوله..وهي تشوف تركي يناظر الفاتوره 
ولمن خلص..تكلمت بصعوبه وهي تحاول تستمد كل قوتها
غلا\ممكن نرجع الفندق..وكملت وهي تعرف انها لحظات وبتبكي قباله..لو سمحت..
مارد عليها تركي ..حاسب الأكل وحطه بالفاتوره وقام..وقامت بعده وهي تتمنى لو تجلس اكثر وتتأمل هالمنظر الحلو لكن كل شي تعكر بداخلها..يوم لمس خدها..
رجعوا الفندق واول مادخلوا الغرفه..قرر تركي يقول لها عن الرجعه..
كان واقف وشكله بيطلع\جهزي ملابسك..بكره راجعين..
استوقفت غلا عند هالكلمه لكنها كانت معطته ظهره..حست بالألم يزيد..بكره بينتهي كل شي..وبتبدي حياه جديده..!
مشت بسرعه للغرفه..وسمعت تسكيرة باب..لفت وجهها وعرفت انه طلع..رمت نفسها على السرير..وكرهت نفسها وحياته اكثر بسببه..!
---------------- 








كانت بالمستشفى..ونفسيتها تعبانه..الدكتور اصر انها تجلس بالمستشفى لمن تحل موعد ولادتها لأنها هالاوقات اصعب فتره بتمر عليها..وعشان يتفادون أي اضرار ويعتنون فيها..اظطروا يحجزونها غصبن عنها
احمد كان جالس جنبها على السرير ويضحك عليها..وهي ميته غيظ منه..
سماح\ايه اضحك..اظحك..مو انت اللي منحبس بين اربع جدارن..!
مسك ايدها وابتسم بعد ظحكه المتواصل\ياقلبي..تتوقعين لو هذا مو من صالحك كان جلستك بعيد عني..
ابعدت ايده بجفا\لاتحاول..انت تقدر تخليهم يطلعوني..
احمد\وبصفتي منوا..
سماح\اوف احمد..لاتوترني..
احمد\بسم الله عليك من التوتر..اقولك تبين اجب معي شي اذا جيت بكره..
سماح مدة بوزها بعصبيه\لا..ماابي شي..
احمد\طيب ليش انتي معصبه..
سماح\يعني ماتعرف..
احمد ابتسم بعناد\لا..
سماح\اوكي لاتضحك عشان ماتقهرني زياده..
احمد\ان شاء الله..
سماح\طيب ماقالوا لك متى بطلع..!
احمد\الا..
سماح فرحت\متـــى..!؟
احمد\لمن يطلع البيبي اللي في بطنك..
سماح فتحت عيونها\لا والله..
احمد\ايه وربي..
سماح رفعت حاجبها\ماجبت شي جديد..يعني معقوله لمن اولد اطلع..فرضا تأخر موعد ولادتي اكثر من شهر وش اسوي..
احمد\تظلين لمن تولدين..
سماح تضايقت\لا احمد مو قادره استحمل..ماأحب ريحة المستشفى..ولا احب ألأبر والتحاليل.
احمد\اللي خلاك تستحملين طول هالشهور..يخليك تستحملين هالفتره..ذكري الله وان شاء الله كل خير بيكون..
سكتت سماح..وسكت احمد..
سماح كانت خايفه من كل شي..خايفه على نفسها والجنين.,كل شي..صحيح احمد كان مطمنها انه كل شي بيكون باحسن حال اذا اتبعت النظام اللي تمشي عليه ونسبة الخطر مو اكيده ويمكن تكون غير وارده..لكنها لازم تحس بالخوف..المرحله الي بتمر فيها جدا صعبه..وهي تعرف ماجلسوها بالمستشفى الا عشان حالتها الصعبه..
استغفرت ربها..وحاولت تخفي المها..
احمد\قلتي لأهلك انك بالمستشفى..
سماح\ايه قلت لهم..وطلعوا قبل ماتجي بدقايق..
ورجع الصمت مره ثانيه..رفع احمد ايده ومسح على شعرها..
احمد\شتفكرين فيه..!
تفاجات سماح..ماتوقعت يحس فيها..
سماح\مأافكر بشي,,
احمد\لا صدقتك..
سماح\صدقني مأأفكر بشي..
احمد\انتي تحاتين..وخايفه صح..!!
سماح بدون شعور قالت\ايه..
احمد\معقوله تخافين وانا معاك..صدقيني بكون معاك بكل لحظه.حتى بغرفة العمليات بدخل..
ابتسمت بين دموعها اللي هلت\انت من صجك..ماتخاف يطردونك..
مسح دموعها وقال\الظاهر انتي لسه ماتعرفين منوا احمد..
سماح ببرءاه ردت\لا ماأعرف علمني..!
احمد تكلم بكل حنيه\احمد ياقلبي..واحد يحبك من الصغر..كان يحس بالضيق اذا ردتيه..كرهك لحظات كثيره..لكنه ماكان يعرف انه يرجع ويغرق بحبك اكثر كان يحس بدوامه كبيره....لكنه ماأستسلم..تقدم لك مره وثنتين وثلاث لمن وافقتي عليه..اكيد اللحين عرفتي منوا احمد.. صح.!!
سماح ماقدرت تمسك دموعها اكثر.بكت بسبب كلماته الحنونه.. بكت بسبب حبه..بكت بسبب خوفها..
احمد\ليش تبكين..!
سماح\ابكي..لأني ماأتخيل بعدك..
احمد حاول يهديها\ومين قال اني ببتعد عنك..!تبيني اموت..!
سماح\بسم الله عليك..الله لايفرقنا..
--------------- 




بالحديقه جالسين بعد ماصلوا العصر..على انه كان الجو بارد وقارس ..لكنهم مجانين..
"وداعا لللعب..وداعا للسهر..اهلا بالدراسه..اهلا بالبحوث والبروجكتات.."
راوين\ههههه..يعني انتي اللحين ترثين حالك..والا تونسين نفسك..
اشرت جمانه بأصابعها\الأثنين..
راوين\اكره هاليوم..على انه يوم جمعه..بس ماأحبه..!
جمانه تتكلم وتتتمرجح وهي ترفع رجولها\اصلا اقص ايدي اذا في احد يحب اخر جمعه بعد العيد..
راوين سكتت وظلت تدفي نفسها بجيوب جاكيتها\متى بتمشون..!
جمانه\ابوي قال نص ساعه بيسلم على اهله وبنمشي.يعني بنهاية العصر...لكن قبل مانمشي بنزور ناصر..وانتوا..!
راوين\بالمغرب ان شاء الله...تدرين انه غلا وتركي بيوصلون اليوم..!
وقفت عن المرجيحه وهي فرحانه\صــج..؟!
راوين ظحكت\ايه..
جمانه\وناسه..وناااسه..والله وحشتني غلوي...تعالي كيف عرفتي..!
حست بالحزن راوين لكنها تكلمت\اليوم ابوي قال لنا..
جمانه\اها..يعني بشوفها ..فقدتها كثير..
راوين\ماظن انك تشوفينها..!
جمانه استغربت\ليش..!
راوين\انتي شكلك نسيتي انها بتسكن بالرياض..
تذكرت جمانه..وحست بالحزن..هي بصعوبه قدرت تتألقم على بعدها الفتره اللي راحت...في اشياء كثيره صارت وكان ودها تكون معها..و الله كتب انهم يتفرقون..لكن فكرة انها تنتقل بالرياض ماكانت بالحسبان..واستنتجت على طول انها اكيد بتحول بالجامعه اللي بالرياض..
ماتتخيل.ماتتخيل الجامعه بدون غلا..هي اللي حببتها بالجامعه..صحيح تعرفت على صديقات كثير بحكم شخصيتها الأجتماعيه..لكن غلا غير..غلا بنت عمها وصديقتها...صحيح ماكانوا يتفقون..وكل يوم ضرابه جديده..لكنها بتظل اعز واغلى صديقه..!
راوين بنبره عاليه\جمــون..وين رحتي..؟
جمانه\ها..ولامكان..
راوين\اناديك من زمان..ماتسمعين..!
جمانه\مدري...اقولك امشي ندخل..الجو برد مره..
راوين استغربت من تغير جمانه المفاجأ لكن ماحبت تتكلم\اوكـي..
قامت جمانه من ألأرجوحه وهي تحس بالضياع....ومشوا للبيت..
"وينك ياغلا..محتاجه لك كثيير,,"
---------






بعد ماوصلوا الشقه..وبعد تعب طويل من السفر..رموا كل شنطهم بالصاله..وكل واحد راح غرفته ومايشوف غير سريره..وحتى الجامعه طنشوها..وماحسوا بالوقت اصلا من كثر التعب..ناموا عشر ساعات متواصله وماصحوا الا الظهر..قام ثامر وهو متفاجأه يوم شاف الساعه عرفت انه كل المحاظرات فاتته..قام تروش ولبس ودخل على الوليد..ومات ظحك على شكله..كان على لبسه اللي امس وجزمته مافصخها..يعني هو مو احسن منه بس على ألأقل فصخ جزمته قبل ماينام..ماحب يزعجه..وطلع يشتري فطور له وللوليد..هو صحيح مو قت فطور..لكن عند العزاب النظام يختلف وينقلب يومهم..
الوليد بعد ماطلع عنه ثامر صحى على صوت تلفونه..رفعه بملل..وكانت ابتسام..
ابتسام\حرام عليك ليش ماترد..خوفتني عليك..
الوليد ابتسم وهو مغمض عيونه\تدرين انك مزعجه..صحتيني من احلى نومه..
ابتسام ارتاحت\يعني وصلت..الحمدلله على السلامه..
الوليد الله يسلمك..انا واصل من امس الفجر..كم الساعه اللحين..!
ابتسام\والله اللي اعرفه انه توقيتنا يختلف عن توقيتكم..
ناظر الوليد الساعه وكانت على وحده الا ربع..انفجع..كل هذا نامه..محاظرته كلها راحت عليه..بس ماتحسف كثير..
ابتسام\وين رحت..!!
الوليد\هذاني معاك..وسمع صوت باب يتسكر ..اقولك يالله بسكر..سلمي على ابوي لاتنسين وحبي عزيز..
ابتسام\اصلا مين قال لك اني بظل اكلمك تبي تخسرني..
الوليد\عليك بخل ماشفته طول عمري..!
ابتسام\هههههههههه اموح وربي..
الوليد\ايه يصير خير..يالله سلام..
ابتسام\مع السلامه..
قام الوليد من سريره وعلى طول توضا وصلى..وبعد ماخلص طلع للصاله وشاف فطور على الطاوله وتوه يحس بالجوع..جلس على الكرسي وشاف ثامر يطلع من المطبخ وبأايده صحون وجلس قباله..
ثامر\صح النوم..متى صحيت..!
الوليد ماانتظر ثامر وظل ياكل\قبل شوي..رحت الجامعه..
ثامر\لاطبعا..ماانتبهت للوقت..وانت الله يهديك ماظبطت الساعه..
الوليد\احلف انت بس..لاتحطها علي..
ثامر\ههههههههه صدتني..مو مشكله..احنا من زمان ماغبنا..ومافي محاظرات كثيره اليوم..
الوليد\لاتحط اعذار..احنا غلطانين..
ثامر\اكل بس اكل..تعال وش جدولك اليوم..
الوليد\خلنا افطر اللحين وبعدين اقولك..
ثامر\اوكــي..
-----------



لاحظت الفرق الكبير..يوم سافرت بليلة زواجها وهاليله..كانت متشوقه ومتلهفه للعالم اللي بتكون فيه مع تركي..كانت تتوقع الحب..والأحلام..والسعاده..والرومانسيه
ويوم رجعت من السفر..تغيرت نظرتها للحياه..من اول ماعتبت رجلها ارض الرياض حست بالخوف من المجهول..من كثر فاجاعتها بتركي..نست انه في حياه جديده بتبدأ بعيد عن اهلها وحبايبها.كيف بتتأقلم مع الوضع..!وكيف بتعيش معاه وهي تعرف ماضيه الأسود..وين الأحلام..!وين الأمال..وين الجنه اللي كانت تتوقعها..!كلها اوهــام..اوهــام اختقلتها مع شخص مايستاهل الحب..!وصلوا فلتهم الجديد ولأنها نادر ماتجي بيت عمها توقعت انه هذا بيت اهله لكن صدمها يوم قال لها وهم يدخلون من الباب الرئيسي
تركي\حياك بيتك..اكيد بيعجبك..!وفتح الأنوار 
غلا صدمتها بالبيت امنعتها من السؤال عن اهله..وظلت تتامل الصاله..
واكثر شي شدها بالصاله الأنارت الملونه اللي تتدلى من السقف وكانها فانوس ..وكان شكلها مذهل وتناسق مع الأُثاث اللي يغلب عليه اللون الحلبي.. كانت مفتوحه على جلسه شعبيه..ومطبخ واضح من بعيد انه من الطراز الأمريكي...والدرج كان صغير بزاويه قريبه من الجلسه الشعبيه..وواضح من شكله وصغره انه مقسم الدور الأرضي الى طابقين..بس كانت الحركه حلوه..واللي ماينتبه يحس انه دور ثاني..
جلس على الكنب وقال لها بعد ماأخذ نفس\شرايك..!
قطع عليها تأملها وارتعبت من صوته اللي جاي بوسط الهدوء ورمشت عيونها
ابتسم تركي على حركتها..وتهلل وجهه..
لها ايام ماشافات ابتسامته..حتى نست شكلها..وهي بدون مقاومه ابتسمت..
قام من الكنب..ومسك ايدها وفرجها على باقي البيت..لمن وصلوا غرفة النوم اللي محتله اغلب الدور الثاني..ولمن شافت الغرفه تيقنت انه مافي احلى من ذوقه..الغرفه كانت مثل الصاله بالأضات اللي تتدلى من السقف لكن هالمره الأضاءات انقصرت على لونين الأصفر والذهبي على نفس ديكور الغرفه..لكن اللي فعلا جعل الأبتسامه تكبر بشفايفها.. السرير..
السرير كان دائري وكبير وطويل..وينصعد له بدرجتين..
وبدون شعور لقت الحروف تطلع منها\مالقيت اكبر منه..
ابتسم تركي لأبتسامتها\لو لقيت كان شريته..
غلا اتسعت عيونها\جد..!!
تركي انتبه لعيونها كان يعتبرها بحر ووده لو يغوص فيها\اكيد..
وعم الهدوء بينهم..تركي مسك تلفونه وطلع..وهي حست غبيه يوم سألته..
غلا\وين..!
استغرب تركي.اول مره تسأله هالسؤال\ولا مكان..
غلا انحرجت تساله مره ثانيه لكنها تكلمت وهي منزله عيونها \طيب ممكن تجيب الشنط..ابي اتروش..
عطاها ظهره..وطلع..وهي عصبت من حركته.."ياربي,,كثير شايف نفسه" قامت وفصخت عباتها وعلقتها..وكلها دقايق ولقت الشنط قبالها
تركي\لاتطولين لأني بتروش..وطلع مره ثانيه.
تروشت ولبست بيجامه بلونها المفضل ألأحمر..وظلت تنتظره .. وبعد طول انتظار نزلت تحت..ونفس ماتوقعت ماشافته وعرفت انه اكيد طلع..جلست على السرير وغطت نفسها من البرد وهي تحبس دموعها..حتى بهالليله بيتركها..! حست بالوحشه بهالمكان الجديد..الى متى بظل استحمل.!يارب ارحمني..
فكرت انها تكلم اهلها وتطمهن انها وصلت..
دقت على تلفون البيت وردت فجر ..غلا من اول ماسمعت صوتها حست بشوق كبير لأختها..حست بغصه بحلقها..
تكلمت بصوت رقيق وحزين\فجــور..انا غلا..
فجر كانت توها بتنام وبتطلع لغرفتها لكنه سمعت صوت التلفون ورجعت الصاله وماصدقت يوم سمعت صوت اختها الدلوعه\حبيبتي غلا..شخبارك..وحشتيني..
مسحت غلا دموعها..صايره كثير حساسه هألأيام وعلى أي حاجه تنزل دموعها\وانا بعد..والله لكم وحشه كبيره..فجر انا بالرياض تونا راجعين..
فجر\صحيح رجعتوا...الحمدلله على السلامه ياقلبي..احنا انتظرنا اتصال منكم لكن ماتوقعنا تتاخرون برحلتكم.
ظلت غلا تكلم فجر نص ساعه وكانت تتمنى تكلم اهلا لكنهم نيام..سكرت منها وحست بشوي راحه...مافي احلى من الأمان بوسط اهلك واحبابك..
نامت غلا من التعب وبعيونها دمعه حايره..وخلاص تعودت على تركي وعدم مسؤليته..
-------------




طلع الوليد وثامر من السفاره..وجلس على عتبة الدرج..مو قادر يتحرك اكثر..
ثامر جلس جنبه وربت على كتفه\وش قلنا احنا..ماأبي اشوف الياأس بعيونك..
الوليد كان يفكر ومركز عيونه بالفراق اللي قباله\غصبن عني يااخوي...غصبن عني..احس اني ادور على غدير بوسط صحراء..احس اني تايه ضايع مو عارف وين طريقي..
ثامر\ليش تفكيرك كذا..انت حطيت اسمه ومعلومات عنه..وهم يتكفلون بالباقي..
الوليد ابتسم بسخريه\على قولتك بيتكفلون بالباقي..يمكن شهر..سنه..الله العالم..!
ثامر\عليك بالصبر ياأخوي..الصبر مفتاح الفرج..
الوليد\الحمدلله على كل حال..
ثامر\تعال انت لازالت مصمم تروح مدينة فولوريدا..
الوليد\لازم اروح لها..اللي سمعته انها اكثر الخليج فيها..
ثامر\توك تعرف بهالحقيقه..وليش لمن قلت خلينا نروح مارضيت..
الوليد\مدري..محد مدح لي هالمنطقه..واللي عرفته انهم يرحون لها حق خرابيطهم..
ثامر\طيب كيف بيكون الترتيب..
الوليد \انا سألت وقالوا لي احسن طريقه نوصل لها بباص وماله داعي نستأجر سياره خاصه..
ثامر\اوكـي..يكون احسن..واللحين وين واجهتك..
الوليد زم شفايفه بجفاف\مدري ياثامر...بس ماودي اروح الشقه..ابي اتنفس هواء يريحني..
ثامر\وكل هالهواء والبرد وماانت حاس فيه..
الوليد\الجسد بارد..والروح جمره تحرق كل مافيني..
قام الوليد مع صديقه وظلوا يتمشون بشوارع نيويورك بدون هدف..
لمن حل الغروب ورجعوا الشقه,,
----------






فتحت عيونها على صوت تلفون ماتعرف وين مصدره..دورت عليه..وشافته على الطاوله رفعت السماعه قبل ماتتسكر وجاها صوته
تركي\صباح الخير..صحيتي..
صحيت..!ناظرت غلا الساعه اللي بأيدها وشافتها عشر وربع..
تركي\غلاااا..وينك..
غلا\..انتي جيت البيت..!
تركي\ جيت وشفتك نايمه وماحبيت اصحيك..المهم ابيك تجهزين بجي اخذك الظهر لبيت اهلي..وسكت
وسكتت غلا..ماعرفت وش ترد عليه..بكل سهوله يتكلم ولا كانه امس غاب عنها..
تركي\انا اللحين بالدوام..واذا تبيني تدقين علي دقي على هالرقم لأني نسيت تلفوني بالسياره..
غلا\اوكي
تركي\سلام..
سكرت غلا بعصبيه..وخذت كل الصباح عشان تتجهز وتظهر لهم بمظهر المتزوجه واستقرت اخيرا على بدي شيفون اسود مزين بالترتر الأبيض..وتنوره بيضاء غجريه..رفعت شعرها بشريطه سوداء وتركته منسدل وماحطت الا ان لاينر اسود ورج احمر ومانست طبعا البلاشر..طلعت لها صندل اسود كعبه عالي..وشنطه بنفس اللون..وظلت تنتظره بالصاله..وهي تشرب النسكافيه.
انتبهت على رنة تلفونها وكان تركي يقول لها انها بره..
طلعت له بعد مالبست عباتها ولقت السياره ..ركبت وسلمت بصوت واطي لأنه كان يكلم بالتلفون.
تركي\اوكي مبارك..ماأحب احد يلح علي.عطني فرصه افكر.. وارد عليك..بسكر اللحين سلام..
ومامداه يسكر الا وصل لبيت اهله..وقف السياره 
تركي\وصلنـا..
غلا اول ماشافات بيت عمها تذكرته على طول...نزلت من السياره..وتركي مسك ايدها..ودخل معاها..
واول مادخلو لقوا الكل مجتمع بالصاله..نور..وعمها..وراوين ..ورجعت تناظر نور..قصدها امها نور..ولقت الدموع غطت كل وجهها وهي تحاول تمسحهم بالمنديل اللي بايدها..
غلا ماعرفت وش تسوي..الموقف كان مؤثر..وهي تشوف نور تقترب منهم..وتوقف عند تركي..
وتركي على طول سلم عليها وحب راسها وابتعد شوي عنها..
سمعت صوت عمتها اللي بصعوبه طلع من حنجرتها\الحمدلله على سلامتك ياالغالي..
تركي\الله يسلمك.ومشى تركي يسلم على ابوه واخته..اما غلا ماحست الا بعمتها تحظنها وهي فرحانه بوجودها..غلا اثر فيها الموقف ودمعت عيونها..وهي تضمها اكثر..
نور\توه مانور البيت يامرت الغالي..
غلا\منور باأهله..
نور\تعالي سلمي على عمك..مسكتها من ايدها وقربتها منه لمن سلمت عليه وحبت راسه وحست بالخجل ماعرفت وش الخطوه اللي لازم تتخذها وماحست الا براوين تحظنها وتسلم عليها وفرحت فيها على الأقل هي بنت عمها وقريبه من عمرها..
راوين\كل هذه غيبه..!ان شاء الله استمتعوا بسفرتكم..
ناظرت تركي وشافته منزل راسه..والتفت لرواين
غلا\ايه الحمدلله..استمتعنا كثير..وسكتت حست انها اجهدت نفسها بهالكلمتين ..
جلس الكل وعمها بو تركي كان يتكلم مع تركي ونور ماشالت عينها من ولدها وكأنها مو مصدقه انه قدامها..وتوها تحس انه عمها ياخذ كثير من اسلوب تركي..كان جاد وابتساماته قليله..وبتلقائيه طاحت عينها على تركي اللي كان يناظرها من ورى نظارته الرماديه..وحست انها لمحت ابتسامه خفيفه منه..لكنها استطرت هالفكره وهي تسمع راوين تكلمها..
----------------






اسبوع مر بسرعة مثل البرق وصارت احداث كثيره فيه..واهمها معرض يوسف اللي بيفتح بعد ثلاث ايام
وزيارة غلا لأهلها بالشرقيه..وقررها بأنها توقف هالسيمستر لأنه نفسيتها مو مساعدتها على الدراسه
تركي رجع لشغله ومجمع جنا اللي انشغل فيه وماترك سهراته اللي أرهقت غلا..لكن اكثر شي كان منشغل فيه الموضوع اللي في باله وينتظر انه يعرضه على اهله...
جمانه ماحالفها الحظ بشوفة غلا لكن الأتصالات شغاله بينهم
طلال فاتح ابوه بموضوع راوين للمره الثانيه وكانت النتائج سلبيه اكثر من المره اللي فاتت
الوليد قرر ينزل لفلوريدا بنهاية الويكند مع ثامر
************





تحس بدوخه..دوخه فظيعه..اعتبت جسمها..
مو مصدقه اللي يحصل لها..اكيد هي تحلم اكيد..هي تعرف اخوها ماتوصل فيه هالدنائه وويصمم على رأيه..
هذه المساله مسالة عمر كامل..مسالة حياه جديده واخوها هو اللي قررها بهواه..
هي اخته..ليش يسوي فيها كذا..ليش هالظلم..!ّماتذكر انه ارتكبت فيه خطأ يوم من الأيام..ليش يكرهها..ليش ناوي على نهايتها..حرام عليه..حرام عليه..
لازم تكلم امها..لازم..مو بكيفه يقرر عنها..دخلت على امها وهي ميته بكا..
ونور اخترعت من شكلها..وعلى طول صرخت
نور\شفيك راوين..
جلست راوين على أللأرض ومسكت راسها بقوه وهي تقول\اكــره..اكره الحقير..هو مو أخو..مو اخو..
نور جلست على الأرض وهي خايفه على بنتها\يمه ليش تقولين كذا..وس سوى فيك تركي..!
راوين\يمه
نور\قولي قطعتي قلبي..قولي شفيك..!
راوين كانت تصرخ بكل صوتها\تركي..يبي يزوجني مبارك..صديقه..
نور كانت مصدومه\شنـوا..!
راوين\سمعتي يمه..يبي يزوجني..مبارك ..
نور ماعرفت شو تقول\طيب يابنتي..انتي سماعه شي عن مبارك..وش فيه عشان تكرهينه..
راوين كانت بتجن..بتجن من القهر ماتدري كيف طلعت هالكلمات لكنها طلعت وهي تصرخ\يمه..مبارك مثل تركي..وتركي..تركــي يايمه يشــ
نور بصوت خافت\شفيه تركي..تكلمي..!
راوين نزلت عيونها وحست بحرقان بعيونها حطت ايدها على فمها تمنع نفسها من الكلام وشهقت بقوه وهزت راسها بالنفي\مافيه شي ..مافيه شي..ونزلت الدموع على فمها...انا اتوهــم.. ورصت على كلمتها..اتوهم يايمه..وقامت بسرعه وطلعت مثل المجنونه اللي مرتبكه جريمه ..
----------------






كان جالس بصالة الأستقبال ويتأمل بعض المجلات و البوسترات اللي انذكر فيه معرضه وكانت صوره ماليه جميع الصفحات ..وكلها لحظات ودخل عليه الدكتور وجنبه سكرتيره الفرنسي اللي دايم مصاحب له وباايده مجموعة اوراق وملفات..
سلم عليه يوسف..وظل ساكت وهو يسمع الدكتور يستاذنه بدقايق لمن يخلص اللي بايده..ابتسم يوسف له وانتظره لمن انتهى وحط الأوراق بالطاوله
الدكتور سمير\بشرني عنك..اخبارك يايوسف..
يوسف وهو يبتسم\كل خير يادكتور..
الدكتور\ها وشرايك بالبوستر عجبك ألأعلان..
يوسف\وانا قادر اقول مو عاجبني..مغرقني بجمايلك يادكتور..
ابتسم الكتور سمير\..المهم..حبيت اذكرك انه المعرض بعد ثلاث ايام.. وابتسم بحنان..يعني اتمنى انه كل شي جاهز بالنسبه لك..
يوسف بحماس يعتليه\لاتخاف يادكتور..كل شي جاهز..وانا اتحرى الدقايق لشوقي بهذاك اليوم..
الدكتور بصوت هادي\يوسف..
رفع يوسف نظره للدكتور وهو ينتظره يكمل كلامه..
الدكتور\انا اليوم طلبتك لأمرين..الأول اني ابي اشوف اخر تجهيزاتك..والأمر الثاني..وسكت فتره..ومد ايده بفايل ورقي لونه ابيض واعطاه يوسف..
يوسف استغرب\شنوا هذا يادكتور..!
الدكتور\افتحه..وبتعرف..!
فتح يوسف الفايل وانصـدم..وماقدر يحرك ايده اكثر..
الدكتور\ليه وقفت طلعه وافتحه..
ماقدر يوسف..حس انه ايده تمنعه..خاف انه اللي يشوفه وهم..ومن كثر فرحته صار يتخيل اشياء مستحيله
الدكتور\افتحه يايوسف..افتحه..عطني انا اللي بفتحه..
وماأنتظر الدكتور أي ردة فعل من يوسف وخذ منه الفايل وطلع اللي فيه ورفعه ليوسف..
الدكتور\هذه حريتك..هذ ه حياتك الجديده..هذه رجعتك لبلادك..
هذا الجــواز يايوسف.!

يوسف ماكان يسمع أي كلمه من الدكتور..مو مستوعب..ولاهو واعي اللي يحصل له..كان يناظر الجواز وهو متلهف لـ لمسه..
مد الدكتور ليوسف الجواز وكأنه يقرى افكاره..
ويوسف حس برجفة ايده وهو يمدها لمن لمسه واصبح بأايده..ظل يلمسه بكل اطرافه 
الدكتور\طبعا ماأرح اكذب عليك واقولك اني اقدر اطلع جواز سعودي وانا عمري مادخلت السعوديه..هذا الجواز تونسي..يعني يايوسف جنسيتك بتكون تونسي..
تونسي
تونسي
تونسي
حس بألألم من هالكلمه..لكن وش كان يتوقع..تزوير جواز سعودي وهو عايش 11 سنه بفرنسا بدون هويه..! 
الدكتور\واكيد بتقول كيف وشلون تم هألأمر..انا لي معارف قويه بتونس وقدرت بعد صعوبه اطلع لك هالجواز..ادري انك مصدوم..لكن هذا الجواز بأيدك..وتأشيرة دخولك للسعوديه انت بتحددها بنفسك يا سائح وزاير للدوله..او بتكون مرسول عن طرق شركه فرنسيه وانت الوسيط بينها. وانا احبذ الأمر الثاني.لكن في شي لازم تعرفه وهذا الشي ماأقدر اتحكم فيه..
يوسف كان يحس بضياع..بتشتت...كان كثير..كثير اللي يقوله الدكتور له..كانت صدمات..صدمات عطلة مخه\شنوا يادكتور..!
الدكتور\اذا وصلت السعوديه باذن الله..راح تكون اقامتك محدده..يعني بينكتب مدة اقمتك فيها..سنه سنتينز.الله يعلم....ومتى ماخلصت المده بترجع فرنسا عشان تكون كل اجراءتك سليمه ومحد يقدر يشك بالموضوع....لكن في طريقه افضل وهذا الطريقه بأيدك حلها..!
صوت يوسف كان مبحوح وبصعوبه قدر يطلعه ويتكلم\قولي يادكتور..نورني..
الدكتور\انا اللي عرفته منك ان اهلك تجار..يعني يتملكون شركات كثيره باغلب المناطق صح..!!
يوسف\صحيح..لكن هذا الكلام قبل 11 سنه..
الدكتور\طيب..اسمعني اللي ابي اقولك اياه انت بتدخل في البدايه كسائح وبعدها يقدرون اهلك ينقلون كفالتك لهم ..يعني يقدرون يتحكمون فيها وبيكون وضعك كمندوب وعميل بشركتهم...وبكذا محد له سلطه انه يرجعك لفرنسا وبتقدر تقضي طول عمرك بين اهلك..لكن من اللحين اقولك اذا اهلك ماقدروا يتخذون هالخطوه بتظطر ترجع فرنسا لأنك داخل فيها كسائح..شوف يايوسف صدقني هالطريقه ممكن تعيشك بسلام في بلادك..يعني حقوقك اللي ضاعت ممكن يرجع بعضها اذا نقلت كفالتك..لكن مثل ماقلت اهلك هم اللي يقدرون يحددون وضعك عشان يكون الأمر سري اكثر..!ومحد يقدر ينبش وراك..
سكت يوسف..وحس ببصيص امل يتخلل قلبه..هو اكثر شي كان مخوفه كيف بيرجع وبيظل ببلاده..ماكان يتخيل انه بيكون عنده جواز مزور..لأنه ماكان عنده الماده اللي تخليه يرجع بجواز خاص فيه..كان يتوقعها احلاما..امنيات..وهألأمنيات توقعها بفلـوس..
لكن الوضع اختلف تماما..اختلف مئة درجه..اللحين يقدر يقول للناس كلهم انه حـر..حر نفسه..ومحد له سلطه عليه..
ابتسم يوسف بسبب افكاره اللي وصل لها...الحريه..الحريه شي حلو..الحريه هي اللي كان فاقدها واللحين وصلت له بعد ضيم ووجع وذل وغربــه صعبــه..
انا حر يايمه..انا حر ياابوي..انا حر يااهلي..ليتكم تحسون بفرحتي اللحين..
ليتكم جنبي..ليتكم بقربي..مشتاق لشوفتكم..مشتاق لكل شي فيكم..
يارب شكثر انتي كريم بعبادك.. يارب شكثر انت رحيم ورزاق..هذا صبري.
هذا رضاي..
ماراح هباء..
ماراح هباء
انا راجع
راجــع




**
**


..انا حر..
جواز تونسي
معرض سيفتح
راوين انخطبت
تركي و اقتناعه بمبارك
سماح تنتظر مولود
الوليد اخيرا كلم السفاره

احداث جديده بانت..
يوسف بسبب صدمته..نسى ردة فعل لؤي..!


الجزء الثامن والثلاثون
ومالي ارى الحزن في مقلتيك.!
(1)
============



متمده على الكرسي الخشبي بالحديقه بضعف قاتل..وتندب حظها العاثر,كانت الدموع تنزل من عيونها ومو مهتمه فيها..
جرحها كان عميـق...عميــق مو متصوره انا اخوهه يكون بهالبشاعه والأنانيه..هي اخته..اختــه الى متى بيظل ناكر هالشي..!الى متى بيظل مو معترف فيهم..!شالقلب اللي بداخله..ماعمرها شافت مثل ظلمه ومعاملته السيئه..كثير لحظات تمر عليها وتقرّ انه مو اخوهم ولاولد امه اللي حملته وتعبت عليه..المسأله اللحين تعدت كل شي..المساأله صارت اكبر وابشع...كل يوم تتيقن انه اخوها يتلذذ في تعذبيهم..كل مره تتأكد انه مريض..مريض مرض نفسي ومعقد..اخوها مو طبيعي..هي اصلا كانت من زمان تتوقع هالشي..من اول ماشافت نظرات الحقد اذا شاف امها ..من اول مالاحظت سيطرته ومخالفته لأي امر هم يتمنونه..الكل صار يكرهه..حتى ياسر يخافه ويهابه..وكأنه هو ابوه مو اخوه..
لكن وش الحل اللحين..لازم تلقى حلّ..هي في دوامه كبيره مايعلمها الا ربها..!
واللي عرفته من امها يوم كلمت ابوها.. انه له علم بالموضوع..وكلف اخوها ينقل لها الخبر..
شلون تتصرف..ومين تكلم..!
مو معقوله ترفضه بدون سبب..
خطرة فكره في بالها..حستها جريئه لكن لازم تنفذها..ماعندها الا هالحل..وعشان ماتتراجع لازم تكلمه اللحين..
طلعت فوق غرفتها وخذت تلفونها وضربت رقمه بسرعه..وقلبها حسته بينفجر من كثر دقاته..
سلطان\هلا وغلا....مااصدق بنت اخوي راوين داقه علي..من قدي اليـوم..
راوين بصوت مكسور\سلــطان
راوين كانت تحس بصوت ازعاج منه..وعرفت انه بره البيت..
راوين\سلطان تكفى..ابعد عن هالأزعاج..ابي اكلمك بموضوع مهم..
سلطان\ان شاء الله دقايق.. لحظه راوين ..تفضل اخوي....
سلطان\ايوه راوين..سوري كنت احاسب الكوفي..اللحين اوكي..
راوين بهمس\اوكي..انت وينك..
سلطان \انا بالسياره..راجع البيت..يالله قولي شكل سالفتك مهمه.!
-------------








طلعت معاه يوم شافت حالته السيئه..توقعت كل شي شين يوم ناظرت وجهه الخالي من الحياه..كان اسود وباين انه في مصيبه عظيمه حصلت له..جلسوا على الكراسي عند البحيره اللي دايم يلتقون فيها..وكان ساكت والحزن والألم عنوانه..وكل قهره وغيظه حطه في الزقاره اللي يستنشقها وكأنه يبي ينسى انه لؤي اللي باع اهله..وبلاده
كان يعرف انه يوسف اللحين عايش اجمل لحظات حياته اللي يتمناه من زمان..كان يعرف انه جالس يدوره ويبي يبشره بخبر حريته..لكن اللي مو قادر يتحمله ولايتقبله انه يوسف بيفارقه وبيرحـل..!
حاولت فيه عبير انه يتكلم عن اللي ضايق فيه..على الأقل يفضفض ويرتاح..وبعد اصرار منها تكلم لؤي بكل الم..وقالها عن لقاءه مع الدكتور سمير اللي كان قبل ايام..واللي اكد له انه مايبي يرجع وبيكمل حياته بهالبلده لأنه وجوده وعدم وجوده واحد ببلاده . ..وهألأمر بيكون سري بينهم عشان ماتنكسر فرحة يوسف..
عبير\ليش يالؤي ؟؟ليش..انا ماعدت افهمك..!في حد بيقدر يرجع بلاده ويرفض.!
قام لؤي من الكرسي وقابل عبير\ايه انا..
عبير\اعطني سبب واحد يخليك تصر على رأيك..
لؤي تكلم وهو يتذكر ماضيه اللي يتمنى لو ينمسح ويزول\الفرق اللي بيني وبين يوسف..انه يوسف مظلوم لكنه رضى بنصيبه والله اعطاه على قد نيته وبيرجعه وهو مرفوع الراس..لكن انا..انا مطرود..تعرفين شو معنى كلمة مطرود من الدوله..مطرود وكل يعرف عني حتى اهلي يعرفون وهم لاحول لهم ولاقوه..لكن يوسف عنده اهل يقدرون يعاونونه..اما انا..من لي..!
محد لي..
لا ماضي يشرف..ولا أهل لهم سلطه
عبير\ سببك ماأقنعني يالؤي..!طيب ليش اهلك مايحاولون يبعثون مشكلتك للقضاء..
لؤي\اهلي ياعبير..اهلي زين يلقون خبز يسد جوعهم..تبينهم يتجرجرون ورى محاكم وقضايا..
عبير\ماعندي كلام احكيه اليك....حالتك جدا صعبه..وددي اخفف عليك
لؤي بنبره حزينه\حتى لوحكيتي..مستحيل تخففين عن الحزن اللي جاثم بصدري..كنت عارفه انه هاليوم بيجي..وهذا هو جاء..مش متصور هالحياه بدون يوسف..
الله يصبرني
ظلوا فتره ساكتين..ولؤي على نفس حالته..التفكير ذبحه..والحزن اكل قلبه..مو قادر يركز..ولا يستوعب اللي قاعد يصير له..!
لؤي\قومي عبير..انا مظطر ارجع الشقه ..اكيد يوسف عافس الدنيا عشاني..
عبير\اوكي نروح..بس كرمالي ابتسم..يوسف بيشك اذا شاف وجهك..
ابتسم لؤي ابتسامه ميته..شاحبه..ومشى يوصل عبير..ويرجع ليوسف..

واول مادخل الشقه حط المفتاح على الطاوله..ودور يوسف بعيونه...دخل المرسم ومالقاه اخر شي دخل الغرفه..وهو يناديه..وفجأه حس بيوسف ينط بوجهه ويرميه على السرير ورمى نفسه معاه وهو يصرخ بفرحه..
يوسف\لؤي الحـق علي يالؤي بجــن..بموووت من الوناسه,...بموووت
غصبن عنه لؤي ضحك وحاول يبعد جسم يوسف عنه\وخر عني اول يادب..كسرتني..
يوسف ولازل على وضعيته\مو وخرّ لمن اقولك..احبس انفاسك بالأول ..وغمض عيونك
لؤي\هههههههه وانت مخلي فيني انفاس.وخرّ عني..
يوسف باأسلوب امر \مو وخرّ لمن تحبس انفاســك..وتغمض عيونك
لؤي\تهديد هذا..
يوسف باصرارا\ايه.ايه..ايه..
لؤي\طيب..بغمض عيوني..لكن احبس انفاسي مقدر.تبيني اموووت..
يوسف \يالله غمض
غمض لؤي..وهو ينتظر يوسف..
يوسف بصوت هادي\لؤي
لؤي\ياليل مطلوك شبلاك..
يوسف\فتح عيونك..
فتح لؤي عيونه وشاف الجواز بأيد يوسف..سكت..وحس بالم يعتصره..لكن يوسف ماعطاه مجال انه يعبر او يتكلم..حضنه..وهو يهمس بأذنه\لؤي..انا حـرّ..تعرفين شو معنى حرّ..يعني برجــع بلادي.يالؤي..مو مصدق يالؤي مو مصدقــ..وسكت فجأه..

رفع لؤي وجهه يوسف وشاف الدموع بعيونه..كان يوسف يبكي..وحظن لؤي عشان يخبي دموعه..
لؤي مقدر يستحمل هالموقف وماقدر غير يناديه\يوسف..
يوسف مابين دموعه\انا حرّ
لؤي\انت حرّ
يوسف هز راسه\ايه انا حرّ
كرر لؤي كلمته وهو يبتسم\انت حرّ ..حرّ
ظحك يوسف..وظحك لؤي..وظلوا يضحكون وبنفس الوقت الدموعهم ماليه وجههم.
يوسف\بشوف امي..بشوف ابوي...بشوف ابتسام والوليد..تتوقع كيف اشكالهم اللحين...وناظر السقف وهو يتخيل اشكالهم..اكيد الوليد كبرّ وصار رجال..وابتسام يمكن تزوجت وضحك..,,وابوي اكيد يقابل شغله..وامي ..وسكت..
امي اكيد هي اللي تنتظرني.. وتخيل شكلها وهي جالسه مثل كل مره بالصاله بالعصريه وقبالها دلال القهوه لحد اخر الليل وهي تنتظر عيالها..هي اكثر وحده اشتاق لها..شاتاق لها بجـنــون.....نزل راسه ومسح دموعه ورجع يرفعها..اشتقت لحظنها..اشتقت لصوتها لكلمة ولــدي على شفايفها...يارب.. لؤي مو مصدق.مو مصدق...متى بيجي ذاك اليوم متى..! وابتــسم بسعاده..شوف انا اول ماأخلص هالمعرض بطير لهم..ماراح انتظر ولا دقيقه..
ظل يوسف يتكلم..ويتكلم..عن امنياته بشوفة اهله..وفرحته اللي مابعدها فرحه..وماحس بالم لؤي..فرحته نسته كل شي..لكنه رابط الأخوه اللي بينهم صحاه بهاللحظه..وقام من السرير وهو متوتر..
يوسف\ايه تعال..وانت..!نسيت اقول للدكتور عنك..
لؤي تكلم بسرعه وهو يقوم له\لاتخاف علي..انا مثلك الدكتور سمير ماقصر فتره وبيطلع جوازي بس انت تعرف هألأمور يبيلها وقت ....
يوسف\متاكد !
لؤي\ايه متأكد شفيك..وحب يتأكد ..ليش هو قالك الدكتور سمير شي..!
يوسف\لا ماقال شي..انا اللي كنت مقرر اقوله..لأني مستحيل اقبل اني اخليك واروح..
لؤي\هههههه وانت متوقع انا اللي بخليك..لا يالحبيب..تحلم..
يوسف ارتاح من كلامه وتأكد انه لؤي مايكذب عليه واطمأن انه كل اللي قاله لؤي من فتره نساه وبيرجع معاه\ريحتني يالؤي..انا مدري شلون نسيت هالموضوع..لكن بكره باذن الله راح اكلم الدكتور سمير
لؤي\برجع يايوسف لاتخاف ماله داعي تكلمه يعني بكذب عليك انا..هي مسألة وقت....وظحك وبطير معاك ههههههه..
يوسف كان متحمس مره لهذاك اليوم\هههههههههه وبننسى ايام الغربه وبلاويها..وبنبدى صفحه جديده..بين اهلنا ووحبايبنا..
لؤي كان يتألم\الله يبلغنا ذاك اليوم..
مسك يوسف ايد لؤي بحنان\ولاتحاتي يالؤي...اهلي ماارح يقصرون عنك..ومثل ماهم يساعدوني بيساعدونك..وبتكون ايامنا كلها سعاده..وامان..واكد مره ثانيه على كلمته..وامااان يالؤي..
-----------







من اول ماسكرت منه راوين وهو موقف قدام البيت..ومو قادر يتحرك ولاخطوه..ولازال صوت راوين الباكي يرن باذنه...حس انه متحطمه.. ضايعه..متشتته,كانت تتكلم بدون ماتحس..وكانه تبي تفرغ كل اللي بداخلها وترتاح..كانت تتكلم وهي تشهق وهذا اللي عور سلطان زياده..
ماعرف شلون يتصرف..هو يدري انه تركي ومبارك علاقتهم قويه من زمان..وهذا اللي معقد الموضوع اكثر..
لكن ابدا ماارتاح له..ولا راح يرتاح له طول عمره..
واهم خطوه لازم يتخذها اللحين..انه يكلم طلال..لازم يدري بالموضوع..
والله يعين اذا درى وش راح يسوي...!
كلمه سلطان بعد مانزل من السياره..وتوجه للمجالس..وزين انه طلال لسه مارجع الرياض..
ظل ينتظره بالمجلس وهو يفكر كيف بيفاتحه بالموضوع..وايش راح ممكن يصير ..!
اسئله كثيره كانت باله..ومن عظمها ماحس بطلال اللي دخل وجالس يناظره وهو يضحك..
سلطان\عجيب ياأخي..ليش تضحك بالله,!
طلال كان واقف جنب الباب \هههههههه شكلك يضحك..سرحان وتفكر..ليكون تحب بس..!
تنهد سلطان واعتفس وجهه..وحزن على حال طلال..
طلال جلس بالكنبه اللي جنبه\ياللي ماتستحي يعني تحب..ولاتقول لنا..واحنا اللي كل فضايحنا عندك..!
سلطان\.......
طلال\قول..قــول صدقني سرك في بير..وحتى هيثم والوليد مو عارفين بموضوعك.قول وريح نفسك..واسألني انا..الصمت ذابحني..لكن شقول... وعض على شفايفه بقهر..الله يصبرني..
سلطان تكلم بعد هدوءه\طلال..وش تعني لك راوين..!
طلال ابتسم بذكر اسم راوين وسكت وهو يتمنى لو ينتقي كلمه وحده تعبر عن حبه الكبير..لكن ماقدر وعفويته نطقة كل شي فيه\راوين..راوين هي طفولتي..مراهقتي..جنوني..املي ..مستقبلي..راوين ياسلطان حبي ألأول وألأخير..
ماتوقع سلطان هالجواب من طلال..تحسف انه سأله..حس انه الموضوع بيصعب عليه زياده..
لكن توكل على ربه وقال له..
سلطان\طلال..راوين انخطبت..انخطبت من صديق اخوها..مباااارك..
طلال قام من الكرسي\شنوا..شتقول انت...!
*********
طلال عفس الدنيا في بيت ابوه..وماخلى شي الاوقاله...
لكن لأسف محد كان وياه..امه وابوه وسميه كان ضده بكل قوه..وهو من كثر ماكان يتكلم ويصرخ تعب وحس انه ميت ..ميت...ابوه كان جاف في تعامله ومو اقل عصبيه منه..وامه طول الوقت كانت تذكره بأمها الهنديه..
طلع من البيت وهو ثاير...ومحد اهتم لخروجه وهو معصب..ولاافتكر ابوه يدق عليه..
امه كانت يتدق..لكن ماجد منعها وهو يقول لها مرد بيرجع..لاتخافين..مسألة وقت بس..
ماعرف وش يسوي..بكره عنده جامعه وهو لسه مامسك طريق الرياض..
قرر يروح لأخته سماح..هي اللي ممكن تسمعه وتريحه..وممكن تفيده وتكلم امه..
مايعرف كيف ساق ووصل للمستشفى لكنه ارتاح يوم دخل عليها وماشاف احد عندها..
سماح من اول ماشفته اخترعت من شكله ووجهه المحمر..توقعت كل شي شين بشوفته..
لكن طلال هدأها وعرف انه متهور يوم دخل عليها وهي تعبانه..
جلس جنبها وهو خايف عليها\اسف.والله اسف..مابغيت اخرعك..لكن انتي اللي ممكن تسمعيني..
سماح\شفيك ياطلال..والله انه قلبي بيوقف .تكلم..
طلال\راوين انخطبت ياسماح..انخبطت..
سماح ماكنت تعرف بحب طلال لراوين..وغصبن عنها فرحت بهالخبر
سماح\صج مبرروك فرحتني...
طلال كان وده يذبحها..هو اللحين بيموت وهي تبارك له..وسماح على طول فهمت وكملت كلامها
سماح\بس تعال..انت,,,,انــتــ..وسكتت
طلال\ايه..ايه اللي في بالك صحيح..انا احبها..وابيها..
سماح وبسرعه تكلمت\وربي اني كنت حاسه..بس كيف..وش بتسوي..!
طلال\وانا ليه جاي لك..سماح حبيبتي..اختي ساعديني..انا قبل ماأجبك عفست الدنيا في بيتنا وكلمت امي وابوي لكن لامجيب..سماح انا داخل على الله ثم عليك..انتي اللي ممكن تساعدني..تعرفين لو راوين خذت غيري بمووت.تعرفين شلون بمووت..!
سماح\بسم الله عليك ياأخوي..بس المشكله صعبه..انت تعرف عصبية ابوي..واصرار امي..
طلال\عارف..والله عارف..بس مالهم حق يحطموني..بنت عمي وابيها...اعتقد انا ماطلبت المستحيل..واذا على دراستي..انا جالس اطبق ومابقى لي غير القليل..
سماح حزنت على حال اخوها\والله مدري شقولك ياأخوي...لكن من عيوني كم طلال عندي..ااذ امي زارتني بكره راح افاتحها بالموضوع..والله يسهل..
طلال حس ببصيص من الأمل\تدرين لو اللي في بالي يتحقق..لأِشيلك بأيدي واغطك من فرحتي..
سماح خافت وحست بالرعب\خاف ربك..تبي تطيح اللي في بطني..
ظحك طلال على شكلها\هههههههههه امزح شفيك هههههه
سماح قالت بدلع\مزحك ثقيييل..
طلال\ههههه..اقول احمد وينه..اخر مره شفته بالبر وكان حييل ضعفان ومرهق ليكون ماتأكلينه بس..
سماح خافت على احمد لأنها لاحظت عليه وبنفس الوقت انقهرت من طلال\استح على وجهك..اشوفك قمت تخرف اليوم..!
اعتفست ملامحه وتنهد بصوت مسموع\والله من اللي بداخلي صرت اتكلم عشان انسى شوي..
سماح ظحكت على اخوها\الله ياطلال..لهدرجه تحبها..!كل هالتنهيده لأجل راوين..تعالي ياراوين وشوفي وس سويتي بأخوي..
انحرج طلال من كلام اخته..ماتوقع ابد بيفض سره لها..لكن الظروف شائت
طلال\اقول ياحلو سكوتك..بس..
سماح\هههههههه والله انك رهيب..ليتك تشوف شكلك اللحين..حبك وحنيتك واضحه بكل شي فيك..صوتك ملامحك..اسلوبك..
والله وصرت تحب ياطلال..!
---------








مثل كل مره..وبالتحديد بهالوقت من السنه..عبدالرحمن يسافر مع بنته للكويت
وكل هذا بسبب ولاءه لأمه وابوه اللي توفوا بهاليوم..
من اول مادخل الديره..وهو يحس بحزن غريب يجتازه..وهألأحساس كان يلازمه كل مارجع لديرته الحبيبه..
كان يتأمل.الناس.. الشوارع..المحلات..البيوت...غصبن عنه..غصبن عنه يحن لأيام طفولته وصباه فيها..
كان الموقف صعب..صعب جدا انك ترجع لموطنك..وماتلقى الأشخاص اللي تسببوا بوجودك بهالحياه..
وكانه هالأرض ..مو ارضك...ولا المكان مكانك..لكنه يعرف انه مرده راجع لدياره..مرده راجع لبيته اللي هجره بعد هجر ألأحباب..مرده راجع لذكرياته اللي اصبحت سحابه تمر بذكرياتها وتختفي مع باقي السحاب..
ويمكن هالسحابه تمطر فرح..او تكون غيمه تحجب هالسعاده..!
سمع صوت بنته ريوف اللي انعست عيونها من النوم..وتذكر الخطوه اللي اصبح يقتنع فيها بسبب ريوف..ويمكن كلام امه اللي قبل مايسافر اثر فيه..اثر فيه بشكل قوي واليم..صار لازم يضحي..الى متى بيحرم ريوف من كلمة ام..الى متى..!لكن مين اللي تقدر تضحي وتعتني بريوف..!
عبدالرحمن\نعم يابابا..
قربت ريوف من ابوها ولصقت فيه وهو يسوق السياره وقالت والحروف نصها انبلعت\فيني نوووم..متى ننام..!
عبدالرحمن\ياقلبي ريوفه..بعدي عني خليني اسوق..شوي وواصلين..
ريوف تأففت ببراءة اطفال\يوووه كله طريق..كله طريق..متى نلوح بيتنــا..
ابتسم عبدالرحمن غصبن عنه وحاول يحط راس بنته في حضنه لأنهم قريب ويوصلون\ليتني خليتج عند جدتج..بس انا ماطاوعتها..
تكلمت وهي معصبه من ابوها لنها كانت تبي تجلس عن جدتها \انا قلت لك..بس انتا يابـســ
عبدالرحمن\ههههههه انا بعرف بس من وين تيبين هالكلام..مين علمج كلمة يابس..
ريوف مطت الأسم\عزيييييييييز..
عبدالرحمن\ياهالعزيز..اللي مسو لج رعب..مخربج علي..ريوفه انتي بردانه حبيبي..!
سكتت ريوف وعرف انها نامت..خمس دقايق ووصل بيتهم اللي من شهور ماشافه..
نزل من السياره..وصحى بنته اللي كانت نص نايمه ونص صاحيه..ولبسها جاكيتها الوردي..وقبعتها...
مسكها وهو يظحك عليها نست كل شي ماعدى لعبتها مانستها خذتها من السياره و ظمتها ومسكت ايد ابوها..ثبتها بالأرض وهي متملله تبي تنــام....يحبها اذا تحطرمت عليه..يحبها اذا عصبت...يحبها اذا ضحكت..يحبه في كل الحالات..
هي اللي بقت له..هي كل شي لعبدالرحمن..الله يخليها له..ويعوضه كل خير..!
-----------








ليش..ليش..ليش ياتركي..!
هذا اللي جاء على بالها اللحين..!توها كانت مع راوين وتحاول تهديها..لكن راوين كانت شبه منهاره ومو حاس بنفسها..!
علاقتها معاهم صارت قويه بعد ماكانت رسميه...واليوم تأكدت انه مافي اطيب من قلب راوين وامها..
ليت تركي طلع عليهم..لكن شخصية تركي بعيده عنهم كل البعد..ولو الشبه الكبير الي بينه وبين امه واخته..كان ماصدقت انه هذا ولدهم..!
آآه ياتركـي..ماتوقعته يكون بهالظلم..!كل مره كانت تحاول تبرر اغلاطه..وتقول بكره يوم جديد بحياتها معاه..بس اللي تشوفه اللحين ياكد انها مع تركي مستحيل يتفقون..ولايلتقون..وحتى لو التقوا بتظل لحظاات ..لحظات نادره..وبتنتهي ..وبتكون منسيه..!
لكن وش بأيدها..حبته..وصارت زوجته..وانتهى الموضوع..
مسحت دمعه من عينها..وقفلت التلفزيون..حتى برنامج الصراحه احلى اللي ماكانت تقدر تفوت حلقه منه..صار مملّ وتافهه بالنسبه لها..كل شي تغير..كل شي تبدلّ..حالها انقلب معاه..ومو عارفه وش نهاية الطريق..
مو عارفه لين متى بتظل تصبر..ولين متى بتظل تستحمل افعاله.!
لو مو ولد عمها..ولو ماتعشق همسه وكل مافيه..كان ماظلت ليله وحده معاه..
ماصارت تشوفه يشرب بعد مارجعوا من سفرتهم..هي ماتدري هل هو يشرب ويجيها صاحي ..او ايش الموضوع..
لكن اللي خايفه منه انه يرجع لعوايده القديمه..وبهالحاله..مو عارفه وش راح يحصل لها..!والا ايش ممكن تكون ردة فعلها..!
الطلاق ممكن يكون حلّ من الحلول..لكن نظرة الناس..اهلها..حبها..احلامها..كل شي بينتهي اكييد..
تمددت على الكنبه..والهم كبرّ..والقلب شقى....!
وحاولت انها ماتغفي لمن تشوفه يجي وترتاح..

ولحظات..او يمكن دقايق عبرتّ..,حست نفسها مرتفعه فوووق..فتحت عينها ولقت بوجهها تركي ..توقعت انها بحلم..غمضت عيونها..وردت فتحتها..ورمشت عيونها وحست انها تهذي\تركي..انت جيت..انا وين..!
تركي بهمس \مدري... انتي وش تشوفين..
غمضت عيونها مره ثانيه..وتوقعتها احلام يقظه..لكنها ماكانت احلام يقظه..كانت حقيقه..تركي كان توه جاي وشافها بالصاله..حملها بايدينه..وهي نايمه ومو حاسه بشي...ودخلها الغرفه
جلسها على السرير..وبدل ملابسه وهو يناظرها وملن خلص..جلس قربها يتأملها
اوقات يحسها طفله...وكل البراءه بتصرفاتها العفويه..واوقات يحسها عاشقه..والحب يهل من عيونها..!
حظنها ونام قريب منها وبراسها اموووور كثيييره تشيب الراس..ويمكن نومه بقربها وغفلته تنسيه همومه.
-----------







مر يومين على موضوع طلال..والنتايج نفسها والأوضاع جدا هاديه وسماح ماقدرت تفاتح امها بالموضوع..ولمن جاء اليوم الثالث اظطر طلال يرجع الرياض عشان دراسته والأمتحانات اللي بدت..كان ماسك خط الرياض.. وكله امله في سماح اللي ممكن تقنع امها..وبالفعل كلمتها هذا اليوم
لكن محاولتها باءت بالفشل..كلمت طلال..وعرضت لها اخر الأحداث..حاولت تهدي فيه..وتفهمه انه الموضوع يحتاج فتره طويله عشان يقتنع الكل..ومو بأربع وعشرين ساعه ممكن ينحلّ كل شي..وتنتهي المشاكل..
طلال عصب..وسماح حاولت تهديه لأنه ماسك الخط..لكنه ماقدر وقفل منها وهي خايفه عليه....زاد من سرعته..وحط حرته بالسكان اللي ظل يضربه بقهـر مكبوت بداخله....
محد راضي يسمعه..ولا أحد شاعر بآماله..
محد فاهــم..محد فاهــم وش تعني له راوين..!
كلمه للـ محبين..
الحب نسمة هوى تبدى بااحساس..
"يكبر مع ألأيام اذا لقى العنايه..و يختفي بلحظـه اذا ماحافظت عليه"
دق عليه سلطان بوسط غضبه..وعلى طول قفل تلفونه..وحطه بالرف..اذ هو عاندوا.حتى هو بيعاند..وخليهم يشوفون نتايج افعالهم..!
-------------





دموعي على الخدين...وعيوني تسأل بالويل..
حلمي اني اعيش بسحابه مافيها غيم
وقدري كتب لي اذوق الضيم..!

وين نروح..قولي لي..وين نروح..اخوي تبرى منّا..وهذا هو بيتركنا وبيهاجر.!الحقير بيهد البيت..ويبيني ادفع ايجاره..يقول شنوا..يقول دفعي من راتبك...مايدري اني راتبي مايوصل الثلاث الاف..مايــدري..
هدأت من روعها فجر..وحاولت تخفف عنها يمكن تشيل شوي من همومها..
لكن ياسمين كانت بتجنّ من البكا..والقهر من اخوها اللي نفذ وعده وبيسافر خلال أيام
فجر\طيب..اتركيه..يسافر..وانتي بتعيشون بالبيت مكرمين بدون اهانات من اخوك الطماع..وبترتاحون..
ياسمين\فجر انتي شتقولين..والفلوس..من وين الفلوس..انتي شكلك ماتعرفين كم ايجار البيوت اللي بالحزام..!
سكتت فجر..ماعرفت شو ترد..هي تعرف انه الأيجارات بهالمنطقه..غاليه جدا..لكن وش بالحيله..
ياسمين مسحت دموعها\شي طبيعي انه مايكون عندك ردك..لأنه لأسف مافي ايجابه..والطلب محال..لكن شو قول ..حسبي الله ونعم الوكيل..حسبي لله عليك يابندر..بيضيعني انا وامي..بيضيعني وبيروح..!بيروح وبيشوف مستقبله وطموحاته..وبيتركنا.. وشهقت من الالم..بيترك..ام مريضه.. وبنت يتيمـه!
حضنت فجر راوين..وبكت معها..بكت على حظ صديقتها العاثر..
ياسمين\فجر..دليني..بصريني...قولي لي وش اسوي..انا ضايعه..ضايعه يافجر..شقول لأمي..اقوله انه ولدك بيهاجر ويتبرى منك..اقول لها انه نساك وفضل غيرك...دليني يافجر دليني..!
فجر\سمعي ياسمين..خليه يسافر والله على الظالم..واحذري انك تقولين لأمك عن الموضوع واذ سالتك قولي لها انه مسافر لبعثه وراجع..وااذ على الفلوس صدقيني لا أنا ولا أهلي راح يتركونك..لسه الدنيا بخير يا ياسمين..واذا الظالم واحد..ترى الطيب الــــف..

ياسمين هزت راسها بالنفي\مقدر..مقدر يافجر..الموقف صعب علي..مو عارفك كيف اواجهه امي..مو عارفه اواجهه هالدنيا لوحدي..انا بنت..تعرفين شلون بنت..بنت بدون راعـــي..بنت بدون والـي..ياربي شالحل..مين اللي اشتكي له..!بجــن..بجـنّ
مسكتها فجر من كتوفها اللي مرخيتها بكل ضعف وهزتها\اصحي ياسمين..انتي اقوى..امسحي دموعك..دموعك ماراح تغير شي..حنا صحيح بنات..وبنظر الناس الأضعف..لكن نقدر نثبت لهم انا احنا نقدر نتحمل اللي ماقدر يتحمله رجااال..
ابعدت ياسمين ايدين فجر بوهن\الكلام سهــل يافجر..سهـلّ...
-------- 








\\//..مصيـــر الحــي يتلاقـــى..\\//
(2)



ظل يكلم طلال بدون توقف..لعله يفتح تلفونه ويرد عليه..ولمن تعب من كثر ألأتصال قرر ينفذ اللي في باله واذا تحقق بيوري طلال الويل..وبيذله لأنه تجرأ وقفل السماعه بوجهه..
دخل على ابوه بالصاله..ونسى طلال واللي جاب طلال يوم شاف شكل ابوه المرهق..كان واضح عليه التعب..عيونه ذبلانه وشفايفه مبيضه وجافه..خاف عليه كثير...وسرع من خطواته وجلس تحت رجوله
سلطان والخوف باين بوجهه\يبه..شفيك..انت تعبان..خذت دواك..!
رفع بو محمد وجهه لولده\انت اللي شفيك..داخل بدون ماتسلم..
سلطان\الله يهديك يايبه..انا من شفت وجهك توترت..قول لي خذت دواك
ضرب بو محمد سلطان بالعصا وهو يبتسم ابتسامه مطمئنه بوجهه عشان مايحاتيه\قم بس قـم..وبتعلمني متى اخذ دواي انا افتكيت من حنت امك وتجيني انت..!واذ ماخذته وش راح يصير..!
قام سلطان على ضربات ابوه الخفيفه وابتسم يوم شاف ابتسامته وجلس بقربه\مسامحــه..مسامحه..ومدام انك رايق ومرتاح البال ولو اني اشك ..بفاتحك بموضوع صغيرون..
بو محمد\قــول..مو انت ماتخلص من هذرتــك..!
سلطان\افا..انا كثير حكي..!؟
بومحمد\ليش توك تدري..!
سلطان\ههههههههه ايه توني..
ظحك بومحمد على ولده..كان يكن لسلطان معزه خاصه على قلبه..مو لأنه اصغر بس اصغر عايله..
سلطان كان اكثر شخص قريب له..كان حنون وطيب والكل يشهد له..وكل عيال اخوانه يلجأون له في الصغيره والكبيره..
بومحمد\اخلــص..قول سالفتـك..!
سلطان\والله ياطويل العمـر..ابيك بموضوع وبايدك حله..
بومحمد\اذا بايدي حله..ابشـر..
سلطان\راوين..بنت اخوي..
بومحمد\فيها شي بنتي..!
سلطان ابتسم\يبيها طلال حليلــه..
بومحمد تفاجأ وكرر جملة ولده\يبيها طلال حليله..!
-----------
سلطان بعد ماأخذ الموافقه من ابوه وتأكد انه مارح يخلي السالفه تعدي الا بتكون راوين لطلال حليله..
قرر يجنن طلال ويخليه يولع يومين وبعدها يبلغه..وانتشر خبر خطوبة راوين على البيوت كلها وكان المصدر الرئيسي من الجده اللي عصبت على مرت ولدها نور يوم عرفت انه راوين انخطبت بدون مايدرون..لكن نور حاولت تمتص غضب الجده بطيبتها وكلامها الساحــر..ورضت الجده بكلمتين..

فرح سلطان يوم كلم ابوه وحس انه همّ وبينـزاح..وحتى لو ماكانت راوين لطلال..الأهم انها ماتاخذ هالمبارك..
راح لهيثم في بيت اخوه..وقاله بكل السالفه..هيثم حزن على طلال..وفرح لمن جده بيتصرف..لكنه حقد على سلطان وافكاره في تجنين طلال..
هيثم\والله لو يدري بيتبرى منك..
سلطان جلس على الكنب\يطول اصلا هو..وبعدين محد قاله يقفل السماعه بوجهي..
هيثم\بس الصراحه..الصراحه بيضت الوجه ياعمي..ان شا الله تخدمنا في امور ثانيه..
سلطان\حتى انت..!
هيثم انحرج\لا شنوا انا..بس اخطط للمستقبل..
سلطان انفجع من تفكير هيثم\حسبي الله على بليسك..حشى محلليني تحللّ
هيثم\اجل عم صغير على الفاضي..لازم توقف معنا بهألأزمات..
سلطان ضربه بالمخده اللي جنبه\اقول قم خلنا نطلع..ابي اروق وارجع ادرس..اعصابي تلفت بسبب عاشقنا..
هيثم\ههههههه عقبال مانشوفك تدافع عن مستقبلك..
سلطان\اسكت الله يخليك..كرهت هالزواج بسبب المشاكل اللي اشوفها..
هيثم\وانا اقول طالع على مين..!
---------









دخل شوراع الرياض..واول ماوصل حيهم..وبالتحديد بيت عمه..وقف سيارته وظل خمس دقايق يهدي من نفسه..ولمن حس انه اوكي..خذ تلفونه وشنطته ودخل البيت..وعلى طول لغرفته وهو يتمنى انه مايقابل أي احد من اهل البيت..وبالفعل ماقابل احد رمى نفسه على السرير وفتح تلفونه وانصدم من هالمكالمات الكثيره..سماح.ٍسلطان..هيثم..وامه..,..ماتوقع انه امه تدق..ولأنه نفسيته تعبانه ماقدر يدق عليها وهو شايل عليها....قام من السرير وفتح رفه....الهدايا لازالت بمكانها..وتنتظر صاحبتها عشان تفتحها..لكن صاحبتها متى بتدخل حياتك ياطلال..!
سكر الرفّ بهـدوء...وهو يفكر باللي ممكن يريحه بشكل مؤقت ..لكن مو هو اللي يوصل لهالمرحله ويفعلها..هذه بنت عمه..وهو اكيد مايرضى أي احد يمسها بكلمه..
لكن الشيطان كان يزين الفكره في باله...وبعدين محد نفعه ولافهمه..كلم امه ابوه وسميه وسلطان واخرهم سماح..ولا أحد فاده بشي..ليش هو مايجازف ويحلّ مشكلته..!

وبهالقناعات اللي انرسمت في مخيلته...قرر يرسل مسج لراوين..هو يعرف رقمها من ياسر ..كثير كان يدق عليها من جواله بحكم وجوده في بيتهم اذا طلع معاه مشوار..ومن هذاك اليوم ماقدر يحذف رقمها من تلفونه..لكن كان الرقم بدون اسم..
فتح الرسائل..وبعدها انشاء رساله..كتب كلمتين بصعوبه..وبنهاية الكلمتين..كتب اسمه..وظغط ارسال
وطلع له تقرير..انه الرساله انرسلت..فتح الرسايل المرسله وقرى الرساله مره ثانيه وهو مصدق انه فعلها
..ارفضي مبـارك..
"طلال"
قويــه ياطلال..كيف قـدرت..!لكن لهالدرجه حالتك وصلت..!
"""""""
راوين بهالوقت..كانت حبيسة دارها ومتمده على سريرها..والتلفون حاطتها باذنها وهي تسمع جمانه المعصبه..
لحظات تندم انها كلمة سلطان..ولحظااات تحس بالراحه انها لقت احد يفهمها وممكن يحلّ لها مشكلتها..
جمانه كانت معصبه حدها ومسويه عبقرية زمانها\انتي ليش ساكته..ابي اعرف لين متى بتواجهينهم..لاتقولين لي سلطان..سلطان يمكن ماينفعك بشي..
راوين كانت كئيبه جدا\خلاص جمــون..والله اللي فيني يكفيني..!
جمانه\تدرين لو انا حصلي لي اللي حصلك كان طربقت الدنيا فوق راسهم..هي فوضــه يزوجونك غصب..!لا فوضه..الدنيا فوضــه..
راوين\انتي تقولين كذا لأنك ماجربت الموقف...لكن اذا جربتيه بيكون تصرفك غير عن كلامك..!
جمانه\مين قالك..
راوين\انا اقـول..
جمانه\تدرين وش اللي مضايقني بعد..!
راوين \شنوا..
جمانه\..كنت اتمنى انك تتزوجين طلال..مو عارفه..احسكم تلبقون لبعض..اتركي طنازتي لك..صدقيني كل هذا عشان اغيظك..بس بصراحــه..كنت اتمناكـم لبعـض..في شي بينكم يتشابه..مو عارفه ايش..!

جمانه مو عارفه وش تـاثير هالكلمات على راوين..لمست على الجرح جمانه بدون ماتدري,,
طــلال..هو وينــه..طــلال..!
كانت عارفه انه حلـم..والأحلام نادر ماتتحقق,,
حرام عليك ياجمـانه وش سوتي فيني..
جمانه\راااااااااااااااوين..وينـــك..!؟
راوين\معــاك..اسمعـك..
جمانه\متأكده انك تسمعيني..!
راوين ماقدرت تكمل المكالمه\اقول جمانه..بسكر اللحين..
جمانه\لييييش..
راوين يأست\معليش جمــانه..
جمانه\اوكي ماارح اضغط عليك واصلا غلا كانت معاي على الخط ومطنشتها..بدق عليك بكره..
راوين كانت تعرف انه جمانه مالها ذنب..لكن وش تسوي بمشاعرها..حبت تلطف الجو وتشكرها\مشكوره جمون على تفهمك..صحيح انك اصغرنا لكن عقلك يوزن بلـد..
ظحكت جمانه من هألأطراء الواضح..وسكرت راوين منها..
تقلبت على الجهه الثانيه وهي تفكر بكلام جمانه..ماتبي تتألم اكثر..وماتبي تبني امال من هــواء
هي غلطانه يوم مالت له..واللحين جالسه تتحمل نتايج مشاعرها..
سمع صوت نغمة مسج من تلفونها..فتحتها بمللّ..وكان رقم غريب..كان هالرقم مار عليها..بس وين..ماتذكر..
قرأت المسج..واستغربت...مين اللي رسال لها هالرساله..وكيف عرف انها مخطوبه..نزلت شوي
وكانت الصدمــه..اســم طلااااااااااال..
قرت المسج مره ومرتين..وثلااااث..وكل ماتقراه تحس بالدموع تتجمع اكثر بعيونها..
تتمنت شي واحد هالليله..انه هالرساله ماتكون كذبــه..لأنها لو كانت كذبـــه..ماتعرف وش راح يصير بقلبها الصغير..مسحت دموعــها بمخدتهــا...ومشاعــرها كل مالها وتكبـر..وقلبها كل ماله ويخفق اكثــر..
--------






متملل..وماعرف كيق يقضي وقته الفاضي..دراسه مايبي يدرس..وطلعه مايبي يطلع..طلب من ثامر انه يروح يشتري تذاكر رحلته لفلوريدا..لأنه ماله مزاج يطلع..واللي ضايقه اكثر انه ثامر بيكون عنده امتحان بكره وبيظطر يجلس يدرس..
نفسيته جدا تعبانه..فتح النت..وتضايق لمن شاف انه الكل اوف لاين..سكر الماسنجر بسرعـه..
وظل يتصفـح بالــمواقـع بدون اهتمــام..حتى النت صاير سخيف اليـوم..واغلب المنتديات اللي مشارك فيه كانت رياضيه وحتى هالمنتديات صايره ممله..وموضايعها كل مالها وتقلّ والأعضاء مايصدقون انه تكون هوشه بين ألأنديه الا وطلعت ألأحزاب..وبدت الهوشه الحقيقه بالمنتدى..وكل واحد وحسب اللي يشجعه من فريق..وحتى لو كان الفريق ظالم..بيوقف جنبه وضد ألأفرقه الثانيه..
تملل من كل شــي..هو يعرف انه هالملل ماجاء الا من حزنـه اللي بداخلـه..

كل مره كان يضحك على نفسه بكلمتين ويتوقع شي ثاني اذا رجع امريكا..وكأنه بيلقى اخوه بوجهه..ولمن يوصل يلقى انه كل شي كان وهـم يختلقه...لكن شو يسوي في احاسيسه..صار يكره هألأحاسيس والسبب هالكآبه اللي تحتويه..
فتح قوقل(google) وكتب الرياضيون بالأنجليزي..وطلع له اكثر من منتدى..ظل يتصفحهم لأنه طلعت له اكثر من 11 صفحه بقوقل...

..وبلحظــه طفش بلحظة ملل..بلحظه ماكانت تجي على البال والخاطر ..قرأ شي غريب بالصفحة الخامسه الي بـ قوقل..طنشه وقرأ اسم اللينك اللي تحته..لكن ماسرع مارفع عينه..وقرأه مره ثانيه..
كان حاط ايده على لوحة اللمس(tash pad) اللي بالاب توب..ومن كثر ماهو يتأمل الصفحه..ظغط على بايده بدون مايحس وضاعت عليه الصفحه..وبهالحركه رجعت فكره..وبحركه سريعه سوى باك ورجع لصفحة قوقل وهو مشدود بللي يقراه..
وبدون شعور ظغط على اللينك ..وبدقــايق حســها ساعات ودهــور..فتحت له الصفحه..
كانت الواجهه(enter face ) مكتوب بوسطها(loading) جاري التحميل بالخط ألأسود العريض..ظل ينتظــر وهو مو قـادر يظبــط نفســه..مسح العرق اللي بجبنيه..من وين جاء هالعرق مو عارف الدنيا بـرد..صقــيع..لكن الحــراره الي شبت بصـدره..كان بتخليه يفقد صوابه

واخيييرا..انعرضت الصفحه من الوسط وكانها ستــاره..الخلفيه كانت غروب الشمس والكلام كان بالأسود..وكانت باعلى الصفحه في صوره ماخذه نص الواجهه لكنها لسه ماأنفتحت..قرأ الكلام اللي مكتوب تحت..وعرف انه هالموقع لفنان تشكيلي عربي..وركز على هالكلمه..وهو يقرأ الأهـداء لكن اسمه ماطلع..و مافي شي واضح لحد الآن....
قرر يفتح اكثر من (icon) على اليسار واولهم كانت (who me) و(my live)و(photos)..
وانتظر لمن تفتح الصفحات..واكثر شي كان ينتظره ((who me..حس انه من هالصفحه بيعرف امور كثيره يجهلها..لكن تضايق لمن شافها فاضيه..لأنها كانت عباره عن صوره والصوره مو موجوده....رجع للصفحه الرئيسيه والصوره بدت تبان شوي.. انتظر الصوره عشان توضح..وبدى قسم كبير منها يبــان..ولمن ركز اكثر عرف انها صورة شخـص من وجهه..نزلت الصوره وكان واضح انه هالشخص جالس وثاني رجله ..لكن ملامحه مامميزها..لأنه مابان غير نص وجهه والتأثيرات اللي بالصوره كانت كثيره وكانت حركه عشان تحجب الملامح وتبين الغرباه وألأثاره بالصوره .
وبلحظــات واكتملت الصوره اخيرا ..لكن عيون الوليد ماكانت تميز شي..يحس انه افكاره مثل كل مره توصله لأمر محــال..وماقدر غير انه يركز بالصوره اكثر ويتعمق بملامحها اللي كانت مخفيه..وبلحظه نزل عينه على توقيع بنهاية الصـوره....
وظل يتهجا الحروف وهو مصـدق....ومع كل حرف كان يحس بحرقان بعيونه..وضربات قويه بقلبه. يتخيل..يتوهم.ااكيد يتوهم...معقوله..بعد هالعمر الطويل..... 
رسام
عربي
الصوره
توقيييييع
كلمات متقاطعه..وحلها الوليد..ومستحيل يخيب ظنه هالمره مستحييييل..
كان التوقيع باسم جوزيــف..وهذا التوقيع هو حل اللغز ..كان يعرف هالتوقيع من كثر ماكان يوسف يحطه برسوماته..رجع يناظر الصوره..وهالمره النظره كانت غييير..ظل يتمعن بكل شي بالصوره..ملامحه..جلسته..لبسه....كل شي كان يتامله..! اخوه..هذا اخــوه..قلبـه كان دليله لأول مـره..لأول مره 
مسح دموعـه..مو وقته هالدموع..لازم يتأكد اكثر..فتش بين الصفحات على دليل ثاني ممكن يفيده ويطمن قلبه اكثر..فتح كل ألأيقونات..وظل يقرى..ويناظر صوره ورى صـوره..بدون ملل..وبحنين كبيييير..ألأمل تجدد بداخلــه..تجد بشكل كبيــر..روحه كانت تنادي..تنادي يوسف..مااستحمل هالمشاعر..حسها تتعبه اكثر..مو عارف يركز بشي من الفرحه..الحروف تخالطت..والأحساسيس امتزجت.. وكانها مايشوف غير يوسف بوجهه.. ..حاول يركز اكثر بين هالجمل...يبي يوصل لحل..مايكفيه اللي يشوفه...يبي يعرف وين مقره بالظبط..!وين بيحلصه..وايش موضوع هالمعرض..!
تذكر انه بالصفحه ألرئيسيه تاريخ بس هو مأأهتم له لمن شاف الصوره..رجع للصفحه بسرعه وقرأ نهاية المقدمه..كان معرض بيفتح بتاريخ 11 شهر فبراير بالصاله الدبلوماسيه بالعاصمه..باريس ..وبيظل اسبوع كامل..
واليوم كان التاريخ 10 فبراير..يعنــي المعرض بيفتح..
بكـررررررررررره..
باريس
باريس بررره باريس..هذا اللي كان ينكق به لسان الوليد
خلاص..كل شي بان اللحين..تذكر مشاعره واحاسيسه الحزينه اللي انتابته بباريس..تذكر انه كان مصر اصرار مو طبيعي انه تكون واجهته لندن وباريس...اللحين عرف ليش بالذات باريس..!اللحين عرف ليش هالأصرار..اللحين عرف وش حقيقة هالمشاعر..!اللحين عرف معنى هالألم..

كان يحس فيه..كان يحس بيوسف ومو داري ..احساس الأخوه عمره مايخيب..عمره مايخيب ولاينتهي..
الله يادنيا..كنت قريب من اخوي..مو داري..ولا عارف..دنيــا صغيــره..غريبه فرفتنا واحنا صغار..وغربتنا واحنا كبار..الله يادنيــا..الله عليــك..!

ثامر\اخيرا قدرت اطلع لك تذكره لفلوريدا..بصعوبه قدرت اشوف باص يروح لهالمدينه..!
التفت الوليد لثامر اللي اقتحم غرفته فجأه..وقام له بسرعه ومسك ايده 
ثامر\شفيك..وين موديني..
الوليد وقف معاه لشاشة الاب توب واشر بايده على الصوره وهويصــرخ\شــوف..شوف ياثامر...اخوي..يوسف اخوي..هذا اخوي..
ثامر عقد حواجبه ومافهم شي\اخـوك..!
الوليد كان يردد اسم اخوه من فرحته وكأن يبي يقول للعالم كلهم انه اخوه حي..حي مامات\عرفت مكان يوسف..يوسف في باريس ياثامر..اخوي بباريس
جلس ثامر على كرسي الوليد..وتصفح الموقع..وحكى له الوليد عن كل شي..من اول ماتفح موقع قوقل لحد مكان فتح المعرض..
ثامر\لحظه الوليد..لحظه.. الصوره مو واضحه كثير..مو باين غير نص وجهه..وكل هالأمور اللي قلتها مو مهمه.. يعني في الف واحد عربي ورسام بباريس..وانت تعرف انها مشهوره بالفن..وفي الف واحد اسمه جوزيف..ايش اللي يضمن لك انه اخوك..!
جلس الوليد على ألأرض لأنه مو متحمل الوقوف بسبب المفاجات اللي حصلت له بهالفتره القصيره\احساسي مايخيب..صدقني مايخيب..انت تذكر وش كان يصير لي بباريس..تذكر الحزن اللي كنت اشعر فيه...كل هذا لأني عارف انه اخوي بهالبلده وماكنت قادر اوصل له..كان قريب مني..وماعرفت اترجم احاسيسي..ثامر هالمره انا واثق واملي بالله كبيييير..ورفع عينه للصوره وهو يتلعثم في كلامه..شوف اخوي..شوف هذا هو..انا اعرفه..اخــوي
ثامر\طيب اهدأ..اهدأ اللحين..وخلنا نفكر..وش الخطوه الثانيه.
الوليد\مايبي لها تفكير..وسند راسه على الكرسي..بكره انه في باريس..واذا في رحله الليله يكون احسن..
ثامر\الوليد ارفع راسك..شفيك..
الوليد\مدري شفيني ياثامر...احس بالضعف..قلبي احسه طاير..ماأشعر فيه..تصدق ابي اغمض عيوني وانام.. 
ثامر حس بخوف\لاتخرعني عليك ...وليييد
الوليد\لاتخاف مافيني شي..بس يمكن من الصدمه..او يمكن من اللي احس فيه اللحين..
ثامر\وش اللي تحس فيه..
الوليد\صعب اني افهمك..قام من مكانه بتثاقل ومسك التلفون بصعوبه..
ثامر\وش بتسوي..
الوليد\مافي وقت ابي احجز لي تذكره ..
مسك ثامر التلفون منه وقال له\استريح انت انا بكلم..
وفعلا كأنه ثامر حاس بالوليد كان يدور الراحه يحس كل جسمه يرتجف من المفاجأه اللي ماجات لا على البال ولا على الخاطر جلس على السرير وهو ماسك الاب توب ويتمعن بالصوره سمع ثامر يحجز له تذكره ويسكر
ثامر\حظك حلو..بكره في رحله الساعه عشر بالصبح..بروح مكتب السفريات..اللحين
الوليد من كل قلبه نطــق\الحمــدلله..لو انها فتره اجازه كان مالقيت ولا حجز..
ثامر ابتسم\ يمكن...وسكتوا
ثامر\اقولك..شرايك بعد تدخل بجهازك...والا احسن بالصوره..
الوليد لازال يناظر الجهاز\لو قدرت كان سويتها ياثامر..
ثامر\الله يعطيك على قد نيتك يالوليد..ولايخيب املك..
ابتسم الوليد وسكت..وعرف ثامر انه يبي يختلي مع نفسه..وذكرياته..وقبل مايطلع من الغرفه تذكر شي مهم..
ثامر\اقولك..بتقول لأهلك..اقصد اختك..!
الوليد\لا طبعا...ماراح اخبرها الا لمن أتاكد..!
ثامر\تفكيرك صائب..والله ودي اروح معاك ياوليد..ماودي اتركك بهالظروف لكن انت خابر..
الوليد\ رايتك بيضاء ياثامر لاتحاتيني..انا مقدرّ ظروفك..وببكون بيننا اتصال ان شاء الله..
ثامر\اوكــي..ماأعطلك..شكلك ماارح تنام بسبب هالصوره..لكن انا أفضل تنام عشان بكره ..لازم ترتاح شوي..
الوليد\من وين الراحه ياثامر..ماأظن انه تغفي لي عين..لمن اتأكد من ظنوني..ادعي ياثامر..ادعي انه يكون هو اخوي يوسف..
ابتسم ثامر..وهوي يدعي لصديقه بسره.. وسكر باب الغرفه وطلع حس انه الوليد بلحظه وبينهبلّ وهو يتكلم ومو مصدق من صدمته..
من اول مافكروا انهم يكملون دراستهم خارج الدوله وهو متفاجأ من احاسيس الوليد القويــه..ومتفاجأ من همته العاليه..اللي يشوفه يقول انه اكيد بيلقى اخوه..كان امله كبير..وصبره طويييل..ترك كل شي عشان يوسف..وهو مو بأيده أي حقيقه عشان يكمل فيه مشواره.
صاحبه في امركيا..ولندن..وباريس..وكل احساس كان يختلف عن الثاني..كان يحزن..يفرح..يتامل..يتفائل..يفكـر..ويقررّ واحساسه هو اللي يقوده..
الوليد هبه عظيمه..وصديق نادر ينوجد بهالكون..وفيّ ومخلص..لأبعدّ حدّ..
وثامر ماكان مجبور انه يعاون الوليد في سفره..لكن هالصفات اللي يتصف فيها وامله الكبير هو اللي اجبره انه يتبع صديقه بدون تفكيير..
وكل اللي يتمناه اللحين انه احاسيس الوليد تكون صادقه هالمره..
--------------













السماء صافيه اليوم..والجو بديـع..والناس مستمتعه بهالنهار ومتفائله خير..هذا اللي في بال يوسف اليوم..وهذه احاسيسه..لأنه سعيد ومبسوط..يحس انه كل الدنيا سعيده مثله...لكن في شي غريب بداخله ..مو عارف له تفسير..!وبالقاعه الدبلوماسيه واقف لؤي ويرتب جاكيت يوسف الشماواه ألأسود يوسف متملل وكل مره يتأفف ويتلفت يمين ويسار وكانه يقول "خلصنا"..ولمن حس لؤي انه اوكي..ابعد عنه شوي وصفر تصفيره طويله لكن خافته..
يوسف عصب من حركات لؤي والتفت حوله\اسكت فضحتنــا..
لؤي\ايه خلني افضحك..مو كل يوم بتتكشخ..
يوسف\وليش شايفني مبهدل.. اخ لؤي..!
لؤي\بدينا بالمعاير..!
يوسف مشى عنه خطوتين\انت اللي جبته لروحك..
يوسف اليوم كان لابس نفس الهاينك ألأسود لكن اضاف الجاكيت الشماواه عليه ..وشعره ماحركه عشان قصته الجديده..صحيح هي مو عاجبته.لكن كل شي لأجل لؤي يكــون..
لؤي لحقه وهو يسرع من خطواته لكن يوسف اختفى بين جموع الناس اللي حوله وقف وهو معصب عليه ومخصر ايدينه\صج انـكــ..!
"انوا شو..!"
التفت لؤي لمصدر الصوت وشاف عبير..رفع ساعته قباله وقال لها\تاخرتي دقيقتين..
عبير ابتسمت\بلا شوا..!..الطرق اليوم زحمــه..
لؤي\آسفين يبه..وانتي على طول تهبين في ويهي..
عبير\طبعا انا مو فاهمه ولا حرف...!
لؤي \هذا احلى شي.. مسك ايدها ومشى يوريها اللوح..
عبير\شو قلت..!
لؤي\ماقلت شي.شفيج.. تعالي شرايج بهاللوحه..
عبير كانت تشوف تدرجات ألألوان الزيتيه اللي باللوحه عجبتها كثيير..وهذا بس اللي فهمته\تصدق..احلى شي الألوان والباقي مافهمت منه شي..
لؤي بكل براءه \ولا انا..!
ماتت ظحك عبير عليه..
لؤي\على الأقل احنا مو فاهمين ونعترف..مو مسوي روحنا فاهمين واحنا مو عارفين..!
عبير\بهالنقطه معك حق..ههههههه
لؤي\طيب تعالي شوفي هاي.
عبير\تصدق صديقك يوسف فنــان..كل لوحه احلى من التانيه..
لؤي\هو اصلا يستشيرني بكل شي ولولاي كان ماشفتيه يرسم اصلا..
عبير عرفت انه يكذب\صدقــتك..
لؤي\هههههههه انزين...
*********


بجهه ثانيه كان يوسف يناقش لوحه مع ضيف كبير بالسن وشكله عاجبته مره..ومعجب اكثر بلوح يوسف
كان يوسف يتكلم بكل طلاقه وارتياح..كان حلم بالنسبه له وتحقق..وهاليوم خالد بذاكرته للأبد
حس بأحد يلمسه على كتفه لف وجهه وابتسم
الدكتور\مين قدك يايوسف..7 لوح لحد الآن انباعت..
يوسف ابتسم برحابة صدر ..شي مبشر اول يوم وتسع لوح تنباع\اللهم زيد وبارك..الحمدلله..
الدكتور\لكن طيعني وبيعها هاللوحه..الزوار كلونا عليها..
يوسف\وانا اقدر..هذه لها ذكرى عميقه بداخلي,..اسمحلي يادكتور..صعب اني ابيعها..
الدكتور\على راحتك..لكن ألمبلغ اللي انعرض لها مو سهلّ..
يوسف بطيبه\الله كريـم..
ابتسم الدكتور لقرار يوسف..ومشى يتفرج على باقي اللوح..ويرحب بالزوار اللي من طرفه..
يوسف رجع للوحه اللي اثارت اندهاش الكل..هذه اللوحه الوحيده اللي عند يوسف من سنين ومستحيل يعرضها للبيع..
تأمل اللوحه وابتسم..كانت هي لوحة البنت اللي مغطيه نصف وجهها بشعرها الأسود وبعيونها نظره لمدى بعيــد..محد عارفها..وصعب تفسر وش ورى هاللوحه من اسرار..وغمـوض..
-------------







قلبه كان يـدق من اول ماعتبت رجله باريس..خذ اقرب تاكسي ووصف له المنطقه اللي بتكون فيها القاعه ونبهه راعي التاكسي انه المنطقه بتستغرق نص ساعه..وجلس براحه وناظر ساعته كانت قريبه لـ 11..ومدام انه قدر يوصل بهالسرعه بتهون عليه كل الصعاب...اهم شي انه اللحين في باريس..

ناظر ملابسه لأول مره..مايدري كيف قدر يلبس الجينز مع التيشرت ألأصفر..كان يلبس بسرعه ..وحتى شعره الطويل مارتبه واظطر انه يلبس كاب كحلي ..وعيونه ماضافت النوم من امس..وزين منه انه حط بشنطته الرياضيه جاكيت ولبس ليوم واحد..سبحان الله مايعرف وش الظروف اللي ممكن تحصل له..!
لكن اللي خايف منه انه المعرض يقفل..وبكذا الأمور بتسوء اكثر..لكن اذا اظطر انه يوصل بالنهايه بيبات في باريس لحد بكره..بس وش اللي صبــره لبكره..!مايقدر يصبرّ..!بيمووت اذا ماجاء بالموعد..وممكن أي
امر جنوني يفعله..حتى لو دور عليه بكل الشواراع ماعنده أي مشكله..!
هذا ألأفكار المجنونه اللي كانت براس الوليد..!تنهـد ومسك صدره بقوه..وهو يناظر الشوارع ويتمنى لو السايق يزيد سرعته شوي..تذكر سواقته بالشرقيه..كان يدعس كل الطبلون..وهذا عادته من اول ماتعلم السواقه..شكله بيقوم وبيجلس مكان السايق..يمكن يرتاح..!
----------






دقت عليه اكثر من مره..وكل مره يطلع لها التلفون مغلق..توترة كثير..مو من عوايد الوليد يقفل تلفونه..!
تبي تطمن عليه..امس ماكلمته ابدا..تبي تسمع صوته وتطمن بالها..!
حطت التلفون قربها,,يمكن يرجع يدق عليها ..
كرهت عزيز اليوم.مزعج بشكل فظييييييع..وهو يلعب بدراجته اللي دخلها البيت..
ابتسام\عزيزوا لاتخليني اقوم واطقك بهالشب شب..!
عزيز كان مطنشها ويلعب ولاهمه..
ابتسام\ماتسـمـــع..! 
وقف عزيز الدراجه وقال بصوته اللي فيه بحه \اوووووووووف انتي شتبين..قلت لك خليني العب بره وقلتي لي برد..قلت لك ابي اروح بيت جدي عشان العب مع ريوفوا..ومارضيتي..انتي شتبييين..
حطت ابتسام ايدها على فمها من هول الصدمه..اللي يشوف عزيز يقول بو 14 سنه..وهو ماتعدي السبع سنين..
ابتسام\عليك لســان مو طبيعــي..انا مدري طالع على ميييين..!
عزيز ماعجبه كلام ابتسام..لأنه دايم يسمع هالجمله منها\ ادرررري..
ابتسام\اقول العب وانت ساكت..صدعت راسي زياده..
عزيز تملل وتأفف\اوووووووف ابي اروح بيت جدي..
قامت وهي معصبه\منت رايح..واجلس العب لوحدك انا بطلع فــوق..
عزيز\يووووه وانا شسوي هنا..
ابتسام صرخت\طالع الجدراااااااان..وطلعت الدرج ورجعت تدق على الوليد وعصبت اكثر لمن شافته لازال مغلق..
--------------









حاسب التاكسي وحط شنطته على ظهره ونزل من السياره..واول ماطاحت عينه على البوسترات اللي ماليه المكان بنفس الصوره اللي شافها بالموقع لكن الفرق الوحيد انه الصوره مكبره واعلان المعرض مكتوب تحتها..ظل يمشي وبأيده المخطط وبكل خطوه قلبه يدق اكثــر..وكل مامشى يلقى بوستر ثاني ..واضح انه الأعلانات قـويه..
حس بألـم فظيييع يجتازه..معقوله انه اخــوه بهالمكــان ومحد يدري عنــه..معقوله مايعرفه الا بالصدفـه..وش هالدنيا هذه..!
تناسى المه..ومشى وهو يسرع من خطواتــه يبي يلحق على المعــرض..لكن يحس بالوهــن بكل اطرافــه..حاول يستجمع كل قوتـه ويتنفس بكل اللي يقدر عليـه..مشى ومشــى لمن شاف القاعه بدت توضـح بعيونــه..حسه بفرحــه وهو بقمة التعب..مابقى شي..مابقى شي ويوصل..سرع من خطواته اكثــر وهو يشوف جموع من الناس تمشــي عكس مسيــره..حاول يتفاداهم لمن وصــــل اخيييييييييرا..وقــف شــوي وهو يناظر القاعـه..كانت كبيـــره جدا.. هدأ من نفسه.. ومسج عرق جبينه بأيده..وسمى بالرحمن ودخل البوابه الرئيسيه 
..لقـى حديقــه كبيـره توصل لبوابه ثانيـه..وسمع واحد واقف قدام البوابه وعرف انه سكيرتي من بدلته كان يتكلم بالفرنسي ومافهم شي منه..حاول يكلمه بالأنجليزي وزين انه تجاوب معاه..وعرف منه انه المعرض افتتاحه من 10 الى 11 ونصف ورفض انه يدخله لأنه مافي احد بالقاعه والكل راح..

.. حس بضيقــه وهو يسمع كلام الرجال....تأخر كثيير..كثير تأخر..لكن معقوله بعد هالمشــوار مايستفيـد شي..
ضاقت فيه الوسيعــه..وتسند على سور حديقه كانت على طول امتداد المدخـل اللي يوصل للبوابه الثانيه..ونزل شنطتــه..
السكيرتي كان يناظره ومو فاهم شي..والوليد ماكان حاس بنظراته..يكفي ألألم العميق اللي بصدره..وكلام السكيرتي زاد همه همييين..
عدل من جلسته وحاول فيه مره ثانيه انه يدخل لعل يلقى شي يوصله لأي امـل..
وبين مناقشته مع السكيرتي سمع صوت بعيد من ورااه..لف وجهه بســرعه وخصلات من شعره لفت وياه من قوة الهواء اللي كان يهب..وركز نظــره بصعوبه على اشخاص كانوا واقفين وشكلهم طالعين..لكن البــعد والهواء..هو اللي حاجب الرؤيا..قرب خطوتيــن..طاحت عينه على شخص كبير بالســن..لف عينه الجهه الثنيه ولقى شخصين ماسكين ايد بعـض وواضح من حركات ايدهم انه بنقاش حار ركــز نظراته عليهم وفتح عيــونه اكثر..وقرب اكثر وهو متجاهل معارضات السكيرتي.وماكان يسمع الا دقات قلبه اللي كانت تشهد معاه هاللحظه..
وحس انه الدنيــا كلها وقفــت والدقــايق انتهت..والهــواء اختفــى..والقلــوب مالت..
غمض عيــونــه بصعــوبه وهو يقــول يارب..يااااااارب.
غمض عيونه وهو يتمنى انه نظره ماخاب
غمض عيونه..وهو يرجف وصبره ماعاد ينطاق
وفتح عيونه والدمــوع تسيل بألأهداب 

الجزء الأربعون
امـــــواج
------------



عقله كان يلزمه انه يبعد مخيلتة عن جمانه..وقلبه كان يرغمه يسمع لدقاته..احتار وس يسوي بحاله..فكره كان مشغول بيوسف اللي لقاه..وابتسام اللي تنتظره وجمانه وثامر وابوه....
وبين هالأحاسيس المتلخبطه..فاز رباط الأخوه على الحب..وتناسى رقم جمانه من عظم لهفته بقربه من اخوه.. .ودق على رقم ابتسام وبشفاته ابتسامة رضى وسعـاده كان يبي يسبق الزمن بمكالمته.ويفتح الخط ويبشر اخته باأجمل خبر..كان يبي الكل يعيش سعادته وانتصار ولولا تعب يوسف كان كمل كل شي بعينه..لكن كل شي يهـون..ويتـم..ويكون.. مدام انتهى ألأنتظـار واجتمعت القلوب..ولقى اخـوه..


ردت عليه ابتسام وبصوتها لهفه وخوف..والوليد كان يناظر يوسف النايم وود يصحيه ويقول له هذه ابتسام اللي تنتظرك..هذه ابتسام اللي تحبـك..
ابتسام\الو..الوليييد.
الوليد بصوت كله لهفه\ابتسام..ابتـسام..
ابتسام\ايوه الوليد..تسمعني..صوتك يقطع..انت وينك..خرعتني عليك..انت بخير...الو..الووووا..الوليد وينك
الوليد\انا بخييير,,بس مااسمـ عك ياابتسام زييين..علــي صوتتتتك..سمعينــ وانقطع الخط..
لؤي\علامك..
التفت الوليد على لؤي وابتسم بااحراج..
الوليد\كنت اكلم اختي..وانقطع الخط..
لؤي جلس على الكرسي وحط الكوبين على طاوله صغيره\طيب دق عليها ثانيه..
الوليد رجع يدق بسرعه\وهذا اللي بيصير,,
لكن كلها ثواني وحس بخيبة امل...
الوليد\ شكل الشبكه معدومه عندكم..
لؤي\اوكي..انت ريح اللحين..وبعدين دق ثانيه.
جلس الوليد قباله ومد له لؤي الكوفي وهو يدقق بملامحه...
لؤي\تدري..اللي يدقق بملامح ويهك عدل يعرف انك تشبه يوسف..
ابتسم الوليد على ذكر اسم يوسف ورجع يناظريوسف بحنيـه\كلنا نتشابهه..بس اكثر واحد يشبه يوسف عزيز؟
استنكر لؤي هألأسم..مايتذكر انه يوسف جاب سيرة عزيز مره..
لؤي\عزيز...اخووك!
الوليد بتلقائيه\ايه..وسكت وهو يتذكر انه اكيد يوسف مايعرف عن عزيز ولا عن زوجة ابوه..لكن وشلون يقول له..!اكيد بينصدم ..اكيد بيعرف عن امه..!امه اللي ماتت..
مأصعب هالكلمه..ماأصعبها على لساني..!
تنهد الوليد بحزت عميق..وهو متأكد انه يوسف مرده بيعرف كل شي..وبينصدم كثر ماهو مصدووم..
وبذيك الحزه وش بيكون حاله..اكييد بيموت حزن وقهـر..
"آآه عليك ياخوي..مالحقت تتهنى بفرحتك"
لكن وش بيسوي بلؤي..وكيف بيقول له..عن عزيز..
وليش مايقول له الحقيقه..اكيد بيساعده..!
الوليد بهمس\عزيز..اخوي من ابوي..!
لؤي تفاجأ\صـج..؟؟؟..يعني شلون..!
ظغط الوليد على الكوب\مو عارف وش اقولك..
قام لؤي من كرسيه\تعال نتكلم بره..اخاف يوسف يصحى ويسمعنا..
الوليد ماكان وده يفارق يوسف ولا لحظه..ظل يناظر ياأخوه بحب وحنيه وبعيونه بقايا دموع..ولؤي حس فيه وابتسم....لكن الوليد عرف انه لؤي صحيح كلامه ممكن يوسف يصحى ويسمع..والجاي بيكون اعظم..واكبر صدمه ليوسف..

طلع الوليد ورى لؤي وجلسوا بالصاله..وبدى يحكي لـ لؤي عن كل شي..واستغرب من نفسه..كيف قدرّ يقول له سره ويرتاح له....وهو اللي ماتعرف عليه الا اليوم..لكن اللي الشي اللي ستنتجه الوليد..انه يوسف عرف يختار صديق غربته.!



بهالليله الغريبه..وبهالظلام المؤلم..وبهالمكان البارد..وبعد ماسمع لؤي سرّ الوليد ..رحم حال يوسف..وماقدر يحبس دموعه اكثر..وعجز انه يقاومها ..وهو يفكر بصديقه اللي ماوحى له يفرح..
وش بتكون ردة فعله اذا درى عن امه واللي حصل لها..!وهو يعرف انه قلب صديقه رهيف ومايستحمل..ومتيقن انه متشبع اسى وهموم وعلى أي حاجه يتحسس ويتأثر واكبر دليل صدمته بأخوه وتركي..والنوبات اللي تتكررّ ومالها تفسير.. ..حزن على حاله وتألم بمراره..وظلت دموعه تنهمر وتحرقه وكأنه هو اللي فقد امه..مو يوسف..!..
لؤي\والحلّ
الوليد\مو عارف..احس اني عاجز..يوسف ماشال اسم امي على لسانه..وكأنه حاس فيها..احس اني مجرم اذا قلت له...احس اني بقتله بأيدي...
لؤي\شوف يالوليد..اذا تبي راي...لاتقول ليوسف..وهو اسبوع وبيرجع ..وبيتوضح كل شي..انا اعرف..يوسف ماارح يستحمل هالخبر..وتصرفك كان صحيح..ويكون احسن بعد انك ماتقول لأي احد من طرف اهلك انك لقيته..
الوليد\ليش.!
لؤي\عشان تقطع الشك ياليقين وتمشي الأمور زي ماتبي..وتبعد الشكوك..
الوليد\واذا سألني عنهم ويبي يسمع صوتهم..
لؤي\اللي خلاه يصبر سنين بيخليه يصبر ايام..
سكت الوليد..وكان سكوته دلاله على شبه رضاه..وللأسف ماكان عنده غير هالحل حاليا..لكن هو كان وده يخبر ابتسام..بس يمكن لؤي صادق بكلامه..يمكن ابتسام يفلت لسانها وتتكلم عن امها من كثر تأثرها ووفرحتها بيوسف
ليش لا..!كل شي جايز..! ..
هو بيسكت عن هالموضوع هالليله...وجود يوسف بقربه نساه كل شي..ووقف عقله عن التفكير..وبكره بيحلها الباري..وااللي بينكتب بيكون.. 
-------------






صحى من نومه بعد ماحس باانفاس قريبه منه..واول مافتح عيونه ناظر الوليد وكان يظن انه يحلم..غمض عيونه ومرت في باله كل الأحداث اللي حصلت له..وفتح عيونه بسرعه وهويبتسـم لمن عرف انه الوليد جنبه..وماطلع حلم ولاتهيأت مثل كل مره..

قرب منه اكثر..وظل يتحسس عيونه ووجهه لمن وصل لذقنه..وبعينه دمعه..خانته ونزلت على خده البارد...
كانت عواطفه كبييره..يحسها بتنفجر من كثر فرحته..ولهفته باأخوه وبكل شي يخص اهله..لكن لازال الألم مغروس بقلبه وهو يتذكر تركي وغبائه اللي ضيعه..كان سؤال كثير يدور في باله..ليش تركي ماخبرهمّّّ!! وايش اللي بيستفيده..!ليش ضيعه..!اكيد في سبب...لكن شلون بيعرف..!
تضايق يوسف وماحب يخرب هاللحظه بشخص حقير مثل تركي...واخوه بقربه..
ظل يتأمل فيه ويدقق بملامحه..وتمنى لو يضمه مثل ماكان يضمه وهو صغير..لكن ليش يتمنى.!. ليش اصلا يتردد..!هذا اخوه جنبه..ومافي شي مستحيل اللحين..
ضمه راسه بكل حنيه..وهو ملاحظ انه مافي فرق بالطول بينه وبين اخوه ويمكن الوليد اطول منه بشوي..ابتسم وهو يتذكر مقولته المعتاده..انا اخوكم الكبير..انا اطولكم واحترموني.. لكن هالمقوله ماعادت تتطبق بطول الوليد...خبى وجهه بشعر الوليد وهو يبكي على مشاعره و فرحته بلقياه..وحظنه اكثر..وهو يبي يفرغ عواطفه اللي يحسها..وكل سنين البعد اللي حالت بينه وبين اهله..
كان وده يصحيه...ويملي عينه بشوفته..ويرتوي من صدى صوته..لكن ماحب يخرب نومته..وظل ينتظره لمن يصحى براحته وبدون مللّ..وكيف يملّ وهو اللي تمنى لو مره يحظى بشوفة احد من اهله..وهذا الوليد.الوليد..اخوه اللي دورّ عليه...مو أي احد..!
****
صحى الوليد على حركة يوسف..ويوم طاحت عينه بعين اخوه ابتـسم..وبتلقائيه نطق..
الوليد\اخـوي..
يوسف ابتسم بحنيه\ازعجتك..
الوليد كان صوته ثقيل من نومته\احلى ازعاج..من احلى اخو بالدنيا..لكن مو هذا اللي صحاني..
يوسف\اجل شنوا..!!
الوليد وعبس وجهه\السرير كسر ظهري..مدري كيف مستحمل..!
ظحك يوسف عليه..وظحك الوليد بعده..وظلوا يضحكون لمن ادمعت عينهم..
يوسف\تصدق..اول ماصحيت..غمضت عيوني وتوقعتك حلم..وماصدقت الا لمن لمست عيونك..بس تصدق..انا احسد نفسي ..مو مصدق يالوليد..!
الوليد\صدق يايوسف..انا جنبك..وانا وعدت ابوي وابتسام..اني ادورك..وهذاني لقيتك..يافرحتها..يافرحتها اذا وصل الخبر لأبتسام.. بتطير من الوناسه..
يوسف تـاثر بكلام اخوه وحس انه مو قادر على الكلام وثقل صوته تدريجيا\ياااه يالوليد..مو متخيل اني راجع بلادي..بعد كل هالسنين ارجــع..اي نعمه انا فيهـا..اي نعمه..الوليد طلبتـك..لاتردني..
الوليد بسرعه رد عليها\انت آمرني بس..
ارتخت ملامح يوسف وقال \ودي اسمع صوت امي..وابوي..وابتسام..
:
سكت الوليد فتره..وماتوقع هالطلب من يوسف..وش بيقول له اللحين..!
يوسف\مرت علي ليالي سوده..حزنيه..كنت اتمنى اسمع فيها صوتها..او حتى همسها..ماكنت اطلب الكثير..كنت ابي احس بوجودها..كنت ابي ابكي وهي تسمعني..كنت ابي اعبر لها عن حزني..يالله يالوليد.. وارتجف صوته.. وش كثر حظـن الأم غالـي..!
انفجع الوليد بيوسف..ولسانه تجمد عن الكلام..لكن يوسف كان يبي يعبر..ويتكلم..من حقه انه يشكي..
يوسف\انا ادري انها زعلانه مني اللحين..واكيد الكل زعلان حتى ابوي لأني ماحققت طلبهم ولارفعت راسهم..و بدال ماافرحهم كافأتهم بغربتي اللي دمرتني قبل ماتدمرهم......تتوقع بترضى عني..تتوقع بتصدقني..والا بتصدني ..مين اللي بيفهمني..!بعد هالسنين مين اللي بيفهمني يالوليد..!اكيد بيكذبوني وبيلوموني..انا مو قد هاللوم..والله مو قده..!
الوليد\ليش تقول هالكلام..يوسف انسى كل شي..فكر بيومك..فكر باللي ينتظرونك..واحمدالله انه اجتمعنا..مين يتوقع اني بشوفك..محد كان متوقع..الكل ياس وملّ..لكني ماقدرت اظل مكتف ايديني مثلهم..ماقدرت اتحمل اشوفك غايب..ماكنا ندري هل انت حي والا ميت.ّكنت ادورك مثل المجنون اللي يبي يلقى دليل على براءته..وهذاني لقيتك ياأخوي..واللحين انا ماأبي اكثر كثر اللي خذته..انسى ياأخوي..انسى وعيش حياتك الباقيه معنا..وصدقني الجاي اجمل بعون اللهّ..
يوسف\ونعم بالله...لكن ارجوك ابي اسمع صوتهم حقق طلبي يالوليد..!ماأبي اكلمهم..بس ابي اسمع صوتهم..
الوليد استغرب\ليش ماتبي تكلمهم..
يوسف\مدري..مو عارف ليش..احس بخوف..او يمكن مو متهيأ اني اكلمهم صعب اني افهمك....مدري يالوليد..لا تسألني..
الوليد ارتاح من كلام يوسف ..لأنه حتى هو مايبي احد يعرف بوجود يوسف لمن يتحقق اللي في باله\خلاص ولايهمك..بتسمع صوتهم..بس كم الساعه اللحين ورفع ساعته وقال... تسع ونص..يعني كم عندهم..!يمكن الظهر..
يوسف انصدم\الساعه تسع ونص..مصيبــه..
الوليد\شفيك..!
يوسف\المعرض..!وقام بسرعه..وخذ فوطته ودخل الحمام وطلع منه بسرعه ....وين لؤي!
الوليد ظحك\انت تسألني..!
دخل الحمام يوسف مره ثانيه وعلى صوته\اكيد في المطعم..!
الوليد \اي مطعم..؟
يوسف بداخل الحمام كان يتكلم\انا اشتغل بمطعم..هو يدوام بالصبح..وانا هألأسبوع اجلته بالفتره الثانيه بالمساء عشان المعرض..!
الوليد تفاجأ وقام بسرعه من السرير\انت..تشتغل بالمطعم,,!؟
----------------





مثلّ كنا نقوله دايم..وطارت الطيور باارزاقها..ورحلت..ومابقى غير الذكرى..
رحل بندر اليوم الصبح.وتقطع قلب امه عليه..كانت تبكي من اول ماعرفت انها بيسافر وبيتركها..ولحد هالوقت وهي تبكي وتنحب بشكل مؤلم..حاولت راوين تهديها..لكن ماعاد القلب يتحملّ..وحتى دوامها ماقدرت تروحه وهي بهاالحاله..
كانت تشوف البيت مظلم ..موحش..مالها طعم ولاحياه..تشوف ظحكة مراون بكل زاويه..وتحس بصوته بمسامعها..
معقوله بتقدر على فرقاه..ويتظل مع امها وحيده..!
ظلت تفكرّ لمن سمعت صوت التلفون..
قامت بسرعه وقلبها يرجف..معقوله اخوها يكون..يمكن غيرّ رايه..!
يارب..يارب يكون هو..وتردّ روح امي بشوفته..يارب
رفعت السماعه بسرعه وقلبها يرجف
ياسمين\الو؟ وعليكم السلام..اي نعم..هذا بيته..شنــوا..متى..
بكــره..؟؟؟ ليش,..!11 الف ريال..
سكرت التلفون وهي تخس بالدوخه....من وين لها هالمبلغ..,من وين..؟
حسبي الله عليك يابندر..حسبي الله عليك..وكيف بتقول لأمها..,ووين بتروح..!مالهم اهل..هم مقطعوين من شجره..!
ام بندر\منوا يابنتي..بندر..
ياسمين\لا ياام بندر..بندر راح..لكن مصايبه ماراحت..يمه
ام بندر\شصاير قولي..
ياسمين\هذه شركة الكهرباء..
ام بندر\ايه كملــي..
-----------------









مو مصدق..اللي يحصل مو مصدقه..توه كان يحس انه اتعس انسان في الكون..
واللحين يحس انه الأسعد..مو بس اسعد انسان..يحس انه شخص محظوظ لأنه جده يوسف العالي..
طلال\احلـف..قول والله انه جدي قال بيزوجنا..!
سلطان\ياحمـار..وانت مفكرني اكذب عليك..بزر عندك انـا..!؟
صرخ بسرعه\لالالا محشوووم ياعمي..يابعد حي وقلبي..ودنيتي..ياأجمل عم..واطيب عم..حبيبــي والله..
سلطان\ههههههههههههههه والله انك خبيث..مو لله ياحمار هالمحبه ..
من كثر فرحة طلال حط على السبيكر وماقدر يمسك التلفون وظل يظحك مع سلطان وهو يروح ويجي بشوارع الرياض وموعارف وين دروبه!
سلطان\هههههههههه حسبي الله على بليسك..ماصارت فرحه..اهجد ..خلّ فرحتك اذا واقفت عليك بنت اخوي..
طلال\مين قال انها ماارح توافق..بتوافق وانا طــلال..
سلطان\يالواثق انت..!اقول وينك فيه..
طلال\انا..مدري تصدق هههههههههه
سلطان\من صجك انت..!
طلال\احوس بالشوارع مو قادر ادخل بيت عمي ..اخاف ادخل وارتكب شي اندم عليه..
سلطان\ليه..ليكون مسوي اشياء من ورانا..
سكت طلال وهو يتذكر المسج..وتحسف انه رسله من ألأساس ..لكن وش يسوي..كان ضايق وكاره حياته..
طلال\لاحشى..ماسويت شي..
سلطان\والله ينخاف منك يادكتور طلال..لكن ماعليك شرهه..
طلال\ليه..شافيني خبلّ..
سلطان\خبلّ وبس..اقول بس لاتسرع بالطريق ومن كثر فرحتك تسوي حادث..!
طلال\هههههههههه يمكن..طيب مدام انك عارف من زمان ليش ماقلت لي..؟
سلطان بقهر\تستاهل عشان تعرف مره ثانيه كيف تقفل تلفونك..
طلال\طيب سلطان..ماقالك جدي متى بيكلم عمي وابوي..!
سلطان\اللي عرفته منه..انا بيكلم ماجد بالأول..
طلال\يارب ابوي يوافق..يارب..
سلطان\انت نازل هألاسبوع الشرقيه..!
طلال\اكييييد..وهذه يبيلها كلام..ولو اقدر ينزل الثلاثاء لأنه ماعندي شي مهم الأربعاء؟
سلطان\الله يوفق الجميع..يالله ارجع البيت اللحين...اعرفك متهور..!
طلال\ههههههههه لاتخاف علي..انا بطريق البيت..يالله سلم على هيثم..
سلطان\يبلغ..
طلال\ولاتنسى..اي اخبار جديده دق علي..ماأبي افكر اكثر..
سلطان\ان شاء الله فكنا عاد..
طلال\هههههههه طيب اخر سؤال..
سلطان\اسال بسرعه..

طلال وتغير صوته وهدى\بنت عمي تدري..!
سلطان ابتسم وحب يذله\عن شنوا..!
طلال\سلطااان لاتستهبلّ؟
سلطان\تستاااهل صدقني بذلك ذلّ..
طلال\يعني شلون..!
سلطان\ماراح اقول..!!
طلال عصب\سلطااااااااااااان..
سلطان\اقول استح على وجهك..ومالك شغل بشغل الكبار...واحمد ربك اني بشرتك بهالخبر..وزين مني بعد..وكفايه فضووول رجاءا..
طلال استغرب من تغير سلطان المفاجأ\اي فضول اللي تتكلم عنه..هالموضوع يخصني انا..!وانت تعرف وش كثر هي تهمني..!
سلطان\لااا..احلف..صج ماتستحي على وجهك..
طلال ظحك وهدى من نفسه\ههههههه والله..والله احبهــا..
سلطان\اقووول..ولّ وقفل الخط..
وعلى طول طلال دق على سلطان وماقدرّ انه يثقلّ ويسكت..لازم يعرف..راوين تدري والا لا!
لكن كره حياته يوم شاف انه التلفون مغلق..وعرف انه سلطان بيرد له حركته..!
ضرب على السكان بعصبيه..وكلها ثواني ورجع يضحــك مثل المجنون..!
مين قده ياعالم! جده بيتوسط له..وهو اللي بيزوجه من راوين..
راوين حبه.. طفولته..وعذابـه..
*********



بنفس هاللحظه راوين توها تعرف عن الموضوع كامل..ومو بس الموضوع ...عرفت كل شي عن طلال..عرفت عن حبه..وجنونه..ودفاعه عنها..وكيف انها وقف بوجه اهله..سلطان قال لها عن كل شي..كل شي يتعلق بطلال..وكانه حاس انه راوين كانت محتاجه هالأعترافات بهالوقت الحرج..كانت تبي شي يريحها طول العمر..كانت تبي كلمه تصبرها على ظلم اخوها وعدم مبالاة ابوها..
ارتاحت كثير..وتطمن قلبها..وقررت انها ماتعطي اخوها عن رأيها وبتحاول تتصدد على قد ماتقدر وحجتها بتكون التفكير....وبتنتظر جدها ..اكيد ماارح يخذلها..وهو اللي بينهي عذابها....
اشكرت طلال كثيير بسرها وعرفت بهاللحظه انه محظوظه لأنها يحبها...ماعمرها حست بالراحه كثر اليوم..فتحت ستاير غرفتها..وفتحت النوافذ..كانت تبي تشوف النور بعد الظلمه اللي سكنت فيها وعلى انه الجو كانصقيع لكنها مااهتمت.....طلعت من غرفتها وهي تركض..,فتحت كل ستاره تطيح عينها عليها..نزلت تحت بسرعه وتصادمت مع اخوها ياسر ..ولمن شافته ظحكت بجنون..ومسكت ايدينه ودارت معاه بشكل دائري..
ياسر كان يضحك على اخته..ومزاجها اللي انقلب..
ياسر\راوين..حرام عليك..راسي داااار..هههههههههه
راوين\هههههههههه ياسر ..هههههههههههههه ابي اطييييييييييير,,
ياسر حاول يفك ايدينه منها\طيب انا وش ذنبي...اتركيني
راوين تمسكت فيه اكثر\ههههههههههههه ذنبك انك اخوي..ياربي انا فرحانه..فرحااااااااانه ياياسر..
--------------- 






زمن قدار..خوان..ماله رفيق ولا صاحب..
انقطعت الكهرباء في بيتهم امس بالليل..وماحست ياسمين فيها الا لمن صحت الصبح عشان تلحق على دوامها..وشافت ألأناره مقطوعه..
ماعرفت وش ممكن تسوي..كيف تتصرف..,كيف بتدبر 11 الف ريال..!
من اربع شهور يابندر..من اربع شهور ماسددت فواتيرك..حسبي الله ونعم الوكيل على ظلمك..!
لكن مثل مايقولون الدنيا لسه بخير..وعمر الوفا ماينقطع وصله..
ام بندر دقت على الجده أم محمد وقالت لها كل اللي حصل..
وكلها ساعات وصاروا عند اللي ماينصك باب بيتك..عند الكريم بو محمد..

الجده\حياكم الله البيت بيتكم..اذا ماشالتكم ألأرض بتشيلنا عيونكم..
ام بندر بحزن عميق\ماقصرتي ياام محمد..هذا من طيب اصلك ..قولي آميين يعل عيني ماتذوق حزنك..
الجده\أمين يارب ..وبعدين انا شرهانه عليك ياام بندر ..وحتى انتي ياياسمين..من امس والكهرباء منقطعه ولا خبروتني..ليش مو احنا أهل,,!
ياسمين\والله ياخاله..ماحسينا فيها الا الصبح.. ومالقينا غير بيتك نطق بابه..
الجده\الله يقدم اللي فيه الخير..وشده وتزول..
ام بندر\روحي دوامك يابنتي..انا بجلس مع خالتك..
ياسمين\ان شاء الله بس يمه لاتجرعين البيت لمن اجي..
الجده \ومين قال اصلا اني بخليها..لاتحاتين ياياسمين..
دقت هاللحظه فجر على ياسمين عشان تطلع لها
بالسياره
ياسمين\السلام عليكم..
فجر\وعليكم السلام..لحظه كأني شفتط طالعه من بيت جدي..
ياسمين\ايه..
فجر استغربت اكثر\ليه..في شي..!
ياسمين\اشياء مو شـي..
فجر\يالله صباح خييير..شو سوى بعد اخوك حتى وهو مسافر مصايبه لاحقتكم..
ياسمين\مو انا قلت لك انه الكهرباء بيقطعونها..وفعلا اقطعوها من امس وماحسيت فيها..
فجر\صحيح؟
ياسمين\وامي كلمة جدتك وقالت لها كل شي..وجدتك ماقصرت خذت امي لمن راجع من الدوام..
فجر\استغفر الله العظيم..طيب وبعدين..وش بتسوين بالليل..!
ياسمين كانت ثابته لكن بكت فجأه\مدري يافجر..احس مشوشه..فجأه لقيت نفسي مسؤله عن بيت لوحدي..مو عارفه كيف اتصرف..
فجر\لا تخافين ياسمين..احنا معاك..والمبلغ بيتسدد باذن الله..ومافيها شي اذا جلستوا بيت جدي...احنا معتبرينكم اهل واكثر بعد..والجار للجار..
ياسمين\فجر انا فعلا مسيره..مو مخيره..ماعندي غير بيت جدك الله يحفظه ويخلي بيته عامرّ..انا مدري وش كان بيحصل لنا لو احنا مانعرفكم..
فجر\كل خير بيحصل..وثقي انه الله يمهل ولا يهملّ..
ياسمين تنهدت بحزن\ونعمّ بالله..
---------------- 




هذا هو المعرض بحجمه..وبزواره اللي مالين المكان؟؟بلوحاته ورسماته......ماتغير شكله..لكن وش اللي تغير في مخيلتك يايوسف..وش اللي تبدلّّّ!
تبدلت اشياء كثيره بحياتي..
صرت اشوف الدنيا اجمل بعيوني..صرت احس اني رجعت لأيامي الحلوه والوليد بقربي..
الوليد..هو دمي اللي احمله..وهذا هو اليوم رجع لي روحي اللي ضاعت مني..
هذه هي ألالواح اللي ارسمها قدامي..لكني توني اكتشف انها كانت باهته ومالها لون وانا ارسمها..
واللي بيدخل هالمعرض بيعرف انه كل هاللوح تتكلم عن يوسف حتى لو مالاحظ توقيعي..
يالله يادنيا..وشلون كنت انا عايش امس وقبله..!
وشلون بعيش اليوم..وبكره..
بكــره..ايه بكره برجعتي لأهلي..واحبابي..!
كيف قدرت استحمل هالحزن..!وشلون صبرت..ورضيت باللي الله كاتبه لي..
ماني عارف..ماني عارف..احس اني رجعت يوسف..يوسف اللي بين اهله..
يالله يادنيا وش بقى من اقدار حاجبتها عني..!

الوليد\ياهوووووا..لا للسرحان..ولا للأحزان...شفت هالنظره..هالنظره هذه اللي اشوفها بعيونك..ارجوك امحيها..اقتلها..ماأبيها بجفونك..طول ماأنا حي.. 
يوسف\وانا أقدر..انا قدرّ ارفض طلب لأخوي الصغير..!
الوليد حك راسه وابتسم\ليكون تقلدني..
يوسف\هههههههههه اقول بس متى راجع نيويورك..
الوليد من سمع كلمة نيويورك انقبض قلبه\حرام عليك..هو لازم تذكرني..!ليتني ماقلت لك..
يوسف\ايه لازم اذكرك..انت لازم تمشي من هنا العصر..ولا عجبتك باريس..
الوليد\وشلون ماتعجبني...هي اللي اجمعتني باأخوي حبيبي..لكن شوف عاد..اذا رجعنا السعوديه لا تفكر انك بتعتب هالمكان مره ثانيه..
يوسف تـاثر\الله لايقوله يالوليد,,الله لايقوله..
الوليد\يوسف..شفيك..
لمعت عيون يوسف\مافيني شي..اقولك..امش نطلع اللحين..ابي اوصلك المطار وارجع للمطعم..بس قبل كل هذا ابي اكلمهم يالوليد...
الوليد من كل قلبه نطق\ان شاء الله..بس ماتنتظر شوي..بقى زوار ماطلعوا..
يوسف\وانت تتوقع اني قادر اكمل هالنهار وانا عارف اني بسمع صوتهـا..
الوليد غير الموضوع على طول\يوسف انت لازم تطلع تلفون..
يوسف\وهذا اللي بييصير اكيد..لازم عشان لؤي..
الوليد\ليه وشفيه لؤي..!
يوسف\انا برجع ولؤي بيظل هنا..ولازم يكون بيني وبينه اتصال..!
الوليد بتلقائيه\لهدرجه هو عزيز عليك..!!
يوسف\يمكن عزيز كلمه قليله بحقه..لؤي اخو دنيا ياوليد..
الوليد\تصدق انا ماتاكدت من حبه لك الا امس يوم رجعت الشقه وانت تعبان..كان خايف عليك والخوف بعيونه..لدرجة انه كان مفكرني اني اذيتك بشي..
يوسف ظحك\هههههههه والله..فديتك يالؤي..
الوليد\ومن ذاك الموقف عرفت انك كل شي بحياة لؤي..
يوسف\عسى الله لايفرقنا..
الوليد\ان شاء الله..
يوسف\قولك مو كانك تبي تقيس مدى تحملي..!
الوليد عقد حواجبه\ليش..!
يوسف كان يحس برجفه مو طبيعيه\امش نطلع مو قادر استحمل اكثر..ابي اكلمهم..مشتاق يالوليد..تدري وش معنى كلمة مشتاق,,!
الوليد\والمعرض..
يوسف لأول مره يقولها\طيب..ننتظـر..ماورانا غير ألأنتظار..
---------------







يعني شلون بطول وانا جالسه بهالمستشفى..!زهقت..مليت..
سميه بكل حقد العالم\واحد قالك حملي..انتي اللي جبتيه لنفسك..تحملي..!
مريم\سميه..شالكلام هذا..بدال ماتريحين اختك..تزيدينها..!؟
سميه عصبت\وليش..!وش قلت انا..هي الي سألت..وانا جاوبت على سؤالها..
مريم\زين فكييينا..ماصدقتي اني رديت عليك وكلتيني بلسانك..
سميه تأثرت بكلام امها\انا عارفه انكم تبون الفكـه مني..لكن شسوي ..هذا نصيبي..
مريم\هذا انتي..من كلمناك ترجعين وتقولين لنا نصيبي مانصيبي..خلاص انسي وريحينا..
سميه\ان شاء الله يمه..بنسى..وبريحكم..ومره وحده بفكم مني.عشان تعيشون بسلام..
تضايقت سماح زود ماهي متضايقه..يكفي حملها..وتعبها ..وتجي امها واختها ويكملون الناقص..
سماح\بس الله يخليكم..كفايـه..
سميه التفت لأختها بقهر\كفايه شنوا..!وانت شعليك اصلا..زواج وتزوجتي..وحمل وحملتي..وش تبين بعد..؟حظك يكسر الصخـر..من وانتي صغيره...الكل يحبك ويخاف عليك..وانا..انـا تاركيني على الهامش..وحتى يوم تطلقت حطوا السبه فيني..ونسوني مع هالزمن اللي الأغبر..وكأنهم ماصدقوا اني اتطلق واعيش بذلّ..حسبي الله على من كان السبب..حسبي الله ونعم الوكيل..
حطت سماح ايدها على فمها وهي مفجوعه من كلام سميه..لهدرجه هي حاقده عليها..
ماتذكر انها سوت لها شي..بالعكس كانت تحبها..وتعتبرها امها الثانيه..ليش الكره بعيونها..انا وش سويت فيك ياسميه..!؟
سماح خنقتها العبره وحز في خاطرها كلام اختها\سميه..شكلك نسيتي اني كنت مريضه..مريضه من اونا صغيره..!شكلك نسيتي اني كنت اعاني ومحتاجه رعايه..!
سميه\طيب حتى انا..حتى انا محتاجه رعايه..محتاجه كلمه طيبه..وتطيب للخاطر...انا انسانه ياسماح واحس..
مو ذنبي اني تزوجت ومحد فهمني..ولاذنبي انه اهل نسوني واهتموا فيك..مو ذنبي اني خضت تجربه قاسيه ولازم اتحمل غلطتها طول عمري..!
مريم\سميه شفيك على اختك..ماتدرين انها مرضيه..ومو زين عليها العصبيه..
سميه صرخت\زهقتوني..كرهتوني حياتي..لاتزعلين سماح..لاتضايقينها..لاتبكينها..كل شي لسماح..الحب لها..والرعايه لها..والحظ لها..وانا وش لي..!ليش ..انا مو بنتكم..!؟مو منكم..!قولوا لي..صدقوني مااراح ازعل..!والا ليش تقولون..انا خلاااص...ماعاد لي اهل..!اهلي راحوا وضيعوني..!انتوا السببب..انتوا الســبب..
طلعت سميه من الغرفه...ومن المستشفى بكبرها..وتركت امها وسماح مصدومين..
سماح تعبت كثير..وامها ماعرفت وش تسوي لها..طلبت لها النيرس ودقت على احمد اللي جاء 
على طلعة الدكتور من الغرفه..وخبرّ احمد انها ارتفع عندها الظغط..وهذا الشي بيأثر على صحتها
دخل احمد وقابل عمته اللي مستعجله تبي تلحق على سميه..ومافهم منها الا اجلس مع زوجتك..
سماح من شافت احمد بكت بشكل مفجع
احمد\سموحه..شفيك حبيبتي..
سماح\اختي تكرهني ..ماتحبني..
احمد\انت وش قاعده تقولين..وليش تكرهك..
سماح\تكرهني وتغار مني..تغار مني لأني مريضه..ماتعرف انه مرضي بلوه.تحسدني على رعايتكم لي..تحسدني لأني متزوجه وحامل..ليش ياسميه ليش؟؟انا وش سويت لك.؟انا اختك موغريبه..
احمد\طيب انتي اهدي..يمكن هي متضايقه وماقصدت..
سماح مااستحملت.. كانت تحس انه كلام اختها يرن باذنها وشهقت وهي تتذكر صراخها\لا يأحمد..سميه قاصده..انت مو حاس باللي احس فيه..اختي..اختي الوحيده تكرهني..اختي ضاعت مني..تبرت مني..وماتبيني....مأأصعب هألأحساس ياأحمد..احس اني مخنوقه..مو هاين علي اللي يحصل لها..انا ابيها اخت وصديقه...ماأبيها تحقد علي..ابيها تحبني مثل ماأحبها.انا ماعندي غير وحده..وهالوحده خسرتها للأبد.
--------------- 









مابقى شي على موعد طيارته ويرجع نيويورك . لكن قبل مايمشي.اتفق مع يوسف يمشون السعوديه باذن الله يوم الخميس ويأكد حجزه.. وبيتنهي كل شي..تتنهي سنين الغربه..تنتهي الأوجاع والليالي الظليمه..وبيرجع يوسف مع الوليد..
بيرجع وهو ماسك ايده..وبيعطي ابوه ألأمانه ..وبيحقق مطلبه..
آآه من يوم الخميس ياطوله عليك يايوسف..ويابعده....متى بينكتب وبيكون مقدرّ على يوسف..!
الوليد\دقيت على تلفون ابتسام..لأنه تلفون البيت محد يرد عليه..
يوسف بتوتر\اوكي..كم بقى على موعد طيارتك..
الوليد\ثلث ساعه..خلاص يوسف لا تتوتر اللحين بتكلمهم..
التفت يوسف على اليمين وهو يسلي نفسه بجموع المغادرين اللي ينتظرون طيارتهم بصالة الأنتظار..
الوليد كان ماسك التلفون وينتظر ابتسام تردّ عليه..وهو ملاحظ انه يوسف زاد توتره وماقلّ..
الوليد\تتوقع صوتهم تغيرّ..بتعرف صوتهم..
يوسف ابتسم\ماأظن..
الوليد\طيب واشكالهم..!انت ماعرفتني...تتوقع بتعرفهم..
يوسف وانسجم بالكلام وهو يتذكر لقاءه المؤثر بالوليد\انا ماعرفتك لأنك كبرت وتغيرت بعد ماكنت صغير.. وامي وابوي مستحيل انساهم..اما ابتسام بعرفها من عصبيتها.. وتذكر شي..هي لحد اللحين تعصب..!
الوليد\مو بس تعصب..مسويه نفسها مديرة المنزل..
يوسف ضحك وهو يتخيل شكلها\صــج..ههههههه
الوليد\ردوا..

من قال الوليد ردوا انقبض قلب يوسف..وقام من مكانه..لكن الوليد مسكه من ايده..ووقف معاه..
الوليد\هلا والله..هلا باختي الخبله..وحط على السبيكر..وقرب التلفون من يوسف..
ابتسام\الوليد..ياحمــار..ياقليل الأدب..يالدبّ...وينــك..!!تعبت وانا ادق عليك..!

يوسف من سمع صوت ابتـسام..تجمعت الدموع بعيونه وعلى طول غمضها قبل ماينهار..وماقدر غير انه يضغط على ايد الوليد بكل قوتها..
الوليد ناظر يوسف فتره طويله..وخنقته العبـره...لكنها ماسرع ماعدلّ صوته ورد على ابتسام..
الوليد\ولّ عليك مو لســان ..بالعه راديوا انتي..!
ابتسام\وتطنز بعد..!؟الشرهه مو عليك..الشرهه على اللي جالسه و تحاتيك..مشكور ياأخوي العزيز..
الوليد\اووه من صجك انتي زعلتي..!بسوم عاد بلا مصاخه..

ابتسام\طيب قولي يااستاذ الوليد..ليش ماترد على مكالماتي..ليش تخيلين احاتي..حرام عليك قلبي ماعاد يستحمـلّ..يكفي انه احنا فاقدين واحد..ليش تبينا نفقد اثنين..ليش؟؟
سكت الوليد..وناظر يوسف..ولقاه مصدوم من كلام ابتسام..
مايدري هل يرثي حال ابتسام..والا حاله..والا يرثي حال يوسـف..
كلهم بدوامه وحده..وصارت ألأيام تخبط بهم من كل جانب..ضيعتهم..شتتهم ولارحمتهم وكافأتهم بموت اغلى الغاليين..امهم....وهذه اليوم تجمعهم..جمعت روحهم قبل اجسادهم..لكن بعد ايش..!..الكل يعاني من جهه..لكن ألأحساس واحد..والألم هم واحد..!

الوليد بعد هدوء ساكن\ابتسـام.واذا قلت لك انه الحلم ممكن يتحقق..تصدقيني..!.
ابتسام\وشلون ماأصدقك..انا اشوف الله..ثم اشوفك..ليت احاسيسنا يالوليد تكون صادقه بيوم..لكن خلينا نكون صادقين مع انفسنـا..احنا ضعنــا يالوليــ ..وبكت..
التفت الوليد ليوسف..ومالقاه..لف وراه بسرعه وشافه يمشي ببطء ومنزل راسه
الوليد\ابتسام خلاص بكلمك باليل لاتنامين اوكي..
ابتسام\انتبه على نفسك..
سكر الوليد من ابتسام وراح ليوسف اللي كان منهار
يوسف\انا ذبحت ابتسام..حملتها الهم من وهي صغيره..ليتني ماسمعت صوتها..ليتني..
الوليد\لا يايوسف..لاتقول كذا خلك قوي..
يوسف\وشلون تبيني اقوى..اذا ابتسام تقول كذا..شلون امي وابوي..وش بيقولون عني..انا تعبان يالوليد..تعبااان.
ماعرف الوليد شو يقول بهالموقف...كان صعب كثير عليه..
الوليد\خلاص عاد يوسف..انسى ردة فعلها..وتذكر شلون بتفرح اذا شافتك...تذكر هاللحظه وبيفرجها ربك..ارجوك لاتخيلني اتندم لأني خليتك تسمع صوتها..خليني اروح وانا مطمئن..ارجوك..
يوسف\سألتها عن امي وابوي..
الوليد رد على طول\ايه ..قالت لي انهم بيت جدي..خلاص يايوسف..وين ابتسامتك..انا مسافر اللحين..مأأبي احاتيك..!
يوسف ابتسم لمن تذكر كلام ابتسام\ذوق اللي ذاقته ابتسام..مو هي بس اللي تحاتيك.
ظحك الوليد\سمعتها الخبله..مو قلت لك انه مسويه نفسه مديرة المنزل..
يوسف ابتسم على عصبيتها\فديت اخـتي..مـره..
الوليد\هههههههههه وعاجبها الدور بعد..
يوسف\اقولك مو صعب عليك تجي الخميس هنا..وتمشي معي..
الوليد اعترض\لا مو صعب..
يوسف\ودراستك..
الوليد\وش لي بدراستي اللحين مالي حاجه فيها..
استغرب يوسف\ليش..!
الوليد مسك ايده\مدري شقولك..لكن قلبي مايطاوعني اني ارجع لدراستي وانا اعرف انك بالسعوديه..
يوسف\طيب انت بترجع بالأجازات..وين المشكله..!
الوليد بهدوء\ولهان عليك يايوسف..ليش ماحسيت.!ولهان لبيتنا الصغير اللي كان يجمعنا..!

سكت يوسف..والوليد ماخلاه يفكر اكثر..حضنه بشوق كبير..وعبس وجهه يوم سمع انه الطياره وصلت..
تفرقوا ألأخوان ..وكل واحد قلبه معا الثاني..وبعيونهم نظره انتظار وامل ليوم الخميس..
--------------




فاظين..وماعندهم حاجه تشغلهم..وكالعاده واجهتهم يا في كوفي..او في البيت الكبير.. 
سلطان\يقولون عندكم ضيوف..!
الجده\ايه عندنا ضيوف..وانت شفت واحد منكم معتب غرفة الضيوف ياويله..
سلطان\حشى..جدتك ياهيثم بتسوي لنا احصار بالبيت ومنع التجولّ بتاتـاّ..
الجده\هذاني بلغتكم..اذا تبون عشاء دقوا على الخدامه وتجيبه لكم لهنا..حتى الصاله لاتدخلونها..
هيثم ظحك بسحريه\مااقول غير الله يعينك ياسلطان..اعرض عليك انك تنام في بيتنا..!
سلطان صرخ\هزلت..انا في بيتكم وانا عندي بيت..!
هيثم\احمد ربك اني اعرض عليك التحرر ليوم واحد..
سلطان طنش كلامه\اقول يمه..حلوه..!
الجده\منوا,,!
سلطان غمز بعينه\بعد مين بنت الجيران..!
الجدخ\عصب مره\شوف ياسلطان خلك مره ثانيه تجيب طاريها بلسانك..ترى بقصه..
سلطان\لهدرجه هي حلوه..!
الجده\سلطااااااااااان..
سلطان\خلااااص والله امزح شفيك يمه..
الجده قامت\مزحك ثقيل ..عيال اخر زمن..
هيثم\لا لا قويه جدتي..تعرف تردّ عليك..وعلى اشكالك..
اسفهتهم الجده وطلعت من المجلس..وهي تسمع ضحكاتهم..
سلطان\امي الصراحه شـي هههههههههه 
هيثم\اقولك انت من صجك تسأل عن بنت الجيران..!ليكون ناوي تخطبها..!
سلطان بااستهبال\مدري.. تصدق..!
هيثم\اقولك..سمعت انه جدي مسوي اجتماع يوم ألأربعاء لعمامي..!
سلطان\وانت وش دراك..!ماأّذكر اني قلت لك..
هيثم\سمعت الوالد يقول لأحمد.
سلطان\ايه..والله يستر..
هيثم\تتوقع عن ايش..!
سلطان\مو عارف ياهيثم..بس احساسي يقول عن خطبة راوين..
هيثم\لالالا ماأظن..اتوقع الموضوع اكبر من كذا؟؟
سلطان\الصراحه جدك يخــوف..
هيثم\تفاؤل بالخير..
سلطان\ان شاء الله خير..لكن قلبي مو متطمن ابدا..!
هيثم\طيب ليش الأربعاء بالذات..
سلطان\عشان الكل بيكون حاظر ذاك اليوم
-----------------






شفيك ياحلوه..انا غلا ..والا نسيتي..!
حطت جمانه السماعه على اذنها الثانيه وتنهدت
غلا\ياربي..جمــون..بلا هالتنهد..عروتي قلبي كثر ماهو معورّ..تكلمي..!
جمانه بهمس\غلا..ليش احنا مانقدرّ نتحكم بمشاعرنا..ليش دايم نجري ورى عواطفنـا..ليش يصيبنا الندم اذا سمعنا لقلبنا..ليش؟؟
غلا\آآآه جبتيها على الجرح ياجمون..لأننا بشر..لنا احساسيس ومشاعر.نجري وراها ومانتهتم بالعواقب..دايم نسمع لدقات قلبنا...نحلم ونتمنى..نعيش ونتخيل..وبعدها..ننصدم بالواقع المرّ..لأننا نحب ياجمون..لأننا نحبّ..
جمانه\ليش نحبّ..ليش ماندوس على هالقلب..ليش مانستفيد من تجاربنا..!
غلا\جمــون..شفيك حبيبتي..؟
جمانه\غلا انا احب الوليد..تعرفين شلون احبـه..

غلا انصدمت من اعتراف جمانه الغير متوقع والصــريح..
..كانت دوم تكابرّ وتبين العكس..هس تعرف انها تميل له..لكن تحبّ..ماتوقعتها..!
ابتسمت على هالصغيرونه الخبله اللي تحب..
غلا\حبيبتي والله..اخيرا اعترفتي...
جمانه\ليش احبه.ليش..ماأبي حبه..حبه يألمني..يتعبني..
غلا\جمانه انتي قلتيها اذا حبينا مانعرف شلون وليش.!الحب يدخل بدون مايطق بابه..وبعدين ليش هالعذاب..!ليش معيشه نفسك بهالعذاب...الوليد يحبك وهذا الشي واضح من مو اقفك معه..وغير كذا هو انسان طيب ويبي يخطبك وانتي اللي رافضه والا نسيتي..!
جمانه\مو فاهمتني..انتي مو فاهمه..
غلا\ياربي..شنوا اللي مو فاهمته..الوليد حبه واضح زي الشمس..ومايبي غير ألأستقرار بقربك..لاتخلين ظنونك تلعب بك..
جمانه حكت لغلا كيف انها كلمته ومارد عليها وسفهها..
غلا\وقسم بالله انك سخيفه..طيب يمكن ماأنتبه لرقمك..
جمانه عصبت\غلوه..دقيت عليه مرتين..انا غبيه..غبيه لأني خايفه عليه..وغير كذا توه داقه علي بسوم وتقول انه بخير ومافيه شي..شفتي شلون انا مجنونه لأني دقيت عليه..!اكرهه حبي له..اكرهه..
غلا\لاتظلمينه جمون..يمكن انشغل..اووو
جمانه طفشت من حالتها\لاتبررين ارجوك..خلينا من سالفتي انت شو اخبارك..
غلا هدى صوتها\انا..انا كل مالي واغرق بتركي اغرق بحبه وبكل شي فيه...لكن مدري ليش احس اني بندم بيوم..!
كل شي يسويه وحتى لو ماكان قاصد اتأثر فيه..اتاثر بلسماته بنظراته بشكله بلبسه..ياربـي جموووون امووت فيه..
جمانه\حسبي الله على بليسك ياتركي جننت في بنت عمي..
غلا رمشت بحالميه\احلى جنـــه..
جمانه\تصدقين اشتقت لبيت جدي وجمعتنا..ولعبنا..وسهرتنا..
غلا\اي والله صادقه..انا انتظر ألأربعاء..ابي انزل الشرقيه..واشوفكم..بتجون انتوا..!
جمانه\ان شاء الله..احنا ماصدقنا نخلص زفت امتحانات..
غلا بهمس\حلو..اقولك..بسكر 
جمانه بزمجره\ليش..
غلا\حبي اتى..
جمانه\ههههههههه ياعيني..اقول بس ترفقي بقلبك لايذوب..
غلا فعلا ذابت \بااااي..
---------------






جالسين بالقهوه..وكل واحد فكره مشغول وسرحان لبعيد..
تركي كان يفكر بصفقه بتربحه ذهب..لكن بتكون مجازفه وفيها خطوره..لكن هالصفقه تترتب عليها امور كبيره ولازم ينفذها..لكن كيف يقدر يتخذ هالخطوه..يحس انه وقته ضيق جدا وامور كثيره شاغله باله...والمصيبه انه لازم يقرر خلال هاليومين والا بتضيع الفرصه..
اما مبارك اللي كان قباله كان يفكر براوين وردها اللي تأخر..لكن ماعنده القدره انها يسال تركي عن سبب التأخير..!
حاول كذا مره لكن يحس انه لسانه يخونه..ومو قادر ينطق

وفجأه
مبارك\اقول تركي..
تركي رفع عينه له..
مبارك\أحم...
تركي تملل\تكلم..شعندك..
مبارك\مو عارف كيف افتح الموضوع معك..بس بجيبها من الآخر..مو كأنكم طولتوا الردّ
تضايق تركي..هو وين..وتفكير مبارك وين..!
صج انك تافهه..
تركي\ليش مستعجل.!
مبارك تفشل\لا..بس انت تعرف اني ودي استقرّ من زمان..
كان ينقزه لأنه مبارك من زامن وهويعرض عليه انه يخطب اخته..
تركي\خير ان شاء الله..وسكت..وارغم مبارك على السكوت..
وبعد فتره
تركي\اقولك..بكره بالصبح ابيك تجيني الشقه..قبل ماتمرّ المبنى..!
مبارك حس بالأحباط. توقع يناقشه بالموضوع.لكن ماعنده حلّ ثاني..بيصبر وبيشوف اخرتها..مع تركي..واخته!
---------------






مرت ألأيام سريعه على لؤي اللي يعد الليالي بفرقا يوسف..ومرت بطيئه على يوسف والوليد اللي يحترون يوم الخميس..ومرت قاسيه على ياسمين وامها اللي رجعوا بيتهم بعد ماجلسوا يومين في البيت الكبير ودفعوا المبلغ..
لمن انولد يوم جديد غريب بأاحكامه وقراراته..
يوم ألأربعاء اجتمعوا عايلة بو يوسف في البيت الكبير..والكل بعيونه الفضول لمعرفة سبب هالأجتماع سواء حريم والا بنات والا رجال..!
البنات فرحانين بلمتهم ومشتاقين حق بعض .,ومن جهة 
كل وحده تحكي من جهه..وصارت ألأحاديت مختلطه بين الدراسه والأمتحانات والأجازه
جمانه تعلي صوتها من جهه عشان تثبت وجودها والكل يسمعها..وغلا تسكتها بصوتها الناعم وتعيد سالفتها..
راوين كانت هي الوحيده اللي بينهم المستمعه لأنها كانت تحس بالخجل وهي تعرف انه الكل يدري بموضوعها وموضوع طلال..وفكرة انه اسمها يقترن بطلال يحرجها على ألأخير..
جمانه انتبهت لها وصرخت بدفاشه
جمانه\لو سمحتي كوني عنصر فعال وشاركينا..كفايه سرحان..
خزتها راوين وماردت عليها..
ابتسام\يمه منك..خلي البنت في حالها..
جمانه\ليش اخليهالحالها..مو زين عليها التفكير..
غلا\لا..اقول اسكتي وكملت بأحراج..اخت زوجي ومأأرضى عليها..
جمانه\ومن متى حبيبتي..!
غلا\ظحكت\من زمااان..
ابتسام\بنات تصدقون والا ماتصدقون..!
فجر\لا ماارح نصدق..
ابتسام\فجــر..ليكون علمتك جمانه النذاله..
فجر\لا وربي امزززح..
ابتسام\ اشتقت لخبالنا..
جمانه\لو سمحتي انا مو خبله..
مسكت ابتسام المخده ورمتها عليها..
ابتسام\انطمـي..
غلا\اووووش..اوووش اقول.
جمانه\لا انا اللي بقول..شوفوا اليوم كلكم بتنامون هنا..غصبن عنكم اوكي..!
غلا\لا مو اوكي..مالي دخل لاتنامون..
جمانه\صج نذله..اذا انتي متزوجه احنا وش دخلنا..محد قالك تتزوجين..
فجر\لا انتوا سمعوني..بكره بنروح لسماح نزورها عشان نوسها شوي..
ابتسام\اي والله صادقه..خذيني معاك..
فجر\من عيونـي..
جمانه\ترى مولله تقولك خذيني معك..وعاد انتي فهميها..!
ظحكت فجر ومسكت ظحكتها يوم مسعت ابتسام تصرخ..
ابتسام عصبت \انا كم مره اقولك ممكن تنطمين..!
-------------









بجهه ثانيه كان هناك نقاش حاد بين الجد وعياله واولهم ماجد اللي مو راضي بزواج ولده سواء كانت راوين او غيرها..
وطبعا الجد يوسف ماذكر اسم راوين لكنه عصب بااصرار ماجد على كلمته..لكن ماجد كان عارف وش قصد ابوه..
واللي مو عارف عن الموضوع هو بو تركي اللي كان مستغرب من تصرفات اخوه ..وتركي اللي حظر الأجتماع وساكت..
طلال كان متوتر وماوده الأمور توصل لهالحد...ولا وده جده يعصب من ابوه..لكن الأمور زادت للأسوء بتعب الجد يوسف اللي انهار فجأه وطلبوا له ألأسعاف ودخلوه الغرفه الثانيه بسريره عشان يرتاح..
وماجد كالعاده مو معطي مرض ابوه أي اهميه وكلمته هي اللي بتتنفذ وهو يتوعد ولده بعيونه..

سلطان\ممكن افهم انت ليش مصرّ على رايك..ولا راضي احد يتناقش معك..
ماجد\وانت وش دخلك..لو سمحت اسكت..ولا احدي يتدخل رجاء وكان يقصد الكل..
سلطان\الشرهه مو عليك..على اللي يكلمك باحترام..
ماجد\والله وطلع لك لسان ياسلطان..تعال اكفخني بعدّ..
مسك طلال ايد سلطان يبي يهديه..وماجد لاحظ هالحركه..
ماجد\لا يادكتور ماشاء الله عليك..حب راسه بعدّ..
طلال\يبـه,,
قاطعه ماجد\ولاكلمـه..
سلطان التفت الجهه الثانيه\استغفر الله..
ماجد\سلطان انت مو قدي..فأحسن لك تسكت..
عبدالرحمن\خلاص ياسلطان اقصر الشر..ماتشوف ابوك تعبان,,
ماجد صـرخ\اي شر انت؟؟؟ّ..انا قلت لكم اكثر مره مالكم شغلي فيني ولابولدي..!ومو انت اللي تفهمني..
عبدالرحمن\انا مالي كلام معك اصلا.
ماجد ورماه بكلمه قويه وهو يصرخ عليه\ولا انا اتشرف اني اتناقش معك..
ابتسم تركي على كلمه عمه..وهو يقول بنفسه"والله وماطلعت هين ياعمي"



صراخ الرجال انسمع بوضوح عند الحريم اللي جالسين بالصاله..والجده ماقدرت وقامت وهي خايفه على عيالها وهند وراها وهي ماسكه ولدها اللي كانت ترضعه..ويوم شافت بومحمد طايح على سريره ووجهه ابيض وجنبه محمد..صرخـت بأعلى صوتها..والكل سمعها ..
سلطان ركض لأبوه لمن الكل اجتمعوا بالغرفه وهم مرعوبين..
كلها لحظات وألأسعاف وصل ونقلوا بو محمد المستشفى على صراخات ام محمد وصياحها والحريم مذهولين من اللي يصير ومو عارفين وش الموضوع..! وللمره الثانيه ماجد يكون السبب في نقل ابوه للمستشفى..


ام محمد ركبت مع سلطان السياره وتركت الكل وهي خايفه ..وكل ماتتذكر شكله تصرخ ..اللي يشوفه يقول خلاص هو مفارق حياته وبيموت..
كانت تطلب من سلطان يزيد من سرعته وهي تشوف سيارة الأسعاف تتخاطهم وتدخل قسم الطوارىء.
:
:
:
:
:
من بديت قصتي وانا اقول انه الجد يوسف هو اللي جمع عايلة العالي..معقولة نهايته قربت وبيضيع كل شي حلو بعده..!


ياسمين هل بتقدرّ تتحمل حياتهم الجديده!

لؤي وقربت لحظة الرداع

وراوين وطلال..وش راح يكون مصيرهم بعد اللي حصل.؟

والأهـــم..

رحله تحدد موعدها بيوم الخميس..نقطه على السطـر

انتهــى الجزء
اختكم
وصيت قلبي عليك 

الجزء الواحد والأربعون
قـــال الـــودااااع
--------------

الا ليـت الفجر .. ما بااان ..
سهرنا والهوى واحد .. وصرنا والفراق إثنين
حبيبي قلبي اللي كان .. وفينا والزمن خوان 
صبرنا والسؤال سنين ..
سقا الله روض خلاني .. رحلت وما رحلتوا بعين 
ولا روحٍ .. ولا وجدان ..
نسيتوا بداركم إنسان .. نسيتوا وما نساني البين

يبي رحمــه..يبي نــور..يبي راحه..يبي يحس باأمان ويبعد هألألــم اللي ينغز فؤاده..
يبي يرحم هالعيون اللي تدمع ..يبي يثبت هالروووح اللي بتضيع بيوم فراق يوسف..
وش بيكون حاله بكره..وهل هو اصلا بيقدر يعيش بكره..! هل بيقدر على بعده..!
وبعد بكره ..وش بيكون حاله..! وبعده..وبعده..وبعــده!!!.آآآه يالؤي ياطول هالليالي وياقساوتها على قلبك
يوســف وينه يوسف!!ابيك والله ابيك..ماأتحمل فرقاك ياخوي..
انا كذاااب..انا اكذبت على نفسي يوم قلت لك برجع..انا حكمت على روحي بالمووت يوم ظنيت اني بتحمل..!يوسف انت وينك..لاتخليني..ارجووك ابيك..!
ابي قربك..ابي حبك..ابي صوتك وحنانك وعطفك..!
ليش احس اني اشوفك آخر مره..ليش كنت أظن فرقاك علي سهله..!
هذه أخر مره اكون وياك فيها مجتمعين وهمنا واحد..هذه نهايتنا يايوسف..هذه نهاية عشرتنا الحلوه.!شلون قولي شلون بتحمل حياتي بدونك..!
صحاه يوسف من سرحانه بصوته الحنون..وكأنه عارف انه يناديه ويبيه قربه..!
يوسف\هذا التلفون بيكون بيني وبينك واحد لي وواحد لك..!..بكلمك كل يوم..وحتى اذا بتنام بكلمك غصبن عنك.. لأني اعرفك بتسهر مع عبير وبتنسى نفسك..!..!واذا كلمتك لازم تقولي وش سويت..!تغديت تعشيت..مين اللي قابلت..ورحت شغلك او لا.!فهمت..!
لؤي وبتقائيه قال\طيب نسيت شي..!
يوسف \شنوا.!
لؤي كان يعبرّ بدون مايحس بنفسه..كلماته كانت تطلع من عظم الحزن اللي بداخله..اخوه..اخو عمره بيفارقه..قاسيه يادنيا!\مين اللي بيغطيني وبيدفيني بهالبرد.!انت تعرف برد باريس مو مثل أي بررر... وظغط على شفايفه وهو يحاول يمنع نفسه من الكلام..

كلام لؤي خلى الدموع تتجمع بعيون يوسف وماقدر غير يضم لؤي\تدري انك حمار ودب بعد..!وابتعد شوي عنه..انا وعدتك ووعدت الوليد اني مااراح ابكي..!لأني اعرفك بتبكي معي.!
وفعلا هذا اللي صار مع لؤي..
قرب يوسف منه وهالمره مسك كتفه وظل يمشي معاه قبال الجسر اللي يحبه لؤي وهو يناظر السماء المغيمه
يوسف\.. ماارح اجي هنا مره ثانيه تدري ليش..لأني باذن الله بشوفك بالبحرين..!بشوفك ببلادك اللي تحبها وتعشقها..وبنتمشى مع بعض لكن مو بهالبحيره ولابهالجو البارد..لا لالا..بنمشي وبحر البحرين قبالنا..والنسيم الحار يهب علينا..وبحط ايدي على ايدك..وبنتذكر ايامنا الخوالي...واحنا ندوس على رملها..بالله عليك مااشتقت لرملها..!
لؤي بنظره حالمه وبنفس الوقت مجروحه\رملها..انا اشتقت لرملها وارضها وسماها وهواها..
يوسف ابتسم وهو يلطف الجو\هه وحرها مافقدته..!
لؤي\اقول عااد لاتغلط على حرها..من حلاة حركم عااد..!؟ والله انه مايسوى نسمه وحده من هواها..تجيك لفحة هواء وحده تنعشك وتخليك بو تسع سنين..!
يوسف ظحك على لؤي\ههههههههههههه قويــه كل هذا بـ هوا البحرين..!
لؤي\ههههههههه عيل شنوا!..هذه البحرين يبه اصحــى..
يوسف\والنعم والله.. ههههههههه..
وقف لؤي عن المشي ووقف معاه يوسف..
يوسف\علامك..تعبت..!
لؤي ابتسم وهو يناظر النهر اللي تحته\يعنــي..تدري انه الدكتور سمير عرض علي اشتغل معاه.!
يوسف\ايه دريت..بس مو كأنه جاء بوقت متأخر..!
لؤي\ليش!
يوسف\انت مو محتاج لشغل اللحين..لأنك بترجع يالؤي..
حس بغصه لؤي\صحيح كلامك لكن انا حتى لو رجعت ماارح ارجع لمن اثبت نفسي.وبالعكس شغلي مع الدكتور سمير جاء بوقت حلو..لأني مثل ماقلت لك من قبل مستحيل ارجع وانا على هالحال..!
يوسف علا صوته\كلاام يالؤي كلاااام.. من تشوف الجواز بأيدك..وتحس انك حــر طليــقّ..بتحارب الدنيا كلها عشان ترجع لأهلك..وحتى لو خسرت كل شي بحياتك..!صدقني الوطن غالي..والأهل اغلـى واغلـــى..!
سكت لؤي لأنه ماعنده شي يقوله ليوسف بهاللحظه..

مر الوقت..وكل واحد يحاول يلطف الجو الحار اللي بينهم..
يوسف يحاول يخلق البسمه بوجهه لؤي بذكرياتهم
ولؤي يضحك والقلب يبكي ويرثي يوسف..
اتفقوا اتفاق انهم يقضون هالساعات بدون ذكرى الفراق وينسون احزانهم ويستغلون اخر لحظاتهم بهالمدينه بذكرى حلوه..
لكن وين النسيان ووين هاللحظات الحلوه!..ولحظة الفراق قربت..!
-----------







الكل كان متوتر وعلى اعصابه سواء اللي بالمستشفى والا اللي في البيت الكبير,,
الحريم بالبيت كانوا جالسين على نار لأنه مافي احد راضي يرد على تلفونه ويطمنهم..
لكن الوحيده اللي كانت تعرف بااساس الموضوع هي راوين وهذا الشي خلاها تخاف وتحس بنــدم كبير تجهله..
حاولت انها تلهي نفسها باي حاجه..لكنها ماقدرت وهي تشوف انه الكل ساكت وخايف ويترقب أي اتصال من العيال..وكل ماتشوف البنات يدقون على اخوانهم ومايردون ينقبض قلبها اكثر..
وتكره نفسها اكثر..وآخر شي رد هيثم على فجر وكلمته على طول والبنات واقفين حولها وينتظرون منها أي خبر وماخذت اقل من دقيقه الا وهو مسكر منها والصدمه باينه بملامح وجهها..!
جمانه\فجر..قولي شفيه جدي..!
فجر كانت تتكلم ببطء وبعدم استيعاب\لالالا..جدي..
جمانه\فجــر حرام عليك وقفتي قلوبنا..
ابتسام\فجـر تكفين..يكفي اللي فينــا..
فجر\جدي سكته قلبيــه..وكملت وهي تحس بالغصه...دخل العنايه المركزه.. بيسون له عمليه عنده انسداد شريان في القلب..
من سمعت راوين كلام فجر ظلت تناظرهم بنظره تايهه وصارت تمشي بخطوات سريعه بدون شعور للطابق الفوقي وهي تحاول تخفي الدموع اللي بعيونها ..وما في احد حس بحركتها غير البنات اللي كانوا جالسين بالصاله الداخليه..!
دخلت غرفة البنات وطاحت على السرير وهي تبكي وقلبها يرجف..
والبنات على طول دخلوا بعدها ماعدا فجر اللي منهاره تحت...
راوين\انا السبب..انا الســبب..وصارت تضرب نفسها بالمخده وهي تحاول تعاقب نفسها..
غلا من سمعتها حاولت تحظنها وهي خايفه عليها\لا ياراوين..ليش تقولين كذا..
راوين كانت ترتجف وهي تتكلم\جدي اكييــ ــد تعب بسببي..انا سمعتهــم وهم يتكلموووون عنــ
جمانه\عن مييين.!
راوين صرخت\لااا ياربــي لاااا 
جمانه حطت ايدها على قلبها\راوين لاتصرخين.. حراام عليك..
راوين\ليتني ماقلت لسلطان ..انا السبب
غلا\هدي الله يخليك راوين..ليش تتوقعين الأسوء..صدقيني مو انتي السبب من زمان جدي مريض بالقلب وان شاء الله بيقوم بالسلامه..
راوين\هذه انتي نطقتيها بلسانك..القلــب..معاه القلب.ياويلي عليك ياجدي..
غلا\ادعيله ياراوين..هو محتاج دعواتنا..
راوين من كل قلبها نطقت\يااارب..يااارب..انا خايفه كثيييير.. اذا صار في جدي شي مااراح اسامح نفســي..
جمانه صاحت على كلام راوين\الله يحفظه يارب.
ظلوا البنات شادين على اعصابهم وهم يشوفون راوين تبكي ولسانها ماوقف وهي تدعي لجدها..بعد فتره هدت راوين شوي وتكلمت..

راوين\كنت طالعه من غرفة الحريم بعد ماصليت العشاء وسمعت صراخ جدي..في البدايه ماميزت هو هو يصرخ او منفعل بصوته وفجأه انقطع صوته..وبعدها سمعت عمي ماجد يصرخ من جهه وسلطان يصرخ من جهه ثانيه.. 
جمانه\انتي تقصدين انهم كانوا يتكلمون عنك وعن طلال..!
راوين بكل ندم\ايييه وغرقت الدموع بعيونها.. سلطان تخانق مع عمي ماجد لأنه رافض انه يزوج طلاااال..ويلومه لأنه جدي تعب بسببه..لو تسمعون كلام سلطان لعمي ماتصدقون انه هذيلا اخوان وقلبهم على بعض..انا ماكنت فاهمه شي ومو مستوعبه اللي يقولونه لأني ماعمري شفت عمامي يتخانقون وشوي ويتضاربون وبدى يختفي صوتها وهي تحس بالحسره....ماكان ودي اكون السبب في مرض جدي..ولا كان ودي اكون السبب في الهواش اللي صار بين عمامي..واذا صار في جدي شي مااراح اسامح نفسي ابدا..
غلا ماقدرت تتكلم حطت ايدها على فمها وهي مرعوبه من اللي بيحصل,اما جمانه تكلمت بكل خوف
جمانه\هذا اللي سمعتيه بس..
راوين\ايــه.. ورجعت تصرخ بخوف.....ياويلي..ياويلــي..الكل بيلوموني.واولهم عمامي اذا دورا..حتى ابوي اذا درى وش بيسوي فيني..وتركـــي..تركي بيذبحنــي. اذا عرف..ليتني ماكلمت سلطان ولاقلت له..انا غبيــه..هذا حظي دووم كذا..شسوي قولوا لي..يارب ارحمنــــي..يااارب..
حظنتها غلا وبكت معها..وجمانه ماأستحملت وطلعت من الغرفه وهي تبكــي على حال جدها وحال راوين وطلاال اللي صاروا الضحيه..
********




الساعات كانت تمر بطيئه على عايلة العالي...ولحد اللحين مافي اخبار جديده..
لطيفه خذت عزيز وقررت ترجع بيتها وصابها كرم مفاجأ وتبرعت بسواقها لأم طلال ولأم احمد اللي رجعوا البيت بعد الساعه 12..اما البنات هو اللي ظلوا بالبيت وبالتحديد قبال تلفون الصاله يترقبون أي اتصال من أي احد من الرجال...ويمكن اكثر ناس متاثره هم البنات لأنه كل وحده فيهم كانت لها ذكرى حلوه مع جدها وهالأوقات هذه حرجه وصعبه بالنسبه لهم..ونور مرت عمهم ماتركتهم وظلت جالسه معهم لأنها حتى هي خايفه ومتوتره ومو قادره تغفي عينها..

راوين وبسبب سؤال امها عنها قررت تنزل وتجلس معهم عشان ماتثير الشكوك...لكن عيونها كانت متورمه من كثر البكي اللي بكته على جدها..
وبعد نص ساعه دق تلفون غلا وارعب الموجودين بعد الهدوء اللي بينهم..وكــان
غلا بصوت واطي\هلا
تركي\انتظرك بالسياره..وسكر الخط
استغربت غلا..وين تطلع هالوقت....وشافت العيون كلها حولها وحبت تطمنهم..
غلا \ تطمنوا..هذا تركي ..!
راوين من سمعت اسم اخوها حست بالخــوف..
اما نور رف قلبها \تركي بره..
غلا بحنيه\ايه..
نور\ماراح تنامون هنا!
غلا\ماأظــن..
نور بخيبة امل\الله يحفظكم
قامت غلا وطلعت فوق تاخذ عباتها وشنطتها .سلمت على البنات وحبت راس نور 
نور\اذا وصلتوا طمنيني..
غلا\ان شاء الله..
وطلعت..
من اول ماركبت السياره والهدوء هو سيد الموقف..وماينسمع غير صوت التدفأه اللي مشغلها تركي..لكن هي خلاص تعودت على هالموضوع..تعودت الصمـت منه..
تعودت على تقلباته..ساعات يكون ساكت جامد..وساعه يعطيها ابتسامه جانبيه..واذا ظهر عواطفه يظهرها بكل قوتـها وينسيها حتى اسمها..
تركي مزيــج غريب بالنسبه لها..لازالت جاهله تصرفاته..

تركي\سرحــانه فيني!
فاجأها بصوته..ومن غباءها قالت\كيف عرفـت..
تركي\من عيـونك..
صارت ترمش عيونها بسرعه.. وماعرفت وش ترد عليـه.!ذوبها تركي
تركي\يالله نزلــي..
غلا\وين؟؟
تركي بأمر\نزلي وبـــس..
التفت للمكان..ونزلت بسرعه..
غلا بهمس\كوفــــي..
تركي\ايه وشفيك..!ماودك تروقين!
غلا ابتسمت له وبداخلها مستغربه من برود اعصابه..جدهم بالمستشفى وهو نفسه بكوفي.!
خذوا لهم طاوله وجلسوا فيها..وبعد ماطلبوا..
تركي\اكشفـي..
غلا هي تدري انه مافي احد..بس كانت منحرجه منه..
تركي لمن شاف وجهها ابتـسم..وهي اجهلت هألأبتسامه!

"..معقوله مشتاق لي..مثل ماأنا مشتاقه له!! 
معقوله يحبنــي.!.."
هذا اللي خطر في بالها اللحين!
"ليتني اعرف..بس كيف..كيف ياغلا!"
تركي وهو يضغط على راسه\ورجعت مره ثانيه تسرحين فيني..!
غلا تفشلت\وليش هالثقه!
تركي\قلت لك..وبنظره غريبه وهو يمسك ايدها برقه..عيونك تفضحك..
ابتسمت بخجل وقلبها يدق..
تركي ذكي..وعارفها..واكيد عارف انها تحبـه..ليتك تبدالني هالشعور ياتركي..
صدقني بنسى بحبك ظلمك واهاناتك وجرحــك.
أحبــك..احبــك..واحبــك بس وين حبك وحبــي!

غلا\ممكن طلب.!
تركي\امري..
تركي\ليش ماتشيل هالنظاره اللي لابسها!
ظحك تركي على طلبها السهل..وفصخ نظارته..وحطها على الطاوله..ولمن شافت غلا انه نظارته على الطاوله ماقدرت ترفع عيونها له..اما تركي رجع يمسك ايدها وهالمره مسك خاتمها اللي اهداها لها يوم زارها بأايام الملكه وظل يتحسسه بنعومه وبشفايفه ابتسامه حلوه..
تركي\دوم تلبسينه..!.
غلا وغارقه بحبه\اهممم...
رفعت راسها والتقت بعيونه..وبتلقائيه قالت \كذا احلى!..اقصد....عيونك.!
ابتسم بهمس\عيونك الحلوه.!
غلا\........
تركي وقدرّ خجلها\اوكي لاتردين.!
سكت تركي..وسكتت غلا..وكل واحد فيهم عاجبه هالسكــون المريح...وهالمشاعر الحميمه اللي طاغيه على الجو.. 
تركي\على فكره بكره ماشين الرياض..!
غلا ماوحى لها تفرح بهالجلسه..وتضايقت من كلامه\ ياربي ليش! وجدي..
تركي\جدك ماعليه شرّ..عندي شغـل ولازم اكون بكره العصر بالرياض.
غلا\طيب ليش جينا...مدامك بنرجع بكره..!
تركي حس بسخريه من كلامها\تصدقين ماأعرف مين اللي كان يبي يجي يشوف اهله..
غلا\ماجلست معهم..اللي صار اليوم اربكنـا..
تركي\مو مشكلــتي اوكي غلا..؟؟؟
ماردت عليه وحررت ايدها منها بسرعه..
تنرفز من حركتها..وهو خلقه كان مصدع..!
تركي ورص على شفايفه ورجع يمسك ايدها بقوه\اوكي غلا؟؟؟
لمن شافت نظراته وايده القويه..خافت وردت على طول وهي حزينه وبعبره مخنوقه\اوكـي..
حرر ايدها ولف عنها..وهي مأاستحملت ودمعت..
ماكان وده يضايقها..لكن هي رفعت ظغطه..
تركي\غلا
غلا\.......
تركي\غلاااا
غلا بهمس\نعـم..
تركي\لاتتضايقين.!
غلا\انا..مو متضايقه..
تركي ابتسم وياكثر ماابتسم اليوم\خلااص آسفين..
ماردت عليه..
تركي\طيب ابتسمــي..عشاني طيب..!
ابتسمت بحزن عمييق وهي كارهه روحها اللي تحبه..ليش تحس بالضعف بقربه..!هي ماكانت كذا..!غيرها تركي.غير شخصيتها وحياتها وكل شي فيها..!.وأسرّها بعذابه..

تركي\تدرين..انــا آآرتـاح ويأأك..وسكت وهو يشوفها مفتحه عيونها الكحيله على ألأخير وشكلها متفاجأه من رده.!
تركي\قلت شي غلط!
غلا\لا بســ..ورمشت بتوتر وبحركه سريعه..ماتوقعتــ
تركي قاطعها\لاتوقعـي..غلا ناظريني..
غلا\همم
تركي بصوت حنون\انتي شي كبييير...شي كبير بحياتي...
-------------











باخر الليل رجعت هند البيت الكبير..واول مادخلت الصاله شافت نور قبالها وعيون الكل حولها..نور مااستحملت تشوف هند منهاره..ضمتها وهي تبكي واجتمعوا البنات حولهم..وهم متوترين..
جلست هند بعد محاولات نور الطويله وطلبت من جمانه كاس ماي لأمها..
هند بعد ماهدأت وشربت الماي\وين الباقي..!
فجر تكلمت بسرعه وهي تبي عمتها تنطق\كلهم راحوا..واحنا بقينا..!
هند وتناظر ساعتها\ليش كم الساعه.!
راوين بصوت واطي\ثلاث الا ربع.!
هند\تصدقون من عظم اللي صار ماحسيت بالوقت..
نور\بشري ياهند..شخبار عمـي!
هند تنهدت بحزن\آآه يانور..شقول بس..االظاهر السكر لعب دوره عند ابوي..وسبب له سكته قلبيه.وهالمره ماندري اذا بيقوم منها او لا!
نور\قالي بوتركي انها محتاج عمليه عشان يوسعون له شريان القلب..
هند ارتعبت من ذكر اسم العمليه \ايه..الله يستر..الله يســتر.الخوف انه تجيه جلطه قلبيه أثناء العملية... وحطت ايدها على فمها وهي تكمل....ادعوا له يابنات جدكم محتاج دعوااااتكمــ وغاب صوتها بالبكـي....
تأثروا البنات أكثر..وزاد همهم همين..!
وبلحظه كرهوا عمهم ماجد اللي ماهمه غير كلمته ماتنزل الأرض..
بعد هدوء قاتل استمر دقايق.
نور\طيب وأمي وينهـا!
هند\امي مارضت تترك ابوي..لكن لزموا عليها اخواني..واظن بتجي مع سلطان..!
نور\طيب قومي ياهند ارتاحي..الوقت متأخر.!
هند\وين الراحه وابوي بالمستشفى.!
نور\ذكري الله ياهند..والله يجيب اللي فيه الخيير..
هند\جمانه.!
جمانه\هلا يمه..
هند\وين اخوك.!
جمانه\نايم فوق مع الخدامه..
هند\وليش تركتيه لوحده.!
ابتسام\لا عمتي حرام عليك توها مطلعته فوق..
فجر\عمتي كلام نور صح...روحي ارتاحي..انتي مره تعبانه..
هند\وانتوا ماراح تنامون.!أكيد تعبانين اليوم الأربعاء..
فجر ابتسمت بحنيه\الا اكيييد..
هند تذكرت شي فجأه وابتسمت\ياحليلكم يابنات..والله فيكم الخير..امهاتكم كل وحده راحت بيتها وانتوا ظليتوا..الله يخليكم لبعض ويرجع لنا اللي فتح لنا باب بيته. قولوا آميين.
البنات بتلقائيه نطقوا\آميييييييين
ظحت هند عليهم..
ابتسام\بنات خلينا نعيد آمييين مره ثانيه مدام عمتي بتضحك هالضحكه الحلوه..
ظحك الكل..وقامت هند لولدها..وبعدها قامت نور..وظلوا البنات ..
--------------










وصلّ سلطان والعيال الجده البيت وعلى طول تحركوا وكل واحد فيهم يبي يبتعد عن هالجو الكئيب..وظلوا يتمشون بشوارع الخبر وكل واحد نفسيته تعبانه..
هيثم هو اللي ساق هالمره وخلى سلطان يركب مكانه..اما طلال كان ورى وساكت ورامي شماغه جنبه وعينه على الشوارع الفاضيه..
وقف هيثم السياره بواجهة الخبر..وطلال على طول نزل وخذ شماغه معه..
هيثم بهمس \و شالحل..المسأله تعقدت اكثـر..
سلطان كان يناظر طلال اللي وقف قبال البحر\هذا انت قلتها المسأله تعقدت اكثـر..واصلا انا عقلي مشوش..وماسك أعصابي..اللي سواه ماجد اليوم مو شويه..!
هيثم\تدري انه طاح من عيني..توقعته بعد مايشوف جدي تعبان يسكت..يحس بالندم..لكن انصدمت يوم كمل اخناقته مع عمي محمد يوم لامه على اللي حصل..!
سلطان\اصلا هو خسيس..والله لو صار في ابوي شي مااراح انساها له..انا مدري شلون يفكــر..قلبه صخــر..مايهمه إلا نفسه وكرامته..
هيثم\لا وبعد بكل قواة عين جاي المستشفى عشان يكمل خناقته..شكله ماصدق على الله انه عمي محمد يكلمه..!
سلطان\لاتذكرني ياهيثم احس اني بمووت من القهــر...يمكن أنت تفكر انه حاقد عليه وودي اأدبه..لكن والله ياهيثم انه يعز علي اخوي ولد امي وابوي يسوي كذا..وين ماجد اللي اعرفه.!الدنيا قسته وسودت قلبه..وماصار يشوف غير الفلوس..!
وصدقني احس انه بس كذا عناد مايبي يزوج طلال..يعني هو ماعنده سبب رئيسي..وطلال مابقى له شي ويخلص دراسته..لكن مايكون ماجد اذا ماعاند ..
هيثم\تدري انا اتوقع عمي بوتركي مايدري انه طلال يبي بنته..انت ماتشوفه كان ساكت ومستغرب من تصرفات اخوه..
سلطان\إلا صحيح..شكله مايدري..لأنه ابوي مامداه يتكلم الا وماجد هبّ بوجهه...
هيثم ابتسم بسخريه\أصلا لو يدري كان شفت تركي اول من يوقف مع عمي ماجد...
سلطان\اي والله..صادق..تركي ياخذ كثير من ماجد..
هيثم\وانا اقول هالتركي طالع على مين..!انا مأأعرف شلون مستحملته أختي..
سلطان\ليش هي شكت لك.!
هيثم\لا ماشكت..بس احسها متغيره..!
سلطان\يمكن إحساسك غلط.
هيثم تنهد وهو يفكر\يمكــن..
ظلوا الشباب يتناقشون بكل اللي حصل اليوم من احداث لمن اذن الفجـر..نادوا على طلال اللي كان لازال على وقفته..وراحوا يصلون...ورجعوا البيت بعد ماوصلوا هيثم بيته..اما طلال اعتـرض
سلطان\تصدق كنت بقولك تعال نام معي..بس أنت سبقتني..!
طلال\أنا مأبي أشوف ابوي بعد اللي صار..!
سلطان\ريح بالك ياطلال.,ومهما صار بيظل ابوك..!
طلال بضيق وهو يناظر الشفق الأحمر اللي بالسماء\انا مأبي اتناقش بهالموضوع اللحين..سكره رجاء..
سلطان\على راحتك..
وصلوا الشباب البيت..واول مادخلوا ماحصلوا احد بالصالة..طلعوا فوق بهدوء ولمن مروا غرفة البنات سمعوا اصوات كثيره..
سلطان\اكيد جمون وراوين مسوين هاللأزعاج بس لحظه كانه صوت فجر!
طلال من سمع اسم راوين انقبض قلبه...وهو يتخيل لو راوين عرفت بالموضوع وش راح تكون درة فعلها..لكن اللي مايعرفها طلال انه راوين سمعت كل شي..
ولأن صوت البنات عالي..سمعوا جمانه وهي تكلم راوين..

جمانه\خلاص ياراوين اذكري الله..ماتعبتي وأنتي تبكين....صدقيني تركي محد بيقوله وخصوصا بهالوقت الحرج..دخول جدي المستشفى مو سهله علينا..ولا عليهم..
راوين بصوت حزين \والله مو عارفه من وين الاقيها والا من وين!..من اخوي ولاابوي..والا هالخطيب اللي اعترض حياتي..كرهت كل شي بسببهم..!
:
سلطان\شفيك واقف ..عجبك الكلام..!
طلال بهت بمكانه..حس انه قلبه تفتت بصوت راوين الحزين.. وتأكد هاللحظه انها عرفت كل شي..مشى بسرعه لأنه مايبي يسمع اكثر..ودخل الغرفه..
سلطان كان واقف وهو محتار يدخل على البنات ويهديهم..والا يمشي.!
ولأنه التعب اهلكه..تبع طلال بعد ماطفى الأنوار..وبكره اكيد بتفرج..
-------------











يحسد نفسه لأنه عنده صديق مثل ثامر.. يهتم فيه بشكل كبيير ومفرط..ومايحس انه في فرق بينه وبين ابتسام كلهم يهتمون فيه وخايفين عليه..لكن عيبهم شي واحد..
حنـــّه
يموتون اذا ماحنوا وصدعوا الراس..
وصدق المثلّ اللي يقول"الزين مايكملّ"
الوليد\خلاص ياثامر..والله عرفت..ماارح اسوي مثل ذيك المره بدق عليك..والله بدق عليكّّ
ثامر\اقول اوووش..شايفيني مقصه عندك..وللمليون مره اقولها لك اذا وصلت طمنيّ
الوليد قرب السماعه من فمه وقال بصوت عالي\من عيوووني..بس ارحمني بتطير الطياره وانت مو مصدقني.ّ 
ثامر\لا مصدقـك..خلاص..
الوليد\افرااج..
ثامر ابتسم\افراج,.. وبعصبيه قال..انقلع.
الوليد ظحك من قلبه\هههههههههههههه اهون عليك..ّ
ثامر\لاماتهون ياكابتن الوليد..
الوليد\ان شاء الله كابتن ثامر..يالله بقفل تلفوني اللحين..!
ثامر\اقولك مو يحلى لك الجلسه بالسعوديه وتنسى دراستك..
الوليد\والله يمكن..توقع أي شي منــي..
ثامر انقهر\اعرفك..متهوورّ..
الوليد\الله يثبتني بس ويرجعنـي..ياخوفي اتعود على هالسفرات الزايده..
ثامر\لاتخاف بسحبك من ايدك الطويله..
الوليد\خلااااص بسكــر ..وصبح ألاثنين بتشوفني عندك..
ثامر\اوكي حبيبي.. سلم على الأهل..مع السلامة..
الوليد\ يبلغ ..الله يسلمك..
سكر الوليد من ثامر وظل يمشي بخطوات سريعه وقلبه طاير ليوسف..
اسبوع مااشافه وهألأسبوع يحسه سنه..فرح كثير لمن سمع صوته بتلفونه الجديد..وصاروا يكلمون بعض يوميا ..وكل اخبارهم ترتكز على شي معين..يوم الخميس واللقاء اللي بيتجددّ.. ^_^وصل المدرج..وركب الطياره وكل بافكاره تنحصر على اخوه..وتذكر ثامر يوم قاله بتحلى له الجلسه بالسعوديه..!
تنهد بصوت مسموع ..
"وشلون ماتحلى لي الجلسة وإنا أشوف يوسف رجع يلم شملنا..!يارب عونـك وصبـرك
----------------



كان ينـاظر فيه نظره طويله وهو يحضر الفطور معه ومو متخيل انه الودااع قـرب وهذه عقارب الساعه بدت عدها التنازلي..!
وش هالدنيا بدون لؤي!
وكيف اصلا هي الدنيا..!
واذا كان لؤي يفكر كيف بتكون حياته بكره..فيوسف مو متخيل حياته كلها بدون صديق عمره..
صديق عمره اللي صادقه على الحلوه والمره..صديق عمره اللي انقذه من برد باريس وجفاها..صديق عمره اللي فتح له قلبه قبل مايفتح له باب بيته وهو مرمي بوسط المطر ويشكي مواجعه ومرضه..
صديق عمره اللي صدق حكايته وبكى لحاله.
صديق عمره اللي مد ايده واطعمه بعد ماشافه ميت بين ايدينه...صديق عمره اللي كان السبب في نجاته وعيشته بعد الله سبحانه..
كيف بيجازيه..كيف بيجازي لؤي اللي كان الصاحب وألأخو وألأم والأبو بغربتـه الصعيبه..
كيف بيجازي اللي انقذ حياته وكان السبب في رجوعه لأهله..
كيف ممكن يقابل ولاء لؤي وحب لؤي وعطاءه..
الله عليك يالؤي..والله على ولاءك
افـديك بعمـري يالـؤي..افديك بعمـري..
وهذاني اقولها لك وللمليون اقولها والله يسمعني وشاهد..مثل ماكنت سبب في رجعتي لأهلي..انا اللي برجعك بأيدي..ياعمري اللي حلا بوجودك..
لؤي\وين يالحبيب حرقت التوست علينـا!
يوسف ابتسم له بحنيه\حلاته وهو محروووق..
لؤي بصوت هادي على غير المعتاد\قول والله..!
يوسف\والله!
قرب منه لؤي وابتسم له ابتسامه حزينه تعبر عن الف معنى ومعنى..لكن محد بيحس بمعنى هألألم..ولا أحد ممكن يتأثر به الا اللي عاش مرارة الحرمان والغربه..!..هاللحظات كانت جدا قصيره..قصيره جدا.. لكنها متعبـه ثاقبه ببال الأثنين..مرّ جنبه بسرعه وهو يحاول يتناسى المه العمييق اللي يحس انه يدمـره كل مايفكر فيه.. وجلس على الكرسي الخشبي وحط العصير ..
وباسلوب مزوحي قال \يالله عاد جيب اكلك يوعااان حدي..
يوسف كان حاس بلوعة لؤي لأنهم هم الأثنين طريقهم واحد وضياعهم واحد لكن صحيح اذا قالوا العيون تحكي قبل اللسان وتعبرّ\ثواني بـس..

جلس يوسف قباله على الطاوله وابتسم بحــب كبييير لو توزع على هالبشر كان الدنيا كلها خيير\احلى توست بالبيض لأحلى لؤي بالدنيا..
لؤي ويحاول يتحاشى عيونه \أقولك مو كانك نسيت الجبنه..
يوسف\اووه..قام بسرعه وخذ الجبنه الفرنسيه من الثلاجة وحطها فوق التوست..
يوسف\اللحين صارت توست بالبيض بالجبنه الفرنسيه..وضحك ظحكه بارده؟؟
لؤي خذ له قطعه وهو يقوله\لاتحاول..مافي مثل طبخي..!
يوسف\زين اكلّ الله يخليك..اصلا انت بتشتاق لهالطبخه بالذات..!وبتقول وين ايامك يايوســ ــف!
سكت يوسف وعرف حجم الغلطه الي ارتكبها..هم متفقين انهم يحاولون ينسون الفراق بهاليوم..ويعيشون كل دقيقه وكل لحظه....لكن اللي يشوفه يوسف انه الفراق يدخل بكل مواضيعهم غصب..وحتى لو تناسوه وأبعدوه الفراق مكتـوب..
لؤي بسرعه رد وهو ياكل القطعه الثانيه..وبعكس اللي يحسه\ماأظن..اكلك دوم محروق....انت اللي بتشتاق لريحة طباخي..
يوسف وبتلقائيه وصوته كل ماله ويختفي \انا مو بس بشتاق لطباخك..انا..انـ ـا.. بشتاق للطباخ نفسـه.. 
بلع لؤي اللقمه اللي بحلقه بمراره..وسكت بعد هدوء يوسف..ونزل عيونه بالأرض بااستسلام..
ليش كل واحد يكذب على الثاني ويتظاهر بالفرح..
ليش هالمسرحيه اللي بدون جمهور..!
اتضح لي اني انا ويوسف فاشلين بالتمثيل..لأنه احنا مانمثل لأحد..إحنا نمثل لأنفسنــا...
احنا نكذب ونحاول نوقف هالزمن اللي عيا يوقف في يوم لصالحنـا..!
واليوم وقف هالزمن وبدت هاللحظه..
بس انا ماابيهـا..خذيهــا يادنيــا وابعديهــا..ماأبي شي عقب يوسف..لأنها ماتسوى شي بعيوني.
لؤي\جهزت اغراضك..وبمراره كمل..مانسيت شي..
يوسف بهدوء وهو ماوده ينفتح هالموضوع\ايه
قام يوسف من كرسيه بسرعه
لؤي رفع عينه\وين..!
يوسف\بروح للدكتور سمير..نص ساعه وجاي..وابعد وجهه عن لؤي ومشى بخطوات سريعه للغرفه وكانه يبي يهرب من عيون لؤي المجروحه..
لؤي كان يتبع يوسف بكل حركه تصدر منه..لمن جاء بيطلع واستوقفه
لؤي\يوســف..
يوسف \نعم
لؤي\لاتتأخر علـي..
اشر على عيونه وابتسـم له واختفى من عيونه..
--------------











تقلبت في فراشها كثيير وهي تفكـر بجـدهـا وحاله..كانت تشوف عقارب الساعه تتحرك وهي لسه ماغمضت لها عين..ومن كثر ماكنت تفكـر وتعيد المواقف اللي حصلت اليوم نـامت بتعـب..وماصحت الا وهي مفجـوعـه من الحلم اللي شافتـه..
معقولــه..مستحيييل اللي شافته..!
سنييين طووويله ماحلمت فيه ويمكن آخر حلم لها كان معاه قبل حوالي ست سنين..لكن الحلم يعيد نفسـه اليووم.
كان نفس الحلم..هي وياه جالسين بنفس حديقة بيت جدهم..
فجر جالسه على الأرجوحه وتنتظـره كعادتهـا...ويوسف واقف بعيد ينـاظرها بعيونه الحزينه.. وماعرفت تفسـر ذيك النظـره..!
كانت تبتسم له وتبيه يرد الأبتسـامه..وفجـــأه طلعت لها صورة جدهـا يوسف.وماعرفت هل اللي شافته جدها..والا يوسـف.!
لكن اللي تأكدت منه..انه نظرة العيوون نفسها,,!والحزن اللي يكسيهم نفسـه..!
قامت من السرير وهي مو عارفه هل تفرح لأنها شافت يوسف بنومها..والا تخاف من هالمنام الغريب اللي يجمع يوسف وجدها.!؟
غسلت وجهها بسرعه وقلبها يـدق ..ليش؟؟ ماكنت تدري!يمكن من الحلــم! او يمكن لأنها كانت تفكر بجدها وجاها بالنووم..بس يوسف..!يوسف ليش حلمت فيه اليوم بالذااات!
:
كان ودها لو تصحي البنات..لكن كسروا خاطرها وهي تشوف علامات التعب بملامحهم وخصوصا لأنهم ماناموا الا بعد ماصلوا الفجر..وحتى هي ماكنت احسن منهم..لكنها تعودت تصحى الصبـح حتى لو ماشبعت نوم..
نزلت تحت وهي تتمنى لو تقابل سلطان او جدتهـا عشان تروح المستشفى معهم
وكأن الله استجاب لـ دعاءها..
فجر\صباح الخيير..وجلست على الكرسي
سلطان\صباح النور..وش اللي مصحيك بدري.!
فجر\عشان اشوفك!وافطر معك!!
سلطان ابتسم لها\صدقتك.!
فجر\كفيك اليوم.!
سلطان تنهد بصوت مسموع\الحمدلله..
فجر\سلطان..
سلطان\سمي
فجر\انت بتروح لجدي صح.!
سلطان\انا مريته الصبح وخذت امي معي..وتوني جاي لكني برجع بعد مايمرني اخوك ..
فجر\ممكن..توديني..معااك!
سلطان\فجر انا عارف انك خايفه وتحاتين..لكن روحتك ماارح تفيدك لأنهم مستحيل يدخلونك..!
فجر حاولت تقنعه\ادري..بس الله يخليك سلطان ابي اشوف جدي ..حتى لو من بعييد..تكفـى!
سلطان\فجـر..
فجر\طلبتك ياسلطان..لاتردنـي..
سلطان ابتسم لها\ماعاش من يردك يافجر العالي..
فجر ظحكت بفرح\يعني مواافق..
سلطان\موافق..بس على شرط..!
فجر\اطلب اللي تبي.!
سلطان\انك ماتجرجرين البنات وياك..!
فجر\ ههههههه اصلا هم نايمين..ولا راح يصحون..تو الناس عندهم..
سلطان\انتوا كلكم نايمين هنا..
فجر\ايه ابتسام وجمانه وراوين..
سلطان سكت شوي وكان ووضخ انه سرح..وبعدها تكلم\شخبار راوين.!
فجر استغربت من سؤاله\الحمدلله..ليه فيها شي!
سلطان\لا..ولاشي حرام اسأل عن بنت اخوي..؟؟
فجر\لا..مو حرام..
سلطان\وفي شرط ثاني بعد!
فجر بدون اعتراض\موافقه قبل ماتقوله..
سلطان بكل جديه \فجر ماأبيك تنفعلين اذا شفتي ابوي..
الخوف بدى يتسلل قلب فجر وتذكرت على طول الحلم\ليش..!لهدرجه حالته خطيره!
سلطان وهدى صوته\العلم عند الله..
----------











ابتسـم تركي وهو يتذكر شكلها وهي متفاجأه من اعترافه..
ولأول مره يحس انه وده يقول اكثر من اللي قاله لها..ولو طولوا بالكوفي اكثر ومادق عليه مبارك كان اعترف لها بحبـه لها..لكن الأيـام بينهـم واكيد بينكتب يوم وبيعترف لها عن اللي بقلبه..
دخل المبنى بخطوات ثابتـه..والقى نظره على الدور التحتي وماعجبه الوضع ابدا..الزبائن قلوا بشكل ملحوظ ..وهذا الأمر لاحظه من اول مارجع من اسبانيا..لكن انشغاله بوظيفته بالبنك وزواجه الغير متوقع غيرّ نظام حساباته..وحس انه صار مهملّ ومو قادر يوفق بينهم ويمكن لو ماباع محلاته اللي قبل مبنى جنا كان صارت حياته اكثر فوضى ..
طلع لمكتبه وهو ناوي اليوم انه على انظمـه جديده ممكن تعيد شوي من اللي خسره بهالمبنى ..دق على مبارك اللي ذبحه اتصالات من امس عشان يرجع الرياض..
واول مافتح باب مكتبه شاف مبارك بوجهه وهو مكشـر..
تركي\صباح الخير..
مبارك\اخير رجعت يالطيـب..
تخطاه تركي وحط شنطته على المكتب وجلس بهدوء\ارجوك مبارك انا اليوم رااايق على الأخيــر..بلاش تعكر مزاجي..!
مبارك تضايق اكثر\الله ياتركـي..انا اللحين اللي اعكـر مزاجك..!
تركي تنزفز وفعلا تعكر مزاجه\اللهم طولك ياروح..اجلس وقولي وش عندك..!
مبارك سحب نفس \كنت ابي اقولك انا الحال ماينسكت عليه..ولازم نحد من هالفوضى اللي صايره..في اكثر من موظف استقال بسبب الرواتب اللي مانزلت..وهذا الشيء مو من صالحنا..لأنه بقية الموظفين صاروا يملون ..والشغل ماصار يمشي مثل اولّ
تركي\اعرف..ماجبت شي جديد .واللي مايبي يشتغل يكتب استقالته ويستلم بقية مستحقاته...وبدال الموظف عشرين..!
مبارك\بس لين متى ياتركي!احنا كذا بنخسر كثيير..
تركي بدون اكتراث وهو يفتح الاب توب\مايهمني..الخيير موجود..
مبارك\انت شكلك نسيت انك مقدم على صفقه جديده..هذا غير القرض اللي لسه مادفعته للبنك..
يوم جاب مبارك طاري القرض تذكر بو نايف اللي كان مأسس شركه ضخمه ومحتاج قرض ثاني من البنك وتركي هو اللي وقع استلام القرض باسمـه..ولحد الآن مارجع ولافلس....وتركي طبعا ماكان احسن من بو نايف..لأنه كان يسحب اموال من البنك خلسه ويأجل مواعيد تسديدها ويعطي لنفسه تسهيلات ماله حق فيها!وهذا كله بحكم رئاسته ورتبته العاليه في البنك..
لكن النتايج كل مالها وتتدهور...ومرد الكل يعرفون بيعرفون النهب وألأحتيال اللي يصدر منه..واذا هو كبير فأكيد في احد اكبر منه..!

.لكن مع كل هذا..كان يستغرب منه نفسه كثيير..طول عمره كان يحقق انجازات الكل يحسده عليها..حتى مبارك صديقه.. ويمشي على خطط منتظمه وحاسب لها الف حساب..واللحين يوم كبرّت ممتلكاته بدت تضيع فلوسه بدون أسباب وأغلاط فادحه..
وفعلا اللي يقول مال الربـاّ ..مايدووم..ولا فيه بركـّه..
هذا غير الأسهم اللي يشتغل فيها..والرشاوي اللي بمبدأ خذ وهات..
كل هألأمور كانت اسباب بنجاح مستقبله..
بس اللي مايعرفه تركي..انه عمرّ مال الحرام ماكان سبب دائم في حياة أي شخص ..!
لكن اكثر شي كان مخوفه القرض اللي انكتب بأسمه ولسه مادفعه بو نايف..! 
تأفف تركي وخذ زقاره وولعها\غيرّهّّ!
مبارك\اظن هذا كفايه..وقام..أنا تحت..
سكر تركي جهازه بملل وابعده عن وجهه ولف كرسيه على النافذه اللي تكشف الدور الأرضي ..وقام بسرعه لأنه مابقى شي على موعده
-------------
















قـال الـوداع وتصافحنا وتوادعنا
وكل واحد منننا قلبه على الثانـي
سالت دموع الموادع من مدامعنا
والكون كله امتلا تعبير واشجاني
قال الوداع..قال الوداع
انا وحبيبي بكينا من مواجعنا
من يوم غادر حبيبي بقيت وحداني
دون اللقا مانع الأيام مانعنا
يانكبة جاتنا من صرف الأزماني
سالت دموع الموادع من مدامعنا
والكون كل امتلا تعبير واشجاني
ماأحس بالوقت وألأيام تخدعنا
ولنا تبيت شقا وهموم واحزاني
الله قادر بعد الفراق يجمعنا
ونذوق طعم اللقا من بعد حرماني
قال الوداااع قااااال الوداااااع


مررّ عيونه على الدكتور سمير والوليد وآخرهـم عذابـه.. "لـؤي"..
كان ينـاظره ويبي يشبـع من شوفته اللي بينحرم منها.. كان وده يتكلم ويعبرّ عن الألم المرير اللي بصدره..لكن وش يقول.!ماعندي يحكي يقوله..ماعنده غير ذكرى حلوه بتهون عليه فراقه..ودعوه صادقه بترتفع لأخر سماء عشان تحفظه وتخليه له..
مايدري يفرح عشان اللحظات قربت وبيحين اللقاء مع اهله..والا يحزن ويبكي عشانه مفارق اغلى احبابه!
اغلى احبابه لؤي..واسمى صداقه لؤي
اخو دنيا لؤي..القلب الكبير لؤي
حبيب عمـري لؤي..انا بدونك ولاشـي.
قرب منه لؤي ومسك كتفه\يعني شلون.. لازم ننهيها بجي.!انساني شوي وفكرّ بأهلك اللي بتجابلهم.!
تنهد يوسف من قلبه وهو متحسر على لؤي\آآآآآه يالؤي شكلك ماتدري بغلاك عندي..!
لؤي كان يناظر عيون يوسف اللي تلمع\لا أدري..بس الله يخليك ابيك تقوى عشان انا اقوى..والا نسيت اني انا وانت وااحد..
يوسف كان يتكلم وهو خايف ان الوقت يمضي ومايقول اللي بخاطره\اوعدني انك راجع..اوعدني اني اشوفك بالبحرين..هذا اللي ابيك منك اللحين..
لؤي\مثل ماالله جمعنا بيوم وفرقنا..راح نلتقي مره ثانيه اذا الله كاتب! 
يوسف كان مصرّ على كلامه\ ريحيني يالؤي.ارجووك..وقولها..!
لؤي قالها وهو منهـار ودموعه تسبق كلامه\اووعــدك..وانا لؤي اللي صادقك على الحلوه والمره..اوعدك وانا لؤي اخوك بهالغربه..اوعدك وانا لؤي اللي بوجودك صارت الدنيا حلوه..
يوسف ضاع صوته وهو يقول هالكلمه\بتتــ ـــذكرني..
لؤي ابتسم بين دموعه\بذكرك وانا رايح للبحيره وامشي فيها معاك ونقط همومنا للبحر اللي ملّ منا..بذكرك وانا داخل مرسمك وانت ترسم وانا اعصب عليك واقولك كفايه يايوسف ماتعبت!..بذكرك وانا اشتري كيكة التوت اللي احبها..حتى الجبنه الفرنسيه اللي تموت عليها وخليتني احبها غصب بذكرها ..بذكرك وانت نايم معي بسرير واحد وانا ايي واقط نفسي عليك واكسر هالسرير المغبرّ اللي يقول يالله الرحمـه. بذكرك اذا رحت شغلي وانت جنبي تخاويني..بذكرك وانا صاحي.وبحلم فيك وانا نايم...بذكر كل شي فيك. ابتسامتك وضحك وبجيك وصوتك وهدؤك.وسكت وهو يمسح دموعه ويبتسم..
.حتى شعرك الأبيض بذكره...
وبردد اسمك بكل مكان وزمااان عشان اروي حنيني لك..
وبدورك بشوراع باريس لمن اسمع صدى صوتك فيها..!
يوسف كان فكه يرجف من كلام لؤي\وبتتحمل هالألم.!؟ متـأكد يالؤي!
لؤي\بتحمله لعيونك..وبذكره عشان اوقف على أطلالك..والا انت مستخسر فيني هالذكرى!
هز راسه يوسف بالنفي وهو يبكي\لا ابد ..حشانـي..لؤي.. بفقدك..وش رايك ترجع معي.!
لؤي\وانا اكثـر واكثروهم اكثــر..!بس خلني اهنيه..مستقبلي هنيه..
يوسف ضايقه كلام لؤي\لاتنسى تلفونك..دوم اشحنه اوكي..وخله جنبك..حتى وانت نايم..لأني بدق عليك أي لحظه..
لؤي\ان شاء الله..
يوسف\وصحيح اذا رجعت بتلقى ظرف ابيض بالمرسم..لاتنساه..
لؤي استغرب\ليه..وايش فيه هالظرف!
يوسف\اذا فتحته بتعرف..

الوليد قرب منهم بعد ماكان بعيد لأنه محترم خصوصياتهم ولحظاتهم الأخيره مع بعض\ماخلصنا..وصلت الطياره..!
يوسف مسح دموعه بمنديله وقلبه يدق\ماسمعتها.!؟
الوليد بحنيه\بس انا سمعتها!يالله يوسف بنتأخر..!
يوسف\لحظه..دكتور سمير..
قرب الدكتور وهو يبتسم \ها يايوسف..مابقى شي..
يوسف\بقولك للمره ألألف..الله يجزيك كل خييير..وان شاء الله لك اللي فعلته لي بميزان حسناتك..
الدكتور بحنان كبير\انت بحسبة ولدي يايوسف..ومابين الولد وألأبو شكر..بس لاتقاطعنا..
يوسف\ماطلبت والله.
الدكتور سمير سلم على يوسف بألأيادي..وبعدها يوسف ماقدر وضمه بكل حب
لؤي كان يراقب الموقف..وجسمه كله يرجـف..خلاص يوسف..ماراح يشوفه!ليش يادنيا ليش!
من لي بعدك يايوسف..بكون وحيد بعدك..الله يثبتني..الله يقويني يااربــ
الوليد حس فيه وربت على كتفه وهو حاس بمشاعره والمه.!وشلون مايحس وهو اللي جرب مرارة الحرمان..سلم عليه وهو يحاول يواسيه بكلامه..
لكن مافي أي كلمه تعبرّ عن مدى الم لؤي وحزنه ووحدته..
يوسف قرب منهم ومسك ذراع لؤي..ولؤي شعر فيه وقابله..
وبدون صوت وهمس..وبدون تعبير وكلام ومواجع ..ضمـوا بعـــض وارواحهم ترجـف من لوعة الحرمان..

الا ليييت الفجر .. ما بااان ..
ترى فرقى الأحبه شين
سهرنا والهوى واحد .. وصرنا والفراق إثنين
حبيبي قلبي اللي كان .. وفينا والزمن خوان 
صبرنا والسؤال سنين ..
سقا الله روض خلاني .. رحلت وما رحلتوا بعين 
ولا روحٍ .. ولا وجدان ..
نسيتوا بداركم إنسان ..
نسيتوا وما نساني البين


وفارقوا بعــض والعيون تبكـي وتشكـي وتنحب..فارقوا بعض ومو دارين متى تنكتب لحظة اللقاء..فارقوا بعض وكل واحد قلبه مع الثاني ..يوسف مشى وترك الكـل وراااه.مايبي يناظر عيون لؤي ..كفايه عذاب كفايه
.في جيته عذاب..وفي روحته عذاب..يارب متى بيرتـــاااح..تعب جرووح..وتعب حرماان..
:
لؤي يوم شاف يوسـف اختفـى من عيونه..وودعـه..صرخ صرخــه هزت المطــار كله..!
لؤي\يووووووسف نــاظرنـي..اسمعنــــي...اوووعدك اني رااااجع..لاتنــساني ياأخــوي..لاتنســـاني..انا راجع
رااااااجــع 

الجزء الثاني والأربعون
يمــــه...ابيــــك! 
---------------




ياكثر عندي غلاكم انتوا عندي بالوجود ..ياهــلي قلبي معاكم شوقي متعدي الحدود
ياهلي انتوا ملاذي لـ قسى عندي الزمان وانتوا اغلى مابحياتي وانتوا لي معنى ألأمان
وين أسافر عن هواكم دنيتي ضاقت علي والله اني من ســواكم
مابقى لي أي شــي ..
الحلم أصبح حقيقة..والوطن قرب ميعاده
الأماني أعلنت منالها..والحرمان انتهى وجوده
والمحال أنمحى من حياته
أعوام اندفنت من عمره فيها الصالح والطالح..اثبت صبـره وتوكله على الحي.. القيوم اللي عيونه ماتنام ولا تغفي
كان يشكي اكيييد..كان يبكـي اكييد.. كان يحنّ ويشتاق...كان يتمنى الموت ولا يذوق الألم اللي سببه لنفسـه..ولايستشعر بالظلم اللي انكتب له..
لكن مانسى ربـه..وهذا هو اليوم..يلقى نهاية صبـره..!
في ألف من يوسف..سواء كان ظالم ولا مظلوم...لكن مين اللي يقدرّ يوكل امر لربه قبل مايسلم روحه لباريها!
:
مسكه الوليد من كتفه وهو شاعر بسرحانه الغريب..!
الوليد\مامليت وانت تفكر فيه!ّ؟
التفت له يوسف وبعيون تشع حب\عمـري لؤي..واذا مليت من عمري فأعرف إني انتهيت..!
الوليد حاول يلطف الجو\أغار ترى!؟
رفع يوسف حاجبه باستغراب..
الوليد\امززح شفيك! اقولك.!
رجع يوسف رأسه على ورى\قوول..
الوليد\كااشخ اليوم.!قصتك رهيبه..بس مو احلى من قصتي..وضحك بغرور..
يوسف ابتسم بحزن\ذكرتني بلؤي..كان دوم يقول لي لاتغتر علينا بهالجمال...وهو مايدري انه أجمل مني!
الوليد\هههههههه لا..بس الأسود يناسبك ياخوي..!
يوسف وبرضوا كان يذكر لؤي وهو يبتسم على هالذكرى الحلوه\حتى هو كان يقولي دوم البس اسود..تطلع كشيخ فيه..
الوليد كان يحاول يخفف من حزن يوسف..لكن يوسف روحه وعقله وكل تفكيره لؤي..حتى نسى رهبته وهو يركب الطيارة وتردده وخوفه بـ أنهم يكشفون جنسيته الحقيقه..لكن حالته ماسمحت له يفكر بهألأمور.
وبعد فتره"يوسف بدى يتوتر ويفكرّ باللي راح يحصل بعد ساعات\الوليد..كم بقى عشان نوصل..!
الوليد\ثلاث ساعات ونوصل..يعني المغرب أحنا بمطار الدمام..!
سكت يوسف وهو مو متصور كيف بيمرّ هاليوم..!؟
كيف بيدخل بيتهم وبيشوف امه وابوه وابتســام..مو متخيل ابدا كيف بتكون هاللحظه..!
كان وده الساعات تمرّ لأنه خلاص صبره نفذ....لكن وين يلقى الصـبر اللحين وهو عارف انه هالساعات هي اللي تفصله عن اهله..
كان يناظر السحـب اللي بدى يغيم لونها ووده لو يطير فيها ويوصل لمراده..
خلااااااص الحلم بدى..بــدى يايوسف..ومافي قـــوه على هالأرض بتبعدك عن وطنك واهلك
واحبـــابكــ ..!وقف يوسف عن هالكلمــه..احبــابـ!..فجر كانت احبابــي..كانت حلمي ومرادي وحبي وطفولتي وجنوني..
ياترى بقابلها بعد هالعمـر!
يمكن تزوجت..وبكذا بظل محرم عليها طول عمـري,!
ليتني اقدر اسأل الوليد..بس وش اقوله..!وكيف اصلا اقول له!؟
اكيد البنت تزوجت وراحت في سبيلهـا..مستحيل تنتظرني ..و حبنا الصغير ضاع مع ظلم الزمن علينــا..
ماأقدر اقول غير الله يوفـــ ـقــ ــهـا مع غيري.. 
ياصعوبة هالكلمه وانا أنطقهــا.."الله يوفقها مع غيري!" خناجر..خناجر تطعن قلبي وتجرحـه..
"الله يوفقها مع غيري" بعد ماكنا نرسم حلمنا وآملنا واحد."الله يوفقها مع غيري" بعد ماضوينا الفرح بقلوبنا وكان طريقنا واحد..
يارب اطلبك انها تسامحني على كل لحظة الم سببته لهـا..والقلبّ يافجـر..
القلب ماراح يهوى غيـرك..
مكتووب يظل حبنـا ميت..وانا بعد هالسنين اقولك بكل جروووح وليالي ظليمه..راضـي..راضـي يافرحه عيت تشرق بزمـاني..!
"
"
هو السبب!هو السبب في تدمير حلمـي..حطمتني ياولد عمـي..حطمت كل شي حلو في حياتي..
واذا انت قدرت تستغفلني وانا مراهق....ماراح تقدرّ تستغفلني اليـوم..
انا لك ياتركـي ..أنا لك..!
**
يوسف\الوليد..كلمني عن تركي..هو مازال بالرياض..!
الوليد\ايه..يوسف ايش بتسوي معاه..
يوسف\بعض المرات أفكر إني افضحه قدام الكل.لكني ابي اواجهه واعرف ليش سكت!
الوليد\طيب وإذا سألوك عن سبب غيابك..وش بتقول لهـم..!
يوسف كان هذا اللي يفكر فيه ومو لاقي له حلّ\ دست على الجرح يالوليد..مو عارف ..ماعندي ولا دليل عشان اثبت براءتي..واذا قلت لهم الحقيقة..يمكن مايصدقوني..!
الوليد\انت خايف من الحقيقه..صح!
يوسف\افهمني ياالوليد..صعب علي بعد هالسنين كلها اجازيهم بضياعي..صعب إني أقول لهم انه ولدكم كان مدمن وتسفرّ وهو مظوم.!تتوقع احد يصدقني..احد بيوقف معي!وحتى لو قلت لهم ولد عمي كان سبب في غربتي.كيف اثبت لهم!؟
الوليد\انت لازم تواجهه..لكن وش القوه اللي بتخليك تتحمل كلام الكلّ واسألتهم !
يوسف تنهد بصوت مسموع\ماأعرف.لاتسألني..بس اللي اعرفه اذا تأكدت من ظنوني..إني أبي ااذوقه كل سنين الغربه اللي عشتها..ماراح اخليه يتهنا ابد..
سرح يوسف وملامحه مشدودة بقسوه ..
الوليد كان يتمنى لو يحطم تركي مثل ماحطم اخوه\لاتخاف ياخوي ..انا معك..ثق بهالشــي..وحتى لو كذبوك انا اللي بوقف بوجههم كلهم..وأولهم تركـي الخاين..!
----------------






طول الوقت وهي تبكي بالسيارة,,كل ماتتذكر شكل جدها يوم دخلت عليه يضيق صدرها..وتحس بوحشه كئيبـه مو عارفه لها جواب..هيثم طمنها وقال لها انه العمليه ماتشكل خطوره كبيره وجدهم مرده بيسويها
لكنها مو مصدقه احد..لأنه اللي يشوف جدها كيف هو ذبلان وضعفان يقول خلاص قرب أجله..وهذه هي نهايته..
هيثم\وبعدين يعني تراك توتريني كذا..مو مخليتني أسوق زي الناس..!
فجر\هيثم حرام عليك والله غصبن عنـي..ليش مو حاسين فيني..!
هيثم التفت لها\حاسين فيك يابنت الناس..لكن وين فجر الصبورة! وبعدين انا مأبي اعيد وازيد..جدي ان شاء الله بتنجح عمليته..ومافي شر أبدا..!
فجر\بس هم يقولون انه ممكن يرتفع او ينخفض عليه السكـر..وهذا الشي مو زين عليه..وخصوصا بالعملية.!
هيثم\صحيح كلامك..بس انتي تفائلي بالخيير..
فجر كانت كلماتها تنبع من قلبها الطيب\الله يقوم سالم يارب..ويشفيه..ويخليه لنا..
هيثم\آمييين..المهم ترجعين البيت اللحين!
فجر\لا شنوا ارجع..ابي اروح للبنات..
هيثم\كيف ألأجواء عندكم!؟
فجر\عـاديه..
هيثم كان بيقول شي لكنه سكت بالأخير..
فجر\يوووه تصدق انا كنت حاطه في بالي أنا نزور سماح اليوم..
هيثم\تبين تروحين لها اللحين.!
فجر\ايه بس البنااات..يبون يروحون بعد..
هيثم\مو مشكله؟؟ماعندي شي اللحين فاضي..بس دقي عليهم وقولي لهم يجهزون.
فجر\اوكي..
دقت فجر تلفون جمانه لأنها تعرف انه دوم معها..اما راوين وابتسام دووم رامينه..
وقالت لها يتجهزون ..
**
بنااااااااااااااااات قوموا بسرررعه..
ابتسام\وعمي ان شاء الله فقعتي طبلة اذني..
جمانه\بسرعه البسوا..بنروح لسماح..فجر بالطريق..
ابتسام عصبت\لا والله..توها الآنسه فجر تتكرم وتجي..كان قعدت بعد في المستشفى!
راوين\فاضيه انتي..بعدين عصبي عليها..قومي البسي..
ابتسام كانت معانده لأنه فجر ماودتهم معها..ظلت جالسه وهي منقهـره..اما راوين وجمانه طلعوا فوق يجيبون عبيهم..
نزلت جمانه وهي تلبس عباتها على الدرج وشافت ابتسام على وضعيتها لمن تخرطفت وطاحت.
ظحكت عليها راوين ومسكت أيدها...
راوين\قومي لحد يشوفك.. فشلتينا..
جمانه رفعت غرتها اللي طولت ومسكت ايد راوين بعصبيه\أصلا في احد عشان يشوفنا..الكل طالع..وإحنا نحرس لهم البيت. وكشت بأيدينها على وجهها...مااالت..
سمعوا هرنااات من بره وعرفوا انه سلطان جاء لأنه دوم يهرن قبل مايوصل..وهالحركه هذه متوارثه عند شباب العايله..
جمانه\هي انتي قومي..جوا..وانتي مالبستـي..!
راوين\بسوم..عاد قومي..واجلي عصبيتك بعد مانرجع..!
ابتسام كانت مطنشتهم..ورافعه وجهها وتناظرالسقف..
جمنه\عاجبك السقف حبي!
راوين ظحكت على خفيف
جمانه مسكت راوين\اتريكيها..صــج بزر!
طلعوا البنات..وركبوا السياره وتفاجؤا بهيثم..
فجر\وين بسوووم..!!
جمانه كانت مندفعه بالحكي\..جالسه تعد كم لمبه بالصاله..!
فجر\شنوا!
ابتسم هيثم غصبن عنه..أولا لذكر اسم ابتسام..وثانيا بسبب جملة جمانه..
فجر لفت عليه\من صجكم انتوا ..!
راوين بصوت هامس\منقهره لأنك رحتي وماودتينا معك.!
فجر\هههههه والله غصبن عنــي..خليني اكلمها هالمدلعه..!
كلمتها فجر وردت عليها على طول وهي معصبــه وصتها حاد..
ابتسام\نعم!
فجر\فديت الزعلانين انا..!
ابتسام غصبن عنها ابتسمت..لكن مازالت متقهره
فجر\افا ..ماعاش مين يزعلك حبيبتـي..بس والله مو بايدي..
ابتسام\انزين
فجر\بسوووم يالله عاد..
ابتسام\طيب .بس مره ثانيه بذبحك..
فجر\ماتقدرييين..
ابتسام\باااااي..
هيثم\بنطول يعني.!
علت صوتها جمانه\دلــــع..
فجر\شوفوا مين يتكلم..!

ركبت ابتسام وهي معصبه ونفس الشي مأنتبهت انه هيثم وسكرت الباب باقوى ماعندها عناد لسلطان وفجر اللي غفروا فيها.. 
هيثم\كسرتي الباب الله يهديك..!
ابتسام من سمعت صوت هيثم غمضت عيونها وتمنت ألأرض تنشق وتبلعها..
قرصتها جمانه\فشلتي نفسك عند زوج المستقبل!
ماردت عليها ابتسام لأنها صوتها ماطلع من ألأحراج
وصلوا البنات المستشفى..وهيثم انتظرهم بره ودق على طلال..
عند البنات..
سماح كانت بتقوم بتسلم عليهم بس ماقدرت حتى ترفع راسها وتالمت
والبنات قربوا منها وحبوا خدها بخفه لأنهم خايفين عليها..
ابتسام\لاتتحركين بلييز..والله خايفين عليك..
سماح\اعذروني..والله حالتي حاله..بس وحشتونــــي يابنااات كثيييير..والله احلى مفاجأه..
جمانه\كل هذه افكار فجووور..
سماح\ياعمري يافجر كأنك عارفه اني متملله..قولوا لي..شخبار جدي.!
من قالت سماح كلمة جدي..اعتفست وجيه البنات..وراوين وطت رأسها..
فجر\..بس العمليه احتمال كبيير تكون الساعه 12 بالليل..
جمانه\غريبه..في عمليات بهالوقت المتأخر..
ابتسام\اكييد فيه..
سماح حست بالضيقة\الله كريم..
جمانه\المهم انتي شخبارك.وشخبار البيبي متى بيطلع..
سماح\لاتذكريني جمون..والله احس إني بولد اليوم او بكره قبل مايسون لي العملية..الآم قويه ببطني..اللي يشوفني يقول حامل بتوأم..
ابتسام\هههههههه ماتدرين يمكن..
سماح تغير لونها\لا أخاف..حرام عليك..ماأتخيل..
ابتسام\امزززح شفيك..!
وضحكوا البنات وظلوا يسولفون ماعدا راوين اللي كانت اغلب الوقت مستمعه..
كانت حاسة فيها سماح لأنه احمد قال لها كل شي عن اللي صار..ويوم شافتها كان ودها تقوم وتضمها وتواسيها..ماهان عليها تشوف بنت عمها بهالحال..ماتستاهل أبدا..ولا حتى أخوها يستاهل هالعذاب..
سماح\راوين..حبيبتي..ايش فيك ساكتة..
راوين ابتسمت من ورى خاطرها\ابد..أسمعكم..
سماح\متأكدة..
هزت رأسها راوين\ايـه..
ساعة ونص مرت وهم يسولفون....لمن سمعوا صوت احمد بره وهو يكلم هيثم..وحسوا على دمهم وطلعوا وهم منحرجين..ويوم ركبوا السيارة..
هيثم\ماشبعتوا حكي..طول الوقت وفمكم ماتسكر..
فجر\ليش كنت تسمعنــا!؟
هيثم\يعنــي..
فجر\اها..
هيثم\وين العزم اللحين!
فجر\وش الكرم المفاجأ يااستاذ هيثم..
هيثم\كاسرين خاطري..والله..
فجر\ لا والله..ها بنات تبون تروحون مكان..
تكلمت راوين بصوت واطي\لا..نرجع البيت فجر..
----------








مولود جديد..يحس انه مولود جديد توها عيونه تشوف النور
وكان وده يصـرخ..يعبرّ ويقول
انا ولد هألأرض
افديها بعمري ..افديها بروحي..واتنفس هواها..وتحظني بخيرها
امي وطنها ومحبوتي رمالها..
انا ولد هألأرض..وسمعوني يأاهلّها..
رجع لكم ولد هألأرض
:
اول مالمست رجله ارض المطـار ماقدرّ غير يسجد شكـر قداام الناس والعالم اجمع والسماء فوقه..والهواء حوله ودموعه تسبق سجدتـه وتتخطاها..وتشهد له مدى شـوقه وحنينـه لهـا..
اللي كان غريب وصـل..اللي كان مظلـوم رجـع....اللي كان مسافر حنّ وصبر..بهويه غير هويـته.. وبروح ثانيه جديده...مليانه اسى وجروح..وقلبه بكل ضعف حامله بكفينـه .. ماعنده شي يملكه غير هالقلـب النادم اللي يرتجي العفو والغفران..
الوليد كان جنب اخوه وحاله مثل أي حال متفرج يناظر سجدة يوسف والم يوسف وعذاب يوسف..ومو قادر يسوي أي شي..!وهو عارف انه اخوه يبي بيعبر بشوقه بهالطريقه..
كان شاعر باحاسيسه وشوقه....وقلبه يعطف عليه..ويحن له!
لكن أي جرم بيرتكبونه لو عرف اخوه بموت امـه..امه اللي ماتت وانفطر قلبها حزن على ولدهـا..!
كيف بيكون موقف يوسف..وكيف بيستحمل هالألم!
ليش تسجد يايوسف..ليش تعذب قلبي اكثر! انتي ماتدري باللي ينتظرك من صدمات..
حرام عيك ياأخوي..قـوم..ذبحت روحــي ياأنكسارك..قوووم شوف مين اللي ينتظـرك!
قرب منه الوليد وقام يوسف ودموعه تخالطت مع فرحته..
يوسف وصوته ممزوج بلهفه\رجعت ياولد أمي وأبوي..رجعت لأرضـي وانا اللي قطعت ألأمل بربـي!
حظن الوليد يوسف وبكـى معـاه..ومشوا وايدهم تحاوط بعض..الوليد كان يخفف عن يوسف بقربه..ويوسف كان يبي الأمان من الوليد..
كملوا اجراءتهم..وخذوا الشنط..وركبوا اول تاكسي شافوه..

"كحل عينه يوسف بشوارع بلاده اخيييرا وبعد انتظـار طوييل دام أعوام عذاب وحرمان
كان يناظر كل شي تطيح عينه فيه وكانه يبي يحفظ هالصوره اللي فارقها من سنين..ودموعه بردت بمحجر عيونه وابتسامته مافارقت شفاته..كان يتكلم مع اخوه وهو مستمتع بهالمناظر ..مره يعلق..ومره يضحك..ومرات سكوته الحزين هو التعبير بهالموقف.. 
ولمن وصل لحيهم وشارعهم بالذات بدت تتسارع دقات قلبـه..يحس انه كل مافي جسمه يرجف..حتى أيده اللي كانت تعلق من شوي بهالمناظر كانت بادره وترجـف..عكس الحرارة اللي بداخل جسمه كانت نيران تضوي..
حاوط جسمه بايدينه الثنتين..وهو خايف انه ينهــار..ومايستحمل هالمشاعر اللي تحتويه..
مايبي ينهار اليوم..مايبي عيونه ترمش او تغفي..يبي يعيش كل لحظه بلحظتها..يبي يكحل عيونه بشوفة أمه وابوه واغلي حبايبه..يبي يعبرّ ويصــرخ ويقول ياهلــي انه مشتــاق..مشتااااق..
وصلوا البيت ونزل الولييد..ويوسف نزلّ بعده 

وقف لحظه شبه طويله وهو يتذكرّ هالبيت اللي ولد وتربى فيه..وعاش فيه أحلى لحظات عمره..
ماتغير شي..ماتبدل ولاشي..!
..مشى كم خطوه بعد ابتسامه حنونه من الوليد اللي فتح الباب بالمفتاح..ودخلوا مع بعض.. لكن يوسف وقف لحظه بوسط الحديقة وتراجع..وبعينه تردد وخوف..
مو هذا اللي يبيه..مو هذا اللي يتمناه..ليش الخوف يايوسـف..اهلك ينتظرونك..احبابك مشتاقين لك..ادخل وطمـن قلبك..الولد بيظل غالـي ..غالي على القلب والرووح..
مشى يوسف بعد حوار بسيط مع نفسه..ودخل البيت مع الوليد..لكنهم تفاجأوا بتقفيل الباب الرئيسي 
الوليد\يوووه..ليكون مافي احد هنا!؟
يوسف بصعوبه طلعت الحروف من فمه\ماعندك مفتاح سبيرّ..
الوليد\للأسف لا....بس غريبه..وينهم!
يوسف بخية امل\تسألنـي يالوليد؟
ابتسم الوليد له\تطمــن..ولاتعور قلبك..خلني ادق عليهم..واشوف وينهم قبلّ..
كان الوليد بيدق على ابتسام..بس خاف انه ينكشف..وهو يبيها تتفاجأ..فــ دق على سلطان بدون تفكيير..
اما يوسف فكانت عيونه تنتقل بالملعب اللي بالحديقه..وابتسم لمن تذكر انه أخوه يلعب كوره..والوليد كان يتبع نظراته...
الوليد\شرايك فيه!
يوسف\بكره نقلبها استاد ونتبارى..
الوليد\بهزمك يالحبيب..انا لاعب الأتفاق مو حيالله..
يوسف بنظرة اعجاب وفخر\تصدق ماتوقعت موهبتك تكبر وتلتحق بنادي..
ظحك الوليد بغرور\انا الوليد ولد محمد..جدي يوسف..واخوي يوسف..لازم أكون موهوب..
يوسف رسم ابتسامه على شفاته تخبي توتره\لا ياشيــخ..
الوليد\لحظــه..الو..
سلطان \ولييييد..
الوليد\هلا والله..
سلطان\اهليييين..
الوليد\سلطان وينكم انتوا..!
سلطان\احنا في البيت الكبير مجتمعيين..ليش تسأل!
الوليد\طيب تعال بيتنا..
سلطان\اي بيــت.انت بالسعوديه..!
الوليد\هههههههههه وبالشرقية بعد..
سلطان ناظر الرقم لأنه رد بدون مايشوف مين المتصل وانصـــدم\احلـف..!
الوليد\والله.!؟
سلطان\وليد..قول فيك شي! سمعت شي!
الوليد\ليه..هو في شي!
سلطان\لالالا..يالله سلام انا بجيك اللحين!وسكـر..
يوسف تذكر عمه الصغير اللي اشتاق له\سلطان..
الوليد\ايـه..اللحين بيجي..هناك هم مجتمعين في بيت جدي.
يوسف\طيب ليش مانروح لهم..
الوليد\خلنا ننتظر سلطان..أبي اعرف مين اللي هناك..وغير كذا ماعندي سيارة..مفتاحي بالبيت..
تنهد يوسف..وتسند على الجداار..وهو يسرح بأفكاره..
-------------










دخل سلطان مع هيثم وطلال بيت بو بوسف وهو يظحكون على الوليد اللي مو قادر يستحمل جو نيويورك..
هيثم\لا..تشوفه... بردااان من ثلوجهم.. وقال ابي اتشمس..ههههه
طلال ابتسم\ياخفة دمك..!
سلطان\والله زين الأمير طلال ابتسم..ليت الوليد كل يوم يجي..!
طلال\عاد ليش تذكرني..!خلني أنسى شـــــ ..ماكمل طلال جملته وهو يشوف الوليد..وجنبه شخص ثاني متسند على الجدار ويوم ناظرهم عدل وقفتــه وزادت ابتسامته..دقق في عيونـه بصمـت..وحس انه يعرف هالعيوون..
والتفت لسلطان وهيثم وشافهم متفاجأين مثلـه..والصدمة باينه بملامح وجهم..
وماوحى له يرمــش الا وسلطان وهيثم يركضون ناحية..ناحيــة..اخييييرا قالها طلال,,
"يووووووووووســـــــف"

الشباب ماوعوا من الصدمـه ولازالوا في حالة ذهول رهيبة...لكن ردة فعلهم كانت مثلهم مجنونـه..سلطان كان يصرخ فجأه وهو يقول لهم الليله عيـد..احلــى عيد..اما طلال كان حابس دموعـه لكن مايدري متى بيستلم ويبكـي على ولد عمه..اما هيثم كان يناظر الوليد بفخـر ويتذكر كلمته له يوم سأله ليش تبي تسافر وتنهي حلمك وطموحك..!
واللحين عرف جواب هالسؤال..الوليد كان متيقن انه بيلقى أخوه..وهذا اليـوم الله حقق مطلبه ونهاية صبـره..
اما يوسف كان يناظرهـم بحـب وشـوق كبير وماوده انهم يسكتون ولادقيقه..
----------








بجهه ثانيه كان بو يوسـف جالس على احد كراسـي الحديقــه وينتظر السواق عشان يروح المستشفى لأبوه
كان حاط عصاته على ذقنه بكل قلّ حيله ومتسند عليها..وقلبــه كان يدعــي لأبوه انه يشفيــه ويقومــه سالــم كان ينـاظر هالسمــاء المغيمــه ويتمنـى لو ينزل مطـر يبرد على قلبـه التعبــان ..
ومن كثـرّ ماكان يفكـر ماحس بالوليــد اللي دخل عليـه ووراه عيال اخـوه الا لمن رفع عيونه
بويوسف(محمد)\الولييييد!؟!
حب الوليد راس ابـوه بسرعـه..ومسح دموعه..
بوبوسف كان متفاجأ بجية الوليد\شفيـك يبــه..!
الوليد\مافينـ ــي شـي..بســ..بس مشتاااق لك..بـــ ــس..
ابتسم بويوسف بحنيه\وانت كل مابتشتاق لنا بتجي!مايصير ياولدي....
قاطعه الوليد بسرعه\يبــه انــا..
بويوسف\شفيك ياوليــد..!ياعيال تكلمــوا فيــ
سكت محمد وحس بشخص ثانـي واقف ورى عيال اخـوه..وبتلقائيه لف الجهه الثانيه عشان تتوضح الصوره عنده اكثر.. يوم شاف سلطان نظرات اخوه ومحاولته عشان يكشف هوية هالشخص ابتعد ومسك هيثم وطلال وابعدهم معاه.. 
يبه شلونك!قليبي وده يشفى بصوتك
عساك طيب..عساك بخير
ترى روحي بيعدك ذاقت الويل
ويومي يمرّ كأنه دهور 
وعيني ماتشوف غير الضيم
يبه آسف..انا غلطان 
كبر ذنبي..وزاد همي
وتهت بعالم ظلم انسان
يبه انطقهـا..وحررها
ولاتكسرني
كثر مأأنا مكسور
يبه جيتك
ورميت همـي
بدنيا كلها اشواك
يبـه
قولها وريحنـي
يبـه ارويني بعفوك
وبحبــك..
وانا اجيك واهرول
واقول مشتااااق

التقت العيون بعد طـول الأنتظـار..التقت بعد ماضاقات الدنيا وسودت بعيون بويوسف..بعد ماطاح مريض بسبب غياب ولده المرير..بعد مالزم الصمـت ورضى بنصيبه..بعد مايأس وصار يقتنع بأنه الناس صادقه وولده مــات من اول مافارقـه..لكن قلبه ماكان يقتنع بكلام الناس..كان عارف انه ولده حـي..ومصيره بيـرجـع لبيتـه..
وهذا هو اليوم قدام عيـونه..مايحيل بينه وبينه الا خطوات معدوده..
كان يوسـف مثل الورقه اللي ترجـف بعز المطر وبتنقطع.. وصدره يعلو ويهبط..وانفاسـه متسارعه وشديده..
كان يشوف ابوه..ومو قادر يتحرك ولاخطــوه..كان يسمـع صوته ومو قادر يناديــه ويقول "يبــه"
حتى الدموع انحبست وعيت تنهمـر من هول الموقـف..
كان يشوف ابوه يحاول ينطق ويحرك شفايفه لكن مايحس انه يسمع شي..كان يشوف الدنيا ضباب بعيونه ويحس بدوخــه ترخـي مفاصلــه..تعب من هالأحاسيس اللي صارت اكبر من انه يستجيب لها..

بويوسف توه بيتقدم خطوه لولده الا وطاح بكرسيه بكل قوتـه وماسمع غير صرخـة يوســف وهو يركـض له اخيرا ويصحى من غفلته
يوسف\يبـــه..
جلس يوسف على ركبه وحبّ رجول ابـوه وهو ينطق ويقول بصوت عالي آسف..أســف..غلطاان وابي عفوك..غلطان وابي عطفــك..غلطان وابي حظنك..ابي أمانك وحبــك..أسف على كل لحظة الم سببتها لك..آسف على كل صرخه صرخها جوفك..آسف لأني عصيتــك وعذبتـك..
مسك بويوسف ولد من كتوفه ورفعه بكل قوته وناظر عيونه
بويوسف\لاتوطـي راسك ياولدي..لاتوطـي راسك..انت عالـي..وبتظـل عالــي..بتظل عالي يايوســف..
حظن يوسف ابوه وبكى على صدره..بكى على كل السنين اللي تغرب فيها..بكى وهو يشهق ويرتجف..كان يحس انه طفل واذنب ورجع لأبوه يتأسف منه..كان يبي هالحظن من زمان..كان يبي هالكلمات عشان تريحه..كان يبي هألأمان اللي فقده...يافرحتك يايوسف..يافرحتك بأأبــوك..
ويافرحت أبوك بك..

الوليد ماأستحمل الموقف..وجلس على ركبــه بكل ضعـف وهو يناظر السماء اللي بدت تمطر وينطق بصوت يرجف الحمدلله..الحمدلله..اللهم لك الحمد..اللهم لك الحمد.. 

بجهه ثانيه الحريم سمعوا صراخ الرجال اللي بالحديقه..وخافوا انه بومحمد حصل له شي..ماقدروا يطلعون وظلوا يناظرون بنافذة الصالـه..ابتسام كانت تناظر ابوها..وتفاجأت بالوليد..وماتتت خوف..والسؤال اللي طرى على بالها اللحين"وش فيه الوليد؟؟"
سمعوا الحريم سلطان وهو ينادي ابتسام وامه ويقول رجع يوسف ياأبتسام..رجع اخــوك..يمــه رجع ولد اخوك.رجــع يوسـف
لكنهم مافهموا شي..
ابتسام مشت بسرعه و وقفت جنب الباب لأنه النافذه ماتبين كل شي..ويوم طاحت عينه على الشخص اللي حاظن ابوها صرخــت باأعلى صوتــها..
"يــــوســـــف"
وركظت له..وماهتمت بطلال..ولا بهيثم اللي واقفين وحاظرين الموقف..لكنهم يوم سمعوا صرختها وخطواتها الحافيه على ألأرض..صدوا بسرعه..
ابتسام كانت تركـض لأخوها لمن طاحت بقوه بسبب المطـر اللي بدى يزيد.. مسحت دموعه وقامت من جديد بنفس السرعه ولا أهتمت للألم اللي برجلها عاندت المها..وبردها..تبي تصدق اللي تشوفه..حتى لو هذه لحظة موتها..تبي تشوف يوســف..تبي تصدف انه اللي تشوفه حقيقه....وكانت طول ماهي تركض تصرخ باسم أخوهــا..وماأرتاحت الا لمن مسكت وجه يوسف باايدينها الثنتين..ودموعها ملت وجهها..
ابتسام\يوسف انت رجعــت..يوســـف..رجعت ياأخــوي..رجعت لنا صــح....صح..!صحــ..لمست عيونه اللي غمضها وفتحها وصرخت بقوه..افتحهـا..خلني اشبع بشوفــك..لاتسكرها..ابد..ابــددددد..وغرقت بـ بكاء عالي وموجــع..وطاحت على كتفــه..

الكل تأثر بموقف أبتســام..اللي كانوا بالصاله طلعوا واولهم الجده اللي كانت بغرفتها..مسكها سلطان وقربها من يوســف..وهو يكرر جملته..رجع يوسف..رجع ولدكـم..
الجدة من شافت يوسف ضمـته والفرحة مو سايعتــها 
الجده\الحمدلله على سلامتك ياغالي..ياولد الغالـي..امـك ارتــاحت..اكيد ارتــاحت..
يوسف بصوت كله لهفه\جدتي..وين امــي..نادوهــا..ماتدري اني جيــت.. نادوهــا..قولوا لها ولدك رجــع..

سكــت الكل بعد كلام يوســف..ماعاد في كــلام ولاحكـي ممكن ينذكر..
يوسـف\شفيكــم..سلطان..ناد امـي..التفت لأبتسام وشافها حاطه ايدها على فمهــا وتبكي..مسك ايدها وهو يبتسم لها..لاتبكين يأبتسام..خلاص انا جيـت..لحد يبكــي..بس..وين امــي..!هي في البيت..انا رحت وماشفتهــا..الله يخليكـم..نادوهــا..قولوا لها ولدك رجع ويبيـك..والله اني مشتاق لهــا..
..محد رضى يفتــح فمه..ويريح يوسـف..الكل صدّ عنــه..الوليد نزل راسه..وابتسام ناظرت ابوها اللي مسك طرف غترته يمسح فيها دموعه اللي حرقته..اما الجده قررت هي اللي تتكلم وتريـح قلب يوسـف...
الجده\يوســف..
يوســف التفت لها على طول\سمي ياجــده..
الجده\يوســف..
الكل كان يناظر الجده..ابتســام كانت تشوف جدتها وتهز راسهــا بالنفـي..ماتبي تحرق قلب اخــوها..حرام تكسـر فرحتــه..حرااام تحطـمه..
الجده استجمعت قوتــها وتكلمت\امــك اليوم ارتاحت فــي..في قبــرها.. مــاااتت ياولــدي..مـــاتت..
يوسف سكت فجأه..بعده اطلق ظحكه عاليه من صدمــتــه ومو مستوعب اللي الحقيقه\لا ياجدتـــي..امي تنتظرنــي..امي ماماتت..الوليد قال انها تنتظرني..ومشتاقــه لي.. شفيك ياجدتي الله يهديك..ههههه وليد..شوف جدتـي وش تقول..قول لها انها امي حيــه..صح الوليــد..الوليد ناظـرني.. لاتصدّ عنـي..ناظرنـي الوليد..صح اللي تقوله جدتــي..جاوبنـي..ريحونـي..ليش تكذبــون علي..ليــش..ليــــــش..؟!قام يوسف وهز كتف الوليد بقوه..
يوسف\انطق..ليش ساكت!
الوليد مسك كتف اخوه وقال بصوت حاد \من اول ماأختفيت..وامــي ماتت قهـر عليــك..جدتي صادقــه..اطلب لها الرحمــه..
سكـوت رهيـب..سكــوت موجــع وجارح بعد كلمة الوليد اللي مثل السهـم وطعنت قلب يوســف
يوسف بصوت هادي ارعب الكل\بسهوله...بسهوله تقول اطلب لها الرحمــه..بسهوله تقول امــك..وبدأ يختفي صوته وهو ينطق اصعب كلمه سمعتها اذنه... مـــاتت...!
ابعـد يوسف ايدين اخـوه اللي محاوطـته بكل قســوه وطــاح على الأرض وصــرخ صرخــه هزت قلوب الكل ..وهزت الكون معاه..صرخت كانت مظلومــه..ومحرومه...وهو ينــادي على اجمل كلمه و اسمى حـــب واغلى قلـب..."يمـــــه"..
--------------




بمكــان ثانــي..بعيــد عن عيــون الجميــع..وبالطابق الفوقــي وبـ قبال النافذه..
كان في قلـب ينبض ويرجـف..يضحـك ..يبكــي ..يصــرخ ويعبرّ..لكن كل هألأمور كانت بداخل هالقلب,,
من اول ماسمعت سلطان وهو ينطـق باسم يوسـف..حست انها جالسه تكمل حلمها اللي ماكملته الصبــاح..
ماتوقعــه حقيــقه ويوسـف رجـع..الا لمن دخلت الغرفه اللي فوق وركظت للنافذه,,وفتحتها
ماكنت تشوف شـــي..لكنها قدرت تميزه بين الكل..وشلون ماتميزه وقلبها ماحب غيره..وشلون ماتميزه وروحها عاشت مخلصه له..
ماشافت غير ظهره وشعره اللي تبلل بالمــاي..وفجــاه..لف نص وجهه ناحية ابتــسام وهي بتلقائيه وبدون شعــور تحسست مكان قلبها....وظلت تبكــي بصــوت مسمـوع..وتشهـق بفرحــه..
كانت تبكي لحبهــا القديــم..كانت تبكي لأبتسام.والوليد ولعمها محمد ولجدتها..ولكل واحد يحب يوسف..
يوســف حلم الطفولــه..يوسف قلبها المخلـص اللي عمره مانطق بغيره..ولا نبض لغيره...
يوســف..آآه يايوســف..مافي كلمـه ممكن تعبرّ عن مدى سعادة فجـر..ولافـرحــة فجر..
كان ودها تنزل له قدام الكل وتصــرخ وتقول انا لازالت انتظــرك..انا احبــك..وابيـك اليوم وباكر وبعــده..
ابيك بصـدك..ابيك برجعتـك..ابيك انت وحدك..ولا ابي اعاتـب ماضيــك..
رجعت مراهقــه..فجر تحس انها رجعت مراهقـه..غارقه بالحـب..وتايهه بعيون حبيبها..
لكن الحلم الجمييل انتهى بثوانـي بعد ماسمعت صـرخة يوسف اللي هزت البيت هــزّ..
كانت تشوف سلطان والوليد وهم يسندون يوسف ويركبونه السيـاره..وماعرفت وش تسوي ساعتها..
نزلت تحت بسرعــه..وشافت راوين ماسكه بأيدها عبايه
راوين شافت عيون فجـر الحمراء.,,وقالت لها على طول..
راوين\بودي العبايه لأبتسام وارجع لك..
مسكتها فجر\ليش وش فيكم.. واعصابها انفلتت شصاير!.
راوين\يوسف طاح عليهم..وبيودونه المستشفى..ومشت بسرعه تعطي ابتسام عباتها..
فجر ماعرفت وش تسوي..كانت مرتبكــه..وضايعــه...وتضغط على ايدينها الثنتين بكل قوه..جلست على اقرب كنبه..وانصدمت بصوت امها اللي ماحست بوجودها
ام احمد\لاتخافين فجــر..ان شاء الله خيــر..
التفت فجر قدامها وشافت انه الكل يناظرهــا..نزلت عيونها بالأرض بأحراج وطلعت بره الصاله..
------------- 



الخبـر انتشر برجوع يوسف مثل الهواء اللي يهب وينعش ألأبدان..
وبنفس المستشفى اللي نقل فيها الجد يوسف..كان فيها يوسف..
هند وماجد وبواحمد وبوتركي كانوا كلهم موجودين بالمستشفى عند ابوهم واحمد وعبدالرحمن كان معهم..ويوم سمعوا الخبر على طول توجهوا لغرفة يوسـف وشافوا الكل موجود..وحول يوسـف اللي نايم 
ومو حاس بالدنيـا,,ومحمد جالس جنب ولده وماسك ايده..
هند قربت منه اكثر وحبت راسه وشافت ابتسـام متغطيه وجالسه بزاوية الغرفه...
ابتسام من شافت عمتها موجوده قامت لها وظلت تبكي بحظنها بدون توقـف..
ابتسام\عمتي انا خايفه على اخوي..خايفه نفقده بعد مارجع لنــا,,
هند\لايابتسام.ذكري الله..يوسف بيصحى وبتملون من شوفتــه..وقولي عمتي ماقالت..
ابتسام تمتمت بصوت هامس\ان شاء الله..ان شاء الله..
مرت ساعتين والأوضاع هاديـه..والكل بغرفة يوسـف..الدكتور وضح لهم بكل صراحه انه يوسف تعرض لـ انهيار عصبـي كشفوا عليه..وسوا له تخطيط للقلب لأنه ضربات قلبه كانت قويــه وكل شـي كان سليـم..والحمدلله انهم لحقوا عليه وماتضاعفت حالته..كان يصحــى بين فـتـره وفتره ويصرخ وينادي بأمه..لكن لامجيــب..والشي اللي ممكن يسكت هالصرخات ألأبر المهدئه اللي تنعطــي له بدون فايده..لمن فقد الوعــي ونام بسبات عميــق..وعالم مظلم..

ماجد كان واقف معهم..وبالتحديد جنب محمد اخوه..كان يحس بضعفـه..وقلة حيلته..كان يشوف الألم بعيون اخوه..وايده اللي متمسكه بيوسف وكانه خايف انه يفقده بعد مالقاه..
كل هالأمور العابره.. اثرت بقلب ماجد القاسي..ومثل مايقولون ربّ ضارة نافعه...ماجد حس بذنب طفيف..خفيف..لكنه مؤلم على ولده...حس شكثر الولد غالـي..وهو ماعنده غير واحــد..واحـد يتمنى له اعلى المراتـب والحياه الناجحه..ماكان عنده غير طلال..طلال الحنون..طلال البار..طلال الغالي اللي قسـى عليــه..وهو مايستاهل هالقسوه هذه كلها..
ابعد ماجد هالفكره من باله لأنها تحسسه بتأنيب الضمير والضيــق..وطلع برا الغرفه وتوجه لأبوه بدون شعـور 
-----------








الحريم كانوا جالسين بالحديقه وينتظرون أي خبرّ عن يوسف..او جده..
اما فجر فكانت بحالة صمت غريــب..والكل يحاول يفتح حديث معها وهي تعطيهم اجابات مختصره
حتى الجده ماتركتها..وخافت على بنت ولدهــا..لكن وين فجر..ووينهم..؟
فجر تحس انها عايشه بحلــم..ويوسف هو الوحيد القادر يصحيها من هالــحلم..!
سمعوا تلفون الصاله يــدق..وراوين رفعت السماعه لأنها ألأقرب لباب الصاله..
وفجر كانت بتقوم ترد..بس جلست على آخر لحظه لأنها تحس انه الكل يراقب تصرفاتها.لكن مو فجــر اللي ينفذ صبرها..حتى لطيفه اللي كانت عارفه بموضوع فجر ويوسف كان تراقب تصرفات فجر وبشفايفها ابتسامه خبيثه..لكنها تـاثرت بشكل كبييير بيوسف وهي تشوفه طايح لاحول له ولاقوه وينادي بأمــه,,
راوين\الو.هلا سلطان..
سلطان\راوين..زين رديتي..ربع ساعه وبجي اخذك للمستشفى
راوين تفاجأت\ليش!؟
سلطان\ابوي يبيك..قبل مايدخل غرفة العمليــات..
راوين\جــدي..
سلطان\يالله تجهزي ولاتبينين لأحد..مع السلامه..
سكر الخط سلطان..وراوين لازالت ماسكه السماعه..
طلعت فوف عشان تاخذ عباتها وشنطتها..وراحت لهم الحديقه..
الجده\مين ياراوين..
راوين\سلطان..
الجده\وش يبي!
راوين\ امم ولاشي بس يسأل..
مسكت جمانه اصابع راوين وجلستها\شفيــك..مو على بعضـك...
راوين\سلطان بيجي ياخذني اللحين..
جمانه\ليش..!
فجر كانت تناظر راوين وبعيونها لهفه\راوين.ماقالك سلطان شـي.
راوين\يقول لي انه جدي يبيني..!
جمانه\غريبــه ليش!
راوين\مدري..جمانه..اللحين شلون بطلع..وهم جالسين بالحديقه..
جمانه\يصلح اروح معكـم..
راوين تنرفزت\انتي فاضيه..
جمانه\طلعي من الباب الخلفــي..
راوين\خايفه بناات..
جمانه\الصراحه الموضوع محيــرّ..ليش جدي يبيك انتي بالذات..
راوين\جمون لاتزيديني بلييز..
فجر حست بقلق راوين تكلمت اخيرا\راوين..لاتخافين..انا متفائله خيــر..
راوين\الله يسمع منك..
دق تلفون راوين..وكان سلطان..
راوين قامت\بنات اذا طلعت قولوا لأمي اني بالمستشفى..مقدر اقول لها اللحين..
جمانه ابتسمت بقهر\خلاص لاتحاتين..انتي روحي..والقلب داعي لك..
راوين همست بضيق\يابرود اعصابك..باي..
طلعت راوين..لسلطان بتخفي..وركبت السياره اخيييرا..
سلطان كان ساكت..وراوين موقادره تنطق بحــرف..
حاولت كذا مره تسأله والحروف على لسانها..لكنها التزمت السكوت اللي ذبحها..
لمن وصلوا المستشفى..ولمن قربوا من الغرفه راوين مااستحملت ومسكت ايد سلطان..
راوين برجاء\سلطان..
سلطان\لاتخافين راوين..
راوين\طيب..امم انت ماتعرف وش يبي جدي.!
سلطان ابتسم ومسك أي راوين\اللحين بتعرفين..
وصلوا الغرفه وشافوا طلال واقف جنب الباب ومنزل عيونه وشكله متوتر..
رفع طلال عيونه يوم حس بحركه حوله..واتسـعت ابتســامته..
قرب سلطان.. اما راوين وقفت مكانها وميته احراج\خـيرّ ياولدي..وش اللي موقفك هنــا!مو المفروض تجلس مع ولد عمك!
طلال\هــا..
سلطان\لا الولد استخف لكن شو عليك يالحبيب اللي تبيه بيصير!..مسكه من كم ثوبه..وابعده بخفه..وخرّ..لاتفشلنــا..سكر فمك!
ابتعد طلال وهو منزل راســه..لمن مرت راوين بسرعه..ودخلت قبل سلطان من الأحراج وهي مو فاهمه شي..
..ودخل سلطان بعدها..واول ماشافت جدها نست طلال ونست خجلها. ونست كل شي.و دموعها تجمعت بمحاجرها على حالت جدها وضعفه..وجنبه ماجد عمها وابوها 
راوين\جــدي..
بومحمد\قربي يابنتــي..تعالــي..
قربت راوين..وحبت راســه..وايده..
بومحمد\سلمي على عمـك ماجد..
انتبهت راوين لعمها ماجد..وسلمت عليه وهي خجلانــه...وبخفــه حبت راســه..وجلست بهدوء بطرف السرير..
بومحمد بصوت تعبان\شلونك راوين..!
راوين\الحمدلله..وانت طيـب!
بومحمد\اكيد طيــب بشوفتك..الحمدلله على كل حال..بس ليش تبكين..بتزعليني منك..!
راوين بااسلوب طفولي\لا لالالا الا زعلك..بس الله يهديك انت تعصـب وهذا مو زين على صحتــك..
ظحك الكل..وابتسم ماجد..
سلطان\ايه قولي له.ياراوين..مايسمع منا!
بومحمد\انا وش كنت اقولك من قبل..
راوين\مااذكر..
بومحمد بدى يتعب من الكلام \المرض نعمــه..مو نقمه..وانتي اكيد فاهمــه..
راوين ابتسمت بحنيه\فاهمـه..
بومحمد\بوطلال..
ماجد قام بسرعه\سمّ يبــه..
بومحمد\انا قبلّ ماأدخل غرفة العمليات..طلبتك بحاجه قبل مايجي اخوك..(وكان يقصد بو تركي) ..وهالمره ابي اطلبها لأبو تركي..
ماجد ملامحه كانت هاديه ومرتكزه على راوين اللي مو عارفه وش الموضوع نفس ابوها..
وبو تركي كان مستغرب \اللي تبيه يايبه بيتم..واكيد ماجد ماراح يردّ لك طلب..
بومحمد\ولا انت!؟
بوتركي ابتسم بحنيه لأبوه\ولا أنا.
بومحمد مسك ايد راوين اللي حاظنتهم\ابي راوين..لولدي طلال..وش قلت يابو تركي!

راوين من سمعة كلمة جدها..نزلت عيونها بألأرض..وخلاص بتــذوب بملابسها..
اما بوتركـــي..ماتوقع هالطلب من ابــوه..فاجأه كثيــر..
بومحمد\ها وش قلت يابو تركــي..
بوتركي\الرأي الأول وألأخير لـ راوين..
بومحمد\وانت ياماجد..
ماجد\مالي رأي بعدك يبــه..ومدام طلال يبيهــا..مارح يلقى احسن من بنت عمــه.
الكل استغرب من موقــف ماجد ماعدا بومحمد لأنه كان عارف بجواب ماجد..لكن وش اللي غير ّافكـاره فجأه!؟؟
-------------






مرّ الوقت والكل على أعصابه..الكل يفكر بيوسف اللي رافض هالحيــاه بدون أمه ولازال في سبات عميــق من تـاثير الأبر المهدئه اللي اخذها..
ومن جهه ثانيه القلوب كانت تدعي للجد يوسف اللي دخل غرفة العمليات وهو مرتاح ومطمن نفسيا لأنه اللي يبيه راح يحصلّ....لكن لازال بومحمد مايدري عن يوسف لأنهم تكتموا عن الموضوع لمن يصحى يوسف وتهدا ألأوضاع..
رجوع يوسف بهاليوم.. وبهالوقت بالذات..حلتّ مشاكل كثيره..وقربت قلوب كانت مبتعده..واحيت راواح كانت ميتــه..
واولهم ماجد اللي تـاثر بمحمد أخــوه..وألأهم من كذا ماقدرّ يزعل ابوه وهو عارف انه بيدخل عمليــه خطــره..واذا حصل شي فمستحيل بيسامح نفســه..لأنه مهما كان وصار,..ابوه فوق كل شــي واهم من قناعته اللي حسها اليوم سخيفــه قدام رجوع يوســف اللي أثر على الكل..
\\
فجر كانت تبي ترجع البيت بأقصى سرعــه..تبي تختلي مع نفسها وماتشوف غير اوراقهــا اللي كان بطلها واميرها يوســف..امها مارفضت لها طلب..وحست فيها..ورجعوا البيت..وهي على طول وبدون ماتفصخ عباتها دخلت غرفتها..وفتحت الدرج اللي فيه اشعارها وخواطرها. وطلعت مذكرتها...وظلت تقرأ وكانها تبي ترجع لذكريات قديمه انخلقت مشاعرها مع يوسـف..
تذكٌر .. صوتك يناديني ... 
تذكر ... تذكر ... 
تذكر الحلم الصَغير ...
وجدار من طين وحصير ... 
وقمَرا ورا الليل الضرير ...
على الغَدير ... 
لاهَبٌت النسمَة تكسر ... 
جيتي من النسيان ... 
ومن كل الزمان ... 
اللي مَضَى ... واللي تغٌير ... 
صوتك يناديني تذكٌر ... 
ناديتي ... خانتني السنين ... اللي مَضت راحت
ناديت ... ماكن السنين ... اللي مضت راحت
كنا افترقنا البارحة ... 
البارحة .... صارت عمر ... 
ليله ... أَبَدْ عيٌت تمرٌ ...
ياجمرة الشوق الخَفي ... 
نسيت أنا وجرحك وفي ... 
فتحت صفحه ثانيه..وقرأت

ظماي انت .. ومن يعشق ضماه غيري 
جروحي انت .. ومن يكره دواه 
اسقني لو ما ارتويت .. داوني لو ما شكيت
ماهقيت اني اعطش .. في حياتي لغيرك انت
مادريت ان مابه أغلى منك ..الا انت
ما تصور ان عيني مره تغفى وما اشوفك
ما تصور لو يطول الصمت ما اسمع حروفك
تدري احساسي بخوفي هو أماني
لما تسأل عني ليله عن مكاني
ما تصور كيف تحرقني الثواني 
شمعه في ليل انتظارك..!
ياللي يسبقني زماني .. من عطش .. ليلي ونهاري
عطني موعد .. وانسى موعد
بس لا... تهجر وتبعد
يا ظما قلبي لقلبي .. وغربة اعيوني عن عيوني
وينك انت
ياترى الليله في صدري
لا ..
في جفني
لا .. 
في الشعور اللي خطفني
اه ... لو تدري بشوقي
آه ... .يا ظما الدنيا بعروقي
طوت الصفحه وقالت\ظمــأي انت يايوسـف..
-------------




كان واقـف في السيب معهم ومكتف ايدينه وملّ من اللي يسمونـه انتظــار..
احداث كثيــره صارت اليوم وكانت فوق طاقتــه..وخلاص..الآن خارت كل قـوى الوليــد..
من شاف ذيك النظـره اللي التقت عيون ابوه بيوسف..وهو يحس انه ألأمانه وصلت..وألأرواح التقت..
خلاص انتهـت مهمتـه..وارتاح ضميــره..هدأت احاسيسه..وخمدت كل نار ثيرت بجوفــه..
اللحين ممكن يلتفت لدراسته وهو مرتـاح..اللحين ممكن يوصل لجمانه وهو مطمئن البال..ويجتهد عشان يلتحق بناديه..
يأأأه يالوليد..حملك كان كبيــر واليــوم قدرت توصـل له..وتقربّ قلـوب كانت مشتاقــه..
هيثم\شفيــك..!
التفت له الوليد وهمس\تعبــان..وبنفس الوقت مرتاح..
هيثم ابتسم له\شلون تجــي هذه..
الوليد بظحكه هاديه\ههه معليـش..هذه الكلمه من آثار التعــب..
هيثم\الوليــد.
الوليد\هلا
هيثم بكل احساس صادق\الله يعزز مقدارك..ويوفقـك..ويسهل دربـك..
التف له الوليد وهو مصدوم من هيثم\وياك ان شاء الله..بس غريبـه دعوتك..
هيثم\لأنك سويت اللي ماسواه احد..وليد..انت ماجمعت يوسف بأبوك وبس..انت جمعت شملنا اليـوم..وصفيت النفــوس..
الوليد\كل هذا انا سويتــه..
هيثم\واكثـر بعــد وانت ماتدري..!
الوليد\شكله في امور كثيره انا اجهلها..
هيثم\خلّنا نتطمن على جدي ويقوم بالسلامه هو مع يوسف..وبتعرف ليش انا قلت هالكلام..
الوليد تنهد بصوت مسموع\الله يسمع منـك..
هيثم\دريت عن اللي حصل لـ طلال..؟؟
الوليد ابتسم\وانت تتوقع طلال قدر يمسك نفســه..مابقى احد الا وقال له..
هيثم\يالله مين قده!حلمه وبيتحقق..
الوليد\الله يوفقــه..
----------





ظـل يمـشي لوحده بـدون هـدف لحد نص الليـل وحس انه رجع لؤي قبل مايتعرف على يوسف..رجع وحيـد..وغريــب..ماله احـد..
راح لكل مكان يجمعه مع يوسف..النهـر..الجســر..الحديقه.. البحيــره..كل شـي شافه باهت بعد صديق عمـره..كل شي شافه موجع بعد يوسـف.. 
عبير حاولت تكلمه وتطلع معه..وهو رفـض بهدوء وكان يبي يختلي مع نفسـه...ماكان يبي يسمع احد..ولايتناقش مع احــد..ومافي كلمه بهاللحظه ممكن تهون عليه غربتـه ..
لكن بعدّ يوسف اعطـى شي ايجابي لـ لؤي..لأنه ظل يفكـــر فتــره طويلـه بحياته وكيف ممكن يطور من نفسـه..!ويوصل لمطلبـه الحقيقـي..
هو كان في البدايـه تخطيطه انه يشتغل المساء بالمطعم..وبالصبح مع الدكتور سميــر..
لكن من هاللحظه راح يغيـر هالفكـره..لأنها ماراح تزيد دخلـه في السنوات القادمه يالطريقه اللي هو يبيها..!
فاول خطـوه راخ يتخذها انه يترك المطعــم ويظل يشتغل مع الدكتور..ويكمل دراســته اللي تركها..
الشهــاده هي مطلـب كل انسان يبي يطور من حياته..ولؤي هذا اللي يتمناه..
والجواز بيكون بأيده وبيبدى من الصفـر وهذه اول خطـوه عشان يبنـي مستقبله صح ويرجع لأهله مرفوع الراس..
صحيح البــدايه صعبــه..والطـريق بيكون مليان عثرات...لكن الله معاه..والدكتور سمير ماراح يقصـر..

رجع الشقة وهو مطمئن نسبيا من الفكـره اللي ريحـته وزادت من حماسـه..
واول مافتـح الباب..غصبن عنــه امتلت عيونه بدمــوع حــاره..
مشى بسرعـته ودخل غرفتــه..وفصخ جاكيـته..وتذكر الظرف الأبيــض..
شلون هو نســاه!
فتح على طول المرسم...بدون مايفتح ألأنـوار..مايبي يتألم اكثــر ويشوف بقايا يوسف..لأنه اثره بكل مكــان..بلوحـتـه..وبكرسيــه الخشبــي اللي دوم يقعــد عليــه..بالنافذه الصغيره اللي يطل منها على الشارع..
يــوسف غاب صحيح..لكن موجوده روحــه مع لؤي...موجوده ابتسامته..صوتــه يحس انه يسمعه ويناديــه..
ابعد هألأفكــار من راســـه..
ودخـل الغرفــه ولاحظ الظرف الأبيض فوق الكرسـي اخذها وطلع بعد ماسكـر الباب..فتحــه وانصــدم من اللي موجود..
كان اول الظــرف صــوره ليوسف معاه..وابتسم وهو يتــذكر يوم صورا بألأستديوا ويوسف طلب ياخذ وصره تجمعهم مع بعــض..
يوسف لأول مره كان يضحــك بالصــوره..وهو حاضن كتف لؤي..ولؤي مثله كان يضحــك ليوسف وحاضن كتفــه..
الصورة كانت روعــه..وابتسامتهم زادتها جمــال..
مسك الصورة بأيده اليسار وفتح الظـرف ولقى ورقه بيضاء ودخلها فلــوس..
فتــح الورقه وهو مستغــرب..وبدا يقرأ..

"ادري بتقول خطـي يفشــل...لكن اسمع هالكلمتين وحطهم في بالك عدلّ
رجعــه وبترجــع غصبن عنــك..اعتبتره تهديد..امـر..مو مهم..
وهذا المبلغ من نص اللي أخذته من المعــرض..بتقول كثيــر..وبقولك مايغلى عليـك..!
وهالصـوره عندي كوبي مثلها..عشان كل مااشتقت لك أشوفها فيك..
سلامــي ياأغلى من شافت عينـي.."
أخوك\يوسف 
------------------





مفاجآت.. اليوم يوم مفاجآت
راوين\والله ياجمون لو اجلس احكي من اليــوم لبكره..مستحيل اقدر اوصف لك الموقـف..حسيت انه صوتي اختفى..ووجهي ذاب..حتى الحركه ماعرفت اتحركهــا..
جمانه ضربت راسها بالمخده بقهر\حســافه..حســافه ليتني حاظره الموقـف..وطلال وش سوى!
راوين استحت ووطت رأسها\ماشفته بعد ماطلعت..
جمانه\ليش انتي كنتي تبين تشوفينــه..
راوين مدت بوزها الصغير\لو اقولك ايه بتقولين قليلة ادب صح!
جمانه\لابقول ماتستحي على وجهها..أقولك طفي ألأبجوره وشغلي اللمبة..
جمانه طلعت صفة اسنانها وابتسمت بمكر\ابي اشوفك وجهك اللحين!
راوين\كولي تبن..نامـي اقول..
جمانه\وانت تتوقعين نقدر ننام وإحنا مانعرف وش صار بجدي..وإلا وش صار بيوسف!..
راوين\اي والله صادقـه..بس امي الله يهديها..مسويه لنا حظـر بالبيت..
جمانه\وأنتي مصدقه كلام هالحريم..هم يبون يغفلونا عشان مانعرف شـــي..أصلا أنا مدري كيف طاوعنهم وطلعنا فوق..
راوين ماكانت مع جمانه ابدا..كانت تفكـر بطلال وبردة فعلــه..وتوها تنتبه انه هو كان عارف بالموضوع قبل ماتدخل على جدهـا الغرفه..
كانت تحس بنظراته انه يبي يكلمها..او يطمنهـا..لكن وجوده وهي قريبه منه اربكهــا..
جمانه وعتها من افكارها بضربه محترمه على راسها\بـس..بسك سرحان..هذه ثالث مره تسرحين فيهــا..
راوين\أنتي شنـوا خليني أعيش إحساسي..جمانه أحس إني ودي أطير..
جمانه بغباء\وين تطيرين..!
راوين انقهرت ومسكت غرة جمانه بقـوه\ لاتستهبلين علي..!
جمانه\آي اي..وصرخت..حرام عليــك..
راوين ندمت\عورتك..؟
جمانه طلعت لسانها\امزززح..
ضمت راوين رجولها بحضنها وناظرت جمانه وهدأ صوتها\تدري يوم شفـت يوسف كيف هو ينادي امه بكل ضعــف وانكســار..حسيت بقلبي يرجــف..يعــزّ علي اني اشوف ولد عمــي بعد هالسنين هذه كلها يجي ومايرتمي بحظن امــه..كان ودي ذيك اللحظه اخفف عليه..كان ودي اقوله امك تحبــك..وكانت تنتظرك..كان ودي اقوله أي شـي..ماتمنيت ابدا اشوفه بعد هالسنين هذه وهو بهالحاله..عورني قلبي عليــه..كنت اشوف ابتسام منهاره من جهه وحاظنه جدتي..وعمي محمد يبكـي وهو كبيــر..والوليد ضايــع..حايـر..مايدري يخفف على نفسه والا على ابوه والا على يوسف وابتســام..الموقف كان مره صعـــب..صعـب علينا كلنا..جمانه..جمــانه وين سرحـتي..توك تظحكين علي..!
جمانه\ماسرحت..بس تذكرت الموقـف..تدرين يوسف لو اشوفه بره ماراح اعرفه..لأني كنت ذيك الفتره صغيره..يعني عمري 8 سنين..بس انتي شكلك نسيتي شي!
راوين\شنوا.!
جمانه\تتوقعين يوسف ليش رجع اليوم بالذات..!وليش كان هو غايب اصلا!
راوين\ أنتي تخرعين..انا بهالمواقف عاطفتي هي الغالبة...يعني مأفكرت باللي تفكرين فيه..الموقف اثر فيني وخلاني مااشوف غيره..لكن معاك حق...يوسف وينه كل السنين!؟
جمانه\سؤال محيــر صح!؟صدقيني مأاظن الكل فكـر بنفس تفكيري تدرين ليش!
راوين\ليش؟
جمانه\لأنه صدمتهم بوجود يوسف وانهياره..نستهم كل شـي..
راوين\صــادقه...لكن اهم حاجه انه يوسف رجع ..رجع لبيته..ولأهله..
جمانه\وغير كذا اللي فهمته .او اللي استنتجته انه سبب رجعة يوسف هي الوليد..
راوين ابتسمت بخبث\وش معنى الوليد؟
جمانه\أولا لاتطالعيني بهالنظرات اوكي..وثانيا مايبيلها ذكاء..الوليد رجع اليوم..واكيد يوسف رجع معاه..
راوين\وقسم بالله انه عقلك يوزن بلد..هذه فاتتني بعد
جمانه بغرور وانفها مرفوع\قديمـــه..
راوين\اقولك..امشي ننزل..اللحين الساعه ثنتين تهقين في أخبار جديدة..
جمانه\مدري...بس كيف ننزل واحنا بهالبجامه..
راوين\يعني مين هنا يالخبله..مافي احد..امشي بسرعه ترى مو قادره استحمل اجلس ولا ثانيه..
جمانه قامت من السرير\\والحريم..
راوين\بالطقــاق,,
جمانه\قويــه راوين...!
راوين\ههههههههه لاأمزح..
جمانه\إيه ضحكي..ضحكي..مين قدك اليوم..
راوين قامت وعدلت لبسها وفتحت الباب\اسكتي بس..
-------------






فتح عيونه على وجـه ابــوه اللي كان موطي راسه ونايــم..حس بفرحه كبيره تغمـره وهو يشوف ابوه جنبــه...لكن تلاشت هالفــرحه كلها لمن تذكر اللي حصل لــه..خانته دمعه حرقــته...وتوه بيرفع ايده عشان يمسح هالدمعه الا شاف ايده اليمين حاظنتها ابتسام براحة ايدها اللي ماشعر فيها....
التف ببطء لأبوه..ومره ثانيه التفت لأبتســام..ويوم شاف شكثـر هم خايفين عليــه بكـى مثل الطفــل اللي توه مولود..ظل يبكــي واحساسيس كثيره يستشعرها,,الم وامــان وعذاب وخوف..
خوف بفقدانهم
وعذاب لأمه
وامان بوجودهم
والم لظلم الدنيا عليه
شكثـر قاسيه هالدنيــا..عاندتــه وهو بغمرة فرحه.. كسرته وهو وبقمة سعادتــه..احساس مميت..احساس مميت انك تجـي بعد هالغياب..وماتلقـى امـك اللي احتريت سنين واعوام عشان ترتمي بحظنها..
احساس اليم انه الفرحه تنخطف منك وانت متأمل انك لقيت راحتك..
وينك يايمــه..وينــك..ابيــك..كنت مراهـق..كنت مظلوم ومحروم..انا اعرف اني غلطان.انا نادم..انا جيت اليوم وبحب رجولك واطلب السمــاح..انا جيت اليوم برتمي بحظنــك وانســى هالعذاب.. انا جيت اليوم وابيك تمسحين دموعي..لكن محد مسحها يمه..ظلت كذا..جفت..بردت..واخنقتني مالقيت اللي ابيه..مالقيت لا صوتك..ولا صورتك..
مالقيت غير ماضــي انا كنت السبب فيــه..وحاظر ذبحنـي وانا بعز لهفتي عليك
انحــرق قلبـي يمــه..انحرق قلبـي بعــدك..
والدنيا..آآه على هالدنيــا..مكتوبه تظل ظلمه من بعدك..
ابتسام\يوسف انت صحيــت.!
يوسف\ابتسام..وين امــي..قولوا لها اني ابيهــا..قولوا لها انه ولدك رجــع..تعالــي..تعالي يمـــه..ابــي امووت..ليش مامــت.ليش انا حــي..المفروض هي اللي تحيا وانا اللي امــوت..ليش يايمــه ليش رحتــي..!
سكرت ابتسام فمه ومسحت دموعه\يوسف تكفــى..لاتقول كذا..حرام عليك..احنا نبيك..وامي بعد تبيك لنا..يوسف لاتضعف ارجوك..خلك قــوي وترحم عليها..واستفقر ربك..الأستغفار زين.
ابعد يوسف ايد اخته من فمه ومسكها\امـي متى ماتت!
ابتسام\ليش تسال وانت عارف انه الجواب جارح..يوسف لاتفكر بالماضـي..امي راضيــه عليك..امي تحبــك واكيد اللحين هي مرتاحه في قبرها..اكيد هي اللحين مطمنـه..
يوسف وبكل جروح وبكل الم قال\الله يرحمك يايمــه..الله يرحمــك..
ابتسام كانت تحس بجروح يوسف وهمومه..فرق بين يوسف اللي شافته بيت جدها واللحين..فرحته ماتت بسماعه خبر امها\يوســف قول معــأي..لا اله الا انت سبحانك اني كنت من الظالمين..
يوسف انصاع لها ونطق ولسانه يحسه جاف ومرّ\.لا اله الا انت سبحانك اني كنت من الظالمين..
ابتسام\ الله الله رب لا اشرك به شيئا
تاثر يوسف بهالكلمات وحس براحه خفيفه تتسل لقلبه\ الله الله ربِ لا اشرك به شيئا
ابتسام\واللحين وش تحس فيه!؟
يوسف ابتسم بين دموعه\الله ياأجرك يأبتسام..

بسبب كلام يوسف وابتسام صحـى بويوسف اللي كان غافــي..ومن شاف يوسف حس بالراحــه وتهلل وجهه.
يوسف قرب من ابوه وحـب راســه..
يوسف\صحيتك يبــه..
بويوسف هز راسه بالنفي\الحمدلله على سلامتك ياولدي..
يوسف\الله يسلمك يبــه..يبـه..سامحنــي..
بويوسف\انا مسامحك دنيا وآخره..يوسف ولدي..انت ولدي..وشلون مااسامحك..انت نورت عيني..بردت على قلـبي بشوفتك..
عور قلبه يوسف على ابوه..وبويوسف حس بولده..
بويوسف\للحين تعبان..
مسك يوسف قلبه وتنهد بصوت موجع\آآه يايبــه..قلبــي هو التعبــان..
بويوسف حس بالخوف\سلامة قلبــك..
ابتسام كانت معهم وتبكي دموع الفــرح..من زمان..من سنيييين وهي تتمنى وتحلم ووتامل..من سنين وهي تتمنى تشوف هالفرحه اللي بعيون ابوها ..من سنين وهي تتمنى ينشرح هالقلب,,ويتهلل هالنور اللي بوجه ابوها..واليوم ربي استجاب لدعاؤها مثل ماأستجاب ليوسف وللوليد,,اليوم ربي رجع ضالتها وضالة أبوها..
ابتسام\اقول مو كأنكم نستوني..!
بويوسف\احد ينســى ابتسام..غلطان..
ظحك الكل على دخلة الوليد وابتسم يوم شاف يوسف صحــى..
الوليد\فديت هالوجه ياربــي..وجلس جنب يوسف..
ابتسام\اي وجه عاد قول!
الوليد\لاتصدقين نفســك..انا اقصد يوسف..
ابتسام مدة بوزها وهي منقهره\سخيـــف..
يوسف\هههههههه الوليد إلا بســوم..
ابتسام صرخت\يوســـف عيدها..
يوسف خاف\شنوا!
ابتسام\قول بســوم من زمان ماسمعتهــا..
الوليد ضربها على كتفها\مالت عليك..خرعتيني ..
يوسف بصوت هامس\بســوم..
ابتسام ابتسمت بفرحه\والله احلى بسوم..
الوليد\ طفلــه ياناي طفلـــه...صح تذكرت..احمد بــره..يبي يسلم عليك
يوسف ابتسم بفرحه\والله..
بويوسف بهدوء\ لحظه..يوسف..
يوسف\سم يبــه..
بويوسف\....كنت ابي اخبرك اني تزوجت وعندي ولد..
سكت الكل بعد كلام ابــوهم.. والكل عيونهم على ويوسف اللي كان مصـدوم...ومندهـش
يوسف\صج!
الوليد\ولد قمـر يشبهك كثييييير..عمره خمس سنين..واسمه عـ
ابتسام قاطعتها\عزيز,,ومسكت ايد اخوها بحنان....إذا شفـته بتقطعه بوس..
يوسف ماكان على وجهه غير الصدمة..ماعرف ولا أحد هل هو فرحان بهالخبر والا متضايق.ولكن تفاجئوا يوم قال..
يوسف\وليد اكتب لي خروج..آبي أشوف عزيز..
ضحك الكل ..وابتسام ضمت يوسف بقــوه..
ابتسام\امووت فيك..
-----------

طبعا الجزء طويـل واللي يقول مو طويل!ياويـــ...<<كملوا انتوا 
تركي وش موقفه اذا عرف برجعة يوسف!
والجد بومحمد بتنجح عمليته!
ويوسف بتكون هذه نهاية احزانه
ولؤي واول خطوه للمستقبل!
وفجر وش راح يكون دورها بألأجزاء الجايه
وطلال وراوين..انتهى موضوعهم!؟؟
وعزيز !؟

اختكــم\وصيت قلبي عليك 


الجزء الثالث والأربعون
دنيا غريبـــه
--------------


بوجهه ابتسامه باهته تخدع الكل بهداوتها..وبعيونه لمعه حزن اوجعت قلوب بوجعها
دخلوا عليه الكل عمامه وعيال عمه يوم عرفوا انه صحـى وامتلت الغرفـه بالحبايـب
كانت عيونه تدور عليهم كلهم وهو يـتأملهم وملتزم الصمت يمكن يرتوي بشوقه لهم ....خبروه عن جده اللي ماطلع من غرفـة العمليات.. واول ماعرف حس بحراره قويـه بكل جسده ووهن شديد بأاعصابه..شحـب وجهه وحاول يهـدي من روحـه ويتنفس ويركـز بكل اللي يقـدرّ عليه والكل يناظر تقلبات وجهه..
كره نفسـه وغربتــه..وكل كان ضـده...مايدري مين السبب على اللي يحصل!هو والا تركـي ..والا القـدر اللي ماأنصفـه..!ماقدرّ غير يدعي له من كل قلبـه انه يقومه بالسـلامـه....مايبي يخسـر اثنين كفـايه امه خلت القلب ينـزف بغيابهـا...مو قادر يتقبـل انه ممكن ينصدم مره ثانيــه..وثالثة ورابعــه..خلاص القلب ماعاد يتحمـل صدمات بعد اليــوم..
\\
وبعد ماتطمنوا على يوسف الأغلبيه صعدت للدور الثـاني بقسم العمليات ومابقى غير الوليد واحمد
اما ابتسام رجعت مع ابوها اللي وصلها البيت ورجع المستشفى..
احمد\يوسف انت بخـير!؟
يوسف\تطمن يأحمد..وبصعوبه كمل!..انا بخـير..
الوليد\يوسف انادي لك الدكتور..
بسرعة قال يوسف\لاااا..مايحتاج بس احس بصعوبه وانا اتنفـس..
احمد\استرخي يايوسف..ارتــاح ولاتفكر بأي شـي..وجدي ماعليه شر إن شاء الله..
يوسف تكلم بألم عميق\شلون ارتاح...قولي شلون ارتــاح..!
هدوء غريب بعد جملة يوسف دام دقايق كانت طويله..
يوسف\انا لازم أشوف جـدي..مو متحملّ...اعصابـي تلفت..العمليه طولت..
احمد\العمليه تحتاج دقـه...مالنا غير الصبـر..
يوسف\الوليد طلبتـك..روح شوف يمكن جدي طلع من غرفة العمليات..
توه بيردّ الوليد الا دخـل هيثم وهو يلهث...
قام احمد\بشر ياهيثم..
هيثم بصوت عالي\العمليـه نجحـــت..
من سمع يوسف آخر كلمـه تجمعت الدموع بعيونه وتمتم بهمس ".."
\\
الفـرحه رجعت مره ثانيه لـ عايلة العالي..والكل عرف بنجاح العملية
والجد بومحمد نقلوه لغرفـه خاصة ومنعوا أي احد يدخل عليه لمن تتحسن حالتـه..
رجع الكل بيوتهم وبعيون الأغلبية أمل وتفاؤل..وتركوا اثنين بالمستشفى يتمنون راحـه تعيشهم بسلام ابدي. 
----------





من أول مارجعت البيت طلعت لغرفتها وخذت مفتاحه اللي بدرجها وفتحت غرفتـه وبدت تنظفها مع الخدامة اللي صحتها من عز نومهـا,,
كل شي رتبته ونظفتــه..استبدلت مفرشه بمفرش جديد..وطلعت كل ملابسه وحطتها بسلة الغسيـل 
الخدامة كانت تنـاظر ابتسام ومستغربه منهــا ومن نشاطها الغريب بآخر ثلث الليل..لكن ابتسام ماعطتها مجال تكلمهـا وطلبت منها تغسل كل ملابسه اللحين....وبعد ساعة ونصف من التنظيف والترتيب..بخرت الغرفة بريحة المسك والعود وفتحت كل النوافـذ والستاير بسعادة كبيـره وجلست على سرير يوسـف والفرحة غامرتهــا ..كان ودها تصحـي الكـل وتقول لهم انا سعيدة..سعيدة لأن اخـوي رجع لي..في ذيك الليلة عيون ابتسام ماقدرت تريح جفونها وتنـام وظلــت تفكـر وتفكـر لمن النـوم غلبهــا وماحست إلا بنـور الشمــس ملى غرفة يوسـف..وصوت الشيخ وهو يخطـب خطبة الجمعـه..
نـاظرت ساعتها وشافتها 11 ونصف..قامـت بسرعة وسكرت الغرفة بعـدهــا..
دخلت الحمام وتروشت بسرعه وصلت ولبست اول بدله شافتها..
نزلت تحت وشافت عزيز اخوها لابس ثوب ابيض يجنن عليه وخصوصا لأنه ابيض وشعره اسود وكثيف وجالس على ألأرض قبال التلفزيون وماسك صحن مليان كورن فليكس ويناظـر توم وجيري بتمعـن قوي.
قربت من التلفزيون وقفلتـه وبشفايفها ابتسامه خبيثة..
قام عزيز بسرعه وجلس على الكنب وهو ماد يوزه الصغير بدون ماينـاظرها وواضح انه زعلان
جلست جنبه ابتسام وابتعد شوي..قربت منه وبرضوا ابتعد قربت اكثر وهو ابتعد اكثر لمن لصقت فيه ومسكت شعـره اللي وصل لتحت إذنه...وبصوت هامس وحنون قالت\زعلانين!
عزيز ابعد ايده وبخشونه قال\ايــه..
ابتسام رجعت تحط ايدها على شعره وتلعب فيه\ليــش!
عزيز\ليش تنامين بيت جدي وتخلينــي..!
ابتسام\فديت اللي يحبــوني..
عزيز\ماأحبـك..
ابتسام\كــذاب..وبعدين انا مانامت بيت جـدي..انا كنت هنا امـس.
رفع عزيز عيونها وناظره ويوم شافته ابتسام تذكرت عيون يوسف\متـى..ماشفتـك!..أنا رحت غرفتك ومالقيتـك..
ابتسام\أمم خلص طيب هذاني موجودة..
عزيز بأسلـوب طفولي\ياويلك إن تركتيني مره ثانيه..
ماقدرت ابتسام وحضنته بقوه وعزيز بالمقابل تشبص فيها اكثـر لأنه كان طول هاليومين يحس بوحدة 
أمه كانت تطلع وتتركـه لوحده ولو ابتسام موجوده كان ماظل وحيد
ابتسام\عزيز تذكر ذيك ألصوره..صورة يوسف..
عزيز ابتسم وهو يتذكر ألصوره\اخـوي الصغـير..
ضحكت ابتسام عليه\ايـه..اخوك..تبي تشوفه..
عزيز ابعد عنها وهو متفاجأ\أشوف مين؟
ابتسام\يوسـف..!
قام عزيز وصار ينط نط بحماس\ايـه..ايـه..آبي أشوفه..
ظحكت ابتسام عليه
ابتسام\طيب اسكت بتشوفـه قريـب..قريب كثيــر
دخل هاللحظه أبوها والوليد وكانوا جايين من صلاة الجمعـه..
قامت لهم بسرعـه وسلمت عليهـم..
الوليد\دريتي عن جـدي..
ابتسام\شفيـه جدي..
الوليد\نجحت عمليته..
ابتسام صرخت\واللــه..
جلس الوليد وفصخ غترته البيضاء وحطها جنبه ومسك عزيز وجلسه بحضنه..\إيه..
ابتسام\الحمدلله يارب..يبه متى بيطلـع يوسـف..!
بو يوسف\المفروض يجلس يومين..
ابتسام\ليش يبـه ماله داعـي..
بو يوسف\لو الأمر بأيدي كان طلع من أمس..لكن إن شاء الله بيطلعه الوليد اليوم
ابتسام\متى!؟
الوليد\شفيك انــتي...قلنا اليـوم..!
ابتسام انحرجت\طيب بروح معـك..
تمدد الوليد على الكنب اكثر\ان شاء الله صحوني اذا حطيتوا الغداء....تراني جويعان..
ابتسام\وانت لازالت متمسك بهالمصطلح..!
الوليد رفع حاجب بغرور\منقهره الأخت!
ابتسام كتفت ايدنيها بضجر\على ايش ياحظـي..!
الوليد\اعترفي اني اجمل منك..!
طنشته ابتسام وطلعت فوق وهي منقهره شوي منه..
الوليد شافها وهي تطلع وظحك عشان يقهرها اكثر\عزيز بتنام معـي..
عزيز\لا لا..مأبي..
الوليد\زين قوم عنـي..صاير ثقيــل..مدري وش تأكل!
عزيز\أنت دبّ..
الوليد\هههههههه طالع عليك
-------------







يتخيــــل
أكيد هو يتخيـــل!
رجــع..!شلون!؟وليش!؟ومتى!؟وكيـــف!؟
كل هذه اسئله في بال تركـي مو قادر يلقى لها اجوبه..
قبل دقايق رجـع بيته وهو حاس انه هالصبـاح كريه بسبب مقابلته مع ابونايف اللي ماتوصل معاه لحل..
هو قادر انه يوفقه عند حده ويضغظ عليه لمن يدفع المبلغ غصبن عنه..لكن تركي كان متعاقد معاه بأكثر من مناقصه..ويمكن هذا اكبر سبب لاوي ايد تركـي..
لكن اللحين نسـى كل شي بخبـر غلا اللي صدمــه..
مسكها من كتوفها بدون شعـور وعلا صوته\أنتي متأكدة..!؟
غلا كانت فرحــانه ومتأثرة بالخبر ومو حاسه باايدين تركي القاسيه\ايــه..رجـع يوسف ياتركـي..رجــع ونور بيت عمـي..
تركي\كيف عرفـتي.!
غلا\دقيت على أهلــي..وامــي قالت لي..
تركي بهمس وكانه يكلم نفسه\شلون!؟..ليش؟
حاولت غلا تتخلص من قبضة ايدينه لكن عبـث\مو مهم شلون!؟..المهم انه رجـع لنا..تركي اتركني أنت تالمنــي..
تركها تركـي بقوه لدرجة انه اختل توازنها لكن ثبت نفسها بالجدار اللي جنبها بصعوبه..اما تركي طاح على اقرب كنبه وحط أيدينه الثنتين على رأسه وهو مفجوع..
لاحظت غلا حركاته..وتفاجأت منه..توقعت تلقى الفرحة بعيونه..توقعت تشوف عكس اللي تشوفه أللحين..كانت متشوشه..ومو عارف وش تقول..الحركه فاجأتها..لكن اللي فاجأها اكثر ردة فعل تركي..
غلا\تركـي..أنت مو فرحان بردة يوسـف..
غلا\تركــي..خوفتنــي شفيــك..!؟
غلا\تركــ
قاطعها تركي وقام وهو يصرخ بأعلى صوته\اسكــتــي..ماأبي اسمــع صوتــك..
غلا ارتجفت من صرخته\انننـ

طلع بره البيت وترك غلا مصدومة بتصرفاتـه..
-------------







طفـش وهو جالس ينتظـر الوليد ..ماتوقع لو مره انه اول يوم له بديرته بيكون بالمستشفى..ماكان وده مايبي يضيع ولا لحظه وه بعيد عن اهله..لأنه عارف ومتيقن انه كل دقيقه بحياته ثمينــه ومستحيل تتكررّ مره ثانيـه..
فكر انه يزور جده مدامه جالس لوحده لكن شلون يعرف مكان غرفتــه..!فكـر كثير لمن توصل لحل
قام بسرعه وهو ناوي يسأل الرسبيشن واكيد بيدلونه...وفعلا طلع لهـم واعطاهم اسم جده وعرف هو بأي غرفه واي دور..دخل اللفت وظغط على الدور الثاني ودور بين الغرف اسم جده لمن حصله وحس بسعاده كبيـره لأنه بيشوف جده اللحين..فتـح الباب بهـدوء
وشاف شخـص متمدد على السرير أهلكته السنين وكبـرته كان جده جالس بكل ضعـف وبأيدينه اسلاك كثيـره جهلها.قرب منه أكثر وقلبـه يرجـف لمن جلس بطرف السرير بهدوء..تذكر يوم كان يقول لجده وهو صغيـر "أنا بكون مثلك رجال ولد رجـال تاجر والكل يهابنـي..ابيهم يقولون اذا مريت هذا يوسف بن محمد بن يوسف العالي..آبي أكون دوم عالي بعيونك وبعيون الكـل ياجـدي.."
مسك أيدينه وقرب وجهه لمن باسهم بهدوء 
يوسف\مدري ياجـدي انا مازلت عالي بنظركم أو لا!؟لكن شقـول...الله العالم بسـري وغربتـي..وحشتني ياجـدي..وحشني كل شـي فيـك..خفت افقدك..مثل مافقدت أمي..لكن الله عوضنـي بشوفتـك..الله عوضنـي,,
فتـح بومحمد عيـونه على صـوت يوسـف..ماكان مصدق اللي يسمعه...كان يتوقع انه يتوهم او يحلـم بنومـه..كان بومحمد شبـه غافـي وحس بأحد يدخل غرفته لكنه تعبه وارهاقـه منعوه انه يفتح عيونه اويتحـرك لأنه حتى الحركـه تاثر على قلبـه..ولمن سمع الصوت..تفاجأ بوجه يوسف على ايدينه اليمنـى..
بومحمد بصوت هامس وثقيل وهو جاهل هوية الشخص اللي جنبه\منوا! سلطااان
رفع يوسف وجهه ببطء وماكان مصدق اللي يسمعه..ولمن التقت العيـون لحظــه دمعت عيون يوسف
يوسف\يوسف..انـــاااا يوســف..
بومحمد\يوسف..ولد ولــدي..يارب انا اللي اشوفه صـدق.!
يوسف\صـدق..اللي تشوفه صـدق..
رفع بومحمد جسمه بتلقائيه لكن يوسف منعه من الحركــه وهو اللي قرب منه لمن حظن راســه وظـل يبكــي على اكتـافه مثل الطفـل.. وكانت هذه احساسيس يوسف من اول ماتخطت رجله ارض السعوديه..كان بكاءه مثل الطفــل الوليد..كان يبكـي بعمـق وبخوف وبضياع وباحسايس كثيره خالجته..ماكان يعبر غير بدمعــه حارقه وهذه اليوم الدمعه تعبر عن بعض من مكنون سنين الغربـه والحرمان..
بنفس اللحظه دخلت هند وسلطان وام محمد وشافوا كيف يوسف حاضن جده وعرفوا انه اللقاء انكتـب..
هند قربت منهم وابعدت يوسف من جده وهي تبكـي..
هند\وأنا مالي نصيب ياولد اخـوي..
ابتسم يوسف بين دموعه وضم عمتــه\غيابكـم صعــب..والله صعــب..
ضمته اكثر وضلت تبكـي وهي ساكتة..فرحتهم اليوم مو مثل أي فرحـه..
بومحمد بصوت تعبات\تركيه ياهند.خليني اشبع من شوفتــه..
تركته هند وجلسته قريب من جده\ولايهمـك..هذا ولدك اشبـع من شوفتـه..
ارخى يوسف راسه وحب رأس جده..
وما مضت غير دقايق واجتمع الحبايب مره ثانيه بغرفة بومحمد لمن امتلت 
الدكـتور عبد الله (دكتور العايله) دخل عشان يكشـف على بومحمد وانصدم من هالتجمـع الكبيــر وطردهم من الغرفة لأنه الكلام بيأثر على العملية...
\\
طلع يوسف من المستشفى اخيـرا مع ابوه والوليد ومعاه كيسة أدويه ومراجعات كثيرة لازم يحرص عليها لكن يوسف كان عارف انه دواه وشفاءه بوجوده وسط اهله 

وصل يوسف البيت وهالمره ابوه بيمينه والوليد بيساره واول مادخل الصاله طاحت عينه بدون شعـور على كنبه مزدوجه كانت محطوطه بالوسط واول ماشافها حس بغصـه تخنقـه وتعذبـه هالكنبه هذه بالذات كانت امه تجلس فيها وتنتظره لمن يجي من بـره او ينزل من غرفتـه..مشتاق لها.مشتاق لها حتى لو رضـى بقدره...كان اول يتمنـى يشوفها..ولمن يأس من هألأمنيه اللي عيت تتحقق تمنى لو يسمع صوتهــا..وهاللحين مالقا لا همس ولاشوفه..مابقى غير ذكريات تجرحه وحرمان يعيد نفسـه...!
ومن كثر ماكان غرقان باأفكاره ماحس بأبتسام اللي سلمت عليه ولاحس باللي واقف قباله وينـاظره بخوف..
مسك ابوه ايده عشان يرجعه للواقـع وعلى طول طاحت عينه على مخلوق صغيـر لابـس ثـوب ابيـض وشعره حاجبه عيونه الوساع..دقق فيه اكثـر لحظات ماهي طويله..وفجأه.. رق قلبـه ونعسـت عيونـه وهو يتامل احلى براءه وطفـوله..
ابتسام حست بالتغيرات اللي صارت بملامح يوسف وابتسمت بسعادة..
اما عزيز خاف وتشبص بأيد ابتسام اللي كان ماسكها اول ماشاف الضيف الجديد
ابتسام\عزيز..مين اللي كنت تبي تشوفه اليوم؟
خبئ يوسف وجهه بكتف ابتسام وقال بصوت هامس\يوووســف الصغـير..
ابتسام وتأشر على يوسف\وهذا هو يوسف ..
طلع عزيز وجهه وناظر يوسف ورجع يخبي وجهه مره ثانيه بكتف أخته وقال بصوت مبحوح\بس هذا كبيييييييييير
ضحك الكـل بعد كلمة عزيز ويوسف ماقـدر يستحمل أكثر ومسك أيد عزيز الصغيرة ونزل لمستواه ورفع ذقنه وعزيز كان ينـاظره
عزيز\انت يوسف..
انهبل يوسف على صوته\إيه
عزيز ببراءه\اخـوي يعني..
دق قلب يوسف\ايـه..
عزيز قال ببراءه\يعني صار عندي اثنين..الوليد الدب ويوسف..
حضنه يوسف وقال\إيه..إيه
الوليد عصب\انا دب يالــدبّ..
يوسف\الوليد دبّ؟
عزيز\إيه دب كبير..
يوسف\طيب وأنا!؟
ابتسم عزيز وبانت أسنانه \لا أنت حلو
ضحك الكل ورفع يوسف أخوه وجلسوا على الكنـب..وبويوسف كان ينـاظر عياله والفرحة مو سايعـتـه ..مو مصدق انه يشوف ولده قباله..ولده اللي بكـى عليه سنين طوييله..
كان الكل جالس جنب يوسف..عزيز بحضنه ويناظره وهو مو مصدق انه هذا أخوه كان يمسك عيونه بين فتره وفترة ويضحك يوسف يغمض عيونه عسان عزيز ياخذ راحته..وبعض المرات يتحسس لحيته الخفيفة بطفولة مجنونه ..أما ابتسام والوليد كانوا حوالينه ويسترجعون ذكريات حلوه وقديمـه بينهم..وضحكهم مالي أرجاء البيت..
ابتسام\يوسف ماتبي ترتاح بغرفتـك..
يوسف\راحتي معكم ياأبتسام..عيوني ماأبيها تنـام وتتركم..!
الوليد\وإذا نامت!
ابتسم يوسف \بفتحها غصـب..
ابتسام بهمس\بتتعود على السهـر..؟
يوسف\تستاهل السهـر مدامها بتناظركـم..
----------------




على المغرب وفي البيت الكبيـر كانت جمانه متضايقة لأنهم بيرجعون رأس تنوره اليوم بعد ماترجع امها من المستشفى..
جمانه\والله قرف..انا مدري متى بفتك من الامتحانات!
راوين\خلاص جمون هانت بقى اسبــوع..!وبتبدأ علطة الربيع..
قامت جمانه من الكرسي وجلست على العشب ألأخضر وأرخت رأسها على الكرسي وصارت تناظر النجوم..
وراوين استنكرت هالحركه..
راوين\من صجك أنتي!؟
جمانه\مللّ..مللّ أحس بملل..على إني المفروض افرح اليوم لسلامة جدي.بس مدري ليش أحس بضيقــه..!
راوين\انا عارفه ليش انتي متضايقة..
ناظرت جمانه راوين بتمعــن وسكتت..
راوين\أشوفك ساكتة وإلا ماعجبك ردي!
جمانه\نفسي اكلم غلا!
راوين\اسميه هروب!؟
جمانه\مو هروب..ماعندي شي أقوله راوين..
راوين\طيب كلمي غلا..
جمانه\المشكلة إني كلمتها العصر بس حسيت أنها مو معي..شي شاغل بالها..
راوين\مثل ايش!
جمانه\مأاعرف..غلا تغيرت بعد زواجهــا..
راوين\فاقدتها جمانه!
جمانه تألمت لكن لكنها ردت\كثييير..
راوين\وأنا مأأنفـع!
تضايقت جمانه\فهميني راوين..
راوين ابتسمت بحنيه\والله فاهمتك..بس ابي العب بأعصابك..
جمانه تكلمت بدون شعـور\موبس غلا اللي فاقدتها..انا فاقده اشخاص كثييره..فاقده ناصر..
فاقده نفســي..فاقـده أأ
راوين\ليش سكتي..كملي!
فتحت جمانه شعرها اللي كان يضايقها ورجعت تتسند على الكرسي مره ثانيه\مأبي اكمـل..انا اكره نفسـي هاللحظـه..اكره هالأحساس اذا عذبنــي..
راوين نطقت بدون شعور\فاقده الوليد..صح؟
سكتت جمانه وهي متفاجأه ..وراوين عرفت الجواب بسكوتها..
---------------






كان واقف قبال باب بيت جده وعارف إنهم ماشين اليوم وهو بعدهم بكم بيوم برضوا بيمشي ومو راجع إلا بااجازه الصيف اللي بعد أربع شهور..
مايدري وش اللي جابه هنا وهو متأكد انه الأغلبية بالمستشفى ..مايدري كيف لبس ثوبه وحرك السياره وجاء هنا بس اللي يعرفه انه فاقـدها بجنــون واذا ماسوى شي قبل مايرجع امريكا بيموووت قهـــرّ
احساسه غريب اليوم..ومن كثر غربته هو جاهله..خلاص الوليد ماعنده شي يفكـر فيه بعد اليوم..تفكيـره كله بمستقبله مع جمانـه..وهو بيسعـى لحبـه حتى لو تضررّ..

دخل البيت وحـس بصوت على يسـاره جنب الحديقـه لف وجهه بتلقائيه وشاف بنتين وحده جالسه على الكرسي وبتلقائيه نزل عيونه وشاف ثانيه متمدده على الأرض وراسها على الكرسي ومايفرق بينه وبينهم الا اقدام..وكانوا يناظرونـه بذهـول وشكلهم مصدومين..
الوليد كانت عيونه تنتقل بينهم وعرفهم بعد استيعاب دام ثواني سريعـه وبدون مايضبط نفسه ووبدون اراده رجع يركز نظراته على جمانه نظــره اخيـــره وطوييييله غصبن عنه وماقدر غير يرسم على شفاته ابتسامة شوووق واسعـــه وحب مجنــون.. وبعدها لف وجهه واعطاهم ظهره ودخل البيت وهو مو قادر يخبي هالأبتسامه ولا تهوره اللي فضحه..
\\


بجهه ثانيه كان جمانه على نفس وضعتيها وباين عليها الصدمه لأنها فاتحه فمها كله.. وتنـاظر الفراغ اللي اتركه الوليد ومو قادره تستوعب انها شافت الوليد..كانت تفكر فيه..كانت وبكل صـــراحــه مشتـــاقــه له وهذا هو اليوم حقق مطلبها وجاء لها مثل الحلم الخاطف..
مو قادره تستوعــب اللي يحصــل لها..وماقدرت غير تلف على راوين بسرعه وتصـرخ 
جمانه\قليـــــل الادبببببببب
راوين مااااااااااااااااااتت ضحك عليها
جمانه شوي وتبكي\الحقيير عرفنا ولا لف وجهه ..ورجعت تقول بصعصبيه وخجل..قليــل الأدب حمـــار..
راوين\هههههههههههههه ولا ..ويبتسم بعــ ـددد ههههههههههه
جمانه عضت على شفايفها بقهر\سخيــف..سخيــف..
راوين\ويوم شبع شوف لف وجهه ههههههههههوانتي بعد ماقصـــرتي مفتحه عيونك على ألأخيير هههههههههه ههههههههههه اللحين عرفت ليش انتي متضايقــه.. شوف وجههك كيف صـار ههههههههه
جمانه بدون شعور تحسست وجهها ويم شافتها راوين رجعت تضحك بجنون وجمانه كرهت نفسها وقامت تضرب راوين وتشمع شعرها الطايح..
راوين\ههههههههه أي ايييي حرام عليك ههههههههه جمون وخري يالعجووووز ااههههههههه ترى بقول له انك متوحشه اييييييييي
جمانه تركتها يوم سمعت احد يتحنحن وعرفت انه الوليد قامت بسرعه من مكانها واصطدمت براوين اللي قامت بنفس اللحظه رجعت راوين تضحك على الموقف وجمانه انقهرت اكثر وصاورا يركضون بدون شعووور للباب الخلفي قبل مايطلع الوليد لهم مره ثانيه ..و فعلا طلع بعد مأاختفى صوتهم وصار يناظر مكانهم وهو فـرحان ماكان متوقع ابدا انه يشوفها..كل الي كان يتمناه انه يكون موجود بنفس المكان اللي هي موجودة فيه...لكن انكتب انه يلتقون...حسد نفسه على هالشوفه لأنها احلى شوفـه قبل السفـر.... 
طلع من البيت وهو يقول "ماميزت هو عشب ضاوي والا اللبس اخضـر..آآآه فديت اللي لابــس اخضــر"
---------------




انتظـرته كثيـــر..ضلت طول يومها وحيده كئيبة..والليل زادت وحشته وظلمته..وتركي لسه مابين..
وينه تركي! وليش طلع معصـب!ليش مقفل تلفونه!
ليش يتلذذ بتعذيبي.!
مايسوى علي زوج..مايسوى علي حـب!؟
آآه ياتركي ليتني ماحبيتـــك!الكلمه قويه صح!لكن مأظن انها قاسيه على احد غيري..!مأاظن انه احد بيتحمل نتايجها غيري! 
ليش مكتوب علي اعيش بقلق!ليش هالعذاب النفسي ليييش..!
ليش مقدر أواجهك..ليش راضيه بظلمك وبجبروتك..كل هذا لأني احبـك..وإلا لأني ضعيفـه وصابرة..
ياربــ ساعدنــي ياربـ
وفجــأه حست بصـوت باب غرفتها ينفتح بكل قوه التفت بتلقائيه وطاحت عينها على اللي معذبها ومسهرها وحارمها النوم..
غلا\تركــي
دخل تركي عليها بدون مايسلم..وفتح دولابه وخذ الشنطه اللي بالزاويه وحطها بالسرير وصار يطلع ملابســه بسرعة كبيييره وغلا تنـاظره ومتفاجأه من اللي يحصـل..قامت له بسرعـه وقلبها يدق بخوف
غلا\تركي..ليش هالشنطـه..!
طنشها وفتح الرف الثاني وطلع إغراضه الشخصية..
غلا\تركي وين بتروح.!
سكر الشنطه والتفت لها\بسـافر..
حطت ايد على فمها ورمشت بتوتر\تســافر!
تركي\ايه..بسافر..كلها اسبوع او اسبوعين وراجـع..عندي شغـل ضروري..ولازم اسافر الليله..
غلا\وتتركنــي..!
تركي\ليش انتي طفلــه..والا تخافين!؟وبعدين اهلي بالطريق اذا ماتقدرين تجلسين بالبيت روحي نامي بيت اهلي لمن اوصل..
غلا\بسســ
ماعطاها مجال تستوعب\بس ايش!..صح تذكرت..طلع ظرف من جيبه وحطها باأيدها..خذي هذه الفلوس يمكن تحتاجينها..
غلا حست إنها بتموت إذا تكلمت\بسـ انااا.. انا ماأبي فلووس..
تركي\ناقصك شي.محتاجه شي..
امتلت الدموع بعيونها وهي تقول بجراءه تفاجأت منها تركي... لاتسااافــر..
استغرب تركي منها..مايدري هي وش فيها..!معقولة هي حاسة باللي يحس فيه!؟
تأثر بدموعها وقرب منها ببطء وضمها\لاتخافين..اسبوع وراجـع.. وبصعوبة نطقها..حبيبتــي
غلا تفاجات بكلمته..ماتوقعت يجي يوم وينطقها..من زمااان..من زمان وهي تحلم بهالكلمه..واليوم نطقها وهو بيفارقهــا!
رفعت رأسها من صدره ونزلت دموعها على خدها وهي ترمش بضياع\تحبنـــي تركــي..!
ناظرها نظره طويلــه بدون مايرد عليها.. لكن رجع يضمها مره ثانيه بقــوه وهي ماأستحملت وضلت تبكــي بحضنه بصوت اوجـع قلب تركي
إيه احبك هذا حظي اللي أنكتب ودربي اللي أمشيه وادريبه تعب
إيه احبك وأنت في عيوني سهر وانت وسط القلب حرات وقهر
بس احبك هذا حظي اللي أنكتب ودربي اللي أمشيه وادريبه تعب
اشوف الناس في عيوني ومن بدهم اشوفك غير 
واحس مثلك في هالدنيا في الدنيا ابد مايصير
في عينك سحر ياخذني ويخليني معاك اسير
واحس عمري وقف عندك وايامي وراك تسير
يادمعة عين في فرحي ودمعة عين في احزاني
ياحب تالي العمر اهلا نطرته سنين لي جاني
بشيلك في وسط عيني ياأغلى حب لاقاني 
وقلبي يافرح قلبي وشبابي اللي رجع ثاني
ايه احبك هذا حظي اللي انكتب ودربي اللي امشيه وادريبه تعب
-----------------





أيـام مرتّ غريبـه على كل شخـص انكتـب له يكـون بطل من ابطـال برد وجفا ونسمة هوى
واللي زادها غرابه انه محد تجرأ وسأل وين كان يوسف مختفـي كل هالسنين لأنه الموضوع كان يتسكر بدون أي نقاش وكأن الكل عارف ليش تغرب يوسف.! واولهم بومحمد اللي كان خايف من الجواب وهو يشوف كيف ولده يتوتر اذا احد اسأله..هو كان خايف يفقد ولده مره ثانيه اكثر من انه يعرف سبب تغربه..!ومن كثر ماهو عايش بتوتر كان يخاف حتى عيونه تغفي ومايشوف ولده قدامه..لأنه اللي شافه مو قليل..لكنه متأكد مرده بيعرف وش مخبي ولده من غموض

\ابتسام هي الوحيده اللي عرفت الحقيقه من الوليد بوجود يوسف وقلبت الدنيا فوق تحت وكرهت كل شخـص قريب لتركي..كرهت راوين اخته..كرهت غلا زوجته كرهت نور وعمها..كرهتهم بسبب تركي..لكن بالأخير قدرت تمسك نفسها لعيون اخوها يوسف اللي عرف بخبر سفر تركي وتقريبا سفرته المفاجأه وضحت كل شكوكه.. لكن الله ماراح يضيع غربته ومصيره يواجهه تركي حتى لو راح القمر..

\الوليد سافر امريكا يوم الأحد وهو مطمئن البال..وهو يحلم باللي لابس اخضـر

\يوسف كلم لؤي وخبره بكل شي حصله..واهم أمر وفاة امـه..ولؤي بالمثـل بشر يوسف بانه قرره يكمل دراسته..

\فجر كانت مختفيه عن عيون الناس ومعتزله بغرفتها اللي شاركتها احزانها وأفراحها ...

\عبدالرحمن واخيرا قرر يتزوج لعيون بنته ريوف وقال لأمه وام محمد خذت دور الخطابه تبحث له عن زوجه بقدرّ عبدالرحمن الغالي على الكل..

\طلال كان يعيش أحلام ورديه بطلتها راوين..ولأنه عفوي واللي بقلبه على لسانه نسى الجروح اللي سببها له أبوه وصار كل يوم يفتح الموضوع قدام اهله وأولهم أمه اللي كانت تسمع وبوجهها علامات الأعتراض ولولا تهديد ماجد لها كان انفجرت بوجه طلال..لكن طلال يعرف كيف ياخذ حقه..ومع الحاحه بالموضوع وافق أبوه انه يتقدم لراوين بشكل رسمـي ويخطبهــا بأجازة الربيع^-^

\يوسف لازال جاهل حرية فجـر..

انتهت الامتحانات اليوم على كل طالب يدرس بالسعودية..وابتدأت عطلة الربيع..والجد يوسف طلع من المستشفى أخيرا واليوم ولده محمد طلع ذبايح وعزم كل غالي لسلامة ابوه ورجوع قرة عينه يوســف..
والعايله كلها اجتمعت..حتى غلا نزلت مع بيت عمها بو تركي للشرقيه..
-----------




من أول ماعرفت عن العزيمه وهي بحاله مايعلمها إلا ربهـا..
فكرة انه العزيمة في بيت عمها وليوسف شخصيا يحسسها بقشعريرة بــارده تتخلل كل اعضائهــا..
طول هألأيام اللي مرت كانت تحاول تتأقلم مع اللي حولها وتأكد لنفسها انه يوسـف موجود قريـب لنفسها..يتنفس الهواء اللي تنفسه ..بنفس ألأرض اللي تتوطا رجلها..لكن كل هالمحاولات تحسها سـراب قريب أجله..ماتدري هل هذه من تأثير الصدمه..أو إنها لازالت تحلم أحلام يقظة..!
كانت تقضي يومها حبيسة الغرفه..بعيده عن النـاس...وعايشه على ذكريات ذيك الليله..ليلة اللقاء..
تسترجع كل لحظـه ولحظـه وخايفه يقرب شخـص ويدخل قوقعتها ويعكر صفو احلامها ويقول لها انه يوسف وهـم واللي شفتيه كان خيالـه..ويمكن هذا سبب يخليها بعيده عن عيون الناس اللي خبروها بغياب يوسف واليوم بشروها برجوعــه..
ماتبي اماني وآمال..ماتبي قصور واوهام..يكفيها هالحلـم وهاللحظات اللي انكتبت لها..هاللحظات هذه أروت ظماها..
هيثم\فجور ماخلصتــي!
طاح البروش البني اللي كانت ماسكته فجر والتفت لهيثم بسرعه\الله يهديك ياهيثم..خرعتني..
هيثم تسند على الباب وهو مروق\رقيقــات..ماالومكم.وعاد مافي مثل رقة هالــ غلا..الا هي وينها!؟ماشفتها بغرفتها..
فجر\مدري..يمكن بغرفة امــي..!
هيثم\طيب بتطولين!؟
خذت فجر البروش وثبتته ببلوزتها الحرير الذهبيه..حطت من تحت اذنها من قرشة الياسمين اللي اهاها لها جدها.. وناظرت نفسها نظره اخيره بالمرايه اللي قبالها\لا..أساسا أنا خلصت..
هيثم\اوكي انا بالسياره..لاتتأخرون..الكل راح وبقى إحنا..وسكر الباب بعده..
ارتعش جسمها للمره الثانيه وطلعت بسرعه وهي تحاول تهدي من روعها وتذكر الله..
---------------




العزيمة اليوم عزيمتها..مو لـ يوسـف..الفرحة اليوم فرحتها والسعادة اليوم لأجلها..مو ليوسف..
استقبلت بيت عمامها وكأنها الأم والأخت والأهـل....
كانت فخوره إنها كل شـي بـ بيت بويوسف..كانت فخـوره انا أبوها محمد وأمها عايشه..كانت فخوره انا عندها 3 أخوان يوسف والوليد وعزيز وشوفتهم تغنيها عن الكـون كله..
كانت تستقبل النـاس وبعيونها دمعـة فـرح وسعاده..وكأنها تبي تقول للكـل انا اليوم ابتسـام اسـم ومسمـى..

جمانه بصوت هادي وشيطاني\لا لا لااااااااا قولي لي وش سرّ هالابتسامه ليكـون اليوم بيخطبونــك..
طنشتها ابتسام وبشفاتها ابتسامه وعيد وصبت القهوة لمرت عمها نور\سمـي عمه..
نور\سلمتــي..
ولمن خلصت جلست بقـوه جنب جمانه لمن كسرت فخذها..
جمانه\آيييييي
ابتسام\تستاهلين..وكملت بخشونه..لسانك هذا يبيله قـص..
جمانه\شوفي عاد انا مأحب القهوه الا مع سنيكرس..قومي جيبي لي بسرعه!
ابتسام\ماعندنا..خلـص..قولي لبعض ناس يشترونه لك..
حمرت جمانه وسكتت لأنها تذكرت آخر موقف وغيرت الموضوع على طول\أقولك بيت عمي بواحمد تأخروا!
ابتسـام\ليكون اشتقتي لغلا..
جمانه\اكيد حبيبتي..الأربعاء اللي فات مالحقت اسولف معها..
وما مرت إلا دقايق ووصلوا بيت العم بواحمد..وابتسام على طول طلعت تستقبلهم مثل مااستقبلت البقية..
لطيفه لاحظت ابتسام وابتسمت بسخريـه على حركتها..وبدون شعور تذكرت لقاءها مع يوسف اللي كان قبل كم يوم..
توقعتـه ينفـر منها..أو يحقـد عليهــا لأنها خذت مكان أمه..أو اقل شي يطنشهــا..ويتحاشى وجودها..
لكن اللي فاجأها انه قرب منها وحب رأسهـا بهدوء..وبوجهه ابتسامه حنونه..وبدون شعـور هألأبتسامه حستها تسري بجسدها وتقابلها بأابتسامه اطيـب واجمــل..وكانه سحـر غريب مااستمر إلا لمن اختفـى يوسف من قبالها..
لطيفه\هذا ولدك ..هذا يوسف..
محمد كان فخور بولده\ايـه..
لطيفه بدون شعور قالت\ربيت ..ربيــت يامحمـد..
مريم\سرحانة بمنوا..؟؟ليكون أنتي ليومك حاقدة على جمانه..!
لطيفه التفت لها ورافعه حاجب\منو...!.. البزر!؟؟
-----------






صحيح مرّّّّّّ اسبـوع على رجعــته..والمفروض انه يتعودّ على وجوده بين اهلـه وحياتهم الجديده..لكن في المّ ..الــمّ يوجعـه كل ماطاحت عينه بعين عمـه بواحمد..المّ يحسسه انه خاين وماوفى بالوعـد اللي برقبتـه..المّ كبيــر لأنه الأغلبيه يعتقدون انه هـرب باأرادتـه وماتزوج بنت عمه..وخان الوعـد..
هو مو عارف وش يفكرون فيه..ولا عارف وش ألأسباب اللي جاعلتهم ملتزمين الصمـت وراضيـن بأسبابه الغير مقنعــه..مو عارف ليش يشوف الرضا بتصرفاتهم.. والشك والحيره بعيونهم..!
وده يتكلـم..ويخبرهم ويريحهم..وده يفهمهم انه مأأذنب وهو بريء وعاش غربته وهو وراضي بقدره....وده يقول هم انه مســير مو مخيـــر..لكن الشجاعه اختفت وانمحـت.. وهو يشوف انه الكل شبه راضي باللي يحصـل..وتركـي الحقيــر وصل له خبـر انه ســافر وماله أي خبر..!
وحتى فجـر..فجـر اللي كانت بيوم من الأيام بتنكتب له ماجابوا طاريهــا..
وبكذا عـرف وتأكد انها تـــزوجـــت..وراحت بنصيبهـــا..

المفروض يفـرح ويعبـر عن فرحتــه..لكن وين الفـرح؟! وكل اللي توقعـه ماحصـل..
توقع يشوف امــه..ويزول همـه..
توقع انه بيواجه تركي وبيعرف نهاية قصتـه..
توقع انه بيكون شجاع وبيقول لهم انه تغرب وانسحب جوازه وعاش مظلوم طول غربته..
توقع عكـس كل يشوفه اللحين..لكنه كان كل يوم يتأكد انه القـدر هو المكـتوب ومو كل اللي يتمناه ويتوقعه بيحصـل..
اضحـك يايوسـف اضحـك..يمكن يرتاح قلبـك
سلطان\وين!
يوسـف\قـريب..بشـم هواء وبرجـع..
سلطان باسلوب مزوحي\اشم هواء معـك!
ابتسم له يوسف ومارد..وعرف سلطان انه يبي يختلي مع نفسـه..
طلع يوسف وكل الأنظـار حوله.. وجلـس جنب مدخل الباب على الدرج ورفع شماغه بفوضويه وهو مستمتع بالجو اللي كان ربيعـي بعد الأمطار اللي دامت اسبوع كامل..
سمـع صـوت صراخ مؤلف لمسامعه..وقام بسرعه وهو يبتسـم لعزيز اللي كان معصـب ويقول لا لااا وماسك دراجتــه..
قرب منه اكثر وهو يناديـه وشاف جنبه بنوتـه صغيرونه قمــر شعرها اشقـر ولابسـه فستان أًصفـر باهت.. واكثر حاجه الفتت انتباهه عيونها اللي ملبانه دموع..
يوسف\عزيــز..
التفت عزيز ليوسف وهو مخترع وخايف.وبسرعه بدأ بالهجوم...
عزيز\يوسـف...انا ماسويت لها شــي هي تصيح وبـس..ريوفوا بومـه كبيره..
انحنـى يوسف لها وبحركه سريعه رفعها\ليش تبكيــن!؟
ريوف كانت خايفه ومصلبه جسمها ..زمت فمها بحركه طفوليه ومؤلمه دلاله على انها خلاص بتبكــي اللحين..لمن انفجــرت وبكت بصوت عالي
يوسف ماعرف كيف يتصرف مسح دموعها وحاول يهديها..
عزيز لأنه متعود على هالوضع مسك طرف ثوب يوسف بقوه وتكلم بصوته الخشن وهامس\نزلها هذه صياحه..انت ماتعرف لها..
ظحك يوسف على لهجة اخوه الكبيـره..وركبها الدراجــه بخفه وصار يمشيها ببطء لمن هدأ صوتها..التفت لعزيز وابتسم له بسخريه\مو بس انت اللي تعرف!
عصـب عزيز لأنه تفشل قدام اخوه..وثاني شي لأنه ريوف ركبت دراجته بسهوله..وهو اللي ظل فـتره طويله يركبها وماقدرّ بسبب ثقلّ وزنها بالنسبه له..
يوسف\ايش اسمك!
ريوف بصوت هادي ووينبع براءه\ررريوفه..
اظهر يوسف لهم انه مندهـش وفرحان وابعد غرتها اللي عرقت عن وجهها\اسمــك حلو..كثييييير..
ريوف بصوت واطي\ايث اثمك!
نعس يوسف عيونه بدلاله غير مفهومه..وعزيز فهم اخوه وقال وهو يمشي معهم ويضرب جبته كانه فاهم\تقولك ايش اسمك!
ابتسم يوسف\اسمــي..اها..
ريوف\ايه..ايث اثمك!
يوسف وهو يوقف يمشيها\يوسف..اسمــي يوسف..عجبك!
ابتسمت ريوف بخجل\ايـه
صار يوسف يلعبها ويحكي معها ويقول لها هي أي صـف وايش اللي تحـب واشياء كثيره استمتعت فيها ريوف..
آما عزيز كان يجرّ خطواته بقهــر ويزفر بحرارة وهو ملاحظ انه اخوه مطنشه ويتكلم مع ريوف الدبه..
وماقدر يستحمل هالتطنيش اكثـر وصـرخ بضجــر..
عزيز وهو محمر وجهه\اوووف..اوووف زهقـت..
التفت له يوسف بسرعه\تبي تلعب!
عزيز بنفس القوه\ايــه..
يوسف مد يده له\تعال..
قرب عزيز ورفعه يوسف وركبه ورى ريوف..
يوسف\عاد امسكها لاتطيـح..
مسكها عزيز بقـوه..وانقلب الوضـع..بدال هي ماتمسكه هو اللي مسكهــا..
ريوف هالمره هي انقهرت وماعجبها الوضع ابدا..
ويوسف لاحظها ومـــات ضحك لمن مدت بوزها بدلـع..وهو يتفدى هالطفـوله الحلـوه..
حس شكثــر الأطفــال حلويين ويفرحون القلــب..
تمنى يجيه طفلين من زمااااااااان..حنان وجابر..وهذه كانت امنيه له مع فجـر
وبيكون محظوظ اذا حنان مثل دلع ريوف..وجابر مثل جنون عزيز..
أكيد بيكون اسعد إنسان بالدنيا بذيك اللحظــه..
وضحك على هالتخييل بقـــــــوه لأنه مستحيييييل..مستحييييييييل ... والمفروض مايفكـر فيه ويعور قلبـه أكثــر..
\
بنفس اللحظة كانت الجدة تدور على ريوف اللي اختفت من عيونها فجأة..وطلبت من البنات يدورونها بالحديقة..طلعت ابتسام و ورآها فجر وجمانه وراوين وغلا..ولمن ابتسام شافت اخوها ابتسـمت بحنيه وطلبت من البنات يدخلون وهي بتطلع له.. وهي تقول \هي عند يوسف يلعبهــا..وناظرت فجـر
ابتسموا البنات بهدوء والتفتوا بتلقائيه لفجـر اللي جمدت ملامحها ودخلت قبلهم بهدوء وكأن الموضوع مايعنيها..غلا دخلت بعـدها وما تدري هل تضحك أو تفـرح..
لاحظت ابتسام حركتها وعورها قلبهــا لأنها هي بأيدها الحل.. وتمنت انه الكل يرجع بيته بسرعة وتكلم بيوسف بالموضوع لأنه مايستحمل هالتأجيل واللي مضـى كان كافـي ووافـــي..
رجعت تناظر يوسف وهالمره النظرة اختلفت وصارت عميقة وكأنها عارفه وش ورى ضحكة يوسف البريئة!
-------------




ياسميـــن!
الجدة\إيه ياسمين..وشفيك مستغربه!؟
ابتسمت فجر وعدلت جلستها\بالعكــس..انا فرحـانه بهالخبـرّ..
قربت الجده من فجر وهمست لها عشان محد يحس \خلاص اجـل..بعتمد عليـك..ابيك تخبرنيها وتقولين لـي..
فجر\من عيوني ياجده..عبدالرحمن ماراح يندم لمن اختارها..
الجده\لا هو مايدري..انا اللي ابيها لعبدالرحمن..
ظحكت فجر\ياعيني عليك ياجدتــي..!
الجده\بس ها..لحد يعرف بالموضوع..يعني خليه سكيتي لمن نسمع رأي ياسمين..انا اعرف انك صديقتها وماحبيت أقول لأمها ويمكن مايحصل نصيـب..
فجر\عارفه ياجدتي اللي تقولينه..وان شاء الله خير..
الجده\ياعلني ماخلا يافجـر...من جمع بين قلبين..عاد كملـي انتــي..
ابتسمت فجـر وضلت تفكـر بصديقتها ياسمين..هذا أحلى خبر..زواجها من عبدالرحمن بيحلّ مشاكل كثيرة..
أولها ريوف اللي كاسره خاطر الكل..وثانيها ياسمين اللي محتاجه رجّل مثل أخلاق عبدالرحمن 
"الله يوفقهم"هذا اللي قالته فجـر وهي تتمنى فعلا التوفيق لصديقة عمرها مع عبدالرحمن..
"أخيرا ياعبدالرحمن..أخيرا حكمت عقلك على قلبك وحاربت حبك لعمتي سماء..
حبـك وفـي..والله وفـيّ
الله يهنيك ياعبدالرحمن..ويعطيك على قد نيتك.."
الجده\وانتي للحين جالسه..!
فجر\ليش؟
الجده\شنوا ليش..وكملت بهمس..قومي كلميها..
فجر تفاجئت\جدتي اللحين تبيني أقول لها!..
الجدة\إيه..اجل بعدين..؟
فجر\ طيب انتظري شوي احنا نص ساعه وراجعين البيت..
الجده\لا..مافني صبر يابنتي..
فجر\إن شاء الله..من عيونــي الثنتين..
-------------






ماعرف كيف طلع من دوامه ورجـع شقتـه وماصار له حادث.
كان يحـس بدوخــه..دوخــه خلته ضعيــف لاحول له ولاقوه....طاح على السرير وهو مو قادرّ يسند طولـه..
خذ نفسـي قـوي يمكن يصحيه من اللي هو فيه.. ودق على اخـوه 
احمد\هيثـم..
هيثم\الو..هلا احمـد..
تكلم بصعوبه\هيثم..تعال شقتي.بسرعـــه..بسرعـــــه ياهيثم...بسرعه الحقنــي ياخــوي..
سكر هيثم الخط وقام بدون محد يحس فيـه..وصار يمشي بالسياره بسرعه جنونيه وهو مو عارف وشفيه أخوه..
وصل الشقه ونزل..وماأنتظر المصعد.. لأنه شقته أخوه بالدور الثاني طلع عن طريق السلالم وتفاجا انه باب الشقه مفتوح..دخل ونادى احمـد بصوت عالي ومحد ردّ عليه..وتذكر على طول انه سماح بالمستشفى ودخل غرفة نومه اللي كانت مفتوحة.وشاف أخوه طايح على السرير بشكل عرضـي ..وصل له بسرعه وحس بانفاسـه وتطمن قلبــه.شوي.لكن وجهه شاحــب وشفايفه بيضـاء
ماعرف وش هالقوه اللي خلته يسنده ويمسكه من اكتـافه لكنه قـدرّ.. وهو مايسمع غير كلمات اخوه اللي ترن بإذنه"الحقني ياخوي".. 
وصل قسم الطوارىء وأسعفوه بسرعة ودق على سلطان يخبـره..
ولمن سكرّ منه..جلس نص ساعه واعصابه مشدوده..لمن طلع له الدكتور..
هيثم\طمني يادكتور..اخوي وش فيه؟
الدكتور\قول ..أخوك ارتفع عنده السكر ووصل لـ 800 وانت جيت بالوقت المناسـب..
هيثم تفاجأ وبانت أثار الصدمة بعيونه المشدودة\اخوي.. مريض.. بالسكـرررررر..؟متى! شلون!
الدكتور تجاهل كلام هيثم\هو لازم يظل تحت ملاحظتنا لمن ينخفـَض السكر..
مشى الدكتـور وترك هيثم مصدوم من كلامـه...
كان جواله يرنّ ومكتوب عليه "البيت". يتصل بك.واستغرب مين اللي في بيتهم؟ وهم مجتمعين عند عمه محمد..وتوه بيرد الا انقطع الصـوت..وكلها ثواني ودق مره ثانيه..ردّ بسرعه وسمع صوت امه..
هيثم\يمــه!
أم احمد\هيثم وينك أنت! واخوك ليش مايرد على تلفونه..سماح جاها الطلق..
هيثم مافهم شي..
هيثم\شنوا..شتقولين يمه..و ش فيها سماح..!وانتوا كيف رجعتوا البيت!
ام احمد عصبت على غباء هيثم\رجعنا مع ابوك..هيثم دق على احمـد..بسرعه سماح بيولدونها..شفيك انت..ليش ماتفهم....!
تلخبطت افكار هيثم وماعرف وش يقول..سكر المساعه بوجه امه بدون مايحــس...ودق على طلال عشان سماح..
لكن طلال وصل له الخبرّ قبل هيثم وهو اللحين بالمستشفى مع أبوه وأمه وسميه..
--------------






ماجد..مريم..وطلال وسميه..الكل متوتر وينتظـر سماح اللي قبل دقايق دخلت غرفة العمليات وتنادي وتصرخ بااسم احمـد وهي ماتعرف ليش ماكان موجود معها بهاللحظات الصعبة..
الكل عرف باأحمد..وانفجعوا بالخــبر وماوحـى لهم يتنهون بيوسف وجده وفرحتهم اللي كانت بهالليله..
أم طلال(مريم) كانت تبكـي وخايفه على بنتها الصغيـره وكيف بتستحمل الطلق الصناعـي وهي مريضـه..
سميه نست كل جروحها وصار عون لأمها لأنه مهما كان بتظل سماح أختها وعمر الدم ماصار ماي..
ماجد\شلون ولد عمك..كلمتهم!
طلال بصوت هادي وحزين\كلمت سلطان ويقول انه السكر لازال مرتفـع..
ماجد\لاحول ولاقوه الا بالله..
تضايق ماجد وسكـت..وجلس على الكرسـي..
ام طلال وهي تبكي بحراره\شلون وافقت انه بنتي تتزوج...بنتي بتضيع مني ياماجد..بنتي ماراح تستحمل..انا اعرفهــا..
طلال تالم من كلمات امه\يمه الله يهديك شالكلام..ادعي لها انه الله يقومها بالسلامه..هي محتاجه دعاؤنا اللحين..
ام طلال\لالالااااا ياطلال شوف شلون حظها..حتى زوجها طايح بالمستشفـى ولايدري عنهــا..
ابتعد عنهم طلال خطـوات قليله..وهو مستحمـل كلام امـه..
--------------







"حتى لو اشرقت الشمس بنتظره يعني بنتظره.."
هذا اللي كان في بال ابتسام هاللحظه..كانت جالسه بالصاله وتنتظر يوسف يجي من المستشفى 
لكنه يوسف شكله ماراح يرجـع مدام احمد بالمستشفى...وغيرا كذا كانت تبي تعرف سماح ولدت أو لا! 
الوقت تأخر وهي ماملت من ألانتظــار لازم تقول ليوسف كل شـي اليـوم..لازم تصـارحـه..
وبالفعـل رجع يوسـف والتعب واضح من طريقة مشيتــه..
ولمن شافها تفاجأ..
يوسف\مانمتـــي..
قامت من الكنبه وهي ترفك ايدنيها بتوتر\كنت انتظرك..
يوسف\تنتظريني..جلس على الكنب وتنهـد بصوت عمييق.. 
ابتسام\بشـرّ..شخبار احمد.!
يوسف\الحمدلله..هذا اللي اقدر اقوله..ابتسام لو سمحتــي كاس مويــه..
دخلت ابتسام بسرعه المطبخ وصبت ماي بكاس كبيـر ليوسف 
ابتسام\تفضـل..
يوسف ناظر الكاس بتعجب\انا صحيح عطشـان بس مو لهدرجه ..واشر على الكاس..
ظحكت ابتسام بخفه\هذه كااسات الوليد المميزه..مايروي ضماه الا بهالكاس الكبيـر..وتوقعتك مثله..يعنــي
اخذ منها الكاس وشرب ربعــه..وحطه على طاوله زجاجيه صغيره كانت جنبه..
يوسف\وشربنا الماي..قولي وش عندك قبل ماأنام ومأحس بنفســي..
ابتسام\لا..ارجوك الموضوع جدا مهم ..
عدل جلسته يوسف\شوقتيني.

ابتسام بهدوء وهي مركزه على عيونه الناعسه وتبي تشوف كل ردة فعله اذا سمع باللي بتقوله\فجــر
بدون شعــور نطق اسمهـا وكانه يبي يتأكد انه ابتسام قالت اسمها\فجــرّ!
ابتسام بصوت اعلى واعمق\فجــر ماتزوجـت يايوسـف!
طاح الكاس اللي بجنبه وارتطم بالأرض لأنه جسمه تحرك بدون شعـور وارتد بنفس القوه لوراء وهو يكرر جملة ابتسام بعقلـه وبروحـه وبمسامعـه وبكل خليه تنبـض فيه..
فجــر ماتزوجـت يايوسـف!
فجــر ماتزوجـت يايوسـف!
فجــر ماتزوجـت يايوسـف!
فجــر ماتزوجـت يايوسـف!
----------------







طلع الدكـتور من غرفة العمليات وشاف الكل صار حوله.. ويسأله اسأله مافهمها..
الدكتور\مبروك..جاتكم بنت وو
ام طلال قاطعته بسرعه\بنتــي..شلونها!؟..بسرعه قول انها بخــير..
طلال\يمه اهدي الله يخليك..دكتور طمنــا!
الدكتور\ بنتكم بخير لكنـــ..
--------------


سماح!؟
تركي!؟
يوسف!؟
فجر!
احمد!؟
عبدالرحمن
والبقيــه..
مصيرهم لازال غير معروف
والأيام صـار تمشـي بعكـس اللي كان متوقـع..
تركي سافر ومحد عارف وش سبب هالغياب!
وسماح ولدت لكنــ!
واحمد بعيد عن سماح بأهم لحظه
عبدالرحمن قرر يتزوج
يوسف مايدري وش القـدر مخبي له من اسرار..واخّرهم حرية فجر اللي صدمـته. وزلزلت كيانه.
اختكم
وصيت قلبي عليك 

الجزء الرابع والأربعون
بــــــرد...
وجفــــــا
-----------------



تعالي ... طالت الغيبه ... وانا مشتاق ...
انا مشتاق ... انا الاشواق ... انا العشاق ... 
تعالي من جسور الليل ... تعالي ضي ... 
تعالي في هجير العمر .. حنان وفي ..
وربي ... طالت الغيبه 
حنون الليل ... وصوتك همسة الحنان .. 
حنون الليل .. بيروي بالامل عطشان ... 
حنون الليل.. وانت بتسمعي صمتي ... 
تحسي بي ... 
تقاسي فيّ تعذيبي تشديني من الامواج ...
ترسّيني على مينا ... وصوتك في ليالينا ... 
أبد ساري ...
حنون الليل... وأنت الريح والساري ... 
تعالي ... طالت الغيبه وربي طالت الغيبه ..

ماتزوجت فجر..ماتزوجت يايوســف..يعنـي أيش!ايــش!؟
قولهـا.. انطقهـا..حررها..فجـرّها وريح فيها قلبك اللي ماتهنـى بكلمة فــرح.. عبــرّ اصــرخ واسمع صدى الكلمه اللي مو قادر تعترف فيها..تنفـس ارخــي اعصــابك..يمكن تقدر تستوعــب اللي يحصلك..
مو قادر تنطقهــا..صعبــه الكلمــه...صعب انك تتقبلهــا..
تحبـك يايوســف تحبــــك
تحبــــك وانتظــرتك 
تحبك وسهــرت ليالي ظليمــه لك
تحبــك ووفت لـ هالرباط اللي عيا ينكتب بورق
كانت وفيــه صبوره راضيــه قنوعــه..كانت فجــر لكل واحد يعرف وش معنــى فجـر...
فجـر في كلمــه توفيك حقــك!فجر في جزاء لنهاية صبـرك!..فجــر في أصلا احد مثلــك!؟
طلع صوت من يوســف هامـس..خافت..ومؤلم\يعني شلون..!وبصعوبه نطقهــا..كااانت تنتظرنــي..!
ابتسام ماعرفت شلون تقول "ايه" ظلت تبكــي وهي تهز راسها بأيه..ايـه يايوسف..ويوسف عرف وش بتقول
وقام من مكــانه وظل يمشــي خطـوات بالصاله وهو مو عارف وين طريقــه..وين مكــانه!وين اصلا لازم يكون!؟
ابتسام كرهت هالصمت وقررت تتكلم لأنه مو من حقها السكوت هاللحظه\ انتظرتك..وكانت هي الوحيدة اللي حاسه انك بترجع.. وسكتت..وكملت بسرعه.. فجر حاربت الكل عشانك..عشان امل ضعيــف..عشان امل ميؤس منــه..يوسف فجر كانت وحيده..تشكي وحيده وتبكي هم وحيده..الكل كان عارف سبب رفضها للزواج لكن بنفس الوقت محد مره قدر يطيب خاطرها بكلمتين..عمي كان مخليها على راحتهــا لأنهم عارفين ليش هي ترفـض بس مو قادرين يتكلمون..فجر كانت مخلصه لحبــك..يمكن إحنا تجينا لحظات ونستسلم للحقيقه ونقول خلاص يوسف مات ولا هو راجع..لكن هاللحظات ماكانت تجي لفجر ابد..كانت تحاول تراضي الكل..وتسعدهم..كانت عايشه للناس مو لها..الكل يحبهــا ويقدرّها...يوسف انا مو عارفه كيف اتكلم اللحين..وإلا ايش أقول ..الكلاااام كثيييييييييير ويعور القلب..لكن أرجوك ياأخوي..ريــح قلب فجــر..
ريح قلــب انتظــرك سنيييين..
كلمات ابتسام كانت سكاكيـن تطعـن يوسف..وبدال ماتريحه ذبحتـه اكثر..
شلون يوفـي لها وهو اللي كان معتقد انها تزوجت!
شلون يتزوجها وهو بنظـر القانون مقيـم!
شلون اصلا بيعترف لأهله!
يوسف\ابتسام..انت ماتدرين وش سويتي فينــي!ليش اللحين اعـرف انا فجر تنتظرنــي..!ليش بهالوقت!
ليش انــا..!ليش يافجــر!
ابتسام\يوسف ارجوك لاتكفـر بالوقت اللي ظلمنــا لأنا اذا بنفكـر في اشيـاء كثيره بتجرحنــا..المهم انك تريحهــا..يوسف فجر تحبــك افهـــم!
اشر يوسف على نفسه بايدينه بكل ضعف\انا فاهـم...لكن انتي شكلك نسيتي اني اجنبـي بنظر القانون..
ابتسام جرحتها هالكلمه وقالت بكل حراره\اجنبي بنظرهم..لكن بنظرنا بتظـل سعـودي..
يوسف\وتتوقعين ألأمر بيمر بسهوله كذا..تتوقعين عمي بيرضى يزوجني بنتــه..ابتسام اصحـي انا ماملك شي اللحين..انا صحيح كنت مقرر قبل مااجي اشتغل بالشركه وانسى الماضـي عشان اعيش وان شاء الله هالشي بعمل عليه اللحين..لكن اني اظلم فجــر لا..لا ياابتسام..ليتــك ماقلتـي لي..ليتك مانطقــتي ياابتسام..
ابتسام\يوسف ارجوك لاتقول كذا...ليش انت تسبق الأحداث وتتوقع انه الكل بيرفضك..!يوسف انت مظلوم ومو عمي ولافجـر بيظلومونك اكثر..يوسف هو باقـي من العمــر شــي..فكـر يايوسف..فكــرّ..لاتخسـر كل شي حلو بحياتــك..فكر يااخـوي..فجر ماتستاهل والا انت تستاهل غير تكونون لبعـض..
تكلم يوسف وعيونه حزينه ومجروحه\وابــوي..واهلــي..والنــاااس!
ابتسام\بيجي يوم والكل بيعـرف سواء طال الزمن والا قصــر..انت لايهمك كلام الناس اللحين..ابوي..ابوي لازم يعـرف كل شـي..هذا اول شي لازم تسويه.
----------------







البنت فيها عيب خلقــي بفمها وقدروا الدكاتره يلاحظـونه اثناء العمليه..وغير كذا حامله لنفس مرض سماح..البنت فيها صــرع..
حطت غلا ايدها على فمها تمنع عبرتهــا..لكن الدموع كانت اقـوى منها..
ضمتها فجر وبكوا الأختين على بنت اخوهم اللي توها تشوف النور..
غلا\ياقلبي ياسماح..هي شلونها اللحين!
فجر\سماح مسكينه حالتها اصعب بعد الولاده..لكن سبحان الله..هي ماتضررت كثر بنتهــا..على انها هي خاطرت كثير بحملها..لكن الله قادر على كل شـي..ولحد الآن مافي تضرر عليها..لكن البنت هي اللي تأثرت ..ويمكن..يمكنــ
غلا\يمكن ايش!
فجر كانت خايفه من هالكلمه لكن قالتها\يمكن تمووت ..لأن اللي مثل حالتها ماياخذون عمر كثيـر
غلا\لا..حراااام..ليـــش!
فجر\لكن كل شـي مكتوب عند ربي سبحانه..ماتدرين يمكن البنت تعيش وهي مريضه!
غلا تذكرت اخوها\واحمـد..عرف!؟
فجر تذكرت احمد لمن خبروه بولادة سماح وحرقتها دموعهــا..
فجر\احمد مسكيــن..اول مره اشوف اخوي كذا ضعيــف..تخيلي غلا كان بيقطع المغذي اللي بأيده وبيروح لسماح لكن هيثم وابوي قدروا يهــدأونه...
غلا\طيب ليش قلتوا له!ليش مانتظرتوا لمن تستقر حالته..
جلست فجر على السرير بتعب وضبطت ساعتها على خمس ونص\المشكله مانقدر نغبي عليه هالموضوع..وما توقعنا ولا واحد بالميه انه ردة فعله بتكون عنيفــه..وين احمد الهادي والصبور..!والله إني خفت عليه اليوم..
غلا\الله يستــر..ليتني جيت معكـم..
فجر\بكره بنروح الصبــح خلينا ننام اللحين..آنا مره تعبانــه..
تغطت فجـر بفراشهــا الكحلـي 
فجر\غلا حبيبتي..سكري اللمبــه إذا خلصتـي..
غلا بصوتها الناعم\لا انا مو جايني نــوم..بنزل تحت شويه وبجــي..
فجر وهي مغمضه\اوكــي..
سكرت غلا اللمبه وطلعت بره الغـرفه وشعــور غريـب يخالجها..ماتقدر تنكـر انه هالشعور حلــو..الشعـور كان جميــل وتتمناه من زمــان..وماتدري ليش اليــوم بدأ ينضج ويكبــر!
يمكن لأن سماح ولدت اليوم..او يمكـن لأنها تحلـم باللي ممكن يرقّ قلب تركـي!
شعـور فطــري..وغريـزي لأي امراءه تحلم بطفــل..طفــل يخلـق البسمــه بوجهها..وحنـان فائـض وعاطفـه نابعه لأجل هالطفـل.شعــور ألأمومه..اجمـل واسمــى شعــور..لكن متى بتحصل عليه وتستشعره!متــى!؟
متى ياتركي!
تركي..آخر مره سمعت صوته كان امس الصباح..كانت تسأله متى راجع وكان يقول لها قريب..واللي مخليها تحاتـي اكثــر إنها مو عارفه هو سافر وين!وإذا سألته يتهرب من الجـواب او يتحجج انه مشغــول..
كل يوم تكتشف انه تـركي غــامض..وهي مو عارفه كيف تحلّ شفرات هالغموض!؟
---------------







ليلتين مروا ببطء على احمـد اللي حاول يطلع لو اقل من ساعه عشان يشوف زوجتـه وبنتــه اللي محتاجينه بهاللحظات لكن الرفـض كان صارم من قبل الدكتور وابوه...والليله الثالثه طلـع بعد اصرار كبيــر منه وهو اللي بيتحمل كل المسؤليه ..وصحيح انخفـض السكر عنده..لكن مو بالمستوى الملزوم..
طلب من هيثم يوصلــه عن المستشفى اللي ولدت فيها سماح..وهيثم على طول جاء له وهو مستغرب من طلوعــه المبكــر..
احمد\بس هيثم الله يخليك مو ناقص مواعظ..انا اذا ظليت بالمستشفى اكثر بتعـب صدقنــي..
هيثم\ماتوقعت متهور لهدرجــه..يعني احنا بنقصـر عن بنتك وامهــا..كلهم بالمستشفى وحولهــا..
احمد ماعجبه كلام هيثم وعلى طول قفل الموضوع\سوق الله يخليك وانت ســـاكت..
زفــر هيثم بعصبيه ورجع يناظر طريقــه..
وصل احمد وهيثم المستشفى وفعلا تقريبا الكل موجود..سلم عليهم احمد بسرعه وهو يشوف بعيونهم الاعتراض..واولهم أبوه..لكن قدر يبين لهم انه حالته تحسنت واستقرت..لكن وجهه الباهت والمصفر وجسمه اللي ضعف أكثر اكبر دليل على تعـب احمد..
دخل على غرفة سماح بعد ماتأكد انه مافي غير امه وعمته وسميه ..سلم عليهم بســرعه وتوجـه لسماح اللي من شافتــه غرقت عيونها بالدمــوع..
ماعرف كيف يتصــرف او وش يقــول لكن ولأول مره كان يحـس بعيونه تحـرقه..ولسانه عاجز...
مسك ايدهـا بقــوه ونطـق بهمس\الحمدلله على سلامتــك..
سماح بنفس نبرة صوته\الله يسلمــك..
طلعت امه وعمته(ام طلال) بهـدوء بره غرفه وتركوهم ياخذون راحتهم..
رفــع احمد ايدها وباسهــا بحراره..\اعذرينــي على كـل شــي ولمن نزل ايدها شاف علامات ألأبــر وعوره قلبه..
سماح\احمد..ليش ماقلت لي انك مريــــض وبكــت..
مسح دموعها وقال\اول شي لاتبكيــن..وبعدين انا مابغيت اضايقــك..سماح انسـي كل شــي..مو وقت لوم وعتــاب..
سماح\احمـد..بنتنــا مريضــه..تعرف شلون مريضــه..يعني بتعيـش كل لحظة الم عشتهــا..بتتعذب بحياتها..ويمكن تمــووو
قاطعها بسرعه\ ارجوك لاتجيبين طــاري المــوت وهذه حمكــة ربك..وأنا راضـي....
سماح\مقــدر..افهمنــي..ماأبي بنتــي تعيش اللي انا عشتــه..ماأبيها تتعــذب..حرام بنتي توها صغيــره ليش ياربــي ليش!ليش انت مريض ..ليش انا مريضــه..ليش بنتي مريضــه
حضنها احمـد وحاول يهديها\كفاية ياسمــاح قولي الحمدلله..احنا احســن من غيــرنــا..
سماح تشبصت فيه اكثر لأنها محتاجه له اكثر من أي وقت مضـى\اللهم لاأعتــراض..الله لاعتراض..
ظلــت فتره سماح وهي تبكـي في حظــن احمــد..وقلبهــا كله خــوف على بنتها وزوجهــا,,,
سماح\احمـد
احمد\نعم ياعمــري..
سماح\انت شفتها!
رفع رأسها وقال\لســه..قلت ابي اطمئن عليك قبل..
سماح\ماقلت لي وش بتسميها!
ابتسم لها احمد بحب\تصدقين ماأعرف..يصلح يكون سماح!
سماح اعتفس وجهه\لا والله..ماتكفيك وحــده..
حضنها ثانيه\تكفيني اكثر مماتتصورين..وشلون ماتكفيني وهي عمــري وحياتي..
ابتعدت عنه شوي بخجل وعقدت حواجبها وهي تلمس وجهه\احمد انت تعبــان..
احمد\كنت تعبان ومسك ايدها وحبها..بس من شفتك راح التعـب..كنت اقولهم هنا دواي لكن ماصدقوا..
ابتسمت سماح بخجل\طيب قوم..روح شوفها..
احمد\ماسرع مامليتي..!
سماح بحنيه\ان أملّ منك..انت ماتعرف كيف مرت علي ألأيام بدونك..لكن آبي اتطمئن اكثـر عليها..ابيك تسألهم عن حالتها..
قام عنها احمد\من عيوني..بشوفها وبجيك..ارتاحي انتي
سماح\انتـظرك لاتتأخر..
طلع احمد وهو يبتســم والكل حس بالفرق وكانه روحـه توها ترد لــه..مشى مع اخوه لقسم ألأطفــال لأنه هيثم كذا مره دخل لهالقسـم وتفاجأ لمن شاف فجـر وغلا 
فجر وغلا على طول راحوا لأخوهم وسلموا عليه وهم فرحانين..
مسك فجر ايده وقالت\تبي تشوفهــا.!
احمد وقلبخا يدق بقوه\اكيد وينهــا..
مشت معاه واشرت على سرير كان بالزاويــه واحمد من شافها من بعيد غمرتــه مشاعــر غريبــه وعميقــه وجاته رغبه انه يلمسهــا ويبوسهــا..دخل الغرفه وكلم الممرضـه وبثواني وكانت بين ايدينه..
حاول يحبس عيونه وماقدر اكثر..وظـل يحب كل شي فيها وهو خايف يأذيها بلمساته..
البنت حمــراء وملامحها صغيــره مره وشعرها كثيــف..كانت هاديه ونايمــه بسلام..وانفاســها ثابتــه..
هيثم\وش شعورك اللحين..!
احمد وماشال عينه منها\مو عارف اعبــر!
تأثر الكل باأحمــد..وشافوا كل الحب والحنيه بعيونه..
نطت غلا بينهم وهي تصـرخ صرخات خفيفه بنعومه\احمـد تكفــى خلني اشيلهــا..تكفــى..
هيثم خزها\اسكتي فضحتينا..
غلا طنشته وزادت نعومة صوتها\احمــد..
احمد\طيب لحظــه..صبــري..وباسها اخر مره بشويش وأعطاها غلا..
خذتها غلا وهي بتموت وتحبهــا\فديتها تشبهنــي..
هيثم\والله انك كذابه..أصلا ملامحها مو باينه..
فجر\لا عيونها مثل عيون سماح..لكن ملامحها احمــد..
غلا رمشت وهي تضحك\طيب انا اشبه احمـد..يعني هي تشبهنــي... وحبت عيونها بخفه..فديت هالعيون اللي مو راضيه تفتح..ياعمــري ياقلبـي تهبــل بنت اخوي..
احمد\طيب انا بروح للدكتور اللحين..هيثم تقدر تجيب سيارتي هي موقفه بشقتي..
هيثم\مو مشكله..اقدر..بخلي سلطان يجي معـي..وبعدين اوصله..
احمد\يعطيك العافيه..تعبتك معـي هألأيام..
هثيم ابتسم بثقه\بخدمتك طال عمرك عشان تخدمني مستقبلا..
احمد\اها..يعني مولله هالخدمات..
هيثم\ههههههههه لاشدعوه..
احمد ابتسم وخواته ضحكوا على هيثم..
----------------





رجـع لسببين اولهـم الخبـر اللي وصل له من ابوه بليلة امس انه طلال تقدم لراوين وهو مبدئيا موافق والسبب الثاني وألأهم كان يحـس انه سفـره دليل على خـوفه من ألأمور اللي ممكن تحصـل بظهور يوسف من جديد..وهو مو من عوايده الخـوف والتخفــي والجبن..رجع بيته بعد ماكلـم مبارك وخبره انه وصل الريـاض وبعدها كلـم غلا 
غلا بصوت هادي ورقيق ومشتاق\الحمدلله على سلامتــك..
تركي\الله يسلمك..بترجعين مع اهلي والا اجي اخذك.!
غلا\مدري ياتركي..لحظه تركي وابعدت السماعه عنها....هذا تركي..ايه وصل ان شاء الله..الو
تركي\معاك..
غلا\امي تسلم عليك.
تركي\الله يسلمها..انتي وينك فيه..!
غلا\انا توني واصله البيت كنت بالمستشفى عند سماح..
سكت تركي وسكتت بالمثل غلا..وكلهم حسوا انه المكالمه كانت جافه ورسميه..
تركي بهدوء\غلا..
غلا بصوت ناعم\نعم
تركي\كنتي تدرين انه طلال خطب اختــي..
غلا ابتسمت\ايه..
عصب تركي وبان على صوته\ليش ماقلتي لي!
غلا\مدري..توقعتك تعرف..
تركي\شلون اعرف بالله وانا مسافر..
غلا بضيق\طيب ليش معصـب..
تركي\معصـب لأنــك
غلا قاطعته بحزن\لأنك أيــش..
تركي\مع السلامـه..وسكر الخط
قرر تركي ينزل الشرقيـه ويردع المهزله اللي ممكن تصير..وتمنـى ايضا يقابل يوسـف بعد هالسنين هذه كلهــا بكل شمــوخ وفختر..لكن في شـي وقـف تركــي وخربت كل مخططاته..كانت مكالمـه فاجأته وصدمتــه وممكن تضيــع كل تعبــه..
---------------






الوليد الحقني يالوليــد..
الوليد ارتبـك وتوتر وتوقع فيه مصيبه جديده\شفيك ابتسام..تكلمــي حرام عليــك..!
ابتسام بصعوبه قالت\يوســف!
الوليد\شفيـه يوسف..ذبحتيني..!
ابتسام\يوسف قلت له يومين يطلع من الصبــح ومايرد الا بالليل..يوسف متغيــر..احس فيه شـي
الوليد جلس على اقرب كرسي جنبه وتنهـد براحه\الله يهديك ياابتسام خرعتيني وصحتيني من النوم..افتكرت يوسف فيه شي كبيــر..يمكن هو متضايق من شـي معين..واكيد بيقول لك بعدين..
ابتسام\لالالاا انا عارفه تقريبا وش فيه!بس مو متأكده!
الوليد\مافهمتك!
ابتسام\الوليد انا قلت ليوسف عن فجـر!
الوليد ومافهم\فجر! وش فيها فجر!
ابتسام\الوليد انت لحقت تنســى..!
الوليد وتذكر على طول\انتي قصدك إنها
قالت ابتسام كل المحادثه اللي بينها وبين يوسف..
الوليد\طيب انتي وش دراك عنها!يمكن البنت ماتبي تتزوج!
ابتسام\وليييييييد بلا غباء..
الوليد\زين..زين لاتعصبين..انتي لخبطتي افكاري..خلاص بحاول اكلمه واشوف وش فيــه؟؟!انتي وينك اللحين؟
ابتسام\بالبيت..يعني ويــن!؟
الوليد\طيب وهو وينه!
ابتسام\أنا هذا اللي خايفه منه..يوسف عند ابوي بغرفتــه..
الوليد\ يمكن قرر يقوله..
ابتسام حست بالخوف\لا ماأظن..
الوليد\اوكـي..إذا طلع يوسف من عند أبوي رسلي لي مسج عشان اكلمــه..
ابتسام\طيب يالله بــأي..
الوليد\وين..بتروحين!
ابتسام\خسرتني..
الوليد\محد قالك ماتدقين من تلفون البيت..
ابتسام\مره ثانيه بدق من تلفون البيت..مع السلامه..
الوليد\اوكي..مع السلامــه..
ابتسام\لحظـه وين!
الوليد\شنوا..فيك شي!
ابتسام كانت قلقه ودها تسكر وبنفس الوقت ودها يكون معها الوليد
ابتسام\الوليــد..
الوليد حس بترددها\لاتخافين ابتسام..كل شـي بينحـل..أوعدك
ابتسام\الله يسمع منـك..اوكي أنا بسكـر
------------------------------







طيب انتي ليش مستعجله..ماصاروا ثلاث ايام من كلمتيني!
ظحكت فجر بنعومه وحطت السماعه على اذنها الثانيه لأنه صار لها ساعه وهي تكلم\شسوي في جدتي..كل يوم تسالني..ها وش قالت البنت!سألتيها!ليش ماردت!اكيد ماكلمتيها!الخ الخ الخ..ههههههه
حست بالخجل ياسمين من كلمات فجر العفويه لكن خوفها من المستقبل هو اللي يمنعها من الموافقه..حياتها كانت كلها مسخـره لأمها ..كانت تعطـي بدون مقابـل..وتكتفي اذا شافت الراحه بعيون امها او مروان ولد اخوهــا..وبين وبين نفسهــا كانت تتمنـى تعيش حياه زوجيه مطمئنه بعد سنين عذاب وتعـب لكن خوفها انها ماتلقـى السعاده اللي تتمناها مع عبدالرحمن .. كانت تعرفه معرفه سطحيه والكل يشهد على اخلاقه ونجاحه بحياته العمليه..لكن اللي يعوق افكاره انه قلبه ملك لسماء بس
خـّذت نفـس عميق وهي في حيره من امرها هل هي قادره على هالخطوه اللي بتتحدد مصيـرها..هل هي قادره تتقبل حب عبدالرحمن وولاءه لزوجتــه!
فجر\وينــك يابنت!
ياسمين\معك فجور..بس كنت افكــر..
فجر\لاياقلبي انا صحيح قلت لك فكــري لكن مو وانا معك على الخط!
ظحكت ياسمين بعذوبه وبعدها سكتت\محتاره فجور..نصحيني!
فجر\ياسمين وش تيبني اقول اكثـــر صدقيني لو انا اعرف انه ماراح تحصلين السعاده معاه كانت قلت من البدايه ارفضـي..لكن ياحبيبتي عبدالرحمن رجل بمعنى الكلمه..انا عارفه انتي ليش محتاره..انسي الماضي وفكري بمستقبلك وصدقيني عبدالرحمن ماراح يقصر معك بيعطيك احاسيسه..بيعطيك الأحترام والأمان..بترتاحين ياسمين ثقي فيني..
ياسمين\انا استخرت لكن ماحسيت بالراحه اللي تتكلمين عنها..
فجر\معليش حبيبتي..استخري مره ومرتين..وان شاء الله خير..ياسمين انتي مره شفيته!
رجعت ياسمين لذكرى قديمه يوم التقت لعبدالرحمن لأول مره في البيت الكبيـر..وابتسمت على هالذكرى..كان حنون لأقصى درجه على بنتــه..
ياسمين\مره وحده بس..
ابتسمت فجر\حلو..تعالي شخبار خالتي..ان شاء الله احسن اليوم!
تضايقت ياسمين وهي تتذكر امها كيف صارت تتعب بالأيام ألأخيره\الحمدلله على كل حال..
فجر رددت معها\الحمدلله..
ياسمين بهدوء غريب\اقول فجور..امم شخباره!
عرفت فجر مين تقصد وسكتت وهي مظطربه..
ياسمين ابتسمت بخبث\ترى سؤالي بسيط..
فجر بالم ينبع بداخلها\واذا قلت لك ماأعرف..بتصدقيني..؟
-----------------







رفـع راسه من حضنه وهو يتمنـى لو يشيل شـوي من همــه ويرحـم هالعيـون اللي تقطـر حزن واسـى
ومسك صـدر ولده بقـوه وهو يتمنى لو يعطيه الراحـه..
بويوسف\كل هالجرووح بقلبك...وانـــتتت..وانت ســاكــت..كيف قدرت تتحمـل ياولـدي..
تكلم يوسف بصوت ثقيـل ومبحوح\يبـه اكذب عليك اذا قلت اني قدرت اتحمـل..انا كنت مغصـوب اني ارضـى بنصيبـي..يبـه ذقت اللي محد ذاقـه..كنت اصارع همـي لوحدي..تعبت وانا احـاول اوصـل لكــم..كل ماأتقدم خطـوه اتراجع خطوات..كل مااقول بكره بتفـرج احس اني اكذب على نفسي بهالكلمتين..رضيـت بنصيــبي واستسلمت للقدر لكت عرفت انه الله يمهل ولايهمـل..دخل بحياتي الدكتور سمير مثل مادخل بحياتي صديق عمري لؤي وساعدنـي وقف لي وقفة ألأبـو والصديق وقت الشـده لمن وصلت لحبل النجاه واعطاني الجواز..يوم مسكـته..يوم لمسـته حسيت انه روحي رجعت لي..ماكنت مصـدق اني اقدر ارجـع لكـم..ماكنت متخيل اني راح اقابلكـم من جديد..
فتحت المعــرض وبذاك النهار بدأت تتحق احلامــي..التقيت بالوليد..التقيت باأخـوي اللي كان يدور علي ومايأس..كان يقولي بكل حراره يايوسف يااخوي انا وعدت ابوي بنظـره وحده اني ادورك..وهذاني اليوم لقيتك..هذاني اليوم لقيتك..
رجعت لكـم..وماشفت امـي اللي كنت احلم فيها وحتى وانا صاحــي..
رجعت لكم وحسيت اني جبان وحقيــر لأني ماقدرت اصارحكم بشي وانا أشوف نظرات الحب بعيونكـم..
واول امس ابتسام ذبحتني وهي تقولي عن بنت عمـي..قولي يبــه شلون تبيني اجازيها..وانا مو قادر اعترف لهم بحقيقة غربتي..قولي شلون...!والله إني تعبت..تعبت من حيــاتي..والله اني تعبــت..
بويوسف\بس يايوسف..بس قطعت قلب أبـوك..
يوسف\غصبن عني..والله غصبــن عنــيــ
مسح يوسف دموعه بقوه وهدأ من نفسه\يبـه انا ماعاد يهمنـي احد اهم شـي انك تكون راضـي علي وامي مرتاحه..واذا على جروحــي فالزمن قادر يضمدهــا..قولي نورنــي..وش رايك باللي قلت لك عليه..
بويوسف\اسمع يايوسف..الدكتور سمير ماقصر..ورايته بيضــاء..والله يكتب له بميزان حسناته..خل الموضوع علي..ماأبيك تفكـر بشي اللحين..ابيك ترتاح..واذا على الشغـل انا من بكـره بنقل كفالتك لي وبتشتغل بالشركـه..وبتعيش وراسك مرفــوع فــوق..ومحد يقدر يوطيه..
يوسف بخجل وتردد\وبنت عمــي!
بويوسف\انت تبيهــا..صارحنـي ياولدي!
يوسف\يبه انا قصدي شلون اقول لهم..
بويوسف\اول شي جاوبني..انت لازلت متمسك فيها!
يوسف بصوت ثابت \انا ابيهــا من زمان...ومااظـن اني بتركهــا بعد اللي سمعـته..يبه فجـر كانت عمـر وبتظــل اجمـل عمــر
بويوسف ابتسم بحنان\ايه هذا اللي ابيه اسمعــه..خلها علي..ومثل ماقلت لك..ابيك ترتاح ولاتفكـر بشــي..
يوسف وفعلا حس بشوية اطمئنان وهو يشوف انه أبوه واقف معاه..وش يبي أكثر مدام لقى ابوه مصدقــه..وقبله اخته واخـوه..وش يبي اكثــر!؟
ابتسام\كللللللللللللللللللللللوليش..يعني اقـــول مبروووووووووووك 
التفت يوسف وابوه جهة ابتسام اللي كانت واقفـه وهي تضحك وعزيز يضحك معها..
بويوسف\ابتسام من متى انتي واقفه!
ابتسام بكذب واضح\تونــي..صح عزيز!
عزيز بابتسامه شيطانيه\إيه صـح..صــح
---------------







ممكن اعرف يااستاذ تركـي ليش هالسكــوت..تكلم دافــع عن نفســك!
نـاظر تركـي الضابط اللي قريب منه نظـره جـامده وتكلم بعد هدوء طويــل..
تركي\ماعندي شـي اقوله واذا انتوا مو مصدقني كلموا ابو نايف..
ابتعد الضابط عن تركـي وجلس بكرسيه ونادى على العسكـري..واعطى تركي كل المعلومات عن ابونايف
الضابط فهد\طيب يااستاذ اتركي..بنشوف آخرتها معاك..وياليت يكون عندك دليل قوي عشان يطلعك من هالتهمه اللي علقت فيها..
مارد عليه تركـي..وفكـر انه يدق على ابـوه لكنه تراجع بالأخيــر لأنه الموضوع بيتعقد اكثــر..
بيطلب مبارك هو اللي بيوقف معاه بهالموقـف الصعـب..
دخل العسكري بعد ساعه ونصف واعطاء ورقـه للضابط..وكلها ثواني وتركـي انهــار بسبب اللي سمعه من الضابط..
مسح تركي جبينه المعرض وظل يضغظ على ايده بقوه\مستحيــل هالكلام..انا قبل اسبوع مكلمه..تأكدوا يمكن مســافر..
الضابط\انت عطتينا هألأسم واحنا بحثنا عنه..وللأسف مالقينا أي معلومه..يعني الموضوع واضـح ومايبله أي كلام..في البدايه جانا بلاغ انك انت اختلست 20 مليون ريال من البنك نتيجة الحسابات اللي راجوعها البنك وابتسم بسحريه...هذا غير الرشاوي اللي كانت مثل شرب الماي..
وانت اعترفت بنفسك انك خذت نصيب كبير لحسابك والباقي تعاقدته مع ابو نايف..وابونايف اللحين ماصار له وجود..
تركي\طيب العقد هو موقعه بالغرفه التجاريه..تقدرون تبحثون عن هالموضوع..وبتعرفون اني صادق بأقوالي..
الضابط كان مستغرب من تركي اللي يجادل بالموضوع والتهمه راكبتــه وكل شي واضح وضوح الشمس\أنت تعرف وش عقوبة اللي سويتــه؟!..ياليت تختلق كذبــه اكبـر من اللي قلتها عشان تطلعك من هالورطه اللي طحت فيها ونصدق انه في شخص يتسمى ابو نايف..ويمكن يخففون من عقوبـة السنوات اللي بتنسجن فيها..ياعسكـري حطه بالتوقيـف..
------------------





حطت أيدها على قلبهــا بقــوه وقالت"يمــه ولــدي"
راوين\يمـه شفيـك!
فتحت نور عيونها وقالت\راوين شوفي أبوك تحت بالمجلس!
راوين خافت من لهجة امهـا وعلى طول ربطت الموضوع بااخوها تركـي
راوين\يمه مدري عن ابوي يمكن فيه عيال عمي بالمجلس.. تبيني اكلــم تركــي..!
بلعت نور ريقها\ايـه كلميــه..شوفي تلفوني بتلقينه على التسريحــه..
قامت راوين وخذت التلفون واتصلت بـ تركي...
نور\لاتقولين لي مقفل!
راوين\لا مفتوح بس مايـرد..خليني أدق ثانيــه..
ظلت راوين تـدق فتـره طويلــه وتركي مايـرد..
نور توترت اكثـر \راوين كلمــي ابوك..ابي اتطمن على ولـدي..
راوين\ طيب بدق..بس ليش خايفه..تركـي مسافر وان شاء الله مافيه شــي..
نور\راوين لاتوتريني وسوي اللي اقولك عليه..وإلا أقولك اعطيني التلفون...
ضربت راوين الرقم واعطته امهـا ..
وطلعت لجمانه اللي تنتظرها بالصــاله..
جمانه\وينك فيـه..جدي يبينا..
راوين كانت تنزل بخطوات بطيئة على الدرج\جدي بالمجلس..
جمانه\ايـه..مافي احـد إلا جدتـي بس..
راوين\اوكـي..ماراح يجون البنات!
جمانه هزت كتوفها\كلمت غلا وقالت بتجي..آما ابتسام ماترد علـي..مدري وش فيها!يعني هي وين بتروح أكيد جـايه!

"راويـــن..راويـــن"

التفت راوين وجمانه لمصدر الصوت وشافوا نور تصـرخ مثل المجنــونه وهي تنزل الدرجـات بسرعة كبيــره..
راوين طلعـت بسرعه لأمها وهي خايفـه..ومسكت ايدينها تهدأها..
راوين\يمه شفيــك..شصاير!
نور كانت ترتجف وهي تتكلم وتتفوه بكلمات غير مرتبطه\تركــي..ابــوك ..ابوك راح راح لـ تركــي..
راوين شدت على ايدين امها وجلستها على الدرج وجلست معها وهي خايفه\يمــه..أهدي شــوي..شفيـه تـركي..!
نور امتلأت عيونها دموع وهي تقول\تركـي موقف بالشـرطــه!
راوين عقدت حواجبــها وكررت الكلمة بدون وعي\الشـرطــه!؟؟
---------------- 

ودوني له..حرام عليكـم لي اسبوع ماشفتــه..ليه ماتحسون فيني..انا ام ..أم..ولدي يبيني صدقوني يبيني...راوين غلااا هنــد حراام عليكــم..
مسكتها الجدة وحضنتها بقــوه\بس يانور ماتعبتــي ..تركي ماعليه شـر كلهم راحوا له الريــاض وبيطمنونــا..
نور اعترضت بصراخ\لاااا ليش يرحون ويتركونـي حتى انا ابــي ابـ ـي اشووووفــه..
الحده \كلنا بنروح نشوفه بس انتظـري سلطان هو بالطريق..
قامت غلا من الصـاله وهي مو مستحلمه تسمع اكثـر من اللي ينقال ..وطلعــت تبكــي فــوق..ولمن تذكرت آخر مكالمه بينها وبينـه بكت بحرقــه اكثــر.. اكيد كلهم يكــذبون محد يعرف تركي غيرها..محد يحـب تركي غيرهــا.. مو متخيلــه انه تركــي زوجهــا حبيبها يطلع حــرامــي..اكيد في غلط بالموضوع..هذا تركــي هذا حبيبي..
دخلت عليها فجـر بسرعة
فجر\غلا..
غطت غلا راسها بالمخده ونطقت بصوت مجروح\ماأبي اشوف احد خلونــي بروحـــي تكفــون..
فجر\لا غلا سلطان تحت يالله قومــي ماتبين تروحين الريــاض..
قالت بسرعه\سلطان تحت!
فجر\ايه قومــي..
قامت من السرير بقوه وحست انها بتطيـح على الأرض من قومتها القويه..ثبتت نفسها وطلعت قبل فجــر..وماشافت غير عمتها هند وجمانه وابتسام..
غلا وهي واقفه بوسط الدرج\وينهم.. وعلت صوتها..ليكون راحوا عنـي..
هند كانت واقفه جنب باب الصاله\لا ينتظرونك بــره..البسي بسـرعه..
خذت غلا عباتها ولبستها والتفت لفجر اللي توها نازله\فجر قولي لأمي اني مشيت معهم واذا بتجون جيبوا اغراضــي..
راحت لها بسرعة فجر\طيب غلا لحظه..
غلا وهي تلبس نقابها\ها
قربت منها فجر وضمتهــا بقوه وقالت لها\انتبهي على نفســك وماراح نخليك لوحدك بنجيك الليله أو بكــره..
بكت غلا أكثر وهي تسمع كلمات أختها الحنونه وماكان ودها تترك فجر لأنها محتاجه له..محتاجه لحضنها وكلامها اللي يريح القلب..ابتعدت عنها شوي ومسحت دموعها والقلب يتألم\مع السلامــه..
فجر\الله يحفظك..
--------------



20 مليون معقــولـــه!؟
دنيا غريبــه عجيبــه..دواااره..يوم لك..ويوم عليــك!
الوليد\مين اللي قالك عن هالموضوع!؟
رد عليه يوسف وهو لازال مصدوم بالخبــر\ابتسام..ابتسام توني مار عليها من بيت جدي وقالت لـي!
الوليد\يوسف..
يوسف\هلا.
الوليد\ ودي اسألك سؤال شو شعورك اللحين!
ابتسم يوسف بسخريه\شعــوري..ماأعرف كيف اوصف لك شعوري..تصدق احــس بالشفقه عليه!
ماتخيلت يجي يوم وتركـي يطيح بتهمـه تدمره طول عمــره..احساسي غريب الليله..مدري اضحك..ابكــي..مدري وش اقولك يالوليــد..لكن في الــم يحتويني ومو عارف له سبب!بس تدري هذا مايمنع اني مو مواجهه..انا بكره بروح الرياض..لازم اواجهه..لازم اعرف ليش ظل ساكت طول هالسنين!
الوليد\لا يايوسف..انتظـر شوي..مو بهالوقــت!
يوسف\مقدر يالوليد..غصبن عنــي مو متخيل انه هو موجود وقريب ومأاكلمه..!
الوليد\حاس فيك يايوسف..لكن مو بهالظرووف على ألأقل انتظر لمن تهدأ الاوضاع!
يوسف\ليكون خايف علي..اقولك انا اكبــر منك..
الوليد بغيض\ادري...حفظنا هالأسطوانه من زمان..انا اخوكم الكبير..انا اطولكــم..واحترموني..بس بقولك شي ترى انا اطول منك على فكـره..
ضحك يوسف على كلام اخوه وقال\وانت مانسيت للحين!
الوليد وهدأ صوته\وشلون تبيني انسـى احلى ذكرى!؟..صح ذكرتني اللحين أنت قلت لأبوي عن تركي!
يوسف بسرعه قال\لا
الوليد\ليش!
يوسف بحيره\مدري..انا كنت بقوله..بس ترددت بالأخيــر..
الوليد\وانت للحين متوقع انه ماله أيد بالموضوع..
يوسف\لا ياالوليد..بس مثل ماقلت لك ماعندي دليل قوي لحد الآن..
الوليد فهم وجهة نظر اخوه وماحب يعلق\براحتــك..والله ملل هنــا ودي اجيكم..
يوسف تضايق من كلامه\اقول انثبر مكانك حلت لك السالفه..
ضحك الوليد بقهر\ههههههههههه والله منت حاس باللي احس فيــه..مليــت ابي اشوفكــم..
يوسف\ماني حاس يالوليد..أنا أكثر واحد حــاس والا نسيت!
الوليد\في هذه أنتي غلبتنــي..طيب يالله بسكر اللحين سلم عليهم..
يوسف\يوصل مع السلامــه..
الوليد\مع السلامه..
-----------------






بعد اربع ساعات متواصله بالسياره وصلوا الرياض ونور كانت تحاول بـ سلطان إنها تشوف تركي لكن سلطان رجعهم البيت واخوه اكيد بيتصرف..
رجعت نور وصارت تصـرخ بدون شعـور لأنها تبي احد يوديها وماارتاحت الا لمن شافت زوجها مع ياسر توهم جايين من الشرطــه..
ركضت له نور وامسكت ايدينه تبي تبوسهم\تكفى يابوتركي طلبتــك توديني عند ولدي..
بوتركي صـرخ بقهـر والم بادخله\ولدك سود وجيهنـا قدام العالـم..حق شنوا تشوفيني..تبين تشوفين سواد وجهه.. 
نور مااهتمت لكلامه وظلت تترجاه\الله يخليك يابوتركي اجبر بخاطري الله يجبر بخاطرك.ابي اشوفــه بس اشوفــه حتى لو من بعيــد خلني اطفـي النار اللي بصدري..ابوس ايدك ارحمنــي الله يرحمــك والله ماارح ابكــي بس بشوفه ارحمنـــي انا بموووت بمــوت واشوفــه..
الجده\حرام عليك ياولدي خل تشوف ضناها..
غلا كانت واقفه بعيد وتناظر عمها باانكسار وتبي تسمع قراراه ومو قادره تعترض او تتكلم..
اما ابو تركي ابعد ايدين زوجته بقسوه غريبه وناظر الكل وكانه يوجه كلامه لهم\مو انا اللي اودي
اهلي بــ انصاف الليالي المغافــر..محد متحرك من البيت اعتقد انكـم سمعتم وبكره يصير خير..وتبيني اقولك في ايش ولدك بعد سود وجيهنــا.. رصيده تجمــد..ومبنى اللعنا جنــا وقفوه وحتى بيـته معطينكم مهله فيه..وشقتــه اللي ماكنا ندري عنها لقوا فيها كراتين خمــر..تعرفين شنوا معنى كراتيييييييين خمـــر!؟؟؟

نزل الكلام على الكــل مثل الســم القاتــل المميت..الكل متفاجــا..الكل مــذهول...الكل كان ينـاظر بوتركي وكأنهم مو مصدقين اللي ينقــال..لكن بو تركي مااعطاهم مجال يستوعبون وطلع فوق غرفــه وهو مثل الطيــر اللي ذبحوه اليوم..
طلعت صرخــه مكتــومه ومظلــومه من نـور وهي حاطه ايدينها على راسهــا وتتحرك بشكل عشوائي بالصاله الكبيره \لااااااااااا كــذب..تركي مايسويهــا..ولدي مايشــرب..ولدي مايــشــرب..كذاببيــن كلكم كذابين حرام عليكــم لا..لااا لااااااا..وطاحت بقــوه على ألأرض..راوين بسرعة مسكتها وهي خايفه عليها لا تجــن من القهــر والألم..حضنتها بكــل قــوه وظلت تبكــي معهــا..وهي تقول لنفسها"كلكم ظلمه..كلكم ظلمه وإحنا الضحيــه"
\\
هالليله كانـت ثقيلــه على ناس كثيـره اولها تركي اللي يعـض أظافره من الندم ويحاول يطلع من هالمصيبه اللي طيح نفسه فيها..وعلى نور اللي كانت اقرب للجنون..وعلى راوين اللي تترقب نور الشمـس..

وآخرهم غلا اللي كانت جالسه بـ بيتها اللي كان يضمها مع تركـي اللي عاشت معه على حلوه ومره..
جدتها طلبت منها تنام معهم في بيت عمها لكنها رفضـت وقررت تنام في بيتهـا وكأنها تبي تشوف تركي فيه..تبي تشوف تـركي اللي تعــرفه..تركي اللي امه تموت فيه..وابوه كان يفتخـر فيه..كل الكلام اللي قاله عمها كانت تعــرفه..كانت تعرف انه يشــرب وراضيــه وتشكي عذابها بصمــت..اليوم شافت نظـرة الأنكسار بعيون عمها..ونظرة الألم بعيون عمتهــا..
حست بالخـوف يرجع لهــا..كانت خايفه انه المده تطـول وتركـي مايرجـع لهــا..لكن الشي اللي مستحيل تصدقه..انه تركي يسرق..مستحيل يسـرق..وليش أصلا يسرق..هو مو محتاج فلــوس..هو صحيح غـامض ساعات لكن حتى هالغموض كانت تعشــقه...ويمكن حبها كان يغفر له كل زلاتـه اللي كانت تجرحهــا....
كانت تبيــه..تبي ظلمـه وقسوتــه بس يرجـع لهــا..هي راضيــه والله فيـه..بس يرجـع لها..كانت تحـس بالأمان وألطمأنينه بقربـه..تركي عيشها احساس حلو.. إحساس جديد عليها وهي ممتنة له لحد آخر يوم بعمرها..هي ماتنكر إنها كانت تتألم وتنجرح بتصرفاته لكن هالألم كله يهـون لأجلــه..المهم يـرجـع لها ويعطيها أمانه..ظلت تنــاظر البيت بجميع زواياه وقلبها يرقــع خــوف..معقوله كل هذا بينباع..معقوله ذكرياتها الحلوه بتنمحي..هي مالحقت تتهنا فينه..توها تبني احلامهــا معاه...معقوله كل شـي بينتهي معقولة ياتركــي؟؟
---------------






الريــاض:
تمكنت شرطة الرياض من القبض على موظف بفرع احد البنوك المحلية اثر تلقي عمليات الشرطة بلاغا من البنك يفيد باختلاس بالبنك مبلغ 20مليون ريال..



حط يوسف الجريدة على الطاولة والتفت لأبتسام..\الصحــافه بسرعه انتشرت الخبر بالجريده والناس كلها عرفــت..
ابتسام\مو مصــدقه اللي قاعد يصير..احس اني احلــم..!يارب شلون حالة عمتي نور وعمي وراوين وغلا الله يكون في عونهم..
يوسف\طيب وليش ماقلتي وش حال تركي اللحين!
ابتسام بحقد خفيف\يستاهل..يستاهل اللي يحصل له..انه الله يمهل ولايهمــل..
يوسف ماعجبه كلام اخته\لا..لاياابتسام انا ماقلت لك عشان تحقدين عليــه..
ابتسام\يعني تبي تقولي انك متضايق عشانه..
يوسف\انتي مو فاهمتني!
ابتسام بلهجة حارة قالت\وش تبيني افهم يايوسف..تركي يستاهل اكثــر من كذا..حرمنا منك11 سنه..تعرف وش معنى 11 سنه...عمر يايوسف عمــر..وحتى لو كان مو هو السبب.. يكفي انه له ايد وتكتم عن الموضوع...يستاهل هالفضيحـه اللي حصلت له..يستاهل اكثر بعد..
قام يوسف من مكانه وقال\انا ماشــي اللحين..واذا سالك ابوي عنــي قولي له أي شــي!
قامت معاه ابتسام\يوسف انت متأكد انك تبي تتشوف تركي!
يوسف\ أيــه ومااراح ارتاح الا لمن اشوفه..يالله مع السلامــه..
طلع يوسف بســرعه وابتسأم تحس بالخــوف عليــه...لكنها ماتقدر توقف بطريقــه..!
----------------

كان موطـي رأسه بكل ضعـف للأرض وضام رجلينه الحافيــه لجسمه ويناظر الفراغ اللي قــدامــه بدون هـدف وضيــاع..كل شـي انتهــى بالنسبــه له ..ماعاد يملك شــي غير الفضيحــه اللي تسبب فيها لنفسه تمنــى لو يمــوت اليوم ولا يظـل راسه موطي بكل بهالذلّ والمهانه..تمنـى لو يموت اليوم ولايشــوف العــار يلحـق فيه من كل جهه..
تركي\ليش جاي!مو قلت انك بتتبرى مني!ليش جــأي!
تكلم ابوه بصوت جامد\انا مو جاي عشانك..انا جاي وجايب معـي اللي كانوا يحبونك ويتمنون رضاك عليهم بيوم..نور انا بره انا خلصتوا نادونــي..
من سمع تركي اسم امه ينذكر رفـع راسه ببطء وشافها تهرول لــه لمن ضمت راســه وظلت تبكــي عنــده بصوت يقطع القلب..وتشده لهــا ..
اما تركـي ماكان قادر يرفع راســه ولاحـتي يستجيب لحظن امــه ..كل اللي سواه انه غمـض عيونه بكل عار والـم..
نور\قالوا لي بس ماصدقتهم..ولاراح اصدقهم بيــوم..وشلون اصدقهم وانت ولــدي..انت اللي ربيتك وسهرت لــ راحـتك..انت اللي عطيت كل شـي بحياتي..انت اللي صـرت اشوف فيه كل شـي حلو بحياتي.....امس كنت مثل المجنونه اللي سروقوا منها ولدها وظلت تناديــه بدون محد يستجيب لصرخاتها..عيوني ماذاقــت النــوم..كنت ابي اشــوفك وابي اسمع صوتــك..كنت حاسه فيك تتألم وتتوجع لوحدك....لكني كنت اتألم لألمك.. وابتسمت وهي تبكــي..تركي حبيبي لاتخــاف..كلنا بنوقـف جنبك ياولـدي بنحط لك محامــي لاتخاف ياحبيبي بس ارجوك لاتتضايــق مأأبي اشوف ضعفــك.....ورفعت راســه فتح عيونك شوف راوين اختك..وحتى غلا جايه بالطريق تبي تشوفك.. كلنا بنوقـف معاك لا تخــاف
فتح تركي عيونه لكن مالتفت لهم وكل اللي قاله
تركي\خلصتي كلامــك!
نور مافهمته وقالت باانكسأر \ولــدي..
تركي بعكــس اللي يخفيه مااستحمــل يشوف نظرات الحنان وألألم بعيون امه ولاأستحمل يشوف العذاب بصوتها..بعد كل اللي سواه فيها تجي وتهرول له..بعد كل هالجفا تسامحــه وتغفر عقوقه..ليش يايمه ليش!انا مااستاهل كل هذا \ماأبي أشوف احــد..وابعد وجهه عنهم..الزياره انتهت..مع السلامـــه..
من سمعت راوين كلام اخــوها القاســي مسكت امها اللي كانت واقفــه ومصدومه من كلام ولدهــا
راوين\يمــه امشي نطلــع..
نور مااهتمت لكلام بنتها\ليش..وش تبي أكثر..قــول.. وهزت كتوفه..انطــق.. وصــرخت بقــوه ..أنا مو امـك!؟وإلا نسيـــت امـــك!؟
راوين امتلت عيونها بدموع\يمـه كفايــه خلاااص..خلينا نطلــع..ماتعبتي وانتي تصرخين ومحد يسمعــك..يمــه اذا هم مايبونــك انا بنتك ابييييك..ااذ ا هم مايحسون فيك..انا احــس فيك..كفايه يايمــه ذلّ ؟كفايــه..
نور\انتي سمعيته شو يقول مايبي يشوفنــي..مايبي يسمعنــي..وغرفت عيونها وبدى يغيب صوتها..ليــش!؟أي ذنب اقترفتــه عشان ولدي مايبيني..حرام عليكــم والله حرااام..
-----------------










توه ماســك طريــق الريــاض..كلم احمد وقاله انه اليوم بيواجهه ولازم ينهـي كل شــي..وطبعا احمد كان عارف بحقيقة غربة يوسف..
لكن احمــد فاجأه بمصيبــه اقــوى وطلب منه يرجع الشرقيــه..
احمد\يوسف لاتتحرك..لاتســوق..انا جايك اللحيــن..انا جــايك..
يوسف صار يضرب ايدينه على السكان بقــوه وهو يعتـرض اللي يسمعه\انت تكـذب ياأحمد..اكيــد تكــذب..انت ماتبيني اواجهه تركي عشان كذا جالس تكذب علي..مامات..مامااااات.. يااحمــد..
مامااااات...لي يومين ماشفــته كنت مقرر اذا رجعـت اكلمــه عن اختــك واقول للكل اني مظلووم....وهو اكيد بيصدقني مثل ماانتوا صدقتوني...جدي ماماااات..جدي مامات يااحمــد..
----------- 

الجزء الخامس والأربعون
\\..نسمــــة هـــــوى..\\
=============


(1)
اشبــه بلوحــه فنيــه هالسمـاء وهي تعانق السحــاب المتشبع بالسواد الضبابي.. الشمـس أسدلت ستايرهــا والكون كله اتســع لـ غيم ومطـر..برد وجفا..ونسمة هـوى وحده أبت تهـب بهاليــوم 
الأبواب مفتــوحــه من أول ماعلت تكبيرات الفجــر وطلــع النـور..والعيــون اعماها السهـر والدموع عيت تجـف واللسان ماعنده حكـي غير مات اغلــى البشر..

النــاس وصل لها الخبر من ليلة امس..ألاقارب والنسايــب والحبايــب..الكل ضــاع منه غالي..الكل فقــد أبــو واخــو وجــد..الكـل ناقصـه بداخلــه شــيء..شــيء قــوي..شــي مؤلــم وموجــع مثل الـمـرض اللي ماله دواء وعلاج..
مات العالــي ياعيــال العالــي..مات الغالــي ياعيال الغالــي..مات الحبيب..مات الصديق ..مات الوفــي..مات اللي مايرضــى بالذل..مات اللي يمسح دمعة غريــب..مات اللي بسمته ماتفارق شفاته..مات اللي كان راضي بمرضه ويقول المـرض ياعيالي نعمه مو نقمــه..مات اللي بابــه ظل مفتوح للجميع..وحتى بعزاه ظــل مفتــوح يستقبــل الكـل..
لحد يشكـي..لحد يبكــي..لحد يعتـرض ولا ينحـب..هذا بومحمد ..بومحمد ياقــوم مايستاهل غير دعــوه صادقه ترتفع لأعلى السمــاء وتدعيله بـرحمــه وجنة الخلــد..
البيـت الكبيــر امتلــى بجمــوع من النــاس..المجالس كلها مفتوحــه..والغرف مالها موطى رجــل 
حريــم ورجــال وبنات واولاد الكل يقول مات الأبــو..
الجده جالسـه بالصاله ومنهــاره..وتنحـب بصـوت يختـرق القلـب ويوجعــه..دمعه وحده ماقدرت تذرفهــا من هول مصيبتها..لسانهــا جف ويبـس وهي مو قادره توقف نحيــب على الغالــي..
ليتها كانت جنبـه..ليتها كانت حوله يوم نطق بشهادتـه...ليتها ماتركته وهو بآخر يوم له..
كان يحتضر وحاس بـ منيته قربت وهي مو عارفه عنــه..آآه لو تدري..آآه لو الزمن يرجــع ورى..آآه ليتها لحقتــه..
بجهه ثانيه فجر كانت تقرأ المعوذات على عمتها هند اللي جالسه على السرير بعد مارجعت من المستشفى وركبوا لها المغـذي..
هند مصيبتها كانت غير عن مصيبتهــم..ودموعها تنــزف بحرقــة قلــب وهي تتذكر لحظات ابوها ألخيره معهــا..هند هي الوحيده اللي لحقت على ابوها قبل موتــه..
امـس وقبل مايحـل الليل ظلامــه كانت قاعـده مع ابوهــا وينتظرون بواحمد عشان يمشون الرياض 
هند وهي تناظر ابوها وتحس بقلبها ينغزها كل ماتشوف وجهه اللي كل ماله يسـود\يبــه تبيني اجيب لـك شــي تاكلــه مع الدواء..
مسك بومحمد ايد بنتــه بوهن \لاياهند..مااشتهي شــي..جيبي لي دواي قبل مايجي اخوك ونمشي الرياض..
هند\يبـه الله يخليك والله اني مسويه شوربه خضار تحبهــا..صدقني بتعجبك..
ابتسم ابوها بحزن\ومين له خلق ياكل وولد اخوك موقفينه بالشرطــه..!جيبي اللي تبينه بس عجلي يابنتــي مانبي نتأخر..
قامت بسرعه هند قبل مايغير ابوها رأيــه\دقايق وانا عنـدك..
وقبل ماتطلع ناداها ابوها\هند..نادي جمانه وخليها تجيب عمر ابي اشوفــه ..
هند\من عيونــي..
طلعــت هنــد ومامرت دقايق الا وهي ماسكـه الصينيه بايدها وتستعجل جمانه تجـي..
هند\وهذه احلى شوربــه..التف لأبوها ولقته مغمض عيونه ومستقيم بجلسته حست ببصيص من الخــوق لكن قوت قلبها وقالت بهمس.....يبه انت نمــت..ودواك!..مشت وحطت الصينيه على الطاوله اللي قريبه من السرير وجلست جنب ابوهــا بهــدوء..وقربت من وجهه وشافت ابتسامه صغيره على وجهه ابتسمت لأبتسامته وهمست بحنيه..يبـه..مسكت معصمــه ورقع قلبها اكثــر
لكن كذبت اللي تشوفه لأنه عقلها مو قادر يستوعب..وقربت ايدها من وجهه والدمــوع خلااااص بتنهمـر بأي لحظــه ولمن لمست خـده الشاحب بقــوه هزته على خفيف..وبحركه سريعه صارت تهــز كتوفه اقوى والدموع خذت مجراها وسالت والشهقات حست انها خنقتها اكثر وقتلتها وماصار فيها روح وهي تشوف انه جسمه طاح عليــها ..
صــرخت صرخــه دوت المكــان كلــه وهي تقول
يبــــه لااااااااااا لااااااااااا
,
,
.
.
غمضــت عيونها وهي ماتبي تتذكر اكثــر اللي صــار.. لكن شافت نفسها تتذكر كل تفاصيل وجهه ابوها البسوم فتحت عيونها وصارت تصـرخ بجنون وتنادي ابــوها والبنات يحاولون يهدأونها لكن خلاص القلب مااات بعد ابــوها..
ظلت فجر تقرأ عليها وجمانه قلبها يرقع خــوف على أمها لكنها موقادره تتحرك ولاخطـوه.هذا حال جمانه إذا كانت مظطربه وخايفه..لكن امها هدأت على صوت فجــر الحنون وهي تتلو القران عليها نامــت هند والأحلام المزعجة تحاوطها..
تركتها فجـر ونزلت ايدين عمتها بهدوء وقامت
ابتسام\تهقون انهم دفنــوه!
سميه\اكيــد شوفي الساعه صارت اربع..
طلعت فجر بعد ماسمعتهم لكن صوت ابتسام رجعها 
ابتسام\وين فجــر!
تكلمت فجر بصوت مبحوح من كثر البكا والألم\أحس إني مخنوقــه بطلع بــره شوي..
ابتسام\تبيني اجي معــك..
ارفعت ايدينها بعجز\لا حبيبتي..شوي وجايــه وابعدت وجهها عنهم وطلعت بسـرعــه ووقفـت على الدرج تناظر الحريـم اللي مالين الصاله..ماعرفت وين تروح..!تبي تختلي مع نفسها شــوي وتبكــي لمن الكـون كله يسمع صوت بكاها..تبي تشيل هالقلــب اللي صاير يوجع اكثر من انه ينبـض..تحس انها مخنــوقه وفي شي كاتم عليها ومو مخليها تتنفس...صارت تفتح الغرف وهي تتمنى لو في غرفه مافيها احــد..لمن دخلت بغرفة سلطان الخاليه..قفلت الباب عليها و انخرطت في بكــاء مرير وتذكرت بعض مواقفها مع جدها..

الجد\" هالعطـر انا مسويه خصيص عشانك..باسمك..فجـر يافجــر..بس ها مو تقولين للبنات"
فجر\الله يخليك لي ياجـدي..احلى هديه والله..
\\
" شفتي يافجـر جدتك تغار منك..مايدرون وش غلاتك بقلبي!
ظحكت فجر وناظرت جدتها اللي معصبه\الله ياجدتي..كل هالعمر وماتعرفين انه جدي يحب يغضيك!
\\
"تعالوا جلسوا حولي يابنات...ابي اشبع من شوفتكم"
قامت غلا من مكانها بقهر وتبعتها جمانه وقالت بكل دلع\شنوا هذا كل الحب لفجر ياربــي!
الجد\كلكم غاليــن على قلبــي.!
جمانه\جدي عاد ترى بنصدق نفسنا..
\\
الجدة\أنا مدري وش هالبنات..نومه لحد العصــر..هند روحي قوميهم يالله..
فجر\لاياجدتي..خليهم ماناموا الا متأخر..
الجد\وانت يابنتي ليش صاحيه بدري..!
ابتسمت فجر بخجل\لا انا نومـي خفيف..
\\
"ملكتك انتي يالذات بتكون في بيتي يافجر"
"ملكتك انتي يالذات بتكون في بيتي يافجر"
"ملكتك انتي يالذات بتكون في بيتي يافجر"

غمضـت عيونها فجر وكلمة جدها ترن باذانها ولا كأن الموضوع انتهى من 11 سنه
مسحت دموعها وقالت\رحت ياجــدي..وانتهى كل شـي حلو بعدك..آآه ياجــدي فراقــك وجع قلبــي..
٭•٭•٭•٭













هو الوحيد اللي دخل معاهم عشان يغسلونــه..وليته مادخــل..لكنه كان مصرّ انه يدخل وكبرّ في عين الكل واولهم اخوانه ..
حس انه قلبــه مات وهو يلمس ابوه اللمسات ألأخيــره ويمسح عليه بالطيب ودهن العود..وقبل مايغطونــه حــب جبهـته ودموعه نزلت على وجهه ابوه..ابعدوه الرجال..وعلى طول طلــع وهو متلثم بشماغــه..مايبي يشــوف احد..خــلاص مافي شي يسوى بعد موتة ابــوه..
ولمن حان وقت الدفان كان الكل يتسابق عشان ينثرون عليه التراب..وسلطان يناظرهم ومو قادر ينثر التراب ويخفي جسده ابوه مع الرمــل..
كان وده يصــرخ ويقول تكفـون خلونــي اشوفه..خلوني اجلس وانتوا روحوا..ابي اكلمــه..ابي اقوله انك ونعم ألأبو..انا افتخر يايبــه..ليش رحــت..ليش خليتنــا ورحلــت..ليش!؟؟
مسكه اخوه ماجد وابو احمد وخلوه يمشـي معهم لكنه لف وظلّ يناظر قبرّ ابــوه بألم ودموعه تخالطت مع الرمل اللي ظل يهـب ببروده وجفا ويمنع رؤيته..
التفت لأخوانه وصوته مبحوح..
سلطان\ابوي مات ياماجد..ابوي مات ياسالم...ابوي راح وتركنــا...
بواحمد(سالم)\قول الله يرحمـه..قول الله يدخله الجنه بااوسع ابوابه..قول ياأخــوي..
سلطان اشرر على نفسـه باانكسار\لكن انا انااا ابيــه..ليش راح!
مسكه ماجد من ايده وخلاه يمشي غصــب معاه لكن هو يمشـي معهم جســد..بس روحــه راحت مع ابــوه اللي تحت التراب..كان يمشــي معهم وعيونه تناظر القبــر اللي كل ماله ويختفــي ويبعد عن انظاره..
صلوا عليه وتوافدوا الرجال يسلمون على عيال واهل الميت ..
رجعوا البيت بصعوبــه بسبب هالزحمه اللي صارت وجميع السيارات في المقبرة كانت متجهه للبيت الكبيـــر..
واول سياره نزلت كانت سيارة سلطان اللي فيها هيثم وطلال والوليد اللي وصل له الخبر من امس ورجع الصبح السعوديه وبعدها كانت سياره فيها ماجد ومحمد وسالم (بواحمد) وابراهيم (بوتركي)..وآخرهم كان احمد ويوسف وعبدالرحمن..
نزل سلطان بســرعه ودخل الصــاله يركـض لأمه ولا أهتم للحريم اللي جالسين بكل مكان..
كان يصـرخ وينادي امــه..وبالفعــل شافها جالسه على الكنـبه وتنتظره...
جلس على رجولها وظل يبكــي مثل الطفــل ويأن وهو متوجـع..
الجده من شافته عرفت انه زوجها خلاص اندفن..وظلت تصرخ بدون شعــور..
هند سمعت صوت امهــا وطلعت من الغرفه ونزلت تحت لأمها والبنات وراها ووقفوا على الدرج وهم يشوفون اعمامهم دخلوا يعزون امهم..ظلوا يبكـون على الدرج متأثرين بالمــوقف..ومو قادرين ينزلون لأنه العيال دخلوا يعزون الجده..
٭•٭•٭•٭













اسبوع مرّ على عايلـة العالــي كان كله مثل الطريق المظلم..محد قادر يشوف النور ويعرف طريقــه..الكل عايش بضيــاع..الكل يفكــر وش راح يحصــل بكــره وبعده ..محد قادر يوقف على رجولـه 
ويقول انا للـ الم..انا للجرح...انا بعوضكم طيبة وعطى الغالي..كثير حاولوا يعطـون بدون حساب...وكثير كانوا يحاولون يتظاهرون بالصبـر واحتساب الأجر..لكن العيون كانت فضاحــه وتكسوها الم عميــق..
عبدالرحمن كان نعم الرجل طول ثلاث ايام العزاء..وقف وقفة الأبن لعايلة العالي..لكن بعد ماأنتهـى العزاء رجع بيته وحــس بالوحــده واعزل نفســه ..حس بفراق القاتــل من جديــد..حس انه فقد قلبه من جديد..وش بقـى له خلاص..كل شي ضــاع..ماله مكان هنــا..مين اللي بيقفده وبيحسسه بوجوده..مين اللي بيسمع له وبيشكي له..محد ياعبدالرحمن..
رجــع عبدالرحمن يتيم اليــوم..رجــع بكل قســوه..تمنـى انه ماعرف سماء..ولاعـرف ابوها اللي كان بيوم ابـوه الحقيقي..وش استفاد اللحين..وش اللي حصل عليه..!عمـره عاشه بضياع وجرب لوعة الحرمان مرات كثيره..عرف وش معنى وحده قاتله..وفقد غالي..الألم نفسه يرجع له اليـوم..الجـرح يعيد نزفــه ومثل كل مره مافي احد يضمد هالجــرح..مافي احـد يطبطب عليه ويحس فيــه.
كـره اليتم..كره الألم..ليته مايحـس بيــوم..ليته مافقد غالــي بيوم..ليش هالأحاسيس..ليش هالعذاب والوداع.!
تذكر بنتــه..هو محتاج له اللحين..يبيها..يبي يبكي ويضمها..هي الوحيده اللي بقـت له..وينها ريوف..!
دق على البيت وسمع صوت هند وطلب منها تجي بنته مع الخدامــه,,وفعلا كلها دقيقتين 
وكانت بحظنه ريوف..مسكــها بقــوه وظل يبكي بحراره..وريوف مو فاهمه شــي..ولمن شافت دموع ابوها بوجهه..بتلقائية مدت شفايفها ودمعت عشانه..وبعدها انخرطت في بكـاء وهي مو فاهمه شو السبب..!
مسكت خده وقالت\ليث تبجي!
كانت عيونه ناعسه لأنها مليانه دموع\انتي ليش تبجين!
ريوف ببراءه قالت\بث..
عبدالرحمن\حتى انا.. وكمل بالم وعجز..بس..ورجع يخبي وجهه بجسمها الصغير..ريوف انا تعبان..تعبان والله تبينا نرجع الكويت..
ريوف\لا بابا لااا..
عبدالرحمن بعجز رد\طيب ياقلب بابا..
ريوف\بابا مابي الوح..
عبدالرحمن غمض عيونه بعجز\خلاص ياعمري..خلاص..
٭•٭•٭•٭










كانت حاطه شالها على كتوفها وواقفـه جنب باب الصاله الزجاجي وتتأمل غروب الشمــس..التأمل كان يريحها بشكل تدريجي بدون احساس..التأمل كان ينسيها شوي من احزانها..التأمل كان ينسيها تركي اللي حكموا عليه بست سنين بالسجن وغرامه ماليه تقدر بـ (..) التأمل كان ينسيها مبارك اللي كانت ممكن تكون زوجه له و انسجن مع تركي لأنه كان شريكه بالشقه اللي لقوا فيها كراتين الخمر..التامل كان ينسيها ابوها اللي انهار بعد صدمته بتركي ورفض يدفع ريال على ولده عشان يخففون عقوبه سجنه الـتأمل ينسيها جدها اللي مات وضاعوا بعده..
كانت تشوف الغروب وتسبح بدون ماتحس بـ "سبحان الله سبحان الله"ولسنها رطب بذكر الله..
وماحست بسلطان اللي كان واقف من فتره ويناديها..
سلطان\راوين..
يوم صحت من سرحانها التفت له واول شي طاحت عينها عليه الهالات السوداء اللي تحت عيونه..ونغزها قلبها الصغير\هلا..
قرب منها\شفيك ماتسمعين..انادي لك من زمان..
ابتسمت بخجل وقالت\كنت سرحانه آسفــه..
عم هدوء ساكن بينهم..وبعدها تكلمت راوين..
راوين\شخبارك اللحين..!
سلطان تنهد بصوت مسموع\الحمدلله على كل حال..يوووه نسيت..
راوين\في شي..!
طلال\طلال واقف من زمان بــره..
اختفت الأبتسامه من وجهها يوم انذكر اسمــه..وسلطان لاحظها..
سلطان بصوت اهدأ\رواين..لاتخافين..
راوين\على ايش!
سلطان\مو مهم..بس لاتخافين مافي شـي بيتغــير..

عرفت راوين وش يقصــد وابتسمت بحـزن..ودخلت داخــل بخطوات بطيئه....وجلست جنب امها اللي تناظر الأرض وواضحانه تفكـر..مسكت ايدينها وضمتهم..ونور حست فيها ورفعت راسها ولمن طاحت عينها بعين بنتها..
راوين ابتسمت له ابتسامه حنونه وظلت ساكـته وتشد على ايد امها..نور بادلتها ألأبتسامه ورجعت تســرح من جديد..هذا حال نور من اول ماسمعت بخبر تركي..كانت ملتزمــه الصمــت وعيونها ماجفت من الدمــوع..
٭•٭•٭•٭














فديت قلبك يايوسف..كل هذا يصير لك وأنا بعيد عنك...!
دمعت عيون يوسف وهو يسمع صوت لؤي الحنون..كان محتاج صوته من زمان..كان فاقده كثير..ووده لو يكون قباله اللحين..كان ارتمى بحزنــه بدون تفكير..
لؤي\ انت تبجي يوسف!
مسح يوسف دموعه بسرعه\مدري وش فيني صاير حساس بقوه..
ابتسم له لؤي\عارف.. 
يوسف\تصدق تجيني لحظات اتمنى فيها اني مارجعت ولا عرفت انه امي ماتت من زمان..كنت اتمنى اني مارجعت ولاشفت جدي اللي احترق قلبي عليه زود..ليتني كنت في باريس يالؤي ولا انصدم باللي جالس يحصل لي..كنت متوقع انه حياتي بتستقر وبنسى كلمة الفراق..لكن ياخوي شكل الفراق مكتــوب لي من زمان..
لؤي\انت وينك اللحين!
ناظر يوسف البحـر الهاديه امواجه\انا قبال البحـر..
لؤي\لوحدك..
يوسف\من زمان وانا لوحدي..ماعندي لؤي يمشي معـي..لؤي بعيد عني ومو راضـي يرجـع..سأله..وقوله ليش هالقسـوه!.
لؤي\ومين قال!
يوسف\وش قصدك!
لؤي\يوسف اموري تقريبا شبه مستقره اللحين دراسه وادرس وشغل مافي احسن منه..وناوي أتزوج عبير وارجع البحرين!
قام يوسف من على الرمـل من فرحــه وصار يصرخ\احلف يالؤي..احلف اللي تقوله صــدق...
لؤي فرح لفرحته\والله انه صدق..
يوسف\اخيرا يالؤي..
لؤي\اخيرا يايوسـف..
صار يوسف يمشي وهو يكلمه\ليش ماقلت لي!
لؤي\توني مقرر..وهذا المفروض يصير من زمان..
يوسف\ودراستك!
لؤي\كل شـي يعتمد على دراستي ..هذا اللي اطمح له يايوسف اللحين..لازم اخلص دراستي وبعدها راجــع يايوسف..راجــع..
يوسف\الله يبشرك بالخيــر يالؤي..فرحتني الله يفرح قلبك..
لؤي\وأنت وش صار بشغلك..
يوسف\مثل ماقلت لك دوامت بالشركـه..مافي شي جديد أضيفه..
٭•٭•٭•٭









ظلت فتره طويــله وهي تناظر نفسها بالمرايه وتشوف غلا الجديده اللي صار القدر يجرح فيها من كل جانب..كانت تشوف وحده غريبـه عليها..الحزن كاسي كل ملامحها..عيونها صارت مستسلمه للدموع بأي لحظه..وجسمها كل ماله ويضعــف..وشعرها الطويل اللي كل يغبطها عليه صار يتساقط كل مالمسته..هذا غير نظراتها الضايعـه اللي تفطر قلب كل من يناظرها..
وش اللي تغير ياغلا!وش اللي تبدلّ!
هو حب والا فراق والا وعذاب والا جروح!؟
شهــور معدوده وتغيرت حياتك ودخلتي عالم كله شــوك..وين غلا اللي ظحكه ماتفارق شفاتها..وين غلا الدلوعــه والناعمــه!وين حلمك وطموحــك!كل هذا سببه تركي! بسهوله قدرتي تنهارين وتستسلمين لقدرك!؟
بسهوله رضيتي بنصيبـك!وطلعتي من حياة تركي!بسهوله لميتي اغراضك من بيتك!
غرســت اظافرها بالمرايه بقســوه وهي تنكـر
"مو انا..مو انا اللي طلعت من حياته...هو اللي رماني يوم شفتــه..جيته وانا ابيــه..ورماني جفا..ماعبرني ولاأهتم لدموعـي وجروحــي..كان قاســي علي..ليش قاســي ياتركــي..انا احبـك ليش ماتفهــم..انا رضيـت باافعالك وصبــرت...كنت تجرح فيني وسكت..كنت تذبحني ورضيت..رضيت فيك لأني احبــك بس انت صديت عنــي وتركتني وانا محتاجـه لك..ليش ياتركي ليش؟؟
ليش تعذب اللي يحبونك..ليش صديتني وصديت امك واختك! احنا مانستاهل حبــك!
ذبحتنا ياتركـي..وياقسـوة ذبحــك!؟

غلااااااااااااااا

التفت غلا لمصدر الصـوت وشافت فجر..
فجر\الى متى!؟
رفعت غلا ايدنيها بااستسلام وصارت تضغط بشعرها وهي تتالم\تعبت يافجـر والله تعبت!
قربت فجر منها \غلا لاتسوين في روحك كذا حرام عليك.!
غلا\خليني يافجر..يمكن ارتاح..جلست السرير وغمضت عيونها ودموعها سالت..فجر تركي مايبينــي..
جلست جنبها ومسحت على شعرها\ليش تقولين كذا..
فتحت عيونها وضاع صوتها\قالي يوم زرتــه انه مايبيني..قالي لاتزورنيني مره ثانيه..فجر ليش انا احبــه!حرام عليه..
فجر\معليش حبيبتي يمكن نفسيتيه تعبانه.!
غلا\طيب وإحنا..ليش مايحس فينا!توقعته بيحن وهو بهالحاله..لكنه زاد قسـوه..
فجر\غلا انتي بترجعين مع بيت عمي الرياض,,
غلا\مدري يافجر..احس اني ضايعه..مو قادره افكـر بشي..!
فجر\انا من رأي تظلين عندنا لمن تهداين..
غلا \اصلا ليش اروح..مين لي هناك!..كل شي ضاع مع تركــي..كل شي حلو رااااح يافجر..وانخرطت هالمره في بكاء اليم
وفجر ماعرفت تهدئها لأنه جرح اختها كان مره عميــق..وزين منها انها متماسكه لحد الآن..غلا عانت كثيــر وهي مو متوعده انها تعاني لهدرجـه..
فجر\غلا..
غلا بصوت خافت\ايوه..
فجر\بتروحين بيت جديــ وسكتت تتذكر جدها
غلا\جدي..جدي راح وتركنا يافجر..
فجر بكل الم قالت\الله يرحمــه..
غلا مسحت دموعها واردفت\آميين..انتي بتروحين..
فجر\لازم اروح..المفروض احنا ننام هناك..بس انا اليوم جيت عشانك لأني حسيتك تعبانــه..
قامت غلا بسرعه\لا خلاص الكل هناك محتاجنا..ومثل ماقلتي المفروض مانجلس هنا..
فجر\بس تصدقين انا خايفه!
غلا\ليش!
فجر\من شوي شفت هيثم يسـب ومعصــب..ويوم سالته قال لي اليوم عمامي مسوين اجتماع في البيت الكبير...
غلا\ياربــي كل اجتماعاتهم تخـوف..طيب ماسأليته وش سر هألأجتماع!؟
فجر\لا بس يمكن اظن بيقرؤن الوصيه..الله يستر..يالله قومــي لايروح عنا هيثم..
طلعت فجر تجهز الأغراض اللي بتحتاجينها وبهاللحظه دق تلفونها..ابتسمت وردت على طول..
ياسمين\هلا فجور..
فجر\هلا والله شخبارك!
ياسمين\الحمدلله..فجر..انا
فجر حست باللي تقوله ياسمين لكنها ماحبت تسبق الأمور\ايوه..
ياسمين\آنا ادري انه الموضوع ماينفع اللحين..لكن حبيت اقولك اني مواقفه على عبدالرحمن...
فجر غمرتها فرحه كبيره وهي تتخيل شو بتكون ردة فعل جدتها\أحلى خبر ياياسمين..مبروك مقدما تعبنا واحنا نحاول فيك..
ابتسمت بخجل وقالت\اوكــي انا بسكر بعطــي الأبره لأمي..اكلمك بعدين.
فجر\اوكي حبيبتي...مع السلامـه..
ياسمين\الله يسلمك..
٭•٭•٭•٭










قرات الوصية قدام الكل وكان نصيب الأولاد من الورث والمصنع والمحلات النص والبنات الربع والجده الثمن..والبيت انكتب للجميع وحتى ريوف بنت سماء كان لها حق فيه مثل البقيه..لكن اللي آثار غضـب البعـض هو الشركه..كان نصها لعبدالرحمن والبقيه تتوزع لعيال بومحمد وزوجته..
عبدالرحمن كان عارف بهالموضوع وفي اوراق رسميه تثبت ملكيته لكن كبرياء ماجد وقهره من عبدالرحمن اللي يعتبره دخيل على العايله سبب فوضى بالمجلـس وصار في اشتباك بينه وبين عبدالرحمن..
لكن عبدالرحمن كان حليم بأقصى درجه وحاول يمسك اعصابه أمام شتائم ماجد الغير مباشره
ماجد\انا من بكره بوكل محامي يحسـب كل ريال انصرف بالشركه والمصنع..وبنشوف ياعبدالرحمــن..
محمد\مو من حقك ياماجد.!
ماجد على صوته\لا من حقــي..مثل مالكم نصيب انا بعد لي نصيــب..
عبدالرحمن رمقه بنظره طويلــه وحاده وقال\ييب بدال المحامي اثنين وبنشوف ياماجد..وقام من مكانــه بعد ماسلم وطلــع..
يواحمد\انتوا شنوا تتلذذ بتعذيب الناس..يعني بتسوي نفسك ماتدري انه عبدالرحمن له نص ألأسهم اللي بالشركــه..
ماجد بدون اكتراث\لا والا ماله..الحق حـق..ومدام احنا مجتمعين احنا لازم نتكلم عن البيت.!
بواحمد\وش فيه البيت!
ماجد\البيت الكبير..مين اللي بيصرف عليه..ومين بيدفع اغراض البيت وآجار الكهرب وو
سلطان من غيضه قال\حـدك عــاد لاتتوقع انه البيت بينبـاع طول ماأنا حـــي..
ماجد بسخريه رد عليه\يعني بتقولي انك انت اللي بتصرف عليه من مكافاأتك الجامعيه اللي ماتوصل الف ريال..
محمد\الخير موجود والحمدلله..
ماجد\وش رايك يابوتركي..والااشوفك ماتكلمــت..
تكلم بو تركي بعد هدوء غريب\تبيعون البيت..ماتبيعونه كيفكم..ماعندي أي مشكلــه..ومثل ماقال ماجد البيت كبيــر ويبي له احد يصرف عليــه..ولو نجـي للصدق انا ابيه ينبــاع داخل على صفقــه ومحتاج مبلغ كبير..
انفجع الكــل من كلام بوتركي..وماتوقعوا يجي يوم وينقال هالكلام..
الكل كان عنده المال اللي يعيشه لأخر عمــره..ليش عند الفـلوس الكل مايعرف غير مصالحه!
معقوله هالبيــت ممكن ينبــاع..
ابتسم ماجد لأنه هذا اللي يبي يوصلــه..وكمل بهدوء
ماجد\وانا بعــد هالأسهم كسرت ظهــري وابي اوقف من جديد..
سلطان ماقدر يستحمــل وطلع ثايــر ومعصــب..والبقيــه متحسفيـن على اللي وصلوا له من حال..بــدال مايتمسكون اكثــر ويكونون ايد وحده وجسد واحد مترابط يبون يبعـون هالبيت اللي جمعهم..
٭•٭•٭•٭
(2)

مضــت ألأيام من ســيء لأســوء الجده عــرفت باللي دار عند قراءة الوصيــه وانصدمــت بهالحاله اللي وصلوا لها عيالهــا..وكانـت من اشـد المعارضيــن على بيع هالبيت حتى لو على موتهــا..لكن ماجد زاد في عناده اكثــر وكان مطمئن لأنه بوتركي بنفـس تفكيــره وكان هذا حديث الأيام بيع البيــت..ماجد بعد ماوكـل محامي يطلع كل صادر ومستورد بالشركــه ماطلع بنتيجــة غير فشيلته قدام الكـل لأنه كل شـي كان يمشي باأنظباط بعقليه راجحه من عبدالرحمن..
العلاقات بين الأخــوان كل مالها وتبــرد وكل واحد منهم يبي كلمتـه تتنفـذ سواء بالبيـت او بالشـركه او المصنــع.. و اكثـر ناس متماسكيــن بعلاقتهم هم احفــاد العالــي..وحتى جمعة الأربعــاء كانوا يحظرونها رغــم انه الكبــار مو دائما يلتزمون فيها..
\\عبدالرحمن انكتبت امور كثيــره بحياته واولها زواجــه من ياسمين اللي بيكون بعد اربع شهور وبعد ماتطلع الجده من العده 
وآخرهــا قراره اللي صدم الجميع باأنــه يسحـب شراكتـه من شركة العالي ويرجــع الكويــت..وكان هالقــرار من زمان يفكر فيه وجاء الوقت اللي كل غريــب يتذكر بلاده..هو عارف انه مرده يرجــع ويكفي ألأهانات اللي تحملها من ماجد وصبـر عليها صبـرّّ طويــل واخرها تجريحه له بيوم فتح الوصيــه..مابقـى له شـي قـوي عشان يظــل هنــا..كل غالـي ودعــه...وكل حبيب فارقــه؟؟.ومثل ماقدرّ ينمـي ويحقق انجازاته بالسعوديه..يقدر ينجز من جديد بمهارته وخبرته باأرضـه الغاليه الكويت..هذا القرار ألأخيـر اللي توصله عبدالرحمــن ويتمنى ان ياسمين توافق وتقدرّ ظروفــه..

\\ يوسف اتخـذ خطـوه كبيــره ممكن تغير بحياته للأجمــل بعد ماحس انه اموره مستقره بالشركــه والخطـوه الكبيره اللي اتخذها طلب من احمد يكلــم فجر ويحكي لها كل عن كل شـي وهل هي ممكن ترضـى فيه وهو مقيم او لا!هو عارف انه خطـوته بتكـون جريئــه...
لكن خلاص مافـي مجــال للانتظار اكثــر..

\\ نور ما يأســت آبدا وقلب الأم هو اللي كان يوصلها لولدها..كانت تزوره باستمرار وبدون ملل وندم وماكانت تنسـى تحظر معها اكله يسد فيها جوعه و يغير فيها من أكل السجن اللي ماله طعم..في البدايــه كان يصدهــا وبكل قـوه ويبعـد ألأكــل عن فمه كل ماقربته منــه..ظلت فتـره طويلــه وهو يصدهــا ومايأسـت ابدا
وبلحظــه غريبــه وبعد ما نور اغمرته بحنانها وحبهــا..وهبتـه كل مشاعرهـا ارغمتــه يتأثر بكلماتها اللي ذوبته وابتسامتها الحنونه اللي حركـت شي مدفون فيه من سنين من وهو طفــل صغيـــر.تركي رجــع طفــل اليــوم..كانت تطعمـه باايدهــا ومو حاســه بنظراتــه اللي تغيـرت وحنت..كانت تحظر معها ملابس نظيفة واغراض شخصيه له وبعـض الكتب اللي ممكن يتسلى فيها..
كانت هي الوحيده اللي تزوره ..كان ينــاظرها وهي تحكـي معه عن كل ألأحداث اللي كانت بره السجن ووده لو تكون عنده الشجــاعــه ويتأسـف منها..او حتى يحضنها لصدره وهي اكيد بتفهــم..
لكــن الحــاجــز اللي بينه وبين امــه كان مــره كبيــر وهو السبب في كل هذا.. لكن مع حنيتها ونظراتهــا وعطفها وحنانها يحــس انه يـنشــرح صــدره لأول مره وماوده لو تسكــت ثانيه او تغيب من عينه اذا قالوا انه الزياره انتهت..


\\ سماح طلعت من المستشفــى بعد ماتأكدوا من صحتها اما الطفله اللي سموها "دانه"ظلت بالمستشفــى لأنها محتاجه عنايــه..سماح لازالت متاثره بموضوع بنتها لكن وجود احمد بينهــا خفف عليها وطمئنها..
٭•٭•٭•٭









وبوسـط هألأيام وألشهور وألأحــداث كان في حــدث زلزل عايلة العالــي من جديد وماكان ابدا بالحسبــان..بيـوم الأربعــاء وبعد ماصلــى بويوسف العشاء ورجـع بيته ياخذ اهله عشان يروحون
البيت الكبير سمــع بنتــه ابتسام تتكلم بالتلفون وعرف انه الوليــد من محادثتهأ وتوه بيقول لها "اعطيني الوليد" سمعها وهي تقول
"انا أبي اعــرف ليش يوسف مصــرّ يغبي الموضوع عن ابوي..ليش مايقول له انه تركـي هو الوحيد اللي كان يعرف انه متغـرب وساكت..
ابتسام\افهمنــي يالوليد انا منقهــره..
ابتسام\ايــه هو بالريــاض بيشوفه اليوم..والله اني خايفه عليــه منه..ذاك اليوم الله ستر ورجــع..واليوم وش اللي بيحصــ...
قطعت الخط ابتســام من خوفها وهي تشوف نظــرات ابوهــا اللي متوجهه لها..
ابتسام\يبـه..
بويوسف بصـوت مثل الرعد\تركــي كان يعــرف..
بلعت ابتسام ريقهــا وسكتت..
بويوسف بنبره اقــوى\ردي علـــي!
\\
بنفس هاللحظــه كان احمد يكلــم فجــر عن يوسف ومن عظــم صدمة فجـر بصعوبه
قدرت تستوعب كلام احمد..
كانت طــول هألفتـره وهي عايشــه بصــراع مع نفسها..من أول ماعرفت انه يوسـف رجــع..وهي تحس انه رجــع لها مو لأهله..كانت تحــس انه كــل شــي فقدته حصلته..وحتى رغبتها في الكتابه صارت اكبــر وأعمق وباأحســاس اقــوى لأنه رجعت فجر مع رجعــت اللي تنتظره..
لكن ماتوقعت انه هالمـده تطــول ويوسف مايتقــدم لها..يمكن هي جريئـه بأفكارها لكن مو باايـدها..يوسف تحسه ملكهــا من زمــان..وحتى العقـد اللي عيا ينكتـب ماكان له أي اهميــه بنظــرها 
حطـت له اعذار كثيــره وهي تشوف انه الأيام تمــر وهو ماتقـدم ولا خطـوه..ماتدري هل هو يعرف انه ماتزوجت أو لا..لكن لو صـدق الحـب لازال ينبض بقلبه اكيد بيعـرف ..
لكــن اليــوم وبعد ماسمعــت كلام احمــد اللي أذهلها انهــارت واطلقــت العنان لدموعــها وعرفت ليش يوسف ماتقدم لهــا!؟
احمد\أتمنى انك تفكريـن عدل..ولاتتوقعيــن انه في احــد بجبرك على شـي ماتبينــه..وانا قلت لأبوي قبل ماأكلمك..وهو موافق..وعرض علي اكلمك شخصيا..
توجهه احمد للباب وقبــل مايطلــع جاتـه صرخــه كانت من اعمــاق فجــر..
فجر\احمــد..
التفت لها احمد وهو يشـوف دموعهــا..
فجر\انا موافقـــه يااحمــد..موافقـه على يوســف..
احمد\المسأله ممكن تطــول عشان ألإجراءات..تنتظرينه!؟
هزت راسها وهي مو قادره تنطق الا بكلمتين\خبـره اني بنتظره حتى لو شهـور..
ابتســم لها أحمــد ابتسأمــه حنونــه وتوقع موافقتها لكن حب يبين لها كل شي حتى تكون بالصوره..
طلــع يدق على يوســف ويبشـره ..
٭•٭•٭•٭











كان ماســك قضبان الحدايد اللي تحـول بينهم بقــوه وهو يتأمـل ملامحــه اللي مستحيــل ينساهــا بيـوم.
وكيف ينساها وهو اللي دمــره وجـره لطريــق الضياع والمخـدرات..
نفس الأبتسامه الساخــره..نفس العيــون الحاده والحواجـب المتقوســه..مافي شـي تغيــر فيك ياتركــي..مافي شــي تغيــر..!
رفــع تركــي نظـره له وتكلم بصـوت واثــق\كنت متوقــع انك تجــي..بس تأخرت ياولد عمــي..اووه صــح..الحمدلله على سلامتــك..!
رد يوسف بدون مايبعـد نظـره عنه\متاكد انك تبي سلامـتي!
تركي بااسلوبه الخبيث\ليه!؟ وش اللي بينـي وبينـك عشان ماأبي سلامـتــك..
يوسف ماأهتم لكلامه وطنش اسلوبه الأستفزازي\تركــي..انا جــأي لك اليــوم وكلي آمل انك ترد على سؤالــي..
تركي\وش ورانا..قول ياولد عمـي..بس الله يخليك بسـرعه قبل مايطردونـك..
خذ يوسف نفس طويـل وقال\ليش ماقلت لأهلي انهم سحبوا جوازي وغربوني..!ليش ظليت ساكت وانا اعاني بغربتـي! ليش عيشتني بكربــه وانت بمقدورك تحلها!وارجــوك بدون كـذب وافـتراء..قول الحقيقه لو مره وحده بحياتــك..!
سكــت تــركــي فتــره طويلــه وهو ينــاظر الأرض وملامحه بدت تقســى وتشتد ويوسف كان متمسك بهالقضبان ويحاول يفـرغ كل عصبيته فيها..لكن اللي جعل يوسف يثـور اكثـر واكثــر ظحكــة تركي اللي كل مالها وتعلـى 
تركي\ههههههههه ههههههههههههههه اللحين تبي تعرف هههههههههه ليش؟هههههههه ظحكتني وانا ماودي اظحكهههههههههه 
يوسف\مااظن انه في شــي يستدعـي الظحك يااا.. وبلهجة ساخره..ياحــرامــي..
انقطعت ظحكة تركي بعد كلمة يوســف وقرب من الحدايد لمن حس انه انفاسه اللاهثه ااختلطت مع انفاس يوسف وقال بكـل حقد العالم\تبي تعــرف ليش يايوسـف..تبي تعـرف ليش انا سكت عن الموضوع..كنت ابي اذوقك المـرّ مثل ماذقته من وانا صغـيــر كنت ابي اغربــك واحسسك انك ميت ميــت ولا أحد بيسأل عنك..وليتني قدرت اسوي فيك اكثــر..من اول مادخلت الجامعه حاولت اخاويــك واعرفك على شلــتي الضايعــه..كرهتك في دراستك وحطيت المخدرات بفمك وانا تضحـك مثل السكران..كنت اشوفك وانت تهلوس وناسي نفسك مع هالسـم وانا احس اني اسعد انسان بهالكــون..اسعد انسان بهالكون وانا اشوفك صايع..صايــع مثلي..وكنت بجرب فيك ألأبر لكن للأسف امتنعت عنها واشتغل عقلك الباطن ..لكني كنت واعد نفســي اني مااخليك واعيشك الذل اللي عشتــه؟؟
وسبحان الله دخل ممدوح اخو سلمان بطريقنــا وقدرّ يدمـر آخر شــي فيك وكأنه عارف اني امنيتي هي تدميرك..كان ودي بذيك الليله يقتلك مع اخوه لكن للأسف اخوه مات وانت ظليت عايــش..وسفرك فرنسا وسحب جوازك وهذا اقل شي ممكن يسويه عشان يستر على نفسه ومحد يشك بجريمته....وعلى فكــره كان بيذبحني معكـم لأني انا بنفس هاالشله الضايعه لكني قدرت انفذ بجلدي وسافرت وماقدر سلمان يدخـل بطريقي تدري ليش يايوسف..تــدري ليش ياولد عمـي العزيز..لأنه مات وماتهنـى بفلوس ابوه وماوصل لي..موته طمعه وجشعه على اخوه المسكين..ويوم عرفت بموته رجعت السعوديه وانا متعالج من المخدرات..وبديت حياتي..وانت ظليت ههههههههه ظليت تشحت بباريس ههههههه
..كنت اتلذذ وانا اشوف الكل يقول انك مــت..وكل مايقولون انك ميت انا احـس بحلاوة الدنيــا من جديد..ذوقتك المرّ..وانا ابدا مو ندمان على شــي..تدري ليش!؟اقولك ليش!
تذكــر ياولد عمــي..تذكر واحنا صغــار وش كنتوا تسون فيني..والا تبيني اذكرك..ظغط على اسنانه بقــوه وكمل..كل ماتشوفوني جالس لحالي تجون وترمون علي اوصاخكــم وتتحرشون فيني وتقولون ياأمــي الهنديــه روح خل الهنديــه تشتغل ببيوت ويعطونها آجره..ياام الهنديه خلها تجـي وتنظـف الأرض..روح خل هالهنديه تنفعـك وتسفرك معها....حتى شكلك هنــدي بس ناقــص زيت عشان تحطه بشعرك..!
كنت انت وربعــك تستمتعون بااهانتي..فضحتني عند الكـل حتى ربعي اللي بالمدرسه ماسلمت منهم..صاروا يعايروني والسبب انــت ابتعدوا عني وانت السبب..وحتى اهلــي وعمامـي واولهم جدي كان يحبـك اكثـر مني..كانوا يفتخرون فيــك ويعتبرونك الولد الصالح اللي مافي مثله اثنين..كانوا ياخذونك بالأحضان وانا..وانا يايـــوســف ولد الهنديــــه مخليني على الهامـش..ولأكاأنهم يشوفوني..ولاأحد يقدر يمسح دمعــي اليتيمه..يتمتني يايوسف وامي وابوي عايشين..لكني ذقـت هاليتم ووالسبب انــت ..وليت الموضوع على كذا وبــس..حتى ابوي رفض امـي وكرهها والسبب غير معروف..يعيشون ببيت واحد ولاكأنهم عايشين..!..معقوله لأنها مو من ثوبــه بعد..معقوله توه يفتح عيونه ويعرف انها مو من اصلــه.!توه يحـس..توه يحـس بعد ماضعنــا وتيتمنا!..ليش يايوسف..ليش حتى ابوي صار يرفضهــا..مو هو اللي كان يحبها!مو هو اللي حارب الدنيا عشانهــا..وين الحــب اللي بينهم..وين الجو ألأسري اللي يقولون عنه!؟انا مااشوفــه!انا ماأعرفه يايوســف..ولاعمري عرفتــه.!؟كلكم مستقرين بحياتكم واهلكم يحبونكم الا احنــأ!وش اللي ناقصنــا..قول تكلــم..!وش اللي ناقصنــا عنكــم!
كرهــت امــي والسبب انــت..كرهت اصلــيّ والسبب انت..كرهت حياتــي والسبب انــــت! خليتنـي انفــر من أي شــي يتعلق باأمي والسبب انت..حتى اهلها تبريت منهم والسبب انت!
ضيعتنــي..خليتيني اتعلم الحقــد من وانا صغيــر..خليت قلبي قاسـي حجر مايحــن!
صدقنــي ياولد عمي انا مو ندمــان على اللي سويته لك..واشكـر ممدوح للمره المليون انه سفـرك..لأنه اهدانــي اللي ماتوقعته يجيني..برد قلبــي المحتــرق..بــرد يايوسـف...وصدقني انا مايهمني عرفوا اهلي والا لا..لأني خسـرت كـل شــي اللحين..خســرت اهلي وبيتي ووظيفتي وسمعتــي واملاكــي وكل شــي.كل شـي حصدتـه بسنين خســرته..تعرف ليش..لأنه مبني على غلط...
تهنــي يايوسف تهنــى..انت الربحان اللحيــن..وانا اكبـر خسران..

يوسف بعد كلام تركي والحقد اللي ينزف من عيونه انهــار تشتت ماحـس انه في ارض تشيله..كل قواه انهارت وحتى ايدينه اللي متمسكه بقضبان الحدايد مالت على جسمـه وخارت قواهــا..
شلون!متى كان يوسف يعاير تركي!معقوله هو سبب جروحــه!هو مايذكر شي..مايذكر ولاشــي!
يوسف بصوت اقرب للهمس ولازال مصدوم\تركي..كنا صغــار ياتركـي..انا ماأّذكر ولا شـي من اللي قلته!
رد تركي عليه برد مجروح وقاسـي وبصوت زلزل يوسف\الصافــع...مو مثـــل المصفـــوع....ياولد عمــي..

"انتهت الزياره"
هذه الكلمــه اللي قالها العسكــري. وطلع يوسف من عند تركــي 
واحساسها صعب انه ينوصــف وينذكر..ندم..حرمان..ضياع..تشتت..هذا شعــور يوسف اليوم..طلع وهو موطـي رأسه وماعرف كيف ركب سيارته وكلمة تركي الأخيره لازالت ترن باأذنه... الصافع مو مثل المصفوع..الصافع مو مثل المصفوع..
تسكــرت صفحــه ســوداء ضيعها الزمـن وكل الحلقات الفارغه ارتبطــت وانكشـفتـ الحقيقه اللي ضيعت اثنين..اولهم يوسف..وآخرهم تركي..غريــب هالزمــن ..غريــب ماينعرف له صاحــب..
بنظــر تركي ويوسف تسكــرت هالصفحه السوداء لكنها انفتحت بوكل جبروت عند العاليه كلهــا الليله
في البيت الكبيــر..وبالمجلس كان اثنين في صــراع قــوي وثائر صوتهم ينسمع صداه في أرجاء البيت كله..والكل كان حبــس انفاســه ويترقب نهاية هالصراع الفاجع..محمد وابراهيم اكبــر اخوان بالعايله يتهاوشون وكأنه الزمن يعيد نفســه ويعيد يوسف وتركـي..!
الكل مصدوم باللي يقوله محمد..والكل عـرف وش سبب غربة يوسف اليوم..
الكل كانوا يحاولون يهدأون بينهــم..لكن خلاص...الى هنــا وبــس..الجــرح كان كبيـر وغزيــر..ومابقــى للأخوه مكــان..واللي انكسر صعـب انه يتصلـح..
محمد بعيون مكســوره\لا بارك الله في ولدك..حرمنــي من ولدي..الله انتقم منـه وخذ جزاه..وهذا اقل من جــزاه..هذا اقل من جــزاااااااه..
طلع محمد بعــد هالكلمــه والكل لازال يرتجــف من هالحــدث اللي كان قبل دقايــق..
الجده كانت تنـاظر عيالها بنظــره حزينه ومجروحه وعاجزه انها تتكلم..الموقف كان اكبــر منها.. يعـز عليها عيالها بعد هالعمـر الطويــل يتخانقـون..يعـز عليها تشــوف هالحقـد بعيون ألأثنين..طلع ابراهيم هو الثاني من البيت..والجده طلعت بعدهم من المجلــس وجلست على اقــرب كنبــه وظلتـ تبكــي بحراره وكأنها قنبله وانفجـرت..
من اول مامات زوجهــا وهي مو قادره تنزل دمعــه عليــه..ولاحتى تهون حزنها بهالدمــوع اللي ممكن تريحهــا..لكن اليوم تجمـع كل شــي عليها وانهــارت..
حظنتها هند وظلت تهدأها...لكن خلاص القـلب تعب من الهموم..
الجده\لااا ياهند هذيلا مو عيالي اللي ربيتهــم..بدال مايريحـوني بأخر عمــري يجون ويتخانقون..من وين تتحذف علينا المصايب ياهنــد!من وووووين!
هند\لاتخافين عليهم يمــه..ارحمــي حالك الله يخليك..هم اخوان ومردهم يرجعون لبعــض..
نور كانت شاهده الموقــف كله..وكل الكلام كان مثل الخناجر اللي تطعــن صدرهــا..اللي يتكلمون عنه كان ولدهــا..ولدها اللي ربته بيــوم..معقوله يكون بهالقساواه هذه كلهــا..ليش ياتركــي..ليش!؟
طلعت لغرفتها وهي تحــس بالعــار والخجــل.. ومحد حس فيهــا غير راوين اللي مفجوعــه بهالخبــر..والصدمه باينه بعيونهــا..كانت جمانه ماسكه ايدها اليمنــى وتتأمل تقلبات وجهها المجروحــه..ووجها القمحــي صار اصفــر وباهــت..
ماهان عليها تشوف بنت خالها بهالحال..كل يوم وحالتها تكون للأسوء..واليوم اكيد وصلــت للصفــر من الألم..
جمانه بنظره رحيمه وحنونه\راوينــ
قاطعتها راوين وظلت متمسكه باأيدها\اكرهه..اكرهه لحد المــوت..تركي دمرنــا دمرنــا ياجمــانه..
جمانه تأثرت بقــوه والدموع خذت مكان بمحاجرها\راويــن اهدي..
سحبت راوين ايدها بقوه وطلعت فـوق لغرفتهــا..وصوت ارتطام الباب انسمع للدور اللأرضـي..
سمعـت جمانه صــوت باب الغرفــه ونزلت دموعهــا وسمحتها بطرف ايدينها قبل محد يشوفها
قامت من مكانها وهي تحــس انها مخنوقــه بسبب هالجــو الكئيــب..
وطلعت للحديقــه وهي متألمه للحاله اللي وصلوا لهــا...
الكل يبكــي ويشكــي..الكل يتألم ويصارع همه لوحــده..
طلعــت كلمه عميقــه ومجروحه من شفاة جمــانه
"ضعنــا ياجــدي بعــدك"..
٭•٭•٭•٭










ظـل فتـره طويله وهو يحاول يـدق عليه وتلفونه مغلــق..
كان وده يبشـره ويحـس بفرحته بصوتــه لكن شكل الموضوع بينتظـر لبكره..
شعـرت بقلقه سماح وظت تسمح على كتفــه..
سماح\مقفل تلفونه..كلمه من تلفون البيــت..
احمد\لا..هو بالرياض..مو بالبيت..
جلست جنبه على الكنبه\طيب يمكن رجع...
احمد رجع يدق على الرقم\ماأظــن..
خذت سماح منه التلفون وحطته بجيبها\خلاص عاد..وترتني..
احمد عقد حواجبه\وترتك!
سماح\يوووه احمد كلمه بعدين..
احمد\اوكــي..عطيني التلفون..مو مكلمه..
سماح\لا
احمد بنظره حاده ارعبت سماح\متأكـده!؟
طلعت التلفون من جيبها وحطته باايده\ارتحــت..وكتفت ايدينها بضيق
حط احمد التلفون على الطاوله وابعد ايدينها عن بعــض\معصبــه علينا مدام سماح..
سماح\لا..عادي..كيفي..وو
احمد قاطعها بسرعة\طيب طيب شوي شـوي علينا..ماودك تطلعين..
سماح\لاااا..روووووح
قام عنها وعدل شماغه\خلص انا طالع..وانتي اجلســي بحالك..
سماح\لا والله..
طنشها وتوجه للباب..
سماح\احمــــد..
وقف واعطاها ظهره\يانعم..
سماح قامت وقابلته\وين بتروح عنـي..
حاول يظهر الغضب بصوته ويبعد وجهه عنها\مو انتي قلتي روح.!
سماح\امــزح..وربي امزح..
احمد\.......
سماح\يوووه احمد
ماقدر يخفي ابتسامته اكثر\..راضيني..
سماح مدت شفايفها بقهر\اسفه..خلص..
احمد\لا..اكثــر..اكثــر..
سماح\طيــب..ارفعت نفسها وماقدرت توصل له ..ويوم حس بمعاناته اتسعت ابتسامته لكنه ماحرك ساكن وظل على نفس وقفتــه..
انقهرت منه ومسكت كتوفــه لمن نزلته لمستواها..وباست جبينه برقه..
احمد قرب منها اكثر\هذا اللي قدرتــي عليه..
عصبت اكثــر منه وابتعدت عنه..لكن هو مسكها من ايدها..
احمد\انا اللحين اقولك..امــزح هههههههههه
سماح حاولت تخفي ابتسامتها وماتخجل\مافي شــي يضحــك..
احمد\تبين نزور دانه..
ارتخت ملامحها فجأه وصارت اجمـل وتنبع حنيه\اكيــد..احمد
احمد عرف وش تبي تقول من ملامحها\قريــب..قريب ياسمــاح وتكون بيننا..
٭•٭•٭•٭











انتوا مصدقين اللي صار!
هذا كان سؤال هيثم وهو يطرح سؤاله لسلطان اللي موطـي راسه بالم..وطلال اللي بعيــد كل البعــد عنهم..
سلطان وعيونه ضياعه ومو قادره يتحمل هالخبر\تركــي..ليش!؟؟؟
هيثم\انا مصدوم..متفاجأ.. وينــه يوســف..اكيد هو اللي عنده هالجواب..!قوموا نروح له..
سلطان\ دقيت على ابتسام وقالت لي بالرياض,,!
طلال انتبه لهالجمله\وش يسوي بالرياض..
سلطان\اكيد راح لتركــي!
هيثم\ليش يروح له!
سلطان\هالسؤال جوابــه عن يوسف..
طلال\صادق..الجواب عند يوسف وبـس..
ظلوا الشباب في حالة صمت غريبــه وتفكيرهم كان محصور بيوسف وتركــي..وحالهم اللي انقلب فجأه بعد الفرحة اللي كانت بهالعايلـه..وبدال ماالكـرب تقربهم وتربطهم بعد موت أغلى الغاليين ابعدتهم بشكل قاسـي وموجع..
٭•٭•٭•٭










مرّ يوم من رجــع الرياض وابوه يحاول يتجنبه ..
وعلى اللي وصل له من سلطان انه الكـل كان بحالة ذهول واضطراب من الحقائق اللي انكشفت امــس..
وصارت الفجـوه اكبــر بين عمامه والسبب هو وتركي..!
تضايق من تهور ابتسام اللي كشف حقيقة غربته بهالوقت الحرج..لكن خلاص ماعاد يهمه شي اللحين مدام قابل تركي وانكشفت ألأسرار اللي ظلت معلقه بحياته...,مواجهته معاه ريحـة قلبه على قساوتها..يمكن لأنه ماعاد صارت اشياء غامضه بحياته..لكن ليش يحــس بالألم كل ماتذكر كلام تركيّ؟ليه يحس بتأنيب الضمير كل ماتذكر الجرح العميق اللي تسببه في ولد عمه وهو جاهل!يحـس بتناقض كبير في نفسه.!؟؟..قبل مايواجهه كان يتمنى انه يكون هو السبب الرئيسي في تغريبه..لكن كل اللي توقعه كان العكــس..وتركي كان بيصير مثله متغـرب لكن قدر يسافر وينفذ بجلده..
وفجــر؟؟؟؟
هل راح تتقبله وترضى بماضيه!؟
واذا هي واقفت..عمه بيوافق..والا لا!؟
خذ تلفونه وقرر يدق على احمـد اللي شاف له مكالمه امــس ولارد عليها...
لكن استوقف لحظه وهو يشوف انه احمد يتصل فيه للمره ثانيه..
رفع السماعه قبل ماينقطع الخط..
احمد\ السلام عليكم..وينك ياشيــخ..
يوسف\وعليكم السلام..هلا احمد...ولد حلال توني كنت بدق عليك..
احمد\ليش قالوا لك..
يوسف\وش اللي قالوا لي..؟!
احمد\يوسف...
يوسف حس انه الموضوع يخص فجر\نعم
احمد\فجـر...وافقــت..
ضغط على سماعة التلفون بقوه وتبعثرت حروفه\اااا يــيي ــش!؟
احمد\فجر وافقت..امس كلمتها..وقلت لها كل اللي قلت لي عليه..ووافقت بدون تفكير..
ظــل يوسف فتــره طويله ساكن على وضعيته وعقله مو متقبل الخبـر
معقوله فجر توافق بدون تفكير!
معقوله فجر تتمنى وصله بهالسرعه!
شعر انه حاجه صغيــره بسيطـه امام هالجوهره الثمينه..شعر انه مهما يقدم لها من حـب مااراح يوفي حقهــا..!
كان قلــبه يدق بشكل جنونــي وكأنه يقول انا اليوم خارج خارج من هالروح وراجع للي ممتلكته 
انا اليوم بوفــي لهالحــب..ووبسلمها كل الغلا
فجر..فجـــر ..فجــــر..فجــــر..
هذا اللي كان ينبض بكل خلاياه..
احمد\يوسف انت معــي..
يوسف\ كلم عمـي اليوم بنزوركم بعد صلاة المغــرب..
ضحك احمد ظحكه رنانـه اربكت قلب يوسف وقفل الخــط وهو متفائل خيــر..
\\
يوسف بعد ماسكــر من احمــد رجع البيت واول واحد قابله عزيز اللي كان يلعب بالملعب الصغير وابتسام جالسه بعيد وسرحانه..وعابسه وجهها بسبب اشعة الشمــس اللي متسلطه عليها..
يوسف كان اقرب له عزيز..جاء لعنده بسرعه وهو يضحك ورفعه ورى ظهره واشر له انه يسكــت..
عزيز حط قوته كلها بظهر يوسف عجبه الوضع وخصوصا وهو يشوف ابتسامة يوسف الخبيثه في تخريع ابتسام..
قربوا كثيــر لأبتسام وهي لازالت سرحانه..وبنفس اللحظه وبنفس الصوت
"بووووووووووو"
اخترعت ابتسام ورفعت ايدنيها بدون شعور..ونزلت بنفس اللحظه وهي تشوف ظحكة يوسف وعزيز الغير منتهيه..
يوسف جلس جنبها على الكرسي وعزيز لازال وراه\لازال القمــر زعلان!
مسكت ابتسام ابتسامته السعيده لنها عرفت انه يوسف رضى عليها اخيرا\لا..وليش ازعل!
يوسف\والله حركات المفروض مين اللي لازم يزعل!؟
وطت راسها بالأرض بخجل\مدري.
يوسف\عزيز وش نسوي بهالزعول..!
عزيز بصوته المبحوح\امممم نعطيها خمسه ريال وترضى
يوسف\لاااا..المفروض نعطيها شي اكبــر من كذا!
عزيز\طيب انت عطني خمسه ريال..وبعدين انا اعطيها وبترضــى!
يوسف ضحك عليه\تستغفلني يالدب..انزل ماحبـك..
عزيز تمسك فيه اكثر\لا خلاااص آسف..وحب راسه بقوه..وضحك يوسف على حركاته العفويه..
يوسف\بسوم..
ابتسام\نعم..
يوسف بصوت كان قريب من قلبه ومن اللي يستشعره\فجر..
بنت عمــي..خطيبتي..زوجـــتي..وافقت..وافقت..تعرفين شنوا يعني وافقت علي!؟
رفعت ابتسام رأسها بهـدوء وركزت بعيون يوسف اللي اصبحت غير واحن..
ابتسام\يوسـف..
يوسف\مو مصدقــه صح..لا صدقـي ياابتسام..على المغرب بنزور بيت عمي وبنخطبها من جديد..
ابتسام\يوسفــ وغاب صوتها في البكــي..
عزيز\يوسف ابتسام تبكـــي..
قرب يوسف منها وضمها وهو حاس باللي تحس فيه
ابتسام\مو مصدقه..مو مصدقه ياخــوي..
ابتعد عنها شوي\توني اعرف انه اختي رقيقه..
مسحت دموعها وضربته على كتفه وضحكت بقهر\ليه وش شايفني يعني..!
يوسف\اشوفك احن واطيب اخت بهالدنيا..انا فرحان ياابتسام..فرحــان..فجر رجعت السعاده في قلبي وهي ماتدري..!
ابتسام\..ياااه يايوسف..من متى واحنا نحلم!؟
يوسف\والحلم اليوم اصبح حقيقه..
ابتسام\قلت لأبوي!
يوسف\لا لسه..قومي معاي نبشره!
ابتسام\يالله..
٭•٭•٭•٭







ليه الأنتظــار يكون صعـب..ومابقـى على الحلم القديم الا دقائق معدود!
ليه القلوب تخفـق بشده وكأنه لأول مره تجرب هذه النبضات!
ليه ألألم بالشوق..والوجع بالحــب!
ليه الحب يرجعك طفــل صغيــر بريء مايعرف بالدنيا غير اني "ابي اعيــِش"!؟
ليه الخـوف!؟ وقمره وليله ونسايم هوى بتشهد على تجديد خطوبـه كانت معلقه من سنين طويله!
ليه الخــوف يافجــر!؟وليه هالأضطراب!
افرحـي يافجر..افرحــي..واستمتعي بكل لحظاتك..مابقى من العمر كثر اللي مضـى!
هذا اللي كان في فكـر فجـر وهي تناظـر وجهها بالمرايـه وتبحث عن التغيـر اللي طرأ فيها بعد هالكلمات اللي قوتهــا 
تذكرت كلام احمد..وبكــت..وماعرفت ليش هي تبكـي اللحين!
هل بسبب يوسف وقصته الداميه!
او جدهــا!
جدهـا هي بحاجته اليوم هي بحاجة الوعد اللي انذكر من زمان..
بكــت اكثــر وهي فاقدتــه بشكــل كبير ومايتصور..
وماحست الا بايد تطوقهــا وتضمها من ظهرها..وعرفتها هاللمسات الرقيقه على طول.. 
غلا بدموع فرح\مبروك حبيبتي..تستاهلين كل خيــر والله..
التفت لها فجر
فجر\غلا انتي عرفتي
غلا هزت راسها\اممم....توه قايل لي هيثم ..وتأملتها لحظات..ليش تبكين!
فجر\طيب انتي ليش تبكين!
غلا بصوت هامس وهي ترفع اصابعها الطويله لجسمها\انا..مسحت دموعها على طول..انا مأابكــي..انا متـاثره بس..
فجر ضحكت ضحكه خفيفه من التوتر
غلا كانت واصله لشعله من الحماس في محاولة اخفاء مايجول بروحها المكسوره\وش بتلبسين !!
حست بــ دقات قلبها تسارعت وهي تسمع لأختها\عادي..اي شي بلبس
غلا رمشت بعيونها بعدم رضــى...واتجهت للكبت وفتحته\بختار لك انــا اوكي
فجر بعجز جلست على كرسي التسريحة وهي تسرح بغلا وحزنها الصامت\اوكــي..
ظلت غلا دقايق وهي تتعبث بالملابس وتطلع اكثر من بدله ودموعها تنهمـر بدون توقـف وماحست الا بفجر تمسكها من كتفها
فجر بصوت هامس وحنون وهي تناظر عيون اختها اللي اصبحت الدموع ملازمتها\غلا..
غلا من سمعت صوت اختها الحنون ولمستها الحساسه حطت ايديها على فمها بقوه وبكـــت بصوت يقطــع الفؤاد وشهقاتها كانت دلاله على الجرح الغزيز اللي بقلبها الصغيـر..
فجر ماقدرت غير تضمها وهي خايفه على اختها..
غلا\فجر والله..والله انييي ماقدرت اكون مثلك صابره..علميني..علميني كيف اصبــر..وكملت وهي ترتجف بين ايدين اختها..بموووت..بمووووت من الحرقه اللي بقلبي...تركي كل يوم يطعنـي باأفعاله..كل يوم يذبحنـي وهو ولا داري..تركي زوجــي..حرامــي سكيـــر كذب على ولد عمه اللي تغرب وتعذب بسببه..خلاااص..خلاااص والله مو قادره استحمل..مو قادره اتقبل حياتــي..
فجر التزمت الصمـت وماكان كلام تقوله غير انها تضم اختها اللي كانت ضحية تركي وبلاويه
كملت غلا بنبره حاره وضايقه\ماكان ودي اخرب عليك فرحتك..ولا اغثك بهاليوم..لكن ماقدرت..حاولت اظل جامده واكابــر..لكن انا انسانه احــس وضاقت فيني الوسيعــه..تدرين هيثم شو يقول..يقول طلب يالطلاق..بسهوله يقول طلبي الطلاق..تعبت يافجــر..تعبــت..
٭•٭•٭•٭









كان جالس بوسط عمته وجدتـه اللي من سمعت بخبر خطبته بردت جروحها وشعرت بالراحة والسعادة تتخلل جسدها لأول مره من توفى زوجها..
يوسف\اهم شي انك راضيه علي..وانا ماراح ادخل بيت عمي لمن اسمعها منك..
الجده بصوت حنون ومؤثر\راضيه عليك ياولدي..واللي راحوا راضين عليك..وعايشين فرحتك اليوم..يارب ماتنكسر فرحتك ياولدي..
ابتسام بلقلب لازال يأن فرقا \الله يرحمهم..
الجده\كان ودي امك تفرح فيك..وجدك يكون قربك بهاليوم..وبعجز وقل حيله كملت..لكن وش السواه هذه الدنيا..
ابتسم يوسف والتزم الصمــت..وماقطع هالصمت البارد غير بويوسف اللي قام من مكانه
بويوسف \يالله يايوسف..تأخرنا عليهم..
الجده\ محمد ياولدي..
محمد\سمي يمـه..
الجده بقرارة نفسها كانت تحس انه هذا انسب وقت عشان تفتح الموضوع\تكفى يامحمد لاتزعلّ على اخـوك..انتوا اخوان وو
محمد قاطعها بجفاء\يمه ارجوك مابي هالموضوع ينفتح مره ثانيه..
الجده\بس
محمد\ارجوك يمه..
الجدة تمتمت بصوت ممزوج بحزن\ الله يهديك..الله يهديك...ودي كنت اول الحاضرين لكن انتوا اخبر بهالظروف..
وقف يوسف وحب رأس جدته وهو يحس بااحراج لنه الموضوع انفتح بوجوده\الله يخليك لنا..هاياعمه ماراح تجيين معنا..
ابتسمت هند بحب\لا ياقلب عمتك..خلني مع امي.. والبنات اللي هناك بيكفون اكيد ..وبعدين فرحتنا بنكملها هنـا اذا كل شـي تم..
ابتسم يوسف لها وسلم وطلع بره قبل ابوه واخته وهو يسمع دعوات جدته اللي كان محتاجها بهاللحظات..ناظر ساعته وشافها ست إلا ربع..
وقـف على عتبات الدرج لحظه وصبره بدأ ينفــذ..مو متحمل الأنتظار..
يتمنى تنطبق جفونه وترجع تنفتح ويكون كل شـي من صالحه وحظه..
تذكـر انه وراه مشواار طويــل وخصوصا بأنه عقد زواجه هالمره بيكون غيـر وهو بنظر المجتمع اجنبــي..
اجنبــي.!!؟ قاسيه كثير هالكلمــه عليه..لكنه بيظل راضي وهو يشوف انه الحياه ماانتهت ولاوقفت عند هالكلمه..ومدام هو كافح على رجوعه بلدته وشوفته لأهله..بيكافح على زواجه من اللي كان حلمه من سنين..
مشى بخطوات سريعه لبره الحوش وهو يحاول يبعد أي شي ممكن يعكر صفو هاللحظه اللي مستحيل تتكرر..
وتذكر شــي استوقفه وارجف قلبــه..وبدون شعور..غير اتجاهه ومشى لجهة اليسار وارتخت ملامحه ونعست عيونه وهو يتأمل اللي شهد على لحظات هالحب البريء..
مال بجسمه على الفلّ اللي زال يزرع وقطف وحده بحذر شديد كانت متوسطه الحجم وملتمه وجناتها..قربها من انفه برقـه وابتسـم ابتسامــه كلها شــوق وحاجه ولهفه...
سمع صوت خطوات خلفه وبتلقائية لف وجهه..وشاف ابتسام تقترب منه..
ابتسام\ياسلام..إحنا بنزور بيت عمي..والا بناخذ جوله بالحديقه!؟
تجاهل يوسف كلماتها..ومسك ايدها وحط الفل على راحة ايدها وناظرها نظره كانت كفيله بأي كلمه ممكن تنقال بهالموقف.. ومشــى بدون مايعلق..
ناظرت ابتسام الفلّ اللي بـ ايدها وتذكرت اللي مضــى.. وانرسمت ابتسامه مشرقه بشفايفها..وهي تسترجع مواقف قديمه محفوظة بذاكرتها..
سمعت صوت هرنات السيارة..مشت بخطوات سريعة وهي تحفظ الفل بشنطتها الصغيرة..
٭•٭•٭•٭









نزلت للصاله بعد اقناع طويل من ياسمين اللي جلبت ألاطمئنان لها من بعد كلماتها المريحة...
وتجاهلت ببدل غلا اللي طلعتهم لها ولبست جلابية صفراء ناعمه مطرزه حاشيتها بلون الذهب ومطلعتها اصغر من سنها..وماحطت غير حلق بفص صغير كرستالي شفاف ..
واول وحده شافتها كانت غلا اللي تبتسم لها بحـب ولاكأنها ذيك اللي منهاره من ساعات..وبعدها سماح اللي جالسه جنبها..
لكنها تفاجأت وبقوه من حضور ابتسام اللي من شافتها قامت من مكانها ومااستحملت شوفتها وضمتها بشوق كبير
ابتسام\اخيرا يافجـر..يابعد قلبي والله..
حست فجر بخجل خفيف لكنها شدت ابتسام لها وادفنت وجهها بكتفها وهي تحاول تخفف هالمشاعر اللي تنفجر بدون توقف..
كل اللي بالصاله تأثروا بهالموقف..وظل تفكيرهم واحد وآملهم واحد..
سماح وقفت بينهم وهي تجر فجر لها..
سماح\طيب وانا مرت اخوك لي ساعتين انتظرك تحت..كل هذا خجل!
انحرجت فجر وسلمت على سماح..
سماح\شخبارك!
أومأت فجر برأسها وهي تقول\الحمد لله..تعالوا نجلــس..
جلسوا البنات..وحاول الكل يخرج فجر من ارتباكها الواضح وتوترها الفاضح..لكن هيهات يسكـن كل عرق ينبض فيها وهي تعرف انه اليوم بيتحقق هالحلم القديم
مضـت ساعه بطيئة عليها وهي تشوف انه الكل منشغل بحكيه وهي ساكنـه وتتصنع الهدوء 
لكنها عرفت انه كل شـي تمّ من ابتسامة امها يوم دخلت عليهم بعد ماناداها هيثم وخبرها..
تطمنت وهدأت اعصابهـا لكن دقات قلبها لازالت تدق بشكل اقـوى..هاللحظات كانت اكثر تعذيـب بالنسبة لها..والصبـر اللي تنوصف فيه انسمح من قاموسها ..عجزت تنطق بحرف أو ترد على تبريكات اللي حولها او حتى تبادلهم ألابتسامه الصادقة والسعيدة..
الصاله فضـت وهي تقاوم الرغبه في الجلوس والأستيعاب..وماحست غير باابتسام تحط الفلّ بأايدينها وتهمس لها بابتسامه عذبه وهي تبوس خدها\أشوفك على خيـر حبيبتي..ولاتنسين تعالي بيت جدي..
ظلت فجر تناظر الفل اللي بأيدها وهي متفاجأه ومندهشة رفعت عينها بتلقائيه لأجل تلقى تفسير من ابتسام..لكن ابتسام اختفت بعد صحوة فجر وعرفت انها فيضت مشاعرها اللي تحاول السكون ورحلت..قربت الفل من انفها وغمضت عيونها وهي تشتنشق رحيقه..وبنفس اللحظة فتحت عيونها بسرعة وتوها تستوعب اللي يحصـل..
"معقولــه..يوسف؟"
٭•٭•٭•٭





انتهت هالليله مثل النسيم الهادئ بعد الأيام المتمرده اللي مـرت بكل قسوه على عايلة العالي..ويمكن هو اليوم الوحيد اللي كان ساكن ومريـح بعد الصدمات المتتاليه اللي تتحذف على هالعايله اللي تجاهد على تلاحمها وتمسكها بالروابط مهما كانت برودة ألأيام وجفاها..فجر ظلت بغرفتها تعانق ذكرياتها القديمة بعكس يوسف اللي اجتمع مع أهله وعيال عمه في البيت الكبير وقلبه فائض بالحب الكبير كتعبير عن فرحه أدفنت من أعوام.. الكل كان شاهد وحاضر فرحته الكبير والصغيــر..ماعدا بوتركي اللي رجع الرياض من أمس بعد آخر مصيبه عرفها عن ولده..

ومضـت ألأيام هاديه ومستقره على فجر ويوسف اللي اعطاها مهرها وطلب منها تتجهز لمن تفرج وهو عن نفسه يحاول بكل طاقته على تقريب هالزواج واتمامه برغم الصعوبات اللي كان يواجهها من جميع الجوانب وألأجراءات اللي كل مالها وتتعقد اكثر..لكنه كان متوكل على ربه بكل خطـوه بقلب راضـي وصابـر لأجل انسانه انتظرت سنين بدون ملل..وتوجت اعظـم حب بكل حروف الوفاء..
وكانت قاسيه ومره على عايلة بو تركي اللي ظلوا شهـور طويلــه ماشافوا فيها طريق الشرقيه..وعار تركي يلاحقهم بكل مكان.. 
ومتذبذبة ومجهولة للبقيــه 
ماجد ماكان عنده موضوع غير البيت ومصاريفه وبيعه..وتقسيم الشركه بعد خروج عبدالرحمن..والأعظم من هالأمر صرف النظر عن موضوع طلال وراوين بعد ألأحداث الغير متوقعه...
طلال كان عايش بعذاب نفسـي وجسدي وشعرّ انه رجـع مثل قبل واسوء وكل اللي كان يتمناه كان سراب واختفى..أمام اعذار ابوه الغير مبرره في تأجيل موضوع الخطبة..
لمن انكتبت الليله اللي جمعت بين ياسمين وعبدالرحمن..بعد اربــع شهـور عابره احداثها..
+\\+//+\\+//
*
كانت الحفله جدا بسيطـه في بيت عبدالرحمن لأنهم بظرف ساعات ويسافرون للكويت بدون عوده..ويرحل عبدالرحمن مع اجمـل ذكرى سكنتها روحه مع هالعايله اللي حظنته..
كانت الأحاسيس مختلطه بين فـرح وحزن..وسكينه واطمئنان..وغربه ولوعه..
عبدالرحمن اثبت هالليله انه نعم الرجلّ يوم أصرّ على ام بندر انها تسافر معهم الكويت ووعدها بالحب والعطاء وسماها امي الثانيه بعد ام محمد..
ريوف طول هالأشهـر تعودت على ياسمين اللي كانت ملازمه في البيت الكبير مع فجر والبنات
اما ياسمين ارتاحت بشكل كبير وحبت هالتقبـل وتمنت انها فعلا الأم الحقيقه لريوف..
لكن الدموع كانت ماخذه مجارها بعيون كل غالي على ياسمين وامها..
اليوم بيودعون بيت قديم وعزوه عزيزه وتراب وطـن كان حاضنهم من زمان..ويعز عليهم هالفراق المحتوم..لكن هذه الدنيا..ولااعتراض على القـدر..ولا احكـام الله الجللّ..
فجر\انتي قولي لي بس..هالدموع ليش! عشاني والا عشان اول تجربـه..
مسحت الكحل اللي سال تحت محاجرها وضربت فجر على كتفها\يعني انتي غبيه والا تستهبلين!..فجـر..بتوحشينــي..تعرفين شلون بتوحشينـــي!
فجر بعكس ألأحساس المرّ اللي ينبض بداخلها وباأسلوب مرح وضحكه رنانه\هههههه ومين قال اني
بشتاق لك..اصلا بفتك منك كل يوم شايفه وجهك بالمدرسه..ياأختي مليت..فهميها عاد
ياسمين\كذابه يافجـر.كذابه لاتحاولين تهونين عليّ..
قربت منها فجر وحضنتها بكـل قـوه وشوق ولهفه\يعني لازم تبكينــي..ايه..ايه بشتاق لك يومكن اموت من الشوق..بفقد صديقه واخت وحبيبه ..بفقدك ياسمين..
ضمتها ياسمين اكثر وظلوا يبكـون بدون توقف..
فجر\مين اللي بشكي له همومي..
ياسمين\وانا !مين اللي بيخفف علي حزنــي!..احبك يافجــر..ياأغلى اخت..
ابعدت عنها فجر وابتسمت بحـب وهي تتأمل هالملامح وتحاول تحفزها للأبد\يوووه اخترب مكايجك بعد هالفلم المصـري..
ضحكت ياسمين وسكتت لمن سمعت كلمة فجر اللي فتحت جروح داميه..
ياسمين\كلمته امـي..تخيلي وش قال يافجــر..مبروك وقفل السماعه..تخيلي مافتكر يحظر زواج اخته..وماهمه الا نفسه..
فجر\ادعي له بهالدايه وصدقيني مرده يجي ويركع لرجول امـك..ل،ه مهما لته الدنيا بملاذتــه..بيعرف انه الله حـق..
سكتوا البنتين على دخلة ريوف اللي كانت لابسـه فستان سكـري منفـوش شرته لها عمتها هند وفاتحها شعرها ألأشقـر ومعطيها براءه حلوه..
ريوف وهي تناظر ياسمين اللي لابسه الفستان الأبيض\علوســه..
ياسمين\والله انتي العروسه ياقلبــي..تعالي حبيبتــي..قربت منها ريوف بسـرعه وحبت ياسمين خدهــا وضمتها..تهبليــن..
فجر\نزوجهــا اليوم!
ياسمين\حرام عليك..خليها تتهنـى بطفولتها..
فجر\ههههه فديت عزيز ماقلت لك عنه امـس طول اليوم وهي يبكـي يوم درى انها بتسافر ..والله عور قلبـي..اثاريه يحبها..
ريوف\عزيز الدب..ماأحبــه
ياسمين بصوت كل حنيه\ليش ياقلبي..
ريوف\يضلبني..
ياسمين\هههههههه وينه هو! جاء مع ابتسام..
ريوف\ايه بلى مع الرجال..
ياسمين\طلعت للرجال!عيب ريوفه..
ريوف\ايه..لحت مع بابا..
ابتسمت ياسمين بخجل مع مستقبل جاهلته وهي تسمع ريوف..وظحكت عليها فجـر..
فجر\والله حركات..
ياسمين تحاول تكتم هالأبتسامه اللي وردت خدها بدون شعور\أي حركات..!؟؟؟
قامت فجـر\ ولاشي..
ياسمين\تعالي طلع فستانك!
ابتسمت بخجل طاغي\لا توه.. انا نازله شكـل البنات تحت..تعالي ريوف معـي..تبين شي جهزتي اغراضك كلها..
ياسمين\ايه اهربي كالعاده..اقولك كل شي مجهز ..ماعندي شي غير هالعبايه اللي بلبسها..
٭•٭•٭•٭









واقف على باب الصاله ومتكدر لسببين اولهم الغتره اللي على راسها ومضايقته..وثانيهم ريوف اللي كلت عقله الصغير..شافها وهي تنزل مع فجـر وقرب منهم وهو ماسك غترته عشان ماتخترب الكشخه..واول ماناظرته فجر طبعت بوسه رقيقه على خده وهي هامسه\ماكذبت يوم قلت انت مستقبـل..
عزيز مافهم منها شـي.. لأنه تفكيره كان منحصـر لريوف االلي واقفه جنب فجر بكل دلع..
فجر كانت نظراتها تنتقل بين عزيز اللي متلهف لريوف وهالشي واضح من عيونه الواسعه وبين ريوف اللي متجاهله عزيز ..كانت تشوفهم وكانها تتسترجع ماضــي قديــم اليوم ينعاد بكـل حـب طاغي ومجنـون..
ضحكت على هألأثنين وتركتهم لوحدهم..

عزيز\طيب انتي بتروحين..خليك هنا نامي عند جدتــي..
طنشته ريوف وهي تبعد شعرها عن عيونها بضيق\مابي..بلوح مع بابا.. 
عزيز بنظرات حزينه\طيب ليش..وانا مين يلعب معـي.!.
ريوف بتكشيره\انت كله تضلبني وتقولي بومه ودبه
عزيز عجز بسببها\خلص انا بومه ودب..بس لاتروحين..
ريوف\لاااا
عزيز\بركبك السيكل..وبلعبك اونو..وسوني وكل شــي..
ريوف بتذمر وضيق\مابي اوووف انت ماتحبني..
عزيز وده يذبح هالمفعوصه لأنها مو فاهمته\لالا انا احبك..
ريوف\انت تحبنــي انت كدااااب..
عزيز خلاص انقهر منها وصرخ عليها\انا كذاب ياالبــومه..يالدبــه..
ريوف تنرفزت لأنها تبغض اللي يصرخ بوجهها وعزيز متخصص بهالأمور تجمعت الدموع بعيونها\كداب وحمال ..وركضــت بخطوات سريعه ومتعثره قبل ماينقض عليها 
٭•٭•٭•٭












"عقبالك"
قالوها جمانه وابتسام وهم يشوفون فجر تودع طيف ياسمين بعيونها الدامعــه بصمت ولهفــه..
ابتسمت بحـزن\وانتوا بعد عقبالكـم..
ابتسام\طيب جمون وعرفنا..انا وش دخلنــي..؟
رفعت جمانه ايدنيها الثنتين لخاصرتها وقالت بقهر\تنكتين حضرتك..
ابتسام\على طاري التنكت..تخيلي لطيفه تقول لأبوي زوجوا يوسف والوليد بيوم واحد..على قولتها لقت للوليد حرمه سنعه..وعاد مثل مابشرتك..بدق على الوليد وببشره بهالخبــر..
جمانه ولعت نـــار وقامت وهي ثايره..لكنها قبل ماتطلع قالت بكل حــره \بالطقــاق اللي يطقه هو واللي بيتزوجها....
مااااتت ظحك ابتسام..لكن فجر سكتتها بكلمه..
فجر\وانتي ان شاء الله لهيثم..
٭•٭•٭•٭











وبعيد عن زحمـة النــاس وازعاجهم..كان عبدالرحمن واقف جنب الباب الخارجــي ويحاول يهـدي ويخفف على هالقلب اللي مو مستحمل طعم الفرقــا..وريوف اللي قالت انها تبي تروح مع ابوها...مااستحملت دموع جدتها وظلت تبكــي بحظنها لأنها توها تستشعر معنى الودااع..
الجده\ليش ياعبدالرحمن..ليش تعذب قلوبنا..
حب ايدنيها الثنتين..وقال بكل حنيه\لاتخافين يايمه..مو انا اللي يقطع غالينــه..بتشوفوني ان شاء الله..بزوركم..وروحي هي اللي بتشتاق لهالديار..وصدقيني انا مرتاح بهالقرار..
الجده\اهتم بريوف..ماأبي اشوف دموعها..وابي اسمع صوتك وصوتها كل يوم..
عبدالرحمن\من عيوني..تامرني امر يالغاليه..وانتوا بعد مروني..لاتنسون ولدكــم..
مسحت دموعها بطرف شيلتها وقالت بكــل الم\نساك الموت ياقلبــي..الله يحفظك روح..مو قادره استحمل فرقاك..
وطت راسها الجده لريوف اللي حاظنها رجولها..ورفعها عبدالرحمن لها..
الجده\تعالي ياقلبي احبك..
ريوف وبعيونها دموع تنتظر مين يجففها\تالي معنا جده..
الجده\شلون..مقدر!ّ
ريوف\انا احبث كثيل..كثييييييييل..
حبتها الجده بقوه وضمتها\وانا اكثــر يابعد قلبــي..
عبدالرحمن\يالله يمه انا ماشــي..
الجده\ودعتك الرحمن اللي لاتضيع ودعاءوه..
طلعوا لهم سلطان واحمد وهيثم..وسلطان اخذ ريوف\تعالي سلمي على خالي ريوفه..
احمد\ها عبدالرحمن متى طيارتك!
الجده\بتروح بالطياره..؟
عبالدرحمن\ايه يالغاليه..ساعه الا ربع بــس..
احمد\الله ييسر لك امورك..بينا اتصال ان شاء الله..
عبدالرحمن\مو بس اتصال..وزياره بعــد..
ابتسم احمد\ابشر ياعبدالرحمن ماطلبت..
\\
ودع عبدالرحمن الليله اهله وحبايبه ورجـع لموطنــه وقلوب كثيره فاقده حظوره ووجوده وولاءه اللي مايتقدر بثمــن ودعهم عبالرحمن بعد ماترك بصمــه الكل يقدرهــا..وانطوت صفحـة بيضاء عنوانها الوفا والعطاء..
وانكتبت صفحه جديده وفيه بين ياسمين وعبدالرحمن ..
٭•٭•٭•٭
ظلت تتقلب بفراشها وهي حاطه سماعات تلفونها باذنها وتسمع للمبدع بو خاطر انشودةfor give me وتناظر الغرفه اللي كانت تضمها هي مع بنات خالها وتفكـر بكلمة ابتسام طول هالليل الطـويل ..معقوله لطيفه بتخطـب له..!وهو بيوافق..والا لا!؟
تنهدت بضيــق وهي تسمع نفسها لأول مره..
"وش هالغباء ياجمـانه للحين ماعرفتي انه يحبك ويموت فيك!ليش هالأفكـار السوداء..
ابتسام بس تبي تغضيك..وانتي ماشاء الله عليك..صدقتيها بســرعه...وكأنك مصادقتي انها تقط عليك هالكلمه..لين متى بتظلين تتدلعين عليـه وتكابرين..غبيه من يومــك..لأنك ماعرفتي الوليد.."
قفلــت ألأبجور اللي جنبها وهي متطمنه بعد هالفضفضه الخفيفه..
لكن الغرفـه كانت ضايقـه عليها وهي فاقده راوين..راوين لها اربع شهــور وماشفتها..
واحشتها موووووووووت..من بعد السالفه اللي صارت بين خوالها ..وخالها بوتركي مانزل الشرقيه.. 
هي بعض المرات تحس انها عاذرته وخصوصا لمن تتخيل لو تعيش مأساتهم مع تركي اللي مقطوط بالسجن..وبلاويه اللي مستحيل ينغفر لها..
لكن برضوا مشتاقه..مشتاقه لرواين وجمعت البنات..وصراخهم وضحكهم اللي كان مالي ارجاء هالبيت الكبيــر..
وين هاللمه..والجمعــه...من زمان ماحسـت فيها..ولا استشعرتها!
وحتى خطوبة يوسف وفجر المنتظره جمعتهم ساعات قليله..والتهوا بمشاكلهم بعدها..
وحتى زواج عبدالرحمن ماريحهم..وبدال مايعبرون بفرحتهم الدموع خذت مجراها والأسـى هو اللي غلب بهالليله لأنه عبدالرحمن كان ولد وماعمره صار دخيل على هالعايله.!..كل شـي كان يضيع فجأه ويتهدم بعد موت الغالي..
معقوله خلاص..هذه نهايتهم!
هذه نهاية الترابط اللي عمرّ من سنين..
معقوله بتظـل هالقطيعــه اللي بين خوالها..ولاأحد ممكن يسأل على الثاني بيوم..معقوله هالبيت ينباع وتضيع كل ذكرى حلوه فيه..!
لكن لا..لا الف مره..ۥهم۫ لها..البنات لها ويقدرون يخلقون البسمه بوجيه اهلهم..يقدرون يزيلون الزعـل اللي اجتاحهم..يقدرون يقربون المسافات ويتخطون العثرات..مو هم اللي بعد هالسنين يتفرقون..
هم لها..اكيــد لها..
هذا اللي توصلت له جمانه قبل ماتغفي عينها..
وبكره التنفيـّذ بيدأ.. 
\معقوله جمانه قد هالتحدي؟/
٭•٭•٭•٭








كان يحكـي معاه ساعه ونصف عن عبدالرحمن وسفره..وعزيز اللي فتح مناحاه على ريوف بعد مارجع من بيته..
لمن جات ابتسام وخذت التلفون منه..
يوسف\شف البنت..عطيني بخلص له السالفه..
ابتسام\تكفى يوسف بس دقايق..الو ولييييد..
الوليد\هلااااااااا وغلاااااااا
ابتسام بحماس بان بصوتها\اسمع اسمـع..عندي لك سالفه قويــه..
ناظرها يوسف بتعجب وهو مستمع..
شرب الوليد شوي من الببسي الللي بايده ورد\قولي ياأم سالفه قويــه..
ابتسام\لطيفه المصون..قالت لأبوي تخطب لك وتتزوج انت ويوسف بيوم واحد..
شرق الوليد بالببسي وظل يكــح بقــوه..وابتسام ظلت تضحك وهي تقول \صحــه..هههههههه
الوليد\امحق خبــر..ياأم اخبار شينــه..قولي لها..مشكوووره مستغنين عن خدماتك..انا لجمانه..وجمانه لي..
ابتسام\ههههههههههههه خطييييييييير اخــوي..حركاااات..
الوليد\عبالك امزح..قولي لها..لاتخيلني ارجع السعوديه واقول لها بطريقتي..
ابتسام\لا الله يخليك..اجلس وقابل دراستك..وبلا تهورّ..اجل اذا قلت لك اني قلت لجمانه وش بتسوي!
الوليد على طول رد\وش ردت عليك!؟
ابتسام خبرته بردة فعل جمانه..وحـس بضربات قلبـه ..
الوليد\غبيه..غبيه..
ابتسام\انا!
الوليد\لا..متى بتعرف هالغبيه اني احبها!ياناس انا حبيت وحده غبيه..!
ابتسام\خلص..خذ اللي تبيها لطيفه..
الوليد\تخســي..
جرّ يوسف منها السماعه بقوه\بس هذره..اشوفك أخذتي راحتك..هلا..
الوليد بصوت جامد ومقهور\ها..
يوسف\يعني ينقال انك معصـب..!؟
الوليد\مو بس معصب الا بموووت قهـر منها!
يوسف\من مين وضح!؟
الوليد\اقول يوسف شخبارك!؟
ظحك يوسف ظحكه استفزت الوليد وحرقته اكثـر..
يوسف بلهجة سخريه\اخوي غيور وانا مدري.!؟؟
رفع حاجبه بقهر واردف\وهذا انت عرفت..ماعلينا..انت وش سويت!
تنهد يوسف تنهيده طويله تعبر عن مدى ضيقته اللي يحاول يخفيها\ولاشـي..تعودت اشوف الأبواب تتسكر بوجهـي من زمان..لكن هالمره غيــر..هالمره انتوا وافقين معــي وشادين من ازري وهالشي دافع لي بشكل ماتتصوره.. يتفــرج يالوليد..بتفتـرج قريب..
الوليد\الله يجزيك كل اللي تتمناه ومايضيع تعبـك..
يوسف\احساس بشـع انك تسعى ورى امـور ماهي لك ولا بأسمـك..احساس كريه وانت تشوف انه هويتك ضيعها زمـن مايرحم وتكون بنظـر المجتمع مقيــم وانت في بلادك...لكن شتقول الله حسيب من كان السبب!الله حسيب اللي ورطني هالورطـه اللي ماتنغفــر..
كانت صعبه الكلمات طلع ن الوليد وهو عاجز كليا اطبـق على شفاته بقهر وكمل\والله مو عارف وش اقول لك!
يوسف\آه يالوليد لاتقول شـي..يكفيني وجودكم بحياتي..يالله انا بسكر..
الوليد\ليش!؟
يوسف بابتسامه حزينه\عندي مواعيد كثيره الصبـح ولازم الحق عليها..
الوليد\الله يسهل عليك ياخوي.
---------
ببداية يوم ثاني..ونهاية الضحى\

"عرفتيها هذه اخته ..اخت تركي العالي اللي مسكوه الشرطه"
"كيف عرفتيها!انا وصديقاتي من زمان نسمع انها مو جوده بقسمنا"
"الحمدلله والشكر كل الجامعه تدري!وانتي تودك تشوفينها!"
"يقولون انه مجرم خطير وكان من زمان يختلس اموال ويتعامل بالرشاوي"
"انا سمعت بعد انه لقوا بشقته هو مع صاحبه كراتين خمور"
"والله محد خرب شبابنا غير هالفئه من الناس..حسبي الله ونعم الوكيل عليهم"
"الصراحه لو انه اخته مااطلع من البيت واحفظ ماي وجهي"
"بس تصدقين..مسكينه شوفي وجهها ونظراتها الضايعه..احس انها مالها ذنب"
"مالها ذنــب"
"مالها ذنــب"
حطــت راوين ايدنيها الثنتين على اذنها بكـل مأاستمدت من قوه وظلــت تجــري وتجــري بممرات الجامعه بدون توقــف وكانها تبي تهــرب من كابـوس مزعج يلاحقها بكل مكان..لمن طلعت لـ موقف السيارات وركبت السياره وطلبت من السواق يتحرك وهي تأن وتبكي عذاب وقهــر لمن وصلت البيــت ..
مـرت من عند الصاله وشافت امها سرحانها بفكـرها وياسر جالس يتغدى على الطاوله..
اانتبهت لها نور وهي طلعت فوق من السلالم..ظلت تناديها امها..ورواين ماتسمع غير صوت البنــات الجارح اللي يخترف اذنهــا..دخلت غرفتهــا وقفلتها وطاحت على السرير وهي تسمع طرقات الباب
نور\راوين.. افتحي الباب..
راوين ظلت تمسك المخده بقــوه وهي تصــرخ\كفايــه ماابي اشوف احد..ولا اسمع احــد..خلوني بروحـــي..خلونــي..
نور\راوين حبيبتي..وشفيك..خرعتيني عليك..ليش تبكين..؟
راوين بنفس نبرة الصوت\انا مأأبكــي..ماأبكــي..يمــه خليني بروحــي..تكفيــن..
نور كانت حاطه ايدها على قلبها وهي مرتعبه\انا شاء الله..خلاص انتي اهدي واكلمك بعدين..ارتاحــي اللحين..ارتاحي ياقلبي..
من سمعت راوين كلامات امها حست بخناجر تطعن قلبها ورجعــت تبكي بشكل اقــوى..ليش قست على امهــا وهي تجازيها بالطيبــه..
امها ماتستاهل لكن هي متضايقه وتعبانه ونفسيتها بالحضيض..مو قادره تتقبل هالواقع اللي كل مره يذكرها بمـره..كل يوم تسمع كلام جارح سواء من بــره البيت او خارجه..ظلوا اربع شهــور وهم بداومــه مالها منجـى ولا مرسى..اربع شهــور مرت مثل العلقم والشوك اللي يجرح وينزف....مو قادره تكون مثل امها صابــره وحاسبه اجرها لربها وحكمته..
حاولت مليون..لكن خلاص القلب امتلــى جروح واســى..وصعب انه يندمل..
وحمدت ربها الف مره انه هذا آخر يوم لها بالجامعه وبدات عطلتها..وحى نتايجها مستحيل تاخذهم وترجع لنظرات البنات الساخره اللي تلاحقها بكل مكان..
ظغطــت على بطنها بقـوه وهي تحـس بمغـص ينغـزها ويوجعهـا وتسمـع اصوات معدتها الفاضيه..خذت المخده وظغطتهـا بشكـل اقـوى على بطنها يمكن يخـف الألم مع الوقـت ...لكن اللي صار العكـس الألم كل ماله ويزداد ويرهقها..وكلهــا ثوانــي وصــرخت صـرخه سمعتهــا امهــا اللي جالسه بالصاله الفوقيه..
-----------





شخصت نظرها لأبتسام وغمزت لها بدلالة على اشارة البدء بتنفيذ الخطه اللي انرسمت ومابقى غير العزم وألأراده..
ابتسام\جده
الجده بملل وهي تشرف بقية القهوه بتلذذ\ها
اردفت جمانه بابتسامه شقيه وبعزيمه اقوى\جـده
ابتسام بحماس اكبرمن جمون\جده..جده..جـــده..
الجده\انطقوا جننتوني..مخليني بوسطكم كأنكم شياطين وجعتوا راسي..قولوا وش تبون!؟؟
عضت ابتسام شفاتها بقهر وهي تتوعد جمانه بنظراتها وتقول لها بلغة العيون "انتي السبب يالعجوز"
طنشت جمانه نظراتها وكملت اللي ناويه عليه\خلاص ياجدتي ولاتعصبين..بدخل بالموضوع على طول..مدام احنا خلصنا امتحانات ماشاء الله علينا..ودنا نفرفش شوي ونروح الرياض لبيت عمي 
ناظرت الجده جمانه نـظره جامده بدون ماتنطق بحرف..
وابتسام كملت باقي الطبخه بدون ماتعطي مجال لجدتها للتفكير...
ابتسام\واللي يعافيك ياجدتي..خلينا نغير جوا.وبالمره نشوفهم..بالله عليك ياجدتي... وغمزت لجمانه وهي ترخـي من صوتها الجهوري..ماوحشوك..مااشتقتي لهم....
كملت جمانه وهي تأشر لأبتسام بأصبعها وتقول انتي كذا..
جمانه\ايـه والله..فقدت راوين ودي اشوفها..تكفين ياجده..وافقي عشان خوالي يوافقون..

البنات لمسوا الجرح بقوه..وضربوا على الوتر الحساس بدون مايدرون..
اربــع شهــور..
اربع شهــور ماطاحت عينها على ولدها ولا نور مرت ولدها الغاليه..ولا راوين قلبها ولا ياسر حفيدها المدلل..
ايه..
اشتاقت لهم..اشتاقت لهم وودها ترد روحها بطلتهم الغايبه..
لكن شلون!الطلــب صعب جدا..!
مين المفروض يجي لها..مين المفروض يسأل عنها..
نور ماقصرت كانت تسال وتكلم كل يومين..
لكن ولدها..وين ولدها عنها..هي محتاجه له اكثر من اول..هي فاقدتــه..وهو ماحن لها ..شلون تروح لها برجولها وهو مافكر يسأل عنها..شلووووون؟؟!شلون قدر يغيب ويصد اربع شهور..!
اربع شهور وهي تشوف الكل لاهـي بمشاغله وناسينها وهي صارت بين يوم وليله وحيـده
قامت الجــده بعجــز وهي تمسك عصاها اللي صارت ماتفارقها بالآونه ألأخيره
اجده\تبوني اروح لولدي وهو قاطع وماسأل عنــي!قولوا لي كيف اروح.. وهو قلبه صار حجـر وكأني انا السبب باللي يحصل له!؟؟
سكتت وهي تداري على قلبها اللي امتلـى شجن وآهات..ودخلت غرفتها وعيون البنات مافارقت طيفها
بعد تنهيده طويلــه حطت جمانه راسها على حضن ابتسام\خايفــه
ابتسام بصوت هامس\من ايش!
جمانه\خايفه يجي يوم ونفترق..؟!
ابتسام دق قلبها من كلمة فرقا\وين عزيمتك..والا كلامك كله اختفى من اول محاوله..؟
جمانه\لاتلوميني بسوم..من اللي اشوفــه والله..انتي شفتي كيف يوم كلمنا سلطان وكأنه الموضوع مايعنيه..واليأس بعيونه قبل حتى مانكمل له الموضوع..وشفتي جدتـي وجرحها الغزير..
ابتسام\لاتلومين سلطان..لأنه حتى هو ماوده اللي يصير..لكن شتقولين..الله يهدي الجميع..
جمانه\ودي اغمض عيوني وافتحها واشوف جدي قدام عيوني..ودي اغمض عيوني وافتحها واشوف عمامي جالسين بالمجلس ويضحكون ويحكون..ودي اغمض عيوني وافتحها واشوف الراحه بعيونكم.. 
صعـب علينا هألامنيــات!؟
ابتسام\لا مو صعبه..لكنها محتاجه وقت وصبر منـّا
جمانه\شو صار على يوسف!؟
ابتسام\لا جديد..أوراق وتحاليل وحوســه..
جمانه\الله يعينه..
ابتسام\احمد ولد عمي يعرف واحد بالرياض والصراحه ماقصــر..لكن المسأله محتاجه وقت..
جمانه\ والله قهـر..
ابتسام\اللهم لا أعتراض...اهم شي انه بعد هالتعب ينال الي يبيه..
جمانه\يــارب..هو وفجر تعذبوا كثيــر وجاء اليوم اللي يرتاحون فيــه..ياقلبي فجور تستاهل كل خيــر..
ابتسام\واللحين..وش الحل!؟
اعتدلت جمانه بجلستها وقالت\مدري..وش رايك انتي!؟
ابتسام\انا اقــول نكلم امك وهي تكلم عمامي..لأنه جدتي صادقه مو عدله انا هي اللي تروح لعيالها وتسأل عنهم..وهم مقاطعين..تخيلي امس يقول يوسف عمي ماجد ماجاء وحتى عمي ابراهيم مافكر يدق على عبدالرحمن ويبارك له..
جمانه بنظرات حزينه\طيب وش نقول لأمي..!
ابتسام\قربــي اقولك..
;
;
;
;
;
"اذا هو مافكـر فيها تبوني اذكره"
جمانه\يايمه وش فيها يعني...انا الذكرى تنفع المؤمنين..
هند\عارفه
ابتسام\عمتي سمعيني انتي يرضيك اللي جالس يحصل..عمتي والله لو تشوفين الحزن اللي بعيون جدتي واحنا نكلمها كان بكيتي..
هند\وانتوا تفكرون اني ماأحس..انا اكثر وحده جالسه مع امـي واشوف اللهفه بعيونها اذا مرّ عليها ماجد او محمد او سالم..انا عارفه انه هي محتاجه لهم وتبيهم حولها..لكن مابأيدي شـي اسويــه..وحتى موضوع طلال كيف تبوني اكلم ماجد وهو صارف الموضوع نهائيا من باله..وتناسى انه ابوي الله يرحمه طالبـه وخاطبه بنفسه لطلال..
جمانه\طيب يايمه حاولي..الله يخليك..
ابتسام\انتي الوحيده اللي تقدرين تقربين من بينهم..انتي اختهم واكيد بيسمعون لك..كلمي عمي ماجد وذكريه بكلام جدي..وحتى عمي سالم قولي له انه حرام اللي يسويه بجدتي..وعمي محمد قولي له انه عمي سالم مو مسؤل انه يتحمل ذنب ولده ركي..
جلست هند على الكنبه وهي عارفه ومتيقنه انه كل الكلام اللي انذكر صحيح..
لكن كيف تذكر ماجد..وتعاتب ابراهيم..وتحنن قلب محمد!..وليش ماتستعين بـ سالم(اباحمد) يمكن يحلّ لها الموضوع..لكن لا! خليها هي تبدأ يمكن تقدرّ ترجع الشمل مره ثانيه..!
جمانه\تكفين يمه..صدقيني تقدرين..انتي حاولي.ماراح تخسرين شـي
بعد هـدوء وصراع في التفكيـر اومات هند برأسها وقالت\خير ان شاء الله..
==========












قالوا ترى مالك امل في قربها لو يــوم
ابعـد وجنبّ دربهـا وهذا هو المقسـوم
قلت اتركوني واسكتوا خلو العتـب واللوم
قدني غرقت في بحرها لا عاد فيها العوم

اغلق مسجلــه وهو يقول "الله عليك ياعبادي جبتها على الجرح"
الحـزن اصبح رفيقه والحياه بنظـره ممله لأقصى حد وهذه حالته اليوميه روتين في روتين معتاد
نزل من سيارته وشاف حرمه طالعه من بيت عمه..وعرف من هيئها انها مرت عمه نور..
قربت منه نور وتهللت اساريرها بشوفته\طلال انت هنا..الله جابك ياولدي.
نزل من سيارته وهو مرعوب ومو عارف السبب
نور بصوت حزين\راوين تعبانه..وعمك بشغله وياسر طالع مع السواق
مااعطاها طلال فرصه انها تكمل كلامها وعلى طول شغل سيارته وقال لها انه بيوصلهم المستشفى..
\\
طـول الطريق وهو يسمعها تأن من الامهــا..وعـرف انه اللي فيها كبيـر ويوجع
كان وده يكون هو الحظن بدال امها
او حتى هو اللي يمسح دمعاتها الحاره
او يكتفي بكلمتين ممكن تريحها وتطمئنها
لكن الدنيـا كلها حالت بينه وبينهـا وهي بتظـل من محارمـه الى ان يشاء الله ويقرن اسمه باسمها
وصلوا المستشفى بسرعه خياليه ودخلوا على الطوارئء لأنه حالتها ماتستدعي الأنتظـار 
وبداقائق معدوده تسكـرّ الباب على راوين وامها وظـل هو واقـف مع المنتظريـن على جمـر حارقـه وضاويـه تنتظر من يطفيها..
ابحـر مع افكــاره لبعـيد وتخيـل لو هي حليلته الآن..وش بتكـوت ردة فعلـه وهي تتألم وتتوجع
اكيـد بيجـن لعذابهــا وبيعمل المستحيـل لأجل يخفف من المها لكن بيكون الوضع ارحـم بكثيـر لأنه بيكون قريـب منها بالحيــل ..
لكن وش بتفيد لـــو اليوم!؟؟
لو معذبــه اكثر من انها مريحـه وحالمه..
آآه..وآآآه ليتك ياراوين حليله...والله ماأخليك تعرفين طعم الألم والشقا,,
ليتك تحسين فيني وتعرفين اني متيـم ومحروم..
أحبـك ياراوين احبــك..
::
طلعت مرت عمـه نور لكن عيونه بدون شعور كانت تناظر راوين
نور\تعبناك معنا ياطلال..
طلال\افا عليك ياعمتــي..انا ولدكـم والا نسيتــي..
راوين من سمعت صوتــه ابتعدت شـوي وجلست عند الكراســي..
نور\والله انك غالــي والله شاهــد..ولدي اذا ماعليك كلافــه خذ هالورقه واصرفها انت اخبـر بهالأمـور..
خذ الورقه وناظرها نظره سريعه وكمل بااحراج بالغ\ان شاء الله مافيها شي بنت عمــي!؟
نور\المغـص ذبحهــا..البنت ماتذوق الأكــل عايشه على سؤائل طول يومها وطاحت علينا..
ماعـرف وش يقول...او بالأساس هل من حقه ان يسأل او لا لكنه مغصـوب والله عالـم بسره..!اطمئن نسبيا..بس انقهـر لأنها هامله صحتهــا الغاليه بالنسبه له..ليتها تدري وش كثر غاليه!كان مافرطـت بشي يخصها.!؟
طلال\بصرف الدواء وانتوا انتظروني بالسياره..بدال الأزعاج اللي هنــا..
نور\تسلم ياطلال..ماتقصـر..
اعطاها المفتاح طلال\ماسوينا الا الواجـب ياعمتي..
صرف طلال الدواء بسـرعه واول ماركب السياره رفع عينه للمرايه ونطـق بشفايفه بدون همس وبكـل عشـق وهوى وعاطفه جياشه "سلامتك"
اللي غريب بالأمر انه راوين كانت تشوفه وكأنها عارفه انه العيون بتتلاقى هاللحظه..
كسـرت النظـره بأأقل من ثانيه وهي تشعـر بكـل عرق ينبض فيها.. 
حرك السياره طلال وبشفاته ابتسامة رضـى ورجعوا البيت وهالمره انبعثت بروحـه راحه نفسيه غريبـه وهدأت كل احاسيسه المظطربه..مايدري هل لأنه تطمن عليها او لأنه العيون تلاقت والأحاسيس تعانقت او لسبب ثاني يجهله!
=========















"..رجــاء ياهنــد سكـري الموضوع وخلـي هالجروح ساكنه ولاتفتحينها.."
هند\الى متى يامحمد..قولي الى متـى!؟تظن اربع شهـور مو كافيه!؟
محمد بكل جمـود وبصوت قاهر رد\ولا حتـى الدهــر كله..تدرين رحمـه لولد اخوك انه مقطوط بالسجـن والا كان لي تصرف ثاني معاه
هند\لهدرجه يامحمد!؟لهدرجه قسيـت!
الى هنا..ومحمد ماقدر يستحمـل السكـوت والهدوء..
محمد\ماتحـرق النار الا واطيهــا..محد بيذوق اللي ذقتـه ولا اللي ذاقوه عيالي ..لاتفتكرين انه يوسف هو الوحيد اللي كان متغرب ..كلنا عشنا متغربين وذقنا المرّ ولا احد داري وش فيه هالقلب ميـت وضـرب على قلبه بكـل قـوه....زوجتـي ماتت وكبدهـا تفتت قهـر وضيم من غياب ولدها..وانا طحـت بغيبوبه مافقت منها الا بعد سنين..وابتسام والوليد هم الضحيه وتشتوا بعد غيابنـا..كنت اشوف اليتم بعيونهم وانا حـي لكني عاجز اسوي شـي..صعب هألأحساس ياهند..صعب الضعف وانت باايدك القـوه لكنها مسلوبه منك..وضاع الأمان اللي كان يحيط بهالبيت..وكله من عمايل ولد اخـوك الظالم..ظلّ ساكـت ويشوفنا نموت في اليوم الف مره..ولافكـر حتى يدلنا بطريق ولدي..11 سنه والكل يفكـر انه يوسف ميت..واثاريه حـي ..تايه .. مسكين محروم حتى من شوفته لأهله..تبيني اغفر له بعد اللي شفتـه من ولده..تبيني اغفر له وانا اشوف ولدي كل يوم يطالب باابسط حقوقه ويتزوج من بنت عمه اللي انتظرته طول هالسنين!تبيني اغفر له وانا عيوني تفطر حزن عليه كل مااشوفه يدخل علي بااخر الليل وهو متحطـم واجراءته لسه ماانتهت ولاحتى بدت..ويمكن اصلا طول عمره مايتزوج!ومثله مثل أي اجنبي بين بلاده غريب وهو أقرب الأقارب..مقيم وهو بالأصل مواطــن..!؟..شلون قولي لي اغفر له و قلبي يعرف السماح وانا مو قادر اعطي السعاده والراحه لولدي!...اصعـب شي على الأبو انه يظـل مكتف ايدينه ومايعطـي حقوقه الواجبه لعياله...
يوسف صـابر..ومااظـن انه هالصبر يطـول اكثـر من كـذا وهو يشوف انه كل ألابواب متسكـره بوجهه ولا أحد داري عنه!؟ولدي انا..ولدي يوسف بدون هويه..آسف ياهند ..انا آسف كثيـر..لكن قلبي مشتعل نار تحـرق ومااظن انه في احد يقدر يخمدها..

غطـت هند شعـر رأسهــا باايدين مرتجفه وهمـت بطلوعهـا بخيبة امل واضحـه ومتعجرفه..هذا ثانـي بيت تزوه لأخوانها..اولهم ماجـد الغير مكتـرث ومارحب ابدا بحظورها ..وآخرهم محمد اللي حطـم جميع مجاديفهــا..فتحـت باب الخارجـي على وقع صـوت يوسـف اللي كان شاهـد المـوقف من بدايته وعاجـز عن التدخـل..
يوسف\عمــه..لحظــه..
نـاظرته هنـد نظـره طويلـه وحزينــه وعميقه كانت تكفيله بانها تنهـي الموقف بدون كلام وماكان يوسف اقل شجن منهــا ..وعـرفت انه اخـوها صادق بقوله يوسف لازال يبحـث عن منجـى وبزوغ فجـر بعيـد كل البعد عنــه..
طلعــت بـره البيت ودموعـها تنهمـر وتشكـي حـال اشعـث وغابـر..
ووصلت البيت الكبيـر وعيون جمـانه وابتسام متلهفه ومتشوقه...لكن انمحت هاللهفه وهم يتمعنون بوجه هند اللي بلون الدم....
قربت جمانه من امهـا وهي تلهي عمـر بلعبه تحدث صـوت رنان..
جمانه\ها يمه..وش سويتي..!
خذت هنـد منديل من شنطتهــا واردفت بالم\ليتني مارحت وسمعت اللي سمعتــه ..ليت ابونا عايـش وشاف كيف حالنا تغيـر بعده..
انربط لسان جمانه بعد جملة امهــا وامتلى قلبهـا بـ همّ دامـي..شخصت نظرها لأبتسام وتبادلوا النظـرات الحزينه اللي صارت خليله.. 
=========










*}للمللّ فوائــد*{
اشعر في بعض ألأحيان ان الله جلّ وعلا زودنا بالسأم لنتخذ منه عازلا يحول بين نفوسنا وبين الأشياء السيئه التي نراها ونسمعها حيث لايحول بيننا وبين التفاعل وبالتالي التأثر بالكلام الرديء وألأفكار التافهه شي مثل الضجر..
وقد يكون للسأم ميزه اخرى نلمسها من خلال التجربه وهي اننا لولا السأم لأصبنا بالأرهاق من فرط النشاط والأستجابه للمثيرات المختلفه ولهذا فأن السأم يشكل فتره استجمام ولطالما كان الملل مقدمه لنشاط عظيم وتحفز نفسي وانطلاق روحي هائل.شي جميل ان نرى الأشياء من اكثر من زاويه وان نقلّب الأمور على اكثر من وجه لنرى التوازن المدهش الذي بثه الخالق جلّ وعلا في هذا الكون ولنلمس شيئا من حكمة الحياه.

قفلت فجر صفحة الكتاب وهي مشدود بحروف الدكتور عبدالكريم بكار وكتابه المذهل والمميز..
فعلا..عشّ هانئا.. هذا اسم الكتاب"عش هانئا"
كان اسم على مسمـى وأتى بوقـت حـرج ومريح للأعصاب..
للملل فوائد..معقوله يكون حتى الملل نعمه وفائده من الله سبحانه!
يارب وش كثر نعمك علينا واحنا لاهين بدنيانا ..يارب وش كثـر احنـا مبتلين باليأس والتذمرّ وغافلين عن نعمك اللي تعد ولاتحصـى..
وين احنا بقوله}وعسى ان تكرهوا شيئا وهو خيرا لكم {وين احنا بقوله }الذي خلق الموت والحياة ليبلوكم ايكم احسن عملا وهو العزيز الغفور{وين احنا بقوله}قل لن يصيبنا الا ماكتبه الله لنا{

ليش دوم نطالب بالكمال واحنا ماسعينا له..!ليش السخط والألم واحنا عباد لك..!
ليش مانرضـى بحكمتك ونعيش يومنــا بكل هناء وحبور..
ليش الألم والحزن واليأس والغفله والضيـق!
يارب انا فوضت امري اليك فاأرحم عبادك واعنـي على عبادتك وصبرني في دنياي الفانيه..

فتحت الكتاب للمره الثانيه وطاحت على صفحه فيها ردود جمعها الكاتب لفئه من المجتمع..
وكانت اشبه بالمقتطفات العذبه..ومنها

\سعادتي تكتمل عندما اشعر انني مدعوم ومسنود وموفق من ربي\احمد الشعار مدرب فنون دفاعيه
\اشعر بالسعاده عندما احس ان مشاعر الهناءه والحبور تحف من حولي\ايمان العلي طالبة ثانويه
\اشعر بالسعاده عندما اضع راسي للنوم وانا خالي الذهن من أي مطلب للناس علي\حسن سالم مدير اداري ومالي بدار الفكر
انرسمت ابتسامه عذبه بوجه فجـر وطلعـت بفائده عظيمه عوضتها عن كل ايامها العابره
خذت قلمها وخطـت بمذاكراتها سعادتها الحقيقيه..
\سعادتي هي قربـي من خالقـي ومفرج كربـي وهمـي\فجر كاتبه ومدرسه برياض ألأطفال
=========
















ظـلت الأفكـار تتلاطـم مثل الموج المتصارع بداخله وهو لازال واقـف ويناظر مكان عمته اللي اصبح خالي بعدها لمن وصـل لحـل كان مثل الماي الظامـي والراوي لحد الثمالــه..
صـرخ صـرخه كانت بداخــل نفسه وهو يقـول "لقيتها..هذا هو الحـل هذا هو الحــل"
ودخـل للبيت يبشـر ابـوه بهالخبـر اللي ممكن يحـل مشـاكل عرقلها الزمن..
رفع بويوسف وجهه الحزين لولده..اما يوسف خذ نفـس قبل ماينطق بهالخبـر اللي ريحـه..
يوسف\يبه..انا قررت
========











"لااااا مستحيـــل..مستحيــل بنتي تتزوج بره السعوديه.."
ارخـى هيثم صوتــه وناظر ابوه لأنه يبي مساعدته بهالموقف الصعـب..لكن ابو احمد اكتفى بالسكوت وواضح من ملامح وجهه وقبضة ايدنيه انه غير راضي بتاتا..

هيثم\يمه انتي ليش معصبه اللحين..
ام احمد بنبره اعلى وحاده\شلون ماتبيني اعصب..بنتي مو بايره ولا طايح حظها عشان يكون زواجها بره..يكفي انه احنا راضين وساكتين..
تكلم هالمره احمـد اللي نقل لهم كلام يوسف بحذافيره\يبه انت وش رأيك!
ام احمد قاطعته\شي اكيد انه غير راضي ..وهذاني اقولها لكم حتى لو فجـر رضــت انا مستحيل ارضـى بهالزواج..وهذا اخر كلام عنـدي..
ام احمد كانت تتكلم وغير مباليه بوجود فجـر اللي ملتزمه الصمت والصدمـه طول ماهي جالسه..
ولاكأن هي صاحبة القرار الأول والأخيـر..
احمد\يمـه الله يرضى عليك الموضوع مايستحمل العصبيه.زتروي شوي وخلينا نسمع رأي ابوي..وفجر
ام احمد\لاتعب نفسك..فجر بنتي وانا ادرى بمصلحتها..
ابواحمد بوقار وهدوءه المعتاد\انا قلت من قبل وبرجع اقولها اللحين القررار لبنتــي ومحد بيهتم بمصلحتها ومستقبلها كثرهــا.
احمد ارتاح نسبيا من كلام ابوه وحس بحكمته وبعدّ نظره\حلو القرار الأول والأخير..فجور اعطيني رايك لاتضلين ساكتــه..
رفعـت فجر نظرها لأبوها وشكرت تفاهمه وتقديره للموضوع لكن ماتدري ليش تحس انه غير راضي ويتظاهر بالعكـس..رجعت تنــاظر وجهه امها اللي كاسيه الغضب ..التفت لهيثم السرحان واللي يترقب اجابه منها.. 
واخيرا استقر نظرها للأرض وهي شاردة التفكير ومظغوطة ألأعصــاب..الموضوع كل ماله ويتعقد اكثــر ويطلع من ايديهـم..
يعز عليها يكون زواجها بره وبعيد عن اهلها..
يعزّ عليها اعتراض امها وضيقها هي عارفه انه امها معها حق
لكن شو بتفرق اذا كان زواجها هنا او هنــاك..اربع شهور مـرت ومافي شـي جديد واكيد يوسف ماأتخذ هالخطوه الا وهو دارسها وعارف انه مسألة زواجهم بتطول اكثــر..واكبـر دليل انه احمـد مأيد يوسف بهالحل وعارف ألأجراءات الطويلة الأمد اللي بالسعوديه..
وش هالدوامه اللي هي فيها..متى بتستقر حياتها وترتاح!
متى بتحظى بالسعاده ألأبديه..!ليش كل ماتقرب خطـوه من هالحلم اللي عيا يتحقق تبتعد اكثـر وبشكل جارف وقاســي..!
جاء لها صـوت احمد البعيد واوقظها من سرحانها\فجـر..
بصوت هامس وكانها تحدث نفسها ومازالت نظرتها ساكنه بالأرض\مدري
ام احمد\خلاص ياأحمد..لاتظغط على البنت قول لولد عمك ينتظر ماراح يخـسر شـي..ليش هالتسرع!؟
هيثم انقهر من ردة فعل امه الغريبه\يمــه..
ام احمد بقهر حارق وصوت قاهر\شنوا يمــه..قولي شنوا!..يعني حرام افرح بــ بنتي زي العالم والناس..يعني حرام اشوف زواجها بأحسن القاعات وكل حبايبها حولها..ليش وش قاصرها هي تتزوج بره وكانها هربانه من بلادها..بنتي مافيها شـي عشان توصل لهالحال!ليش مستخسرنيني فيني هالأمنيه..!انا أم ومن حقي افرح ببنتي..يكفي انه قلبي ضايق بهالبنت اللي قاعده فوق ومعلقه ماتدري وين ارضها وسماها وزجها مقطوط بالسجن.. تبوني بعد ارضـى بعد كل هالسنين بهالوضع..!؟؟ليش وش اللي ارتكبناها عشان نعيش نفسنا بهالضيم!
شوف يااحمد هي كلمه وماراح اثنيها فجر بتتزوج هنا وكل الناس بتفرح فيها,,
ابواحمد\خلصتي كلامك!
ام احمد كتفت ايدنيها بقهر\ايه..
ابواحمد\فجـر ماينفع كلمة مدري..حاولي تستقرين على رأي ..
ام احمد\انــ
ابواحمد ثارت اعصابه وقاطعها بكل عصبيه\فاطمـــه
فجر قامت وهي منهاره وضايعه\كفايه ارجوكــم..انا سمعتكم كلكم خلوني على راحتـي رجاء.
طلعت فجر لغرفتها بكل الم وحزن وكلام امها يتردد بكل قوه بعقلها,,
========












يوسف وصل له خبـرّ رفض عمته الصارم وتردد فجر الغريب..
ونـدم الف مره انه فكر بهالخطوه الجريئه..
ابد ابدا ماتمنى انه الأمور توصل لهالحـد..وصرف النظر عن فكرة زواجه بـره السعوديه وحس ألألم يزيد بقلبه وماينقص..وصبـره نفذ بعد اللي حصــل..كان متلهف بهالخبر,,كان متوقع موافقتها السريعه مثل اللي كانت قبل..هو ماتضايق بردة فعل مرت عمه كثر تضايقه بردة فعل فجـر اللي جرحـته.لكن شو يتوقع منها ..انه ترضى على طول..هي بنت ومن حقها تحظـى باأحلام كل بنت مقبله على الزواج..لكن ليش ماحست فيه.!ليش مافهمته !ليش مافكرت انه يبي قربها بأقرب فرصــه!
ليش هالتردد..!معقوله ملت!.معقول بعد هالسنين وبعد هالحب اللي جمعهم يصيبها اليأس والملل!
فجر ماملت يايوسف لكن الموضوع فاجأها وضاعـت بدوامه اكبر من اللي انت فيهـا.!؟؟
وياكثـر القرارات اللي تحتم علينا انه نرضخ لها بدون ارادتنــا,,

مصرينـا نجتمع ياقلبي لكن متـى!
مصيرنا نطفـى شمعنا ونعانق انفاسنا لكن متى!؟
الورد حتى ذبـل..والشمس والله غربت..والفجر طـال وغــاب ..وعاندك..
وآآه ياقلبـي ماعلى الدنيا عتب..
=====











مد وجزرّ هذه الحيــاه كانت وستكون الى ان يشاء الله 
لكن هناك وميض من الأمل..وميض من امل دنى موعده لقلوب متلهفه وصـابره لم تعـرف للياس عنـوان وان عـرفت فستكون لحظات عابره وترحـل..
وهناك قلوب شقيه غرتها الحياة الدنيا بشكـل جارف تمادت بالعصيـان والنسيان حصدت الشوك بدال الثمار الطيبه..
وايضا هناك قلوب غافله ومتناسيه لابد ان تحـن بيوما ما وترجع لمنبتها واصلها حتى لو الأرواح ابتعدت اميال كالأيام العابره..

سنــه مرت كأنها يوم بدون احداث تـذكر والحياه استمرت رغم ألألم والحزن اللي حلّ على ابطال برد وجفا وكلهم يترقبون نسمة هوى بارده تلفح على ارواحهم وتسكن الطمأنينه لقلوبهم وتعيشهم بسلام ابدي..
"يوسف درس دبلوم انجليزي بساعات متضاعفه والشي الوحيد اللي استفاده من غربته هي لغته الفرنسيه وألأنجليزيه اللي اكتسبها ونفعته بوظيفته اللي تثتبت بشكل دائم بشركات العالي..ولازال يبحث عن نسمة هوى تعيشه بسلام..

"فجـر ظلت تنتظر بزوغ فجرها وارضخت لواقعها بعد تراجع يوسف عن الموضوع وموقف امها السلبي واللي زاد الموضوع تعقيد اكثر.. فوضت امرها لله وسلمته له بكل طاعه ورضى..


"طلال اصبح الطبيب طلال وحاليا يطـبق باأحد المستشفيات

"راوين بقـى له شعره وتفقد ذاتها واملها بالحياه وخصوصا وهي تشوف حالهم من سيء لـ اسوء

"الوليد بقى له سنتين ويرجع لأطهر بقاع أرض واجمل كلمه"سعوديه" 

"جمانه العجوز واللي اصغرهم عمرا لازالت تبحـث عن الحل اللي يرجع رباط هالعايله اللي انهارت اول اساسيتها..

"لؤي تزوج عبيـر وحياته ماشيه بالطريقه اللي رسمها بكل اتقان

"تركي كان يحن مره ويقسى مرات على امه الحنون ..وجلسته بالسجن علمته انه الله حق..لكن الشيء الوحيد اللي رافض بحياته هي غلا اللي منعها من شوفته..

"غلا كانت حالمه وشمعه وانطفت بعد جفاء تركي..وحاليا رجعت لدراستها بالجامعه..

"سماح واحمد كانت تجمعهم محبه عظيمه والعثرات اللي مرت بحياتهم والمرض اللي كان ابتلاء بحياتهم قواهم وماضعفهم..

"سميه حبت دانه بشكل لايوصف وبدأ الحقد يتلاشى من قلبها لكن لازالت آثاره باقيه..

"عبدالرحمن حياته مستقره مع ياسمين اللي بدى قلبها يميل له بشكل غريب ومفاجىء..

"ماجد سحب نصيبه من الشركه والبيت وكون له تجاره خاصه فيه وهالشيء أثر على شركات العالي..وكان يتوقع انه وصل لحريته بهالتصرف...وبدال ماأمواله تزيد نقصت وحالته النفسيه تدهورت..وندم على لحظـة الضعـف اللي ارغمته يطلع من شركتة ابوه..

"سلطان تخرج من الجامعه ومسك زمام امور البيت الكبير والشركه وكان رجـل من صلب رجـل وافعاله تدل وتذكر بالرغم من الصعوبات اللي واجهها بعد سحب شراكة ماجد..وبعدّ اخوانه اللي كان خناجر تطعن قلبه لحد هاليوم..

"اما محمد وابراهيم كبرت الفجـوه اللي بينهم وماجمعتهم الا ورقه انكتب عليها اخوان..

)()()()()()()(




لكن مثل مافي لحظات حزينه اكيد لكل واحد نصيب من السعاده..وفعلا هذا اللي حصــل مع فاطمه(ام احمد) بعد ماشافات فجـر بمنامها بحلم اشبه بالكابوس...قامت من سريرها بسـرعه وهي مرعوبه من هالحلم الغريـب ومن رعبها ماقدرت تتخيله في بالها..
مرّ النهار وهي تتمنى لو تفسرّ هالحلم وترتاح..لكن شلون!
هي تبيه تفسره وبنفس الوقت تبي تمسحه من ذاكرتها..
ولمن بدت تغرب الشمس صبرها نفذ واصرارها زاد في تفسير هالحلم وخصوصا وهي تشوف طابع الحزن اللي يوجه بنتها ..
خـّذت رقم شيـخ ومفسر احلام وترددت تدق او لا..
وبتلقائيه شافت انها تظغط الرقم لحد آخره لمن جاء لها صوت الشيخ وحكت له المنام بكل تفاصيله..
وبعد ماسكرت منـه ظلت اقل من دقيقه وهي تحاول تستوعب كلام الشيخ اللي فسّر الحلم بكل سهوله..
وعلى طول وبدون تفكيـر دقت على احمد وطلبته وراحت لزوجها على دخلة احمد 
وقالت لهم رايها بشكل اذهلهم ...

ابواحمد\اخيرا حنيتي على هالفقيره ورضيتي عليها..
ام احمد\لاتذكرني ياابو احمد..انا قلبي واجعني وماراح يطيب لمن تتزوج بنتي..احمد واللي يسلم عمرك دق على ولد عمك وبلغه..ماعندي صبـر..
تهللت اسارير احمد وعلى طول طلع تلفونه ودق على يوسف اللي كان بالشركه وصعق بهالخبر..
ورجعت ألبسمه والفرحه تهل بالبيتين بدون علم فجـر..
بكـت ام احمد غصب عنها والحلم يراودها ويضايقها\ياربي وش كثر انا ظلمت بنتي..كنت اشوف الحزن بعيونها ولاافتكر فيها..وبدال ماافرج عليها زدت همها همين..ياربي سامحيني..سامحني..
ابواحمد\خلاص ياأم احمد..زين انك عرفتي غلطتك..وفجر لازم تحطينها تاج فوق راسك لأنها ماكسرت كلمتك وطاعتك..
ام احمد بعد كلام زوجها بكـت اكثـر لأنها توها تحس بحجم غلطتها..كانت بتفرق بين قلبين ارضاء لكبرياء ام تمنت ألأفضل لبنتها..
=====













جلست على سريرها وهي ناويه تاخذ قيلوله بعد رحلة فؤاد سنتر لأطفال الروضه اللي كانت مشرفه عليه....حست بظهرها بينكسـر من كثر ماركظت وهي تتبع الأطفال وتنظم سيرهــم..بس مع كل هذا..كانت تشعر بسعاده عظيمـه ماتتقدر بثمـن وهي تشوف ظحكة طفـل..او صرخه مجنونه تعبر عن استمتاعه باللعبه..
قفلت ألأبجوره واسدلت شعرها الطويل بحريه وغمضت جفونها استعداد للنوم..ومامرت دقايق الا بباب الغرفه بكل قوته ينفتح ويدخل عليها هيثم ووراه غلا اللي تضحك لأول مره بدون شجن..
استعدلت بجلستها باحراج بالغ وهي تمثل العصبيه على هالأثنين\تكفون خلوني انام قبل مايّّاذن..ابي ارتاح شوي..
جلس هيثم على سريرها بقوه وهو يسكر فم غلا بأيده ويتوعدها بعيونه..لكن غلا كانت تصرخ وتحاول تبعد ايده بكل قوتها..لكن نعومتها مانفعتها هالوقت مانفعتها بتاتا..
فجر\هيثــم..وشفيك..وخرّ ايدك عنها بلا حركات اطفال..
استغلت غلا استماع هيثم لفجر وبسهوله قدرت تبتعد عنه..قامت بسرعه ووقفت على السرير وهي تنط نط كأنها طفله وتضحك لمن رمت ثقلها كله على فجر وحظنتها بقوه وهي تضحك وتبكي بنفس اللحظه\فجر بتتزوجين يوسف..بتتزوجين يوسف..ههههه امي وافقت واللحين بتسافرين معاه..وهذاني اقولك مأأبي اشوف وجهك سافري معه لشهر عسل مره وحده..وعيشي ايامك يافجر..عيشي ايامك..
فجر كانت تسمع غلا ومو قادره تستوعب انه اللي يحصل لها حقيقه وواقع..ليكون هي نايمه واللي يحصل لها حلم..كيف تصدق للي تسمعه من اختها..كانت تفكــر وتحاول تحلل اللي ذكرته غلا والدموع تحرقها وترفض انه تظل بعيونها الحزينه..

رفعت نظرها لهيثم اللي كان متـأثر لأقصى درجه وكان يمسح دموعه بطرف ثوبه..واستغربت من هيثم..معقوله بكى عشانها!
طلعت كلمه صعبــه هامسه من اعماقها\صحيح ياهيثم..!
اومأ هيثم برأسه وقرب من اخته وحب رأسها وغلا لازالت حاظنتها وتبكي بصـوت مسموع وماتبي تتركها..
هيثم\مبروك حبيبتي..اخيرا يافجوور..
دخلت امها هاللحظه ووراها ابوها..وفجر من شافت نظره امها الحنونه والنادمه بكـت وماقدرت تستحمل هالمشاعــر..
احمـد وسماح مافاتتهم هاللحظه واجتمعت غرفة فجر بكل حبايبها..
احمد\انتوا جالسين للحين..وخروا عن البنت...وراها مشــوار..
ضحك الجميع..وفجر ابتسمت بخجل..
ابواحمد\كلمت ولد عمك..
احمد\اكيد..وبعد يومين السفـر..الرجال مستعجل
لأول مره فجـر تتكلم وتعترض..
فجر\ايــش!؟؟
احمد\شنوا ايش!اووش ولاكلمه ماعندنا بنات يعترضون..
ام احمد\ههههه وهو صادق..ماعندنا بنات يعترضون..
ابواحمد بشماته وحب يغيضيها\لا والله صباح الخير ياأم احمد..
هيثم\هههههههه يبه خلاص عاد..طاح الحطب..
غلا رمشت بعيونها بدلال\طيب لو سمحتم يعني ممكن تطلعون بره..نبي نسولف على راحتنا ونجهز فجور..
سماح\ايه صحيح لو سمحتم يعني..
احمد كان يوجه كلامه لسماح\حتى انا!؟؟
سماح بصوت مايسمعه غير احمد\انت اولهم..
حك احمد راسه وتفشل\الوعد بالبيت..
سماح ظحكت وهي عارفه انه احمد يمزح..
وطلع الجميع من الغرفه..وظلت فجر المسكينه بوسط غلا وسماح اللي بدوا بالتخطيط ..
سماح\اول شـي.طلع فستانك,وتكفين قولي انه طلع لأنه مافي وقت..
غلا ردت عن فجر بحماس\ايه طالع من زمان..اصلا مابقى الا حاجات بسطيه جدا..
سماح حطت ايدينها على خصرها يقهر\ليكون انتي المتحدث الرسمي عن فجر..!ابي اسمع صوتها!؟؟
\\
بهاللحظه وصلـت ابتسام اللي من عرفت الخبـر وهي مو قادره تنتظر اكثر..
طلعت فوق بعد ماسلمت على عمها وعمتها ومن ربكتها اصطدمت بشي كان قاسي مثل الحديد وبدون شعور مسكته وتشبصت فيه..وهالشيء كان لاب توب هيثم اللي كان فاتحه وناوي ينزل للصاله..
ظلوا ألأثنين واقفين ومو مستوعبين اللي يحصل..هيثم ماسك شاشة الاب توب المفتوحه..وابتسام ماسكه بكل قوتها اغلب الجهاز وفاتحه فمها بخوف وخايفه انها تنهار..والمصيبه انها كانت ماخذه راحتها وعباتها فصختها وتركتها تحت مع شنطتها..
رمـشت بعيونها بذهول..وبدون شعور تركت الاب توب وكان بيطيح لولا هيثم اللي ثبته بأايدينه 
غطت وجهها بأيدينها وهي تحس انه نظراته حرقتها..ومرت من جنبه وهي غايصـه من ألأحراج..
ودخلت غرفت فجـر بسرعه..

ناظر هيثم طيفها اللي اختفى وظل ثابت بوقفتــه..وبعد ثواني مشى بخطوات تايهه للصاله الفوقيه وجلس على اقرب كنبه والاب توب لسه بأييدينه ومفتوح..
تذكر وجهها البريء وظحكتها اللي تحولت لخوف من شافت وجهه..وعرفها على طــول..نفس الملامح..نفس الظحكه..زماااان..زمان ماجمعتهم ألأيام..
هيثم\ابتســـام..!؟؟؟!!
=========











مرّ هاليومين مثل غمضـة بصـر..الكل كان يتجهـز وفرحـان..وهالمره الفرحــه كان كبيــره..كبيـره لأبعد مـدى..ومن عظم سعادتهم ماقدروا يعبرون الا بأبتسامه صادقه ودعوه توفيق لقلبين عانوا الكثيـر من اقدار زمن كان ضد امنياتهم..
الوليد من وصل له الخبــر رجــع السعوديه اليوم الثاني الفجر..وشارك اخوه واهله فرحتهم..
اول مره يمرّ على هالعايله زواج بهالسرعـه وبغرابته..لكن الكل كان راضـي لأنه ألأهم انه يوسف وفجر يتزوجون ويعيشون بسلام..
٭٭٭٭٭٭



وبهاللحظـه وبأحد دول العربيه انكتب العقد اللي جمـع بين اعظـم حـب عرفته البشريه..
كان مع يوسف ابوه والوليد وسلطان اللي كانوا شاهدين بالعقد وعمه واحمد وهيثم
ورجعوا السعوديه اول ماخلصوا أجراءات الزواج لأنه كان الكل ينتظر رجعتهم..ومابقـى غير فجر ويوسف والله الوحيد اللي كان معهم..
٭٭٭٭٭٭

واخيييرا..اخييييرا وبعد طـول انتظار وترقب واحلام وآمال والآم..بـزغ الفجــر..وضوت الليالي الكئيبه ..واسدلت شعاع الشمس ستايرها ولفحت نسمة هـوى بــارده على يوسف وفجر
فجر صارت حليلته قدام الله ورسوله والناس اجمــع..صارت حليلته ياعالم ومافي قوه بالأرض ممكن تمنعهم عن بعـض والا حتى تفرقهــم..صارت حليلته والله عالم بسـرّهم وبالسنين الصعيبه اللي وقفت بكل قسوه بوجهم..
صارت حليلته وياعين لاتبكين الا بفرح..وياعين لاتغفين ماعاد وقت للشقاء.
تسكرت ابواب الأنتظـار وجمعهم سقف واحد وليله وقمره تشهـد هاللحظه المنتظـره
وتخالطت ألأنفاس..وتعانقت ألأرواح يايوسـف اخيرا..
لكن الألتقاء كان همّ غريـب ومثيــر..الألتقاء كان حميمي لحد الثماله..
قابلتك في حلم واماني رقيقه 
وضمك خيالي .. يا وهم الحقيقه 
خذتنا الليالي .. في رحلة حنين 
نسينا الليالي وعمر السنين ..
وعشنا فـ محبه .. وخضرة مروج 
ومركب ومويه ونسمه وموج
يوسف من طاحت عينه على فجـر تبللت بمحاجره دمـوع ريحته.. ودوم هالمشاعر كانت تخونه..لكنها تهــون لعيون فجر وروح فجــر..
كان يشوفها بفستان ابيـض ناعـم وكأنها طفلـه بيوم عيـد وواقفه تنتظره يجيها ويقصر هالمسافه الشحيحه..
لكن ليش عاجز انه يوصل لها..ليش مو قادر يتصور انه حلمه تحقق وهو اللي كان يقول ليت ألأماني بفلوس..!
هذه فجر قبالك..روح لها يايوسف..وانسى همك وحزنك وارميه وراك..
قــرب منهــا بخطوات بطيئه وهو يفكر وش بتكون الخطوه الثانيه..
قـرب اكثر واكثـر لمن اصبح قبالها ومايبعد بينهم الا شبـر..

رفعت وجهها له ببطء يوم شعرت بقربه وسكوتـه الغريـب ناظرت ذقنه..ارفعت نظرها اكثـر وناظرت فمه المزموم وانفه الشامخ واخيرا ..اخيـــرا..التقت العيووون
من شعرت بدموعـه وسكونه ورجولته غصتها العبـره اللي كانت كاتمتها من اول ماوقعت العقد وانهمرت دموعها سيلان لخدها ..ولمن حست بأيدينه الحاره على كتوفها بكـت بصـوت مسموع ومؤلم 
ويوسف ماقدر يتحمل انهيارها وضمهـا بكـل قوته لصدره وغمض عيونه وريحها وارتاح وظل يبكي معها وهو يهمس باأذنها بصوت حنون وعاشق ومشتاق
يوسف\وحشتيني..وحشتيني..
فجر من سمعت صوته الرقيق ارتعشت بين ايدينه وظلت تشهق بصوت ارعب يوسف..
يوسف\وحشني صوتك وهمسك وروحك وحبك..وحشني كل شي فيك..وحشتيني..وحشتيني ياعمر يوسف
حبيبي .. أببكي أبضحك باذوب 
وأذوب في حبي جميع القلوب 
أحبك لآخر مدى في حياتي 
أحبك في همسي .. وكلامي وسكاتي 
أحبك محبه .. وخضرة مروج ..
ومركب ومويه .. ونسمه وموج ..
تمسكت فيه اكثـر وغرقـت بحظنه وصوته وهمسه وضاع صوتها معاه..وماقدرت تنطق وترد على صوته الا بحروف اسمه اللي تبعثرت بوسط فمها..
فجر\ي يوووســ ــف..
يوسف\لاا..لا لاتنطقين..ماأبيك تتعبين..خليك جنبي..ضميني..دفيني....هذا يكفيني..يكفيني صدقيني.
استجابت له فجـر وضمته اكثـر واكثـر..وتركت خوفها وخجلها..
يا عمر .. ابتدا وخايف يضيع 
نعومة كلام بتمحي الألم ..
وبسمة سلام تخلي العدم ..
جناين محبه .. وخضرة مروج 
ومركب ومويه .. ونسمه وموج
يوسف كان مغمض وخايف يفتح ويكون وهم وخيال\هديتي..!!!؟
طلعت همهمه خافته وخايفه\هممم
فتح عيونه وابتعد عنها شوي وتأمل كل وجهها وابتسم بحالميه\تعالي..
فجر\وين!؟
مسك ايدها وجلسها على كنبه طويله..وجلس جنبها بعد ماأبعد فستانها اللي اخذ نص الكنبه وحطه فوقه..وابتسم..
فجر اصدرت ظحكه خفيفه على حركتــه..ويوسف يناظرها ومتفشل.. ولمن حست انه شكلها غلط حطت على طول ايدينها على فمها وناظرت ألأرض بخجل..
يوسف بابتسامه حنونه\مبروك علينا..
رفعت عينها وناظرته\الله يبارك فيك..وسكتت وهي تدور بأرجاء الغرفه على منديل لأنه دموعها حرقتها بسبب الكحل اللي اختلط بعيونها....وكانت تبي تقوم لكن يوسف لازال ماسك ايدها ومتحكم فيها..
عقد يوسف حواجبه وهو يناظر حركاتها\تبين شي..!
فجر\منديل..
ابتسم لها وطلع منديل من ثوبه وقرب منها ومسح دموعها بأيده الثانيه..
فجر كانت تتامله وهو يمسح على عيونها برقـه وخايف انه ياّذيها بلمساته..وحست انه قلبها ينبض من جديد وكأنه بيطلع منها لو ماأبتعد هاللحظه..
غمضت عيونها بوهن\يوسف خلص
يوسف بوجه متسائل\شنوا !
حطت ايدينها على عيونها وهي بتموت فشيله\الكحل راح..
استوعب يوسف جملتها وانحرج ثواني ونزل ايده..لكن مامرت الا فتره وظحك على حالهم الغريب..
فجر كانت تفكر انه اكيد يضحك على وجهها ومكياجها اللي خرب\في شي يضحك!؟
يوسف\ ههههههه لا.. وبصوت هادي ورايق..بســ بس احبك..احبك..احبـــك..بس
رفعت فجر عيونها له وجفلت من هالمشاعر اللي هيضها يوسف....شعرت بالشوق واللهفه تهل منه..لكن يوسـف ماخلى مشاعرها تهدا ولا ثانيه وظــل يكرر كلمة احبـك بدون مللّ كتعويـض عن كل ألأيام الخوالي اللي فاتت..لمن تجمد جسدها من القشعريره اللي كانت تشعـر فيها وهي تسمـع صدى هالكلمه تتردد بمسامعها وبروحهـا..
تمنـت انها تستمد لو جرأه قليله وترد على هالكلمه بكلمه اجمـل وباحساس اروع لكنها ظلـت تتأمله لمن بكـت وهي تشوفه ماملّ ولاراح يمـل من اللي يقوله.. 
==========











بمكــان ثاني..وفي بيت العم محمد..كان العايله كلها مجتمعه وبحتفلون بهالفرحه اليوم..وصل لهم خبر وصول بويوسف وبواحمد وسلطان والشباب على الساعه عشر والكل كان حاظـر وكأنه زواج كامل ماعدا يوسف وفجر اللي من هالليله بيبدأون شهـر عسـل بعيد عن النـاس وبيكسـرون كل العادات والتقاليد لأجل لحظة هاللقاء..
العزيمه كانت اهليـه..ومحد حظر غير ناس قله جدا..والحفله الكبيره بتكون بوقت عودتهم لأرض الوطن..
اليوم هذا كان كله مسرات وخيـر..اولها زواج فجر ويوسف وآخرها المفاجأه اللي كانت تنتظر محمد بالمجلـس..
""
دخل محمد وسالم المجلس وبدأ الكل يبـارك لهم 
محمد كان يسلم من جهه وقلبه مليء بسعاده محد بيتذوقها الا اللي جربها..لكن في شـي كان ينغز قلبه وتمنى لو هالشي ماصار كان اكتملت فرحـته اليوم بوسط اهله وربعه..كان يسلم على الموجودين ويرد على تباريكهم..لمن حـس بأيد امتدت له وبتسلم عليه بوسط زحمـة الناس وحكيهم.. رفع وجهه له وكان احساسه عارف هالشخص..وفعلا طلع هو اللي في باله وفكـره.. ناظـره نظـره طويلــه مصدومه ومتفاجئه....
كانت مشاعره مختلطه بين فرح وحـزن..وعتاب وشوق..
سنـه ونص ماطاحت عينه عليــه..
سنـه ونص وهو يتمنـى لو يسمع اخباره ويرجع المياه لمجاريها
سنع ونص كان غايب عنه..لاسلام..ولاصـوت..ولاحتى عتاب..
كان يكذب على نفسه ويضمد جرحه يوم قال انه بينساه..
لكن هذا اخـوه..اخوه من دمه وحلمه..وعمره الدم ماصار ماي بيوم..
تذكر كلامه لهند يوم قال لها انه مو قادر ينسى الألم اللي تسبب فيه ولده..
لكن هند مافهمته..وظنت انه قاســي..وهو مو قاسـي ولاعرف القساوه بيوم لكن لازال الجـرح دامـي وينزف..
وهو واخوه ضحيـة عيالهم..الدنيا فرقتهم..لكن قدرت ترجعهم اليــوم..
مو عارف محمد كيف يتصرف بهاللحظه..والا وش الكلمه اللي ممكن تنقال..
الكلام كثيييير ومتعب..لكن اللقاء بعد هالأيام كان ألأجمـل..

الكـل سكــن وكان في ترقـب للي ممكن يكــون بعد هالتواجــه..
سلطان كان هو الوحيد اللي عارف بحظور ابراهيم الليله..وبلغ ماجد عشان يكون بالصوره..وهو ايضا اللي مرتب هاللقاء..كان يبي يجمعهم ويريح ابوه بقبره..كان سلطان اللي يعطـي وماعمره فكر انه ياخذ ..كان كل همه يشوف الراحه والأستقرار بعيون اهله..وهذا هو اليوم بيجرب آخر فرصـه عنده..
حط ايده على قلبه وهو خايف انه هذا الهدوء قبل العاصفـه..دعــى بقلبه بكل نيه صادقه وخلاص الدموع خذت مكان بمحاجره.. "يارب لاتخيب رجاء عبادك..يارب لاتخيب رجاء عبادك"
اليوم بيتحدد كل شـي..يايرجع الشمل وتنتهي الآمهم..او يكون الفراق محتوم !
========





















الترقـب والخـوف كان كاسي ملامح راوين ونور والجـده وكل اللي يتمنى جمع شمـل هالعايله..
جمـانه وابتسام وغلا كانوا يهـدأون راوين اللي كانت ترتجـف وخايفه من مواجهة ابوها وعمها..
جمانه بظحكــه مطمئنه وهي تضـرب راوين من كتفها\ياأختي..اهدي ..صدقيني احساسي يقول انه كل شي بيكون تمام..
راوين الدموع كانت متجمعه وتنتظر من يبكيها\طيب ..خلاص..
غلا\ياربي وشفيك راوين اهـدي..وبعدين تعالي حرام هالكشخه هذه كلها وهالمكياج الفيروزي يضيع بالدموع..
راوين بدال ماتهدأ بكــت..وهي تحس بخـوف غريــب ومو طبيعــي..لكن لحد يلومهــا..اللي شافته هالسنه مو شويــه..كانت اول دوم تقول انها غريبه بو سطـ اهلها..لكن هالسنه حسـت انها غريبـه وهي بعيده وياشين وعذاب هألأحساس الدامي..! توها تعـرف معنى كلمة اهـل وعزوه..توها تعرف انه ألأهل ولا كنوز الدنيا ممكن تعوضها عنهم..
ابدا..ابدا ماتتنمى ترجع الرياض ويردون لأحزانهم وذكرياتهم التعيســه..
تبي تجلس هنــا..بس هنا قريبه من اهلها وناسها..تشكي لفجر.وتتضارب مع جمـون..وتضحك مع سلطان وتسمع سوالف جدتهــا..وتعيش اجمل ذكرياته مع جدها..ينـامون مع بعـض بغرفتهم اللي جمعتهم رغم صغرها..وييسهرون لحد الصبــح بدون مللّ.. يطلعون للحوش..ويلعبون بالأرجــوحه والشمس تحرقهم...
يضحكــون يبكــون يتهاوشون ويردون مره ثانيه لبعض بكـل رضـى وحبور..
تبي بيت جدهـا اللي جمعهم بفرحهم وحزنهم ..تبي تنسى الامهـا والحرمان اللي ضاقته طول السنه الكئيبه اللي مرت..
مو قليل..ابدا مو قليل اللي تطلبــه..
اذا عندها اهـل يحملون هالطيبه..مو قليل اللي تطلبه ابد..
تذكرت كيف استقبلوها البنات بصراخهم ودموعهم..والحريم كيف حظنوا امها بكل شوق ولاكأنهم بيوم يسخرون منها..وكيف جدتها قامـت من ألأرض وهي تبكــي من شافت زولهم.. 
عورها قلبها لأنه ممكن هالفرحه تنكسر بدقايق..
عصبت ابتسام من غلا وجمانه ودزتهم بعيد وهم يتحرطمون عليها وجلست جنب راوين\فكونا..روحوا شوفوا الديجي خربته هالفلبينيه..
كشت جمانه باأيدينها لأبتسام من بعيد وغلا تجرها لبعيد وهي تضحك بنعومه على العجوز..
ابتسام\انزين ليش لدموع اللحين..
راوين\مو قادره اتصور اني ممكن ارجع الرياض بدون نتيجه,,
ابتسام\قولي خير ان شاء الله..وبعدين لاتخافين وهذاني اقولها لك..ابوي وعمي بيتصالحون اليوم..
مسحت دموعها باايدها وابتسمت ابتسامه بريئه وملهوفه وهي تتخيل لو كلام ابتسام ممكن يتحقق\الله يسمع منك ياربــ..
=========















محمد بصوت دافـي وحنون والعبره مخنوقه بحلقه\سنه ونص غايـب..كيف..قولي كيف طاوع قلبك.!
بوتركي بنفس نبرة الصوت وبنفس الأحساس\ماطاوعت قلبي..لكن طاوعت اخوي الكبير اللي مايبيني..بس ..بس انا..ماقدرت الليله وحنيت..محمد سامحني ياخوي..سامح ولدي..انا جاي لك اليوم بعد ماضاقت علي الوسيعــه..وسكـت مغصـوب وضاع صـوته..
ظـل محمد ينـاظر اخـوه والحزن وألأرهاق كاسـي ملامح وجهه..حس بالصدق بعيونه..والحـب بكلامـه..
لو ابوه اللي يرحمه عايش..كيف بيناظر وجهه..وهو اللي تسبب بغياب اخـوه وعدم نزلته الشرقيه..
وماقدر محمد غير يضمـه....وينسى المحطـه اللي ضيعـت حياتهم طول الأيام الشحيحه والمره..
""
بالصـاله كانت الفرحه فرحتين والزغاريط واصل صداها لخارج البيت وصوت ألأغاني داوي المكان..سلطان دخل على امــه وبشرهــا باجمـل بشاره وهلـت الفرحه من جديـد وان شــاء الله هذه المحنه نهاية لأحزانهم وبدايه لأفراحهـم..

جمـانه كانت تتميال بحركــات مجنونه مع غلا على اغنيه لنوال الكويتيه من سمعـت بشارة سلطان ركضـت لراوين وهي تضحك وجرتها معهم ومسكت ايدينها الثنتين وهي تدور معها وتصرخ\شفتي يالدبه..مو قلت لك..مو قلت لك انه هالعالي مستحيل يتفرقون..
راوين كانت تضحك وتبكي وحاسه بالدوخـه بسبب حركات جمانه الخبله وبنفس الوقت منحرجه من نظرات الحريم اللي كانوا شاهدين الموقف\ههههههههه لحظه ههههههههه راسي دار جمون بمووووت..
جمانه\بتموتين ايش!
راوين غمضت عيونها وظحكت\هههههههههههههه بموووت وناســه..
جمانه\ههههههههههه وانا بعد..
=======
















كل نظـراته واحسايسه كانت عند ولده اللي جالس بزاويه وسرحــان..
يوسف وتزوج فجر
ومحمد وابراهيم جمعتهم الدنيا بعد مافرقتهم والحمدلله وهذا هم قباله ويضحكـون براحه تامه
الكل سعيد اليـوم..ومرتاح..
وهو..؟؟!وهو ليش مو قادر يفـرح لفرحتهـم..
معقوله لأجل ولده!والا لأنه ماحقق رغبة ابوه الله يرحمه..
ايش اللي يمنعـه..وليه هالجفا والجمود.!
ليه صعب يدخل الراحه بقلب ولده..ويعطيه اللي يبتغيه..مو صعب..ابدا مو صعـب..
مو صعب يخلي هالصخر الي بقلبه يذوب ويشاركهم الفرحه..
قام من مكانه بدون شعور وهو معزم على قراره ..
وجلس بقرب اخوه ..
ماجد\ابراهيم..
ابراهيم كان يضحك على موضوع يناقشه محمد ومندمج ومو منتبه لماجد..
ماجد ناده للمره الثانيه\ابراهيم..
التفت له ابراهيم وهو يبتسم بوجهه\سم..
ماجد بصـوت عالي اسكن الكل \طلبتك..
ابراهيم\أمر
ماجد\شفتي ولدي واشر على طلال اللي كان مستمع لهم بكل شغف..ابيه لبنتــك..
لازال السكـوت داوي للمكـان..
طلال حس انه الدنيا وقفت بعد كلمة ابــوه..وتجهم وجهه بقلق فاضح..
ابراهيم كان ينـاظر طلال بملامح غير معروفه تعابيرهــا..لمن ابتسـم بوجهه ابتسامه حنونه وراضيــه كانت تغنـي عن أي جـواب ممكن ينقال..
••••••••••••


















سـرح فكـره وهو يتأمل الجـدار الأسود اللي جارّ عليه الزمـن..ودقق بالشخابيـط المتبعثـره بكـل زواياه..
سمـع صـوت من خلفه وعـرفه على طول لأنه هو الصوت الوحيد اللي يسمعه بهالمكـان المظلـم والموحش..
مبارك\تقول ملكتها الليله..!؟؟
بصـوت حـاد وغامـض\ايـه..
قرب منه مبارك لمن اصبـح قباله ووجهه لوجه\وانت..مالك رأي!والا خلاص رضيت على ولد عمـك!؟
شخص! تركي نظره وارتعب مبارك من هالنظره\وش قصدك!؟
مبارك\وين اللي يقول انه اختك محد بياخذها غيرك..وماعليك من كلام اهلي..هي مسألة وقت وتتزوجها..وطلال مستحيل ياخذها..وين كلامك ياتركي..
تركي بعدم اكتراث\هذا انت قلتها وين اللي يقول..يعني هذا فعل ماضي وانتهى..
مبارك كان يحـس بالحـرقه والقهـر من اول ماعرف بخطوبة راوين قبل دخلته السجن لكنه كان معتمد على تركي وعارف انه مرده بياخذه لأنه كلمة تركي مسموعه واللي يبيه بياخذه..لكن كل ألأمور الآن اختلفت..واصبحوا عاجزين بكل ماتحمله الكلمه من معنـى.!
كـل شـي حلو انتهى بالنسبه لهم..ومابقى غير ماضـي اسود وغير مشـرف..
هو بقـى له سنه وبيطلـع من هالحبس المميت..لكن تركــي ..تركي الله العالم بحاله والقضايا اللي عليه كانت كبيـره ومو بسهوله ممكن يطلـع منها....
تركي\انا بكـره بطلقهــا..
مبارك ماسمع كلمته\شتقول!
تركي لازال يناظر هالجدار اللي حس انه يمثـل لون حياته\بطلق زوجتي بكـره ..كلمت المحامي..وكلها كم يوم وبتوصل لها ورقة طلاقهـا..
مبارك ماتفاجأ لأنه كان متوقع من تركي التصـرف يوم من ألأيام...
مبارك\انت متأكد من قرارك..!
تركي بصوت مجروح\ولاراح اندم بيوم من ألأيام على هالقرار.. لين متى بتظل معلقـه..انا لازم اطلقها..
========



























كانت تحـس بنشوه غريبه وحنين عميــق وهي تشوف بيتهــا اللي اشتاقـت له..
اليـوم بتزوره وبتروي ضماها بشوفته بعد هالسنه اللي مرت..خلاص..هي بتنتظره في بيت عمها حتـى لو كانت السنين حالت بينها وبينه..بتنتظره وبتبتدي حياه جديده معاه اول مايطلع..وبتنسـى الألم والجروح بقربــه..
وحتى لو عاند..وصدّ..وجفا معها بتـرضـى لحكمـه..
اهم حاجه انه ضميرها يكون مرتاح وترجع لحياتها هنا..في بيت عمهـا..
اكيد بينبسط وبيفـرح بقرارها..حتى لو ماعبـرّ بكلامه..هي بتفهمه بنظراته..وهذا بيكفيهـا..
ركبـت مع هيثم سيارته وشغلت المكيف\اوووف حـرّ..
هيثم\اي حرّ انتي الثانيه..والله بـرد..
غلا\ياربي من هالبخيل..والله اني حرانه..لاتخليني اروح مع ابوي..
هيثم عصب عليها\اسكتي احسن..
ابتسمت غلا بينها وبين نفسها وقلبها طاير معها ومتلهف لوجه تركي..
هيثم\ماصدقتي اقول اسكتي!
غلا\ماعلينا..شخبار طلال!؟؟
ابتسم هيثم لذكر اسم طلال\مين قده..اليوم بيتتحقق احلامه.. ههههه خبـل هالولد..لو تشوفينه تقولين بيربح المليون!
غلا\عقبالك يارب..
هيثم\الله يسمع منك..
رمشت غلا بعيونها بحركه سريعه\من صجك!؟
هيثم\اجل اكذب عليك..قريب اتزوج..
تحمست غلا وضربت هيثم على كتفه\والله حركات..ومنوا سعيدة الحظ!.
هيثم\بعدين اقولك!؟؟
غلا رقت من صوتها وهي ناويه عليه\تكفى..هيثم الله يخليك..قولي..وربي ماأعلم..
هيثم\لاتحاولين.!
غلا\طيب هي جت معنا الرياض..يعني من العايله!..
هيثم\ايه..
غلا\ياربـي تكفى تكلم..!
هيثم يكره احد يحنّ عليه..وخصوصا غلا لأنها ماتتعب ابدا\طيب فكينا..
غلا\يالله قول..
هيثم\ابتسام..
التفت له غلا وظلت ترمـش فتره طويله..ولمن استوعبت قالت\احلــــــف!؟؟؟؟؟؟؟
\\\\\\\\
حـس باللهفه والراحه لأنه عرف انه امه هي اللي بتدخـل عليه اللحين...
جلـس على الكـرســي وهو عازم هالمره انه يحاول يخلي هالجليد اللي بقلبه يذوب ويستجيب لحنيتها وحبها الكبير اللي ملى قلبه واعطاه الطمانينه....
رفع وجهه لها يوم سمع خطواتها..وبثغره ابتسام واسعه..
لكن ماسرع هألأبتسامه تلاشت يوم طاحت عينه عليهــا.
\\\\\\\
كانـت جالسـه بحضنـه وتبكـي بصـوت عميق ومؤلـم ومتمسكه بأيدينه الثنتين اللي شادتها له..
غلا\خفت تصدنـي مثل كل مره..وتذبحني بحرمانك..تركي انا ضعـت من بعـدك...فقدتك..وربي فقدتك..ياربي انا اكيد احلم..تركي انت رجعت لي..رجعت تركي اللي عرفتــه..
تركي كان يحـس بالطعنـات بكـل دمعه كان السبب فيها..كان يسمع كلامها المجروح..ومو عارف كيف يهديها..او كيف يتصـرف..
من اول ماشافها تدخل عليه وتقترب من ناحيته..لا شعوريا مسكهــا وحظنهـا..لأنه حتى هو فاقدهــا بشكـل كبيـر..
رفعت وجهها من صدره\مااشتقتي لي..مافقدتني..قول ايه وريحنــي!؟
نــاظر وجهها الي ماليه الدموع..
غلا كانت مكسوره ومجروحه\صعبه الكلمه عليـك..!اكيد صعبه صح!؟
هز ّ راسه وضعــف ونطقها اخيرا وعاند كبرايائه وغروره وجبروته وضمها\احبك احبــك..
ابعدته غلا بسرعه للمره الثانيه وهي متفاجأه\تحبني انا..!
اومأ برأسه \حبيبتي انتي..من زمان..من زمــان..

ظلوا فتـره طويلـه وهم متمسكين في بعض والدموع والنحيب هي السمفونيه الوحيده اللي تصدر من غلا..
نسـوا كل شي وهم مع بعـض..نسوا هم ويــن!نسوا احزانهم وضياعهم..نسوا الدنيا ومافيها..
غلا كانت تداوي جروحها بكلمة تركي.. وتركي غارق بقربها اللي كان محتاجه وفاقده..
وفجــأه...
انقلب فكـر تركي بعد ماحس بالغلطه الكبيـره اللي ارتكبها..وكره ضعفه اللي جاء بوقت متأخر جدا..
ابتعد عنها وهو يحس انه تكهرب..ودقق بملامحها لآخر مره..يبي يحفظ كل نظره وكل حركـه تصدرها..لأنه هذه بتكـون لحظة الفراق..ونهاية الحـب اللي ماتهنـى بولادته..
تركي\غلا..
غلا\هلا حبيبي..
قوى نفسه وحاول يتحاشى عيونها الأليمه\انتي..انتـي طالــق..
انخطفت الفـرحه بوجه غلا..وظلمت عليها الدنيا
٭•٭•٭•٭
٭•٭•٭•٭
ايعقل ان تكون هذه نهاية برد وجفـأ ونسمة هوى !؟
ام الرويـه لازالت حقيقه مرئيه..
فعلا انها واقـع ملمـوس كانوا ابطاله ورواده..
فعــذرا..هنـاك مواقـف تعنـي الكثيـر لأصحابهـا..
فعيشوا معي آخر النسمــات


)4(
بعد مضي خمس سنينّ\\

لابسين جينز اخضـر وتيشرت ألأتفاق اللي سارقينه من درج الوليد وواقفين بوسـط شاشة التلفزيون البلازميه
ويهتفون بصوت شامخ بنفــس الللحظه وبنفس النبره الطفوليه..
"هـــــدف..هــدف..هـــــــــدف"

صـرخت عليهـم فجـر بصـوت محد سمعه غيرهـا..ولمن حست انه النتيجه وحده طنشتهم وتابعــت مكالمتها مع ياسمين..
فجر\ودي اذبحهم..قاهريني..الهدف له نص ساعه وهو داخل المرمى وهم لحد اللحين يصرخون..
ياسمين مسكت ظحكتها وخافت انه عصبية فجر تنتقل لها\هـدي اعصـابك..اطفال مايفهمون..
فجر\اي اطفال الله يخليك..عزيز وصل العشر سنين..وألأنسه جمانه وصلت الأربع وعشرين..
وفعلا انتقلت عصبية ياسمين من اذكر اسم عزيز\على طاري عزيز..قولي له لايقرب من بنتـي..السخيف من عطتوه جوال وهو يرسل رسايل لريوف من تلفوني.
فجر\ههههههههه احلفي..
ياسمين\والله..
تابعوا حديثهـم..لمن يأست فجر وقررت انها تسكـر السماعه افضـل لها..
قامت من مكانهــا بسرعه وهي ناويه لتهزئيه محترمه لجمانه وعزيز..لكنهم كانوا اسرع منها وطلعوا بـره الحـوش يستقبلون الوليد..
عزيز تعب وهو ينتظـر الوليد..فقرر يدخـل ينـام لأنه وراه مدرسـه غثيثه..
اما جمـانه ظلـت بالحـوش تنتظر حبيبها وزوجهـا وحياتها..
كانت تمشــي بالحديقـه وهي تتخيل لو الوليد شافها بهاللبس وش بتكون ردة فعلــه..!؟اكيـد بيجن عليها.!
صـارت تلعب بدبلتها بدلـع وهي تتذكر زواجهـم اللي مرّ عليه شهرين بعد دلعها وغيرتها وتغليها على الوليد...وحتى بليلة زواجها كانت تتدلع و تغـار عليه لمن شافت انه كل البنـات ينـاظرونه ونسوها..توعدت بالوليد اول ماينتهي الزواج..لكن نظـره وحـده هايمـه منـه بذيك الليله ذوبتهــا وضيعتها ونستهـا الزعل والتغلـي والسنين اللي مرت وهو يدرس وبعيد عنهـا
غيرت مسار افكارها الغبيه وهي تضحك على جنونها بصـوت الباب الخارجي ينفتح وعرفت انه هو لأنه يوسف وعمها في البيت..
ركظت بخطـوت سريعــه وعدلت نفسها وظبطت شعرها وتسريحة البف اللي كانت مظبطتها بااحكام عشان ماتنسدل غرتها..واول مانفتح الباب ودخل الوليد..طاحت بكل قوتها عليه وهي تصــرخ..
جمانه\مبروووووووك ياقلبـي ههههههههههه
ثبتها الوليد قبل مايطيحون مع بعـض وظحك معها\الله يبارك فيك..وش هألأستقبال الحار !؟
ابتعدت عنه كم خطوه وسكتت وهي تشوفه يناظرها بحب ويتأمل التيشرت اللي كان وسيع عليها بشكل مضحك..
رمـى شنطته الرياضيـه بألأرض وابعد شعره اللي عرق بوجهه وقرب منها\لا..على كذا تستاهلين اكثــر..
ابتعدت عنه شوي وهي خايفه بردة فعله..\وش بتسوي يامجنون..
مارد عليها وقرب اكثر..
ناظرت حولها ورجعت تناظره\وليد..احنا مو بغرفتنا!
الوليد\ادري..قربــي مالت عليك انا زوجــك..وسرع لها ورفعها من الأرض..
جمانه صارت تصرخ بدون ماتشعر\لاااااااا الوليد ههههه حرام عليك بطيحهههههههه تكفى الوليد نزلنــيييي
٭•٭•٭•٭















كانت تشكر هألأنسانه اللي اهدتها كنـز لايمكـن تقارنـه ولو بكنوز هالدنيــا اجمعها 
مركـز خديجـه بنت خوليد
هذا هو الكنـز الثمين..
من اول ماانفتـح بحيهم قررت تسجـل فيه بعد الحاح فجـر واختها سماح الطويـل..
و قررت تزوره اول يـوم وتاخذ فكره عن الأوضاع اذا عجبتها اول لا!
وفعلا زارتـه وكانت المعجزه ..شعرت من اول ماعتبت رجلها بابه برهبـه وعظمـه تجذبهـا لهالمركز المتواضـع..
نـاظرت القاعات والوجوه الطيبه والصبـوحه وهي غرقانه بالتفكيـر وش اللي جذبهـا بهالمركز..وش اللي طلعها من قوقعتها وحزنها المدفون..!وش اللي هنا ومو موجود باعالم الخارجي!؟
وش سرّ هألأنجذاب والراحـه والطمأنينه اللي كانت تلفهـا وتسكنها..!
قررت تسجـل بحلقـه من ذوي عمرها..واندمجـت على طول وماحست بنفسها الا وهي تاخذ وتعطي مع البنات ومشرفة الحلقه بسلاسه ورحابة صدر وكأنها سميه ثانيه..جديده بروح نقيه وطاهره عرفت طريقهـا..بوجه منـور مغمور ومتشبع بعلامات ألأيمــان.. 
كل وحدتها اللي كانت تشعر فيها انتهت..واحزانها وهمومها لاشعوريا انمحت وهي قريبه من ربها وكلامه المحفوظ بكتابه..وهذه اليوم بكل عز و فخـر تحفظ نص القرآن بوقت خيالي ممكن تقابل فيها ربها بكل رضى وراحـه..
سميه اليوم عرفت طريقها اللي نوره الله لها..سميه اصبحت افضـل واطهـر واكمل وما للكمال الا للوجهه..
لكن اليوم كان غيـر بالنسبه لهــا..
اليوم كانت ذكـرى اليمـه وتعصـر القلب ومهما حاولت تنستى بتظل هي الذكرى المعذبه والمميته ونقطة تحول اليمه كانت بحياتها..
اليوم ذكـرى طلاقهــا..وماأصعبها من كلمه بحـقها..اليوم تنعـاد شريط الذكريات المجروحـه بكل قساوه والم..
لكن هذه الدنيــا...ماتصفـى لك دوم..
والعبد المحظوظ هو اللي يبتلى بدنياه الفانيه ويأجـر..
فتحــت قرأنها اللي اصبح قرينها وخليلها وهي تجاهد وتصبر نفسها بهالكلمات وتطمئن قلبها المهموم بكلام ربها الشافي...فتحت على سوره بشكـل عشوائي وطاحت عينها على آيه بسورة البقـره جمدت الدم بوجهها وارغمت جسدها يهتـز من عظم الآيه.. عرفت انه الله معا بالسراء والضراء وبلحظة ضعفهـا ولجوئها له..عرفت انه الله حق بذيك اللحظه..عرفت انه الله مايخب ظـن عباده..والدعاء هو الملجأ والراحـه..
وكانت الآيه الكريمه تقول
(واذا سألك عبادي عني فاني قريـب اجيب دعوى الداعي اذا دعاني )سورة البقره آيه 186
الله اكبـر..
الله اكبــر..
هذا لسان سميه اللي نطـق..فسبحان الله جلّ جلاله..
٭•٭•٭•٭













واقفـه وتنـاظر السماء اللي حاجبتها الغيـوم الرماديـه بشكل يرغمـك انك تسبحّ وتتأمـل هالمخلوقات اللي لها ألأثر الكبيـر على النفس..
اغلقت ستايـر غرفتهـا بعد تأملها الطويـل والمريح للنفس وتركـت الهـواء يهـب على ارجائها 
جلسـت على كرسي التسريحـه ونزلت ايدها لمكان البروش وخذته بمللّ وهي تنـاظر بشعرهـا اللي كل ماله ويطـول ويتعبهـا..
فكـرت تقول لطلال انها لازم تقصه..لازم تتجرأ وتنتهي من خجلها اللي يعذب طلال
..بس هي يعجبها الشعر الطويـل وماتتخيل لو تقصـه..
لكنها خلاص ملـت وطفشـت..وماراح تتردد ابدا في قصـه..
ظلـت تسرح شعـرها بتمهـل ولمن خذت الكلبـس انتبهت على علبـه فضيـه طويلـه ولامعـه 
وانرسمت الأبتسامه على شفاتهـا وهي تعصر مخها وش مناسبة الهديه اليوم!؟؟
دراسه وخلصـتها وجميع الهدايـا اللي من طلال لازالت محفوظـه عندهـا وكل ماشفتهم تبكـي على عواطفهـا اللي ماقدرت تستحمـل هالحب الكبيـر..مسكتها وحطتها بحضنهـا وماحسـت الا بأيدين حانيه على اكتافها وانفاس حاره قريبه من اذنها وعرفته على طـول ووعدت نفسها انها تتجرأ اليوم لأنه ولد الناس مرده وبيجي يوم وبيطفش من هالخجل المستمر والغريب..
طلال\تنتظريني عشان افتحهـا..!
غمضت عيونها وهي تسب عمرها وتقول الى متى راوين؟\لا..بس.. سكتت
طلال كان خايف يضحـك ويحرجها اكثر..قرب منها اكثر وهو بعد يعاني من جرأته اللي كل مالها وتزيد يوم عن يوم\اوكـي نفتحها سوى..
حط ايده فوق ايدها وحس برجفتها وهو يلمس عروقها اللي من اثر لمسته وابتسم بجنون وظهر الأستمتاع بملامحه وكملوا فتح العلبه بهدوء وهاللمسات ذبحت راوين ووترتها لمن طلعـوا ورقـه صغيـره..
التفت له وشافته ينـاظرها بكـل حب ويطلبها بنظراته انها تفتح الورقه.. كسـرت النظره واخذت الورقه وقرأتها..
"اجمـل عيون بكـره بتشوف الهنـد"
مافهمـت وش قصـده..لكنها شافته يحط بايدينها تذكرتين..واللحين بس فهمته..
ماعرفت وش تقوله..او شلون تجازيه!؟دايما كانت تخونها العبارات امام طلال..
من اول ماتزوجـت وهي مازارت اهلها بالهنـد..وكانت اخر زياره لها بالعطله الكبيره بعد ماانخطبت..
راوين\طلال..
طلال\قوليها بس وريحيني..
راوين\وانت للحين مافهمت..؟
قومهـا من الكرسي وقال\فاهـم بس احـب اسمعهـا منك...تحملي جرأتي شوي..
نزلت عيونها بالأرض وهي تحاول تستمد لو القليل من القوه ...لكن عبث..قوة راوين كلها كانت عبث
ردت عليه بصـوت ناعـم جهلة نبرته\طيب انت دوم تحرجنـي..!
مات عليها طلال وحاول يمسك نفسه.. وصابته العدوه وصار يتكلم بنفس لهجتها الناعمه\عندك علاج طيب!؟
راوين شخصت عيونه له\دكتور وتسأل!؟
طلال\لا انا مرضي نفسي مو عضوي؟!..وبنظره حنونه... قوليها وريحني!؟
راوين كانت تترجاه اكثر من انها تنطق باسمه \طــلال
طلال\عيون طلال..آمري حبيبتي..
راوين\ماتبي غداء..!؟
طلال رفع ذقنها و ناظره نظـره عرفت مغزاها \ابي..
جفلت راوين من سمعت صوته اللي ارعشها \طيب.. بعد الغداء بعطيك اللي تبيه..
خذ نفس وابتسم\براحتـك..بعد الغداء..او بعد يوم يومين شهـر سنــه..بظـل انتظرك..
راوين\ماراح تمل..ّ.؟؟؟
باس ايدنيها الثنتين برقته المعهوده\ابـدا..
٭•٭•٭•٭















نـامت بنتها سميه بحظنها وظلت هي تتأمل بملامحها اللي نسخه من ملامح دانه الله يرحمها..
لكن الفرق الوحيد انه دانه كانت مريضه وماتت بعد عذاب ومرض وعلاج استمر سنه بدون
أي نتيجه ايجابيه..مناعتها كانت ضعيفه جدا وللأسف ماقدرت تتحمل المـرض وتوفت..
لكن الله عوضهم بعد صبرهـم وارادتهم القويه ببنت تتنعم بصحـه ولله الحمد..
وهذا هم اليوم يشكرون ربهم على عوضهم بدانه..
حطت المفرش على بنتها بعد قرأت عليها المعوذات.. وطلعت لأحمد اللي كان كالعاده جاي من الشغل ونايم والتلفزيون مشغـل..
قربـت منه وملامح الرحمه كلها فيها وهي تشوفه مرجع راسه على الكنب وروجوله على الطاوله ونايم بدون مايشعـر من التعب والأرهاق ..
همست باّأذنه باسمـه\احمد..احمـد قوم..
لكن احمد كان بسابع نومـه..
ظلـت تصحيه لمن ملـت..ولمن حست انه مافي ايجابه منه..سلمت امرها لله ومسكته من كتوفه وحاولت تقومـه لمن هو حس بحركتهـا..وفتح عيونه الناعسه..
عقد حواجبه ونطق بصوت ثقيل \سماح..
سماح\احمد تعبتني قوووم..
حك شعر راسه بملل واستعدل بوقفته\يووه كل يوم بتحاولين تشيليني..
انقهرت منه ومشت عنه وانتهت مهمتها\شوف اللحين مين يقومك..
ابتسم احمد على عصبيتها الممتعه بالنسبه له.. ومشى وراها وهو يمسك الجدران وخايف يطيح على طوله..
دخـل الغرفه ورمى نفسه على السرير بتعب..
سماح\ماراح تبدل..!
كان مغمض وهو يقول\مو لازم..فيني نوم.. 
سماح\من صجك!؟
احمد\قفلي النور..وتعالي 
طفت النور مثل ماأمرها وهي تضحك عليه ونامت جنبه بنفس مرتاحه ومطمئنه
٭•٭•٭•٭













قولوا له اني رافضه..ومرتاحه بقرارها..!
سلطان\انت متأكده..ابتسام وللمره الأخيره..هيثم مايتعـوض..
ابتسـام\افهمني سلطان..هيثم شاب محترم وكل بنت تتمناه..وغيرا كذا هو ولد عمي..لكن فارق السن حال بيني وبينه..
سلطان\لكن هذا مو سبب!
ابتسام حست بالضيق فجأه وهالشيء بان بملامحها\عارفه..لكني استخرت..وماارتحت..سلطان ارجوك لاتضغط علي..
سلطان ياٍس منهـا..ابتسام خذت فتـره طويلـه وهي تفكر بدون ظغوط..وبالأخيـر قررت باللي ارتاحت له..
واكيد انها مو ندامانه ابدا..
وهيثم الله يوفقه بغيرهـا..
سلطان ابتسم لها ابتسامه حنونه وقال\شكل التدريس خذ وقتك كله..
ابتسام\كانت امنيتي التدريـس..وربي مايخيب ظن عباده ابدا.
سلطان\الله يوفقك..
هيثم\وانت..متى تفكـر تتزوج..وتفرحنــا..
سلطان ماعجبه الموضوع اللي تحول له وقال عشان ينهي الموضوع\قريـب..قريب
ابتسام عصبت مره\تعبنا من هالكلمه..غيرها لو سمحــت.!
٭•٭•٭•٭











باريس..الرياض..الكويت...وبوظبي..
انفتح معـرضه باأربع دول ولله الحمد..حقق انجازات ماحلم فيها بيـوم..
وألأوهام..والأمال..والأماني..والغربه..والحرمان..كا نت محطـه وعنواين بقصته وانتهت بعد عنـاء طويل..
واليوم يعيش بجنـه وهو يتوسط فجر وقمرين جابر اللي صار عمره خمس سنين وماخذ كل ملامح ابوه وحدة عيونه.. وولؤي اربع سنين كان نسخه من فجر ..
سـرح بفجـر اللي تنقل نظرها للوحه اللي سماها بااسمها ودفتر تحضيرها اللي بين ايدهـا..
وماقدر يمنع نفسه من السؤال\وش فيك!؟
ارتعبت فجر من صوته اللي جاء بوسط الهدوء\دوم تخوفني بصوتك..
جلس قريب منها\لهدرجه صوتي بشع!
انحرجت وبررت سارعه تصرفها\لا والله..بس ابي اشوف وش الشبه اللي بيني وبينها!؟
يوسف\قصدك اللوحـه!؟
اومات برأسها\ايه..
يوسف\اوكي..اللحين اوريك وين الشبه!
قام من مكانه واخذ مرايه صغيره كانت بدرجها..وجلس قبالها على الطاوله ..
مسك دفتر تحضيرها وحطه جنبه..ورفع ايده ولمس شعرها اللي رافعته بكلبس وفتحـه لمن انسدل عليها بحركـه افتنته
نظرها نظره صغيره ولاحظ شي مخرب الصوره..وبحركه سريعه ظغط على حلقها الطويل اللي كانت لابسته ونزعه برقه من اذنها..
اخذ ايدها ووضعها تحت خدها..وابتسم بحب فاضح..
وقرب منها المرايه لمن شافت انعكاس صورتها..

يوسف\في فرق اللحين!؟
دمعـت عيونها وقالت بعد جهد\ولا فرق..
نزل المرايه ومسك كتفها لمن ضمها بحنان\ليش!؟
فجر\مو مصدقه انك هنا..وبس..
يوسف شدها اكثر له\ياقلبي انا هنـا,,انسي مثل مانسيت..
فجر\لاتلوموني اللي شفته مو شويه..الله لايحرمني منك..
يوسف\ولامنك..
ظـل يوسف يلهيها بحكيه الحنون وكلماته اللي كانت لها ألأثر الكبير في قلب فجر..لمن دخـل عليهم لؤي ووراه جابر معصب..
جابر\بابا..شوفه..
لؤي وقـف ورى فجر يستمد العون منها..
يوسف بصوت آمر\جابر..لؤي تعالوا هنا..
فجر همست باذنه\ياويلك ان ضربتهم..
يوسف بنفس نبرتها\وانا اقدر..
حاول يكتم ابتسامته ويمثل دور ألأب الصارم
جابر\اخذ حقتي..شوفها
يوسف\وبعدين..جابر ..لؤي تعالوا.
قربوا جابر وولؤي لمن صاروا قبال ابوهم..
ولاحظ يوسف بشي يخبيه لؤي الصغير ورى ظهره..
يوسف\لؤي تعال حبيبي..
لؤي بصوت خايف\لا مأابي..
قام يوسف واخذ لؤي الصغير بحظنه ..لمن شاف اللي مخبيه ورى ظهره..
لؤي كان مره خايف وصار يبكي..ورحمت حاله فجر وضمته.. 
لؤي\هو اللي كانت عنده..انا مالي دخل..
يوسف\جابر من وين جبت الصوره!
جابر كان منزل عيونه بألأرض ويأشر على مكتب ابوه\من هنا..
فجر شافت الصوره وعرفتها..وشعرت بالحزن اللي انرسم بملامح يوسف..
فجر\تذكرته..!
يوسف بصوت متأثر ومحروم\ماعمره غاب عن بالي..الله يرحمك يالؤي الله يرحمك..
لؤي توفى قبل سنتين بعد زواجه من عبير و بدون سبب معروف..وكان هذا يومه.. ..توفى قبل مايشوف اهله ويطلب منهم السماح..توفى وهو محروم ومتغرب..توفي بعد امـل انطفـى واصبـح ماضـي لكن هذه الدنيا..واللهم لاأعتراض على القدر..

فجر\للحين مالقيت عنوان اهله!او أي شي يوصلك لهم!؟
يوسف بنبره حزينه\لا..لكني ماراح ايأس وباذن الله راح اوصل لهم..وبعزيمه اكبـر واقوى..باذن الله..
الزمت الصمت وتركت يوسف يسرح بافكاره وماحبت تحكي معه بهاللحظه الكئيبه
وناظرت جابر اللي كان خايف ومبتعد من شاف وجه ابوه..
فجر\تعال حبيبي..
جابر ماصدق انه امه تناديه وعلى طول راح له والدموع بعيونه..
يوسف كان يناظر الصوره اللي جمعته مع لؤي وعيونه مليانه دموع حاره..
لؤي\ماما ليش بابا يبكي!
حطنتهم فجر اثنينهم عشان يسكتون..لكن لؤي ظلّ يسأل وماتعب وخلاص حتى هو بيبكي مع ابوه..
اخذ يوسف عياله وحطهم بحظنه ووراهم الصوره\تعرفون منو هذا!
جاوبوا بنفس الوقت وبطفوله بريئه وهم مشدودين بالصوره\لاااا
يوسف\هذا لؤي..
رد لؤي الصغير وهو ياشر على نفسه وعيونه متسعه\هذا انا..
ابتسم يوسف بين دموعه\لا..هذا لؤي اخـوي..
حط لؤي ايده على فمه بذهول وقال\يعني نفس اسمي.!؟
يوسف\ايه حبيبي..
جابر\بابا انت زعلان مني..!
حظنهم يوسف اثنينهم\لا بابا مو زعلان..
ابتسم جابر وطبع بوسه على خد ابوه
ولؤي مد بوزه غار من اخوه وطبع بوسه اكبـر واطــول بخد الثاني..وهو يقهر جابر بنظراته.
تأثر يوسف كثيـر بحركتهم العفويه لأنه جات بوقـت حساس وحـرج بالنسبه له..جات بوقت بامس الحاجه لكلمه او نظره امان.. ورجع يحظنهم بعاطفـه أكبـر
فجر كانت تناظرهم وتدعي ربها بسرها انه سعادتهم تظل وتدوم الى الأبــد..
٭•٭•٭•٭







كانت معه بسيارته وودها تقتله وتقتل كل عيون زايغه تناظره..
نــاظرهـا بنظرة تحدي وهو كاتم ظحكتـه..وظلوا على هالحال يتبادلون النظرات الناريه..لمن وصلوا ووقف سيارته قبال المركز..
عـدلّ شماغه وهو يشوفها تنزل وتسكر الباب بكـل قوتها بقهـر
ظحـك عليها ونزل بعد مأخذ الهدايا اللي شراهم لـ ناصـر..
قربّ منها لمن ضرب كتفه بكتفهـا..

الوليد\تدرين انك غبيه..!؟
كتفت ايدينها عناد\انت الغبي!
الوليد بنظرات حارقه\ماسمعت عيدي!
جمانه\كلام الملوك ماينعاد..
ظحك على جملتهـا بجنون..وكتمها بسرعه لمن شاف رجال يمّر من جنبهم ويدخل المركز..
جمانه\فشلتنا..
الوليد\انتي من صجك تغارين على كل وحده تشوفني!؟
تنرفزت اكثر ومشت ومشى معها..
جمانه\وليش اغار!وبصوت يغلي..بتهيأ لك..
الوليد\عيوني
جمانه سرعت من خطواتها\مأبي..
الوليد\حبيبتي
جمانه بصوت اهدأ\لاتحاولّ!
الوليد\حياة وعمرّ والوليد..
ابتسمت اخيـرا ووقفت مشي..
ناظرها نظـره طويلـه كانت دوم تذوب جمانه..وبأقل من ثانيه..عبس وجهه لها
الوليد\مشكله اللي يصدقون نفسهم ..ومشـى وهو يضحك..
استوعبت جمانه جملته وصار تركض وراه وهي اشبه بالقنبله اللي بتتفجر..
لمن وصلوا لناصر اللي كان يترقب وصولهم..
اتجه له الوليد وسلم عليه واعطاه هديتـه..وطنش جمانه اللي كانت توها داخله وحظنت اخوها وحبت خده..
قام الوليد من الكـرسي عشان تجلس جمانه..لكنها تجاهلته وخذت لها كرسي ثاني وظلت تسولف مع ناصر ومتناسيه الوليد لكنها تسترق النظرات من تحت لتحت..
شعر فيها الوليد وحبّ يقهرها اكثـر..
الوليد\ياويلي على هالحلا..روعــه..
التفت جمانه بسرعه للمكان اللي يناظره الوليد..لكنها ماشافت احد..
ماتت قهر يوم سمعت كلمته اللي جننتها اكثر
الوليد\غبيه..بس احبها حتى وهي غبيه..صح ناصر!
ابتسم ناصر واومأ برأسه دلاله على صحة كلام الوليد,
جمــانه صارت تغلـي وتغلـي..لكنها من سمعت ظحكة ناصر الرنانـه ابتسمت بدون شعـور وهي تعطي ناصر ضربه على رأسه..
٭•٭•٭•٭
















دنيا غريبه..عجيبه..ماعمرها بيوم صفت لأحد..دنيا دواره..درات عليه باارادته..
واصبح اليوم متغـرب ومهاجر برضاه..
بعد ست سنين عذاب وشقـى وهموم طفحـت وثارت وهاجت..طلع من السجـن وشاف النـور
وهو معزم على الرحيـل والهجـره للأبد..
وصل لبيت اهله وهو يحس انه انسان ثاني جديد و للأسف دخيـل..كلمة ضربت بالصميم وللأزل..!؟
واوقع الخبـر لأمه وابوه اللي انصدموا بقراره ..
تركي\انا بهــاجر..
شاف امه تمخنق الشهقات اللي تهوي بايدهــا وهي تبكـي قهر والم لأنها ماتهنت برجعة ولدها وهذا هو يقتلها ويعلن لهم انه بيسافر بدون عوده..
ابعد وجهه عنها..وطاحت عين بعين ابـوه المكسـور والحزين 
كان عاجز يرجع الفرحه بقلوبهم..
كان عاجز يقول انا رضـي بعيشتي هنـا ورضـي بالعار اللي صار يلاحقنـي بعيون الناس..ويبدا بالصفر.
لكن هذا قراره ومحد بيتجرا بعد هالعمـر يغير بشيء هو يبيه..

وهذا هو اليـوم يمـشي بشوارع دوله ماهي دولته..ومكان ماهو مكانه ..وبأرض ماهي ارضه
حزيـن كئيب..كان متوقع يلقـى السعاده هنـا..ويبدأ بشق طريقه بعيد عن عالم انكره واقسى منه الكثيـر..
لكنه وللأسف مالقى ولاربع السعـاده اللي تمناها..
حقق الكثيـر..وقدرّ يثبت نفسه بشهاداته..ويكون ثوره بعقله اللي دوم راجح وخارق الذكاء..بنفس الطريق المتعثر وألأسود والدنيء..
لكن السعاده والراحه بعيده كل البعد عنه..وماعمرها صفت له بيـوم..
سمع انه غلا تزوجـت وماعرف منوا سعيد الحظ! زواجـها طعنـه بالصميم..لكن خلاص الموضوع طلع من ايده بارادته..
يمشي ..ضايـع تايـه ماله مكان ولامرسـى...
مايعرف وش بتخبي له الأيام بكره..والا كيف بيقدرّ ينام براحـه وهو على نفس هالطريق المظلم.. 
بدون زوجـه..بدون طفل..بدون اهلّ..وحيـد..ومتغـربّ,,
وحيد ومتغـرب بتظل ياتركـي,,
٭•٭•٭•٭
,
.
,
.
,
.
,


\\//"تمـــــــت"\\// 
4\8\2007 am 11:44

اختكــم\وصيت قلبي عليك

بسم الله الرحمن الرحيم

ثمة كلمــات كانت متبعثـره وانا اشق طريقي وها أنا اليـوم انهيهـا وغصـه حارقه تعتلي جوفي وتسكنني
احببت ان اجعل عنوان لروايتي اشبه بالـبـرد القارس والجفا الهالك ونمسات هواء تأتي و تخمـد كل العثرات لعائله امنيتها التلاحم طيلت حياتهـا,
فليس للبرد نهايه ولا للنسمات نهايـه..وهاأنـا اختم روايتي بلا نهــايه..

احببت ان امثـل دور ألأسره والأخـوه وترابطهم الذي اسمـى من أي حب كان برويتي المتواضعه 
احببت عائلة الجد يوسف..ومسؤلية سلطان..وجمود ماجد وابراهيم,, وحنان محمد وسالم
عشقت غربة يوسف وصبر فجر
استمتعت بجنون جمانه واحاسيس الوليد وهدوء راوين وحب طلال وعشق غلا وبراءة عزيز وريوف
ابتسمت لعصبية ابتسام وهيثم ..وكرهت ظلم تركي وبندر..
تألمت لموت لؤي وهو مجهول الهويه..
وصابني ألأسى لحال نور ومن عاش قصة نور..
عشقـت هذه العائله بصـدق.. بأفراحها وحزنهـا..
كنت اشبهها بأسطوره..وفعلا كانت اسطوره بذاتي وخيالي..
فأنـا اهديها لكـم اليوم وكلي امـل ان تستحوذ ولو القليل من حبكم
ولتعلموا انه الأسره هي الوطن..والوطن هي الأسره
٭•٭•٭•٭







