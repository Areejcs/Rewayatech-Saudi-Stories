
كان يلعب معها بالحوش ......
بندر ....عمره 12 سنه وامل عمرها 3 سنوات 
....................
ام امل – ام خالد ما شفتي امل؟
ام خالد- مع ولدي بندر يلعبها بالحوش....
ام امل- وليش ما يطلع مع اخوياه....مو مع البزارين...
ام خالد- لا مدامه مستانس مع امل احسن له يجلس...
ام امل – بس مو صغير على شيلها؟
ام خالد- ما عليك ...بندر ما يخلي امل ....والله انه يخاف عليها اكثر من خوفه على اخته سارة...
ام امل- هههههههه سارة مدلعه.....وين تبينه يخاف عليها..
أم خالد- الله يوفقهم ويهديهم......
ام امل- امين....
.............................
بندر وهو مجلس امل قدامه ويلعب بيدها ويطالعها وهي تحاول تكلم معه...
دخل خالد
خالد عمره 16
خالد- هيه بندر يبيك عبد الرحمن...
بندر- ما ابيه .....ما اقدر اخلي امل....
خالد- رجعها لامها.....
بندر- لا ابيها عندي.
خالد- والله انك بزر يالبزر...
تركه وراح..........
..................................................
طلعت ام امل وقالت- بندر حبيبي هات امل......
بندر وقفها ومسك يدها وهو يمشي فيها وعطاها امها
ام امل- تبيها؟
بندر وهو يطالع الأرض ومستحي- عادي لو تجلس عندي دايم عادي...الا عمه ليش ما تجلس عندي؟
ام امل- هههههههههه هي صغيرة....
بندر- يعني اذا كبرت تجلس عندي؟
ام امل- ان شاء الله ...شف عمك جاء او لا؟؟
طلع بندر ورجع وقال- ينتظرك......
مرت من جنبه وهو يقول لأمل باي........
امل تضحك له
.....................................
مر اسبوع 
دخل ابو خالد وهو مستعجل وينادي خالد....- خـــــــــــــــــالد خالد ....خاااااالد
خالد- سم يبه ....
ابو خالد- بسرعة كلم عمك سعود يجي لي بسرررررعة
خالد- ان شاء الله 
بندر كان يطالعهم وهو يحل واجباته
جت ام خالد وقالت- سلامات ابو خالد وش بك؟
ابو خالد- سليمان سافر وصار له حادث انا رايح اشوفهم ..
شهقت ام خالد وقالت- اختي فيها شيء؟ بنتها اخوك...؟؟؟
ابو خالد – لا ان شاء الله ما فيهم الا العافية...
بندر – يبه........عمي سليمان فيه شيء؟
ابو خالد- لا ......
بندر- طيب امل......
ابو خالد- كلهم بخير ......لا تخاف ....
بندر – طيب.....
ابو خالد- انا رايح.......يالله......
طلع بسرعة .........وقابل اخوه سعود...
سعود- وش فيك؟
ابو خالد سليمان صار عليه حادث...اركب بسرعة..
ركبوا.........
.........................................
بالمستشفى كان ابو خالد رايح جاي عند العناية المركزة.....
سعود- ياخوي ما فيهم الا العافية بس انت ارتاح......
جلس ابو خالد وهو ياخذ نفس...
طلع الدكتور- السلام عليكم
نطوا – وعليكم السلام؟
الدكتور مين منكم ابو خالد؟
ابو خالد- انا....نعم
الدكتور – اخوك يبيك...تفضل.....
دخل ابو خالد شوي شوي.......وشاف اخوه على السرير والأجهزة بكل مكان......ما قدر يمسك دمعته وهو يشوف اخوه كذا.........مسح دموعه بشماغه وقال- لا ماشاء الله بخير.......
ابو امل بصوت متقطع- اوصيك بنتي يا....ابو خالد......بنتي....برقبتك...الله الله ببنتي وزوجتي ...تكفى
نزلت دموع بو خالد وهو يقول- بتقوم بالسلامة لا توصيني ........
ابو امل- اوصيك عليهم....بسألك عنه يوم...الحساب؟؟...تكفى يا اخوي مالي غيرك ومالهم غيرك ...اوصيك ...
ابو خالد- قل لا الاه الا الله ...انت بتقوم بالسلامة......
سليمان- لا ....الاه....الا....الله....اشـــــــهـــ.....د ان...لااااا...الاه...الـــاــ الله.....
وضغط على يد ابو خالد ....وارخاها....وطاحت يده......
ابو خالد كان يطالع وهو مو مصدق ...
ابو خالد- اخوي .....اخوي....سليمان.....
نزلت دموعه بقوة ومسحهن بشماغه وهو يقول- الله يغفر لك ....الله يرحمك...
طلع من الغرفة وهو يردد هالكلمتين ....وطاح مغمى عليه........
...........................................
بعد ثلاث اسابيع
امل – عمي.......
التفت لها ابو خالد- سمي 
امل- ماما...وين؟
ابو خالد شالها وحطها بحظنه....وقال- ماما تجي بعدين ان شاء الله...
امل- تيب وينها ؟
ابو خالد- تجي ان شاء الله.....يبه بندر...خذها ورح لعبها .....
بندر- ان شاء الله
اخذها وطلعها من المجلس....
ام خالد وهي تمسح دموعها وتقول- الله يشفيك يا ام امل......
ابو خالد – امين....اليوم بتروحين تزورينها .....
ام خالد- وهي تحس فيني ....
((طبعا ام امل بغيبوبة ))
ابو خالد- ادعي لها....
..............................................
بعد ثلاث اسابيع ...........
وبعد ايام العزاء لوفاة ام امل.....
دخل ابو خالد وهو يقول- يا ام خالد ماهو فايدك الصياح عليها ...هي تبي منك بالدعاء....
ام خالد- وصتني على بنتها ....ياويلي لو انك شفتها قبل موتها ...الله يرحمك الله يغمد روحك بالجنه ...
ابو خالد- امين....بس امل تكفين لا تدري 
ام خالد- لا ما عليك ان شاء الله ...
ابو خالد- خلاص ابوها وامها مسافرين....غير كذا ما ابي
ام خالد -ان شاء الله
..............................
بعد ثلاث سنوات ...وعمر امل 6 سنوات...
كانت تلعب مع سارة واحد طش ...يعني امل تغبى وسارة دور عليها...
....................
كان بندر بغرفته وهو منسدح على السرير بينام....
انفتح الباب شوي شوي......التفت للباب ...
دخلت امل وقالت- بندر ....سارة دورني ...بتغبى عندك......
بندر- تعالي....
راحت تركض له ونطت على سريرة وانسدحت جنبه 
بندر بنفسة- الله من زين الوقت اللي يلعبون فيه ...آآآه من امل وسارة ...طول وقتهم لعب وهواش ...
امل- شفت اليوم عندنا بالمدرسة ....فيه بنت ما حلت الواجب ....اصلا هي ما تحل الواجب ابد...نزلتها الاستاذة تحت عند المديرة ...
بندر- وانتي ما عمرك نسيتي تحلين الواجب؟
امل- هههههه لا ...لانك تذاكر لي وتحل معي واجباتي.....
انفتح الباب 
سارة- امل اطلعي
امسكت امل يد بندر وهي تغبى عنها
بندر- سارة اطلعي ....امل مو عندي.....
سارة- اصلا هي كل يوم تغبى وراك.....
بندر- انا مو رايق لك اطلعي.....
سارة- لا طلعها...
بندر- يالله اطلعي يا سارة ...مو عندي
سارة ركبت على السرير وقالت- لا يا كذاب......
ضربت امل وهربت
امل- اصلا ما ني لاعبه معك ...بنام عند بندر
سارة- غشاشه....
سكرت الباب بقوة
بندر وهو يلعب بشعر امل- ايه قولي.....وش بعد
امل- اليوم الابله حطت لي عشر نجوم.....نجووووم كثيـــــــــــرة 
بندر- شاطرة....وسارة؟
امل- لا حطت لها نجمتين...
بندر- عشان كذا باخذك اليوم للبقاله واشتري اللي تبين.....
امل- طيب العصر.......
بندر- اوكي العصر....
امل- انت تعرف انقليزي......
بندر-هههههههه ايه اعرف...بعدين اذا كبرتي بتعرفين....
امل- انا احب ارسم ما احب اتكلم....
بندر- طيب خلاص اذا قمنا بتوريني رسمك...
امل- ايه رسمي حلو احسن من سارة......
بندر- يالله بنام...عشان العصر اصحى...
غمض عيونه.....ومرت خمس دقايق
امل- بندر...
بندر- هاااه...
امل- خلاص...
وغمض عيونه ...وخمس دقايق ثانية...
امل- بندر...
بندر- نعـــــم
امل- خلاص
وخمس دقايق 
امل- بندر...بندر.....بندوري...لاااا تكفى لا تنام.....اوووف منك
فتح عيونه وقال- وش تبين....
امل- خلاص ما ابي شيء
غمض عيونه مرت عشر دقايق ما نادته...فتح عيونه شافها طالع السقف وهي تفكر ...جاه فضول وده يعرف وش تفكر به...
قال- امول...امل
قالت- نعم...
قال- وش تفكرين فيه؟
قالت- بندر....
قال- عيونه؟
امل- انت قلت لي ...ان امي وابي راحوا عند الله ....
بندر ستغرب وش جاب هالتفكير لها...
بندر- ايه
امل- طيب والله فوق...
بندر- اكيد...
امل- طيب ...وشلون راحوا لفوق....يعني هم طاروا......
بندر- الله اخذهم عنده ....وبعدين انا الله راح يخذني عنده ...وراح ياخذك عندهم
امل- ياخذك حتى انت؟
بندر- ايه
امل- وتخليني؟
بندر- ههههههه الكل راح يمتون ونروح عند الله
امل- بس انت ماراح تخليني........
بندر- ان شاء الله ......
امل – بندر...انا ما ابيك تخليني وتروح عند الله مثل ماما وبابا ....
بندر ضاق خلقه من كلامها وجلس وقال- كلنا بنموت يا امل........
وقف وقالت- وين ...؟
طلع وما رد عليها ....لحقته........
.........................................
خالد كان منسدح بالصاله....يعني نايم
جلس بندر جنبه واخذ الريموت وبدا يغير بالقنوات الى ما طفش ورماه على جنب.......امسكت امل الريموت وحطت ام بي سي ثري
وجلست تابع...بندر يتأمل فيها بريئة ....تهبل...حلوووة ما عمرة شاف بنت بعمرها مثلها 
بندر- اموله...
امل من دون ما طالعه-نعم
بندر- تحبيني؟
قامت له وضمته بقووووووة وقالت- أيــــــــــه
بندر ضمها وقال- وانا بعد....
ابعدت عنه وقالت- بس من تحب اكثر انا او سارة؟
بندر- يالله عليك...كلكن مثل بعض سارة اختي...وأنتي...
امل- وانا وشو؟
ابتسم بندر وقال- مثلها...
-لا والله مو مثلها....
التفت لخالد...
خالد قام وقال- اقوم انام بغرفتي احسن لي...او بغرفتك ...لان المكيف حقي خربان...
بندر- خلاص نم...
امل- خالد...
التفت عليها وقالت- انا اكرهك..
طلعت لسانها له ....... 
رجع لها ...دفنت نفسها بحظن بندر وهي تضحك....
خالد- عطني امل ابي اذبحها....عطنيها...
بندر- لا كل شيء الا امول
خالد- عطنيها...
امل وهي تصارخ وتضحك وتقول- بندر بيضربني لا تخليه يضربني...
خالد- لا خلاص ما ني ضاربك....
ناظرته وقالت- احسن انقلع........
سحبها ورفعها فوق بيديه ....وسدحها على الكنب وهو يقول- مين اللي ينقلع...هاه
بندر يطالع امل كيف تضحك كيف تلعب ...كيف تكلم...
خالد- بندر ...بندر ساعدني عليها ....
امل- بـــــــــنـــــــــدر ساعدني ....ههههههههههههههههههههه هههههههههههههههههههه
خالد- يهووووه يا مفهي .....
امل- بندر تكفى
بندر- خالد تكفى خلها...
امل- هههههههههههههههههههههههه بموت 
بندر قام وسحب امل وقال- ما يصلح تقولين بموت ..
خالد- ياشيخ ...انت اللي تربيها.....خلك بدال ابوي عليها...
راح خالد لغرفة بندر.........

راح خالد لغرفة بندر.........
.التفت لأمل وابتسم...........
.................................................. ..
مرت سنتين....................
..................................
كان يطالعها ويبتسم وهي تلعب بالمرجيحه اللي بالحديقة...........
بندر – بروح اشتري لكم عصير...
امل- حليب شكلاته...هههه
بندر- من عيوني.....وانتي سارة؟؟
سارة- حليب فرولة
راح بندر .............
............................
رجع وعطاء كل وحده حليبها 
سارة- بندر ....خلص دور امل خلها تقوم....
بندر- امول خلصتي؟؟؟
امل وهي مستانسه-لا هههههههههه دفني تكفى........
بندر- طيب
سارة- لا مو على كيفها......قومي
بندر راح ورى امل ودفها ........
سارة- والله لا اعلم امي..........
وتركتهم وراحت.......
وقفت امل ونزلت وقالت- اجلس ......
بندر- لا......
امل- تكفى.......
بندر- اموله...يضحكون علي...
امل- تكفى.......
بندر- طيب
جلس وقال- خلاص......
جلست بحظنه وقالت- يالله ...العب معي......
بندر قام وقال- سارة زعلت .....نرجع...
أمل- لا...
بندر- بنرجع......
امل- انا ابي العب......
جلست على المرجيحه......
بندر- اجل باي
وتركها وهو يمشي شوي شوي......مالحقته...وكمل ...ومالحقته...التفت وشافها تدف نفسها شوي شوي وتطالع الأرض
بندر- امول...أمل
رجع لها وجلس قدامها وهو يطالع بوجهها
بندر- وش فيك؟
جلست اطالعه.........
بندر اخذ الحليب من يدها ...وفكه ودخل لمزاز داخله وقال- اشربي...
قالت- بندر سارة تو قالت ان امي اللي هي امك ..مو امي....انا قلت هي خالتي نفس امي ...قالت لا هي امي لحالي...
عصب بندر ووقف وقال- سارة...
ترك امل وراح لبيتهم.....
(((الحديقة قدام بيتهم)))
دخل البيت ........وهو ينادي سارة.......
سارة جت تركض....
بندر- سارة........ليش تقولين لأمل كذا..........
مسكها مع اذنها وقال- كم مرة قلت الكلام هذا ما اسمعه
سارة وهي تصيح- فك اوجعتني....أو جعتني....يماااااااااااااه
امه- بندر.....اتركها........
بندر- ان سمعتك تقولين الكلام مرة ثانيه ....ذبحتك...كلش ولا زعل امل
امه- بندر اتركها.....
سارة هربت لمها وقالت-يمه هو يحب امل اكثر مني....
امه- لا امل اخته مثل ما انتي اخته....صح بندر...
طالعته وهي معصبة
بندر تورط وقال- يمه ارحموها شوي هذي كل شوي مذكرتها بعمي وخالتي...
امه ارحمت بندر تحسبه فعلا عشان كذا وقالت- بس عامل سارة مثل ما تعامل امل....وين امل الحين.....
بندر- يووووه نسيتها....
طلع من البيت ووقف شافها جايه تمشي....بتقطع الشارع.....التفت لطريق الثاني....طالع امل .....قربت السيارة منها ...
ناداها بصوت عالي- امـــــــــــــل......
وطير عيونه وهو يشوفها تطيـــــــر فوق من قوة الصدمة......وطاحت بالأرض.........ما قدر يتحرك.....عبد الرحمن ولد جيرانهم ركض لأمل ......بندر حس بنفسه لما ناداه عبد الرحمن...ركض لأمل ....جلس جنبها وضمها وهو يمسح دموعها......
.................................................. .....................

كان جالس برى على الأرض ومستند على الجدار...
ابوه- يالله يا ولدي...نمشي .....
بندر- وأمل
ابوه- اذا صحت يتصلون علينا....
بندر- لا ...ما ني تاركها...
ابوه- ما انت مستفيد شيء.....
بندر- والله ما اتحرك من هنا 
ابوه- بس يا ولدي....
بندر- يبه اتركني...
ابوه- خلاص
.................................
تركه ابوه باليوم الثاني ......
الدكتور- الحمد لله هي بخير.....ادخل وشفها
بندر طاااار من الفرحة ودخل بسرعة......
كانت جالسه والممرضة تأكلها.....على راسها شاشة ويدها اليمنى مجبورة.......بندر ابتسم وجلس جنبها...
بندر – اكلت؟؟
الممرضة- لا مافي ياكل.....
أخذ بندر الملعقة واخذ شوي من الشوربة وقال- امولي....افتحي فمك....
امل – ما ابي....
بندر- يالله.....عشاني.....
امل- طيب....
فتحت فمها وقال- الحمد لله على السلامة حبيبتي....
امل- بندر...يدي ثقيله....متى يشيلون عني هذا...
بندر اخذ نفس وقال- قريب....ان شاء الله......
امل- ما اقدر اكتب.....
بندر- لا تقدرين .....
دخلت ام خالد وابو خالد....

.................................................. ...
مرت سنتين 
.........................
دخل بندر وطاح على الكنب بالصالة......
جت سارة
سارة- بندوور ...
بندر- هااااااااه
سارة- تبي الغداء
بندر- لا ....انتظروا خالد ......
سارة- طيب انا جوعااانة.......
بندر- انتظروه..
سارة- اووووف
راحت...
دخلت أمل ومعها ورقة ....
التفت لها وابتسم ...وقال- هلا والله بأمل.....
امل- بندر.....شف ...انا رسمتها اليوم بالمدرسة....
بندر اخذها وهو يطالع وعلى وجهه علامة تعجب
قال- حلوة بس ليش؟
كانت الرسمه سيارة مثل الصورة اللي بغرفة بندر ...
امل- ههههه
بندر- وش فيك؟
امل- هذي سيارتك......انت تحب السيارة هذي.......
ضحك بندر بقوة وقال- هذي سيارتي...ههههههههههههههههه ....
امل- ليش ماعرفتها....
بندر – حلووووووووة ......روحي رفعيها بدرجي.....عشان اشتري مثلها....
امل- طيب.....طيب تبي الغداء؟؟
بندر- هاه...ننتظر خالد؟؟
امل- بس انا جوعااانة....
بندر- خلاص...يالله قولي لامي تحطه...
امل- طيب.....
تركته وراحت.....
تعدل وهو متسطح ويفكر بعمق 
....................دخل ابوه
ابوه- بندر....قم....بندر...بنــ....
بندر- سم.....
ابوه- قم اتصل على اخوك شف وينه....
بندر- ان شاء الله.....
قام وهو متوجه للباب.....دخلت امل....
امل- بندر وين اخبيها....اخاف سارة تقطعه...
بندر- امشي لغرفتي...
امل- اصعد وانزل اصعد وانزل ...اوووف
شالها بندر ورفعها على كتفه وقال- خلاص كذا ما انتي تعبانه......
وطلع
كان ابوه يطالعه...دخلت ام خالد ....وجلست جنب ابو خالد...
ام خالد- ما عمري شفت مثل قلب بندر.....يرحم امل ...
ابو خالد- ايه ماشاء الله عليه.....
طبعا ابو خالد مو معجبه الوضع انه يدلعها ...ويشيلها ...خلاص لعمرها ذا ينتهي الدلع....كذا تفكير ابو خالد
..............................................
بندر- هنا ......
امل- امممممممممم لا.....
بندر- هنا؟؟
امل- اممممممممم لا......
بندر- طيب وين......؟؟
امل- هناك....
بندر طالع فوق الدولاب وقال- هناك؟؟ سارة مو جيتها هنا بدرجي...
امل- ابي هناك...
بندر- طيب هناك ...هناك...
أخذ الرسمه ورفعها ع الدولاب
قالت-لاااااااااااااااا 
التفت لها وهو متضايق من طلباتها وقال- ويــــــــــــــــــــن؟؟
امل- بالشنطة هذي..
بندر- ليش؟؟...امول...سارة ما راح تجيها.....
امل- طيب انا ابيها هناك...
بندر- طيب...
ركب على الكرسي وفتح الشنطة ودخلها فيها .....ونزل....
امل- طيب ياللا الغداء....لازم تغدا معي
بندر- طيب....
طلعت امل........
بندر طاح على سريرة ....وغمض عيونه وناااااااااااام.....
............فجاءة......
- بــــــنـــــــدرررررر
قام مفزوع من صراخ امل.....
طاحت بحظنه وهي تصيح ....
بندر منهبل 
بندر- وش فيك...بسم الله عليك امول ...وش فيك؟؟؟
امل- ابوي...
بندر- وش فيه....
امل- طـــ.....ح
مافهم شيء......
بندر- امل....وش فيه ابوي....
امل تقول بصوت متقطع من الصياح- الدرج....من فوقه...ابوي...طـــ..ا...ح
انهبل وقام ..........
........................................
بالمستشفى......
بندر وخالد مصدومين- قلب....
الدكتور –للأسف آه ...
خالد- ابوي عنده قلب....
الدكتور- آه ....ازا ممكن تلحئوني على المكتب 
.........................
بندر رجع للبيت يطمن امه ...
امه- هاه يا ولدي وش فيه ابوك...
بندر –الحمد لله بخير...بس ابفهم...كيف طاح....
امه وهي قلقانه- طيب وش فيه؟؟
بندر- الحمد لله ما به الا العافيه...بس تعبان شوي...
امه- بس هو مافيه شيء...
بندر- الحمد لله...طيب كيف طاح.....
امه- امل تدري...
بندر- وينها...
امه- فوق...
راح بندر بسرعة لها...اخر ماشافها وهي تصيح .....
طق الباب ودخل كانت جالسه وماسكه عروستها وهي طالع الأرض....
بندر- امووول...
التفتت له ووقفت وقالت – مو انا ....والله مو انا.....
رجعت تصيح...
بندر- حبيبتي.....وشو اللي مو انتي...
جلس جنبها ...وجلسها جنبه...
قال- قولي ...وشلون مو انتي؟
قالت وهي تمسح دموعها – كنت امسك يده بنروح للبقالة...بعدين نزلنا الدرج...ومسك يدي بقووة وطاح ...وترك يدي وطاح
رجعت تصيح وتقول- مو انا ...
ضمها بندر وقال- ايه مو انتي....ومن قال انه انتي...؟؟
قاطعته وهي تقول- سارة....
قام وهو معصب وقال- لا مو انتي ....
طلع من الغرفة ....وهو معصب بعدين تذكر ابوه وحاول يمسك اعصابه وقال- اكيد هي بعد خايفه لازم ما اهاوشها....
لقاها تلعب بالحوش
قال- سارة....تعالي.....
مشت له ووقفت قدامه وقالت- نعم...
مسكها مع كتفها خفيف وقال- ليش تقولين لأمل انها هي اللي طيحت ابوي؟؟
سارة- ايه هي....كانت ماسكه يده.....
عصب وقال بصوت عالي- مو هي....ما ابي اسمعك تقولين لها هذا الكلام فاهمه.....
سارة وعيونها مليانه دموع- اووووووف كل ما قلت شيء ...قلت لا تقولين لأمل كذا....واذا هي قالت لي شيء قلت كيفها...اوووف منك ...اوف...
راحت تركض لامها.....
بندر جلس يطالعها وقال- انا ما اعدل بينهن...الله يشفيك...
.................................................
مرت سنة .......
...............................
كان ابوهم جالس ....وعياله حوله ....طبعا امل واكيد لازم جنب بندر
ابوهم – نبي نطلع اليوم للحديقة نوسع صدر امل وسارة...
خالد- خلاص ...
بندر قام وقال- بطلع اشوف عبد الرحمن....
ابوه- اعزمهم كانهم بيروحون...
بندر- ان شاء الله
ابوه- وانا بقول لابوهم......
إلام- بس امهم تعبانه شوي....
ابوهم- تطلع تغير جو التعب....
بندر- انا بطلع تامر شيء يبه؟؟
ابوه- لا...سلامتك......
..................................
طلع لشارع....
عبد الرحمن من بعيد- هلا والله ....
بندر- هلا فيك...
راح للحديقة لان عبد الرحمن وياسر اصدقاه فيها..
جلس عندهم...
ياسر- عاش من شافك؟
بندر- تسلم...ما انتم لاعبين كورة؟؟
عبد الرحمن- لا...تبونا نلعب
بندر- ياليت...
ياسر- اخبار ابوك؟
بندر- الحمد لله بخير.....بعد العملية تحسنت الامور
عبد الرحمن- والله القصدره صعبه...
بندر- بس المهم انه تعافى ...
ياسر- يا لله نلعب..
بندر- والا اقول...حنا اليوم بنروح للحديقة...ورى ماتجون معنا...هناك العب احلى 
عبد الرحمن- خلاص...
ياسر- اشوف جدول اعمالي...
بندر- لا تخلينا بس ...جدول اعمال
عبد الرحمن-ههههههههه قوية جدول اعمال ...نساعدك بالاعمال ...
ياسر- بجي معكم...

................
بالحديقة....
نزلوا وفرشوا فرشة...وكانت الحديقة زحمه...
امل- ابي اروح للالعاب 
خالد- روحي...
أم خالد- روحي انتي وسارة...
ابوخالد- لا تخافن روحن...
سارة- يللا امل..
امل واقفه اطالع بندر وبندر مشغول بجواله....
خالد- امل وش فيك روحي...
امل- بندر
بندر وهو يطالع الجوال- نعم...
امل- تعال معنا...
بندر وكان مشغول- روحي انتي وسارة لا تخافن...
امل- بس....
بندر التفت لها وقال- روحي....وش تخافين منه..حنا قريبين...
امل- طيب...
راحت وهي تسحب رجوله....
كان يطالعها واضح الطفشاااان...
بندر ابتسم وقام...
ابوه- اجلس...
بندر- بروح لامل.....
ابوه- خلاص يا بندر عن الدلع....إلى متى بدلعها.....
بندر- يبه انا....
ابوه يقاطعه- ترحمها ....مو كذا الرحمه ...البنت بتخرب من الدلع هذا....
خالد- اجلس يا بندر.....
امه- اجلس......الا وين العبد الله ؟؟......مو جايين؟؟
بندر جلس وهو ياخذ نفس ...
ابو خالد- ابوهم قال بنجي...
خالد- هذا هم....
امهم- بروح لفرشة الحريم ...هناك البنات والحريم....
................
نزلوا العبد لله اعرفكم بالعايلة...
اولهم ((سعد طبعا كبير ومتزوج لكنه مو معهم...))
اللي بعده هدى عمرها 24.....
اللي وراها عبد الرحمن 20
واللي بعده هديل عمرها 18
واللي بعدها ندى عمرها 16
وبعدها اخر العنقود((يزن عمره 12))
.............................
سلم ابو سعد وعبد الرحمن على الرجال ويزن بعد...
والبنات وامهن عند ام خالد...
بندر كان يفكر بأمل ...وشلون يروح لها...
فقال-يزن...ليش ما تروح تلعب ...
يزن- ابي اشتري شريط بلاستيشن وبعدين اروح اشوف اللعاب..
بندر قام وقال- تعال معي نروح نشتري....
قام عبد الرحمن وقال- بجي معكم...
راحو يتمشون ...بندر قصد يروحون لجهة الالعاب 
يزن- مو منا نشتري شريط ...
بندر- تعال بس ...
عبد الرحمن- وين تنوي تاخذنا ...للبزارين ....
بندر- بشوف امل ...
عبد الرحمن- وشوله؟؟
بندر- راحت وهي زعلانه
عبد الرحمن- يا اخي البزارين يزعلون وتراضيهم بحلاو ...امش ..
بندر- لا...
عبد الرحمن- ياسر بيجي الحين...
بندر- هذي هي....أمووووول...امــــــل.......
التفتت له وجلست الطالعة وكانها مو راضية...
بندر ابتسم واتجه لها ...
جلس قدامها وقال- امول...زعلانه؟؟
امل- لا ابي العب...
بندر- يعني مو زعلانه...
امل- لا...
بندر – الا زعلانه...اجل انا زعلت...
قام وراح وهو مبتسم....كانت اطلع فيه ....
.......................
رجعوا للرجال وجلسوا ولقوا ياسر ينتظرهم...
..........................
الحريم...
ام خالد- واخباركن يا بنات؟؟
هدى- الحمد لله يا خالة ...
ندى كانت تقز بندر وخالد وياسر من بعيــــــد...
هديل تطقه بيده كانها تقول اعقلي
....
بندر- ياسرجبت الكورة؟؟
ياسر- ايه...
خالد- يالله ابي العب ...بسرعة تكفى من زمان عن الركض...
بندر وقف وقال- يا لله...
يزن راح يلعب مع امل وسارة..
....................
كانوا العيال يلعبون.......
........................
امل- سارة انا برجع ...
سارة- كيفك ..يزن بتروح؟؟
يزن- لا ...بلعب بنطيطة..
سارة- وانا...
تركوا امل...امل رجعت ...وقفت عند الحريم وسلمت عليهن..
.................
بندر شات الكورة لياسر والتفت للحريم وشاف امل...وقف عن اللعب....
ياسر- بندررررررر ....
طرررررررررخ براسه الكورة ...طاح بالارض وهو يضحك ..
امل شافت بندر وضحكت........
بندر مسك الكورة وجلس ...
جته امل وهي تضحك....
بندر- ياسر ...والـــــلـــه ما تعرف تلعب...وشوله جاي؟؟
ياسر- احد قالك تلتفت...
امل-هههههههههه بندر.هههههههه اوجعتك...
بندر- تضحكين هاه ...
رمى الكورة من يده عليها بخفيف وضربت راسها 
وقالت- آآآآآآآي ...
بندر- اممممم كذاااابة....
امل- هههههه انا جوعانه.....متى العشاء..
خالد- بندر يا تكمل لعبك ...يا رح مع البزارين.
بندر- بروح اشتري لامل اكل....
خالد – العشاء بياصل....
بندر- بطاطس وبس...
خالد- كيفك...
عبد الرحمن- ارجع بسرعة...
بندر وقف ومسك يد امل ومشى بها للبسطات اللي بالحديقة...
وهم يمشون كانوا ساكتين....التفتت امل له وهي اتطالع فوقها ..لانه طويييييل ......
امل- اوجعتك الكورة...
بندر- لا...
امل- احس انها توجعك...
بندر- ما توجعني....يللا تبين بطاطس...
امل- اممممممم ابي هذا وهذا وهذا...
بندر- لحظة...امول العشاء...
امل- بس انا ابيه...
بندر- لالالالا
امل- يووووه تكفى بندر...
بندر – لا ...
امل- تكفى ...
بندر- خلاص خلاص ...خوذي اللي تبين...
...........................................
هيل- ندى ام خالد تشوفك...
ندى- احلاهم امممممم شوفي ..بندر احلى من خالد لكن خالد ملامحه شوي حاده...
هديل- انتي تقزين قز مو صاحي شفتي الملامح من بعيد...شوفي ام خالد تراها تسمعك
ندى- بقوم اروح اشوف وش يشتري لبنت عمه ...
هديل- مين؟
هدى بصوت خفيف- اعقلن عيب ...
ندى قامت وسحبت هديل
ندى- حنا بنروح انتمشى..
ام خالد- روحن بس لا تأخرن العشاء بيجي..
ندى- ان شاء الله..
قامت هديل...
وهن يمشن ...
كان بندر يفتح لامل البطاطس ...وجالس على كرسي..
ندى- شوفيه ...هو احلى...
هديل- والله انك خبلة ....استحي على وجهك...
ندى- ما معي شنطة ...
افتحت عيونها وتقول – بشوف هو غزلنجي او لا...
هديل طيرت عيونها وقالت- لا يعرفنا......
ندى-امشي يا خوووووافه........
هديل تسحبها وندى تجر هديل...
هديل- والله انك مراهقة بقوة...عيييييييب
التفت بندر لهن مسويت ربكة بالمكان...ندى طالعت فيه ...وضغطت على يد هديل......
ندى- يالله ....عيونه حلووة..
بندر استغرب منهن 
امل- بندر بندر...
التفت لها وقالت- افتح لي السنيكرس...
بندر اخذه منها وقتحه ...
ندى- يا الله حتى حنووووون....
تشوفه يبتسم لامل ...
هديل- انتبهي تقولين احبه ...والله ما يعطك وجه...
ندى- وليه ما يعطيني وجه..
هديل- يا خبلة واضح انه يحبها...
ندى- بس هو يرحمها مو يحبها.....
هديل- لا يحبها ..لو يرحمها ...ما يسوي اللي يسويه الحين...واضح انه متعلق فيها..
ندى- ما فيه شيء يثبت...
هديل- انتبهي تحبينه...تذكرين لما قال عبد الرحمن انه شاف دموعه .....
ندى- متى..
هديل- يوم يصير عليها الحادث.....
ندى- والله ....ايه اجل ما ابيه...
هديل- على كيفك تحبين والا ما تحبين...
ندى- بروح احب خالد...
هديل- يوووووه لا تفضحينا...
...............................................
...............................................
دق وجوال بندر....
بندر- يالله اكيد العشاء جاء ...
امل- بس انا ما لعبت...امش نلعب وبعدين العشاء...
بندر- لا العشاء بعدين العب...لا حقين
امل- طيب اتعشى لكن ...تلعب معي بعد العشاء؟؟
بندر- يالله..........
.............................................
بعد العشاء 
بندر انسدح على الثيل ..وهو يقول- آآآآآآآآآآه الجو حلو ...وانا شبعاااان
ياسر- قم ..
بندر- وين؟؟
ياسر- نتمشى
بندر والله عجزان ...بطني ممتلي الحمد لله .
ياسر – طيب تهضم
بندر- لا تحاول ...ما انت مغير رايي
عبد الرحمن- نروح نتمشى؟؟
بندر – لا تبون روحوا لحالكم ...اعرف حراكاتكم انت وياه...
عبد الرحمن- لا ماعليك...اصلا ما يجيب لنا البنات الا انت
بندر- يا دلخ ابوي لا يسمعك يقوم يتوطى بطني...بعدين هن اللي يجن ويلحقني مو انا...
ضحك ياسر وقال- انا ادري اجل ....
مسك وجه عبد الرحمن وقال- يلحقن هالخشة والا يلحقني عشان حلايا خشتي...
عبد الرحمن- وش شايفني ...احسن من بندر بعشر مرات...
بندر ضحك...
عبد الرحمن- يا اخي امش..
بندر- لا...
جت امل وقالت- بندر.....
التفت لها وقال- سمي...
امل- تروح تلعب معي
بندر- بس...
امل- لا انت قايل لي...
بندر- طيب يالله...
عبد الرحمن وياسر طيروا عيونهم ...
بندر طالعهم وهو يقول- اذا بترو....وشفيكم؟؟؟؟
ياسر- لا عاد تكفى ...
بندر- وشو؟؟
عبد الرحمن –الحين ما تبينا وتبي تروح معها...
بندر- انت عبد الرحمن وانت بعد ياسر اما هذي امل ...وش جابها عندكم...
عبد الرحمن- أيــــه هذي خطيبـ....
طالعه بندر بنظره عشان يسكت ابوه يطالعهم...
عبد الرحمن – خطيب المسجد اللي يوم الجمعة رهيــــــــب 
بندر- بيكحلها اعماها...
ياسر- ما عمري شفت مثل غبائك...
بندر- امشي امل ...يالله سارة تعالي انت ويزن...
.................................................. .
بالمرجيحه 
كانت هديل وهدى وندى
هديل- انتي خطيبة بندر وهدى خطيبة خالد وانا خطيبة ياسر...
ندى- والله ماعندك ذوق...ياسر مو حلوووو 
هديل- انتي ما عندك الا حلو شين ....اعقلي...
هدى- حتى انتي ...خطيبي زوجي...
هديل- اسفين ...بندر بندر...
التفتن كلهن له...
كان معه امل ويزن وسارة....جلس عندهم وهم يلعبون...


.............................
يزن – يالله مين تنط....
سارة – انا ...
وتجلس على المرجيحه ...وتزيد بلعبها ..وتنط ...وتطيح على رجلينها 
سارة- شفت
يزن- وانا بعد...
وينط...
سارة- وانتي امل...
امل- لا ...اخاف...
سارة- يللا...يا خوافه...
امل- بس...
سارة- ياخواافه...
امل- لا مو خوافه...
سارة- طيب ....اذا ما كنتي خوافه ...نطي..
امل- طيب...

بندر كان ساهي .........فجأة سمع صرخة....التفت 
وشاف امل طايحه على ركبتها وهي تصيح ...
قام بسرعة لها وقال- وش فيك؟؟
امل- .....طـــ...حت ...
بندر- بسم الله عليك...وريني...
لو فيه دم خفيف ...طلع من جيبها منديل ومسحه...وقال – خلاص حبيبتي ...
سارة- ما تعرفين تنطين؟؟؟
يزن- هي قالت انها خايفة...
بندر- خلاص راح ...؟؟؟
امل- شوي..
بندر- يطيب ان شاء الله .....
..................................
ندى- يا الله ...والله الحنان طالع من عيونه...
هديل- ايه لانه يحبها...
هدى- ما تدرين...
هديل- واضح انه ما يحبها...
هدى- بينه وبينها ....آآآآآآ تسع سنوات ....
ندى- واذا كان بينهم كل هذا...الحب ما يعرف صغير ولا كبير...
هدى وهديل- هههههههههههههههه
هدى- والله البزر عرف يتكلم..
ندى قامت وقالت- يا بايخه ...انا بزر ....اوريك يادبه...
................................
رجعوا للبيت ......... بندر جلس مع ياسر وعبد الرحمن بالمجلس في بيت ابو خالد ....
.........................
الساعة 3 ونص ...
بندر- والله ريال مدريد ...صار لعبهم بالارض...
ياسر- عاد احسن من اليوفي
بندر- يبطون ما ياصلون لليوفي....
عبد الرحمن- حتى لعب اليوفي والله انه
بندر- دلبيرو مخلي العب الشهر هذا
ياسر قام وقال – بروح تامرون شيء؟؟
بندر- سلامتك......
طلع ياسر .......
بندر- الا كم بقى وتخلص العطلة...
عبد الرحمن- ثلاث اسابيع ...
بندر- يووووه رايقين لجامعة ودوخت راس.
عبد الرحمن- انت وش عليك ...قل انا اللي رايح راجع...احمد ربك انك بالرياض مو الحفر..
بندر-هههههه تذكر يوم اقولك ذاكر والا والله ان تصير عسكري.....
عبد الرحمن- ايه مسوي فيها رامبو.......
دخل ياسر وقال- سيارتي متعطله....ما تشتغل.....
عبد الرحمن – بروح انام ماني موصلك..
بندر- طيب اوصلك...
قام بندر بيوصل ياسر لبيتهم....لان فيه مسافة طويلة شوي..
...............................
بالطريق وهم يمشون........
ياسر- اتمنى اتمنى ...يكون الطريق هذا فاضي .....من زحمته ...كليوم صادم.ومخالفات...السيارات ما تسلم ..شف شف الهندي هذا ....
بندر- لا تقول نوقف له...
ياسر- ايه تكفى...
بندر- طيب ..
وقف جنبه...
بندر- وين يبغى؟؟
الهندي- قدام......
بندر – اركب....
ركب الهندي ومعه كيس.....
كمل طريقة.....
ياسر- وش يشتغل رفيق؟؟
الهندي- انا بقالة ...في هنا قريب...
ياسر- ايـــه..
سكتوا ......
فجأة سمعوا صوت عالي من ورى- يا صاحب السيارة البيضاء وقف ...وقف...
التفت بندر وياسر ...
الهندي ارتبك...
ياسر- وقف ...
بندر- يقصدوني؟؟
ياسر- وقف ...ايه يقصدونك...
وقف بندر على جنب...ونزل ....
الهندي كان مرتبك مرة ....وخبى الكيس تحت كرسي ياسر ....
........
بندر- سم..؟؟
الشرطي- معكم هندي؟؟
بندر- ايه لقيناه على الطريق واخذناه...
الشرطي- طيب لازم نفتش...
بندر- تفضل ...
نزل شرطي ثاني.....
بندر- ياسر...انزل...يالله يا محمد انزل ...
ياسر- ليش؟؟
بندر- يفتشون...
نزل ياسر ووقف جنب بندر
ياسر- الله يستر لا يوهقنا الهندي هذا...
بندر- الله يستر
طلع الشرطي كيسة وهو يشوف اللي داخلها...
جلس يطالع بندر وياسر وبالهندي...وقال- من له؟؟
بندر وياسر مستغربين؟؟؟
الهندي- انا مافي معلوم...
التفت ياسر وقال- حقته....ركب وهي معه...
الهندي- لا ...انا مافي كيس ..
بندر- الا حقتك...
الهندي- لا ما في انا...
الشرطي- هناك نكمل التحقيق ...امشوا..
بندر- لكن مو لنا...
الشرطي- نكمل بعدين....
.................................................
مر اسبوع وبندر وياسر بسجن......
امل- يبه.....
ابو خالد- سمي؟
امل- وين بندر...متى بيرجع من الحفر ....
ابو خالد- ان شاء الله قريب....
طلعت امل
ام خالد جت وقالت- هاه وش صار عليهم...
ابو خالد- والله ما ادري....حسبي الله ونعم الوكيل.....
ام خالد- اولدي واعرفه ...ما يسوي هالسوالف....
ابو خالد- كله من الهندي ...
ام خالد- حسبي الله عليه .......
جلست تصيح....
امل رجعت وشافت خالتها تصيح....وقفت قدامها وحبت على راسها وقالت- يمه لا تصيحين...بندر بيرجع قريب صح يبه..
ابو خالد ضن انها عرفت- من وين يرجع...هو اصلا.....
امل- يرجع من الحفر ....انا مشتاقه له ..بس ما اصيح....
ام خاالد مسحت دموعها وقالت- روحي يا بنتي...روحي لسارة...
امل- ان شاء الله.....
ام خالد- الله يحفظك ويرزقك......
دخل خالد
خالد- السلام عليكم.....
- وعليكم السلام
امه- شفته؟؟
خالد- التحقيق الى الحين ....والهندي مو معترف...وياسر وبندر....ودهم يذبحون الهندي .....حتى اللي بيسوي خير ...لازم يخاف من الخير...والله غريبة الدنيا انقلبت...
..........................................
مر سبوعين........ثلاث .......اربع.......مر شهر...........

كانت الساعة ثلاث بالليل......كان ساجد وهو يقول- اللهم اني ساعدته لوجهك ولم ابتغي منه شيء ...اللهم فرج همي ...اللهم لكريم وجهك عملت الخير...فلا تدعني ...
نزلت دموعه ...رفع من السجود......
بندر كان نايم.....فتح عيونه .....وطالعه....الغرفة كانت ظلام شوي....لكن يشوف دموع صاحبة واخوه وصديقة....سلم ياسر 
بندر- تقبل الله منكم
ياسر- امين......وش مصحيك؟
بندر- تحلمت...
ياسر- ايه...بمين؟؟
ابتسم ...
بندر- تحلمت انا طلعنا...
ياسر- امين....الله يسمع منك......والله ودنيا غداره ....الحين نساعد الناس وما نسلم منهم...
بندر- حسبي الله ونعم الوكيل...
ياسر- قل ...وشو حلمك؟؟
بندر- تحلمت اني دخلت البيت وانا توي طالع من هنا....واشوف امل جايه تركض لي...
ياسر-ههههههههه انت ما بالك غيرها...الا سارة وامل يدرن؟؟
بندر- لا ما علموهن....قالوا اني مسافر للحفر......
ياسر- ايه زين....خلني انام احسن لي...
اتسطح وقال- اناادعي الله انا نطلع.....توقع انا نطول....
بندر- تفألوا بالخير تجدوه...ان شاء الله نطلع باقرب وقت.....لا تنام بعدين ما تقوم للصلاة الفجر.....
ياسر- لاما عليك....
..................................
خالد- بروح اشوف بندر....تامروني شيء....
امه-سلامتك...سلم لي عليه ......
خالد- ان شاء الله
ابوه- ابجيه اليوم العصر ...
دخلت امل وقالت- بروح معك؟؟
خالد- وين؟؟
امل – انت قلت بروح اشوف بندر ...
خالد- مو بندر اخوي ...بندر صديقي.....
امل سكتت وهي تفكر...وبعدين قالت- طيب ليش امي تقول سلم لي عليه وليش ابوي يقول بروح له العصر...وين بندر...يمه ...وين بندر...هو هنا او بالحفر...
ابو خالد- بيجي قريب.....ان شاء الله..
امل- انتم تكذبون علي بندر مو بالحفر.......هو ماسافر.....
نزلت دموعها وقالت- ...ابي اشوفه....من زمان عنه
خالد طلع بسرعة مو رايق وجع راس ودموع امه ...
.....................................
طق الباب ودخل خالد ....لو بندر يقوم من عند الضابط ...ويشوف اخوه......
ابتسم وهو يقول – بارك لي....
ويضمه وهو يصيح على كتف خالد...... وخالد ما يدري وش السالفه ...طالع الضابط...
الضابط- مبروك ....ماله بالقضية شيء ...المخدرات للهندي.....
ضمه اخوه بقوة وهو يقول- مبروك...الحمد لله .....
بندر- بروح ابشر ياسر...حتى ياسر طلع.....طلعنا يا خالد
طلع من عندهم...
ياسر كان جالس وهو يفكر.......
دخل بندر وهو يقول- ياسر ...حلها ربك...حلها ربك.....
قام ياسر وهو مصدوم...ياسر- بندر...طلعنا.....
بندر- ايه...الحمد لله.......
ياسر سجد شكر لله .....
وجلس بندر عنده ...ولما رفع ضمه وهو يقول- ربنا حلها...فرجها الله....دعاء استجاب
...................................
امل كانت زعلانه عليهم وهي تصيح وجالسه بالحوش وتقول- ليش ما يعلموني وين بندر.....
انفتح الباب ...دخل خالد.....
جلست تطالع فيه ومسحت دموعها...وقالت- ليش ما تعلمني وينه...
حطت يدينها على وجهها وهي تصيح.....دخل بندر وشافها....انصدم...يالله ياهو مشتاق لها ....قرب منها وجلس عندها وخر يدينها عن وجهها وهي تقول بعد عني ...ابي بندر.....
بندر- حبيبتي امول.....
طالعت فيه وطيرت عيونها.....صرخت بقوة – بــــــــــــــــــــــــنــــــــــــــدررررررررر ر
طاحت على صدره بقوة وطاح بندر على ورى وهو يضحك ويضمها .....باسها على راسها وقال- يا عيون بندر 
طلعت ام خالد وهي منهبله ...ولما شافت بندر انصدمت...امل تصيح بحظنه ...وهو يحاول يهديها ...وقام وقف امل ...وراح لامه اللي ما تقدر تحرك.....
ضمها وهو يحب راسها ....
جلست تصيح على صدره وهي تقول- الحمد لله الحمد لله الحمد لله الحمد لله 
.................................................. ............
دخل غرفته وانسدح.......وهو يقول- آآآآآآآآآآآآآه ننام على فراش منتهي ...والحين الحمد لله ...رجعت لفراشي ......من زمان عن الراحة..
دخلت امل طالعها ...كانت وقفه عند الباب 
بندر- تعالي....
قربت منه وقالت- وين كنت؟
بندر- بالحفر....
امل- طيب اتصل عليك ماترد....
بندر- جوالي ...كان ..منكسر.....
امل- طيب ليش ماتكلمني..من جوال اصدقاك...
بندر- ما كنت اقدر...حبيبتي انا اسف...
امل- طيب خلاص......
بندر- خلاص ايش؟؟
امل- ما فيه شيء...
بندر- قولي للشغالة تسوي لي شاهي...
امل- انا بسوي لك...
بندر- تعرفين؟؟
امل- لا بتعلم...
بندر- امشي انا وانتي نسوي لنا شاهي...
امل- يلله..
.........................

.........................

عبد الرحمن ضم ياسر بقوة وهو يقول- الحمد لله على السلامة......
ياسر- الله يسلمك.....
عبد الرحمن- مبروك ...متى طلعت؟؟
ياسر- اليوم مع بندر......ماشفته؟؟
عبد الرحمن لا ....ما دريت عنه...اكيد تعبان ...وين الجسم يارجال......كم كيلو طحت؟؟
ياسر-اللي يجرب السجن ...يختفي من الهم......الله لا يعيده.....
عبد الرحمن- مشينا نجلس....
ياسر- طيب وبندر ...اتصل عليه ...
عبد الرحمن- خله يرتاح......
................
بندر-خلصنا .....جيبي لي اكواب....
امل - طيب
جابت له كوب .....صب الشاهي فيه ...واخذ الكوب وقال- يلله ........
طلع لصاله وجلس على التلفزيون ......وكان يشرب وهو يفكر....وامل كانت تطالع فيه......وهي تفكر
التفت لها .....وابتسم ....هي ابتسمت له ...وجلست جنبه وقالت- ليش رحت للحفر؟؟
بندر- عندي هناك دوام.....مثل المعهد......
امل- اها .....طيب ليش .....
سكتت....بندر قام وقال- اموووله....خلاص ....انا ابي انام....
صعد لغرفته وامل جالسة تفكر...
........................
مر شهر ......
كانت امل وسارة يلعبن سوبر ماريو ....
سارة- امل عطيني ....خلص دورك....
امل- لا .....بقى لي لعبة.....
سارة- عطيني.....انتي ما تعرفين تلعبين....
امل- كيفي....
سارة- لا مو كيفك ...اصلا هذا ابوي شراه لــــــ......
-سااااارة......
التفتن على الباب ...لو بندر كان معصب......
سارة- خلاص كيفها......
قامت وعيونه مدمعه ......قالت- اصلا ...انت ما تحبني....كل شيء امل.....لو امل سوت غلط ...تعصب علي انا ..
بندر رحمها وقال- طيب ...حبيبتي سارة....
امل طالعت بندر ......
بندر- روحي لغرفتي.....يلله روحي لها.....
سارة -لا ....
بندر- ابقولك شيء...
سارة- لا...
بندر- واللي تبينه اجيبه .....
سارة- ..طيب...
راحت سارة وهي تمسح دموعها....
بندر مشى وراها....
امل- بندر
بندر- هلا....
امل- وشلون تقول لسارة حبيبتي وهي اختك...
بندر كأن احد عطاه كف من الصدمة ....رفع حاجبة وقال- ايش؟؟
امل وتعيد كلامها بكل برأة - ليش تقول لسارة حبيبتي وهي اختك...يعني المفروض ....بس انا تقولي...لانك تحبني ..وانا اقولك حبيبي لاني احبك......
جلس قدامها وقال- من قالك هالكلام....
امل- ما احد....
بندر- لا يا امل....انتي وسارة نفس بعض ...كلكن حبيباتي.....ما فيه شيء للاخت وإلا ...لغيرها....انتي وسارة مثل بعض.....
\
\
\
\
(((امل))) راح تتلكم عن شعورها .....

من ذاك اليوم ....وكلامه يدور براسي....من قبل 4 سنوات ...قالي الكلام هذا....يعني بندر ...يمكن ما يحبني...صراحة هذا اول صدمة يصدمني فيها بندر....
صحيح انه قالها لي وانا صغيرة
لكن اتذكرها كل ما كبرت.....صار عمري 16 وانا افكر بالكلام هذا...

دخلت سارة وقالت- امل....امل....
كنت اعطيها ظهري....
قلت- هااه...
سارة- قومي....ابوي يبيك.....
قمت وانا متضايقة...كل ماتذكرت كلامه .....تضيق بي الدنيا....
نزلت مع الدرج وانا افكر...كان بندر يمشي من عند الدرج...رفع نظره لي وقال- أخبارك امول....ما عاد نشوفك هنا...
قلت وانا اضحك- عاد تري هنا وين بروح....بنزل لابوي........
بندر- طيب لا تحبسين نفسك بالغرفة.....اطلعي للحوش...اجلسي معنا...
ابتسمت مجاملة وقلت- ان شاء الله...
بندر يطالعني وكأنه مو مرتاح من طريقتي بالكلام......
((صح صح....لا تستغربون....ما قدرت اتغطى عن عيال عمي....))
وكمل بندر طريقة وانا كملت طريقي...
................
((بندر))
غريبة امل مو على طبيعتها.....لا يكون تعبانه.....لا لا ان شاء الله.....
التفت لها واشوفها تنزل مع الدرج بهدوء....يالله ياني مشتاق انها ترجع بنت صغيرة ...عشان اضمها والعبها...اما الحين ...خلاص ...صار مستحيل..
قلت بهمس- ان شاء لله اتزوجها...يمدني الله بعمر ...واتزوجها ....
دخلت غرفتي واتسطحت وانا افكر .....ممكن تقولون اتذكر....وش كنت اسوي مع امل...كنت العبها...اشيله على اكتافي....ياليت الزمن يرجع خمس او ست سنوات.......
تذكرتها وهي على الدرج....مو مرتاح لشكلها..لازم اشوف وش فيها...
...........

دخلت امل للمجلس 
امل- السلام عليكم...
ابو خالد وام خالد- وعليكم السلام.....
قام خالد وقال- بروح انام....
ابو خالد- تصبح على خير..
خالد- تلاقي الخير...يا وجه الخير....
جلست امل.....وطلع خالد.....
ابو خالد- يا بنتي.....انتي كبرتي....وعيالي كبار...يعني ...لازم تبدين تغطين...ما يصلح كذا...
امل طالعت الارض وقالت- انا مثل اختهم....
ام خالد- انتي مثل اختهم بس حرام ...انتي كبرتي ...مو امل اللي كان عمرها 14 سنه...او 13 سنه.....
امل- اللي تطلبونه انا حاضرة...
ام خالد- بس تغطي....ما نبي الا سلامتك...
قامت وقالت- ان شاء الله.....
ابو خالد- عاد فكري ...بس لازم تغطين......
امل -ان شاء الله
ابو خالد- روحي نامي......
طلعت امل...
((امل))طلعت وانا طفشااانة .....هذا ثاني مرة .....او ثالث مرة يفاتحوني فيه ....صعدت الدرج..وشفت خالد وبندر واقفين يسولفون...
التفتوا لي....طالعت فيهم...
خالد- نامي بكرة عندك مدرسة...
ابتسمت وقلت- انم عشان تكلم زوجة المستقبل....
ضحك بندر بقوة ...طبعا خالد مملك على هدى ....بنت الجيران
بندر-هههههه والله وعرفتلك يا خالد...اقول متى تخلص علينا وتفارقنا ...لك سنتين خاطبها وومملك...اخلص ,,,
خالد- خلاص ما بقى الا شهر وتفتكون مني......تصبحون على خير...
راح لغرفته ......
امل مرت من جنب بندر وهي تقول- تصبح على خير...
بندر- امووول....
وقفت وطالعت فيه ...وقالت- سم؟؟
بندر ابتسم بحنان وقال- سم الله عدوك...انتي مو معجبتني اليوم....
امل ابتسمت بوناسه وهي تقول بقلبها((حاس فيني اني طفشانة ومتضايقة ....يالله ..ويسألني ...يا ليتني اقدر اسأله تحبني او ...)
بندر- ههههههه وش بك تطالعين فيني وتبتسمين....؟؟
امل نحرجت وقالت- ههههه ولا شيء....انا تمام ....بس ضايق خلقي شوي....
بندر وعليه علامة استفهام كبيرة- ضايق خلقك؟؟وش منه؟؟
امل- كذا طفشانه....
قرب منها وحط يده على خدها وقال- لا اكيد عليك حرارة....
بعد يده وقال- تبيني امشيك انتي وسارة....
امل بسرعة- ايه ايه....
بندر- طيب ....البسن....
كان بيتركها ويدخل غرفته قالت- بندر.....
التفت وقال- عيونه...
قالت وهي مبتسمه بخجل- عندك دوام؟؟
بندر- كيف الدوام اهم شيء خاطرك....
امل- لا بنتأخر يمكن ...ودوامك.....
بندر- ابنتظركم بالسيارة..
امل- طيب...طيب..
ركضت لغرفتها هي وسارة...
......................
بندر كان يطالعها .....دخل الغرفة وهو يفكر ..
بندر بنفسه((عاجلا ام اجلا بتغطى....ايه انا ابيها تغطى عن خالد وعنالناس ...بس انا لا ...ما ابيها تغطى عني...اووووف..))
لبس وطلع ...
.........
نزلت امل وسارة مع الدرج...وهن لابسات عبياتهن...
ابو خالد- وين؟؟
امل - مع بندر....بيمشينا....
ابو خالد- وشوله....بهالوقت؟؟
امل- عادي يبه.... مو مطولين..
سارة- تركنا يبه نروح....
ابو خالد- طيب امل ....
وسكت...
امل- سم؟؟
ابو خالد- روحن روحن.....
طلعن وهن يركضن ..
.................
ركبت امل ورى 
امل- سلاااام....
بندر- وعليكم السلام...
سارة- وين بندورة؟؟؟
بندر- اللي تبن..
سارة- امممممم ...ما ادري..
امل- السوق.....
بندر- طيب ....السوق السوق...بس اي الاسواق ...
امل- اقول ودنا العزيزية....
بندر- طيب.....
سارة- ايه صح...العزيزية ..ياقدمي عنها...
................

................


بالعزيزية......

امل تاخذ الاغراض وتحدهن بالسلة ....تاخذ اللي تبي....
سارة- امل...مالك فايدة فيهن...
بندر- تركيها...
امل- سمعتي..اتركيني....بندر ما يبخل علي بشيء..
بندر- خوذي يسارة اللي يعجبك..
سارة -نكلف عليك على اغراض مال امه داعي.....
امل وقفت .....وطالعت بندر....يعني صح نكلف عليك.....
بندر- ولا يهمكن ....كملن بس....
ودف العربة ورجعت امل زي عادتها اغراضها الحالها 300 بالعادة كذا او اكثر...وكله من ....دلع بندر...
.......
بندر طفش وهو يمشيء وراهن......وقف وهو يحط يده على راسه وياخذ نفس....

من وراه- ماتشوف شر يالغالي...
التفت هو وامل....سارة ما انتبهت وكملت وهي تكلم بالجوال...
بندر صد وكمل....
امل واقفه تطالع بالبنات وهي واصله معه .....
بندر- يلله امل...
امل- قلة حياء ....اصلا لو كنت عاقلات ...وفاهمات تربيت ابوكن وامكن لكن ...ما كان قلتن ...
بندر- امـــــل.....
امل طالعت فيه....
قالت بنت- هههههههه الحين هذي اختك ..او بنتك....بس تكفى لا تقول خطيبتك...
امل- اصلا انتي وحدة سافلة .وحـــ....
بندر مسك امل مع يدها وقال- بس...
اصلا هو معصب...بس ماسك نفسه لان اللي قدامه امل...
سارة رجعت لهم ....وهي تطالع ببندر وامل....
البنت بدلع - اضربها ...شفها تكلم علينا....
امل التفت لسارة وقالت- سارة ...شوفي الحثالــــ...
ضربها كف...سكتن البنات .....وامل سكتن....((الممر مابه الا هم والبنات وهن ثلاث بنات))
امل طالعت ببندر ودموعها بعيونها...طبعا عليها طرحه بس مو ثقيلة .....
تركها بندر وقال- مشينا نطلع...
سارة تطالع ....
البنات- هههههههههههههههه هههههههه 
عصب بندر وقال بصوت علي - امل ...سارة ...امشن قدامي....
..................

ركب السيارة وكانن فيها...التفت على امل ...كانت مسنده راسها على الدريشة ...وحطة يده على خده ....وتفكر...تطالع باللي برا...
بندر مشى ورجع للبيت.....ولا صوت ولا نفس كان بالسيارة ...اكن هدوووووووء
........
نزلت امل بسرعة .....
بندر نزل وطالعها ...
سارة- مالك حق تضربها...
بندر- ترى مالي خلقك...
فتح الدبة ...ونزل الاغراض ......
صعد لغرفته...وسمع صوت بغرفة امل وسارة....قرب من الباب ...سمع امل تصيح 
وهي تقول- والله ما اسامحه ...والله ما اسامحه....اهنني قدام اللي مايسون....
سارة - بس ...هو عصب..
امل وهي تهاوش سارة وصوتها مختفي من الصياح- واذا عصب يضربني ....اصلا هو معجبة الوضع....
بندر ناظر للارض ...وقال- ان لله .....رجع لغرفته بسرعة...ودخل وسكر الباب بقوة ....وطاح على سريرة ....
............................

من بكرة الصبح.......كان جالس يشرب حليب بالصالة ....ينتظر امل وسارة ينزلن عشان المدرسة...
وجالس يطالع الدرج ...متعود اول من ينزل أمل وهي تركض مثل ماتعود عليها من صغرها ...نزلت سارة...كان يطالع الدرج...
سارة- يللا ....
بندر- وامل.....
سارة- مو برايحه 
بندر نزل الكاس وقال- وليش؟؟
سارة- ما ادري ...امس ما نامت....
بندر اخذ نفس عميق ...وقال- طيب روحي قبلي...
طلع فوق بسرعة وطق الباب ...وطقه....ما احد رد....
فتح الباب شوي ...كانت جالسه على لابتوبها ....
بندر- صباح الخير....
ماردت....
بندر – امل.....نزلي الابتوب ...وانتظرك تحت...
امل- لا....
بندر- ليش؟؟
امل- ما ابي اروح
بندر- امول....لا تعاندين..
امل- يا اخي وش تبي مني...خلاص انا كبرت ....ما عدت امل الاولى اللي لا قلت كلمة قالت حاضر طال عمرك....
بندر- بس هذي مدرسة...وانتي من الاساس كثير غيابك بدون اعذار....
امل- روحه ماني رايحه...
بندر- امل قوومي
امل وقفت وقالت- لا...ومن الحين اقولك...لا تدخل فيني....انسى اني بسمع كلامك...
بندر يطالعها وهو ندمان على ضربه لها امس...
بندر- طيب ....تامرين امر يالغلا...
وطلع.....
امل انصدمت.....الغلا.....

((أمل))

الغلا....بندر قالي الغلا....جلست وانا مو مصدقة اللي سمعته....اصلا احس اني ما عاملته بأسلوب بايخ مثل اللي تو...
انا احب بندر وشلون اعامله مثل الاسلوب البايخ هذا....


..........
((بندر))

طلعت وانا احس ان الدنيا مو قادرة تحملني.........ذهني مشوش.....وشلون سويت كذا بامل.....هي حبيبتي....انا ربيتها مع ابوي وامي.....واخر شيء اضربها ...حاس اني مخنوووووق ...ابي هواء ...

..................
نطت امل من سريرها .....وهي تركض وقفت عند الدرج ...وشافته يطلع للحوش ....
انزلت اول عتبه ...بعدين وقفت...وقالت – لا ....هو اهنني قدام بنات ...ما ...
نزلت دموعها ....ومسكت خدها وهي تذكر بس صوت الكف....غمضت عيونها بقوة ...ورجعت على الورى ...بتروح لغرفتها...وقفها خالد وهو يقول- امل....وش فيك....
امل دخلت وسكرت الباب.....
طق الباب وطق الباب وطقه......
فتحت له وقالت- هلا خالد....
كانت تطالع بالارض....
خالد- سلامتك امل...تعبانه...
امل- ليش تشوفني تعبانه
خالد- غايبة ..وتصيحين....اوديك للمستشفى....
امل- مو تعبانه...مرهقة....ابي ارتاح.....
دخلت وسكرت الباب....
خالد استغرب وقال- وش سالفتها ....
طنش وراح للمستشفى.....لدوامه
.....................
نزل سارة ......ونزل بأقرب حديقة ....وجلس يشم هواء وقال- انا ما سويت شيء غلط...هي تسب بنات مالها دخل فيهن.....
ركب السيارة وسكر الباب بقوة ....
...............
الساعة 9
جالسة على السرير وهي تفكر ...وقالت- ياليتني مع امي وابوي مت ......كان ما عرفت بندر .....
قامت وفتحت الدريشة وقالت- هو اكبر مني بكثير....اكبر مني بتسع سنوات....يعني ليش احبه.....طيب ....ليش ما احاول انساه....
بنساه....
طق الباب ودخلت ام خالد......
ام خالد- ليش غايبة...لا يكون تعبانه....
امل- تبتسم وقالت- ابد الحمد لله.....
ام خالد- طيب ..خالك تحت....انزلي سلمي عليه....
امل- طيب.....
............................
ام خالد- لا والله يا ابووليد....امل ما تروح من هنا ....امها وصتني عليها...وابوها وصا ابو خالد عليها.....
ابو وليد- بس يا ام خالد.....
-السلام عليكم....
ابو ولبد- هلا وغلا ببنت اختي الغالية....
سلمت عليه وجلست عندهم.....كان يطالع بجامتها ...
وقال- الحين هي تغطى عن عيالك يا ام خالد؟؟
امل سكتت وهي طالع ...
ام خالد- ايه........
ابو وليد- اشوى......طيب تلبس عندهم كذا؟؟
ام خالد- لا ....بس الحين ما فيه احد....
انفتح باب الصالة.....دخل بندر....
امل التفت....وصدت على طول....
ام خالد تطالع بندر منصدمه وش رجعه....
بندر- هلا والله خال....اخبارك؟؟
ابو وليد ماشاف امل تغطت ...وبندر يطالعها عادي- ايه ....بخير....
وجلس يطالع ام خالد باستحقار ويطالع امل ...ويطالع بندر....
بندر مافهم هالنظرات....
قام وقال- اليوم الظهر ابي اغراضك كلها جاهزة....
انصدموا.....واولهم بندر....
بندر- خال.الله يهديك ...هي تحت امانة ابوي....
او وليد- والله ما اشوفه صان الامانه .....من صغرها وانا اقول خلوها عندي ...لكن ما وفق ابوك...والله وش اسوي لكم
بندر- ابو وليد .....هي امانه عند امي وابوي .... وما تاخذه الا اذا وافقت
قامت امل وهي ماسكه دموعها .... 
خالها- ولها شور بعد....من متى البنت لها شور.....علمتك يامل...لا يجي الظهر الا وانتي جاهزة.....
طلع ....بندر يطالع الباب وهو ساكت....كلهم ساكتين...وفجأة....صوت خفيف ...
(شهقة ورى شهقة )) كانت امل تصيح....
التفت لها بندر....وقال- ما راح يا......
مرت من جنبة تركض.....وطلعت للغرفة.....
بندر- امل ..اصبري....
ام خالد- ما ابي ابوك وخالك يتهاوشون....
بندر معصب وبصوت عالي- خالي مو اخذ امل.....امل بيتها هنا......وإن جاء ....انا اللي بوجهه....ابوي لا يتدخل....
طلع مع الدرج....
كانت تصيح بالغرفة ....ومعصبه على خالها ....طق الباب ...ودخل بندر.....
بندر- امل...
التفت له وهي معصبة ...وتذكرت كفه لها امس...
قالت وهي تصيح بقوة- اطلع....ما ابي اشوفك...اطلع....
حطت يدينها على وجهها وهي تصيح بقوة...
بندر ناظر للارض وقال- تكفين امل.....لا تصيحين....امول....امل....ما راح ياخذك..ولا راح يقدر ياخذك دامني موجود.....
امل- بندر تركني لحالي.....اطلع ....اطلع.....
بندر- طيب....
طلع وسكر الباب قوة....وقال-وش ذا العيشة....
.................................................
............
بالظهر.....الساعة 12ونص
بندر كان متسطح على سريرة ...وسمع صوت امه تقول- امل بنتي...وما انت اخذها.
قام بسرعة وقف على الدرج وهو يشوف خاله يصعد الدرج...وقف بالنص ..وقف خاله قدامه....وقال- جهزت....
ساكت وهو يطالعه....
خاله- يا امل....
حاول يدف بندر لكن بندر واقف ولا تحرك....
خاله بصوت عالي- امل.....الله لا يبارك فيك......بسرعة امشي....
كانت تسمعه وتصيح......خايفه منه...
...........
بندر- خال....امل ما تطلع من البيت هذا.....
الخال- اشوفها مونستكم....
بندر عصب..وقال- ياليت تطلع الحين....عشان نحلها بالتفاهم....
خاله- ايه ونعم التربيه.....هذي تربيتك يا نورة......يطرد خاله....
بندر بصوت عالي- امل هذا بيتها....هي اختي ...مثل سارة......

زاد صياح امل بقوة.....

خاله- ايه ماشاء الله اختك.....
نزل مع الدرج معصب.....
وهو يقول- هذا اخر تربية نورة....يطردون خالهم....اايه اصلا هالبيت من ادخله ما سلم....
طلع وهو يردد هالكلام....
ام خالد- ليش تطرده يا ولدي....
بندر- هذا مو خال.....الحين البنت امانه...وش له بها.....
ام خالد- بس ....
بندر- يمه لا تشلين همه.....امل ماتطلع من البيت وانا موجود.....فاهمين.....كل خوالي فهميهم....ان امل هذا بيتها......وان كنتم انتم تبون ان امل تطلع....انا ما ابي
ام خالد- ياولدي ...ابوك يمكن .....
بندر- امل مو طالعه من هنا......
تركها ونزل ......
ام خالد بنفسها- يا خوفي ابو خالد هو اللي يوديها عند خالها....
مسحت دموعها ....وراحت لغرفة امل......
طقت الباب ودخلت .........

كانت امل جالسة على سريرها تمسح دموعها.....
جلست جنبها وقالت- انتي تبين تروحين مع خالك؟؟
طاحت امل بحضنها وهي تقول- ما ابي اروح واترككم.....ابوي وينه....
ام خالد- يجي الحين ....
امل- خالي معصب؟؟
ام خالد- بس خلاص بندر فيه .....ماراح احد يقدر ياخذك...
ابتسمت وقالت- جزاه الله خير.....
........
بندر جالس بالصالة ....وهو يفكر بعمق .........
دررررررررررن دررررررن 
التلفون .....مد يده ورد.....
بندر- الو...
-السلام عليكم....
بندر- وعليكم السلام ...
-بيت 
بندر- سم ...ايه هذا بيته...
-بنبلغكم انا الوالد ....عندنا بالمستشفى.....
قام بسرعة .....وقال- أي متشفى...
............................

خالد كان يفطر بالكفتريا....
جته ممرضة قالت- دكتور ...حاله خطيرة ....
خالد- طيب.....
قام وطلع ....فتح الاسنسير ......
-خالد....
التفت لورى وقال – هلا ...وش جابك؟؟
بندر- ابوي .....هنا.....
خالد- هنا....وش به؟؟
بندر- ما ادري.....
..............................
دخلوا الغرفة .....شافوا حوله الدم على السرير ...
بندر غمض عيونه ونزل راسه ...
خالد- يبه....
قرب منه وهويقول- يبه...
بندر- بنادي الدكتور....
خالد- لا ....انا دكتور......هذي حالتي....
الممرضة دخلت وقالت- ها دكتور تحتاج مساعدة.....
خالد- مسح عيونه عشان ما تطلع دموعه وقال- تعالي....
طلع بندر .....
.....................................

بعد اسبوع ......


خالد عند باب غرفة العمليات بالممر ....طاح واسندر راسه للجدار.....وهو يمسح دموعه .....
بندر كان يمشي متجه له ....وشافه ...خاف ان ابوه صار عليه شيء.....
بندر- خالد .....سلامتك...ابوي فيه شيء......
خالد وهي يمسح دموعه – ابوي ...مات....
شهق وهو يصيح...
بندر تمسك بالجدار .......................وقال- لا حول ولا قوة الا بالله.....
............................

بعد اسبوعين.....
كلن طلع من حالة الحزن الا امل....

...................................
دخل بندر ومعه اغراض جابهن من البقالة....
بندر- السلام عليكم......
الجميع- وعليكم السلام......
اخذت سارة الاغراض ودتهن للمطبخ.....
بندر- وين امل؟؟
ام خالد- بغرفتها....
بندر- اها.....طيب برتاح ...ما ابي غداء....
امه- طيب
..................
صعد الدرج وهو يفكر ...........ويمشي شوي شوي
طالع باب غرفة امل وسارة ......وقال- الله يعين....
كمل طريقة ودخل غرفته ...ونزل ثوبه وانسدح......وهو يفكر بابوه....
بندر-الله يرحمك.....معقولة امل لهدرجة متعلقة فيه....
طق الباب .....ودخلت سارة......
بندر- هلا...
سارة- ما تبي غداء....
بندر- ايه....
سارة- مو انت.......امل.....تراه امس ما تعشت ولا افطرت اليوم...
بندر- طيب وش اسوي...
سارة- رح اقنعها....
بندر- لا لا...هي ما تبي ما احد يتدخل فيها..
سارة- يا اخي والله البنت صارت عظام بس...
بندر نزل عيونه....
سارة- ان صابها بكرة فقر دم بتندم اكيد......انت اللي بتندم....
بندر- وانا وش دخلني.....
سارة- امل ما تسمع كلام احد الا كلامك......واذا قلت لك رح اقنعها تقول وش دخلني....
بندر- طيب طيب.....
قام وقال- روحي ...انزل انا وياها الحين.....
راحت سارة........
بندر- اووووووووف ...وش ذا المصيبة....
راح للغرفة.....طق الباب ...وطق.....وطق.....
افتحت شوي بس....وطلعت راسها
انصدم بندر من شكل عيونها بس....هو من زمان ما شافها .....شافها ايام العزاء وبعدها ما صارت تطلع.....
امل- هلا.....
بندر- امل.....
وسكت...
افتحت الباب وقالت – هلا.....
بندر- امل...
ويسكت مو مصدق.....نحفانه بقوة ...
امل- هلا بندر..وش تبي....
بندر- هااه ...خلينا ننزل نتغدى.....
امل امسكت الباب بتسكره وهي تقول- مشكور ما ابي....
مسك الباب ....وقال- عندكم مرايه 
امل- ايه...اجيبلك....
بندر- ايه.....
دخلت امل ..وتركت الباب مفتوح......دخل للغرفة وهو يطالع فيها....
جابت له...
امل- تفضل...
اخذها....وجّهها لها....يعني تشوف وجهها....
قال- بالله هذا وجه يا امل...شوفي عيونك ....
امل نزلت راسها وقالت- طيب ما اشتهي..
بندر- امل.....كلنا بنموت....ليش توقفين حياتك وتخلينها كلها حزن عشان ابوي.........
امل نزلت دموعها وقالت – ابي الروح لخالي.....ما ابي اجلس هنا.........
انصدم......كأن احد صب فوقه مويا بارد.....
امل- ما ابي هنا........
بندر- امل ...هذا بيتك......
امل- ما ابي هنا.....
بندر- وش اللي قلبك علينا.....
امل- ابوي مات واسبب كله خالي.....
بندر- وش ذا الكلام...
امل- ايه ابوي قال لي.......بأخر زيارة له....قال روحي عند خالك....خلاص انا بتركك.......لازم تروحين....العيال كبار....و..
شهقت بقوة وبدت تصيح بوة....
بندر- امول- لا ...ما انتي طالعه من هنا.....
امل- بنفذ وصيت ابوي....
بندر- لا.....
طلع وسكر الباب بسرعة .........وهو مصدوم...قال- ماراح تترك البيت........
.........
كان جالس بالصالة...وهو يفكر بعمق...
دنددددددن((جرس الباب))
نزل خالد وقال- ليش ما تقوم وتفتح....ظينتك مو موجود...
نزل وطلع بيفتح الباب......
......
بندر- ليش ابوي يبيها تروح عنا....هو يدري انها مثل اختي....انا ابيها عندي....دايم جنبي....اصبح بوجهها وانم ببتسامتها...يا الـــــــــلـــــــه
اخذ نفس .....وقطع نفسه لما سمع صوتها تقول- بندر....
التفت بسرعة وقال- امل...وشوله لابسه عبايتك وين بتروحين؟
امل - والله برتاح اذا سويت وصيت عمي.....
قام وهو يقول- امل وش تقولين انتي....عمي؟؟....هو ابوك ....انتي بنته...وخالد اخوك وسارة اختك...
امل- وانت وش تصير لي طيب.....انتم عيال عمي..
بندر- انا غير...انا ان شاء الله بصيـــ....
طررررررخ الباب.....
دخل خالها ابو وليد وهو يقول- الحين بتطلع معي يعني الحين......
خالد- يا خال ...قل لا الاه الا الله.
بندر- امل تكفين لا تروحين...تكفين....هذا بيتك....عشاني اجلسي...
ابو وليد- لا ما شاء الله ....ودقة حنك بعد....قدامي امل على السيارة...
بندر- لا يا خال..هذا بيـــتـــ....
امل- طيب ...انا طالعه..
ابو وليد- تغطي .....مو تقولين عيال الجيران اخواني.....
امل دنقت ودموعها تجتمع بعيونها وهي تقول- طيب.
بندر يطالع امل ...وده يمسك خاله ويذبحه..
بندر- وش الظلم هذا يا خال....امل تربت هنا......
خالها- انت ما لك كلمة ....كانت الكلمة لابوك ....والحين ...لي انا
بندر عصب .......
طلع من البيت وسكر الباب بقوة ...الباب كان بينكسر..
امل كانت تشوف بندر...كبرت معه ...وهو رباها مع ابوها وامها ...((ام خالد وابو خالد))
ابو وليد- روحي اركبي السيارة ...
نزلت ام خالد وشافت اخوها وامل لابسة عبايتها...
ام خالد- ابو وليد ...تكفى خلها عندي...هي اللي بقالي من ريحة الغاليه....
انزلت دموع ام خالد...
امل ضمت ام خالد وقالت- والله بشتاق لكم يمه ...
ابو وليد- اجيبها لك الصبح ....اذا كانوا عيالك مو موجدين..يلله امل قدامي.
امل وهي تحب راس امها وتقول- مع السلامة ...الله يحفظك يالغاليه...
ام خالد- الله يستر عليك يابنتي...الله يستر عليك..
ابو وليد معصب- انا اللي استر عليها من عيالك....تشوفيني مو ساتر عليها...انا عيالي صغار ...مو اكبر منها بتسع سنوات او ب14 سنه.
خالد- وش شايفنا ....حنا محافظين عليها مثل ما حافظنا على سارة....
ابو وليد- لا ترفع صوتك.
خالد بصوت اعلا- لا تتهمنا ......
ابو وليد - ترفع صوتك على خالك يا قليل الاصل
خالد- اطلع......اطلع ...
انصدمت امل وامها !!!!!!

انصدمت امل وامها !!!!!!
خالد- حنا قليلين اصل ...وانت كامل والكامل وجه الله....اذا كنا قليلين اصل ....لا تجي لبيت القليلين الاصل.
ابو وليد- زين ...زين زين.....وانتي وش تنتظرين.......انقلعي على السيارة...
امل- طيب..مع السلامة خالد..
ابو وليد- ما سلمت منك ولا عظمة ...انقلعي ....
................
بندر كان منسدح بالحديقة وهو يفكر....
التفت على البيت....شاف خاله وامل يمشون بالسيارة..
جلس وهو يطالع السيارة ....شريط الذكريات باله يمشيء.....كان عمرها ثلاث سنوات وهو ماسكها ويلعبها....من عمرها كذا وهو يحبها
وللحين يحبها.....وكل شوي تكبر وهي قدام عيونه ...ليش الحين خلاص مو شايفها ...بيطول وهو ما يشوفها...لان خاله مو جايبها لهم ..
تذكر يوم الحادث اللي صار لها...كان جنبها 24 ساعة ما تركها.....والحين راحت ...
يوم الحديقة ...كان بس ماسك يدها ...تذكر يوم قالت (((بس انا تقول لي حبيبتي ...لاني احبك ))
هنا وقف ذكرياته وقال- تحبيني على اني اخوك...او تحبيني لاني دلعتك...بس الحين ما اظن انك تحبيني ...الحين تكرهيني ...ما بعد الكف اللي جاك مني شيء
انتي حتى مو مفكرة بي....
-سلااااام ....الله ياخذ بليسك ...ليش ما قلت انك بتغير جو كان طلعت معك
جلس بجنبه ..
عبد الرحمن- السلام يالاخو...
بندر رجع واتسطح وهو ياخذ نفس وقال- هلا ...وعليكم السلام...
عبد الرحمن- وش بك يا قلبي ضايق؟؟
بندر- والله خالي مضيق خلقي
عبد الرحمن - بيرجع يسوي اللي يبيه
بندر- سواه...وراح
عبد الرحمن- وامك...وش بتسوي وهي اللي ربتها...
بندر- ما ادري
عبد الرحمن- الله يصبر امك
بندر بقلبه- ويصبرني 
عبد الرحمن- يمكن خيره لها...
بندر- خيره لها بإيش
عبد الرحمن- يمكن ابو وليد يعوظها عن ابوها وامها
بندر- واللي كنت اسويه لها ...ما كان يعوظها ...ززلو طلبت من القمر قلت سمي
عبد الرحمن- الله يهديك ماقلت شيء...بس انت غير وابو وليد غير..
بندر- بإيش غير؟؟
عبد الرحمن- انت عمرك صغير ...يعني مو حاسه انك ابوها..لكن ابو وليد راح تحس انه ابوها..
بندر- يعني وش كانت تحس وهي معي وادلعها...اخوها؟؟
عبد الرحمن- يمكن....ويمكن البنت تحبك من صغرها ...لانك تدلعها...
بندر- كان وقتي كله معها...وبعدين ابوي الله يرحمه ماله فترة متوفي ...يعني قد حست....
عبد الرحمن- ان لله وان وإليه راجعون ...بس بعمرها هذا...هي كم عمرها؟؟
بندر- 16 ...
بندر- ايووووه ...بالعمر هذا تحتاج لعطف وحنان...ممكن لو ماتحس بهالاشياء هذي ....ممكن تدمر حياتها...
بندر جلس وقال- يعني ممكن تكلم وتتعرف على عيال وغيرها...
عبد الرحمن- عليك نووور.....
بندر- بس عمي جاف...
عبد الرحمن - ما تدري كيف بيعاملها....
بندر- المشكلة ان اصغر ولد له عمره 8 سنوات...والا اعرف هو يعرف والا لا.....بس امل تربيت امي وابوي ...يعني ماتسوي كذا...مستحيل..
عبد الرحمن- الله يستر عليها...ويخليها لكم....
بندر- امين...طيب تامر شيء؟؟
عبد الرحمن - وين؟؟
بندر- بروح اتمشى...
عبد الرحمن - تبي معك ونيس؟؟
بندر- هااه..
عبد الرحمن- فهمنا هاه...رح الله يستر عليك
بندر- ههههه لا تفهم غلط.....ابي لحالي ...
عبد الرحمن - براحتك...
.............
ام خالد- ليش تطرده....ليش يا وليدي.....
خالد - يمه ...انا ما ارضى يقول كذا .....
ام خالد - بس ما تطرده....
فتح بندر الباب بيدخل ...سمع خالد يقول- تبيني اسكت وهو يتهمنا .....لا ...واللي خلقني ...لو كان خالي .....لا اوقفه عند حده ...
هذا ما يستاهل الطرد وبس ...هذا يستاهل اكثر...
امه- بس والله ما اشوف امل مرة ثانية....
خالد- ولا تشوفينها...بيهننا على شوفتها....
دخل بندر وقال- وش سويت.....بتحرمنا من شوفتها...
خالد- وانت وش دخلك ....بيطردك اذا كنت بتشوفها...بعدين انسى انك بتشوفها....هي بتغطى....
امه انزلت دموعها وقالت- الله يهديك بس...الحين متى اشوفها...
خالد- بزواجي ان شاء الله ....
امه - تبيني اصبر ست شهور....والله ما اصبر عن بنتي...
بندر ساكت وهو يفكر....
خالد- يمه تبيني اسكت وهو يسبنا عيني عينك...
بندر- وش قال؟؟
خالد- خلها على الله...
بندر- قل؟؟
خالد- حنا قليلين اصل....الا هو القليل..
بندر- يستاهل الطرد....هذا مو خال ...الا العدو احسن منه...وين سارة؟؟
امه- نايمه....يالله يا رب ....انك ترجعها لي....سالمة ...
بندر كان بيروح لغرفته...بعدين وقف وقال- وهو يقدر يسوي لها شيء....
امه- خالك ماله قلب...
بندر- عاد حده ....والله لو يلمسها لا اكسر يده....
امه- نتم وش فيكم على المشاكل......طرده اخوك...وانت تنوي تكسر يده....هذا خالكم عيب....
بندر- من الحين مو خالي ولا اعرفه.
امه- بس...
خالد- يمه اللي يرضالي عليك...لو هو اخو صدق...ما اخذ بنتك عنك.......
امه- طيب 
خالد- طيب وشو ....مو معجبك كلامي يا يمه....هذا مو اخو..
امه- وش اسوي ...ابوك من قبل ...ما كان معجبه انها معكم كذا...
خالد- يمه.....
بندر- اصلا امل ما راحت الا عشان وصيت ابوي للها....هو وصاها....قال روحي مع خالك....
خالد- وانت وش دراك؟؟
بندر- دريت وبس....
صعد لغرفته...
خالد ساكت وهو يفكر وصيت ابوي ....مو عاجبه الوضع....
............
كانت بملحق برا البيت....خلها خالها فيها....المكان بعيد عن البيت الداخلي......كانت تحس بخوف.....يعني بابها على الحوش ...شيء يخوف...
اتسطحت على السرير وقالت- اووووف وش ذا العيشة...امسكت جوالها وشافت الساعة 1 ونص....
طفش مو صاحي....
اخذت لابتوبه ...كان اول فيه نت ..جاهز لها متى ما بغت فتحت النت...جلست تدور بالصور ...صور بندر ...بندر بندر ابوها ...خالد بندر بندر ..كان اكثر الصور بندر......
وهي طفشانه ميته طفش خلصن الصور وهي تدور...فجائة طلع لها ...شبكة قريبه منها...
قالت- الجيران الله يوفقهم...فتحت منتدياتها....وجلست تنزل مواضيع......
فتحت انشودة مهما الليالي ......
((مهما الليالي والزمان امتحني 
لصد بي وقتي فانا ما اقدر انساك
وان صد بك وقتك عساك متهني 
فانت البعيد اللي عيوني تمناااااااك))
كانت تفكر بندر .....وتقول- ياليتني ارجع لك...لو انك جرحتني...بنسى الجرح بس اشوفك...اسمعك..
نزلت دمعتها وقالت- ما راح اشوفه...
طاحت على مخدتها وهي تصيح....
دق جوالها ......
رفعته وانصدمت من الرقم....تأكدت من الوقت...مستحيل يكون داق عليها بالوقت هذا...
امل- بندر...معقولة......هههههههههههه هههههههههههه
مسحت دموعها وردت وهي تقول- هلا ....
بندر- هلا والله ......اخبارك يالغلا؟؟
نزلت دموعها وقالت- تمام دامني اسمعك...اخبار امي....
بندر- امي تمام...توقعت انك مانمتي...لك فقده ...
مسحت دموعها وهي تمسك شهقتها وساكته...
بندر- امول...اموووله..
طلعت الشهقة وجلست تصيح...
بندر- امل تكفين لا تصيحين...
امل- والله اشتقت لك...واشتقت لكم.....
بندر- والله حنا اكثر...بس انتي مرتاحه عندهم ...بس لا تصيحين..
امل - ما تعودت...
بندر- طيب انتي بغرفه لك لحالك؟؟
امل- ايه..
بندر- وين مكانه...
امل سكتت 
بندر- امل...
امل- قريب منهم...
بندر- ايه ...طيب ...تا مرين شيء...بس ابي اتطمن عليك...
امل- مشكور...
بندر- لا اكون ازعجتك ونكدت عليك..؟؟
امل- دق دايم ...وابي اكلمهم كلهم...
بندر- من عيوني...يالله مع السلامة...
امل- في امان الكريم..
سكر ...
ضمت جوالها وقالت- آآآآآآآآآآه ياقلبي....انا الغلا ....طاحت على ورى وقالت- قال لي الغلا ....وااااااو....الله يحفظة يارب...
..............
كان متسطح وهو يطالع رقمها ....كان مسميها اموووله....مسح الاسم وكتب ((الغلا كله))
طق طق طق...الباب......
بندر- ادخل..
دخلت سارة وجلست على سريرة وقالت- اووووف ملل البيت من دونها...والله الغرفة تخوف وانا ما اسمعها تغني وتنشد..او تتهاوش معي....
بندر ابتسم وقال- والبيت بعد ماله داعي بدونها..
سارة- ايه صح...خالد اجل زواجه ...والله البنت كانت خايفه قبل...بس الحين ارتاحت ...
بندر- هههههه الله يوفقهم يا رب
سارة- بس والله خالد كبير ولا تزوج ...عاد مو تسوي اللي سواه وتأخر...ليش ما تصير انت وياه بيوم واحد....اخطب اختها...حلوة ما شاء الله..
بندر طالع فيها وقال- انا ما افكر الحين...بعدين انتي توك صغيرة على انك تكلمين كذا انتي وجهك..
سارة- اصلا انا اللي نصحت خلود بهدى والا هو ما فكر...
بندر- ايه هو طلب منك ...قال شوفي اللي تعجبك...بس انا اذا طلبت منك ...تقولين تزوج
سارة- متى بتطلب؟؟
بندر- ماني طالب..
سارة- لا ما علي منك....
بندر- بطلب من امي ...امي ذوقها احلى من ذوقك...
سارة بخبث-والا فيه بنت تفكر بها...
بندر مسك المخده وضربها مع ظهرها..
سارة- ههههههههههههه استحيت...
بندر- ترى جرائتك هذي مال امها داعي ....
سارة- عادي ...بالعكس الواحد يصير واثق من نفسه ...يصير عنده امل...عنده اراده اذا كان يبي وحده في بالـــ....
سكتها بالمخده اللي جت بوجهها وقال- قومي لا اسوي فيك شي...
قامت وقالت- اذا قتلتني ....تصوم شهرين وبعدين تلحقني ...يصير قبرك جنب قبري...
بندر- ايه طيب اطلعي وسكري الباب ...وراي دوام...
قالت - طيب...
طلعت وسكرت الباب ....
.................
الساعة 3ونص بالليل....كانت تصلي وتدعي لزوجها ولعيالها وان الله يرجع لها امل...
ام خالد سلمت وهي تمسح دموعها ....
سارة نزلت من الدرج وشافت امها بالصالة ...نزلت لها ...وقالت- السلام عليكم..
امها- هلا بنتي...
سارة- تصومين الخميس هذا...
امها- ايه...
سارة- اروح اصلح لك قهوة ..
امها- الله يرزقك بالرجال الصالح اللي يسعدك
سارة- امين...
-امين..
التفتت سارة ووجهها احمر....
خالد مبتسم وقال- مستعجلة على تركتنا ....
امه ضحكت وقالت- كلن يبي العرس...
جلس وهو مبتسم
خالد- سارة ...اثقلي...
سارة- يا اخي كيفي....
خالد -وش كيفك...
وضحك بقوة.....وجهها صار طماطة...
خالد- اجل تبين احد معين؟؟
سارة بضيع الموضوع قالت- لا ابي واحد مربع....
خالد طالعها بنظرة....انهبلت ....وضحك قال- تستهبلين ...هههههههههههه
ام خالد تطالع فيهم ...وتقول- الله لا يغير عليكم ...
خالد- امين...الله يخليها لي....
قام وضم سارة....وقال- الله لا يحرمنا منك........انتي وامي...
سارة - ولا يحرمني منك انت وبندر...
خالد- يالله بنام...تصبحون على خير...
امه وساره- تلاقي الخير....
راح لغرفته...
...................


من بكرة الصبح الساعة 11.......

طق طق طق....
فتحت عيونها شوي شوي...
-قومي قامت عليك القيامة....
امل - خالتي ...بس...
ام وليد- قووووووومي.....
امل- طيب...
قامت ....كانت عندها بالغرفة وتطق الباب عشان تزعجه...
ام وليد بسرعة غسلي عشان تساعدينا ....
امل- طيب....
..........
.........
دخلت المطبخ ......قالت لشغالة- فيه فطور؟؟
الشغالة- موجود ثلاجه...
امل فتحت الثلاجة ....سكرت فجأة ...
ام وليد- والله راحت فترة الفطور ...بيجي الغداء واللي تروح عليه ...ما يعيدها ...
امل تطالع فيها مو مصدقة قالت- طيب...
ام وليد- ساعدي الشغالة على الغداء...
امل- بس ما اعرف...
ام وليد- لا ...يدينك ذهب....بتسوين الغداء الحالك....وياويلك يطلع مو حلو ..
امل-بس يا خالتي...انا ما اعرف...ما اعرف....ومني كنت ببيتنا ما كنت...
ام وليد-بيتك بعينك ان شاء الله....بيت عمك وخالتك وعيال عمك ...مو بيتك...
امل- تربيت فيه من صغري ...يعني بيتي..
ام وليد- من الحين ..تعاندين...
امل- لا ..
ام وليد- اجل اسكتي...
تركتها وطلعت....امل نزلت راسها وقالت- وش ذا العيشة..
كانت مدلعه ....شغالة ولا عمره دخلتا لمطبخ....اذا كانت بتشتغل تشيل اغراض بس....اللي دايم يشتغل بالبيت سارة ..بس حتى سارة ماتشتغل كثير..
قطعت الشغالة تفكيرها- روه روه انا سوي غدا...

امل ابتسمت لشغالة وقالت - بجلس هنا
................
كا بدوامه ...نزل البالطوا ورماه على الكرسي وجلس ...
جاه الجارسون 
بندر- جب لي ..شورما عربي...وديو..
الجارسون- تكرم عينك...
بندر اخذ نفس ....دق جواله ...طلعه ..وابتسم..
رد- هلا وغلا...يالقاطع كل يوم ادق وما ترد ...لها الدرجة نسيتنا ...
ياسر-هههههههههههه ما عاش من ينساك...
بندر- اللي لقى احبابه ...كملها عني...
ياسر- لا ما انساكم...اخبارك واخبار الاهل وعبد الرحمن...
بندر- تمام ...
ياسر- واخبار الشغل؟؟
بندر- تمااام 
ياسر- اخبار الشغل...
بندر- ماشي حاله..
ياسر- تشتغل ..وتقدر تشتري بيت...ليش ما تزوج...
بندر- يا اخي وش جاكم علي...
ياسر- شفت مو اول واحد...اقول خل امك واختك يدورن لك..
بندر- ما ابي..ولا افكر..
ياسر- بس يابندر ما يصلح...
بندر- ياسر واللي يرضالي عليك....لا تجيب سيرت العرس
ياسر- اجل تبي وحده..
بندر- اذا جينا عن الصدق....ايه..
ياسر- تحتريها تعجز...وش تنتظر اخطبها قبل ما تروح...
بندر- لا مو الحين ...تحسن الاوضاع...
ياسر- يعني كم تبي سنة؟؟
بندر- اسنين ..
ياسر سكت شوي....وقال- بندر ...من تبي انت؟؟
بندر- ياخي اعلمك باسم حرم الشيخ بندر...
ياسر- لا يكون بنت عمك..
بندر ارتبك وقال- لا ...لا وش ....دعوة ..لا ...هي...مو هي
ياسر- ايه الله يرزقكك المرة اللي تسعدك...
بندر- امين...يللا الغداء جاء...تامر شيء...
ياسر - سلامتك...سلم لي على الاهل...
بندر- ان شاء الله...عبد الرحمن راجع للحفر..
ياسر- الله يستر عليه...يلله مع السلامة
سكر وبندر مرتبك...وقال- بروح فيها لو بنكشف...
...........
...........

امل- عطيني الملعقة..
نانا- لا لا ...انا سوي غدا...هذا مدام ما في كويس...
امل- ادري...
نانا- انا في يجي...ويتئب هنا ....اووه ما في كويس...
امل- الله يعين...
سمعت امل صوت ام وليد بتدخل....اخذت الملعقة ووقفت عند الغدا على انه هي مسويته...
ام وليد دخلت وطالعتهم....واخذت مويا وطالعتها امل...كانت مو شايفه امل شيء ..تنظر لها باستحقار
,,,

العصر الساعة 5 ونص ....دخل البيت ورمى البالطو على الكنب وجلس ....كان مغمض عيونه..
جلست امه وقالت-السلام عليكم...
بندر- وعليكم السلام 
امه- سارة طفشانه ...ابي واحد منكم يطلعها...
بندر- خلاص اغط لي غطة وتختار اللي هي تبي...
امه - قلها ...
قام بندر وقال- ان شاء الله....تامرين على شيء يالغلا...
ام- ما يامر عليك عدو....

صعد الدرج ولقاه بالصالة اللي فوق تكلم بالتلفون...
بندر ابتسم وقال لها- يعني اذا طفشتي مسكتي هالتلفون...واخرتها علينا...
سارة- دقيقة مها..خير؟؟
بندر- تبيني اطلعك...
سارة- ايه ايه..
بندر- طيب بعد المغرب...انا بنام الحين...قوميني لصلاة المغرب والا ما فيه...
سارة- طيب..
....................

بعد صلاة العشاء...
بندر وسارة بالمطعم...
سارة- والله الهبال.....كمل دراستك..لو سنتين...باستراليا او بريطانا 
بندر- لالا.......واترككم ......
سارة- بياكلنا الذيب لا تركتنا.....كمل الدراستك...والله انفع لك...بعدين من قدي اخوي باوروبا..
بندر- طيب يمكن اروح لشرق اسيا مو لاوروبا
سارة- المهم ما ني جابه سيرتك عند البنات نهائيا...مدام فيه بالك وحده
بندر يطالعها وكأنه بدأ يعصب...
سارة- الظاهر ان فيه احد عصب...يا اخي والله انك تطفش....مو مثل خالد...خالد افري ازي شباب ...وانت لا..
بندر- يبتسم بقوه طبعا متصنعه وقال- قولي يالغلا......
سارة-ههههههه شفت خشتك وانت تبتسم..
دددرن درن درن دن
طلعت جوالها من الشنطة وقالت- امل...
بندر ابتسم....
ردت - الو هلا اموووله....اخبارك ..والله الحمد لله تمام..امي بخير....ايه وبندر بخير...وخالد بخير..والله لك فقده يا دبه..
ضحك بندر وقال- سلمي لي عليها ......
سارة-بندر يسلم عليك.... تقول لك الله يسلمه من كل مكروووه.....حنا بالمطعم اللي بس يجيه بندر...ايوووه مبلشنا فيه...والله يا ليتك معنا..امي ؟؟الحمد لله تبين امي
تطلع من البيت وهي ما خلصت اربع الشهور وعشر ايام....ما توقعتك غبيه لهدرجة.....يللا فارقي عاد.....
سكرت 
بندر- اخبارها ؟؟
سارة- بخير.....
بندر- ما قالت شيء عن ابو وليد؟؟
سارة- كيف تقول عن خالي شيء؟؟
بندر- لا ...قصدي كيف يعاملها...
سارة- ايه زين زين...ما عليك هذا خالها ...وشلون تبيها يعاملها ...
بندر- لا بس كذا....
سكت وهو يفكر...
طقطقطق...
قام وقال- العشاء...
سارة - مابغينا...
................

امل كانت جالسة بالحوش وهي ماسكة جوالها ....وتطالع لسماء..
قالت- يا حظ سارة بخونها...ما شاء الله ....الله يحفظهم...لو عندي اخو مثل بندر...كان ما صرت هنا...ولا عشت بهالعيشة ذي...
ولا تركت امي وبندر...
خالها- وش تسوين ؟؟
امل- جالسة افكر..
خالها- تفكرين بمين؟؟
امل- افكر بشيء ..
خالها- ايـــــه...طيب ...ادخلي وطفي الانوار ...صرف كهرب..
امل على وجهها علامة استفهام...وش ذا البخل..
قالت- طيب...
خالها- قولي حاضر وش طيب..ما اعرفوا يعلمونك حتى الكلامات السنعة 
دخل البيت وهي مطيرة عيونها ....وش ...

.....................
....................
.....................
....................
........
.............
مرت اربع شهور...... 
....................
.....................

اللي صار ان ام خالد طلعت من الحداد .....
...................
الظهر الساعة 12 ....
نزل بندر وخالد 
بندر يعدل شماغه ....
سارة- تبون بخور؟؟
بندر- لا ياشيخه...وتسألين...كل جمعة لازم.....خلاص الصلاة بتبدأ
سارة- احسن...
طلعوا .....
..................

ام وليد- امل....يا امل.....وصقه ان شاء الله....
امل طلعت تركض- سمي ...
ام وليد- ما تسمعين ...
امل- كنت بعيده...
ام وليد- اخلصي ...البخور وينه....خالك ما يطلع دون بخور...
امل- ان شاء الله...
انزل وهو يسكر ازارير الثوب
ابو وليد -...وين البخور...
ام وليد- امل ....انا ما قلت لك ....ليش ما جهزتي ..
امل- بس انتي قلتي....
ابو وليد- لا بارك الله فيك ...انتي ما تستحين...اذا قالت لك امو وليد تنفذينه ...الحين تبيني اروح كذا..
ام وليد- ايه قايله لها من الساعة 11 بس والله اشوفها تعاند وتقول انسى
امل- بس انتي قلتي لي...
ابو وليد- انقلعي عن وجهي ...انقلعي ...انتي ما تستحين...ما عندك ذرة حيا...
امل- بس والله ياخال انا...
ابو وليد- لا تراددين....
امل -بس....الله لا يسامحك..
ام وليد- قطع اللسان ان شاء الله...تدعين علي...يعني انا ظالمه ...
ابو وليد مسك امل مع شعرها وقال- ببيتي ...وتدعين على امرتي ....
امل- انت اللي قلت تعالي ...والله كنت معززة ومكرمة ببيت اهلي...
شد على شعرها ...
امل- آآآه خال والله اني ... 
خالها- اسكتي...بيت اهلك...هاه ...انا اعلمك وين بيت اهلك...
نزل العقال.....
.....................

طلعوا من الصلاة ...
بندر- خالد..ما شفت خالي...
خالد- يمكن بمسجد ثاني...
بندر- بالعادة هنا...
خالد- والله ما ادري عنه....احسن لنا ما نشوفه...
بندر سكت ومو معجبة انه ما شافه....
...............
دفها بالملحق وقال- ينفعونك اهلكى الحين...
كانت تصيح ....
سكر الباب بقوة ....وقفل عليها...
كان يقول- حسبي الله عليها...ما خلتنا نصلي مع المسلمين...
امل شهقت وكل مكان بجسمها حاااار...ضربها بقوة...
امل- الله لا يسامحك...الله لا يسامحك .........الله ينتقم لي منك....
مسكت يدها بخفيف وقالت- آآآه...
طاحت على سريرها وهي تصيح بقوة....
..............
دخل بندر وخالد-السلام عليكم
امهم- وعليكم السلام..
خالد- آآآه ابي الغداء ...
امهم- الحين تحطه نور...
بندر جلس وهو يفكر...
امه- تبي الغدا بندر..
بندر- ايه..
امه- طيب ..
كانت ناويه تقوم ..
بندر- ارتاحي يمه...ساااارة...يا سارة.....
ساره من بعيد- ســـــــم...
بندر- قولي لنور تحط الغداء...
سارة- طيب اخي...
خالد- هاه يمه ...ما تبن تروحين لاحد من خوالي اليوم....اكيد طفشانه...
امه- بنروح لخالك ابو وليد..
خالد سكت ...
بندر- يمه بتهينين نفسك.....
خالد- انا طردته تروحين تدخلين بيته....اكيد بيطردك ...
امه- وبنتي...
بندر- بنتك بخير ان شاء الله...
امه- بس ابي اشوفها...
خالد- يا يمه والله ما له داعي..لو ما طردته ما نقول شيء...بعدين تدخلين بيت اللي سبنا ليش؟؟
بندر- عندي دوام اليوم...الساعة ثلاث...
امه- انت ودوامك البلشة..
بندر- وش اسوي...امرنا لله..
خالد- ياخي كمل ادراستك...انت ما تفكر تزوج...كملها برا...او تزوج الحين...وخذ زوجتك هناك..
بندر- لا ما اني متزوج...
امه- لا اذا كان بيروح برا يتزوج..
خالد- انتي وش عليك منه ...يروح ويكمل ويرجع ..
امه- لالا ...مو رايح...
بندر- انا والله افكر فيها...
خالد- وش تنتظر
امه- لا مايروح...
بندر- يايمه
ندر- يايمه ...لمصلحتي ....
امه- تروح وين طيب..
بندر- اطلب بعثه ...او على حسابي اروح لستراليا
امه وهي تفكر ...وساكته
خالد- وافقت وافقت...
بندر- اجل اطلب
امه- لالالا ...خايفة عليك...
بندر- بكرة يا يمه ارتاح ...شوفيني ممرض واتعب ...طيب لاصرت دكتور..
امه- لا خلك ممرض اهون لك 
بندر- يا يمه ...خايفه من ايش علي...
امه- من كل شيء...كثير اللي يروحون ويذبحونهم
خالد-هههههههه الدنيا فوضى ....خلاص هذا من زمان ...الحين خلاص..
امه- اجل....كيفك...على راحتك تعرف مصلحت نفسك...بس فقدت امل وبفقدك.
بندر- تبين تكلمينها؟؟
امه- ياليت...
بندر طلع جوالها ودق...حط السماعة على اذنه بيسمع صوتها .....ما ردت..
بندر- ما ترد...
دق مرة ثانية وثالثة..
امه- ياويلي كان بنيتي صار فيها شيء...
بندر - لا ان شاء الله...
..............

دخل الصالة وهو يقول- ام وليد ...ام وليد...
ام وليد- هلا ..
ابو وليد- اليوم وراي سفر لجده ...جهزي لي شنطتي..
ام وليد- وش له السفر..
ابو وليد- بروح لرجال يبي مني قطعة ارض..
((اوووه نسيت اقولكم...ترا ابو وليد عنده مكاتب عقارات ومع هذا بخيل...))
ام وليد- بسيارة او بطيارة؟؟
ابو وليد- لا ما ني برايح بسيارة...
ام وليد- اجل ليش ما نروح معك؟؟
ابو وليد- وامل؟؟
ام وليد- ودها عند خالتها..
ابو وليد - لا ...بعدين انتي وعيالك بتكلفوني...


..........
كانت نايمة بعد ما تعبت من الصياح...فتحت عيونها بشووووويش..وحست بالوجع ...قامت شوي شوي ...وجلست...كان المكيف مطفى ...امسكت ارموت وشغلته...
قامت وهي تمشي شوي شوي ....ظهرها مكسر....رجلينها مكسرة...
امل- ليش يسوي كذ...والله ما سويت شيء...
نزلت دموعها 
طلعتلها ملابس عشان تتروش تبي اي شيء يبعد الالم...
تروشت بمويا بااااااااارد...ولا تحس برودته...لانه لقت شيء يهدي الضرب
.................
بندر كان يمشي بسيب المستشفى....جته ممرضه ...الممرضه هذي معجبة فيه...مو تحبه...معجبه..اسمها فايزة
فايزة- بندر..بندر..
التفت لها وقال- سمي؟؟
فايزة- السلام عليكم
بندر- وعليكم السلام..
فايزة- اخبارك؟؟
بندر- الحمد لله..
فايزة- والله ما عاد نشوفك ....وينك؟؟
بندر- الدوام يتغير ..
فايزة- الله يعين...
وسكتت
قال- تامرين شيء...عندي مريض..
فايزة -سلامتك...
بندر تركها 
فايزة تطالع فيه ...كبر بعينها...يعني ما يحب البنات وسواليفهن..
..........
طلعت من الحمام ...كان على خدها ضربات ..صارت الوانهن بنفسجيه..وعيونها حمر...
غير الضربات اللي على يدها وبظهرها ...وبرجولها ...
كانت الغرفة باردة ...جلست على السرير ...وابعدت المنشفه عن شعرها ....شعرها طاح نصه من عمها وهو يسحبها معه...
ناظرت للأرض ...وتذكرت 
(((لما كانت طفشانه وناداها
بندر- امووول....
وقفت وطالعت فيه ...وقالت- سم؟؟
بندر ابتسم بحنان وقال- سم الله عدوك...انتي مو معجبتني اليوم...))
((ويوم قال- تامرين امر يالغلا))
نزلت دموعها....وقالت- انت اللي دافعت عني ...ليتك موجود اليوم...
((بندر ناظر للارض وقال- تكفين امل.....لا تصيحين....امول....امل....ما راح ياخذك..ولا راح يقدر ياخذك دامني موجود.....
امل- بندر تركني لحالي.....اطلع ....اطلع.....
بندر- طيب....
طلع وسكر الباب قوة.))
امل- ليتك موجود...ليتك معي ....والله اوجعني ...
اتسطحت وهي تصيح...دموعها تنزل من عيونها وعلى المخده وعلى شعرها ...
...................

بندر جلس بالممر على الكرسي ودق على امل...
((إن الهاتف المطلوب ...))
بندر- اووه مقفل...وش فيها...
-السلام عليكم...
بندر- وعليكم السلام...
جلس الممرض بجنبه ...هو صديقه بالمستشى..
حسين-آآآآآآه ..بندر..
بندر-سم..
حسين- طلبتك...
بندر- عطيتك ..
حسين - خلص دوامك صح؟؟
بندر- الحين انا طالع .....
حسين- ممكن تاخذ عني لو اربع ساعات...
بندر- سلامات...
حسين- الوالده تعبانه...
بندر- اجل قم....رح لامك...ومتى ما خلصت...تعال بادلني..
حسين قام وهو فرحان- مشكوور...جزاك الله خير....اصيل والله....يلله مع السلامه..
بندر- مع السلامه.....
.................

لساعة عشر ونص...
ام وليد بعد ما مشى ابو وليد ...راحت لغرفة امل....
طقت بقوة....وادخلت ...
ام وليد- نومه بلا قومه.....قومي قومي..
ام وليد استغربت ...ما تحرك...
ام وليد حركت امل يمين يسار....ما قامت ..
حطت يدها على راسها....مو نار بس...الا اشد من النار...
ام وليد- انا لله ....وش اللي ابتلشنا به الحين....لازم ناخذها للمستشفى لا تموت علي بالبيت....من يودينا....
طلعت تدق على اخوها ....
بعد ربع ساعة...دخلت ام وليد واخوها سعود 
سعود يطالع امل منهبل...وجهها الوان ...ويدينها اللوان...
سعود- من مسوي بالبنت كذا...
ام وليد- خذها بس ودها...
سعود- طيب ...عبايتها...
وقف عندها سعود وقال-هيه ...هيه..
ام وليد- خذ ...
عطته العبايه...
فتحت عيونها شوي شوي..
ام وليد- امل...
سعود- تقدرين تمشين؟؟
امل نزلت دموعها وحركت راسها بـ لا ...وغمضت عيوننها شوي شوي.واغمى عليها...
سعود ..شالها ولبسها العبايه واخذها هو وام وليد...
................
بندر جالس وهو تعبااااااان من الدوام...طول حسين ما جاء...
فايزة دخلت الكفتريا وقالت- بندر ...مناوب..
بندر- ما طلعت...وحط راسه على يده
فايزة- ممكن اجلس...
بندر- هاه..
فايزة- اوكي فهمنا...دريت بالبنت اللي بيسون تحقيق علشانها...
بندر- ليش...
فايزة- هي مرتفعه حرارتها...ويوم جابوها للمستشفى واكشفوا ...لقوها مضروبه..
بندر- كم عمرها؟؟
فايزة- 16...صغيرة وتهبل ياعمري..
بندر استغرب وقال- طيب وش اسمها؟؟
فايزة- اسمها ...آآآمممم اظاهر انه امال ..لا امل..
نط بندر ....وقا ل - هنا...
فايزة- ايه...
بندر- باي قسم...
فايزة- الطوارئ...وبينقلونها...
طلع وهو مستعجل...وشو مستعجل...طلع يركض...وهو يقول بداخله- يارب ما تكون هي...
وصل عند الاستقبال..واخذ نفس وقال- امل سلمان ....وين القاها؟؟
الموظف ...بغرفة رقم سبعه...
بندر- واسم ابوها سليمان..
الموظف - ايه...
بندر- متأكد...
الموظف- ايه..
بندر - طيب مشكور....
مشى وهو شايل هم...من بيلقى عندها....بيلقى خاله ...بيتهاوش معه...وضربها بعد...
تذكر ضربها...عصب...وقال - والله لو صدق الكلام ...ان يصير لي معه كلام ثاني......
طق الباب ...وطق...ما احد رد...دخل ...وشاف احد نايم على السرير وما عنده احد...
سكر الباب ...واتجه لها ..شافها..امل ..
بندر- امل!!...لا مو امل..
وقف جنبها...وحط يده على وجهها وهو يقول- يا حياتي...و ش ذا كله...
فتحت عيونها شوي شوي..شافت بندر...شهقت شهقة خفيفه...بندر- امل ..حمد لله على السلامة..من سوى فيك كذا..
حاولت تقوم...وساعدها وجلسها...حرارتها 40 ...
بندر- بعدين بتعلميني بكل شي ...انتي ارتاحي....
امل وصوتها متقطع-..ابي امي...
بندر حط يده على كتفها...وجلس على السرير جنبها وقال- اوعدك بجيبها لك...
زاد صياحها...ما شتاقة له مرة...وتشوفه بهالموقف هذا...
من دون شعور منها ...ضمته وقالت- ما ابي ارجع...
وتشهق...
بندر منصدم من حركتها ...وما استوعب كلامها...
امل- بندر ...لا تخليني...
طالع بيدها ....شاف الضرب...
قام وبعد عنها ...ومسك يدينها وقال - خالي؟؟
امل- ايه...ضربني....والله ما سويت شيء....والله العظيم...انا قلت...((شهقت ولا قدرت تكمل))
بندر- الله لا يوفقه...بس امل....امول لا تصيحين...
قام وكان ناوي يطلع...مسكت يده وقالت- لا ...تكفى بندر...اذا كنت تحبني لا تخليني...
بندر- ........
امل- والله بيضربني....
طق الباب وانفتح...التفتوا......وقف وهو يطالع...
امل اخذت طرحتها...وتغطت...
سعود- من انت؟؟
بندر- الا من انت ..؟؟
سعود- اشوف عليك لبس ممرض بس..
امل- هذا ولد عمي...
سعود سكت وهو يطالع بندر...
بندر- ممكن تتفضل معي برا...
امل- لا بندر...لا تتركني...
بندر- خلاص يا امل...انتي هنا ...ما يقدر احد يقول لك شيء.
امل وهي تصيح- لا لا ...
بندر التفت لها...وحط يده على كتفها ...وقال- انا واقف عند الباب ...وابن امه اللي يتعدى عليك.....وابو وليد ...له حساب ثاني معي..امول ..
التفت لسعود وسعود مطير عيونه...
بندر- قدامي....
سعود- انا جبتها وانت اللي بتطلع...خالها مسافر ...الحين انا بداله
بندر- هذي اختي ..يا ليت تمشي قدامي...ولا يحتاج اني اطلعك بالقوة...
دخلت الممرضة ...ودخل الدكتور...
الدكتور-السلام عليكم..
بندر وسعود - وعليكم السلام...
الدكتور- من ازن إلك انت ورفيئك ...لتدخلوا هون 
بندر- دكتور ...هذي بنت عمي...وهي عندنا بالبيت..
الدكتور- هاد اخوك
كان يقصد سعود...
سعود- لا
الدكتور- كيف وهو اللي جابا لهون...
بندر- انا ولد عمها..
امل- ايه هو ولد عمي...
الدكتور - وحضرتك مين انتا ...
سعود- اختي دقت علي وقالت تعال وده للمستشفى...
الدكتور- طيب ...بعد ازنكم ..ممكن تطلعوا لبرا..
امل- لا دكتور تكفى بندر ابيه يجلس هنا...
الدكتور- لا ما يصير يا انسه امل...والشرطة بدا تحقق ..
امل- لا لازم بندر يكون معي...
بندر- امول ...انا بروح..اجيب لك امي بكرة الصبح...
امل- وعد..
بندر- ايه..
امل- قل وعد..
ابتسم وقال- وعد..ان شاء الله..
...............
كان بالسيارة وهو يفكر...ومنقهر من خاله....
بندر- وش بيدي اسوي...امل مو راجعه معه..لازم يتأخر...
اخذ الجوال وهو يطق طق بوه ..ومنسجم ويدور بالاسماء اسم خاله....
................
ام خالد- سارة ..دقي على اخوك يجيب لك عشاء معه...
سارة- خالد مو جاي الحين...
ام خالد- دقي على بندر...
سارة- متى بيجي؟؟
ام خالد- اكيد الحين ...
دقت بجوالها ....مقفل...
سارة- يووه ما به ابراج...
طالعت الابراج ...موجودة...
دقت مرة ثانية ...مقفل ...
سارة- اكيد البطرية ...
رمت الجوال على جنب قالت- اصلح لي عشاء بدال ما انتظره...
...............
الفجر الساعة خمس ونص ...
دخل خالد ...
طلعت امه فجأة عليه وقالت- بندر وينه ؟؟
خالد- نايم بالاستراحه...
امه-بندر يانام هناك...طيب ما جاء ولا غير ملابسه
خالد- له ملابس هناك
امه- هو ما يروح للاستراحه كثير...من وين له ملابس...
خالد- هو ما جاء لانه بعد شوي بيطلع للبريدة...مع مريض..
امه- طيب جواله مقفل...
خالد- مخلص شحنه...انتي ما عليك...هذا دوامه...قال لك بروح برا عشان الدوام يتعدل...
امه- هو كيفه...يروح للي يبي ...بس يجيني سالم...
خالد- يلله روحي نامي...
امه- يلله...
..............
امل جالسة وهي تفكر.....ومبتسمه
تقول بقلبها- شفته ...يالله...والله اشتقت له...اليوم بشوف امي وسارة...والله مشتاقة لهم...لكن ما احد ياصل شوق بندر..
اتسطحت وقالت- الحمد لله اني بالمستشفى هذا...عشان اشوفه...اكيد بيمر علي بدوامه..متى يبدأ دوامه...
طالعت الساعة ....خمس ونص...
قامت عشان تصلي...
.............
ام وليد- لازم ما يرجع...ما ني مخليه الشرطة تمسكه
سعود- الا يستاهل السجن....يضرب بنت صغيرة...
ام وليد- تبيها تدعي علي ويسكت...الا ليته ذبحها...
سعود- ما يقدر...
ام وليد- وليش ما يقدر...
سعود- ولد عمها قدامه ....وانا قدامه...
انصدمت ام وليد من رده وقالت- انت ايش؟؟
سعود- اللي سمعتيه ...
ام وليد- خير وبركه....اشوفك صرت ضد اختك...
سعود- انا مع الحق..
ام وليد- الحق مع اختك....الحين شايف عمرك كم....تراك 21 ...يعني متى كبرت....
سعود عصب وقال- مقبوله منك يا اختي....مقبوله..وزوجك والله لو يقرب منها....ان يشوف شيء ثاني...وانا بدل الشرطة على مكانه....عشان يعرف وشلون يمد يده على بنت طلعها من البيت اللي تربت فيه ...وهي مو راضيه...واخرته يضربها..
ام وليد- سعود....
تركها وكان بيطلعمن البيت...
قالت- ان تكلمت ....لاني اختك ولا انت اخوي...ولا تعرفني ...ولا اعرفك...
سعود طالعها ....وقال- مو انا اللي متى كبرت....وشلون تخلين اخوك الصغير...
ام وليد عصبت وقالت وهي تصارخ عليه- اطلع ...اطلع ولا اشوفك هنا مرة ثانية....
سعود طلع وسكر الباب بقوة...
وقفت وهي تاخذ نفس...اتجهت لتلفون ودقت على ابو وليد....
ام وليد- ابو وليد ....اترك جده...رح لدمام ..رح لاي مكان ثاني..
ابو وليد- اناس تقول السلام عليكم...صباح الخير...
ام وليد- امل بتخلي الشرطة تمسكك....
ابو وليد- ايش؟؟
ام وليد قالت له السالفة كلها............
ابو وليد- بس بتضيع فلوسي...
ام وليد- بيحققون معها.....وبتعترف....
ابو وليد- لا ...ما تعترف بتخاف....
ام وليد- ولد عمها بجنبها...وتبيها تخاف...
ابو وليد- بندر...
ام وليد- واحد منهم....
ابو وليد- مع السلامة...انا اعرف وش اسوي....
..................
الساعة 11 ونص الصبح....
كانت تطالع الساعة وهي طفشاااانه...انتهت الزيارة ...وما جاء ....
امل- وينه....اكيد بيجي العصر....
طق الباب....
امل بسرعة- تفضل...
انفتح الباب....ودخل خالد...
امل كانت مبتسمه ....بعدين خفت ابتسامتها شوي شوي....
بندر- السلام عليكم...
امل- وعليكم السلام...وين بندر..
خالد- افااااا يعني اطلع...
ابتسمت وقالت-لا حياك...بس توقعتههو...لانه قالي بيجيني....
خالد- بندر يسلم عليك....ما يقدر يجي اليوم....
اختفت ابتسامتها وقالت- مو جاي اليوم هذا كله...
خالد- لا ان شاء الله يقدر يجي...بس هو مضغوط بالشغل...
امل- خالد....بندر وينه؟؟
خالد- راح مع الاسعاف لبريده ...بيوصلون مريض هناك..
امل- بس متى بيرجع؟؟
خالد- وانا وش دراني....
امل- يعني يمكن ما يجي....
خالد- اليوم يمكن ما يجي...
امل سكتت وطالعت للارض...
خالد- يالله ...انا بروح..
امل- بس هو واعدني...قال وعد اجيب اهلي لك بكرة...
خالد- اشغل...لازم تقدرين الظروف..
امل- اها ...ان شاء الله....
خالد- يالله...
امل- طيب وامي...
خالد- آآآآآآ طيب بجيبها...
امل- وسارة...واتصل على بندر وقلها اني ابيه...
خالد استغرب وقال - ليش تبينه؟؟
امل- خايفه من خالي...
خالد- طيب ما يقدر ياخذك من المستشفى ...انا موجود هنا...
امل وعيونها مليانه دموع- بس انا ابي بندر...
خالد عرف وفهم وش اللي بقلبها...
خالد- طيب...
طلع وهو يفكر....
دخل الغرفة ...خالد- السلام عليكم..
رفع راسه وقال-هلا....شفت امل...
خالد- ايه...تسلم عليك....
بندر- الله يسلمه....طيب قالت شيء..
خالد-لا....انت بكرة بتطلع ...
بندر- لا والله اليوم ابي...
خالد- بس...
بندر- كلمت الدكتور...اصلا ما فيني شيء...شويه خدوش...
خالد-كيفك...
بندر- ايه بطلع اليوم...ما تدري عن السيارة؟؟
خالد- بعد اسبوعين تطلع..والله من لقافتك ....بتكلم وانت بطريق الملك فهد ..
بندر- يا اخي قضاء وقدر....ان شاء الله خيرة...
خالد- الحمد لله ما جاك شيء...
دررررن درررررررن درررررررن جوال بندر....
خالد- اذا كانت امي او سارة او امل...كلمهم على طبيعتك..
بندر- اصلا ما فيني شيء...الو ....
امه- هلا بندر ...وينك يا وليدي...
بندر0 رايح مع مريض لبريدة...
امه - متى ترجع...
بندر- ان شاء الله بالليل...
امه- الله يرجعك بالسلامة....المهم انت تعبان؟؟
بندر- لا والله يالغلا ...
امه- الحمد لله...كل زين....
بندر- ان شاء الله..
امه- سارة تسلم عليك..
بندر- الله يسلمها...
...............
العصر ....كانت طالعه من الحمام ....جلست على السرير واخذت نفس عميق...طالعت لساعة وقالت- متى بيرجع...من الصبح لبريده...
طقطقطقطق
امل- بندر....يا رب هو...تفضل...
اخذت الطرحة...
سعود- يا ولد..
تغطت ودخل...ومعه شرطي...
سعود- هذا بيحقق معك...
امل كانت خايفه تعترف...
............
الدكتور- بنسوي لك غيار اليوم...وتقدر تطلع...
بندر-الحمد لله...
الدكتور - كنت تداوي المرضى ...صرنا نداويك...
بندر- هههههههه لا والله ...بس الطريق ما عمره فضى....
الدكتور- المهم جت سليمه
بندر- الحمد لله...
..............
خالد بنفسه ((لا ما يصلح اقولها ....بتزعل على اخوها....اوووف وش ذا الاخو....الله يهديه...والله بتعذبنا معها لو درت..اسكت احسن لي...))
........
امل- .....
الشرطي- لا تخافين من احد...هو ضربك؟؟
امل-.......
سعود- اكيد...وش تشوف قدامك...
الشرطي- عفوا سعود...قولي ...لا تخافين...بناخذ حقك..
امل- هو...ايه ضربني...لا ما ضربني...
الشرطي- لا الاه الا الله....طيب ....فكري...ناخذ حقك والا حقك يصير طايح بالارض...
قام وقال- السلام عليكم...
طلع
سعود- ليش ...هذا ما يستاهل...المفروض ياخذ اكثر من السجن.....
تركها وطلع......
..................
الساعة 11 بالليل....
كانت نايمه ........انفتح الباب ودخل ....يمشيء شوي شوي...
قرب منها...وقال- امل..امل ....امــــل
فتحت نص عيونها...وفجأة فتحت عيونها كلها....
نطت وجلست ....وقالت- لا ..والله ما قلت لهم شيء....
خالها- بندر هنا هاه.....جنبك....بتعترفين....
امل نزلت دموعها وقالت- ما قلت شيء....
خالها- ولا انتي قايله...
مسكها مع شعرها وقرب وجهه من وجهها وقال- لو تقولين....قطعت لسانك....
امل صاحت وهي تقول- خال ....آآآآآه...تكفى فكني...آآآه...
سحب عبايتها...
..........
بندر قام من السرير .....
خالد- خير وبركه انك تمشي....
بندر- والله الجرح يوجعني اللي برجلي...
خالد- عاد انت تبي تطلع...
بندر- يا لله....بنمر امل...
خالد سكت شوي...وقال- ضروري...
بندر- ما ني طالع الا وانا شايفها...
طلعوا ...واركبوا الاسنسير...وهو طالع فوق لدور الثالث...
بندر- انا واعدتها...بس وش اسوي....يلله ...بعتذر ونطلع...
انفتح الباب ...
بندر التفت ...طير عيونه...خالد طالع مو مصدق....
امل شهقت وقالت- بندر...تكفى ...آآآه...
مسكها مع يدها بقوة وقال- ما شاء الله جايين زيارة باخر الليل...
بندر- اتركها....
خالها- اضربني احسن....
خالد ساكت ....
امل - والله يا خال ....انا ما قلت انك ضربتني....سكت ما اعترفت...
سحبها للاسنسير الثاني....
بندر طلع ووقف قدامه وقال- اتركها....
خالها- ابعد....
دفه بيده بقوة...بندر اوجعته رجله....
خالد طلع وهو يشوف وساكت...
بندر- ابو وليد....ما اكتفيت باللي سويته فيها....
ابو وليد- هي ببيتي اسوي بها اللي ابي....
سحبت امل يدها ...ورجعت لبندر وطاحت على ركبها قدامه وهي ترجاه وتصيح- بندر....الله يخليك لامي....لاتتركني...والله بيذبحني.....
بندر مسكها مع يدها وقومها...
خالها- يا قليل الاصل....اتركها....
بندر وقفها وراه....وقال- تبي تاخذها....اذا دفنتيني تحت التراب...
خاله- اصلا انت ما تربيت....
بندر ساكت...
خالد- بس.....
خاله- العيب مو بك ...بس العيب باللي واقف يتفرج....واخوه ....
خالد اشتب نار.....قرب منهم ومسك خاله مع كتفه ....وسحبه ودفه بالاسنسير.....وقال- لا عاد اشوفك قدامي....ترا بسوي فيك شيء....توه طالع من المستشفى مو رايق لواحد مثلك...
خاله يطالعهم بنظرات تهديد- هين ...هين....تسون بخالكم كذا هاه....طيب...اوريكم من ابو وليد...
خالد- اعلى ما بخيلك اركبه....اختي ما تطلع بيتها...وانت ما تعتب على عتبة البيت.....وقد حذرتك...
خاله- ما عرفوا يربونكم....
قرب من خالد وقال- لو كنتم مربيين...
دفه خالد على ورى وقال- اقول لا يكثر....
ضغط رقم واحد....وسكر الاسنسير على ابو وليد ....
التفت على ورى...كانت ماسكه يد بندر وهي تصيح...
وحاطه راسها على ذراعه....وتصيح...
بندر ساكت ويطالع خالد...
خالد يطالع ببندر...وبعدين ينزل عيونه لامل...
بندر- امول ...بس ...خلاص...
امل- كنت بالمستشفى...
بندر- لا..بس....
خالد- خلاص عرفت....امل لا تقولين لامي....
امل- ليش بالمستشفى؟؟
خالد- صار له حادث امس ..
امل- صدق؟؟
بندر- حادث بسيط...
امل- بس...
بندر ابتسم وقال- ما تبين تشوفين امي...
...............
نزل وهو يمشي بسرعة.....ويقول- اوريكم يا عيال نورة....انا لكم ....والله لا ردها.....
ركب سيارته...شغلها...كانوا طالعين ....استأذنوا لامل بالخروج...وتوسطوا الشارع...
مشى ابو وليد وهو حاط عينه عليهم....بندر التفت ...ومسك امل مع يدها ...ورجع على ورى شوي...
بندر- خااااالد....
التفت خالد وكان يطقطق بجواله ...السيارة طايرة...ابعد عنها وكانت ناويه تجي فيه ...
بندر- هذا ايش.....بشر والا حيوان...
خالد- خالي؟؟؟
بندر- ايه....بدينا.....نوا على ذبحنا...
امل ساكته وتفكر...بندر- يلله....
طالع امل وكانت ساكته ....ابتسم بيلطف الجو عليها....
امل طالعت فيه وقالت- ليش هو كذا....
بندر- لانه واحد ما عنده احساس ولا قلب....امشي ....
................

انفتح الباب......
دخل خالد....
جته امه وقالت- اخوك بندر ...وينه؟؟
خالد- ما جبت بندر بس...شوفي...
دخلت امل ووراها بندر....
ام خالد- امل ...
عجزت تحرك...
سارة- يمه شفتــ....امل...
جت تركض....وضمتها....
امل- والله اشتقت لكم...
راحت لجهة امها وضمتها وهي تصيح وتوقل- ما ابي اروح مع خالي تكفون....
بندر- خلاص امل...ما انتي رايحه...
امل- الله يخليك لي....ولا يحرمني منكم
بندر ابتسم وقال- ولا منك يالغلا ...
ابتسمت ومسحت دموعها ....
خالد يطالع امل..تأكد انها تحبه...مو اخوه زي ما تقول...بس لازم يعرف...بندر مثلها او لا....
بندر-يلله بروح لغرفتي....تعبان...
امه- ما تبي عشاء؟؟
بندر- لا لا ...مشكورة...
صعد الدرج ورجله توجعه....دخل الغرفة ونزل الجزمات....كانت الشاسة ملفوفة عليها....
انسدح ومن دون شعووووور ....نااااااااام...
..............
دف الباب بقوة وهو يصارخ- انتم وجه خير....
جت ام وليد تركض وشافته- انت وش جابك....بيحققون معها...
ابو وليد- ليش تودينها للمستشفى اللي عيال عمها فيه ....
مسكها مع اذنها وقال- انتي ما تستحين على وجهك....عنز ما تفهمين....وديها لاي مستشفى بس مستشفى عيال عمها لا...
ام وليد- ابو وليد....انا وش دراني....سعود وداها...
دفها وقال- ومخليتها مع سعود....انتي ما تستحين...
ام وليد- اخوي وما يسوي شيء...
ابو وليد- ايه ما شاء الله ....ما فيه اعقل منه...طالع على اخته...بس انا اوريك يا بندر انت واخوك شيء ما عمركم شفتوه....
.......
................
دددن دددن ددن ددن <<المنبه...
كان مزعج...فتح عيونه ومد يده وسكره ....وكان نوي يرجع ينام...تذكر امل موجودة...فتح عيونه وقام...
بعد الوضوء طلع يمشيء....الساعة اربع ونص....ما قد اقام...لبس ثوبه واخذ شماغه...وطلع من الغرفة وهو يمشي...انفتح بابغرفة البنات ...
طلعت امل وقالت- صباح الخير...
بندر- هلا ...للحين على عادتك....ما تنامين....
ابتسمت وقالت- تعودت...
قال- يالله ...بطلع اصلي...
امل- تبي فطور؟؟
بندر- ياليت...
امل- طيب...
بندر- تعلمتي اجل عند خالي...
نزلت راسها وهي تقول بنفسها((اكيد والاقد مت لو ما تعلمت...))
رفعت راسها وقالت- ايه خلاص كبرت...
بندر- يلله...
نزل ....امسكت السلم وجلست تطالع ببندر...وحطت يدهاعلى خدها...وقالت- سامحته مع انه اهانني...يالله..الغالي ...من يقدر عليه...
نزلت للمطبخ....
...................
بعد الصلاة.....دخل ومعه من المطعم فول وعدس ومقلقل...ومن الفطور هذا....دخل المطبخ 
بندر- السلام عليكم...
امل -وعليكم السلام...
بندر-جبت معي هذا ...
امل- طيب....احطهن...
سحب كرسي وجلس ....جلست تطالعه ....ابتسم...
وقال- يالله....اشتغلي...ابي اشوفك وانتي تشتغلين...
وجهها حمر وقالت- بس....
بندر- طلعه ما ني طالع....اخلصي...
امل- طيب...
جابت صحون...وزعت...شاف بندر انها منحرجه....
......................
((بندر))
يالله ....وانا اشوفها ...احس بوناسه مو بساعيتني.....ياليتها تجلس عندنا دايم....لهدرجة مشتاق لها...لازم ما اسمح لخالي ياخذها.....وش ياخذها وتتركني...صعبه اني ما اشوفها....والله مرت اربع شهور وانا كأني مو موجود....اجل لو بتاخذ
اكثر من الفترة هذي ....وش اسوي....

..........
((امل))
انا صحيح مستانسه انه جالس عندي...لكن والله احراج يشوفني وانا اشتغل...كنت اطالعه شوي والقاه مبتسم ويطالع فيني ولا بعد عينه ابد...
انا ما اقدر احط عيني بيعنه وهو مبتسم كذا .....والله تهبل ابتسامته....
..........
قام بندر وقال- انتظرك بالصاله....
امل- انا مجهزة فرشه بالحوش....عشان الهواء حلو والجو ...
بندر- يالله....عطيني الصينيه...الحقيني بالشاهي....
اخذ الصينيه اللي فيها الفطور...وطلع للحوش...
جلس ونزل الصنية ...جت ومعها صنية الشاهي ....جلست قدامه قال- حيا الله امل
امل ابتسمت ...وقالت - الله يحيك ....
بندر- بسم الله...
طلع خبز وقسمها نصين..مدها لها ...اخذته 
بندر- اخبار الدراسة..
امل- الحين تسأل ...هههه الحين اجازة...
بندر- عادي....النصف هذا اخباره...
امل- ماشي حاله...
بندر- افا...ماشي حاله...
امل- عادي....انا اصلا مو مهتمه للمدرسة...
بندر- لا لازم تأمنين مستقبلك....
امل- وليش ؟؟....المهم اعيش...
بندر- لا ....يعني انا وخالد متولين امور امي وسارة وانتي صح؟؟....يعني ....بكرة بيتزوج خالد...وماراح يصرف عليكم مثل الحين...
امل بقلبها- يا رب مايقول اتزوج....
بندر- وانا ما راح ادوم لكم ...
امل- يعني بتزوج....
ابتسم وقال- يعني زواج ...سفر...يمكن...
امل- لا لا ما انت متزوج ولا مسافر....
بندر- طيب يعني انا يمكن اموت...
امل- بسم الله عليك...لا لا ان شاء الله تفائلوا بالخير...
بندر ابتسم وقال-عادي...كلنا...
امل- لا ...تكفى...
قالت من دون شعور - والله لو يصير عليك شيء اوتزوج....والله بموت....الا اني افارقك....وتتركني ولا تهتم فيني اخاف تزوج ....وتنساني....
بندر ابتسم وهو يقول بقلبه- الا انا اللي بهتم فيك اكثر من الحين....
امل سكتت شافت نظرته لها....وتذكرت كلامها وقالت بقلبها- مجنونة...انا وش اقول....
بندر سكت وكمل اكله وبعدين قال- تدرين ليش اقول كذا...ما ابيك تحتاجين احد....ما ابيك تطلبين احد...اطلبي مني انا...والله استانس لا طلبتي مني شيء....بس لا تطلبين من احد شيء...ابيك غنيه عن الناس...
امل ابتسمت وقالت- حتى خالد؟؟؟
- وش فيه خالد....
التفتوا
خالد- السلام عليكم...
جلس...
امل وبندر- وعليكم السلام...
بندر- لا يا امل....خالد عادي...لكن مو تكثرين...اطلبي كل شيء مني انا...
خالد- وش تطلب....هيييه تراي انا اخوها مثل ما انت اخوها...
كان خالد يقصد يشوف وجه بندر....بندر ما تغير وجهه وقال- لا بس انا ما ابيها تعود على طلب من احد غيري....لاني من صغري وانا مدلعها...صح امول...
امل ضحكت وقالت- ايه.....بس كنت مرة مدلعة والله ياليتني ارجع مثل اول صغيره...
خالد- يعني الحين بندر ما يدلعك
امل- الا بس مو مثل اول....
بندر- اقول ....سموا وكولوا...
...................
دخلت المطبخ ونزلت الاغراض على الطاولة...
بندر لحقها وقال- امل....روحي نامي الحين...الساعة سبع..ما يصلح تطولين..
امل- طيب...بس الاغراض بدخلهن بالثلاجه...
بندر- يا بنت الحلا امشي ....تقوم نور الحين....
امل- طيب...
تركت الاغراض وطلعت...كان يمشي جنبها...
امل- اخبارك الحين.؟؟؟
بندر- تمام...
امل- احس ان الحادث متعبك...
بندر- لا الحمد لله بس رجلي...
امل- الله يحفظك...
فترقوا عند نهاية الدرج وامل تقول- تصبح على خير...
بندر- تلاقين الخير....
وقفت عند الباب ...وهي تطالع فيه دخل غرفته وسكر الباب....دخلت وهي مبتسمه....
سكرت الباب ...وقربت من السرير وطاحت عليه وهي تاخذ نفس....
...............
خالد متسطح ويفكر ((يعني بندر يعتبر امل اخته.....بس اذا كانت هي تحبه مشكلة....ليته تروح عند خالي لو كانت تحبه...بس ما بعد كلامهابالمستشفى شيء...خلاص اثبتت انها تحبه...بس يمكن تحبه عشانه اخوها وهو الوحيد اللي يعطيها كل شيء....صح 
اكيد عشان كذا....هي تحبه حب اخوه...لان ما احد يدلعها مثله...واكيد تبيه عندها دايم....بندر مو مثلي...يسوي لها اللي تبي...اجل الله يستر عليها...))
........................
الساعة اربع العصر....
سارة وهي طفشااانه- امــــــــــــل يا دبة قومي....قومي...
امل ما ترد...
سارة- يللا نبي نروح لسوق...
حركتها وقالت- بنروح لسوق....
امل فتحت عيونها بشويش وقالت- كم الساعة....
سارة- اربع.....
امل- نروح لسوق بالوقت هذا...اوووه تكفين...
غمضت عيونها....
سارة- انا طفشانه....وبندر يقول اوديكم لسوق...يلله ما صدقت..
امل فتحت عيونها وقالت- طيب....
ما صدقت انها تشوف بندر...ودها تشوفه بكل وقت...
.....................
نزلت امل ....بندر كان متسطح على الكنب ...
راحت للمطبخ....شوي ورجعت ومعها كاس كابتشينو وهي تشرب...جلست على الكنب....وبندر على الكنب اللي جنبها...
مسكت ريموت التلفزيون وشغلته وهي تدور ..التفت لبندر.....كان مسكر عيونه...كانه نايم...
صدت وهي مبتسمه...وطالعت التفزيون...دقيقة ...وتلتفت لبندر...كان فاتح عيونه ويطالعها...قالت - صاحي....؟؟
بندر- ايه....ابي كابتشينو....
امل- طيب...قامت راحت بتصلح له....
جلس وكان الكاس حقها على الطاولة...
بندر - امووول....مطوله؟؟
امل- خمس دقايق...
اخذ بندر الكاس وشربه....جابت له بكاس...وقالت- تفضـــ....
سكتت...
قال وهو مبتسمم- هذا لك...
ابتسمت وقالت - طيب...
جلست وهي طايرة من الفرحة....شرب بكاسها...
بندر- يالغلا ...تبين البرنامج هذا؟؟
امل- سم؟؟
بندر- تبين التلفزيون؟؟
امل- لا...
عطته الريموت وحط له كورة وجلس يتابعها ....
امل- عندك دوام اليوم؟؟
بندر- لا...اجازة مرضيه..
امل- تعبان..
بندر- لا ...عذر الحادث...
امل- على راحتك....
بندر قام وطلع......
...................
وقف عند الباب....
لو عبد الرحمن ينزل اغراضه ....
بندر- عبد الرحمن....هلا وغلا...حمد لله على السلااامة...
عبد الرحمن- هلا والله.....
سلموا على بعض ....
بندر- واضح يا اخي اللي تعبان من السفر...وجهك اصفر...
عبد الرحمن- ما احب امسك طريق...والحفر من قربه...
بندر- الله يعينك...طيب ارتاح داخل....
عبد الرحمن- اجل بقابلك...والله بنام...اشوفك اليوم بالليل....ياسر بيجي لاهله اليوم....بنشوفه...
بندر- اجل اشوفكم...العشاء علي....
عبد الرحمن- ما نبيه بالبيت....نبيه بالحديقة باي مكان..
بندر- خلاص...الحديقة ....بتصل على ياسر واقوله....
....................

سارة نزلت وهي تركض...
سارة- بندر وينه...
امل- طلع...
سارة- كذاب...قال بوديكن...
امل- بيرجع اكيد...
سارة- متى؟؟؟
امل- ما ادري...
..............
الساعة سبع دخل ....وهو ينادي - يمــــــــــــــــه يمه...
امه- سم...
بندر- تراي طالع انا والعيال برا...تبون شيء دقوا علي..
من اول ما سمعته ينادي ركضت لدرج...وقفت فوق تسمع ايش يقول...
امه- مسوين عشاء...
بندر- ايه....معشي عبد الرحمن وياسر...
امه- جو....؟؟
بندر- ايه...
امه- زين...الحمد لله على سلامتهم....تبونا نزين لكم سلطات شيء...
بندر- لا لا اشقى على الفلوس.....بعدين انا يمكن ارجع الساعة وحده..
.............
امل- اووووه وحده....اوووف والله بطفش....
رجعت للغرفة ....ورمت نفسها على السرير ...
كانت سارة على النت....التفتت لها وقالت- وش فيك ؟؟؟
امل- طفشااااانه
سارة- العصر اقول قومي نروح لسوق قلتي لا....وبندر التفخ سحب علينا...
امل ابتسمت وقالت- بندر تفخ....
سارة- طيب وش رايك نروح للجيران بشوف مرة اخوي...
امل- لا لناس ما ابي...
سارة- ليش؟؟؟
امل - ما احب.....احب اطلع مع بندر وخالد..
سارة- نروح نقول لبندر يودينا لمكان ما؟؟
امل- لا بندر عازم اصدقائه
سارة- هم يستانسون وحنا لا...
كملت سارة شغلها بالكمبيوتر...
اتسطحت امل وهي تطالع السقف....تذكرت صديقتها دلال ....قامت وقالت- تشوفين دلال بالمدرسه عندكم؟؟
سارة- ايه...
قامت وقالت - بدق عليها....
طلعت لصالة ونزلت مع الدرج تركض...
بندر وخالد كانوا يصعدون الدرج...شافت بندر يطالعها ومبتسم على برائتها...ارتبكت وهي تركض ...ما عرفت وشلون توقف ..نست وشلون تاقف..
خالد- شوي شوي لا ....
صرخت ...وكانت قريبه منهم...وطاحت ...لكن بندر مسكها ........
امل ابعدت وقالت- بسم الله...
بندر ضرب خالد بيده خفيف وقال- اذكر الله وانت تشوفها تركض ...
خالد-هههههههههه بسم الله عليك يالفراشة....
ضحك بندر وقال- لا يكثر....
طلعوا لفوق وهي واقفه .....اخذت نفس وكملت ركضها...
جلست عند التلفون ...اخذت دفتر الارقام ....وجلست تدور وتدور ...لقت اسمه ورقنها ...دقت عليها...
............
ابو وليد كان جالس بالصالة يفكر....
جاه ولده وليد- يبه.... ليش ما نسافر ...صديقي احمد سافر..وهو يقول....
ابو وليد عصب وقال- اقول انقلع لأمك لا تشوف شيء مايسرك....أنا فاضيلكم...
وليد خاف من ابوه وتركه ...
ابو وليد-والله البزارين البلشة...
جت ام وليد- وش فيك تصارخ.....
ابو وليد- انا انطرد...انا...اخر عمري انطرد...لا ومن اللي طردني عيال اختي....ما عرفت تربي ...ما عرفت تربي...
ام وليد- ما عليك منهم....
ابو وليد- انا ان خليتهم يتهنون ...والله لا يشوفون شيء مني ما عمرهم شافوه....
......
كانوا جالسين....
ياسر- ابشركم...
التفتوا له...
عبدالرحمن كان بجنب ياسر مبتسم...
بندر- وش السالفة؟؟
ياسر- خويكم خاطب...
خالد- الثانية...
ضحك عبد الرحمن وقال - لا ....انا اللي خطبت...
ابتسم بندر وقال- مبرووووووك....
عبد الرحمن - االله يبارك فيك ...عقبالك..
ياسر- بعد كم سنه...
خالد- على البركة....
ابراهيم صديق خخالد وبندر- مبروك....يالله ما بقى منا الا بندر...
عبد الرحمن-ان شاء الله زواجي مع زواجه...
ياسر- اجل مطول زواجك..
بندر يطالع يسار وهو رافع حاجبه ....
ياسر سكت ...
خالد- لا بندر مع زواجي انا...
بندر- بتوهقني انت....مابقى الا شهر ونص ...
خالد- عاد وش اسوي لك....
بندر- يالله العشاء جاء...
قام بندر 
ابراهيم- لا تصرفها....تراك بتزوج ...
بندر- اذا فكرت ...
راح لسيارة المطعم يجيب العشاء...
...................
الساعة وحده ونص كانت جالسة بالصالة طفشانه ....او يمكن تنتظر بندر...اسندت راسها للكنب وغمضت عيونها.....من دون شعور نامت...
...
....
.....
دخل للبيت هو وخالد...
خالد- غريبه اذا كانوا نايمين....
بندر- تلقاهم من الطفش ناموا...
خالد- وش نسوي...بكرة نطلعهم...يلله تصبح على خير ...عندي دوام...انا ماني نصاب اقول تعبان وانا ما فيني الا العافيه....
بندر- يا اخي ارتاح احسن لي...
صعد خالد الدرج...بندر راح لصالة التلفزيون..شافها نايمه....
ابتسم وقرب منها وقال- امول .....امووول....امووله.....
فتحت عيونها شوي شوي....وطالعت فيه وطار النوم عنها ...امسكت رقبتها لانها نامت وهي مايله....
بندر- وش اللي منومك هنا؟؟
امل- كنت اتابع....ونمت....
بندر- طيب روحي نامي بالغرفة...
امل-لا خلاص تكفيني النومه هذي.... بروح اجيب لي عصير تبي؟؟
بندر- اممم جيبي...
امل- طيب....
قامت ....
بندر جلس واخذ الريموت وشاف فيلم رعب ...خلاه وتابعه..
نزلت الصينيه على الطاولة ....وصبت له بكاس...ومدته له...اخذه وقال مشكورة...
صبت لهاواخذته وطالعت التلفزيون .....دقيقه دقيقتين...التفتت لبندر وقالت- غيره ...
بندر- ابتسم وقال- ما فيه شيء؟؟
قالت- لا لا ما احب اجوائهم...
بندر- طيب وشنوع افلامك ؟؟
ابتسمت وقالت- الهنديات ...
طالعها وهو مستغرب 
بندر- هنود...ههههههههههههههههههههههههههه ههههههههههه
امل- والله يهبل...
بندر- لا بايخات....اذا تضاربوا طلع صوت قنابل...ياشيخه وش افلام هنديه...
امل- ما تحبهن؟؟
بندر- لا ...
امل- امممم اجل حتى انا ما احبهن...
بندر- وليش تقلدين...
امل- اللي تحبه احبه ....واللي تكرهه اكرهه 
بندر ابتسم وقال- تسلمين .....طيب اغير ...
دار بالقنواتوما لقى شيء...طفاه ونزل الريموت ...وقام
امل طالعت فيه وقالت- وين؟؟
بندر- بطلع بالحوش....
امل- اها...
بندر- امشي نجلس...
امل- اجي بعد شوي...
بندر- براحتك...
طلع للحوش....
طبعا الحوش نصه ثييل ((يعني عشب))
جلس على الثييل وجلس يفكر بروحته للبعثه...
قال- لو اروح ....خالد مو جالس هنا....يعني خالي يمكن يا خذ امل....صح بيلقى البيت فاضي...اجل بلا روحه....اجلس ممرض ولا ان امل تطلع من البيت....
......................
كانت جالسه تفكر تقول- اووووف اكيد يبغى لحاله...معقولة يعتبرني مثل سارة ...يعني لو كبرت....لا لا ان شاء الله ...هو يحبني ......والله ما ادري...
قامت وقالت- بروح لها...
طلعت للحوش ...التفت لها وطالعها....
اتجهت له وجلست قباله ....
قالت- وش تفكر فيه....
بندر- افكر بروحتي عشان اكمل دراستي...
تغير وجه امل....جلست تطالعه مو مصدقه
بندر- بس احسه صعبه ...يعني خالد بيتزوج....وامي تقول تزوج ورح...واترك البيت فاضي ما اقدر...
امل- وكم بتجلس هناك؟؟
بندر- سنه سنتين؟؟؟
امل سكتت وهي تطالعه ...
بندر - والله ما ادري اروح...والا لا ....سارة تقول احسن لك تروح...وامي ما ادري عنها احسها مو راضيه...
سكت وقال بقلبه((وانا الخبل اشتكي لها))
ابتسم وقال- كيف الروحه....امممم وش اقول....
امل وهي تفكر....حطت يدها على خدها وهي تمسحه ...تتأكد ان دموعها ما اطلعت....
بندر- امل....
امل- هاه ...
بندر- انا .....اسف ....
امل انصدمت يعتذر...!!!
أمل- !!!!!
بندر- تذكرين يوم كنا بالعزيزيه .....والله ما كنت بوعيي ...انا اسف ...اسف ...
امل طالعت الارض وقالت- اكيد مسامحتك لو ما تعتذر....انت الغالي....
ابتسم وقال- تسلمين.....
امل-بروح انام..
قامت...
بندر- غريبه...بالوقت هذا تنامين.....مو بعادتك...
امل- لا عادي..
بندر- تصبحين على خير يالغلا.
امل- يللا...تصبح على خير...
دخلت داخل وسكرت الباب الداخلي واستندت عليه اخذت نفس وقالت- تسافر سنه ..لا يارب ما يوفق ....يارب يغير رايه....
طلعت للغرفه..دخلت ولا سكرت الباب كان جزء منه مفتوح....جلست على سريرها وقالت- يارب ما يسافر....قامت راحت للشباك وابعدت الستاره....كانت تشوفه جالس وهو ماسك الجوال..جابت كرسي...وجلست قدام الشباك وهي تطالع فيه ...
اخذت جوالها وشغلت انشودة 
((عساك دوم متهني 
عساك دوم تذكرني 
عساني دوم في بالك
عساك بس تفهمني
غلاك اللي مجنني
بقلبي دوم يتعبني
عساني بس وافي
عساك بس تفهمني

عساك بس ما تنسى 
قلوب ودها ترسى
بين صدرك الجافي 
عساك بس تفهمني
ارجوك كافي ارحمني 
وتذكر ماضي الايام
عساها بس تشفعلي 
وتحنن قلبك الجافي))
اخذت نفس وقالت- والله مايحس ...يقول لي كذا انا بسافر سنه سنتين...والله احسه ما يحبني...يعني ما يحبني لانه اكبر مني بتسع سنوات ؟؟....ما يهم العمر...وامي تقول له تزوج ...اوووف ما اقدر اعترف لاحد...ان اعترفت بيدرون ان اللي بقلبي لبندر مو اخوه بس...
شافته يقوم وينظف بنطلونه وقميصه من ورى ...ويدخل....
امل- اكيد بينام...
اسندت راسها وهي موجهه عيونها لسماء...


..........

صعد الدرج .....ووقف وطالع الغرفة..الباب مفتوح...وده يروح يشوف هي قايمه او لا ....بس يشوف ان مال امها داعي....جلس على الكنب اللي بالصاله ...واتسطح عليها ...
........
مرت نص ساعة تقريبا...
قامت بتجيب لها شيء تشربه...نزلت للمطبخ....وسوت لها قهوة فرنسيه ...وهي تصعد مع الدرج شافته...وقفت ابتسمت ...دخلت تجيب كراسة وقلم....جلست على الارض وحطت الكاس على حنب ومسكت الكراسه وبدت ترسمه ....كان نايم...تحرك وهو يمسك رقبته ...
امل- يا حياتي ..رقبته اوجعته....فتح عيونه شوي....ورجع غمضهن....بعدين فتحهن...وطالع بامل ....امل ابتسمت 
بندر- وش تسوين؟؟؟
امل- ارسمك...بس انت حست الرسم...
بندر- ليش حسته...
امل- تحركت..
قام...سكرت الكراسه...
قال- بشوف شكلي...
امل- لا لا ...ما ضبطتها ...
بندر- مالي شغل ...بشوفها...عطيني...
وقف قدامها...كانت رافعه راسها بقوة وهي تطالعه ...
امل- لا ....
جللس قدامهاوقال- ابشوفها...
ابتسم وسحبها منها ...وهي ماسكتها...
بندر- امووول لا تعاندين....ان سحبت الكراسه بتطرين من سحبتي ...
امل ابتسمت ....بندر- عاد يالله يالغلا ...عطيني من دون هواش...
سحبها....وهي ما تحركت ....فتحها...كانت تتأمله بعد كلمة الغلا...
فتح الكراسه..وهو يفتح رسمه رسمه لها...ويبتسم...
بندر التفت لها وقال- تذكرين رسمة سيارتي ....رسمتيها لي ...وغبيتيها عن سارة بشنطتي ...
امل وهي تذكر ابتسمت وقالت- عندك؟؟
بندر- افا عليك ...اكيد...هذا انا الحين...والله رسمك دقيق ...انتي رسامه....يالله تكبرين شوي ...وتطلعين فنانة...ويطلع لك معرض...تحطين صورتي فيه...
امل- ههههههههه بحطك واحط صورة ابوي..الله يرحمه...
بندر- امل...
طالعها بحزن شوي...
امل- هلا..
بندر- تذكرين شكل عمي سلمان ؟؟
امل- لا ...اذكر ابوي يقول عندي له صور ...بس ماكان يخليني اشوفهن...
بندر- طيب ...ابيك تشوفينه...بس مو تصيحين....
امل- طيب... والله امنيتي اشوفه ...
بندر- قومي...
قام وراح لغرفته...لحقته.....طلع من الدرج ...اللبومات ....فيه واحد منهن لونه ابيض قديم ...
جلست امل على السرير ...جلس جنبها ...فتح الالبوم......طلع صورة كان فيها ابو خالد...ورجال ثاني...اللي هو ابو امل...
بندر- هذا هو عمي...
اخذت امل الصورة...وجلست تتأمل بها وهي مبتسمه ابتسامه كانها حزينه..
امل- الله يرحمهم ...
جلست تذكر خالها وشلون كان يعاملها....امتلت عيونها دموع وقالت- الله..يرحمه..
بندر شك انها ماسكه دموعها...مسكها مع كتفها وقال - امل....شوفيني...طالعي فيني..
امل ما رفعت عيونها ....بندر- امول...
نزلت دمعتها....
بندر- انا قلت لا تصيحين...
امل- لو كان حي....كان خالي ما قدر يسوي فيني ....
بندر عصب وقال- وش ذا الكلام...
امل سكتت
بندر- خالي قدر ياخذك المرة ذيك لانك انتي تبين.....لكن لو كنتي ما تبين كان قدرت اوقفه ولا اخليه ياخذك ....بس تذكرين كلمتك اللي قلتيها لي...
امل ستغربت من بندر....بندر يهاوشها....
بندر- انتي قلتي لي انا كبيرة ...ما عدت امل اللي تقول حاضر طال عمرك...لا تدخل فيني...
امل دنقت ...
بندر- كنت اقدر ما اخليه ياخذك..
امل- ووصيت ابوي...
بندر- اللي صدمني انك قلتي وصيت عمي ....ماقلتي وصيت ابوي...
امل- خلاص يا بندر..تكفى ..
بندر- بس مو تقولين لو ....امل...
شهقت شهقه خفيفه وقالت- بس يا بندر...
قامت ....كانت بتطلع...مسكها وقال- والله ما قصدي...اجلسي ...ما ودك تفرجين على صورك وانتي صغيره؟؟
امل مسحت دموعها ...وطالعته وقالت- طيب...
جلس وجلست ......فتح الالبوم الثاني ....كان عمرها سنتين....
امل- من وين لك الصورة...
بندر- سرقتها من ابوي الله يرحمه...
امل- ههههههههههههههه حلوه سرقتها...
فتح الصفحات ...كان الالبوم لها لحالها...نادرا ما تشوف صورة سارة او خالد...
فتح الالبوم الثاني فيه صورهم كلهم...سارة وخالد وهو وامل ..وابوه حتى امه...
امل- امممم ما عندك صورة امي الله يرحمها...
ضحك وقال- يا مهبوله....ههههههه قوية ذي صورتها عندي...
امل- انت تقول انها توفت وهي ماتغطت عنك...تذكر...انت قلت لي...
بندر -بس ما احتفظ بصورتها..
امل- طيب ....مو عند امي...ولا عند خالي؟؟
بندر- لا ..ما اعتقد عند خالي شيء...بس امي لا ما عندها...
امل- طيب وشلون كان شكلها؟؟
بندر- كان شكلها ....اممم ....
طالع امل وقال- كانت تشبهك...فيها منك...كانت عيونها مثل عيونك...خدودها ودائرة وجهك...شفايفها مثل شفايفك....هذا اللي لذكره 
امل- طيب ....بيتنا الحين من اللي يسكنه؟؟
بندر طالعها وقال- مو كافي اسئلة...
امل-لا ...ابي اعرف كل شيء عن ابوي وامي..
بندر- الحين فيه عايلة من القصيم...
امل- اها ...صح اهل القصيم حبوبين...اعرف بنات من القصيم بالمدرسة...والله يهبلون...
بندر- يهبلون بالشكل...
امل- هههههه بكل شيء...تبي شكل ...وتبي اخلاق...
بندر- الله يستر عليهن...
امل- امين ...طيب ....بحتفظ بالصورة ...
بندر- حقت عمي؟؟
امل- ايه...
بندر- خوذيها بس انتبهي عليها...
امل- بحطها بعيوني...تصبح على خير...
بندر- تلاقين الخير...
اخذت الصورة وطلعت ...بندر دخل الالبومات..رجعت وقالت- بندر....وين الرسمه؟؟
طلعها من الدرج نفسه وقال- خوذي....اخذتها....وضحكت بقوة 
بندر ابتسم وقال-عاد هذا رسمك...تبيني اشتري مثلها...
امل- بقطعها...
بندر- لا لا...هاتي ...
اخذها منها وحطها بالدرج وسكره وقال- ذكريات...
امل- يالله بروح انام.....
طلعت ...
.........................................

كان بيقوم شاف صورة طاحت من الالبومات كانت لامل....ابتسم واخذهاوانسدح وجلس يتأمل فيها....يتمنى ترجع صغيره ...او يصير عمرها عشرين بسرعة العمر هذا ما يبيها فيه...
بندر- والله ابي اتزوجك واخلصك من الظالم....
غمض عيونه ....
...................
دخلت الغرفة وسكرت الباب ....اتسطحت وشغلت الابجورة ...وهي تتأمل بأبوها...
امل مسحت الصورة بيدها وقالت- الله يرحمك....
نامت والصورة على صدرها..........
..............

الصبح الساعة 11 كان الكل قايم....وهذي مو من عادتهم.....
كانوا جالسين بالصالة....
امل معها صحن فستق وتتفرج على التلفزيون ...وسارة جنبها وتاكل معها....
بندر معه جريده وخالد معه جريدة الرياضيه....وامهم جالسه عندهم بس...
ددددرررررررررررن ددررررررن
بندر- خالد رد...
خالد- لا انت عنده....
بندر اخذ السماعة-الو ....هلا والله وغلا.....اخبارك ....الحمد لله...الله يسلمك...اخبار القصيم.....اعذرنا يا عم والله مشاغل ...
التفتوا كلهم...عرفوا انه عمهم سعود
بندر- اجل بتجون....الله يحيكم...بس والله ما تطلعون من البيت ...لا شقة ولا فندق ....بتنامون عندنا...لا لا ...ياعم والله البيت كبير الحمد لله....ههههههههههههه ان شاء الله....يبلغ ان شاء الله ...استعجلوا علينا ..تعالوا ...يالله ...مع السلامه
سكر.....
خالد- عمي ؟؟
بندر- ايه..
خالد- بيجي لرياض؟؟
بندر- ايه...
سارة- وبناته؟؟
بندر- العايله كلها..
سارة- يهوووو 
امل- حلو ....يصير معنا احد...
بندر- ايه اظاهر مو مطولين...
امه -الله يحيهم...
بندر التفت لامل وسارة وقال- المهم وناستكن....يمكن ياخذون شقه...لكن ابيكن تتصلن عليهم وتقولون البيت كبير ونبيكم عندنا.....
سارة- طيب...
خالد- بس موتاخذينهن ياسارة وتروحين بهن لهدى...والله لا اذبحك ان شفتك رايحه لها ...
ضحكوا وسارة قالت- تراهن بنات مو عيال عشان تغار...
خالد- زوجتي كيفي...المفروض انتي ما تشوفينها...وانا اسمح لك لأنك بمقام الاخت
سارة- عاد اقول لا يكثر.....ومن هي هدى...
خالد- طيب ترى ما اخليك تحضرين الزواج....باقي له شهر ونص هاااه....
سارة- مالك غنى عني...
بندر- وامول وين تروح....مو اخته.....
ابتسمت امل وهي تقول بقلبها((وش يقصد....لا يكون بيفهمني اني مثل اخته...))
خفت ابتسامتها وقامت وقالت- اكيد بساعد امي على كل شيء....ولو ما تجي سارة ما راح ينقصنا شيء...
ساره- ياتبن....الحين قدام اخواني بسكت لكن بالغرفة انا اوريك 
عطتهم ظهرها وكانت بتروح...
بندر- وين مو جالسه معنا....اول مرة نصحى الوقت هذا اجلسي...
خالد- خلها تستعد من الحين...ما احد بيساعدها بزواجي على التعب...
سارة- ترى عاد صدق اكنسل زواجك...
خالد- عاد اذا كنسلتيه انا بعد بكنسله...
ساره- يعني لازم تحضره الغاليه اختك سارونه...
امل كانت تطالعهم وهي مبتسمه....
خالد- اكيد ههههههههههههههههه
ضحكوا ...
صدت وصعدت الدرج .....ودخلت الغرفه وسكرت الباب ونزلت دمعتها....مشت وجلست على سريرها وهي تصيح ...
طلعت الصورة ...وقالت- ياليت لي اخوان مثل سارة...كان ما يقول لي بندر اختي ولا شيء...
شهقت وهي تصيح وقالت- اكذب على نفسي ليش...هم مو اهلي...اصلا انا مالي اهل...
.................
بالصاله
كان يفكر ...امل مو على طبيعتها...
سارة- احس ان امل بعد ما جت من خالي متغيره
بندر التفت لها وقال- شفتي عليها شيء...
سارة- الحين صارت ما تنام الا واسمعها تصيح او مشغله لها انشوده وتنام عليها ....عكس اول...يعني احسه اول تنام وهي مرتاحه ...الحين لا...
خالد- يمكن من معاملة خالي لها ...
امها- بسم الله على بنتي...انا بقوم اشوفها...
خالد-لا يمه اجلسي....خفوا على البنت....خلوها تجلس لحالها...وخلوها تجي معنا....اكيد انها تبي لحالها مدامها قامت من عندنا
بندر ماجاز له كلام خالد
بندر- سارة جيبي لابتوبي...
سارة- تكفى بندر ...ما ابي...
بندر- آآآآآآآآه طيب...
قام وساره مطيره عيونها ...ما قال قومي وغصبها...
اصلا بندر كان ناوي يمر امل ويشوفها....
صعد الدرج وهو يفكر بكلام سارة....
وقف عند نهايه الدرج والتفت للغرفه ...وهو يفكر يروح او لا....
بندر- بروح...
طق الباب وطق...
امل قامت ومسحت دموعها ....ودخلت الصورة بالدرج....وقامت تفتح...
امل- هلا بندر...
بندر لاحظ انها صايحه ....
بندر- امممممممم.....امل...
امل- سم...

امل- سم...
بندر- شوفي..اول شي ....تعالي لصالة....
راح للكنب وجلس عليه...طبعا الصاله اللي فوق....
جت وجلست قدامه....
بندر- امل....اذا فيه شيء مضايقك...او خايفه من ابو وليد او خايفه من اي شيء....خبريني.....انتي مو عاجبتني....
امل ابتسمت وقالت- من قال لك اني متضايقه او خايفه....انا دامني معك ومع اهلي...مستحيل اتضايق....يكفي انك تسألني الحين...ومهتم فيني....انا ما تضايقت ابد...
بندر- تسلمين...بس اشوفك متغيره....
امل- اذا كنت ابي شيء ما ترددت وطلبته منك...
بندر- مني انا بس...اوكي؟؟
امل- اذا كنت تبي منك بس اوكي...
بندر- ايه بس مني
امل- تامر امر
بندر- طيب يالغلا ...بس لا يضيق صدرك...
امل تبسم وتقول- طيب...
بندر- تامرين شيء؟؟
امل- ايه...
بندر- هلا..
امل- ابي آيس كريم ...
ضحك بندر وقال- اها بدينا بالدلع ...طيب وش بعد...
امل قامت وقالت - امزح
بندر- لا جد تبين شيء ...
امل- ابدا...
بندر- طيب
قام وقف جنبها وهو يطالعها وقال- صحيح ان خالد اخوك....لكن ...ما ابيك تطلبينه شيء..
رفعت عيونها له كان يطالعها ...وابتسم لها ...
كمل طريقه ودخل غرفته ...
......................
قامت ودخلت الغرفة....
.............
مر اسبوع....اليوم العم سعود بيجي....
سارة طايرة من الفرحه...
بندر دخل وقال- سارة...سااارة...
امل جت وقالت- سارة تلبس...تامر شيء؟؟
بندر- ايه ...ابي ..القهوة ...جيبيها بالمجلس...
امل- طيب...
بندر- او ثقيله؟؟
امل- يعني..بس ماني جايبه القهوة بجيب التمر والحلا...
بندر- طيب باخذها ...الحقيني بالتمر والحلا...
راح للمطبخ ودخل واخذ صينية القهوة....اخذت صنية التمر والقهوة ...ومشت وراه...دخل المجلس ونزل الصينيه..دخلت 
قالت- انا مسويه الحلا ...ياويلك ماتاكل...
بندر التفت لها وقال- ياويلي....لا اجل باكل ...طيب لو ما اكلت ...فيه عقاب؟؟؟
امل- اممممم....لا ...بس بزعل...
بندر- اها....اجل لازم اكل عشان الغاليه امل ماتزعل...
ضحكت وهي مستانسه وقالت- ايه 
بندر- عطيني...
اخذ من الصحن قطعة وقالت- لا بندر مو الحين...
بندر- نزلي الصينيه...
اكلها مرة وحده ...وقال- واااو السكر كثير...لامسته؟؟؟
استحت وقالت- اقولك انا مسويته..
بندر- اها....بس والله طعمه رهيب...يالله روحي ...اشوفك مالبستي...
امل- عادي ...انا بطلع لهم كذا...
بندر- اصلا ...انتي لو مالبستي...كلك على بعضك قمر....بس روحي البسي لا تفشلينا ..من زمان عنهم...
امل- مو تقول قمر...
بندر- ايه قمر...بس اللبسي تصيرين احلا من القمر...
ابتسمت وقالت - طيب...
طلعت وهي طاااااااايــــــــــــره من الفرحه وهي تقول- وه ياقلبي ...والله ما اصدق ...
ركضت وهي تصعد الدرج....دخلت الغرفة وهي مبتسمه ...
سارة- اخترعوا شيء اسمه طق....لوكنت البس...دخلتي علي وشفتيني...
امل- اقول لا يكثر...علمي نفسك انتي تدخلين بدون طق...
سارة- يوووه كل ما قلت شي قلتي انتي انتي....اقول اكرمينا بسكوتك..
امل- لا ما راح اسكت.....
فتحت دولابها وقالت- والله اليوم مستانسه.....
سارة- لان عمي بيجي..
امل- لا لا ...مو لانه بيجي....بس مستانسه كذا...تدرين سارة....
طلعت لها لبس وسكرت الدولاب واستندت عليه وقالت- الله يفحظ اخوانك لك....
سارة طالعتها وهي مستغربه!!!
امل- بالذات بندر....ربي يوفقهم ويحفظهم....الله مارزقني بخوان ...ولا بأهل...لكن عمي ما قصر...ماتعودت اقوله عم...صرت اقوله يبه ...خالد وقلت خالد ولا فكرت اقول لاحد انه ولد عمي ..اقول اخوي خالد....
سارة ابتسمت وقالت- وانا ....تقولين لي بنت عمي ؟؟
امل- انتي اختي...وخالتي امي....
سارة- وش فيك نطيتي بندر...
عطتها امل ظهرها وقالت- تدرين عاد...عطيتك وجه....انقلعي بالبس....
سارة- طيب ...والله لا اعلم بندر....
امل- اسمعك قايله له...
طلعت وقالت- نشوف...
امل ابتسمت وقالت- بندر حبيبي....تبيني اقوله اخوي...
..............
نزلت سارة وشافت بندر يسكر الباب توه داخل...
سارة- بندر ...
بندر- هلا...الله وش الحلا ذا كله...
ساره- كلك ذوق ...اقول...
بندر- سمي ...
سارة - امل ...قبل شوي قالت لي..ان الله يحفظ اخوانك....عمي اللي هو ابوي ما عمره قالت له عم تقوله ابوي ..وخالد ما عمره قالت له ولد عمي تقوله اخوي..
بندر هنا كان خايف تقول وبندر اخوي...
قالت- وان خالتي هي امي...واني انا ..يا سارة الحلوه اختها....شفت ...وما قالت اسمك....صدت وقالت اطلعي ...
بندر ابتسم وقال- انا اخوها ...وبعدين انتي وش النفاق هذا...
سارة - اصلا انت واحد ماينقال لك شيء...خالد دايم اقول وش قالن عنه البنات يضحك ويعلق...ولا عمره قال منافقه...وانت وش النفاق ..اقول ...
بندر- روحي روحي الله يستر عليك...
تركها وهو مبتسم......
امه- بندر ...وين اخوك؟؟
بندر- بالدوام....خلاص بيجي الحين...
امه- الله يحفظه...
..................
كان على البحر جالس وهو يفكر......
((امل تعتبره اخوها ...والا تحبه....مو معقوله عمرها كذا وما تغطى عنه....وش اللي علقها في بالي....كله منك يا ام وليد...الحين لو ابي اتزوجها ماراح يرضون...انا اخو مين ...وهي بترضى بأخو وحده تعذبها))
وقف وقال- لو كانت تحبه هذي هي المشكله...بس مدامه خاف عليها ...فهو يعتبرها اخته...حتى لو كان يحبها ...اوووووف....وش وهقت نفسك فيه يا سعود...جيت لشرقيه بتنسى ...تفكر فيها ...
...........
وصلوا عايلة العم سعود...بعد السلام ....
ام عبد العزيز - ماشاء الله ياسارة انتي وامل....والله تغيرتن...محلوات
سارة- تسلمين...
امل ابتسمت بس...
ام خالد- سارة ...روحن انتي والبنات فوق...
سارة- يالله...مها ..منى... امشن فوق ....
مها- طيب....
امل- بجيب لنا عصير واجي...
قامت وراحت للمطبخ...فتحت الثلاجة واخذت جيك...
امل شافت صنية الحلى ناقصه...
امل- نور...
نور- نأم
امل- من اخذ الحلى 
نور- بندور...
امل- بندر..
ابتسمت وقالت- بالعافيه...
اخذت صينيه .........
..............
اعرفكم بعايلة سعود
عبد العزيز وعمره 22 ...
وبعده ((عبد الله وعمره 19 ...هذا مو حق دراسه ...حق تفحيط ...يعني الولد مهجول..))
بعده مها وعمرها 15 ...((العادة اللي فيها ..انها دايم هواش مع عبد الله...وتهاوش مع منى لكن هي تعتبر طيبه مع منى....بس تتهاوش معها...))
واللي بعدها منى وعمرها 13 ((مسالمه ...بس تتهاوش مع هاني داااااااايم دايم ))
واخيرا ....هاني وعمره 10سنوات ...((على صغره الا انه راعي مشاكل ...بذات مع خواته ))
.........
مها-سارة ....شفتي هانا مونتانا...
سارة- الله تهبل..والله صوتها يعيش بجو..
منى- يووووه ...بلا نصب...هانا مونتانا ماتعرف تعيش بجو...الا اذا كان جو خبال...
مها- ايه ...لانك ماتحبينها تقولين كذا..
منى- تدرين سوير ...انها هي وصديقتها مسميات انفسهن ...مايلي وليلي...
سارة- والله؟؟
مها- ايه انا مايلي وجواهر صديقتي ليلي...
سارة- غريب ..شكلك مجنونة بها...
مها- اليوم بتجي ثلاث حلقات ورى بعض....
جت امل ....
امل- السلام عليكم...
الجميع- وعليكم السلام...
منى- لا تصيرين مثلهم ...تحبين هانا مونتانا...
امل ابتسمت وقالت- عاديه....
منى- اها...اشوى..
مها- امل...كم عمرك؟؟
امل- 16 ..وخلاص بدخل الــ17 ...
مها - كم بينك وبين سارة...
سارة- بيني وبينها شهرين...
مها- اها ..قهر بتسبقني لــ 17 ...
امل- عاد اللي يسمعك يقول بتقدرين تنطين الــ16عشان تاصلين قبلنا...
ساره- هههههههه...امل اكبرنا...يوووه عجوز....قومي..
مها- ومنى اصغرنا...بزر ...روحي العبي مع هاني...
منى- ومن كبرتس انتي...
...........
خالد- والله الدوام يتعب...
عمه- بس احمد ربك واشكره انك لقيت وظيفه...
خالد- الحمد لله...
عمه- شف عبد الله نسبته 63 ....وينه وين الوظيفه....بس نبي واسطه ندخله اي كليه
عبد الله- يبه...هذا وقته تعلمهم نسبتي...
ضحك بندر وخالد...
عبد العزيز- تستاهل...
عبد الله- انا قد قلت لك...ما ابي ادرس...بس ما انت سامعني...
عبد العزيز بصوت خفيف- اكرمنا بسكوتك...
ابوه- ميخالف الحين دور لك شغل...
سكت عبد الله ....
بندر- وانت عبد العزيز ..كم بقى وتخلص من المعهد
عبد العزيز- الحمد لله النصف هذا وبس...
بندر- الله يوفقك...
...................
بالعشاء ...امل وسارة يساعدن نور على ترتيب السفرة...
امل اخذت صينيه دخلت مها ومنى قالن- نساعدكم؟؟
سارة- امممم...ايه ...تعالن رتبن السلطة بس...
طلعت امل وراحت للمقلط.....نزلت الصينيه...دخل خالد وقال- امل ...متى العشاء...
امل قامت وقالت- الصحن ثقيل...لازم انت وبندر تشيلونه..
خالد- طيب جاهز؟؟
امل- ايه...
رتبت المويا ...واخذت الصينيه ..ودخل بندر وخالد
امل- باخذ لكم طريق مها ومنى قدام...
طلعت قبلهم ....دخلت المطبخ قالت - مها منى ....بندر وخالد بيجون...بياخذون العشاء ....اطلعن...
مها علامة تعجب...ومنى بعد...
طلعن...
..............
منى- الحين امي ما قالت انها بنت عمهم ؟؟
مها - الا ...بس شكلها ماتغطى عنهم....
منى- ايه من صغرها معهم...مثل اختهم...
مها - بس حرام...الحين امل كبيرة...سمعتيها ...بتدخل الـ17.....
منى- بس تعودت عليهم...
مها - ياحظها ما تغطى عن عيال عمها ..تعالي نشوفهم...
جلسن يطالعن من فوق الدرج...يشوفن باب المطبخ بندر كان واقف عنده...وقفت قدامه امل وقالت- ليش تاكل من حلاي وانا ماسمحت لك...
بندر ابتسم وقال- معقولة ماتسمحين لي....
امل- اي ماسمحت ..
.....منى- شوفي مثل اخته...بعدين هم كبار ...فرق بينه وبينها...
.........
امل- امممممم...خلاص ...بالعافيه...المهم اعجبك...
بندر- بس الظاهر ما اعجب الرجال..
امل- اهم شيء انه اعجبك انت...
بندر- تسلمين يالغلا...
خالد- بندر...تعال...
دخل بندر...وامل مانزلت عينها عنه....طلعوا من جنبها...وراحوا...
................
امل - باقي عشاء الحريم...يالله نحطه...
ساره- اوكي....آآآه...طفشت
امل ابتسمت وقالت بقلبه((ولله لو انك عند ام وليد ان تعرفين معنى آآه هذي....والله الشغل هذا بسيط مقارنه باللي تسويه))
................
بعد العشاء ....
مها- امل ....اظاهر انك متعوده على عيال عمي بقوة...
سارة- ايه مثل اخونها 
امل- اكيد متعودة...انا من عمري ثلاث سنوات وانا عيشتي معهم...اكلي معهم لعبي كل وقتي معهم...
مها- طيب من احسن واحد من عيال عمي...؟؟
امل ابتسمت....
سارة- اكيـــــد بندر....اصلا من اول ماعرفته.....هو مدلعها بشكل...
منى- إلى الان مدلعها...
سارة- ايه....
امل- والله بندر عسل...
سارة- اذا راحت مع خالد لسوق ...تشتري اغراض بسيطه ....واذا راحت مع بندر...ما تطلع الا بثلاث ميه او اكثر..طبعا لها لحالها على اغراض بايخه ...غير الملابس
امل- والله هو يغصبني على الشيء اللي امسكه...
منى- ياحبي لولد عمي هذا...
امل طالعتها بنظره مالها معنى...
منى ما كانت تطالع امل...
امل- هو حبيب...عسل بشكل
مها- حتى شكله ...يهبل ...
امل ضاق خلقها...
مها- حتى خالد حلو ...لكن بندر احلا....ياحظ زوجته فيه...
قامت امل وقالت- تبون شيء من المطبخ؟؟
سارة- سلامتك....
نزلت مع الدرج وهي معصبه.....فتحت الباب الداخلي ...وطلعت للحوش....جلست على الثيل...وقالت- بدينا....والله مو طايقه احد يتكلم عنه كذا....معقوله يتزوج...وينساني...لا لا هو يحبني...ايه هو يحبني....
انفتح باب الشارع ..دخل هاني....ودخل وراه بندر وهو مبتسم....
التفت وخفت ابتسامته ....
هاني- هذي امل او ساره...
بندر- امل....هاني حبيبي ...ادخل...
دخل هاني....
بندر اتجه لامل وكانت رافعه عيونها له ...
بندر- يالغلا...وش مجلسك لحالك هنا...
جلس جنبها..
امل- لا ...بس حبيت اشم هواء..
بندر- احسك متضايقه..
امل- ما اكذب عليك ..ايه ضايق خلقي..
بندر- من ايش ؟؟
سكتت ...
بندر- وشو منه ضايق..
امل- مو لازم اعلمك...
بندر- قولي...
قامت وقالت- مو لازم..
مسكها مع يدها وجلسها وقال- ما احب شيء يضايقك ...قولي وش اللي مضايقك..
امل ابتسمت وقالت- والله يا بندر ...نسيتني الضيقه...خلاص ما عدت ضايقه..
ابتسم بندر ونزل عيونه وقال- يالغلا ادري انها تصريفه...
امل-ههههههههههههه وربي مو تصريفه ..
بندر- لا لا ...وش فيك..
امل- الدعوه كلام قالنه مها ومنى وتضايقت منه...هن مايدرن انه يضايقني...
بندر- اها....والله انك دلوعه...هذا دلع...بعدين ليش ما قلتي لهن اني ما احب الكلام هذا...عشان مايقولنه مرة ثانيه وبعدين يضيق خلقك...وتجلسين لحالك..
امل- امممم لا لا ...اخاف يفهمون ليش ما احب الكلام هذا...
بندر- خلاص بس لو شفتك ضايق خلقك مره ثانيه ...ما لي دخل...ماني جالس اراضيك...
طالع الساعه...قال- اووووه دوامي..
امل- عندك دوام....
بندر- ايه...
امل- ومتى ترجع ؟؟
بندر- ارجع الساعه سبع الصبح...
امل- اها....الله يعينك....بتجي وانت جوعان؟؟
بندر- ايه....وش اسوي..اشكوى لله
امل- اوكي ....الساعه سبع ...بتلقى فطورك جاهز...ما راح اخليك تنام وانت ما اكلت ...
ابتسم وقال- تسلمين لي يالغلا...بس لاتنامين وتنسيني...هههههه
قام وقال- عاد مو تدلعين علي ...قومي قدامي روحي للبنات ...خوذي لي طريق ...بالبس واطلع...
امل- مو لازم تمر من عندهن...بجيب لبسك لك..
بندر استغرب وقال- طيب وشعري ...وجزماتي ...اصلا وين البس؟؟
امل- يوووه ...طيب البس بمجلس الرجال...لا تجي من قدامهن..
بندر ابتسم ...عرف ليش تضايقت وليش ماتبيه يمر...
امل- طيب طيب...كيفك...باخذ لك طريق...
مشت قدامه وهو واقف يطالعها ومبتسم...ويقول بقلبه((تغار !!!!امولتي تغار علي!!)) ...ضحك ضحكة خفيفه ..لانه مستانس
صعدت الدرج ووقفت قدامهن...وقالت- ادخلن الغرفة بندر بيجي...
مها- مابوه طرحه عبايه...
امل ماسكه نفسها لا تكلم وتفضح نفسها....
سارة- لا ....اجيب؟؟
امل- ارتاحن ودخلن ...هو بيلبس يعني بيطول شوي...افضل لكن تدخلن...
مها- طيب ....
منى قامت وقالت- بس بخلي الباب مفتوح عشان اشوفه...
ضحكت ساره ومها...
امل مابتسمت حتى....
منى- امول...ممكن جوالك...
امل- على سريري ....خوذيه...وسكرن الباب ...
دخلن وسكرن الباب....
امل- اووووووه...
طلعت راسها من فوق وقالت- بندر بندر...تعال...
صعد بندر الدرج وهو مبتسم...التفت لباب وقال- بالغرفة..؟؟
امل- ايه..
بندر- افتحي الباب بشوفهن...
امل هنا الصيحه وصلت وقالت- حياك....
مرت من جنبه وهي معصبه...نزلت مع الدرج...بندر ضحك بخفيف ....دخل غرفته لبس الملابس ...نزل ...وهو نازل شاف امل جالسه بالمطبخ وحاطه يدها على خدها ...ومعها كاس شاهي نعناع..وتحرك الشاهي يمين يسار
دخل المطبخ التفتت له وقالت- ان شاء الله شفتهن؟؟
بندر- ههههههههههههههههه وانتي وش عليك شفتهن او لا....
امل ارتبكت وقالت- كيفك ...بس اذا حاب مساعده...تبي لهن صورة والا افتح الباب لك ...انا حاضر...
بندر- اها....والله حلو...يعني لو خطبت بتساعديني على اني اشوف خطيبتي...
نزلت عيونها للكاس ...حست انه جرحها...وقالت- الله يهنيك.. 
بندر شاف نظرتها وعيونها وحس ان مال امه داعي يقول الكلام هذا...
بندر- طيب....
امل مارفعت عيونها ....
بندر- انا طالع...
طلع بسرعة....وقف عند الباب وهو يقول- اعتذر....لالا ...يووه
التفت لها وقال- اموله ...تبين شيء من برا...
امل مارفعت عيونها وقالت- سلامتك ...
بندر- طيب انا....
يقول بقلبه- لا لاتعتذر....يمكن هي ماتحبك....لالا هي تحبني ...لكن....اوووه
امل- انت ايش؟؟
بندر- انا بطلع...
امل بقلبها- توقعتها انا اسف...
طلع وتركها...التفتت وهي تشوفه يمشي ولا التفت لها...لهدرجه ما تهمه....

((امل))
يالله ....لهدرجه جرحني وعادي عنده....يعني لازم اعترف اني احبه....ان اعترفت ...طيب هو يحبني وانا متأكده...ايه يحبني...بس بيتزوج وينساني....
والله كرهت زوجته وانا ماعرفتها....

............
طلع لشارع وقال- اووووف وش اللي عقد اللساني عن اني اراضيها...والله مو قادر اشوفها مره ثانيه وهي زعلانه...
ركب سيارته...
طق طق طق
فتح دريشه السياره 
عبد الله- على وين ؟
بندر- عندي دوام ليلي...
عبد الله- اقووول ...والله لو اني منك ...سحبت عليهم ....طنش ....
بندر- احلف؟؟؟اقول ...الله يستر عليك...
عبد الله- انا وعبد العزيز بنودي خواتنا لسوق ...وش احسن مجمع...
بندر- خلوها بكره ...حتى خواتي...يروحن معهن..
عبد الله- طيب طيب...توكل لدوامك...الدوام مابوه الا وجع الراس...
بندر تركه ومشى....اصلا اللي يطاوع امثاله ...راح يروح فيها...
...........................

كان جالس على الكراسي باستراحة الموظفين...مافيه عنده احد..دخلت فايزة ..
فايزه- صباح الخير...
بندر رفع عيونه وكان ساهي-هلا...
فايزة- اخبارك؟؟
بندر- تمام...
فايزة- لا اشوف غير كذا..
بندر- لا انا تمام...
فايزة- اكيد...
بندر طفش وقال وهو ياخذ نفس- اووووه...انا اللي استغرب منه...ان وقت دوامي مع دوامك...
وقف وقال- ليش ...ما ادري
فايزة- ههههه القلوب عند بعضها....
بندر استغرب من الكلمه وقال- لا لا ما اعتقد...
فايزة دنقت وعصبت...
دخل عبد الرحمن....
بندر-هلااااا وغلاااا
عبد الرحمن- السلام عليكم....اخبارك...
بندر- تمام...
عبد الرحمن التفت لفايزة ...وطالع ببندر..
بندر- اجلس اجلس...
جلسوا...
عبد الرحمن - سلامات شكلك طفشان...
بندر- تصدق...ماتعودت ازعل امل....اليوم زعلتها...والله ما اقدر على زعلها...
عبد الرحمن-هههههههههه هي الغاليه...اقول ..
فايزه طيرت عيونه وقالت بقلبها((معقوله يحب وحده...لا واسمه امل...))
طلعت من الاستراحه ..
عبد الرحمن- من الحلوه اللي تو؟؟
بندر- قل الله حلاها....اسكت لاتجيب سيرتها...تخيل دوامي لو بيصير الساعة ثلاث اليل...جت الساعه ثلاث...
تقلب دوامها فوق تحت كله عشاني....المشكله والله مايهمها اني التفت لها او لا...الا وتجي معي وتسولف...اوضح لها اني ما ابيها...وماتفهم..
عبد الرحمن-هههههههههههههههههههههههههههههههههه والله مهبول...
بندر- لا ياشيخ...
عبد الرحمن- والله انها حلوه...
بندر- اها ...لا لا انا مو لحركاتكم انت وياسر...وانت بكره بتزوج...الله يصبر مرتك..
عبد الرحمن- عاد لا تزوجت يحلها الف حلال...
بندر- هلا وش بغيت ...جيتك لي مو طبيعيه...
عبد الرحمن- لا لاني بمشي بكره وانا ما جلست معك كثير...
بندر- اها...اكيد؟؟
عبد الرحمن- ايه...بس انت اشوفك متغير وجهك وطفشان....الحين انت ليش ماتزوج...
بندر صد وقال- اوووه انا ما ابي...
عبد الرحمن- وإلى متى؟؟
بندر- الى ما يفرجها ربك..
عبد الرحمن- اكيد براسك وحده...
بندر- ابدا...بس انا ما ابي...
عبد الرحمن- بندر...تراك ماتعرف تكذب...تبي بنت عمك؟؟
بندر وقف وعصب وقال- انا اذا بغيت احد او فكرت بالزواج تزوجت...ورجاء لا احد يفاتحني بالموضوع هذا...اكره طاريه بس..
عبد الرحمن طير عيونه - اجلس اجلس...والله اول مره اشوفك معصب...
.............
كانت تمشي وهي معصبه....
وتقول بقلبها- يحب احد هاه....وانا دايم اوضح له....طيب.طيب...من امل هذي ..
وقفت ...وهي تذكر ...
((كانت البنت الصغيره اللي عمرها 16 سنه منومه اسمها امل ...كانت تطالعها برحمه وشفقه...وتقول مسكينه...والله مارحموها...))
وقالت- معقوله هي؟؟
تذكرت ((لما قالت-دريت بالبنت اللي بيسون تحقيق علشانها...
بندر- ليش...
فايزة- هي مرتفعه حرارتها...ويوم جابوها للمستشفى واكشفوا ...لقوها مضروبه..
بندر- كم عمرها؟؟
فايزة- 16...صغيرة وتهبل ياعمري..
بندر استغرب وقال- طيب وش اسمها؟؟
فايزة- اسمها ...آآآمممم اظاهر انه امال ..لا امل..
نط بندر ....وقال - هنا...
فايزة- ايه...
بندر- باي قسم...
فايزة- الطوارئ...وبينقلونها...
طلع وهو مستعجل...وشو مستعجل...طلع يركض))
سكتت وتذكرت(( يوم جتها صديقتها الممرضة وقالت- البنت المضروبة تطلع قريبه بندر..))
فايزه- اهاااااااااااااا ...يحبها يعني.....اوكي....
...............
بالبيت الساعة سبع كانت جالسه عند الدريشة...كل البيت نايم الا هي..وقفت سيارته قدام البيت...نزل ودخل ...صعد مع الدرج...فتحت باب غرفتها هي وسارة...طبعا البنات نايمات معهن بالغرفة...وكانها جايه من الصاله ومتجهه للغرفه
بندر التفت وابتسم وقال- صباح الخير...
امل وتصنع انها تو ماقامت من النوم - هلا...
بندر- هاه جهزتي الفطور؟؟
امل- اوووه...نسيت ..دوبي قمت ..وانا برجع انام....
سكت وهو يطالعها ...
امل- اسفه مو رايقه...
رجعت ودخلت للغرفه...وسكرت الباب...وقفت وراه وقالت- حتى انا مو مهتمه لك...
......
بندر واقف ويفكر...
بندر- لهدرجه زعلت...وانا ماقلت شيء غلط..والله ما اهتمت فيني ولا كأني موجود...بالعادة تبتسم اول ماتشوفني ...
دخل غرفته وبدل ملابسه ...وطاح على السرير وقال- تزعل من كلمه مالها معنى
تذكر وش قال((قال-انتي وش عليك شفتهن او لا....
امل ارتبكت وقالت- كيفك ...بس اذا حاب مساعده...تبي لهن صورة والا افتح الباب لك ...انا حاضر...
بندر- اها....والله حلو...يعني لو خطبت بتساعديني على اني اشوف خطيبتي...
نزلت عيونها للكاس ...حست انه جرحها...وقالت- الله يهنيك.. ))
بندر - من كلمات مثل هذي تزعل؟؟؟؟
تذكر منهم بمجمع العزيزية وش سوت....وابتسم وقال- والله الغيره اللي مالها داعي...يعني امل تحبني....اها...
ضحك ضحكة وناسه...
..............
امل طلعت من غرفتها وهي ندمانه على اللي سوته...راحت لغرفته وطقت الباب...
فتح وهو مبتسم...وخفت ابتسامته يوم شافها ..
امل- اممم...صراحه...ندمت اني ماسويت لك فطور...يعني انت تعبان...وجيت ....وماتلقى فطور...
بندر- لا عادي...اذا كنتي بتنامين روحي نامي..
امل- اصلا مافيني نوم...
بندر- وانا فيني نوم...روحي روحي نامي.....
امل- لا بسوي لك فطور...
بندر- ما ابي بنام..تصبحين على خير..
دخل وسكر الباب...
نزلت عيونها...ورجعت وهي تسحب رجلينها...فتح الباب بشويش...وشافها ..رحمها وهو من داخله يضحك..
قال- امل...
التفت له بسرعة..
قال-كم ياخذ الفطور..
امل- ثانيه...
نزلت تركض مع الدرج...بندر ضحك ودخل وهو يضحك وناسه ...امل تحبه من قده...طاح على السرير وهو ياخذ نفس ...وقال- خلاص الحين ,,متأكد...انها تحبني....والدليل شفته...
قام ونزل ......جلس بالصاله ....شوي ويدق جواله...
رد- الو..!!
كانت بنت- السلام عليكم..
بندر - وعليكم السلام..

البنت - عرفتني؟؟
بندر- لا والله؟؟
جت امل ونزلت الصينيه ...
البنت- افاااا معقوله...انا فايزة...
بندر- فايزة...
امل كانت رافعه كاس الحليب بتعطيه بندر...لما سمعت اسم بنت ارتبكت واختبصت .....انكب عليها حليب ...بس ممكن ربع الكاس...
بندر طالع امل وقال- بسم الله عليك...انتي من وين جبتي رقمي...هذي ثاني مره اغيره ولا ودي اغيره عشانك....فايزة اعقلي...
قامت امل وهي مبتسمه وراحت للمطبخ...
بندر- فمن الحين استري على نفسك...
فايزة- ليش ماتقدر شعور وحده تحبك...لانك تحب غيري انا مصره اتمسك فيك...
سكر وهو معصب...راح للمطبخ ..شاف امل فاتحه المويا ومدخله يدها تحته...فتح الفريزر واخذ مكعب ثلج...اتجه لامل ومسك يدها وقال- مايصلح مويا بس...
حط الثلج على الجزء اللي صار احمر...وهو يمسحه بالثلج...
امل ترفع عيونها له وبعدين تنزلهن...ترفعهن...وتنزل بسرعة..
رفعتهن...طاحت عيونه بعيونها...كانت امل عنه تقريبا الى صدره وهو طويل...
امل حمر وجهها وبترقع الموضوع-بندر...شكل البنات ازعجنك..
<<بتكحلها اعمتها....
بندر وهو يطالع فيها قال- لا بس هذي....ما تستحي على وجهها..
امل-اها ...ممرضه؟
بندر- ايه
سكتت..
بندر- امل...انتي مانمتي صح؟؟
امل -ايه...
ابتسم....تذكرت انها كذبت عليه...وقالت- هاه ...لا ايه انا ...نايمه...اقصد...انا..
عجزت تطلعها..ترك يده ونزل الثلجه ...حط يده على راسها وحرك شعرها بسرعه يعني يمين يسار ...بيحوسه وقال- تتغلين علينا يعني....
نزلت عيونها ..بندر- انا اسف......اللي قلته اليوم صراحه....كنت بس ودي اقهرك...يعني مزح...
امل- يوووه يابيخه من مزح...
بندر-هههههههههههه يعني انا بايخ...
رجع يده وحاس شعرها ...
قالت وهي تضحك- بس بس ....يوووه بندر لاتمزح اذا كان مزحك دفش...
بندر- وربي لا اجننك بالمزح الثقيل...
كانت تصلح شعرها..قالت- فكن من مزحك...
بندر-هههههههههههه تعودتي من بنات عمي الكلام القصيمي..
امل-اصلا انا احب اتكلمه..
بندر- اها..طيب...بتفطرين معي والا الحالي؟؟
امل- امممم...
بندر وهو يقلدها-اممم ..... لا بتفطرين ...عاد شبعانه او لا...بتفطرين
ابتسمت وقالت- طيب...
طلعوا لصاله ..جلسوا ...بدا بندر ياكل...كانت تقطع من الخبز قطعه صغيره وتاكلها ...كانت ساهيه ....بندر التفت لها وشاف طريقة اكلها ..حتى ماتحشيها شيء...
قطع قطعه واخذ شوي فيها جبن...يذكرها ..كانت تحب الجبن مره..
بندر - امول...امول..
طالعته .مد لها الخبزه...ابتسمت ومدت يدها..اخذتها وقالت- شكرا ...
بندر- كولي...
اكلتها وكملت اكلها..
بندر- ممكن اسألك...بس ياويلك تزعلين...
امل- سم؟؟
بندر- خالي ....كيف يعاملك...
امل-اممم...شفت معاملته لي بالمستشفى...اصلا ما عمره رحمني...واااو لو تشوفه بالبيت...بخيييييل لدرجة يقول ادخلي وطفي ضوء الحوش...لانه سرف كهرب
بندر عليه علامة تعجب....
بندر- الحين خالي ...له عقارات....وفلوس ...بخلان بانوار الحوش ...مو معقوله...
امل- والله...انا صراحه...ارحم عياله...بذات وليد...معاملته لوليد ...بتخلي فيه حاله نفسيه...
بندر- اها...وانتي؟؟
امل- وش فيني..
بندر- زوجته عياله معك؟؟
ام- والله البزارين يهبلون...دايم اطلع معهم للحوش نلعب...ام وليد...امممممم....
سكتت ..
بندر- ايه وش بها؟؟
امل- ظالمه....قاسيه...اصلا ظلمها يكفي...
نزلت عيونها وهي تتذكر ذاك اليوم اللي انضربت فيه......نزلت دمعتها ...ولا رفعت راسه عشان بندر...
بندر- طيب ...خالي وش كان....امل....تصيحين؟؟
امل رفعت وجهها وهي مبتسمه وقد مسحت دمعتها لكن بعيونها لمعت الدموعها..
بندر- هي ظلمتك....
امل- كثير...لكن اشد ظلم.....
نزلت دموعها وقالت- يوم خالي ضربني...وربي ماكان خطاي ...هي قالت لي متأخره...
بندر عصب ......وقال- ما راح تجربين العيشه ذيك مره ثانيه....الا اذا قالوا بندر تحت التراب....
امل- لا ان شاء الله ....بس ...يعني انا بكبر....وماراح تصير دايم اللي تحميني...
بندر استغرب وقال- وش قصدك؟؟؟
امل ابتسمت ومسحت دموعها..وقالت- اذا كبرت...وتزوجت...راح ...
بندر قبل ماتكمل كلامها قال- الحمد لله...
امل- صحه ..يعني اقولك...اذا تزوجت يصير لي ولي امر..
بندر طالعها بنظره حاده...خافت منها...كان يطالع بعيونها....ويقول بقلبه((ومن تبي تزوج هذي...لايكون في بالها انها بتزوج واحد غيري...))
بندر- انا دايخ...بروح انام...
قام ولا قال تصبحين على خير ولا غيره..
كانت امل خايفه منه...نظرته لها تخوف....التفتت وهي تشوفه يصعد الدرج ...وقالت بنفسها- انا ماقلت شيء...اولي ...لايكون فهم غلط....والله كان قصدي هو...اوووه..
...........
دخل غرفته وهو معصب ..ضرب السرير برجله بقوة وقال- معقولة...تبي تزوج ....ولا فكرت اني ابيها..
مسك راسه وقال- وكل اللي صار ...غيره ...وخوف...واهتمام...وكل هذا كان اخت سوته لاخوها....لا مستحيل...والله ماتزوجين غيري..الا اذا كنتي تبينه...وياليت مافيه احد تبينه..
طاح على السرير وهو يحاول ما يتذكر كلامها...
........................
اتسطحت على سريرها وقالت- هو فهم غلط....والله ماكنت الا اقصده......اوووه ...وش اسوي الحين...
....................
امل مانامت من القلق ...كانت تفكر ...وش بتسوي...
بندر مانام زين ....كله يفكر من في بال امل...
وكان شاك بثلاثه((يزن ولد الجيران...سعود اخو ام وليد..عبد الله))
....................

الظهر الساعة 1 ونص....
مها- امل...امل...قومي...قومي..هييه ...قومي..
امل تبعد يد مها عنها...وترجع تنام...
مها - انتي اول من نام منا قومي..
امل- مها واللي يعافيك..رووحــــ...ي
نامت مره ثانيه...
مها- تبن...يادبه قومي..
امل- تكفين مها...
سمعت صوت باب ينفتح ...وصوت واحد يقول - ياولد...احم احم...
فتحت عيونها..
مها- قومي لا يكون يبي شيء..
امل- بندر؟؟
مها- يس...خالد قايم منذ مبطي..
امل قامت ....
....................طبعا ماقامت عشان تشوف وش يبي...لكن ودها تقوم بالوقت اللي يقوم به ...
........................................
نزل ...وقال- ساره ساره...امل..امل..امول...
طلعت ساره من المجلس وقالت- امل نايمه وش تبي...
بندر- جوعان..
ساره- الغداء الحين...
بندر- طيب انتظره...
طلع وراح للرجال...
.............
نزلت امل ...جتها ساره تركض...ومسكت يدينها وقالت بصوت خفيف - امل...خالي يمكن يجي اليوم...
امل انصدمت وقالت- و..و..وش يبي؟؟
ساره- ما ادري...اليوم الصبح دق على امي...وقال ماتعزمون على العشاء ولا كأني اخوك..امي قالت له انت حياك بأي وقت...
دخل خالد وهو يتنحنح...التفتن له...
خالد - وش فيكن سكتن...اخبارك امل؟؟
امل- تمام...اخبار البيت؟؟
خالد ابتسم وقال- باخذكم له العصر ...تشوفون الاثاث..
امل- الله يهنيك...
خالد- امين...تسلمين..
سكتن...وهو واقف جنبهن....
ساره- اممممم ماودك تروح...
خالد يتصنع البرأة- هاه ...اها كنت افكر ومو مهتم لكن..كملن سالفتكن...
سارة- اقول...رح..
خالد- سالفه نسوان؟؟
سارة- ايه...
ابتسم وقال- طيب انا مقبل على الزواج ...يمكن لازم اكتسب ثقافه...
وجه سارة صار احمر...وامل مبتسمه ومدنقه ...
خالد- طيب طيب..بروح...راح وهو يقول - إلى اللقاء اختاي الصغيرات...
ضحكت امل....
سارة- اووووف انواع الاحراجات ...طيب اقولك...وش بتسوين؟؟
امل- امممممم ما ادري....اذا جاء بروح للغرفة واقفل على نفسي....اصلا لو اني طالعه بوجهه...بندر وخالد فيه...مو خايفه...حتى بندر قال ماراح ترجعين الا اذا سمعتي اني تحت التراب..الله لا يقوله
سارة- والله ولك حراس بعد...
امل- انا امول ...
ساره بملل منها- ايه امول ...امشي نروح للمطبخ...
...............
العصر....
خالد - يالله بنااات ....
سارة-جيات ...دقيقة...
سارة نزلت وهي تركض....امل كانت تمشي...
خالد- ترى بعد البيت بنروح للسوق...لان عبد العزيز يقول بيودي خواته لسوق....
سارة- اها ...تيب..
طلع خالد وهن وراه....بندر كان بيدخل...
بندر- خالد ...اللي شريت منه الثلاجه يقول لازم تجون تدلوني..
خالد- موصف له المكان ..
بندر- وش اسوي...انا ماني رايح..بجلس مع ياسر وعبد العزيز وعبدالله بالحديقة...
خالد- طيب طيب...خلاص بنات...ادخلن...شوي وارجع لكم...
سارة- طيب خذنا معك للي بتروح له...
خالد- سوير ادخلي....
دخلت سارة وامل...
امل كانت تفكر...وهي طفشااانه...
سارة- وش فيك؟؟
امل- سلامتك...
دخلت للبيت وجلست بالصاله وشغلت التلفزيون...نزلت عبايتها ...
وهي تقول بقلبها- هو زعلان علي من كلمتي اللي امس....يالله ...والله كان قصدي هو...بعدين هو زعلني على كلامه البايخ اللي امس...وحده بوحده...بس ما ابيه يزعل علي...
.................
بندر رجع للعيال بالحديقة وجلس.....
وقفت سيارة جنب البيت...بندر ما انتبه لها...نزل ....طالع للحديقة...شاف بندر ...ابتسم وقال- باقي الكبير وينه...طالع بالسيارات ...سيارته مو موجوده...دخل للبيت ....
قسم الرجال فاضي...بيدخل الحين للقسم الثاني...
............
امل قامت ...وصعدت مع الدرج....ودخلت الغرفة وقفلت الباب ...بتغير ملابسها...
..........
دخل وهو يلتفت يمين ويسار...طلعت سارة بوجهه وانصدمت...
شافها وقال- وينها؟؟
رجعت سارة لامها ....
خالها- أمــــــــل...
طلعت ام خالد وقالت- فكنا من شرك.....امل ماراح تروح معك......
خالها- انتي مالك كلمه....اصلا انتي مالك عقل...تخلين بنت اختك تجلس مع عيال هي مو اختهم...
ام خالد- هي اختهم...
رجعت سارة شوي شوي...ودخلت المجلس.....اخذت جوال امها ودقت منه على بندر....
................
دق جواله....
بندر- دقيقه شباب...
قام ورد وبعد عنهم...- هلا يمه...
سارة- بندر ....تكفى تعال بسرعة....
بندر- وش فيك؟؟
التفت للبيت وشاف السيارة....
سارة- خالـــ....
سكر بوجهها ..واتجه للبيت بسرعة....
دخل ...وسمع طق باب وصراخ خاله.....وصعد مع الدرج بسرعة كانت امه تصيح...وسارة عندها....
بندر- سلامات....بيتك هذا داخل بدون اذن...
التفت خاله له وقال- والله ما اشوف فيه الرجال.....
بندر عصب ومسكه من عند صدر ثوبه وقال- واللي قدامك واطول منك مو رجال....دفه على ورى وقال- الحين بتطلع...
خاله وهو يعدل ثوبه- ماني بطالع الا اذا كانت البنت معي....
بندر- اطلع...
انفتح باب الصاله ودخل خالد وهو يقول- ياولد...احم احم
ابو وليد خاف....هو مايخاف من بندر لان طبع بندر هادي ومو مثل عصبية خالد....
خالد- يمه وش فيـــ....
سمع صوت بندر....صعد الدرج...وقف على اخر عتبه وقال- ما شاء اللـــه ....اشوفك جاي...
ابو وليد وهو مرتبك- ايــ...ايــه بـ...بأخذ بنت اختي...
خالد- بعد تقولها...اسمع ...اخذه ما انت اخذها...والباب ياسع جمل....ياليتك تمشي...
ابو وليد ضرب الباب برجله وقال- انا باخذها....افتحي...
بندر سحبه ودفه ...خلاه ياصل عند خالد....
بندر- اطلع برا ...انا ماودي اغلط عليك ....واوسخ يدي ...
ابو وليد- والله انك مو رجال....لا انت ولا اخو...
قبل مايكمل كلامه....سحبه خالد ودفه من عند الدرج...كان بيطيح على وجهه..بس تمسك..طالعهم وهو يقول- انا اوريكم...رفعتوا يدكم على ابو وليد....بخليكم تذكرون وش سويتوا وتقولون...
قاطعه خالد وهو يقرب منه-اعلا مابخيلك اركبه...من متى وانت تقول بوريكم بوريكم...يالله ورنا....
كان متجه للباب وهو يقول- طيب...طيب....انتظروني...
طلع وسكر الباب بقوة...
بندر يطق الباب على امل بشويش..ويقول- امول ...خلاص راح...افتحي..
انفتح الباب..واللي وراه وجهها مليان دموع..وتشاهق...
بندر- خلاص اموله....والله ما اخليه...
قاطعته- لا ...انا ...مو ...موبحاسه ...بأمان...وربي ان يذبحني...
بندر حط يده على كتفها وقال- وانا ويني...
امل- بس خايفه...
مسح دموعها ...رفعت عيونها له وقال- لا تصيحين وانا موجود تكفين...وربي لا اقف بطريقه ....بس اصبري كم سنه....وتفتكين منه..
امل ما فهمت معنى كلامه....
لكن هو ابتسم لها.....وابتسمت له...وقال- يالله ...غسلي وجهك ....
نزل شوي شوي...امه- وين امل؟؟
بندر- بتنزل...
خالد- هذا وين جانا....يالله حنا بنطلع عشان البنات ...
امل نزلت وهي تمسح وجهها بمنديل...
امه - تعالي يابنيتي...والله ماياخذك مني...
قربت منها امل وضمتها ...وقالت- الله لا يحرمني منك...
بندر-يلله خالد مشينا...
امل- لاتروحون بعيد....
بندر- امول....خلاص ماراح ياخذك...لاتفكرين انه بياخذك...
امل- بس...
بندر- خلاص ...مو اخذك.....
خالد- مايقدر....انا وبندر موجودين...لاتخافين...
طلعوا من البيت....
................
مها ومنى طلعن وهن مو مستوعبات شيء...
دخلت ام خالد عند ام عبد العزيز..
ام عبد العزيز- خالها يبيها.؟؟؟
ام خالد- ايه...والله هي خايفه منه ..
ام عبد العزيز- تدرين لو بيرفع قضيه ان ياخذه غصب...
ام خالد- لا لا ان شاء الله ما ياخذها..
ام عبد العزيز- البنت ماله احد...
ام خالد- وانا وعيالي وينا...
ام عبد العزيز- انتي تبينه عندك؟؟
ام خالد- ايه والله...ما ابيها تفارقني...
ام عبد العزيز- اسمعي...اذا كنتي تبينه لازم تريحين خاله...هو خايف من العيال عليه...هذا خالد بيتزوج...طيب بندر متى....عشان تسذا زوجي بندر...
ام خالد- قلت لبندر..بس بندر ما يبي...
ام عبد العزيز- وش تسوين اجل....خاله بيخاف عليه...لازم تزوجينه او بتروح البنت...
ام خالد- يعني اغصبه على الزواج؟؟
ام عبد العزيز- ايه مالتس الا هذا....
ام خالد- اشوف اشوف...بس ما احب اغصب عيالي على شيء...
ام عبد العزيز- اماتس تقولين ابيها عندي...كيفتس انتي وعيالتس...
ام خالد تفكر بكلامها ...ما تدري تسويه او ...تترك بندر على راحته.....
...................
امل كانت متسطحه والبنات يسولفن ...وهي عايشه بجو.....تفكر بعمق....والسماعات باذنها
مها - اموول ....اموول...امل..
التفتت وقالت- هلا...
مها- ابعدي السماعات...
امل- ايش؟؟
مها تسحب السماعات وتقول- ابعديهن...
امل- اها...وش تبين؟؟
مها -كم بينك وبين خالد....
امل- اممم...تقريبا 14 سنه ....او 13
منى- اووووف...كبير مررره...
مها- ايه عشان كذا مثل اخوك...
منى- طيب وبندر...
ساره- تسع سنوات ...
منى- وربي كبير ...كم عمره الحين..
ساره- امممم ما ادري...يمكن...
امل تقاطعه- 25ونص....
مها- غريبه اخوانتس ما يتزوجون بدري....
سارة- يبون يعيشون حياتهم...خليهم...
منى-بس حلو ان تصير لك مرة اخو.....
امل- خالد خليه يتزوج...لكن بندر ما ابيه يتزوج....بفقد الدلع...
مها-ههههههههههه شكله مدلعك اكثر من اللي تصورته...
سارة- كان نذل علي ....تخيلي اذكر خلص دورها بالمرجيحه ...وقلت انزلي ...قالت لا ...قال بندر بعدين سارة...
مها -وكم كانت اعماركن؟؟
سارة- اممممم يوم يصير عليها الحادث....ايه ثمان سنوات...
منى-هههههه صار عليك حادث...اتوقع انه نفس سارة بالمرجيحه طيرته ...
امل- لا ...بس بندر تركني ورجع للبيت ورجعت لحالي...يوم وقف قدامي كان راجع لي...وانا انصدم...
دق جوالها...كانت النغمه مهما الليالي...
امل- الطيب عند طرايه...قامت وردت- هلا...
بندر- هلا فيك...خلاص ارتحتي؟؟
ابتسمت وقالت- ايه..
طالعت البنات كانت العيون عليها...ابتسمت لهن وطلعت وقالت- وربي ما انسى لكم وقفتكم هذي لي...خالد الله يوفقه ويهنيه...
بندر - ولو امول ....خالد اخوك...بس اسمعي حياتي..
طيرت عيونها وابتسمت بقوة من الفرحه ...وقالت- سم...
بندر- امممم ...قولي ..لسارة...والبنات ...اذا تبون السوق الحين...بنوديكم..
امل- لالا ابي اشوف بيت خالد...
بندر- بيت خالد بكرة...الحين خالد مشغول...والبيت فيه عمال...ان شاء الله انا اوريك بيتي ..
سكتت وقالت- ان شاء الله..
بندر- طيب ...اسألي البنات....
امل- طيب....
فتحت الباب وقالت بصوت وحده طفشانه- بنات تبن السوق الحين؟؟؟
البنات- ايه....
امل رجعت للجوال وقالت- بندر..
بندر- عيونه...
امل- ايه يبنه..
بندر- وانتي؟؟احس ماودك...
امل- لا لا مو رايقه لسوق...
بندر- اجل بلا رو...
امل- لا بندر...ود البنات انا ما ابي...
بندر- لا..
امل- طيب بروح...
بندر- خلاص تجهزن...
كان بيسكر قالت- بندر.........
بندر- عيونه..
امل- اممم اشوفك هاليومين تكلم عن زوجتك والبيت ..وخطيبتك...ممكن اعرف من هي؟؟
بندر ضحك بقوة وقال- تعرفينه بعدين...بس الله يستر لايكون تفكر بغيري..
امل تحطمت وقالت- الله يهنيك...
بندر- اموله...انتي تعرفينها...
امل- طيب ميـــــن؟
بندر- تعرفينه مره...تعرفينها يمكن اكثر من سارة...
امل- لغز هذا او ايش...
بندر- اذا عرفتيها خير وبركه واذا ما عرفتيها....انتظري إلى ما اخطبها...
امل- طيب ....بطلع حبيبتك هذي....
وتقول بقلبها- والله ياليت اقدر اذبحها عشان ارتاح....
بندر- يالله ...خمس دقايق وانا وعبد العزيز عندكم....يالله...
امل- طيب....
سكرت ....واخذت نفس وقالت- انا اعرفها....اكثر من سارة....والله ما ادري من...
دخلت وقالت- خمس دقايق وبندر وعبد العزيز هنا...بسرعة...
.....................
بالسيارة ....كان عبد العزيز وبندر قدام ...بندر يسوق والبنات ورى..
مها بصوت خفيف- سارة...قولي لاخوك يوسع سيارته
سارة- يوسعها عشانك....والله هذا اللي باقي...
امل كانت ورى بندر ومسنده راسها على الدريشه وتفكر ...
بندر وهو يسوق طالع المرايه اللي على جنب...شاف امل....ابتسم وهو شاك انها تفكر بحبيبته ...
بندر بقلبه- معقوله ماعرفتها...مو لهدرجة غبيه...كلمتي اللي اليوم لها كنت اقصد اصبري كم سنه واتزوجك واخلصك من خالك...بس ما اتوقع انها لهدرجة مافهمت...هي اكيد تستغبي ...من صغرها وهي ذكيه...
عبد العزيز- بندر...الحين بعد المجمع عن البيت كم...
بندر- مو بعيد مره....يمكن خمسه كيلو...او سته...
عبد العزيز- ياشين الرياض وزحمتها....
بندر- تعودنا...اقوم الساعة ست عشان الدوام وما اصل الا سبع...بذات الصبح....ماتقدر تمشي ...زحمه....
عبد العزيز- ياحبي لالرس ....وربي مامثله شيء...
بندر- يوووه ...والله ما ادري وشلون تعشون فيه...
عبد العزيز- اشتقت له ..تمشي على راحتك...مو مثل كذا...
بندر- العاصمة تبيها فاضيه...
امل كانت تسمع صوت بندر وهي مبتسمه.....طقتها منى ...
امل- هاااه...
منى - يازين صوت بندر...فيه نبرة...
قاطعتها- وش اسوي فيك....اووف...
رجعت واسندت راسها وهي معصبه....
...................
يزن وعبد الله ....صاروا اصدقاء...
كانوا راجعين من البقاله ....وعبد الله معه ببسي وسنكرس ...ويزن حمضيات وجالكسي...
عبد الله- الحي هذا مابوه تفحيط....
يزن-ههههه لا قليل مايصير...
عبدالله- غريبه...وهو بجنب الحديقة مابوه...
يزن- هذي مو حديقه عامه....للحي هذا بس....قليل يجونها من برا....والحديقه هذي قديمه مررة ...
عبدالله- ياليت نسكن بالرياض....
يزن- الرس مافيه تفحيط...
عبد الله- الا بوه بس ابي مثل تفحيط اهل الرياض...يعني كل صبح فله وهجولة...
يزن ابتسم وقال- انت تحب التفحيط...تفحط؟؟
عبدالله- بس تحصل لي سيارة...لو سيارتي معي هنا...كان ماخليت لاحي ولا شارع مامريت بوه ...
يزن- لاتهور...الرياض كبيره....كانك مسافر اذا كنت بتدور..
عبد الله- اقول ...ماتعرف احد هنا ..
يزن- الا اكيد اعرف كثير...
عبد الله- لا اقصد تعرف احد هنا يفحط...
يزن- فيه بس بأخر الحي....بعيد..
عبدالله سكت وهو يفكر..
....................
بالسوق كان بندر وعبد العزيز ...يمشون شوي شوي...والبنات قدام بعيدات بمسافه...
بندر يسولف على عبد العزيز....
عبد العزيز مطير عينه....
بندر- لا تستغرب....
عبد العزيز- مو لدرجه ذي...اذكر جيت لرياض بس ما شفت مثل ذا...مو سعوديات صح...
بندر- ايه....بس تلقى سعوديات.....
عبد العزيز- وش رايك نطلع....
بندر- لا البنات مايصلح لحالهن بالذات بالمجمع هذا...نغير المجمع...نتركهن لحالهن...
عبد العزيز- طيب...خلاص...
دخلن البنات لمحل ...وقفوا قريب منه....بندر يسولف ...امل من عند المحل جالسه تطالع فيه.....جت بنت واضح اللي يتصنع...صدمت ظهر بندر...
التفت بندر...كانت عند صدره...بعد على ورى...
البنت- اسفه...اوووه بندر...
بندر رفع حاجبه وقال- فايزة....
امل عصبت...
عبد العزيز- بندر...مشينا ...
بندر صد عن فايزة وطالع لجهة المحل...وشافها تطالع فيه...

بندر حس ان الدنيا قامت وقعدت ...
امل- بنات بروح للحمام...
سارة- طيب قولي لبندر...
امل- ما راح اقول لاحد...
بندر- فايزة ...خلاص ...يامحاسن الصدف...بس روحي...
فايزة- ليش ...شيء حلو ...
طلعت امل....ولا طالعت ببندر ولا شيء....
فايزة- يعني القلوب عند بعضها اني....
قاطعها- امل....دقيقه....
ترك فايزة ....ولحق امل....عبد العزيز مو مصدق الجرئة اللي بفايزة...
بندر- امل...امل...
وقفت والتفتت له...كانت فايزة تطالعها وهي حاقده
بندر- وين؟؟
امل- بروح للمصلى...
بندر- طيب وش فيك معصبه...
امل- ما ادري عنك....
تركته وراحت...
دخل يدينه بجيبه واخذ نفس....وقال- يا الله...وش بيرضيها الحين...
فايزة تطالع بحقد على امل...وقالت بصوت ياصل بندر- زعلت الغاليه...
بندر التفت لها وهو معصب....عبد العزيز على وجهه علامة تعجب...
بندر- اسمعي عاد...انا ماودي اشوف وجهك...روحي....روحي...
فايزة- طيب...اوكي....
تركته وراحت....
البنات طلعن....
سارة- بندر قالت لك امل...
بندر- ايه ايه...
....................
دخلت الحمام ..نزلت طرحتها ونقابها...نزلت دموعها ....وقالت- لا ليش اصيح....
مسحت دموعها ....وغسلت وجهها...اخذت منديل ومسحت المويا...نزلت شعرها...بتعدله...حست بنور فلاش جاء على وجهها...
التفتت ...وانصدمت ....
فايزة وصديقاتها مبتسمه قالت- يحبك....هاه...بخليه يكرهك...بينفعه انه يحبك...ويفكر يتزوجك..
طلعت من دورات المياه...
امل ما قدرت تحرك...رفعت شعرها والبست الطرحة والنقاب...وطلعت...من دون شعور جلست على الكرسي وهي تصيح.....
..................
كانوا يدورون....
بندر طلع جواله يدق.....ماترد....خاف...
بندر- دقيقه بدور امل...
تركهم وراح...
راح للمصلى...يلتفت يمين يسار...مايشوفها...صار مايحس باللي حوله...ماقدر يركز...
....شافته...وقامت وهي تمشي...قربت منه...طالعها ....واتجه بسرعه لها وقال- وين رحتي؟؟
امل- هنا...
بندر- وش فيك...؟؟
امل- ولا شيء...
بندر- امل...وش فيك...صوتك متغير...
امل- سلامتك...
بندر- طيب.....امشي...
كانوا ساكتين تمشي وراه وهي ما تدري تقول له ..او تسكت..
......................................
رجعوا للبيت....
الساعة ثلاث بالليل....البنات دخلن ينامن...امل طلعت للحوش...جلست على الثييل وهي تفكر باللي صار اليوم...
امل- صعبه اقوله...قالت يحبني ويفكر...
ابتسمت وقالت- انا اللي كان يقصد....بس اخاف توريه الصورة...والله مايفكر فيني..
نزلت دموعها وقالت- الله لايوفقها الله لايسامحها..
تمسح الدموع تطلع غيرهن...
دخل خالد ...وقف يطالعها...اتجه لها وجلس...
خالد- امول...
امل مسحت دموعها ومسكت الدموع ...
خالد- وش فيك؟
امل- و ..ولا شيء..
خالد- تصيحين وتقولين ولا شيء؟؟
امل- خالد...تكفى مافيني شيء...بس ...متضايقة..
خالد- من اللي صار اليوم؟؟
امل- خالي؟؟
خالد- ايه ..
امل- ايه...لانه مو مخليني لحالي...
خالد- وغيره؟؟
امل- مافيه شيء..
خالد- اموووول..لو كان صدق من خالي ماكان سألتي ...فيه شيء صاير...وشو...قولي..
امل سكتت تفكر تقول له او ..تسكت ...
امل- لالا مافيه شيء...
خالد- اكيد...فيه...وشو قولي وش فيه...
امل- طيب..فيه ...وحده....
انفتح الباب ودخل بندر....وقف لما شاف امل وعيونها باين عليها انها تصيح...
سكتت ...
بندر- سلامات امول...
امل- سلامتك...
خالد طالع بندر يعني رح...
بندر فهم وتركه معها ..
امل قامت وقالت- خلاص خالد...مو لازم اقول لك الحين...
ترتكته ولا عطته فرصه يناديها...دخلت قدام بندر ....وقالت- من البنت اللي اليوم؟؟
بندر على وجهه علامة تعجب...وما قدر يتكلم...
نزلت دموع امل وقالت- من؟؟
بندر مو قادر يتكلم...ولا فهم...
دخل خالد وقف ...
امل- خالد...ممكن تروح...من بعد اذنك...
خالد- طيب....
راح ....
بندر- امل وش تقولين..
امل- اللي سمعته....انت تعرفها وهي تعرفك...قل من؟؟
بندر- امل ....طيب لاتصيحين...امسحي دموعك..
مسحت دموعها وقالت- بتقول لي...او لا...
بندر- ما اعرفها...
امل- بندر..تكفى قل لي من؟؟
نزلت دموعها بقوة وقالت- والله ما اسامحك...انت لاتقول...بس اللي بيصير لي انت السبب فيه...
بندر- امل ...وش تقولين...
امل- قل لي من ؟؟
بندر- هذي ممرضة معنا بالمستشفى...
امل خافت اكثر...انصدمت ...وقفت دموعها...نزلت راسها ...
بندر- ليش تسألين؟؟
امل- ولا شيء....
تركته وراحت...بندر لحقها ووقفهاعلى الدرج...قال- ليش تسألين...
امل- ولا شيء..
بندر- تسألين عنها وتصيحين...وش معناها..
امل- اقولك ما فيه شيء..
بندر- خلاص ما ابي اضغط عليك...
مر من جنبها..وتركها...
امل رجعت للغرفة...وطاحت على السرير وهي تصيح تصيح...سارة قامت وطالعت فيها..
سارة- امل وش فيك؟؟
امل- سارة...
قامت وطاحت بحضنها وهي تصيح...
سارة- بسم الله عليك وش فيك؟؟
امل- الله لا يوفقها...الله لا يسامحها....
سارة انهبلت...وقالت- وش بك امل....تكلمي..
امل- مافيني شيء..خليني كذا ..ابي ارتاح ...ما ابي اتذكر ...ما ابي
سارة- طيب ...طيب...
ضمتها ...
..............
الساعة اربع ...
بندر مشغل التلفزيون بغرفته ويتابع ....طق الباب ...دخلت سارة...
بندر- هلا سارونه...مانمتي؟؟
سارة- بندر...امل ما ادري وش فيها..
قام وقال- وش بها..
سارة- من الساعة ثلاث ...كانت تصيح...وتقول الله لا يسامحها ..والله لايوفقها..والحين ..احس ان حرارتها مرتفعه...
بندر يفكر..قال- تقول الله لايسامحها؟؟
طلع لصاله وقال- نديها لي...
سارة- طيب...
راحت للغرفة...دقايق وطلعت وقالت- تقول ما ابي...
بندر- قولي تراه بيدخل...
سارة- مو مصدقة..حرارتها مرتفعه...
بندر- طيب خليها تطلع بوديها للمستشفى..
سارة- طيب....
دخلت ...ودقايق وتطلع ...
سارة- تقول لا...خلاص بندر ارجع لغرفتك....بكرة ان شاء الله...
بندر- طيب...ان شاء الله...
دخل وهو مو مستوعب شيء...
بندر- معقولة فايزة سوت لها شيء....بس وش تقدر تسوي ....لا مستحيل ما تقدر ...
....................
الصبح الساعة سبع ...فتحت الباب ...وطلعت...نزلت من عند الدرج...انفتح باب غرفة بندر وطلع منها..
بندر- امل...
وقفت وطالعت فيه...
بندر- انا ما قدرت انام...وكله افكر فيك...ابي افهم...وش فيك...والله ما اقدر اشوفك متضايقه او احد يضايقك...
امتلت عيونها دموع ...وصدت وكملت ..
بندر انصدم من حركتها....نزل وراها...وهو يقول بنفسه((معقوله السبب انا....لالا هي تسأل عن فايزة ))
دخلت المطبخ....فتحت الدرج طلعت لها علبة كابتشينو...وحطت مويا بالحمايه ...وجلست على الكرسي..
دخل...وطالع الكابتشينو..قرب منها واخذ الكابتشينو وقال- ناويه تفجرين راسك...لاتشربين اي منبهات...
امل- بندر اتركني ...انا عجزت انام...احسن لي ما انام...
حط يده على جبينها وقال- عليك حراره...دقيقه...اتجه لصيدليه ...طلع منها ادويه ....واخذ كاس وملاه مويا...
وقال- كولي المضاد...واشربي هذا..
قامت امل وقالت- ما ابي...بندر ابعد عني...انا مو رايقه ...
بندر- امل...
امل- البنت اللي بالمستشفى ...تنسيك امل..بتخليك تكرهني..يعني احسن لي ...
امسكت راسها 
بندر- وش تقولين...امل..سلامتك يالغلا ...وش فيك
طاحت واغمى عليها...
...................
كان جالس بالممر على الكرسي اللي قدام غرفتها...ينتظر....
مرت ممرضة سعوديه وطالعته...وابتسمت وراحت...هو ما طالعها كان دايخ...بس ينتظر امل تصحى

...........
الممرضة طلعت جوالها ودقت...
-الو ..
الممرضه- هلا فايزة....تعالي شوفي من بالمستشفى...حبيب القلب..
فايزة- والله...وش جابه بالوقت هذا؟؟ لو عنده دوام المدير قال لي...وحط وقتي معه
الممرضة- وانا ايش دراني...
فايزة- شوفي اللي معه مين..
الممرضة- ادق عليك بعد شوي...
سكرت واتجهت للغرفه اللي هو عندها...دخلت ...شافت بنت صغيره ....دقت وخبرت فايزة...
........................
طلعت ...
بندر- نيرس...اخبارها...
الممرضة- مو اختصاصي...
بندر على وجهه علامة تعجب - طيب وشوله دخلتي...
الممرضة مرتبكه- اخطيت بالغرفة...
تركته وراحت...
بندر فتح الباب ودخل...شافها ونزل عيونه وقال- ليش تدهورت حالتها كذا فجأة...اكيد صاير شي...بس الله يستر...
سمع شهقات خفيفه قرب منها كانت تصيح وهي نايمه...
بندر- بسم الله عليك....امل...امل...اصحي انتي تحلمين...
فتحت عيونها ...وشافته ,,,زاد صياحها...
بندر- امل واللي يرضى لي عليك...انا سويت لك شيء ...فيه احد ضايقك؟؟ قولي تكلمي ...ليش كذا...وش اللي قلب حالك ...لو اخطيت اعدل خطاي...بس ما اشوفك متضايقه...
امل- بندر ..انا مالي ذنب..
شهقت بقوة ...وقال- بايش مالك ذنب...قولي...خالي سوى لك شيء...
مسك يدها وقال- وربي لا اذبح اللي مضايقك بس لا تتضايقين...انا ان شفتك متضايقة والله اتضايق ...ابيك تضحكين ...بس لا يضيق خلقك..
انفتح الباب...التفت بندر للباب ...كانت تطالع يده ويدها ..
امل شهقت وزاد صياحها اقوى ...جلست وارجعت على ورى وحطت راسها على يد بندر وهي تصيح...
بندر استغرب...
فايزة- البزر هذي حبيبتك؟؟...شف بالله كيف تصيح..
امل صرخت- اطلعي ...ما ابي اشوفك...بندر طلعها....ما ابي اشوفها..
تمسكت بيد بندر بقوة بندر يطالع فايزة وقال- اطلعي ...
فايزة- والله المستشفى مو للبزر هذي...
بندر- قلت اطلعي..
حط يده على كتف امل وقال- هي وش سوت لك..
امل- بندر تكفى ما ابي اشوفها ..تكفى بندر...
بندر - خلاص اطلعها ...
قرب من فايزة وفتح الباب ...وقال- اخلصي علي...اطلعي...
فايزة- لا ...
بندر- احترمتك اكثر من الازم...الحين مافيه احترام ولا بقى شيء عشان احترمك عليه .....
صرخ بوجهها وقال- انقلعي.....
فايزة تجمعت دموعها بعيونها وقالت- زين....تطردني لعيون البزارين...
بندر- لعيون الغلا ...اطلعي...
طلعت وهي معصبه....
بندر سكر الباب ومسك راسه ...ويسمع صوت امل وهي تشاهق ...
بندر- امول...عشان خاطري...قولي ...وش فيك...
امل- ما ...فيــ....فيني ....شــــ.....شــ...شيء...
بندر- كل هذا ومافيك شيء....
دخل الدكتورة وقالت- السلام عليكم....لا ما شاء الله بخير...انت اخوها...
بندر- ايه ...
الدكتورة- تعال معي ...
امل- لا ....بندر ...بتجي ...
بندر- عند الباب ما راح اروح...
طلع مع الدكتورة
الدكتورة- نفسيتها متغيره صح؟؟
بندر- ايه ...كذا فجأة قلبت علينا...
الدكتورة- فيه شي مضايقها ...واعتقد انها ما اكلت اليوم كله ....لازم تاكل والنفسيه تتعدل...
بندر- بس مو راضيه تعلمني وش مضايقها ...
الدكتورة- اعرضها على دكتور نفسي..
بندر- لا مو بحاجة ...
الدكتورة- يعني تبي تجيبها لنا كل يوم...
بندر - الله لا يقوله...طيب ...بشوف...
الدكتورة- ان شاء الله مايصير من الاهل حرمان من اي شيء...
بندر- لا ما حرمــ....
الدكتورة- قلت ان شاء الله...بعطيك الادويه ...
بندر- طيب...
عطته الوصفه...
بندر- دكتوره ...بروح اجيب الادويه ...ياليت تجلسين عندها ...بس دقايق...
الدكتورة- من عيوني...
دخلت عند امل...راح بندر لصيدليه..
................
امل تطالع الباب تنتظره يدخله ...مادخل...
الدكتورة- لا تخافي ...بيشتري الدواء ويرجع..
امل-هاه ....ليش....طيب...هو قال..
الدكتورة- اهدي اهدي...اخوك مابيطول..
امل- طيب...
سكتت ..
الدكتورة- تعرفي ليش انتي هنا؟؟
امل- هاه...ايه...اغمى علي...
الدكتورة- طيب ليش اغمى عليك؟؟
امل- ما ادري..
الدكتورة- انتي تواجهين شيء...نفسيتك متغيره صح؟؟
امل سكتت ...
الدكتورة- ممكن اخوك يساعدك...خبريه باللي متضايقه منه
امل- بس خايفه اعترف له..
الدكتورة- انتي سويتي خطأ؟؟
امل- لالا ...ابدا...لكن خايفه ...
الدكتورة- دامك ماسويتي خطأ قولي له...اذا تبيني اساعدك مستعده..
امل- مشكورة...
الدكتورة-لازم مايصير بينك وبين اخوك حاجز..هو قال لي انها هي مو راضيه تكلم...
امل- انا خايفه من العواقب...خايفه عليه...
الدكتورة- الله يحفظة لك...ممكن دقيقة بطلع وارجع...
امل- خوذي راحتك..
طلعت الدكتورة...دخلت فايزة ...كانت دوبها ماسحه دموعها ....قربت من امل...
امل ماقدرت تحرك ..تصارخ...تسوي اي شيء...
فايزة- اصلا انتي ماتستحقين بندر...بندر المفروض مايحب وحده كبر اخته...او اصغر...انتي جيتك غلط..لان وجودك بالحياة غلط...
امل- ابعدي عني..
فايزة- وصورتك....بتوصل بندر...وراح تشوفين نفسك مو لحالك....
امل نزلت دموعها وقالت- ابعدي عني..
صرخت وهي تصيح وتقول- بنــــــــــــــدر...بندر..
دخلت الدكتورة وقالت- فايزة...ايش تسوي هنا...اخرجي ...
فايزة- انا اذا قلت كلمة بنفذها...
اتجهت للباب ...وقفت وهي تطالع ببندر...كان واقف يطالعها باستحقار ...قال- ناس ماعندهم كرامه...
فايزة- انا يا بندر ماعندي كرامه...عشان هذي ..لكن انا فايزة...راح تشوف شي مايعجبك...لا انت ولا هذي...اكثر من مرة جرحتني....
طلعت دموع فايزة...
وقالت- و...ومع ذلك...اقول انااحبه...لو جرحني....ومستحيل اني اكرهك...
طلعت من جنبه ...اتجه بندر لامل وقال- اسف ..
امل زاد صياحها وقالت- قلت لي ما راح اروح...ليش تكذب...
بندر- اسف...يالله بنطلع...
الدكتورة- الله معكم....لاتنسي يا أمل اللي قلت لك عليه...
امل- شكرا ...
...................
بالسيارة ...
كانت جنبه...
بندر- اموول..مصره ماتقولين شيء....انا الحين عرفت ان فايزة هي السبب ...يعني ما اتوقع انه لسبب سخيف يصير لك كذا ...يعني ..اللي صار بالسوق...مو مخليك كذا...ولا انها تتصل فيني بيخليك كذا...هي ضرتك...؟؟
امل ماتكلمت ...
بندر- يالغلا والله ما احب اشوفك كذا...
امل- ما فيني شيء..
بندر اخذ نفس وهو يرجع شعره على ورى ...التفت لها وقال وهو معصب- انا مانمت من الساعة ثلاث ...وكله افكر فيك...وش اللي مزعلها...جلست بالمستشفى ساعتين عشان راحتك..ليش ماتبيني ادور على ضحكتك وناستك..
كانت تطالعه وهي مستغربه منه...
بندر- ان كان السبب فايزة ...قولي وش سوت....تبيني اذبحها ذبحتا...تبيني اضربها ضربتها ولا همني احد...لكن لا تكدرن خاطرك واتكدر معك..
امل نزلت عيونها 
اخذ نفس قوي وطلعه ...وقال- على راحتك...لكن انا وين بلقى لي راحه وانتي كذا ...
وصلوا عند البيت ...نزل وفتحت الباب ..ونزلت ...اخذت الادويه وقالت- بندر...
طالعها...قالت- انا اسفه ...لكن ....خايفه اعلم احد...اخاف يصير لك شيء...انا ما ابي افقدك ...ولا افقد خالد...
رجعت تصيح وتقول- احرم نفسي منك ...ليش..اسكت احسن من اني ما اشوفك...
دخلت للبيت ...بندر يطالعها وهو مو فاهم شيء...طالع الساعه تسع ونص ...
قفل السيارة ودخل...
.....................
الساعة 11 ونص ...كانت مستنده على مخدة سريرها وهي تصيح ....تمسح دموعها تطلع غيرها...
امل بنفسها((وربي مالي ذنب...اخاف اعلمك يابندر ...واذا عصبت ..يمكن تضربها ...تذبحها...ويمسكونك الشرطة وانحرم منك ليش؟؟...واذا قلت لخالد....))
تذكرت لما طلعت من المستشفى ..كيف خالد عامل خالها لانه عصب...
امل- لا لا خالد عصبي مرة...احسن اسكت ولا اضر بندروخالد انا اخاف عليهم .....لو يصير عليهم شيء ماسامحت نفسي 
سمعت صوت الباب بينفتح اتسطحت وغطت نفسها على انها نايمه 
دخلت امها وطالعت البنات وطلعت وسكرت الباب سمعت صوت بندر قامت وقالت - مانام 
طلعت بندرشافها طير عيونه قال-مانمتي 
ابتسمت له ....
((بندر.))
لو اقدر اصف لكم لحظة بسمتها لي ....كان طولت عليكم ...حسيت اني اطيـــــــــــــــــــــــــــر من الفرحة....ودي امسكها وادور فيها بالهواء ....ودي ابوس راسها على هالبسمة ...اللي ماشفتها يوم كامل ...لكن قدامها ماقدرت اتحرك ...اشوفها تبتسم وجايه لجهتي ....انا مو مستوعب اني
الى الان واقف المفروض اطيح ...لان رجلي مو قادرة تشيلني....يالله يا أمل لهدرجة حرمتيني من ابتسامه بسيطة ....
قالت لي- بندر...ليش مانمت؟؟
قلت لها- وانا اقدر انام وغلاي متضايق ...

((امل))
لحظة لحظة....انا مت الحين او لا....لا الحمد لله اشوفه قدامي...يعني ما مت ...قال لي غلاي ...انا غلاه...ليتني اقول له انا احبك...وخلاص ...هو يحبني ...وكلام السافله الحيوانه اثبت لي....وش ابي اكثر من كذا ....
بندر غلاي انا يحبني....بندر حبيبي يحبني...

..............
بندر- ليش ما نمتي يالغلا....
امل نزلت عيونها وقالت- ما قدرت انام..
بندر- شافتك امي؟؟
امل-لا...
بندر- طيب .. 
سكت وقال بقلبه- دامها ابتسمت ما راح اسألها عن اللي ضايقها...
بندر- ننزل لها؟؟
امل- لا صعبه...لان ام عبد العزيز اكيد صاحيه ...
بندر- اها...طيب ننزل نفطر...لازم تاكلين شيء....اكلتي الادويه؟؟
امل- لا ...
بندر مسكها مع اذنها بخفيف وقال- تبين يغمى عليك عشان اروح وانتظر بالمستشفى ساعتين ...وانا كل وقتي بالمستشفى ...وكل راحتي تبينها بالمستشفى...يالله اخذت اجازة وكله منك...
امل- وانا ايش دخلني...
تركهاوقال- ومين اللي من الصبح مانام...اصلا ليش مانمت من الصبح ...مو عشانك...
ابتسم لها...ابتسمت وقالت- الله لايحرمني منك...
بندر- ان شاء الله ...امشي ننزل ونفطر...
امل بدلع- ياللا...
بندر يقلد دلعها- يللا ...سنتناول الافطار...
ضحكت امل بقوة جلس يطالعها وهو مبتسم ...وقال- ايه تكفين ابيك كذا دايم ...
امل- ان شاء الله ...
.....................
الساعة ثمان العشاء...
فتحت عيونها وقامت بسرعة ...طالعت الساعه ...نطت من سريرها وقالت- يوووه ما صليت....اووووف غريبه ما احد قومني...
دخلت الحمام......
بعد نص ساعة...وما اخرها الا جمعها لصلوات اطلعت ....كانت مها ومنى بالصالة
قالت- السلام عليكم
مها ومنى- وعليكم السلام ...
امل- مو معقوله انتم...ليش ما قومتوني ...
مها- لان بندر قال لا تصحونها خلوها تنام...
امل- وبندر يتحمل ذنبي...آآآآه الله يهديه ...
سارة تصعد الدرج وهي تقول- والله لو تموت ما اجيبه لك...امل!!!....ليش ما تأخرتي اكثر...
امل- انتم ماقومتوني...
سارة- بندر هدد اللي يقومك...تراه يبي لابتوبه ...وانا مو فاضيه انزله...
امل- بروح اتهاوش معه....باخذ لابتوبه..
دخلت غرفته ...هي قليل ما تدخلها ...طالعتها ...يووووه حوسه ...ابتسمت وقالت- وش عندي ...ارتبها...
رفعت اللي على السرير كلها....امسكت المفرش وطيرته على فوق ..وطارن منه اغراض كثيره ...طاحت صورة..عدلت المفرش ورتبت السرير..وانزلت لصورة ...رفعتها ..وابتسمت ...كانت صورته هو وهي معه...كان ضمها وعمره 13 سنه تقريبا ...كانت هذي اخر ضمه ضمها ...
لان ابوه قاله خلاص ...الى هنا وبس.....
قربت الصورة وباست بندر ...وقالت- لو ارجع لورى ...شوي...قلت لك ...انا اذا كبرت احبك....ياويلك ما تحبني...خلاص هو يحبني ...بس هو يدري اني احبه...
ضمت الصورة ...ورفعتها ...رتبت الباقي...
واخذت شنطة الابتوب ونزلت فيه....كانت واقفه عند باب قسم الرجال...فتحت الباب ...والمغاسل على جنب...كان عبد الله يتوضى بيروح يصلي...التفتت والتفت..جلس يطالعها ارجعت هي بسرعة ..
عبدالله رفع حواجبه وقال- اوووف ...ماشاء الله ...ناوي اعطيها عين..من هذي؟؟
خلص وضؤه وطلع...
سمعت صوت الباب انفتح ...طلعت تمشي شوي شوي..دخلت قسم الرجال..دخلت المجلس...ونزلت الابتوب..
- وش تسوين..
نطت من الهبله...والتفتت ..
وقالت- اووووه عم...وربي هبلت فيني...ظنيتك واحد من العيال...
قربت منه وباست راسه ...
عمها- اخبارك...وينك ما نشوفك...
امل- داخل...بس والله وقتي كله نوم....
عمها - والصلاه؟؟
امل- الله يرحمنا...
عمها- انا تأخرت عن الصلاه...
اخذ شماغه وطلع ..
..................
كانت متسطحه على سريرها...وماسكه جوالها وتطالع بالصورة ...
قالت- والله ما ادري وشلون يحبها...وع ..مو حلوة...صدق انه اعمى...جلست وقالت- اخذ اجازة لانها تعبانه ...طيب يا بندر...انا بخليك تكره وحده اسمها امل...
دقت عليه....
..............
كان جالس ومستند على ورى والابتوب على رجوله ....دق جواله ...ما طالع الرقم رد وهو يطالع اشاشة الابتوب...
بندر- الو....
ما احد تكلم قال- الووو ..
فايزة ونبرة صوتها كانها تصيح- ليش يابندر تعاملني كــ...
سكر بوجهها...
كل اللي بالمجلس التفتوا له...
بندر طالعهم وكامل شغله على الابتوب...
............
فايزة- مو معقوله هذا....البزر هذي ساحرته ....اووووف.....طيب...
دقت على صديقتها.....ردت
صديقتها- هلا فايزة؟؟
فايزة- معك رقم الممرض حسين...
صديقتها اسمها ندى ....
ندى- حسين اللي مع ...بندر؟؟
فايزة- ايه..
ندى- دقيقه...اممممم بدور عليه ...ما ادري هو عندي او لا...
فايزة- اخلصي.....
ندى- ايه ايه...خوذي.....
..............
بندر كان فاتح الايميل ...ويتصفح النت...طلعت له اضافه هذا الشخص...
بندر ماعمره قرا هذا الاميل... اضافه...
F-b- السلام عليكم...
بندر- وعليكم السلام..
F-b- بندر؟؟
بندر- ايه سم...بس من معي ...
F-b-مو لازم تعرف بس بتأكد من الاميل باي...
بندر- تعال ..من انت...
F-b- مو لازم ...
تم تسجيل خروج f-b
بندر وعليه علامة تعجب ...ما اهتم وكمل...
....................
عبد الله كان يمشي بالشارع ....وصل لاخر الحي...لقى ثلاث سيارات ...رايحات فيها من كثر مافحطوا فيهن ..واقفين حول السيارات خمس شباب ...واصوات الاغاني واصله اخر الحي...
عبد الله وقف يطالعهم...عرف انهم لتفحيط وغيره ...
عبدالله- لالا ...لو امسكتن الشرطة معــــ.....
واحد من الشباب - هلا وغلا....شكلك من طقتنا..
عبد الله- لا ...مو من الرياض...
نط واحد من فوق السيارة وقال- قصيمي؟؟ واضح من خشتك...
عبدالله- هههه ..ايه..قصيمي...
قال الثالث- هلا والله ...شكلك من المهجولين بالقصيم...
عبد الله- لا والله ...مو بذاك الزود...احب الهجوله بس ...
قرب منه القائد اللي شكله مجرم وطقه مع الظهره وقال- نعلمك يا ابو خلي...
عبد الله كان خايف وقال - لا لا ...حنا بنمشي بكرة للقصيم...
قال- جرب..اليوم وبس...
عبد الله يطالع فيهم...اشكالهم اجرام.....ما ارتاح ابد ...
عبد الله- لا لا ما اقدر..ابوي ما يسمح...
قال-ايـــــه انت من اللي ابوانهم يضربونهم..
ضحكوا كل الشله ..عبد الله عصب وقال- لا ما يضربن ....بس يعلمن الصح ...يعلمن من الصاحب
امسكه مع صدر قميصه ...وقال- وش قصدك؟؟
عبد الله- اللي فهمت...
شد على صدر القميص ...لدرجة انها ارتفعت عن الجنز اللي لابسه ..
عبدالله بعد يدين اللي ماسكه وقال- انا ما اماشي شلل ...
تركهم وراح...
قال واحد لللي مسك عبد الله- سبنا .ابن اللذين ....
اللي مسكه- خله ....هذا بزر...امس كبر ...
ضحكوا 
..................
عبد الله كان يفكر ...لو راح معهم...ومسكته الشرطة...وش مصيرة...
ابعد التفكير...وقال - الحمد لله ...
.................
كان متسطح على الكنب .....ويفكر بعمق...
جلست جنبه امه وقالت- سعود...
التفت لها وقال- سمي يمه..
امه- انت وش غيرك...
سعود- ولا شيء يمه..
امه- الله يهديك...انا ما شفت اختك ...
سعود عصب وقال- وش تبين فيها...
امه- ابي بنتي ...
سعود- المفروض تبرين منها...
امه- انا داريه انك من يوم ما اتصلت عليك من ذاك الشهر وانت مو بصاحي....هي وش فيها....سوت لك شيء...
سعود قام وقال- ابد...لكن انا ما ابيها اخت لي ...
ترك امه ودخل غرفته وسكر الباب بقوة..

اعرفكم على سعود وعايلته....
ام سعود ..مطلقه ...لها بنتها ام وليد ....وسعود..
سعود مهتم بأمه..هو وياها ساكنين بيت صغير ..وسعود ما توضف ...ومعه شهادت ثانوي...وحالته الله واعلم فيها...
......................

مر اسبوعين .....قرب زواج خالد...كان اخر العطله ....ام الطفش اللي مسك سارة وامل...
امل- سارة.....
سارة-هاااااه..
امل- طفشانه...
سارة- احلفي....ليش تطفشين...شوفيني ميته من الوناسه....يعني وش اسوي لك...وانا وش تشوفيني...
امل سكتت وهي تفكر......تذكرت فايزه رجعت لها كئبتها ...
ساره - دقيقه...
طلعت تركض....كانت جالسه على الارض وماسكه الخداديه ...
رمتها على جنب بقوة وقالت- اكرهها ....كل هذي غيره...تهدد بصورة...الله لا يسامحها ....نزلت دموعها...وقالت- والله لو عرف بندر ان يزعل...كيف اقوله...
مسحت دموعها قبل ما تدخل سارة...
قامت وهي تمسح عيونها دخل بندر وهو مبتسم ويقول- ســــار.....هــ.....
سكت وهو يطالعها...رفع عيونه لسقف واخذ نفس وقال - امول ....اسمعي عاد...صبري انتهى...
امل- انا مافيني شيء..
دخل للغرفة وقال- وش مافيك شيء....تلعبين علينا....لا تخليني ازعل عليك.....
امل- بس يا بندر انا ما ...
بندر- مليت من مافيني شيء....فايزة وش سوت لك...
امل- مــ....ما ..سوت شيء...
بندر- اوووه بدينا...
امل- اقول الصدق...
بندر- والله ؟؟
امل- ما يصلح كثر الحلف...حرام...
بندر-ايـــه...امل .....اعرفك...عيونك فاضحاتك...
امل- بندر خلااااص ....
نزلت دموعها وقالت- انا ما ابي اقول لاحد..ولا احد يسألني..طفشت من كل اللي يصير ....والله طفشت ...
بندر- انا ادور على وناستك ....بس انتي مو راضيه تكلــــ....
ساره دخلت وقالت- بندر...وش جابك...خلاص ما ابيك تودينا ....قلت لخالد...
بندر- طيب...
طلع وهو معصب....سارة تطالع بامل وهي تمسح دموعها...
سارة- امل....وش فيك...
امل- ولا شيء...
طلعت واتركتها ....
سارة- امــل خالد بيطلعنا للحكير...
امل- طيب...
سارة- طيب؟؟؟ وربي مهبوله...سلامات اقولك الحكير..
امل-خلاص بنروح ...وش اسوي....
سارة- الخبل اللي يجيب لك خبر مثل هذا..
امل سفهتها ونزلت....دخلت المطبخ ونور تغسل المعاميل...
جلست على الكرسي...
نور- امل...انتي مافي كويس...انتي صغير<<<تقصد صارت نحيفه...
امل- طيب؟؟؟
نور- مافي كويس...انتي قود اذا سمين...
امل - ما ابي اسمن...
نور- لالا لازم يصير سمين ...
امل- نور ..تكفين اسكتي...راسي بينفجر...
نور- تيب ...
سكتت ...امل حطت خدها على يدها وهي تفكر....دخلت ام خالد 
قالت- امل....قومي البسي ....خالد بيطلعكم...
امل- طيب...
قامت وطلعت ....
.......................
بالسيارة...
سارة- خالد....والله بنشتاق لك اذا تزوجت..
ابتسم خالد وقال- اجل اقولك...من الحين قولوا اللي تبون ...مابقى الا اسبوع واروح لبيتي...
امل- الله لا يحرمنا منكم...بس ابي ولدك...
خالد-هههههههه طيب لو هي بنت...
سارة- اللي من الله حياه الله...
خالد- ..ان شاء الله...
امل اسندت راسها على ورى وتقول بقلبها- بيتزوج ويتركنا...بكره لو انتشرت الصورة ...بندر اكيد ما يبي يتزوجني...يمكن يتزوج وحده غيري...
خالد- امل....امــــل..
امل- سم..
خالد- يعني زواجي قرب....وانا ابي اشوفكم مستانسين....قولي لي اللي مضايقك وان شاء الله اساعدك....
امل سكتت ....خالد- امل ...تدرين انك غاليه مثل سارة....لو كنت مو اخوك ...لكن انتي معي من 15 سنه ...قولي وش اللي مضايقك ...والله لا ادور على وناستك...لو كانت بفلوس عطيتك اللي تبين ....
امل- لا لا مو بفلوس...ولا محتاجه ولا متضايقه ...
خالد- على راحتك
سكتت شوي وقالت- خالد ...انا ما ابي افقدكم....اخاف اتكلم وافقدكم...
خالد يطالعها بالمرايه- خالي له دخل؟؟؟
امل سكتت ...وطالعت السيارات......

..................
بندر كان يلبس ملابس الدوام وهو يقول- كله منك يا فايزة...حرمتي امل الوناسه...بس وش سويتي لها ...الله لا يوفقك...
نزل بسرعة .......
دخل المستشفى ....دق جوالها ....طلعه وابتسم ورد- هلا وغلا..
امل- هلا فيك....بندر....تجي معنا للحكير تغير جو؟؟
بندر- اممممم انا بالمستشفى الحين ...دوامي بدا..
امل- طيب والله اللعب والجلسة دونك ماله طعم..
بندر- بس امول ...انا ما اقدر...
دخل استراحة الموظفين وقف يكلم ...الاستراحه فاضيه ..وقفت وراه وهي تسمعه يقول- والله لو اقدر كان ما ترددت...لكن اخر اجازة لي قبل اسبوع ...صعبه اخلص الاجازات...
امل- مو بس انا ابيك تجي...حتى سارة..يالله انت طلعت اليوم وانت زعلان ...وما ابيك تزعل..
ضحك ضحكة خفيفه وقال-يالغلا ...وربي ما اقدر...
فايزة عصبت ....وطلعت جوالها وافتحت الصورة...
بندر- خلاص ان شاءالله اكررها بس مو اليوم...اوكي لا تزعلين ...يالله مع السلامه..
سكر واخذ نفس ...والتفت على ورى ...وتغير وجهه ...
كان بيمر ويتعداها ..قالت- اوقف...
بندر- خير...
حطت الجوال قدام وجهه وقالت- هذي الغلا..
بندر طير عيونه...ما قدر يتكلم....ما قدر يتحرك...
فايزة- اقرا الاسم...
بندر قراه وطير عيونه...
بنت عم وخطيبة الممرض بندر عبد العزيز ...امل سليمان ...
بندر - حيوانه...
سكرت الجوال وحطت بجيبها ...مسك يدها وقال- طلعي الجوال...
فايزة - لا...اصلا هي عطتني صورتها هذي...عندي لها غير الصور هذي كثيرات
ضغط بقوة عليها وقال- هاتي...
فايزة- لا...بندر بعد عني...
ضغط بقوة وهي ماسكه صرختها...
بندر- طلعي الجوال..
فايزة- بندر ان صارخت ...فضحتك...
بندر دفها بقوة على ورى وطاحت على الكرسي ...
بندر- عطيني الجوال..
فايزة- كانك رجال ...خذه...
بندر- لهدرجه ماعندك شرف ولا تربيتي ..تبيني ادخل يدي بجيبك...
فايزة قامت معصبه وهي تصيح- تنفعك امل ان نشرتها على الموظفين والممرضين ...
صفقها بقوة وقال- امل تسواك....وتسوى اهلك كلهم..عطيني الجوال قبل ما اسوي شيء .....
دخل ممرض وطالع فيهم...
بندر طالع فايزة وقال- طيب...سويتها المره هذي....
تركها وطلع من المستشفى ...
كان بالطريق للبيت ....دق على خالد...
خالد- هلا بندر...
بندر- رجع امل للبيت...
خالد- بس هي اكيد ما تبي...هي مستانسه..
بندر- خالد ...لا تناقش ...رجعها والا بمر اخذها...
خالد- ليـــ....
قاطعه- لا تسأل ....
سكر....
دخل البيت....
امه شافته- بندر؟؟؟.....ليش رجعت...
بندر- ان جت امل ...تجيني لغرفتي...لا تأخر..
.................
دخل خالد....
سارة- وين بندر ...ليش رجعنا وهو مو مستفيد شيء...
خالد- بس انتي....السلام عليكم...وين بندر يمه...
امه- هلا ....امل ...بندر يبيك فوق.........
امل- انا؟؟
امه- روحي...
طلعت امل فوق....
خالد- معصب؟؟
امه- ايه ...
خالد- بروح لهم....
امه- خلها....يمكن شاف على امل شيء...وده يعاتبها ...او يعلمها..من صغره وهو ابوها...
............
امل بتطق الباب ...رجعت للغرفة ونزلت عبايتها ...وارجعت طقت الباب ودخلت...
كان جالس على السرير ماسك راسه ومدنق للارض...
امل- السلام عليكم.....بندر....سلامتك..وش فيك..
كان ساكت ....قربت اكثر ...وقالت- بندر تعبان...
بندر من دون ما يطالعها- ليش تسوين كذا...
امل ما فهمت ...
بندر طالعها بعيونه دمعه بس ما طلعت...قال- ناويه تفضحين نفسك وتفضحيني.....
امل انصدمت ..اجتمعت دموعها ...
بندر قام وضرب المكتب حقه بيدينه بقوة وقال بصوت عالي- ما تعطين صورك الا للحقيرة الحيونه .....
امل انزلت دموعها وقالت- بنــ...
بندر- تعطين الصور وحده تدرين انها تكرهك..
امل - بندر اسمع ...
بندر- اسمع ايش....اكتبت اسمك واسمي....بتنتشر الصورة وتاصل للموظفين ....
صرخ بصوت عالي- من الاساس التصوير ليش....كم مرة قلنا تصوير بالجوال لا....وكاميرا ...مامنعناك
امل انفجرت صياح وصاحت بصوت عالي وهي تقول - والله العظيم يا بندر...انا مالي ذنب ...والله انها...هي صورتني...
بندر- تلعبين علي...وهي وين جتك...
امل - والله العظيم....كنت...
بندر- تبيني اصدقك ...وهي ماعمرها شافتك...حتى بالمستشفى ...لا كنتي لابسه مثل الصورة ...
امل- بندر والله....
بندر- لا تكذبين....لا تحلفين وانتي تكذبين...
امل شهقت وقالت- انا ما اكــ...
بندر بصوت عالي- ما تستاهلين الثقه ...الحين بتتأذين واتأذى ....والعايله كلها بتتأذى
دخل خالد..جلس يطالع ...
بندر سكت وصد وهو معصب 
خالد- امل..خلاص اطلعي للغرفة...
امل وهي تصيح ...-والله ....والله ما اكذب ....بندر ...صدقني..والله...
خالد قومها وقال- اطلعي لغرفتك...
امل- لا ...مو..مو مصدق....واللــ...والله يا ..يندر كنت...
بندر- اطلعي برا 
امل - لا مو طالعه...والله...
قومها خالد وقال- انا اتفاهم...
امل دفت يدين خالد وطاحت على الارض وقالت- لا انا ما اكذب....والله فايزة هي ..صورتني....كنت بالسوق...
انصدم خالد...التفت بندر وقال بستهزاء- ايــــه صورتك بالسوق...وانتي متغطيه؟؟
امل زاد صياحها وقالت- والله...كنت بالمصلى ....ونزلت الطرحـــ..
بندر- ايه ايه صدقت ...اطلعي برى ...
امل شافت ان ما فيه امل...قامت وقالت - انا ...قــ....قلت الصدق...
طلعت وهي تصيح ...خالد كان واقف وماتحرك....
بندر- عندك شيء والا اطلع...
خالد- بــ..بندر...امل...امل ...مصــ...مصورة؟؟
بندر سكت ونزل عيونه...
خالد - تكلم...وش السالفه ...
..........
طاحت على سريرها وهي تصيح بقوة...دخلت سارة وطالعتها وهي مستغربه...
سارة- امل...امل وش فيك....
قامت امل وقالت- حقيرة...كلبه...سوت اللي براسها....كرهني بندر....
سارة- امل وش السالفه....
امل جلست على السرير وقالت- ممــ....ممرضه...تحب ....بندر...صورتني....وهددته انها بتنشر....الصورة...
سارة انصدمت .....
سارة- تمزحين صح...
امل - لا...بندر كرهني....بندر الحين ما يحبني....كانت نظرته لي..
زادت دموعها وقالت- الله لا يوفقك ...الله لا يوفقك فايزة....
..........
خالد قام وهو معصب وقال- وانت سكت.....
بندر- وش بيدي اسوي...اذبح البنت...اضربها...وش بيقولون عني...
خالد- الله لا يوفقها...امل عطت البنت الصور؟؟
بندر- تقوله...
خالد طلع معصب..بندر طالعه وفكر شوي....سمع صراخه ...طلع بسرعة...
خالد- لهدرجة توصل بك المواصيل تعطينها صورك....
امل وهي تصيح- والله ما عطيتها شيء...
صفقها كف....خل وجهها يدور.......
بندر دخل وقال- خالد..انت صاحي...امل....
امل وقفت وهي تحبس صيحتها وتمسح دموعها وقالت- اخوي الكبير على عيني وعلى راسي....يضربني على الخطأ اوكي ....لكن ....انا ماعطيت....
طاحت على ركبها وحطت يدينها على وجهها وهي تصيح ..وتقول- لا تظلموني لا تظلموني..والله ماعطيته الصور...انا ما عمري صورت بجوال...
بندر صد وخالد معصب بقوة...سارة مو مصدقه اللي قدامها....دخلت امهم ....وطالعت وهي ما تدري وش السالفه...
بندر- امل...امل...طيب ردي...
امل- هي قالت ....بيكرهك....وهذاه نفذت اللي براسها...خلاص ما ابي اسمع صوتك...ما ابي اسمع...
بندر- وش ذا الكلام....
امل- كيفي....انتم ما تعرفون شيء...تظلمون كذا بس...
امها - امل...
قامت امل وضمت امها وقالت- يمه خلاص ...ما ابي اجلس هنا...ابي خالي ....ياخــــ....
بندر- لا تفكرين بطلعه...
طلع من الغرفة..
خالد طالعها وعيونه تخوف...وطلع....
امها- بسم الله عليك....قولي وش السالفه؟؟؟
.................
فايزة جالسه وحاطه رجل على رجل وتقول- والله وسويتيها...نشوف يا بندر...
............
بندر كان متسطح وهو ماسك راسه ...وقال- لازم الصورة ما تطلع ...بسوي اللي تبي..
اخذ جواله راح لسجل ودور رقمها ...دق...
ردت بسرعة-الو...
بندر- فايزة....ابيك تمسحين الصورة ...
فايزة- مفيه السلام عليكم...
بندر- تبين اي شيء اطلبيه مني...وامسحي الصورة...
فايزة- ابي قلبك وبس....والا قلبك لبنت عمك...
بندر عصب وقال- انتي ليش ماتفهمين....ما احبك...الا واحبك..
فايزة- طيب ليش ...انا احسن منها ...
بندر- اوووه..
سكر وهو معصب ...رمى الجوال على جنب وقال-وربي حيوانه...
طق الباب ..وانفتح...
سارة دخلت وقلت- بندر..
بندر- هاه ؟؟
سارة- ليش خالد ضرب امل....هي صادقه...ماعمرها صورت بالجوال..
قام وقال- ..امل وينه؟؟
سارة- نزلت للحوش...
بندر نزل ...
.........
كانت جالسه وحاطه راسها على ركبها وهي تشاهق ...انفتح الباب مارفعت راسها...بندر شافها ونزل راسه ...شوي ويطالعها وقال- امل.....
ماردت عليه...
قرب منها وجلس قدامها وقال- امل....
امل مارفعت راسها- ابعد عني....اتركني....
بندر- انا ابي مصــلــحتك بــ...
امل- مصلحتي وانت تظلمني....
رفعت راسها وقالت- صدقني بندر...والله صورتني ...والله العظيم...
زاد صياحها ...
بندر- وشلون اصدقك ...هي قالت عندي لها صور كثــ...
امل- كذااابه ...والله كذابه...صورتني بس لما كنت بالسوق...كنت بالمصلى ونزلت طرحتي ...وعدلت شعري وجاني نور فلاش ...التفت لها ولقيتها تقول بخليه يكرههك..
بندر- طيب يا امـــ..
امل قامت وقالت- طيب لا تصدقني...لا تصدقني ابد....مصدقها.....تنفعك اجل...
بندر قام وقال-لا بس..
امل- خلها توريك صوري الثانيه...هذا اذا كانت صادقه...انا اماعمري صورت بالجوال ولا حطيت صوري بالجوال....
بندر سكت ...
تركته ودخلت ....جلس وقال- من اصدق الحين...
.................
اذن الفجر...طلعت من الحمام متوضيه...فرشت السجادة وصلت ..خلصت من الصلاة ...ورفعت يدينها وهي تدعي..
((اللهم اجعل كيدها في نحرها ...اللهم ..ادفع عني شرها...اللهم انتقم لي منها...ياعزيز ياجبار...اللهم رد ماتريد بي من شر ...اللهم سامحه على ظلمه لي..اللهم ساممحهم.....حسبي الله ونعم الوكيل...اللهم صلي على محمد...))
قامت وهي تمسح دموعها...كان بندر واقف عند باب الغرفة ويطالعها .....شالت السجادة عن الارض ورفعتها ..والتفتت وشافته يطالعها ...صدت عنه وجلست على السرير ...
بندر- بتنامين؟؟
امل-ايه..
بندر- طيب...تصبحين على خير...
ماقالت شيء لكنها تقول بقلبها- تلاقي الخير...
بندر ينتظر يسمع منها وانت من اهله ...مالقى شيء...طلع وسكر الباب وهو يتذكر دعائها ...دخل غرفته ويقول بقلبه- معقولها ظلمناها...هي يتيمه ...ونظلمها...طيب من لفايزة الصورة...اللبس اللي تحت العبايه مو مثل اللبس اللي بالمستشفى ولا لون اللي بالمستشفى 
.............

العصر...كانت جالسه بالغرفة وماطلعت من اول ماصحت...خايفه من خالد...
طق الباب ودخلت امها 
ام خالد- مشينا تحت....
امل- لا يمه..
ام خالد- انتي من الظهر ما طلعتي...
امل- يمه ما ابي..
ام خالد- بس مايصلح تجلسين كذا لحالك...
امل- مابي يمه..ما ابي...هم كذبوني...ظلموني...
نزلت دموعها وقالت- والله هي صورتني...والله العظيم انا ما صورت نفسي...
امها- ماعليك من العيال...انتي انزلي واستانسي...
امل- لا لاا ...ماني بنازله لهم...ما ابي اشوفهم..
ام خالد- هم خوانك...
امل- اخواني مو يضلموني...
ام خالد- لا حول ولا قوة الا بالله...
طلعت وهي متضايقه ....
امل طالعت الباب وقالت- الله يسامحهم...
مسكت خدها إلى الان تحس بالم الكف اللي امس...
امل -ضربني وانا مالي دخل ...الله لايوفقك يافايزة...الله لايوفقك...
...........................
بندر وخالد جالسين بالصاله جتهم امهم وهي متضايقه....
بندر- سلامتك يالغلا ...
امهم- واله امل تحلف تقول هي مصورتها...ليش تظلمونها...
سكتوا...
امهم- لازم تأكدون...
بندر- يايمه تقول البنت عندها صور لأمل غير اللي شفت...
امه- وليش ماورتك الصور...تأكد ...
بندر- اقول وين الصور الثانيه..
خالد كان يسمع وهو ساكت...
بندر- لا انا ماراح ترجاها...
امه - بس هذي يتيمه...تظلمونها ليش.هذي امل يا بندر...
بندر نزل عيونه وقال بقلبه- هذي امل...هذي الغلا ...هذي الدنيا تفداها.....بس وش اسوي ...
خالد تكلم - حتى لو شفت الصور الثانية وش بيغير الموضوع...
بندر- نتأكد انها صورت امل...لو كانت مو مصورتها بتصير غير الصوره الاولى ...وعندها غير 
خالد- ما اعتقد بتلقى لامل عشر صو...

بندر- لا لا انا اشك ان البنت صورتها...لان اذكر كنت بالسوق وراحت للحمام ...رحت ادورها لانها تأخرت ولقيتها تصيح...
خالد- اشوفك تاقف معها...
بندر ارتبك وقال- البنت من لها بعد ابوي ...وانا من صغري مربيها..
خالد- ايــــه اشوى...
بندر كان خايف من نبرة خالد...
خالد اذا عصب او زعل ما احد يطيقه...
امه- تكفون ارحموها البنت بيجيها شيء...
بندر- لا ان شاء الله...انا بتأكد...
خالد -تأكد من ايش
بندر- خالد ...انت وش بك عليها ؟؟
خالد- ولا شيء
بندر قام وقال- انا واثق بأمل...وما اعتقد انها مصورة بالجوال وتعطي صورها لأي احد..
خالد- ماشاء الله عليها..
بندر-خالد..لاتقولها شيء..ولا تقرب منها الا اذا تأكدت ...
خالد- وانت وشوله تدافع عنها ..
بندر- يا اخي احس اننا ظلمينه..
خالد- اها ...مسكينه والله ...
بندر كان وده يرد...لكن مايقدر...تركه وطلع من البيت ...
..................
امل ...
جالسه وحاطه يده على خده وتفكر..تقول بنفسها((معقوله يابندر اهون عليك وما تصدق ...تدري انها تحقد علي ...بس ليش ماتصدق ...حلفت لك وماصدقت وانت اللي ربيتني مع ابوي.....))
نزلت دموعها وقالت- يالله ليش تسوي كذا انا اكرهها اكرهها ..الله لا يوفقك فايزة...
دخلت سارة وطالعتها وهي راحمته وجلست جنبه وقالت- امل ...سامحي اخواني اذا ظلموك...
امل وهي تمسح دموعها- اكيد ..بس ...ليش مايصدقوني وانا احلف...حلفت كثير لهم...وخالد مافهم وش السالفه...ويجي كذا بس ويضربني...والله انا ماصورت لا بالجوال ولا بالابتوب اخاف ينتشرن ....
سارة- كيف صورتك يوم كنا بالسوق...
امل تمسح دموعها اللي تطلع قالت- تذكرين البنت اللي صدمت بندر...
ساره- امممممممم ما اذكــ..ايه..اللي ماتغطت بس متصنفه...
امل- ايه ...
سارة- اللي بندر كان يهزئها...
امل- ما ادري هزأها او لا...بس المهم هي ..
سارة- ايه وش بها؟؟؟
...................
بندر ماسك جواله وهو يتمشى بالحديقة كان يطالع رقم فايزة حاقد عليها قليله عليه ....
بندر- معقوله اظلمها ....انا من صغرها اقول مايصلح تصورين بالجوال...حتى الابتوب قد قلت لها ..يعني مو معقوله نست وانا قايل لها وعمرها 13..اوووف وش ذا المصيبه هذي ...
جلس على الثييل ونزل جواله عنده ...........
................
ساره منصدمه وامل تكلم ...
سارة- الله لا يوفقها...طيب الحين بندر وخالد كيف يصدقون...
امل- ما ادري...ساره تكفين ساعديني ...ما ابي بندر يكرهني...وخالد يزعل علي...
سارة- لا وش يكرهك هو رباك..وخالد ما ادري اذا زعل ما احد يراضيه ...
امل- تكفين ...والله مو انا والله...
نزلت دموعها وقالت- صاروا مثل خالي...ماعندهم قلوب .... 
سارة- خلاص امول لا تصيحين.....امسحي دموعك ...هم اخوانك وخايفين عليك...
امل- خايفين علي ....بس مو يظلموني....
قامت وقالت- الله لا يسامحك يا فايزة...
.................
كانت تمشي بالسوق مع صديقتها
صديقتها- بس ضلمتي البنت...
فايزة-هههه وانتي تفكرين فيها...هذي ما احد يرحمها...
ندى- ايه بس مو تظلمينها....هي مالها دخل بندر يحبها مو هي خلته يحبها...
فايزة- وش يضمن لك؟؟
ندى- والله حرام....
فايزة- اقول اكرمينا بسكوتك ...لو كنتي مكاني سويتي اكثر...
وقفت ندى تطالع فيها بستحقار وقالت- بس مستحيل ادمر حياتها تعرفين الناس اذا طلعت صورة البنت ...ما احد يتزوجها..وانتي مو فاضحتها بس...بتفضحين بندر...يعني راح يكرهك اكثر واكثر...
فايزة- انا بهدده فيها ...وان ماسمع اللي اقوله...بضغطة زر ...راح ينفضح...
ندى- بتنشرينه بالمستشفى ب؟؟
فايزة- وش ذا الغبى...ما ينفع المستشفى...عندي برنامج...يخترق الايميل...اخذت كل ايميلات بندر....واصدقاه ....ارسلها لهم...
ندى انصدمت وقالت - يعني بعايلتهم بعد...لا فايزة تكفين...
فايزة- اووووه ....
تركتها وراحت...وهي تقول بصوت عالي لها- بتروحين معي تعالي ...مو رايحه...لا تخلين السواق يتحرك من هنا...
ندى بنفسها - حرام اخلي البنت تنظلم.....لو عندي رقم بندر...ايه....
طلعت جوالها وطلعت من المجمع ......
ندى- الو..
حسين- هلا...
ندى- حسين...بغيت رقم بندر...
حسين- فايزة؟؟
ندى- لا...ندى
حسين- اسف...ما اقدر...
ندى- تكفى حسين ...
حسين- وش تبين فيه؟؟
ندى- والله شيء يهمه...
حسين - لا...
ندى- وش الفرق بيني وبين فايزة...عطيتها الاميل من اول ما طلبت...
حسين- شيء بشيء...
ندى سكتت شوي وقالت- طيب وش تبي؟؟
حسين- فايزة ما اخذت ببلاش...
ندى بتعجب- كيف اخذته..تبي فلوس...اعطيك اللي تبي...
حسين - وش شافتني ...
ندى-طيب وش تبي؟؟
حسين- اطلعك معي لأحسن مكان..
ندى انصدمت ...
حسين- فايزة ما قصرت ..طلعت لمدة ربع ساعة...ورجعت ...ولا ضريتها بشيء...
ندى سكرت وقالت- حقيرة....وحقير...
اخذت تاكسي..ورجعت للبيت ...وقالت- لازم اقابل بندر بأي طريقه...
دقت على المدير ...وسألته عن دوام بندر اليوم قال الساعة ثمان...
................
نزلت للمطبخ ودخلت ...كان بندر داخل للبيت وشافها...ما صدق...
بسرعة دخل للمطبخ وكانت فاتحه الثلاجه..اخذت منها عصير...والتفتت لبندر ..وقفت شوي...بعدين كملت اخذت كاس وصبت فيه عصير...
بندر- امل.
نزلت دمعتها ....
بندر- انا مصدقك....
سكتت ....
بندر- مصدق انها مصورتك..
امل- لا تكذب...وش قلت لي امس...
التفتت له وقالت- هي قالت بخليه يكرهك...خلاص ..اكرهني مثل ماتبي هي....
بندر- امل ...اكرهك ...مستحيل...انتي غاليه..
امل ماردت اخذت الكاس واتجهت للباب ..وقف قدامها وقال- اسمعي..انا لايمكن اكرهك...ولا فايزة ...بتخليني اكرهك....
امل- طيب ليش ماصدقتني...
نزلت دموعها وقالت- تكذبني ...واحلف لك...وتكذبني...كلكم مثل بعض....انت وخالي وخالد ...مثل بعض...
طاح الكاس منها وانكسر تفرقت قطع صغيره بالارض بدت ترتجف وهي تصيح بقوة 
بندر يطالعها ومو مصدق قالت بنبره خفيفه بين شهقاتها-ظلمتني ...يا ...بندر...والله ظلمتوني..ومع ذلك ...سامحتكم ...بس...واللــ..ــه ...انا..ما صـــ و...
طاحت على الارض وعلى الكوب وهو منكسر...
جلس عندها قومها يحاول يصحيها ..الدم على ملابسه وهو يقول- امل...امل....امــــل...
جت سارة وشهقت وقال- جيبي عبايه...بسرررررعة...
.....................
كان طايح عند الغرفة وهو مو مصدق ...يتذكرها ....يشوف الدم على ملابسه...يدنق ويسكر عيونه بقوة...خايف ان دموعه تطلع..
طلعوا يدفون السرير بسرعة ...
قام ....الدكتور كان يلبس القفزات ويمشي ورى السرير...
بندر- دكتور....دكتوور..
التفت عليه وقال- فيه زجاجه دخلت براسها......ونزيف داخلي بالراس ....لازم عمليه..
بندر انصدم......
الدكتور -بس بناخذ توقيعك...انا رايح....
تركه وراح....
جت ممرضه تركض ومدت له قلم وملف...
بندر يطالع ومو مستوعب اللي حوله...
الممرضه- بندر ؟؟
بندر يطالعها ويهز راسه بــ((ايه))
مدت القلم...
بندر مسك القلم وهو مو قادر يثبت يده ....ولا قادر يمسك القلم...طاح منه....رفعته الممرضه ....جاء خالد من وراه وقال- بندر...وينــ...وش فيك؟؟
طالع الملف واخذه ...وهو يقراء ....انصدم وقال- العمليه ما راح نسويها هنا...وين الدكتور.....
الممرضة- راح للغرفة العمليات...اصلا ان ما سوينا العمليه الحين راح تموت البنت...
طاح بندر على ركبه وقال- لا ...ماتموت....
خالد وقع بسرعة وقال- الله يشفيها...
عطى الممرضه الملف وراحت ...خالد حاول يرفع بندر ...
بندر نزلت دمعه منه وقال- امل....ماتموت ...ماراح تموت...الله لايقوله....
خالد- قم لا احد يشوفك...
مسح دمعته وحاول ياقف ...مو قادر...

..............
ندى تدور بالمستشفى ...تدور بندر....الساعة ثمان ونص اكيد جاي...
راحت للقسم اللي هو فيه ...وهو بالجراحه ...
ندى مالقته ...راحت تسأل المشرف على الحضور...
ندى- دكتور ...بندر العبد العزيز حضر...
الدكتور طالع بالاسماء....وقال- لا...
ندى- وفايزة؟؟؟
الدكتور - اممممم كمان لا...
طلعت وقالت وينه....
كانت تمشي بالممر ...والتفتت كان خالد...اتجهت له وقالت- مو انت اخو بندر...
خالد يطالعها وهو رافع حاجبه قال- ايه...بس بندر مين...
ندى- وينه؟؟
خالد- بقسم العنايه المركزة...
اتجهت للقسم .... وقفت تلتفت يمين يسار...
مر من جنبها سرير ...عليه دم...اللي عليه بنت...بس بنت والعياذ بالله ....وجهها محترق...
صدت بسرعه عنها وقالت- اعوذ بالله من الشيطان الرجيم...
سكتت ...مر السرير...التفتت له وقالت- فايـــ....فايزة...
ركضت ورى السرير ..وقفتهم ....الممرضه- اكس كيوزمي ...
ندى صرخت بقوة وقالت- فايـــــــــــــــــــــزززززززززززززززززززه ...
طاحت على ركبها وهي تصيح....
الممرضات يمسكنها وهي تصارخ وتقول - لا لا ...فايزززززة لاتموتين ...لا تموتين...فايززززززززززززة 
.............
بندر جالس وهو ماسك دموعه عند غرفتها ...سمع الصراخ ...سمع اسم فايزة...قام وطالع من عند الممر ...وشاف ندى ...
ندى تصيح وتقول - فكوني...فكوني....
تركوها واخذوا السرير ...
وممرضتين مسكاتها....
ندى فكووووني فكوو...
طالعت بندر....
وقفت بهدوء...تركنها الممرضات ....ركضت له وقالت- بندر...تكـــ...فى ...سامحها...تكفى..
بندر يطالعها وهو مستغرب...
ندى طاحت قدام رجوله وتقول- الله يخلي لك اهلك....الله يخلي لك امل ...بس تكفى ...سامحها...
بندر- من؟؟
ندى - فايزة ..بتموت...ماشفتها ....والله ..تكفى سامحها..
بندر انصدم....
خالد جاء من ورى وقال- بندر....وش السالفه...
بندر- ....فايزة صورت امل؟؟
ندى- ايه.....كنا بالســـ.....وق...صورتها ...بالمــ....مصلى...
انصدم خالد...بندر نزلت دمعته وقال- ظلمتها ...
مسح الدمعه بسرعه وعيونه امتلت دموع بس ما يطلعها...
ندى- كانت...ناويه تهددك...وان ما مشيت معها مثل ...ما تبي...تنشرها.....مو بس بالمستشفى ...بتنشرها بكل الايميلات اللي عندك....
خالد- متأكده ان امـــ....
بندر عصب وقال - وإلى الان شاك...اصحى...انت وش تفكيرك هذا...
خالد- طيب مو...
بندر قاطعه- بس...إلى هنا...امل ...ظلمناها...والحين كله سببنا انه داخل العنايه ...وش تبي اكثر من هذا...
سكت خالد 
ندى- سامحوها...
بندر- الله لا يسامحها ...
زاد صوت ندى وهي ترجاهم - تكفوووون ...تكفون...ماشفتوها ....
بندر- جوالها وينه..
ندى - ما الومك...انا ما ادري وش صار فيها ولا بجوالها...
بندر تركها وراح للاستعلامات ....
بندر- السلام عليكم اخوي...
الموظف- وعليكم السلام كيف اقدر اخدمك؟؟
بندر- جت بنت ...اسمها فايزة...
الموظف- اليوم؟؟
بندر- ايه...
الموظف- اها ...فايزة سعد؟؟
بندر- ايه...ليش جت؟؟
الموظف- حادث ..واحترقت السيارة ...وهي اصابتها بليغه ...مع حروق بجميع اجزاء الجسم...
بندر نزل عيونه وقال- لا حول ولا قوة الا بالله...
تركه وراح...رجع لخالد...طلع الدكتور 
بندر - دكتور...بشر تكفى؟؟
الدكتور- ما نحكم الا بعد 24 ساعة...
بندر ضرب الجدار بيده وقال- وش يصبرني ...

الدكتور- خل ايمانك بالله قوي..
بندر وخالد- ونعما بالله...
تركهم الدكتور...
خالد- الله يشفيها....
بندر- رح ...انا ماني ماشي من هنا...
خالد- وش تستفيد...
بندر- خالد...رح..ماني متحرك..
خالد- طيب...
تركه وراح...جلس...مرت ساعات....
.....................
ندى كانت عند الباب تصيح...
طلعت الدكتوره
ندى- دكتوره هدى...
الدكتورة- نعم...
ندى- وش فيها فايزة؟؟
الدكتورة- الله يثبت اهلها وياك...
تركتها الدكتوره وراحت ..ندى دموعها تنزل وهي ماتحرك....
بندر كان يشوفها بعيده 
طلعوا السرير ومغطين وجهها ...
ندى وقفتهم وفتحت عن وجهها ....سكرت عيونها بقوة ...طاحت على الارض واغمى عليها....
بندر وقف يطالع مر السرير من جنبه ...كان مفتوح عن وجهها...شافه...صد وقال- لا الاه الا الله....
سكرت الممرضة وجهها ...
جلس على الكرسي وهو مطير عيونه....
مرت تسع وعشرين ساعة...رجع بندر للبيت مدة ساعة...نام ربع ساعة وصحى ورجع....جلس على الكرسي 
دخلت ممرضة للغرفة اللي فيها امل ...جاء الدكتور ...ودخل بندر كان خايف ....
ربع ساعة طلع الدكتور وقال- بندر هنا؟؟
بندر قام وقال- سم...
الدكتور- تفضل....
دخل بندر للغرفة وقلبه يدق بقوة....وحرارته من الخوف ترتفع ويصب عرقه...
الدكتور- البنت تبيك...
فتح الستراة ...كانت مسكرة عيونها...ودموعها تنزل وتقول- بــنــد..ر....بند.ر...ابي بندر...
امتلت عيونه دموع وسكت...
الدكتور- اخوها...؟؟؟
مارد بندر...
بندر قرب منها 
امل- بندر....ابيه...
وكل شوي يزيد الصياح ...
بندر- عيونه...سمي...
امل- بندر...تكفى قل لامي تسامحني.....انت سامحني...انا مسامحتكم...بس تكفى ....
بندر نزلت دموعه وقال- لا تقولين كذا...
امل- والله انها صورتني...
بندر مسك يدها وضغط عليها بخفيف وقال-ادري....فايزة الله لايسامحها...بس انتي بخير؟؟
امل- بندر...والله احبك..
بندر جلس عند السرير واسند راسه على السرير فوق يدها وقال- سامحيني يالغلا....والله ظلمتك...
طلع الدكتور ....وبندر زادت دموعه وقال- والله كنت خايف عليك...
امل- سامحوني...
بندر رفع عيونه وقال - انتي سامحينا....افتحي عيونك..طالعي فيني...
امل زاد صياحها وقالت- بندر ...انا.....انا...ما...ماشوف...
انصدم بندر.....
طلع بسرعة وهو ينادي الدكتور...
الدكتور- خير ان شاء الله فيها شيء...
بندر- امل...ما تشوف...؟؟؟
الدكتور- للأسف....ايه....
بندر صارخ عليه- انت وش تقول....الخطاء منكم...
الدكتور- لا مو منا....الزجاجه كانت صغيره ...وضرت الشبكه...
بندر طالع لسقف وقال- مافيه امل تشوف...
الدكتور- ما اعتقد...وحالتها صراحه ....تعبانه
مسك راسه ...وجلس على الكرسي ...
الدكتور- اناديلك الممرضين؟؟
بندر مايتكلم...ماسك راسه ويطالع الارض ولا رفعه...نزلت دموعه...
دخل الدكتور...
بندر- سامحيني يا امل....سامحيني....
الممرضات والممرضين ومجموعة اطباء..دخلوا للغرفة....
مسح دموعه وقال- الله يحفظها...الله يشفيها....
مر وقت ....
جاء خالد ...وقال - بشر....
بندر طاح على كتف خالد وهو يصيح....
خالد- فيها شيء؟؟؟
بندر- امل ...ما....ما ....
طلع الدكتور ...
التفتوا له..
بندر- وش فيها؟؟
الدكتور سكت شوي ...ورفع راسه وقال- عظم الله اجركم....
طاح بندر وهو يصيح ...خالد مسح دموعه بشماغه ...وقال- انا لله وإن إليه راجعون...
الدكتور- اذكر الله....
بندر- لا...الاه ...الا الله....تكفى قل غيرها...تكفى...ما ماتت ما ماتت
الدكتور- الله يرحمها.....
............
.......................
..............................
مر اسبوع ....
كان واقف بالمقبره ....عند قبرها ...يدعي لها...وهو يصيح...
طلع من المقبره ويمسح دموعه بشماغه....
ركب السيارة ورجع للبيت....
دخل وعيونه حمرا ...
كان خالد جالس بالصاله...قال- بندر...بندر...
التفت له وقال- تعال اجلس...
بندر- لا لا...تعبان...
صعد الدرج....
خالد- بندر....
بندر- هلا..
خالد- خالي...
بندر التفت ...
خالد- امسكته الشرطة....بقضية ممنوعات ...واموال ممنوعه وتهريب...
بندر ابتسم وقال- الله يرحمك يا امل....كل من أذاك بداء يروح..الله يستر لا يجينا الدور...
خالد خاف من كلمته....
بندر- بس الحمد لله ...سامحتنا....احمد ربك انها سامحتك...والا يمكن ماتشوف باب التوفيق...
خالد قال- الله يرحمها...
اخذ بندر نفس...وصعد لغرفته....
سكر الباب ...بدأ يتذكر من اول ما كانت معه....من اول ما حبها....كان عمرها ثلاث سنوات...حبها وهي صغيره.....وهالحب كبر وكبر مع السنين اللي مرت كلها...
كانت صغيره....من اول ما توفى ابوها وامها...رباها مع ابوه....بقى اسبوعين وتدخل 17 وما كتب لها الله عمر.....
بندر- الله يغفر لك....ويرحمك....سبحان الله ...كل من اخطأ عليك ماتوفق....اللهم اجعلنا نُظلم ولا تجعلنا نظلم


...................
ام وليد صارت بدون رجال ...البيت راح عشان الديون...
راحت لشقة سعود....سعود ما يعاملها معاملة اخت.....ومن عرف عن امل تغرت حالته ....وبدا يحاول ينساها ويدعي لها...
............

الله يرحمها.......


النـــــــــــــــــــــــــــــهايـــــــــــــــ ــــــــه




