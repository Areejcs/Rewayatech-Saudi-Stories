
ــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــ

الفصـــل الثـــامـــن عشـــر ..


الجـــزء الثـــا نــــي ..
.......................


ما قدرت تتحمل الكلام الي سمعته .. تتمنى تكون هذي مزحه ثقيله من عمها وافي واخوها عبدالرحمن .. الا مو مزحه ثقيله هي قاتله .. بدت الدموع تتجمع بعينها مع ان عقلها وقلبها وكل احاسيسها وحواسها في حالة عدم تصديق .. كان ودها في هذي الحظه تفتح الباب وتترجاهم يقولون ان الي سمعته مو صحيح وان هم عارفين ان هي خلف الباب وحبو يلعبون بمشاعرها .. (بس هم ما يدرون اني وافقه خلف الباب ) الرايه صارت صعبه من خلف زحمة الدموع .. زاد ظلام المكان من حولها .. للحظات حست ان الارض صارت اعمق ورجلها مو طايلتها وان السقف صار ارفع وماهي قادره تشوفه .. وان المسافه لغرفتها صارت بعيده ماهي قادره توصل لها .. مشت وهي تجر رجلها ويدها كانت تضم قلبها الي ضاق بصدرها .. وصلت غرفتها وما تدري كيف وصلت افتحت الباب بيد مرتجفه .. وعلى طول رمت نفسها على السرير .. وخبت وجهها بكفينها وهي تحس بدفا الدموع الي على خدها وحرارة الجمر الي في عينها ..( اه يا خاطري المكسور .. اه يا قلبي المسكين .. ربي يعينك .. اه يافرحت سنيني نسيتيني بلحظات) .. بكاء بدموع لا يكفي .. علا صوت بكائها وتعالت اهاتها وصلت الى مسامعها ..
وهي في هذه الحاله من الحزن المصاحب لصدمه التي هزت مشاعرها .. سمعت صوت عمها وافي يناديها من خلف باب غرفتها .. كان صعب انها تتكلم لان الحزن كان متمكن من نبرة صوتها .. لكنها حاولت تكتم اهاتها.. علشان ما يسمعها 
للحين عمها وافي واقف عند باب غرفتها تسمع صوت طرقات الباب .. خافت لحظه ان يفتح الباب ويشوفها بهذي الحاله .. ارفعت جسدها بصعوبه .. وامسحت دموعها بطرف اصابعها .. غمضت عيونها وحبست فيها باقي دموعها وهي تقول بداخلها ( مشوارك صعب يا دموعي ) .. قامت من السرير ووقفت وحاولت تستعيد شيء من توازنها .. اخذ نفس عمق وكان دخول الهواء مؤالم ..
شغلت باقي انوار الغرفه .. وافتحت الباب ..شافت عمها وافي .. حاولت تبتسم برغم من ان تحس بجفاف بشفايفها 
وافي وهو يناظر في ملامح سجى : ظنيتك نايمه 
سجى بلعت ريقها وبللت شفايفها بطرف لسانها : احاول انام بس مو جايني نوم 
وافي عاقد حواجبه : ليه 
سجى وهي تزيح عن الباب علشان عمها وافي يدخل .. وبصوت تحاول يكون طبيعي : من الفرحه 
وافي بستغراب وهو يدخل الغرفه .. ويجلس على الكرسي : من الفرحه .. وش الي مفرحك ومسهرك 
سجى جلست على طرف السرير وبعد تفكير قالت : انقبلت بالجامعه وباقسم الى ابيه وانا ودلال 
وافي وهو يتفحص ملامح سجى وببتسامه خفيفه : انتي و دلال .. بس تعابير وجهك تقول غير كذا وكانك حزينه لانك انقبلتي .. او في شيء شاغل بالك غير موضوع قبولك ومكدر خاطرك 
سجى برتباك : لا ما في شيء شاغل بالي .. ولا بالي مشتغل بموضوع 
وافي وهو يناظر عيونها : والدموع الي في عيونك لا تقولين لي دموع فرح بقبلولك .. ترى انا اقدر اميز دموع الفرح من الحزن .. 
سجى زاد ارتباكها .. ( يا ريتني ما قمت فتحت الباب .. لو قلت أي شيء ما راح يصدق كلامي .. خليني اغير الموضوع ) : عمي ما مشيت .. ولا منت ناوي تداوم اليوم 
وافي ابتسم ابتسامه جانيه لان سجى تحاول تغير الموضوع .. يعني اكيد فيها شيء ماهي بخاليه .. لكنه احترم رغبتها وجاراها .. : راح ادوام ..( رفع يده وناظر الساعه وكمل ) .. بمشي بعد نص ساعه
بعد ثواني من الصمت .. قال وافي وهو يناظر سجى : سجاوي منت بناوين تروحون السوق >> الولد حلت له السالفه 
سجى بعناد : لا ولا نفكر نروح .. وبعدين انت ليه تسأل 
وافي ( بسم الله الرحمن الرحيم .. توها وش زينها ) : بس اسأل يعني قلت دام ان انتو انقبلتو في نفس القسم اكيد راح تروحون السوق مع بعض علشان تشترون للجامعه 
سجى وهي تراغب ملامح عمها وافي : يعني لو نوينا نروح بكره راح توصلنا 
وافي ( وهذي يبي لها تفكير .. اكيد بوصلكم ) ظل ساكت شوي قبل لا يقول : اذا ما في احد بوصلكم .. بوصلكم 
سجى : لا ما نبي تعبك .. هذا سواقنا موجود ودلال سواقها تحت امرها .. أي واحد منهم يوصلنا 
وافي بسرعه : لااااااااا ليه يوصلكم السواق وانا موجود .. تعبكم راحه وبعدين انا ما عندي شيء .. 
سجى ببتسامه جانبيه : بتوصلنا .. خدمه انسانيه .. ولا لشيء في نفسك تحاول اخفائه 
وافي عقد حواجبه : اقول تكلمي عدل .. وبعدين وش الي في نفسي احاول اخفائه .. متى انا قمت اخفي وخبي 
سجى بنظره حاده : الله يرحم ايام اول .. يوم كنت كتاب مفتوح وكل شيء فيه واضح ومفهم .. اما الحين نحاول نفهم حركاتك .. ونظراتك .. والابتسامة الي برى الطريق .. والف والدوران .. ( كملت وهي تناظر عمها وافي وتقمز له بعينها اليمنى ) .. وكأنا بصدرك قلبا ينبض 
وافي فهم من كلام سجى ان هي لاحظة حركاته بس الله يتسر من اظنونها .. لكنه حاول يكون طبيعي و ما عطا اهتمام ملحوظ للكلام الي سمعه منها .. 
وافي وهو قايم : يالله انا بمشي الدوام .. الظاهر ان السهر اثر على قاموس اللغه حقك 
سجى وهي تناظر الساعه الي جنب السرير : ما كملت النص ساعه .. اجلس معي شوي 
وافي هو يجلس مره ثانيه ويغير الموضوع : اقول سجاوي .. عمتك عليا وافقت ترجع لغازي 
سجى ما تفاجأت لانها سمعت السالفه لما كانت وافقه عند غرفة عبدالرحمن .. وتذكرت باقي الكلام الي سمعته .. ضاق صدرها وقلبها قام يألمها .. لكنها حاولت تبين علامات الاستغراب وكانها توها تسمع الخبر 
سجى بستغراب مصطنع : والله ! .. كيف .. ومتى .. 
وافي وهو يقوم ويناظر ساعته : كيف ومتى يبي لها جالسه .. خلصت النص ساعه .. يالله تصبحين على خير 
طلع وافي من الغرفه .. وظلت سجى تناظر الباب .. يمكن لو كانت الحاله غير هذي الحاله .. كان اختلف الوضع يعني لو ما سعمت السالفه .. كان ما خلت عمها وافي يطلع ويخليها في حالة تسائل كان ما خلته يطلع من الغرفه الا لما تعرف منه السالفه بالتفصيل .. لكن الوضع الحين مختلف .. اولا هي عرفت السالفه .. ثانيا ..الدنيا ضايقه فيها .. رجع الكلام يتردد ببالها بصدى قوي .. وبدت الدموع تتجمع بعينها من جديد 
/
*
*
/
فــي اسبانيــا .. وتحديدا في كهف هامز 
كانت انفال تمشي جنب شهاب وهي فحاله من الذهول الشديد .. تناظر كل شيء حولها بنظرات دهشه كيف داخل الجبل يكون كذا .. كل ما وقفت وناظرت شكل الصخور الي تشبه كتل الثلج المتجمد .. وبعض الصخور على شكل بلورات .. عجيبه .. تردد في سرها ( ســبحان الله .. سبحان الله ) وكانها صخور ذابت وتجمدت فجأه وهي في حالة ذوبانها .. فصار شكلها مثل قطرات الماي لما تتمجمد وتصير كانها اشواك برؤس حاده .. رغم التعب الي تحسه .. وخمول اطرافها للحظات الا ان هذا الشيء ما منعها من الاستمتاع بهذا الجو الخيالي صحيح هي كانت تفضل لو اجلو رحلة الكهوف الى بكره .. لان توهم واصلين الصباح .. احجزو غرفه في الفندق وطلب منها شهاب تجلس في الاستقبال على ما يروح يركب شناطهم مع الحامل للغرفه .. تضايقت شوي لان كان ودها تصعد الغرفه وترتاح شوي لان الرحله في العباره كانت متعبه وما قدرت تنام بسبب كراسيها الغير مريحه .. لكنها ما قدرت تقول لشهاب وخاصه ان هو حجز في القروب السياحي الي بمر ياخذهم بعد نص ساعه .. كانت الباص مريح واغلب السواح الي معهم اجانب ما في عرب كثير .. الطبيعه الخضراء الصامته نستها النوم فضلت طول الطريق تتأمل المناظر من خلال النافذه الي جنبها ..
انفال وهي تضم ايدينها لبعض : الجو بارد .. 
مشو شوي .. لاحظة انفال من خلال تجول نظراتها وتامل الصخور من حولها .. ان في منخفض بسيط فيه ماي بس الشيء الي اثار دهشتها تجمع قطع نقديه كثير صايره مثل الكتل فوق بعض .. وقفت تتأ مل فيهم .. 
انفال وهي تراقب الماي .. بتسائل : شهاب ليه كل هذي القطع النقديه 
شهاب هو يناظر القطع النقديه : الناس عندهم اعتقاد ان لما يتمنون امنيه ويرمون قطعه نقديه في الماي راح تتحقق الامنيه 
انفال بستغراب : والاعتقاد هذا صحيح 
شهاب هو يهز راسه بالنفي : لا طبعا .. بس اعتقد ان هذي المسأله صارت عاده اكثر من ان هي اعتقاد 
انفال التفتت على شهاب الي كان واقف جنبها .. وبصوت واطي وبتردد : شهاب ممكن ارمي قطعه 
شهاب دخل يده في مخبات البنطلون وطلع قطع نقديه وعطاها انفال .. الي انبسطت .. وامسكت القطعه النقديه بيدها فتره .. غمضت عيونها وتمنت بسرها .. وبعدين رمتها وظلت تراقبها الى ان استغرت فوق كتلة القطع النقديه ..
كملو مشي .. انفال تنتظر شهاب يسألها وش تمنت لما رمت القطعه النقديه .. التفتت عليه وناظرت فيه ما كان باين عليه ان بيسأل .. او انه ناوي يتكلم .. تنهدت تنهيده خفيفه والتفتت وظلت تتأمل المكان .. 

بعد ما خلصو من التجول في الكهف الاول .. ركبو الباص .. وتوقفو عند قريه صغيره قريبه من شاطىء البحر فيها اسواق ومطعم نزلو السواح من الباص وتفرقو الي اتجه لسوق والى دخل المطعم يتغدا والي ظل جالس في الباص .. خبرهم المرشد السياحي ان لهم من الوقت ساعتين .. طلب منهم عدم التاخر وان الباص راح يتحرك الساعه الثالثه بضبط .. وتمنى لهم اوقات سعيده بصحبت القروب ..
انزلو انفال وشهاب ودخلو المطعم .. طلبو سمك مع رز .. وعصير برتقال 
بعد فتره من الصمت الي دام ربع ساعه .. حبت انفال تتكلم .. لانها ودها تضيع الوقت وتنسى جوعها واستسلامها لريحة الاكل الشهيه .. ناظرت شهاب قبل لا تتكلم الي كان يراغب الناس من حوله ..
انفال بصوت عالي شوي علشان يوصل الى مسامع شهاب : تدري يا شهاب وش تنميت لما رميت القطعه النقديه في الكهف .. ( ناظرت فيه كانت تنتظر منه تجاوب ولما شافته التفت عليها كملت كلامها ) ..تمنيت ان ( كملت بتردد ) .. تمنيت انك توافق نرجع السعوديه يومين 
شهاب برود : ليه 
انفال وهي تناظر ملامح شهاب الي واضح عليها الهدوء : انا انقبلت في كلية الطب .. ودقت علي صديقتي وخبرتني ان المقابله بعد يومين واذا ما حظرت المقابله راح يلغا قبولي وانا بصراحه .. 
توقفت عن الكلام لما شافت النادل يحط الطبق قدامها .. وانتظرت لما يروح .. ورفعت راسها .. كانت بتكمل كلامها لكن تراجعت لما شافت شهاب بدا ياكل .. ارفعت الملعقه وبدت تاكل ..

بعد ما خلصو اكل .. تمشو شوي بسوق وبعدين اركبو الباص الي انطلق الساعه الثالثه و دقيقه بعد عشر دقائق اوصلو لكهوف البحريه الضخمه كهوف دارك .. انزلو وادخل الكهف وتجولو فيه بقوارب خشبيه كان القارب تغريبا يحمل خمس اشخاص .. جلسو انفال وشهاب في مقدمة القارب وطبعا القطعه الخشبيه الي اجلسو عليها صغيره لان القارب ذا مقدمه مثلثه .. فكانو قريبين من بعض كثير وهذا شيء كان مزعج شهاب ومشوش عليه استمتاعه بجو البحيره .. اما انفال فكانت في عالم اخر اسيرت هذا المكان .. وعينها وعقلها وحواسها مشدوده كان الكهف يشبه الكهف الاول لكن اكبر منه بكثير واكثر جمال .. ظلت تتأمل الصخور والانوار المبعثه من داخل الماي مخليه منظر سطح الماي خيال في خيال .. ما قدرت تمنع نفسها من ملامست سطح الماي الي كان بارد وهذي الي كانت متوقعته لان الجو داخل الكهف بارد كثير ..
التفتت علي شهاب وهي تشيل يدها من الماي : شهاب الماي بارد موت .. تتوقع انه عميق 
شهاب وهو يناظر سطح الماي : انا مو عالم بيولجي .. ولا عندي خبره بظواهر الطبيعه 
انفال لفت راسها وظلت تناظر حولها بعدين ارجعت التفتت على شهاب وقالت : : شهاب كان ودي يكون عندي كاميرا واصور الكهف .. علشان لما نرجع السعوديه افرجي الصور اهلي وصديقاتي .. واحتفظ فيهم لذكرى
شهاب بلامباله : التصوير ممنوع داخل الكهف 
انفال بستغراب : ليه 
شهاب وهو يهز اكتافه : مدري .. يمكن فلاش الكاميرا ياثر على الصخور 
انفال وهي تناظر الكشافات الي مثبته داخل الماي على متداد الجهتين : وهذي الكشافات حرارتها ما تاثر على الصخور 
شهاب : ما عندي فكره عن الكهرباء وحرارت الضوء ..
كملو رحلة القارب الى داخل الكهف بصمت .. بالرغم من قرببهم من بعض الى ان شهاب يحاول ان يتجنب النظر اليها .. اما انفال لم تتحسس من قربه ولكنها كانت تحاول تحسسه بقربها .. تلتفت عليه وتناظر فيه .. تحاول تتكلم معه وتسأله مع ان اغلب الاسأله ما كان يجاوب عليها .. وبعض الاسأله تكون اجابتها مختصره وغير شافيه .. يكفيها تجاوبه البارد معها .. ويمكن لانها تعودت عليه .. مع انها في كل مره تجلس معه او تفتح معه باب للحوار يكون عندها امل ان هذا الباب راح يدخلون منه الى طريق طويل من الاكتشافات الشخصيه لكن البيبان كانت تتسكر قبل لا تنفتح بالكامل .. مازال في وقت والامل موجود ان ينفتح بينهم باب ويظل مفتوح .. 


بعد ما خلصو من الرحله ..اركبو الباص الساعه خمس تغريبا ورجعو الى بالما دي مايوركا .. كان الهدوء مخيم على كل الموجودين في الباص .. والتعب كان مسيطر على انفال تحس ان المشور كان طويل .. لكن الرحله كانت ممتعه ومذهله وراح تظل هذي الكهوف من اجمل ما رات بحياتها ما تظن انها راح تشوف اروع منهم بدت الشمس تغيب .. تاملت قرص الشمس وهو ينطفأ نوره ويختبأ خلف الاشجار ..وتذكرت منظر الشروق ..هذي الشمس التي غابت هي نفسها شمس اليوم التي راغبو شروقها وظهورها من وسط البحر عندما كانو على سطح العباره .. وصلو الفندق الساعه السابعه بعد ما توقفو عند ثلاث فنادق يوصلون السواح ..
دخلو انفال وشهاب الغرفه .. وقفت انفال في منتصف الغرفه وظلت تناظر السرير .. اقصد السريرين المنفصلين .. كانت الغرفه حلوه ذات جدران بلون البحر واثاثها من الخشب الابيض وفيها بلكونه تطل على البحر وبالقرب من باب البلكونه كان في كنبين صغار وطاوله صغيره ..
كانت عيونها تنتقل بين السريرين المنفصلين والي يفصل بينهم كمدينه فوقها ابجوره متوسطة الحجم ( ليه السريرين منفصلين .. مو المفروض ان يكون في سرير واحد مزدوج .. معقوله شهاب هو الي حاجز غرفه بسريرين .. ليه طيب .. لالا يمكن نظام غرف الفندق كلها كذا .. او يمكن ما لقى حجز لغرفه بسرير مزدوج ) حست بحزن على حالها متزوجين وبشهر العسل وكل واحد منهم ينام بسرير .. لما حست بهدوء بالغرفه التفتت جهت الباب .. وشافت الشنط محطوطين جنب الجدار .. وما لقت اثر لشهاب ( اكيد طلع ) .. افسخت عبايتها .. وفتحت شنطتها وطلعت لها ملابس .. خذت لها شور على السرير علشان تستعيد القليل من نشاطها .. طلعت من الحمام وتضايقت لما ما شافت شهاب .. خافت انه يتاخر مثل كل مره يطلع فيها .. اوقفت قبال التسريحه وناظرت نفسها في المرايه .. وهي لابسه البجامه الي شرتها لما راحت مع دلال السوق كان لونها وردي بنوتي برموده مع بلوزه لها اكمام قصيره حيل .. ابتسمت لما شافت شكلها اول مره تلبس بجامه دلع على قولت دلال .. ارفعت يدها ومشطت شعرها ولمته وارفعته وثبته .. تردد تستشور قذلتها ولا لا .. بعد تفكير قررت ما تستشورها لان الحين بليل وهي راح تنام يعني مالا داعي بالمره .. قربت من باب البلكونه وفتحته لاحظت ان سور البلكونه رفيع شوي وان هم بدور الخامس يعني ما راح يكشفها احد لو جلست بالبلكونه .. 
طلعت للبلكونه وهب هواء بارد شوي .. ارتعش جسمها لما داعبه الهوا .. اجلست على الكرسي وارفعت راسها وظلت تتأمل السما الصافيه والنجوم .. بعد ربع ساعه تغريبا اسمعت صوت باب الغرفه يتسكر .. وحست براحه ( اكيد شهاب جا ) .. بس هذا ما منعها ان تكمل تاملها لنجوم والربط بينهم بخطوط هوايه وهميه ..يمكن تكون شيء هي تحبه .. التفتت واناظرت شهاب الي جلس بالكرسي الي قبالها .. وبتسمت له ابتسامه خفيفه ( ما كانت متوقعه ان بجي يجلس معها بالبلكونه .. ودام ان هو جا بنفسه وجلس ما راح تخسر شيء لو حاولت تتكلم معه وتسولف )
انفال وهي تناظر شهاب ببتسامه خفيفه : تدري يا شهاب لما كنا بالعباره وقلت لي ان راح نروح جزيرة مايوركا .. ما توقعت ان راح يكون فيها فنادق وعمارات وباصات .. واسواق ومدينه كبيره .. ظنيت راح تكون جزيزه صغيره فيها بحر وطبيعه ومنتجع 
شهاب : وفيها مطار بعد 
انفال بتفاجأ : والله 
بعد دقايق من الصمت .. والتأمل .. قال شهاب : انتي اول مره تسافرين .. ( ما يدري ليه حب يسألها هذا السؤال يمكن علامات الدهشه والتعجب الي ما تفارقها .. وكثرت اسألتها وكانها وحده مسافره الى عالم اخر كل شيء فيه غريب ومدهش .. خلته يسألها هذا السؤال )
انفال وهي تناظر شهاب .. ابتسمت ابتسامه قبل لا تجاوب على سؤاله الي اسعدها طبعا لان هو نادر ما يسألها : تقدر تقول كذا ..انا اول مره اسافر بالطياره ولبلاد اجنبيه .. اذكر اني سافرت مرتين بحياتي .. لما كنت برابع ابتدائي رحنا للجبيل بيت عمي قصدي اخو عمي منصور .. ولما كنت بسادس ابتدائي كنا بنسافر البحرين بس تعطلت السياره وحنا بالطريق ورجعنا .. ( كملت ببتسامه عريضه وعفويه ) .. يعني هذي ما تعتبر سفره نص سفره 
كانت انفال وهي تتكلم تناظر ملامح شهاب تتمنى يسألها بعد سؤال ثاني وثالث ورابع .. مو المهم عندها نوعيت السؤال ومضمومه المهم ان يسأل ويسولف معها .. لكنها بعد دقايق من الصمت ادركت ان هو ما ناوي يسألها بعد .. فحبت هي تسأله 
انفال ببتسامه : انت سافرت كثير ؟
شهاب اكتفا بهز راسه بنعم .. وهذا الي خيب امل انفال فحبت تكمل السؤال بسؤال ..
انفال : طيب وش احلى دوله رحتها ؟
شهاب بعد تفكير : مصــر .. ( مرت في بالي ذكريات مصر الحزينه لما كان مسافر لها بقصد الهروب من الزواج .. وش الي استفاد لا قدرت تضمه ولا تمنع زواجه وهذا هو الحين متزوج وجالس معها )
هب الهوا بارد .. وداعب خصلات شعر شهاب .. تلقائيا التفت على انفال علشان يشوف الهوا وش بسوي بشعرها ..لاحظ ان كان مبلل .. الهوا حرك خصلات من مقدمة شعرها .. ظل يناظر في خصله وقفها الهوا وكانت فيها كسره بسيطه عاد هو موته الشعر يكون فيه كسره او ميلان يحبه يكون سيده وناعم .. تمنى يكون عنده مقص ويقصها ..شال عينه من عليها لما شافها التفتت عليه وناظرت فيه .. 
ارفعت انفال يدها ومسحت على شعرها علشان تقعد الشعرات .. وابتسمت ( هذي اول مره يناظر فيها كذا ) 
شهاب بهدوء : انتي تحبين اللون الوردي 
انفال فرحت لسؤاله .. وعلى طول جاوبت ببتسامه : لا .. انا احب اللون الازرق والاخضر ( كملت وهي تناظر لون بجامتها ) .. هذي البجامه اختارتها لي صديقتي دلال لما راحت معي السوق .. تقول لونها بنوتي 
شهاب : انتي عندك صديقه اسمها دلال 
انفال ببتسامه : وعندي بعد سجى وهيام .. تعرفت عليهم في ثالث متوسط وكانت علاقتي فيهم سطحيه لاني لقيت صعوبه ان اتأقلم معهم .. 
شهاب ببرود : ليه 
انفال وهي تتأمل السما : لاني كان في اختلاف كبير بيني وبينهم .. اقصد بيننا لان كل وحده كانت لها حياه مختلفه ونمط معين .. بس الحلو ان كل وحده منا افرضت نفسها وشخصيتها .. وما فرضت طريقة حياتها وعاداتها .. وهذا الي ساعدنا وقربنا من بعض .. ( كملت كلامها وهي تناظر شهاب ) .. وانت ما عندك صديق مقرب لك 
شهاب ظل فتره سرحان . يفكر اول مره احد يسأله هذا السؤال اساس هو ما مره فكر يكون عنده صديق يشكي له .. لان يحس ان هذي حركات طلاب مدرسه .. وسؤال موجه للبنات اكثر من الشباب .. صحيح عنده مساعد خويه يدق عليه احيانا يستشيره او يسولف معه بس ما يوصل لحد الصداقه .. ممكن عمه طلال قريب منه و هو اكثر واحد مصادقه .. ويقول له كل شيء ( بس صديق وين جالسين طلاب ابتدائي حنا ) 
شهاب بعد دقائق من الصمت : ممم عمي طلال شخص قريب مني 
انفال وهي تناظر في شهاب ببتسامه : طيب قولي وش لونك المفضل 
شهاب وعيونه مثبته على الطاوله الي قدامه .. حتى هذا السؤال ما خطر يوم على باله ولا كان بباله ينسأل هذا السؤال .. بس دائما اللون الاسود يجذبه والاخضر يريحه .. بس لما كان بالثنويه كان يحب اللون البنفسجي .. حتى يذكر اول سياره شراها لونها بنفسجي غامق .. بس لما اشتغل في الشركه شرا له سياره سوده .. عقد حواجبه وهو يفكر ( انا ليه معطي سؤالها اهميه وجالس اتذكر وافكر وش احب الالوان لي .. اشوفها قامت تسألنا اسأله شخصيه .. وانا من صدقي بجاوب .. وبعدين كاني عطيتها وجهه بزياده .. خليني اقوم انام انا وش جلسني معها ) 
قام شهاب وهو يقول برود : الاحمـــــر .. 
انفال لما شافته قام ودخل للغرفه .. قامت ودخلت وراه .. وسكرت باب البلكونه وحست بدفا الغرفه 
انسدح شهاب على السرير بعد ما طفى الانوار وشغل الابجوره الي على الكمودينه .. ولف جسمه على جهت الدولاب يعني سرير انفال صار خلفه .. حس براحه وبنعومة السرير .. اساس هو متعمد يحجز غرفه بسريرين منفصلين لانه مل من نومت الكنب الي تتعبه اكثر من تريحه .. ( يالله اشتقت لنومة السرير والتلحف ببطنايه ) سمع صوت انفال تناديه .. ما حب يرد عليها 
انفال لما ما سعمت منه رد .. ( اكيد انه نام مع ان ما لحق ينام ) .. قربت من سريرها الي كان جنب باب البلكونه وفتحت البطانيه وانسدحت قبل لا تحط راسها على المخده .. 
قالت وبصوت عالي شوي .. وببتسامه وهي تشوف ظهر الشهاب : شهــاب تصبح على خـــير 
ابتسم شهاب لما سمعها ابتسامه خفيفه .. وقال بصوت واطي غير مسموع وهو يغمض عيونه .. ( وانتي من اهل الخيـــر ) .. 
/
*
/
فـــي العباره العابره في وسط البحر والعائده الى برشلونه .. وتحديدا في المطعم الذي في قلبها ..
كانو انفال وشهاب مقابلين بعض لكن الصمت الغالب عليهم .. انفال جالسه تناظر البحر من زجاج النافذه وريحت الاكل مسيطره عليها هي ما تدري ليه الجوع مرافقها من اول يوم في شهر العسل يمكن لان اسمه شهر العسل والعسل من الاكل .. تحليل نوعا ما غبي لكن ما يهمها المهم الحين .. متى يوصل الاكل ؟ من امس ما كلت شيء واليوم جلست وما تفطرت .. الغريب ان شهاب ما يحس بالجوع يعني وجبه وحده تكفيه يوم كامل حاولت ان تكون مثله لكن ما قدرت لان شعور الجوع لا ارادي وما تقدر تكذب على نفسها وتقول شبعانه .. ( خذت نفس عميق .. وغيرت موجة التفكير على ما يوصل الاكل ) .. اليوم جلست الساعه 8 تقريبا وكل عاده شهاب ما كان موجود بالغرفه .. خذت لها دش على السريع وجلست تنتظره .. جا على الساعه تسع وقال لها ترتب شنطتها وكان مستعجل فما كان في وقت تسأله ليش .. لما اوصلو العباره عرفت ان هم برجعون برشلونه حست بضيقه لانها وده تجلس اكثر في ما يوركا وودها تنزل السوق تشتري هدايا لاهلها ..
التفتت على شهاب الي كان يناظر البحر ولقت ان هذا الوقت مناسب ان تسأله ..
انفال وهي تناظر شهاب : شهاب ليه بنرجع برشلونه .. نفسي لو جلسنا هناك اكثر 
شهاب التفت عليها وبعد تفكير قال : رحلتنا على الطيران الفرنسي الساعه ست ونص يعني المفروض ان الساعه اربع ونص نكون موجودين بالمطار 
في البدايه انفال ما ستوعبت الي سمعته كيف يعني بيرجون السعوديه .. تذكرت حلم الطب وحست بفرح لان شهاب رضى نرجع السعوديه يعني الحلم راح يصير حقيقه وواقع .. كان في داخلها شعورين متضاربين احساس الفرح واحساس الحزن لانها راح تودع اسبانيا وهي ما بعد اشبعت من اراضيها .. لكن اسبانيا تقدر تزورها بعدين اذا الله كاتب لها عمر .. اما حلم الطب هو حياتها وحاظرها لو ما تحقق الحين ما راح يتحقق بعدين .. (ارتسمت على شفايفها ابتسامه عريضه وهي تناظر شهاب الي جالس قبالها ..)..( معقوله بهذي السرعه تحققت الامنيه .. اكيد ما لها علاقه بالقطعه النقديه الي رميتها في الكهف .. بس لها علاقه بشهاب يعني لو شهاب مو مهتم ما كان بهذي السرعه حجز لنا .. يعني ان هو مهتم فيني )
وصل الاكل الذي لا يقاوم .. طبق سمك معمول بطريقه لذيذه 
انفال بدت تاكل بشهيه مفتوحه .. ارفعت راسها وشافت شهاب منزل راسه يناظر طحنه وهو ياكل 
انفال وهي تقطع السمك بالسكين .. وتناظر شهاب : شهــاب 
شهاب وهو منزل راسه ويغرز قطعة السمك بالشوكه .. بصوت واطي : نــعم 
انفال كانت تنتظره يرفع راسه ويناظرها بس لما ما رفع راسه قالت ببتسامه : مـــشكور 
شهاب رفع راسه وعقد حواجبه وهو يقول : على أيــش 
انفال ببتسامه عريضه من تحت برقعها : علـــى الغــــدا 



/
*
*
/
فــي الريـــاض .. وتحديدا فــي احدى المطاعم .. 
جواد : متى ناوي تفاتحهم بالموضوع .. ولا تراجعت .. تدري كيف افضل لك ابعد عن الشر وغني له 
غازي باصرار : ومن قالك اني ناوي ابعد عن الشر .. انا بغني فيه وبه الليله .. بس صبرك على شوي 
جواد وهو رافع حاجب : وش راح تسوي ... يا رميو زمانك .. يا بو قلب رهيف 
غازي بشويت عصبيه : انت علامك من جيت الرياض وانت ما سكه علي يا بو قلب رهيف 
جواد : لانك الطفره العاطفيه الوحيده في العائله .. ولا في واحد يطلع من شور اهله علشان بنت 
غازي : عليا مو أي بنت 
جواد : وش الفرق بينها وبين بنات العائله .. اساس وش الفرق بينك وبينا هذا حنا اخوانك واعيال عمك كلنا تزوجنا من بنات العائله .. وهذا حنا عايشين 
غازي بترجي : جواد افهمني انا احبها 
جواد ببتسامه جانيه : مع الاسف ان هذا هو الفرق الوحيد بيننا .. القلب .. انت ما تقولي متى صار قلبنا يحكمنا ومتى كنا ناخذ بحكمه 
غازي : كلامك ما راح يغير من واقعي شيء وما راح اتراجع 
جواد بستسلام : طيب .. قول لي وش بتسوي وكيف بتفاتح اهلي بالموضوع 
غازي بعد تفكير : اليوم على العشا راح افاتح امي وابوي بالموضوع ..طبعا بعيد عن تدخل وحوش العائله عمامك الله يحفظهم 
جواد : اذا امي وابوي ما رضو 
غازي بثقه : راح يكون لي تصرف ثاني 
وصل في هذي اللحظه الاكل .. 
جواد : يعني الليله بنقول .. يالــيل ما طولك .. ترى ملينا الصبــر 
غازي هو يقرب الملعقه من فمه : نبي نرتاح ياخوي 
جواد هو يناظر غازي ببتسامه : اكل يا اخوي .. اليوم يومك. بنشوف فارسنا ابو قلب رهيف وش بيصنع الليله 
غازي وناظر جواد بطرف عينه : كانك تتمسخر مع وجهك 
جواد : لا من جد .. لازم تاكل صاير ضعيف .. من الحب 
/
*
*
/
فــي الشــرقيه .. وتحديدا في بيت هــيام .. 
في الصاله كان الخال جالس على الكنب ويدخن .. في حاله مثيره للاشمئزاز ولنفور .. لابس ثوب اصفر مايل للبني من كثر بقع الوسخ الي عليه وفاتح الازرار الاماميه وكانت واضحه الفانيله الي المفروض يكون لونها ابيض لكنها في هذه الحاله صاير لونها مايل للاسود .. وذقنه كان طالع .. وشعره في حاله من الفوضه 
عم البيت الصمت الرهيب .. سكون .. رغم ساكنيه .. كانت العيون حزينه وتملأها نظرات الاستغراب والخوف قريب امر هذا الخال .. اول مره يجلس بالصاله .. وفي حاله من الخمول والكسل القاتل .. حتى رماد الزقاره يتناثر على ثوبه .. والدخان يحبس الانفاس اكثر مما هي محبوسه خوف ورهبه من وجوده ..
قريب من قدمه كانت جالسه على الارض نوره ترسم بدفترها والوانها بحضنها .. الصاله نوعا ما صغيره اشبه بالموزع .. والكنب كان ما خذ نص المسافه ..
مد الخال رجله اليمنى وضرب نوره على ظهرها ضربه قويه بقدمه .. مما خلها تندفع لقدام ..وهو يقول بصوت خشن وبامر : قومي جيبي لي كاس ماي 
التفتت نوره على خالها بعيون مليانه دموع وخوف .. وظلت تناظر فيه ويدها على ظهرها ..
الخال وهو يناظر فيها بطرف عينه : لا تناظريني كذا .. اقولك قومي جيبي لي ماي 
نوره بخوف : ان شألله 
مد الخال رجله اليمنى علشان يضربها لكنها قامت وما قدر يوصل لها .. وهو ما له خلق يقوم علشان يضربها 
دخلت هيام الصاله ووقفت عن الباب وناظرت خالها الي كان يناظر الارض ( هذا للحين ما طلع .. وش الي مجلسه عندنا .. والله اني ما لي خلقه اليوم بالمره .. ولا لي خلق اسمع صوته .. اخاف امر ويقول لي شيء .. خليني امر تاخرت على المشغل .. وخل يقول لي يقوله ما يهمني ) 
مرت هيام وهي لابسه عبايتها وحاطه الطرحه على كتفها وشنطتها بيدها .. وسوت روحها ما شافته .. ومشت بسرعه ..لكنها عند مخرج الصاله استوقفها صوته الخشن والحاد .. خذت نفس والتفتت عليه 
هيام ومتخصره وتناظر خالها ومالها نفس : نعم 
الخال ويناظرها بطرف عينه : على وين 
هيام بعناد وبصوت عالي : ما لك دخل 
الخال برود وهو يرمي الزقاره على الارض بعد ما طفاها : خير وش قلتي .. وين رايحه 
هيام وهي حاسه ان راح يعصب بس حاولة تتماسك وتكون قويه : رايحه اشتغل واجيب الي انت ما تقدر تجيبه .. رايحه اعيشكم واصرف عليكم 
الخال وهو يوقف ويمشي بتجاها .. ويناظرها بنظره حاده : رايحه تعيشينا ها 
هيام لما شافته يقرب منها خافت .. لكنها ما بينت هذا الشيء وظلت واقفه مكانها 
الخال بشويت عصبيه .. وهو عاقد حواجبه : مافي طلعه .. ولا روحه للمشغل .. ورجعي غرفتك 
هيام وتحاول تكون قويه : مو بكيفك .. فجأه جاها كف قوي على خدها مما خلاها تسكت طبعا هي كانت عارفه ان راح يمد يده عليها وتعودت على هذا الشيء .. لكنه هذي المره ضربها في نصف كلامها وما نتظر تكمل جملتها 
الخال بصوت عالي وهو ينزل يده : طلعي غرفتك ما ابي اشوف خلقتك 
هيام باصرار : واذا ما طلعت غرفتي وش راح تسوي بتضربني كف ثاني عادي ما يهمني .. متعوده .. حنا وش الي ما خذينا منك غير الضرب والاهانه .. ( كملت وهي تشوف الشرار يطاير من عيون خالها ) .. ممكن تطلع من بيتنا 
الخال بحاله من العصبيه الشديده وبصوت عالي هز البيت : انا ينقال لي هذا الكلام يا هيوم يا بنت الكلب 
دخلت الام الصاله تركض وهي مفزوعه من صوت اخوها .. وقربت من اخوها ..
ام ميثم بخوف : خير يا خوي وش فيك .. 
كان الخال رافع يده بيضرب هيام لكن لما قربت منه ام ميثم ناظر فيها ومد يده وضربها كف ..
ام ميثم اشهقت وحطت يدها على خدها وهي تقوم بعيون مليانه دموع : ليش يا خوي انا وش سويت لك 
الخال رغم الحاله العصبيه الصعبه الي هو فيها الا انه ارتبك للحظات وناظر فيها وطلع من الصاله وهو يقول بصوت خشن ونظره حاده : حسابي معك بعيدن يا حماره 
ام ميثم وهي تناظر هيام ودموعها على خدها وبصوت مخنوق : يما هيام وش سويتي لخالك وخليتيه يطلع من البيت انت عارفه ان هنا ما لنا الا هو ..
هيام تجمعت دموعها لما شافت امها بهذي الحاله تمنت لو عطت خالها كف .. او ما كان لها لزمه عنادها وكلامها لخالها .. قربت من امها وضمتها وبدت دموعها تنزل وهي تقول : خليه يروح يما حنا ما نبيه .. 
ام ميثم وهي تضم هيام وبنفس مكسوره .. وبصوت حزين : ليه يما يروح .. كفاي الي راحو وخلونا .. راح الابو وراح الزوج .. وراح الولد .. وراحت الروح معهم .. ما بقى لي الا هل الاخو .. هيام يا بنتي خليني اشوفه من ريحت امي وابوي واهلي 
هيام وهي تمسح على شعر امها ودموعها على خدها وبحسره : بس خلاص يمي .. عورتي قلبي .. انا اسفه يما والله ما كان قصدي .. والله ما كان قصدي .. ( كملت وهي تبوس راس امها ) .. سامحيني يما سامحيني 
ام ميثم وهي تمسح دموعها وبنظره حزينه : مسموحه يا بنتي 
هيام امسكت يد امها وجلستها على الكنب وهي تقول : ما ادري وش فيني اليوم .. ما ادري ليه سويت كذا 
قامت هيام وراحت المطبخ تجيب كاس ما ي لامها .. 
هيام وفي يدها كاس الماي وبصوت حنون : تفضلي يما الماي .. 
ام ميثم رغم الدموع المحبوسه في عيونه .. ناظرت بنتها بحنان وهي تاخذ كاس الماي : الله يخليك لي يا بنتي 
هيام قامت لما هدت امها شوي وهي تقول : تبين شيء يما بروح غرفتي 
ام ميثم براحه شوي : ليه ما راح تروحين المشغل يا بنتي 
هيام وهي تفسخ عبايتها : لا ما راح اروح .. 
راحت هيام غرفتها وهي حزينه على حالها وحال امها وحال خالها .. امها بعد موت زوجها .. وموت ولدها تلقت صدمه قويه اكسرت قلبها وبعثرتها .. وما هي قادره تجمع نفسها من جديد .. صارت حياتها كلها خوف وظلام في كل يوم يزيد خوفها ان تفقد احد منا وخاصه اخوها الي شبح الظلام والهم بهذا البيت ..و لان امها عارفه ان وجوده هم لكن فقدانه فاجعه ..
دخلت الغرفه وجلست على طرف السرير .. تحس بصداع فضيع من كثر التفكير .. غمضت عيونها وحاولت تهدي نفسها .. افتحت شنطتها وطلعت جوالها ودقت على فيصل ..
بعد الرنه الثلاثه جاها صوت فيصل ..
فيصل : هلااا وغلاااا بالغلا كله 
هيام وتحاول تبسم : هلا فيصل 
فيصل بشويت خوف : هيام وش بلاك صوتك تعبان .. عسى ما شر 
هيام : شوي تعبانه .. ومتضايقه 
فيصل بهتمام : وش الي مضايقك 
هيام بضيقه : تخانقت مع خالي كل عاده .. وقامت امي تصيح وقمت اصيح معها 
فيصل : واكيد مد يده عليك 
هيام : اكيد .. هو عنده فرض واجب كل ما يشوفني لازم يعطيني كف كفين انا هذا ما يهمني لان صار الموضوع عندي عادي .. بس امي كل يوم تزيد حالتها ويتمكن الحزن منها .. احس اني فقدت الامل ان تطلع من حزنها .. وترجع لنا مثل اول 
فيصل بحزن : هي للحين تلبس الاسود .. وتصيح قبل لا تنام 
هيام بحزن : واكثر بعد حتى لما اطلع ولا لما يروحون اخواني المدرسه تبكي .. تخاف نطلع وما نرجع 
فيصل بأسى : الله يصبرها .. طيب له ما تطلعينها من البيت تمشينها على البحر يمكن تتغير نفسيتها 
هيام : ما تقول لي مين يودينا 
فيصل : انتي لو تبين كان خذيتي تكسي ولا قلت لسواق الي يوصلك المشغل .. لكن انتي مو فاضيه وهمك كله بالمشغل وبصديقاتك 
هيام ما تنكر ان كلام فيصل هزها يمكن لانه صحيح فعلا هي ما حاولت تغير بحال امها وكانها تعودت على شوفت الحزن بعينها وصار اهتمامها الاكبر بالمشغل وكيف تجمع فلوس علشان يكون مستواها مثل صديقاتها 
فيصل : هيوم وينك .. وين رحتي 
هيام : معك .. اقول فيصل وش سويت بالموضوع 
فيصل عاقد حواجبه : أي موضوع 
هيام بتنهيده : انا اتوقعت انك راح تنسى كل العاده .. شكلي بقوم اطلع رقم المستشفى وادق انا بنفسي 
فيصل وتذكر : لا لا تدقين ولا شيء .. انا ما نسيت الموضوع وراح اتصرف 
هيام وخذت نفس : طيب .. اخليك انا الحين ولما تتصرف وتخلص دق علي طمني 
فيصل بترجي : لا هيوم خليك معي شوي ما بعد اشبع منك 
هيام : والله تعابنه فيصل وراسي بينفجر .. ابي انام شوي لان امس ما نمت من كثر ما افكر 
فيصل : ليه منتي برايحه المشغل اليوم 
هيام : لا ما لي مزاج اروح .. 
/
*
*
/
امام بيت بوتــركي .. 
توه طالع بوتركي من البيت .. وفاتح باب السياره بيركب استوقفه صوت شخص خلفه .. لف بو تركي علشان يشوف من الي يناديه ..
ســعد ببتسامه خفيفه وبادب : السلام عليكم .. 
بو تركي : وعليكم السلام 
ســعد ببتسامه خفيفه وبادب : كيف حالك .. عمي بو تركي .. ان شألله بخير 
بو تركي بستغراب وهو يناظر ملامح سعد : نحمدالله ونشكره 
سعد وهو يناظر علامة الاستغراب على وجه بو تركي : عمي اكيد انت ما تعرفنا .. حنا اصدقاء ولدك حمد 
.. انا سعد ( كمل هو يأشر على مطلق الي واقف جنبه ) .. وهذا مطلق 
بو تركي ببتسامه خفيفه : هلاا والله .. 
سعد ويحاول يتصنع الادب والذوق : بصراحه يا عمي حنا جاين لك بموضوع مهم ومستحين منك محنا بعارفين كيف نفاتحك فيه 
بو تركي بهدوء هو يسكر باب السياره : خير يا ولد 
سعد هو يهز راسه : خير ان شألله هو الموضوع يخص سمعتكم واسم عائلتكم .. ويخص ولدك حمد 
بو تركي بقلق : وش الموضوع 
سعد ناظر مطلق وبعدين رجع ناظر بو تركي وهو يحاول يكون مرتبك : بصراحه يا عمي حنا ما جينا لك وقرارنا نفاتحك بالموضوع .. الا من خوفنا وحرصنا على صدقينا حمد ..وحرصنا على اسمك ومكانتك وهيبتك يا بو تركي .. والله يشهد ان هنا عزيناك قبل لا نشوفك 
تكلم مطلق بثقه : أي والله يا عمي حبيناك من قبل لا نشوفك 
سعد ناظر في مطلق علشان يسكت وهو يكمل كلامه .. : والله ما ادري من وين ابتدي .. بصراحه يا عمي ولدك حمد يكلم بنات .. قصدي متعرف على بنت ويكلمها بالجوال 
توسعت عيون بو تركي وعقد حواجبه .. وناظر سعد الي واقف قباله .. طبعا سعد ومطلق مرتبينها مع بعض ومضبطينها عدل .. حتى لبسهم علشان يكون المظهر متطابق مع الاسلوب والادب .. كانو لابسين ثوب ومنزلين الاكمام .. ( هم بالعاده دائما يرفعون اكمام ثوبهم ويمشون نافخين روحهم .. ( يا ارض هزي محد ادي ) ) وشعرهم مشطينه لقدام .. يعني كانت هيئتهم هيئت طالب حسن الخلق .. ومجتهد .. وهذا الي خلى بو تركي ينشد لهم .. ويهمتم بكلاهم .. 
ســعد ويكمل كلامه بادب : حنا يا بوتركي نصحناه بس هو الله يهديه ما يسمع النصيحه .. لكننا رغم ذاك ظلينا معه وحاولنا ننصحه مره ومرتين وثلاث .. لكن هم ما في فايده ..طبعا اسمح لي يا بتركي على الكلام الي بقوله .. حنا تربيتنا واخلاقنا ما تسمح لنا انا نمشي مع واحد هذا طريقه واهتمامه .. تركناها .. لكن والله ماني عارف وش اقولك يا بو تركي .. شيء يخجل .. 
زاد حدة نظر بو تركي .. : قول ويا ولدي وش عندك 
سعد وفي وجهه جميع الوان الاسى الصناعي : اليوم دق علينا رجال وقال يبينا بموضوع يخص حمد طبعا حمد على السوات الي يسويها لكن نعزه .. خفنا انا وصديقي مطلق قلنا ليكون حمد واقع بمشكله ولا احد لاعب بعقله المهم التقينا برجال وقال لنا كلام يكدر الخاطر والله .. يقول ان حمد متعرف على وحده ويكلمها بالجوال والظاهر ان هذي البنت العبت بعقله وقالت لها تزوجني .. ( كمل وهو يراغب علامات الغضب الي بدت تظهر على ملامح بو تركي ) .. هو اكيد خاف ان يقول لكم .. راح اتفق مع رجال بايعين ضميرهم وقال لهم يمثلون .. واحد ابوه .. وواحد عمه .. وراح يخطب البنت .. 
تكلم مطلق وهو يناظر بو تركي الي كانه بركان يستعد لقذف حممه : الرجال جزاه الله الف خير طلب منا نتلاحق الموضوع قبل لا يصير شيء .. وخاصه ان حمد خطب وخلص 
سعد ( مسوي فيها فاعل خير ) : فقلنا من واجبنا ان نخبرك ..علشان تردع الموضوع .. وتتلاحقه قبل لا يطيح الفاس بالراس .. وصدقني ان حنا جاينا ومستعدين نساعد .. واذا منت مصدقنا يا عمي بو تركي هذا الرجال الي قال لنا الخبر معنا بالسياره .. ( كمل وهو يناظر مطلق ) .. اقول مطلق روح ناد عمي بو علاء 
/
*
*
/ 


*
*
/ 
فــي بيت بو مشــاري .. 
كان مشاري توه داخل البيت .. حس بهدوء .. عقد حواجبه ورفع يده وناظر الساعه ( غريبه الساعه 3 ونص وخالتي وزوجها وغاليه ما جو بالعاده من الضحى ولا الصبح هم هنا .. ان شألله دووم يارب .. وده الواحد يجلس يوم في بيته وهو مرتاح ) .. دخل الصاله وشاف امه جالسه تناظر التلفزيون .. 
مشاري ببتسامه عريضه : السلام 
ام مشــاري : وعليكم السلام .. هلاا مشاري .. وينك تاخرت 
مشاري وهو يجلس جنب امه : لما خلصت دوام عزمني واحد من الربع على الغذا .. تغديت وجيت 
ام مشاري : بالعافيه 
مشــاري ببتسامه : تغديتو ولا لسى .. اجل وين الولد واختي ما اشوفهم 
ام مشاري ببتسامه : لا لسى ما تغدينا جالسه انتظر خالتك وبنت خالتك .. راح يجيبهم ابوك وراحت معه اختك 
مشاري ( الله يهديك يما وش هذي الخبر الي يضيق الصدر ) : اقول يما ابي اكلمك بموضوع قبل لا تجي خالتي 
ام مشاري باهتمام : خير يا ولدي قول وش عندك 
مشاري بجديه : يما انا ما ابي اتزوج غاليه بنت خالتي .. وانا عارف يما حركاتك تعزينهم .. وتلزمين عليهم يظلون عندنا .. وحركات المدح الزايد والمبالغه ..فاهمها .. يما انتي عارفه اني ما ابي غير سجى 
ام مشاري بتنهيده ومن غير نفس : من زينها بنت عمك سجى شايفه نفاسه مدري على ايش .. شوف بنت خالتك وش زينها .. وجها يفتح النفس 
مشاري : يما با كلها انا .. تفتح النفس ..الا تسد مجرى التنفس .. ( كمل برجى ) .. يما طلبتك دقي على بيت عمي بو تركي من زمان عنهم .. تطمني على حوالهم 
ام مشاري : ليه انت ما تدق عليهم يــع.. 
توقفت ام مشاري عن الكلام لما شافت الباب ينفتح .. وابتسمت وهي تشوف اختها مع بنتها غاليه داخلين من الباب .. قربت من مشاري وبصوت واطي : لا تفتح هذي السيره قدام خالتك وغاليه 
مشاري من شاف خالته وغاليه بدى يحس ان اكسجين البيت خلص وان الصاله قامت تضيق .. كان بقوم يطلع لكنه انتظرهم يدخلون ويجلسون في الصاله علشان هو يطلع لانه لو طلع الحين بمر جنبهم 
غاليه اول ما دخلت وشافت مشاري ابنسطت .. اوقفت عند المرايه الي جنب مدخل الصاله وفتحت طرحاتها ورفعت يدها وطلعت خصلات من شعرها توها صابغتهم امس .. وخلتهم يطيحون على عيونها وخدها .. لفت الطرحه .. افتحت شنطتها وطلعت روج وحطت لها على خفيف .. ضمت شفايفها ( ببتسامه ) وهي تناظر شكلها في المرايه .. سكرت الشنطه وتوها بتمشي .. تذكرت شيء .. افتحت الشنطه بسرعه .. وطلعت عطر سكادا .. ورشته على عبايتها وطرحتها ويدها .. ودخلت الصاله 
سلمت وناظرت مشاري بدلع .. وجلست جنبه على الكنبه .. مع العلم ان الصاله كانت واسعه وفيها كنبات كثير 
ام مشاري : وينك يا غاليه ما اشوفك دخلتي مع امك 
غاليه ببتسامه وبدلع : رحت المطبخ يا خاله احط الكيكه الي سويتها >> اول ما دخلت البيت عطت الكيكه للخدامه توديها المطبخ 
ام مشاري : ليه تتعبين نفسك يا بنتي .. ما كان له داعي تصلحين لنا حلى كل يوم 
ام غاليه : ما شألله عليها غاليه تحب تطبخ .. ( كملت وهي تناظر مشاري ) .. هني ياله الي يتزوجها 
مشاري وهو قايم : يالله انا استأذن بروح ارتاح بغرفتي 
ام مشاري : وين رايح يا مشاري اجلس ذووق كيكت غاليه 
غاليه وهي تناظر مشاري وتغمز له .. وتكلم خالتها ببتسامة دلع : خليه يا خاله يروح يرتاح اكيد جاي تعبان من العمل .. وانا ان شألله بعد ما نخلص غدا بصعد له الكيك بنفسي لغرفته 
طلع مشاري من الصاله هو معصب .. مدري هل بنت راضعه حليب فاسد .. ولا هي خلقه كذا .. عاد من زين كيكتها هذا هي كل يوم مسوي زحمه بكيكتها .. كلها كرتون كيك العلالي الجاهز مع بيضتين مدري ثلاث وكاس ماي وشويت زيت لا ويريت بعد تضبطها مره محترقه مره ناسيتها بالفرن .. مره مو مستويه وداخلها ماي .. الي يشوفها كل يوم شايله كيكتها وتدور فيها .. يقول الخلطه السحريه 
دخل مشاري غرفته .. وقفل الباب .. تحسبا لاي هجوم ممل من الاخت غاليه ..
/
*
*
/
فــي بيت بو تــركي .. وتحديدا بالصاله ..
بعد ما دخل بو تركي البيت استغربت ام تركي من رجوعه وهو توه بيطلع .. وكانت ملامحه فيها الشيء الكثير رغم ان اول ما دخل كان هادء .. دخل الصاله وطلب منها بصوت امر تروح تنادي له حمد وتطلعه له من تحت الارض الحين .. جلس على الكنب وعيونه على ام تركي الي طلعت من الصاله .. هز رجله بعصبيه وهو يتذكر كلام سعد ومطلق ..و بو علاء .. عن حمد .. للحظات ما كان قادر يصدق ان حمد ولده يسوي كذا .. لكن انفعال واسلوب سعد ومطلق .. واصرارهم على الادله المرفقه مع كلاهم وان هم مستعدين يروحن معه لعند بيت بودلال الي راح يخطب من عندهم علشان يتأكد ان فعلا هو كان هناك .. لكن هو اجل الروحه لان ما عاد فيه صبر .. ودخاخين الغضب بدت تكتم على انفاسه ولازم يطفي ناره ..
تطاير الشرار من عينه وهو يناظر ام تركي الي داخله الصاله وبيدها كاس ماي ..
ام تركي وهي تقرب كاس الماي من بو تركي : تفضل يا بوتركي 
بو تركي بصوت عالي : ما ابي ماي .. وين ولدك حمد 
ام تركي بخوف : الحين .. الحين نازل .. 
دخل في هذي الحظه حمد هو مستغرب اول مره ابوه يطلبه بالاسم .. ولما قرب منه علشان يبوس راسه لاحظ ملامحه القاسيه .. وكأن في حالة الهدوء الي تسبق العاصفه .. وعرف ان اكيد ما ناداه علشان مشتاق له ولا يبي يشوفه .. ناديه لانه .. ( الله يستر وش واصل له .. هذا اكيد اخوي عبدالرحمن او سجى هم الي قايلين له ومكوكينه علي .. اوريكم يا عيال اللذينه ) ..
قام بو تركي بسرعه لما شاف حمد قرب منه .. ورفع يده بسرعه وطبع كف قوي على خده الايسر .. تفاجأ حمد الي ظل فتره لاف راسه ويناظر الارض .. اما ام تركي حطت كاس الماي .. وشهقت لما اسمعت صوت الصفعه 
بو تركي بركان من العصبيه وثار .. وبدات حمم الغضب المتوهجه تطاير : ايا قليل الادب عديم التربيه .. ولد الكلب 
ام تركي قربت من بو تركي بخوف وهي تحاول تهديه : وش صاير يا بو تركي حمد وش مسوي 
بو تركي وهو يناظر حمد وبعصبيه وبصوت عالي : سواته الي ما حد سوا مثلها .. الله ياخذك ان شألله .. نزلت راسي بالارض .. نزلو عليك صقور و نتفو لحمك 
ام تركي بخوف : قول يا بو تركي .. وش صار .. علامك شاب وكلامك نار 
بو تركي وهو يطالع حمد الي واقف بمكانه ما تحرك اساس مو قادر يتحرك امام ثورة ابوه .. وعصبيته : ولدك هذا راح خاطب لنفسه ومسوي فيها رجال .. واسم عائلتنا صار لعبه بيده .. ( التفت على ام تركي الي تفاجات بالموضوع ..وكمل بعصبيه وبصوت عالي ) .. هذا من قلت التربيه والدلع الزايد .. وعدم الاحترام .. انا يوطي راسي .. ولدي.. يا ام تركي ولدك شاري له ابوي .. علشان يخطب له 
حمد اتسعت عيونه .. من كلام ابوه .. وتفاجا ( شيء ما كان بالحسبان ) ..
حمد بنفعال وهو يناظر ابوه : من الي قالك 
بوتركي بعصبيه ( سعد ومطلق مترجينه ما يقول ان هم الي قالو له الخبر ..) : مو مهم من الي قالي 
حمد بنفعال زايد واصرار : لا مهم .. والي قالك الخبر كذاب .. كذاب 
بو تركي وزادت عصبيته وعلا صوته : جب ولا كلمه .. 
حمد ناظر ابوه .. وعلى طول خط خطوه علشان يطلع من الصاله .. بو تركي وهو يشوف حمد بيطلع بصوت عالي ومنقهر من حركة حمد يمشي ولا في احترام لابوه الي واقف : اطلع من البيت لاانت ولدي ولا اعرفك 
حمد اساس كان ناوي يطلع من البيت بس لما سمع ابوه يقول هذا الكلام .. عصب .. وطلع من البيت وسكر الباب بقوه هزت البيت كله .. 
نزل عبدالرحمن مسرع من الدرج وخلفه سجى وعلى وجهم علامات الخوف .. من صوت الصراخ وسكت الباب الي افزعتهم .. بسرعه دخلو الصاله .. يشوفون وش صاير ..
عبدالرحمن وهو يناظر ابوه الي للحين في حالة العصبيه .. وامه الي واقفه وعيونها على الباب .. وعلى وجهها علامات الخوف والضيقه .. : وش الي حصل .. وش صاير 
جلس بوتركي على كنب وخذ نفس .. سجى لما شافت ابوها بهذه الحاله راحت اجلست جنبه .. 
سجى وهي ماسكه يد ابوها : ما في شيء يستاهل تنفعل وتعصب عليه .. 
بو تركي هدء شوي : والله يا سجى اخوك حمد طلعني من طوري 
سجى باهتمام : وش مسوي اخوي حمد 
عبدالرحمن وسجى لما درو بالسالفه تفاجؤ .. واصابتهم حاله من الذهول .. كل شيء يتوقعونه من حمد الي هذا الشيء .. يتوقعون انه يسافر بدون ما يعطيهم خبر .. يغازل .. يسوي حادث .. يهرب من المدرسه .. يرسب .. ينفصل .. ينطرد .. ينضرب .. ينسجن كل شيء ممكن يخطر على بالهم اذا قالو ان حمد مسوي مصيبه الا هذي ما تمر على البال .. يمكن سجى تفاجات اكثر من عبدالرحمن لان عبدالرحمن عنده علم مسبق ان حمد يبي يتزوج .. بس ما كان على الخاطر بالمره ان يسويها .. ( والله قويه .. وربي قويه ) 
عبدالرحمن ويناظر ابوه : اقول يبا وش اسامي ربعه الي جاو خبروك 
بو تركي : واحد اسمه سعد والثاني مطلق .. ( كمل وهو يلتفت على سجى الي جالسه جنبه وببتسامه ) .. سجى حبيبتي قومي جيبي لي حبوب الضغط من الغرفه 
سجى وهي تقوم : ان شألله يبا 
عبدالرحمن هو قايم : يالله انا ما شيء .. تبي شيء يبا 
طلع عبدالرحمن من الصاله هو يفكر بحمد وسعد ومطلق .. حاول يتذكر اشكالهم .. وطريقة كلامهم يحس ان الموضوع فيه انه يعني كيف اخوايئه ويجون يخبرون اهله عن سواته .. بدل ما يلمون السالفه .. حط جميع الاحتمالات امامه الواقعيه منها و الي اقرب للوقوع .. قرر ان يطلع ويدق على سعد ومطلق ويتفاهم معهم قبل لا يدق على حمد ويكلمه .. وهو ما يدري هل الموضوع حقيقه ولا مزحه بايخه 
عند باب السياره وقبل لا يفتح الباب تذكر عبدالرحمن عمته عليا .. على طول بدون تفكير رجع دخل البيت وصعد الدرج بسرعه .. يخاف ان عمته عليا سمعت صوت صراخ ابوه والمشاحنه الي صارت بينه وبين حمد .. ويسكنها الخوف وتتمكن منها دموعها وخاصه انه عارف ان أي صوت عالي او عصبيه تهز جبال الذكرى الحزينه الي بداخلها .. وصل عند باب غرفتها .. واخذ نفس عميق .. وضرب على الباب ولما ما لقى جاوب خاف .. ضرب بقوه على الباب .. بعد ما في رد .. مسك مقبض الباب وفتح الباب بهدوء .. دخل الغرفه وناظر كل جوانبها ما لقى وجود لعمته عليا .. دقائق ويسمع صوت الماي الصادر من داخل الحمام .. حس براحه الظاهر ان عمتي عليا تتروش وما سمعت الصراخ .. الحمدلله 
رن في هذي الحظه جواله .. ناظر الشاشه وهو يطلع من الغرفه ويسكر الباب ..
عبدالرحمن ببتسامه : هلااا بو الوفا 
وافي : هلااا بالدب القطبي .. شخبارك ؟
عبدالرحمن : الحمدلله بخير .. انت وين وصلت ولا لسى 
وافي : لا شكلي ما راح اجي اليوم بظل هنا .. يا اخي مشوار متعب كل يوم رايح وجاي .. انا داق عليك اسأل عن اختي عليا .. شخبارها .. وينها ادق على جوالها ما ترد 
عبدالرحمن : عمتي عليا بخير .. بس هي الحين تتروش اذا طلعت اقولها تكلمك .. ( كمل وهو يدخل غرفته وسكر الباب ووطي صوته شيء علشان لحد يسمعه ) .. اقول عمي طيب وموضوع سجى ومشاري متى راح تكلم ناديه ..
وافي بعد تفكير : والله مدري ادق عليها وكلمها ولا اكلمها لما ارجع 
عبدالرحمن : انا اقول لما ترجع كلمها .. ما ينفع تكلمها بالتلفون .. ( كمل بتردد ) عمي بقولك سالفه 
وافي بهتمام : قول 
عبدالرحمن بتردد : من ساعه تغريبا ابوي عصب على اخوي حمد .. وطرده من البيت 
وافي بخوف : ليه حمد وش سوى 
عبدالرحمن : تتذكر يا عمي لما جا حمد وقال يبي امي بموضوع خاص .. كان يبي يتزوج ويبيها تخبر ابوي عاد امي خافت تقول لابي .. جات قالت لي .. انا طبعا رحت له وتخانقت معه .. وبعدين اعتذر لي وقال لي ان بشيل الفكره من الباله 
وافي بهتمام شديد : طيب وبعدين وش صار 
عبدالرحمن : مدري .. سعد ومطلق اخوياء حمد جاو قالو لابوي ان حمد يكلم وحده بالتلفون .. وراح خطبها ودفع فلوس لرجال علشان يمثل ان ابوه .. عاد ابوي عصب على حمد وصار الي صار 
وافي بستغراب : وتعتقد ان هذا الكلام الي قالوه صحيح .. والله بصراحه كلام ما يدخل العقل حمد يسوي كذا 
عبدالرحمن : حتى انا ما ني مصدق .. عاد قلت بطلع الحين وبروح اكلم اخويائه وبشوف وش الموضوع 
وافي بسرعه : دحوم مسافت السكاه وانا عندكم .. انت روح كلم سعد ومطلق واعرف منهم السالفه وانا لما اجي بتفاهم مع حمد .. اوكي 
عبدالرحمن ببتسامه : الحين توك من شوي تقول انك منت بجاي 
/
*
*
/
فـــي المستشفــى .. 
طلال : عاد تصدق بالله يا خويي ان البنت مو صاحيه .. والله مو طبعيه بالمره .. 
مساعد وهو يتلفت في الغرفه : غريبه اليوم ما جات تزورك 
طلال وهو يناظر الباب : الحين ممكن تفتح الباب في أي لحظه .. مثل كل مره ..عليها طلعات ونزلات ترفع الضغط .. اذا جلست هنا .. استمرض زياده لان عينها كل علي بس احرك يدي شوي او اعدل نفسي رزت فيسها جنب السرير بتساعدني ولا تسألني طلال فيك شيء .. يالمك شيء .. انادي لك الطبيب ؟ يا اخي شايفتني اصغر اعيالها .. ولا واحد مكسر لا حول ولا قوه ما يقدر يتحرك .. عاد قلت لها امس انا الحمدلله صرت افضل بكثير فما لها داعي جلستك وطلاتك علي .. روحي شوفي شغلك 
مساعد وهو يضرب طلال على ظهره : ههههههه تعجبني يا جامد ..
طلال وهو يتالم من الضربه : اخ .. قلنا عاد صرنا ازين .. مو عاد تخلص علينا انت الثاني .. ( ببتسامه ) .. خليني اكمل لك الفصل ما قبل الاخير .. اطلعت من الغرفه وصارت توقف عند الباب .. ولما يزرني احد تقوله لا تطول علشان راحت المريض .. ولا امس بالغرفه مشعلينها الربع ضحك وناسه .. شوي ودخلت علينا تقول مدير المستشفى .. قال ايش قصرو صوتكم طلال محتاج للهدوء والراحه 
مساعد بستعباط وهو يجلس على الكرسي لان السالفه شكلها مطوله معه ومو ناوي يطلع بسرعه مثل كل مره : أي فعلا كلامها مضبوط انت بحاجه للهدوء 
طلال وهو يحرك يده : يا عمي روح زين .. انكتمت 
مساعد بستمتاع وهو يحط رجل على رجل : طيب كمل لي .. والفصل الاخير 
طلال ببتسامه : نعتذر .. لن نكمل الفصل الاخير .. لاني بطلع بكره من المستشفى 
مساعد وهو ينزل رجل : والله .. يعني بترجع تداوم 
طلال : لا .. كتب لي الدكتور كم يوم اجازه برتاح بالبيت .. 
مساعد بعد دقائق صمت وبجديه اكثر قال : اقول طلال ودي اسألك سؤال .. ببالي من زمان بس من ادخل غرفتي انسى عاد زين الحين تذكرت ..
طلال وهو يناظر في مساعد : اسأل .. متى صرت تستأذن 
مساعد ببتسامه : أي صحيح ليه استأذن منك .. اقول طلول ليه ما خليت وحده من بنات اخوانك تجلس معك بالمستشفى بدل ساره 
طلال بعد تفكير : تصدق عاد جات بالي اقول ليلى بنت اخوي تجلس معي .. بس بعد تفكير لقيتها صعبه شوي لان الي بزوروني كلهم شباب وربعي ما شألله اذا جاو يسون زحمه وما يطلعون الى بعد نصف ساعه .. مو معقوله بتجلس معنا بالغرفه .. ولا هي عدله اقول لها طلعي بره الغرفه استني وين تروح ..
مساعد وهو يقوم : أي صحيح والله .. يالله انا بمشي .. 
طلال بترجي : وين مساعد .. اجلس معي شيء ما بعد اشبع منك 
مساعد ببتسامه : لما تطلع بكره من المستشفى لك مني وعد اجي لك البيت واجلس عندك يوم كامل وما اقوم الي لين تطردني .. وش تبي بعد 
طلال : ههههههه هههههههه تسلم لي 
فتح الباب في هذي اللحظه فيصل بعد ما ضرب على الباب ..ودخل وناظر طلال ومساعد بملامح جامده .. وكانت هذي الملامح غريبه على مساعد وطلال الي من اول ما فتح الباب تثبتت عيونهم عليه .. مساعد ظن لحظه ان اكيد انه غلطان بالغرفه وخاصه انه دخل بدون أي كلام ولا سلام ولا حتى ابتسامه .. خيم الصمت بينهم وكانت النظرات تحمل كل الستغراب .. وكل واحد كان ينتظر الثاني يبدا بالكلام ..
تكلم مساعد وهو يناظر طلال : طلال اخليك انا الحين .. يالله سلام ...
لما سمع فيصل صوت الباب وهو يتسكر خلفه تاكد ان هو وطلال وحدهم بالغرفه ..
فيصل بملامح جامده وبهدوء : السلام 
طلال بعد دقايق من مراقبت الملامح وكانه يحاول يتذكر وين شافه : وعليكم السلام 
فيصل حب يقطع حيرة طلال ويبدل نظرات التسائل . وبدون مقدمات تكلم بصوت هادء : انا فيصل راشد الفلاني 
اتسعت عيون طلال لما سمع الاسم وركز على اسم راشد الفلاني .. بعد دقائق صمت قال طلال : انت ولد راشد 
فيصل ببتسامه خفيفه باسلوب هادء : اسف .. ثرة لما شفتك واقف معها 
طلال عقد حواجبه وهو يسمع فيصل مو فاهم هو عن ايش يتكلم .. ظل يناظر فيه ينتظر منه تفسير لاعتذاره 
فيصل كمل ليزيد حيرة طلال اكثر : ما كان قصدي اضرك .. بس النار الي بصدري حرقتني 
طلال لمس طرف الخيط .. : انت الي ضربتني 
فيصل وهو يناظر الكرسي الي جنب السرير : تسمح لي اجلس 
طلال بسرعه وهو ياشر بيده : أي اكيد .. تفضل 
جلس فيصل على الكرسي وهو يقول : كيف صحتك الحين 
طلال بستغراب : انا بخير .. الحمدلله .. ( بعد ثواني من الصمت كمل وهو يناظر الباب ) .. بامكاني الحين انادي الشرطه اخليهم يمسكونك 
فيصل ببرود : تبيني اقوم اناديهم لك 
طلال بحيره : لا .. ( كمل وهو يناظر في ملامح فيصل ) .. ما اذكر انا بينا معرفه سابقه اساس اول مره اشوفك 
فيصل ويحط رجل على رجل : حتى انا اول مره اشوفك 
طلال حس ان كلامهم يوصل الى حدود الحقيقه لكنها ما يطولها .. وكل واحد ينتظر الثاني يرفع الستار .. ويبتدي بالكلام .. قرر بعد صمت ان يفتح معه الموضوع ويجيب من الاخر 
طلال بنظره حاده : انت ليه ضربتني .. 
فيصل حب يبتدي من البدايه : قبل لا اقولك ليه .. ابيك توعدني وعد رجال ان هيام البنت الي كنت واقف جنبها .. ما تجيب طاريها قدام صاحبتها انفال بنت اخوك 
طلال تفاجا ( هذا كيف عرف ان انفال بنت اخوي وش علاقته بهيام ) : وش دخل هيام بموضوعنا 
فيصل : هي اساس الموضوع 
طلال عقد حواجبه : كيف .. ماني فاهم 
فيصل : راح افهمك بس اوعدني بالاول 
طلال بقلت صبر : اوعدك .. 
فيصل براحه : الحين اقدر اتكلم .. انا شفتك مره من المرات موصلها عند باب المشغل خذيت رقم سيارتك .. وانا ناوي لك نيه سوده . ( كمل وهو يناظر الشاش الابيض الملفوف براس طلال ). بس ما كانت نيتي اني اتسبب لك بضرر جسدي .. كانت النيه مقتصره على الاضرار الماديه والتحطيم المعنوي 
طلال بشويت عصبيه مكبوته : يعني انت الي كنت تكسر زجاج سيارتي وتكتب لي رسايل تهديد وكلام غير مفهوم .. وترسل لي مسجات .. وتزعجني 
فيصل وهو يسند ظهره على الكرسي : بس والله ما كان قصدي اضرك 
سادة بينهم دقائق من الصمت المحير .. كانت نظرت طلال لفيصل مزوجه بين الحده والعصبيه .. والحيره والتسائل 
طلال وهو يناظر فيصل : انت تقرب لهيام ؟
فيصل التفتت على باقة الورد الي كانت محطوطه على الطاوله وظل يناظر فيها وفي ورودها الي بدت تذبل والتفتت على طلال وببتسامه خفيفه قال : وش رايك بباقة الورد الي جبتها لك 



/
*
*
/
فــي احدى المقاهي ..
وافي : منت بنواي تتكلم 
حمد من غير نفس : وش اقول 
وافي : قول أي شيء 
حمد بضيقه : ما عندي شيء اقوله 
وافي ظل فتره يناظر في ملامح حمد الي رسمتها الضيقه ولونها الحزن بالوانه الشاحبه .. ما توقع ان بجي يوم وبشوف حمد مستسلم للمشاعر السلبيه .. وفي حاله من الياس .. والضعف .. والضيقه .. حتى جسمه قد تمثل لها .. وين كتفه الي يحاول دائما يرفعه علشان يبين اكثر عرض وطول .. وين حاجبه الايمن الي دائما مرفوع .. حتى نبرت التسلط والاستغلاليه اختفت وصار يسمع صوت مخنوق بالموت ينسمع .. شكل الموضوع مأثر في حمد بقوه .. او احساس الذنب والغلط هم الي كاسرينه .. بس حمد رغم المشاكل الي جابها لنفسه .. اوقحم نفسه فيها وهو لا ناقه له ولا جمل .. كان دائما يظهر بصورة المراهق القاهر .. الي ما يهزه احد .. الي دائما رافع خشمه حتى لما اصابع الاتهام كلها موجهه له .. 
وافي بعد فترة صمت : تدري ان سعد ومطلق هم الي خبرو ابوك بالموضوع 
حمد بضيقه : عارف 
وافي : من قالك 
حمد بصوت مخنوق : محد قالي .. بس كنت متوقع ان هم الي قالو لابوي .. لان محد يدري بالموضوع غيرهم 
وافي بجديه : حمد خبرني وش تحس ..تحس انك مخنوق لان اخويائك غدرو بك .. ولا تحس بالخجل والذنب من الي سويته والي حصل 
حمد بعد تفكير : مدري يمكن الاثنين 
وافي : انا اتمنى ان الاحساس الاول هو الي مسيطر عليك .. لان الغدر وطعنت الخوي احساس مؤلم وصدمه قويه لكنه درس ما تتعلمه الا بمدرسة الحياه .. لازم تعيشه علشان تفهمه وتحفظه .. وتاكد انك ماراح تنساه .. بالعكس راح يفيدك كثير بحياتك وبتعرف تميز بين الاصدقاء وبين اصحاب الضحك والوناسه 
دامت دقائق من الصمت قبل لا يتكلم وافي .. 
وافي : وين تعرفت عليها 
رافع حمد راسه وناظر في عيون عمه وافي وبعدين نزل راسه وهو يقول : بالمستشفى 
وافي بستغراب : ليه هي ممرضه .. ولا مريضه 
حمد للحين منزل راسه : لا جاي تزور مريض 
وافي بجديه وهو يناظر في حمد : حمد ارفع راسك وكلمني .. لو بجلس اسألك وانت تجاوب ما بنخلص الى الفجر .. قول لي كل شيء صار .. وانا وعدك ان الكلام بظل بينا 
حمد هو يرفع راسه : اوعدني ما تخبر احد حتى اخوي عبدالرحمن وخاصه اختي سجى ما ابيها تدري بسالفه 
وافي بستغراب ليه خص سجى .. : ما عندك ثقه بعمك .. سرك في بير 
حمد نزل راسه للحظه وبعدين رفعه وبدا يتكلم بصوت واطي .. وعمه وافي كان خير منصت .. قاله عن كل شيء عن لقائه فيها في المستشفى .. وكيف رقمها .. ودقت عليه في نفس الليله . وان في البدايه ما كان يحبها 
وخبره عن انجذابه لها وان دلعها عجبه و كل شيء فيها ..جذاب .. وعن مكالمتها له يوم هو في الرياض وسؤالها عن اخته سجى .. وان هو عرف من ذاك اليوم ان الي كلمها هي دلال صديقت سجى . حطو على هذي الكلمه عشر خطوط .. لان لحظة ما سمعها وافي من حمد .. الله يعلم بحاله .. فجأه ضاقت فيه الدينا وحس ان الجدان الي بالمقهى مطبقوه عليه وان ضلوع صدره ضاقت .. صار يحس بالاختناق مع ان الهواء يدخل لرئته 
بعد ما سمع هذي الكلمه .. انشل تفكيره .. يشوف حمد بعيونه بس مو قادر يفهم الكلام الي يقوله .. ولا هو قادر يستوعب الموضوع .. دلال صاحبت سجى .. ظلت الدنيا تدور فيه رغم هدوء مظهره .. عواصف ورياح وزلازل هزته .. ذكريات وصور .. ونظرات .. مرات قدام عينه .. طبعا حمد استمر بكلامه ظنا منه ان عمه وافي يسمعه .. وقال ان هو يوم عرف ان هي صاحبت سجى حبها اكثر .. وتعلق فيها .. وخبره عن يوم التوصيله ولما اركبت سيارته ما تكلمت .. واكتشف ان فيها حياء وطيبه مو طبعيه .. قاله عن احساسه ان بيفقدها وان ممكن تبعد عنه لما قالت له ان هي انخطبت .. فقرر يتزوجها يمكن لان هذا الرابط الوحيد الي يخليها قريبه منه وملكه .. كلم امه بالموضوع بس عبدالرحمن دخل بالسالفه وخربها .. اقترح عليه صديقه سعد ان يكون له عائله وروح يخطبها .. فكره مش بطاله .. رتب كل شيء وكان سعد هو الي يضبط الامور .. وراحو اخطبوها .. وكانت هذي اقوى صدمه تلقاها بحياته ان .. هي طلعت كـــــــذابه .. هي كانت قايله له ان ابوها متوفي وان عندها اخو واحد اسمه عبدالعزيز .. طلع لا اخوها اسمه عبدالعزيز ولا ابوها متوفي .. حطو على هذي الجمله عشر خطوط .. لان في لحظه ما سمع وافي هذي الجمله من حمد ..ردت فيه الروح .. وراحت الضيقه .. وحس بهدوء فضيع بداخله .. بعد ما كان مو قادر يتحمل نفسه .. 
تنفس وافي بعمق .. وحرك اطرافه بعد ما حس انها تيبست .. ناظر حمد وقال بنبرة امر : عطني جوالك 
حمد بستغراب عاد هو للحين ما خلص كلامه وما قال الشق المهم من السالفه والي هو اساس الي حصل اليوم .. طلع جواله من مخبات الثوب ومده لعمه وافي : تفضل 
وافي وهو يناظر يد حمد الممدوده : دق على دلال 
حمد مو مستوعب الكلام : ادق على دلال !! ... ( كمل بعد ما استوعب ) لا ما اقدر انا حالف اني ما اكلمها ولا ارد على مكالماتها 
وافي خذ الجوال من حمد وفتحه على قائمة الاسماء : مسجل رقمها باي اسم 
حمد : احلى ما خلق ربي 
وافي ببتسامه خفيفه رفع الجوال وقربه من اذنه بعد ما دق الرقم .. بعد الرنه الثالثه جاه صوت .. 
ميلاف بدلع : انا زعلانه منك لا تكلمني .. ( حس وافي براحه كبيره لما سمع الصوت .. مو بس حس بالراحه الا حس بفرح .. وده يقوم يضم حمد ويبوسه .. هو كان عنده احساس عميق ان دلال مستحيل تسوي كذا .. وان هذي دلال ما هي دلالك .. وفعلا ما هي دلالي .. بس المشكله ان البيت الي راح له حمد يخطب بنتهم دلال هي دلالي .. لان ابوها عايش واخوها اسمه بدر ) وخر وافي الجوال عن اذنه ببتسامه عريضه .. قريب امره .. نس نفسه .. وعايش بعالم اخر هو جاي يسمع المشكله ويحلها .. في هذي اللحظه يحس ان ما في مشكله ) 
قام وافي وهو يمد الجوال لحمد : حمد قوم معي 
حمد وهو يقوم بسرعه مستغرب : وين !! انا لسى ما كملت السالفه 
وافي ببتسامه عريضه : رايحين مشوار مهم .. كمل لي السالفه في السياره .. يالله خليني نمشي ما في وقت 
/
*
*
/

فــي بيت بو تــركي .. 
ضربات خفيفه على باب غرفة بو تركي وام تركي ..
بو تركي وهو يناظر الجريده : تفضل 
افتحت سجى الباب ببتسامه حزينه .. وملامح ذبلانه .. ووقفت عند الباب وظلت تناظر ابوها الي جالس على الكنب وجهه خلف الجريده .. تكلمت قبل لا تتحرك من عند الباب بصوت واطي : يبــا 
بوتركي نزل الجريده وناظر سجى ببتسامه : سجوي حبيبتي .. تعال ليه واقفه .. ( كمل هو ياشر على الكنب الي جنبه ) .. تعال جلسي جنبي 
سجى مشت بهدوء واجلست جنب ابوها .. وضمت يدها في حظنها .. وهي تحاول تبتسم .. رغم ارتباكها
..بو تركي عرف من حركات سجى ان عندها شيء بتقوله .. او في موضوع مضايقها وتبي يساعدها او ناقصها شيء ومستحيه تطلبه .. واكيد الموضوع مهم وكبير .. لان هي عادتا ما تجي لابوها الا اذا الموضوع محد يقدر يحله الا ابوها .. 
بو تركي وهو يحط الجريده على الطاوله : خير يا بنتي فيك شيء مضايقك شيء ناقصك شيء .. في احد مزعلك .. قولي يا بنتي انتي عارفه غلاتك عندي 
هي سجى عارفه ان ابوها يحبها ويغليها اكثر من اخونها لانها البنت الوحيده .. ومن يومها مدلعه .. حتى لما كانت صغيره .. كل طلباتها اوامر .. ولانها عارفه ان ابوها يغليها ما كانت تلجأله في كل شيء يمكن لانها ما تبي تزعجه ويمكن لانه مصدر القوه والتسلط في البيت .. يعني لو بتقوله ان عبدالرحمن ضايقها ولا حمد زعلها .. يلعب بحسبتهم لعب .. ولانها واثقه ان ابوها بساعدها وبيوقف معها جات له الحين 
سجى بلعت ريقها .. ورفعت راسها : يبا ابي اقولك شيء .. في موضوع خانقني .. وابيك تساعدني فيه 
بو تركي بهتمام : قولي يا بنتي .. 
سجى وشفايفها ترتجف .. والدموع متحجره بعينها .. ماهي قادره تنطق الكلامات ماتت على طرف لسانها .. بلعت ريقها مره ومرتين وثلاث .. تكلمت وهي تدور على بقايا صوتها : يبـــا انـــا ما ابـــــي اتزوج مشـــــــاري ولد عمي .... ( كملت ودموعها على خدها ) .. ما ابيه .. ما احبه .. اكرهه 
/
*
*
/
اما بيت دلال وقفت سيارت وافي .. 
حمد بستغراب وهو يناظر واجهة البيت من خلف زجاج النافذه الي جنبه : ليه جبتنا هنا 
وافي وهو يفتح باب السياره : انزل وراح تعرف 
وافي نفسه ما يدري ليه هو جاي هنا .. بس الي عارفه ومتاكد منه ان المفروض يجي .. وهو واثق بالي بسويه .. لكنه هو ما يدري هل هذا بصير من صالحه ..و بتنحسب له خطوه ثابته .. لتحقيق شيء في نفسه ولا بتصير خطوه ثقيله .. بتعقد الامور .. ما يدري هو جاي يكحلها ولا بيعميها .. وشكله بكحلها وهي عميه .. هو اول مره يسوي شيء وياخذ قرار بدون ما يفكر فيه ويحط امامه كل الاحتمالات والعواقب .. الي ممكن تنتج عن قراره .. لكن هذي المره .. ما همه العواقب والعراقيل .. هو كل همه وميض من الامل .. ان الي في نفسه ممكن يوم يصير .. 
.... في المجلس .. .. 
حمد كان يناظر المكان من حوله .. ويتذكر ذاك اليوم الي جاو يخطبون .. دخل فرحان وطلع مكسور .. 
التفت على عمه وافي الي جالس جنبه : ما قلت لي يا عمي انت ليه جبتني هنا 
وافي ببتسامه .. المفروض ان يخبر حمد علشان يكون بصوره .. : حنا جايين نعتذر 
حمد عقد حواجبه : نعتذر .. عن شنو !!
وافي بعد تفكير : نعتذر عن الي حصل .. اولا الخناق الي سويتها هنا انت و سعد .. ثانيا انت مو قايل لهم عن اسمك واسم ابوك وعائلتك .. حنا جايب نعتذر باسمك وباسم ابوك والعائله .. لانهم اكيد ما خذين فكره سيئه عن عائلتنا .. ومو حلوه بحقنا كلنا 
دخل في هذا الحظه بدر اول ما دخل ناظر حمد بنظرات تعجب .. سلم وجلس .. 
وافي ببتسامه ناظر حمد بنظره .. يعني تكلم .. حس حمد بالاحراج .. وهو يناظر بدر .. مو عارف وش يقول 
حمد برتباك : انا جاي اعتذر عن الي حصل ذاك اليوم 
بدر ببتسامه : حصل خير 
حمد التفت على عمه وافي وبعدين رجع ناظر بدر .. : اسف على كل الي حصل .. اولا خطائنا بالعنوان وثانيا سببنا لكم فوضى وطلعنا بصوره بايخه .. وحطيناكم بموقف محرج 
وافي ببتسامه : لان كل الي حصل نتيجت قلت وعي .. وفقدان الاحترام وحس المسؤاليه .. فاتمنى ان تنادي ابوك علشان يعتذر له .. لانه غلط والمفروض يتحمل ويحس بغلطته 
بدر اعجبه اسلوب وافي وطريقة كلامه .. ولفتت انتباهه .. ملامحه وابتسامته .: العفو انت وش تقرب له 
وافي ببتسامه : انا عمه 
بدر ببتسامه : ما لا داعي يعتذر لابوي .. ( كمل وهو يناظر حمد ) .. بس ليه ما جا ابوك وعمك معك 
حمد بعد ثواني من الصمت : لان ابوي معصب علي .. وطردني من البيت لما درا بلي حصل 
بدر بستغراب : بس ابوك كان معك .. وحاظر يــ
قاطعه حمد برتباك : الي كان معي مو ابوي .. 
تكلم وافي لما شاف علامات الاستغراب باديه على ملامح بدر : بصراحه يا اخ بدر .. السالفه وما فيها ان ولد اخوي حمد كان يحب بنت ويبي يتزوجها .. كلم اهله وما رضو .. شار عليه واحد من ربعه ان يروح يخطبها بنفسه و ودي معه رجال ويقول ان هذا ابوه .. وبدل ما يروح للعنوان الصح .. جا عندكم 
بدر : ههههههههه ههههههههه وانا اقول ليه ما في شبه بينهم .. وليه ما عصب لما تخانقو 
وافي حس براحه كبيره لما شاف بدر يضحك .. واضح ان هم عائله غير عسره .. ومو متعصبه .. اما حمد فحس ان في حمل كبير انزاح عنه .. مع انه للحين يشوف ان موضوع الاعتذار ماله داعي 
قام بدر ببتسامه : عن اذنكم شوي .. خذ راحتكم 
طلع بدر من المجلس .. وعلى وجهه ابتسامه عريضه .. شاف دلال بطريقه وهو رايح للمطبخ ..
بدر ببتسامه : دلول عمري روحي قولي للخدامه تسوي قهوه وشاي .. وجيب ثلاث كاسات ماي 
دلال بستغراب : ليه .. عند ضيوف 
بدر ببتسامه عريضه : ايه .. وقولي بعد للطباخ يستعجل بالعشا لاني عازمهم 
دلال بفضول : طيب ممكن تقولي من هم .. وليه عازمهم .. وش اسماميــ
قاطعه بدر بستعجال : دلول .. لما يطلعون بعلمك بسالفتهم .. و راح تموتين من الضحك .. بس انتي روحي شوفي لي الطباخ .. ابي كل شيء جاهز بغرفة الطعام بعد نص ساعه 
دلال : طيب .. انا انتظرك ما راح انام الا لما تقول لي سافتهم 
رجع بدر المجلس وجلس معهم .. 
بدر وهو يناظر وافي : يا الطيب ما تعرفنا باسمك 
وافي ببتسامه : وافي 
بدر : انت متاكد انا ما تقابلنا قبل كذا .. ملامحك ماهي قريبه علي .. كاني شايفك من قبل بس ماني ذاكر وين 
وافي ببتسامه : لا ما اعتقد ان التقينا من قبل .. ( كمل وهو يناظر حمد ) .. يالله حمد قوم خلنا نمشي 
بدر بسرعه : لا وين تمشون .. ظل تعشو عندنا 
وافي : مافي داعي نكلف عليك تــ
قاطعه بدر باصرار : لا كلافه ولا شيء .. ترى العشا جاهز .. لا تردني يا اخ وافي 
/
*
*
/
في المطار .. الســاعه 3 وربع .. 
كان يوما طويل ورحله متعبه ...استهدفة كل طاقتهم .. لم يحرقو طاقه ليتكلمو .. بس حرقة ليشتغل العقل بالتفكير طيلة ساعات الرحله .. فالصمت كان خير صديق وسيدا و ونيس في هذه الرحله قد رافقهم من ذو بدايه رحلتهم .. وها هو قد عاد معهم .. ربما قفل عنهم للحظات ..و بدا بينهم حوار اقرب الى الاستفسار .. لكنه احيانا يكون قاسي عليهم .. لدرجه ان صوتهم قد يضيع في حنجرتهم .. وتجف احبالهم الصوتيه .. 
بعد ما خلصو اجرائات .. اطلعو من المطار .. 
انفال وهي تتنفس جو الشريقه المحمل بالرطوبه : شهاب 
شهاب وهو ياخذ نفس عميق : نعم 
انفال وهي تناظر حولها : خبرت الاهل ان هنا وصلنا 
شهاب وهو يوقف تكسي : لا .. ( كمل هو يفتح الباب الامامي ) .. يالله ركبي 
اركبت انفال وهي مستغربه .. ليه شهاب ما جاب الشنط معه .. وليه ما خبر اهلي ان هنا جينا يمكن ما يبي يزعجهم .. وخاصه ان الحين الفجر .. بس على الاقل عطاهم خبر ان هنا بنوصل .. كان ودها تدق على صديقتها دلال وتسلم عليها وتقول لها ان هم وصلو .. وبالمره تتفق معها .. تروح وياها بكره المقابله وتسلم اوراقها .. صار حلم الطب اكثر وضوح .. والخطوه اكثر ثبات ..والمسافه التي تفصها عن نقطة البدايه مجرد 24 ساعه ..لان مشوار الحلم بيبدا .. عن قريب .. التفتت على النافذه الي جنبها .. ( ببتسامه ) .. تذكرت شوارع اسبانيا .. جو برشلونه .. ما تصدق ان بالامس كانت هناك واليوم هي هنا .. تذكرت شعورها لما انزل من الطياره .. وجلست بالمطار .. المطار الي اذهلها اول ما دخلت فيه .. صار الحين عادي لانها شافت مطارات احلى منه .. ( ببتسامه ) تذكرت امها واخوانها وابوها .. وصديقاتها .. اشتاقت لهم كثير 
اما شهاب الي كانت عيونه مثبته على النافذه الي جنبه .. كان يحس براحه كبيره .. وبسعاده .. لانه رجع وكأن توه طالع من السجن .. او متغرب وتوه راجع لارض الوطن .. يحس انه غايب عن الشرقيه سنين .. هذي اول مره يحس بشوق جارف وحنين لحياته واهله وشغله .. ( ياالله ياني مشتاق لهوا الشرقيه .. ياني مشتاق لاهلها .. ومتشوق لشغل .. وربعي .. وامي .. وابوي .. واخواني .. ) تذكر حياته .. نظام شغله .. ورتينه .. الي ما يمل منه ..تذكر جلست الصباح والفطور في الحديقه .. ورحت الدوام .. والجلسه على المكتب .. ومتابعت امور الشغل .. وشرب فنجال قهوه في مكتب عمه قبل لا ينتهي الدوام بنص ساعه .. وبعدين يرجع البيت يريح .. ويجلس مع امه .. وطلعته بالليل مع ربعه .. واحيانا مع اخوه وولد عمه وعمه طلال .. ( ببتسامه ) .. رجعت لحياتي .. 

لما وصلو البيت قال شهاب لصاحب التكسي ينزلهم عند الباب الخلفي للفله .. فتح الباب بهدوء .. ودخلو الحديقه الخلفيه .. الظلام كان مخيم على الاشجار ..وفي انوار بسيطه تنور مدخل البيت واجهته الاماميه 
شهاب راقت له فكرت يدخل البيت بخفي .. مثل ما كان يسوي فتره المراهقه لما يجي البيت على الساعه 2 هو وكمال اخوه .. يدخلون الفله من باب المطبخ وبدين يصعدون غرفهم من الدرج الخلفي .. وينامون .. ولما يجلسون الصباح يقولون لابوهم ان هم من الساعه 12 بالبيت .. 
شهاب ببتسامه خفيفه وبصوت واطي التفت على انفال الي كانت واقفه جنبه .. وقال لها مثل ما كان يقول لاخوه كمال : امشي على اطراف اصابيعك .. 
انفال استغربت يعني كيف تمشي على اطراف اصابعها .. وليه ..
اشر لها شهاب بيده يعني امشي خلفي .. مشو بهدوء وفتح شهاب باب المطبخ ببطأ .. ودخلو .. انفال عجبها المطبخ وتعجبت من كبره .. مع ان ما كان ديكوره واضح لانه شبه مظلم لكن مبين من هيئة الاشياء تحت الظلام انه راقي .. حست بالجوع لان ما كلت شيء في الطياره .. شهاب ماكل لانه كان نايم وهي ستحت تاكل 
شافت شهاب ياشر لها وهو يطلع من المطبخ .. تمشي خلفه .. سرعة بخطواتها .. ولحقته .. فتح باب كان قريب من المطبخ .. ودخل ودخلت بعده .. اركبو الدرج بحذر وبطأ لان كانت العتبات مو واضحه .. شهاب كان سابقها باربع عتبات .. لانه متعود وعارف مقدار المسافه بين العتبات .. اما هي كانت عيونها على الارض وتحاول تتحسس المكان قبل لا ترفع رجلها الثانيه .. وصلت لاخر عتبه بصعوبه بعد ما تعبت عيونها من التركيز في الظلام .. والحر كان عامل عمايله .. فتح شهاب الباب ودخلو .. خذت انفال نفس عميق لان الهوا الي داخل الدرج كان ساخن وحار .. 
ما لحقت تاخذ النفس الثاني الا شهاب مشى .. ومشت خلفه .. راقبت الابواب الي مرو جنبها .. والي تقول بخاطرها .. ( اي باب بندخله ) .. وقف شهاب عند باب .. وقفت خلفه .. لما فتح شهاب الباب على طول ادخلت خلفه حتى قبل لا يشغل الانوار .. وسكت الباب .. 
ظلو فتره عند الباب ياخذون نفس .. مع ان جو الغرفه كان حار لان من زمان ما تشغل التكيف فيها .. خذت عيونهم جوله على الغرفه و ديكورها .. 
شهاب ابتسم .. يحس بسعاده لان رجع لغرفته .. و بشوق لسريره وبطانيته .. ونوم على صوت الموسيقى الهادئه .. وحس براحه لما شاف اثاث الغرفه ما تغير .. هذا هو سريره .. وهذي هي تسريحته .. وهذا هو الكنب الي يجلس عليه .. وهذا هو دولابه .. ما تغير شيء .. والاشياء مكانها مثل ما خلاها قبل لايسافر 
اما انفال .. خذت جوله بنظرها .. كان اثاث الغرفه راقي .. ما توقعته كذا .. كانها دخلت غرفه لاحد بيوت المصممين .. زي الي تشوفهم في المجلات .. 
تحركة لما شافت شهاب تحرك من جبها .. شهاب راح لعند التسريحه الي كانت مقابله السرير .. وانفال جلست على طرف السرير تريح شوي وتفسخ عباتها .. 
ناظر شهاب شكله في المرايه .. وابتسم .. رفع يده وفتح ازار القميص .. توه بفتح زر البنطلون .. شاف انفال من خلال المرايه وهي جالسه على السرير تفسخ عباتها . ( اختفت الابتسامه ) .و بحركه سريعه رجع يسكر ازار القميص وكانه توه يستوعب وجودها ... 

بعد رجوعهم من شهر العسل .. كيف راح تعيش انفال مع شهاب .. وشهاب كيف راح يعيش حياته بوجودها ؟ 
دلال وش راح تكون ردت فعلا لما يقول لها بدر عن السالفه .. وخاصه لما تعرف ان وافي كان بيتهم ؟ 
سجى والقرار المصييري .. كيف راح تكون ردت فعل .. وافي .. وام تركي .. وعبدالرحمن .. وحمد .. وعمها .. والاهم ردت فعل مشـــــــــاري ؟ 
فيصل ومحاولته لسترجاع ثقة هيام .. ما هي طبيعة العلاقه الي كانت تجمعهم .. ؟
ما موقف اهل شهاب وانفال لما يكتشفون وجودهم 

اتمنى ان ينال الجزء على اعجابكم ..

واعتذر على تــأخري .. 


الفـصل التـاسـع عشر ..

الجزء الاول ..


........................


ناظر شهاب شكله في المرايه .. وابتسم .. رفع يده وفتح ازار القميص .. توه بفتح زر البنطلون .. شاف انفال من خلال المرايه وهي جالسه على السرير تفسخ عبايتها . ( اختفت الابتسامه ) .و بحركه سريعه رجع يسكر ازار القميص وكانه توه يستوعب وجودها ...
التفت عليها بملامح بارده .. وناظر فيها .. راقبها وهي تفسخ عبايتها .. كانت لابسه بنطلون اسود من المخمل مع بلوزه سكريه قطنيه لها اكمام ثلاثة ارباع .. وفيها رسمت فراشه صغيره بالجنب لونها اسود .. مايدري ليه لما شاف ملابسها وخاصه بنطلونها المخمل الاسود ..حس بحرارة الجو .. لان ملابسها تصلح لشتا وما تناسب الصيف ..
لفت انفال في هذي الحظه راسها .. وشافته يناظر فيها .. نزلت راسها بحيا .. شهاب لما شافها نزلت راسها ارتبك وخر عيونه .. ولف جسده على جهت التسريحه ..وناظر نفسه .. ارفعت انفال راسها لما سمعت صوت زجاجة العطر .. التفتت على شهاب شافته جالس يرتب زجاجات العطر الموجوده على التسريحه .. قربت منه وصارت تغريبا خلفه ..رفع شهاب راسه وناظر شكله في المرايه وشافها من خلال المرايه واقفه خلفه تغريبا .. التقت عيونهم .. ابتسمت انفال ابتسامه خفيفه لما شافته يناظر فيها من المرايه اما هو فكانت ملامحه جامده ما تدل على اي تعبير .. بعد دقايق من الصمت تكلمت انفال وعلى شفايفها ابتسامه .. 
انفال ببتسامه : شهاب ليه ما جبنا الشنط معنا 
شهاب نزل راسه وبدت يده تحوس بالاغراض الي على الطاوله .. هو يقول : بكره الصباح بروح اجيبهم من المطار 
انفال بعد ثواني من الصمت .. تكلمت بتردد : شهاب انا ما عندي ملابس .. قصدي ما اقدر انام بهذي الملابس ( كملت وهي تنتظره يرفع راسه ويناظرها ) .. تضايقني 
تحرك شهاب وراح لجنب دولابه و فتحه .. طلع بجامتين وحده لونها اخضر ووحده لونها عنابي .. سكر الدولاب والتفت على انفال ومد لها البجامه .. قبل لا تاخذها انفال من يده ظلت تناظر فيها .. 
شهاب بصوت واطي : خذي لبس هذي البجامه 
مدت يدها انفال وخذت البجامه من يده .. ناظرت فيها .. ارفعت راسها لما اسمعت صوت باب يتسكر .. التفتت حولها ما شافت شهاب .. اكيد هو الي دخل الحمام ( وانتو بكرامه ) .. رجعت تناظر البجامه الي بيدها .. افتحتها وعقدة حواجبها ( معقوله انا البس ملابس رجاليه .. يالله لضرورت احكام .. بعدين وش فيها الا بجامه يعني وش تفرق عن بجامات الحريم ..غير بالمقاس .. ( ابتسمت ) .. وش فيها يعني لو لبست بجامة زوجي ) 
التفتت وناظرت باب دورة المياه .. ( المفروض انا الي ابدل في الحمام وهو يبدل هنا .. يالله خليني انتظره لمن يطلع .. اخاف ابدل هنا ويطلع في اي لحظه ) 
طلع شهاب من الحمام وادخلت انفال تبدل .. بعد عشر دقايق اطلعت انفال من الحمام واستغربت لما شافته نايم .. هي مو متاكده انه نايم .. بس الظاهر يدل على ان هو بسابع نومه .. قربت من التسريحه وناظرت نفسها .. كان شكلها مضحك .. تحس ان جسمها ضايع بالبجامه .. والقطعه الي فوق .. مبهدله عليها اكتافها نازله .. واكمامها طويله .. ودلعتها واسعه .. اما السروال القطعه التحتيه تغريبا مرتبه .. قربت من السرير .. وارفعت البطانيه .. ودخلت فيه ..قبل لا تحط راسها على المخده ناظرت جسد شهاب الي نايم على الطرف الثاني من السرير ومعطيها ظهره ومغطي نفسه بالبطانيه ..ابتسمت وحطت راسها على المخده .. وحست بدفى السرير ..
اما شهاب الي كان نايم على جنبه الايمن .. ما كان متوقع ان انفال راح تنام معه بالسرير .. مايدري ليه حس بخوف وضحك على نفسه بسره ( يعني وش بتسوي فيني بتاكلني ..) زاح جسده الشوي وقرب من طرف السرير ..يعني شوي ويطيح من السرير ( بعدين وش فيها اذا نامت معي بسرير .. يكفي ثلاثه .. ) غمض عيونه ..وحاول ينام لكنه ما قدر مايدري في شيء مو طبيعي .. يحس بضيقه بصدره .. وفي صوت بداخله يحاول يصحيه برغم من ان شهاب هلكان ووده ينام نومه طويله ( يعني الى متى بتظل على هذي الحاله .. افهم هذي زوجتك .. اذا مسوي روحك شاطر وقدرت تتجاهل وجودها .. وتحطها بالهامش .. وما تعبرها .. في شهر العسل هنا الوضع يختلف .. علاقتكم راح تكون تحت المجهر .. والكل براقب تصرفاتكم ومو بعيده ان انفال تقول لهم عن الي حصل .. لا لا ما اعتقد وبعدين وش الي حصل يعني .. بس لازم احاول على الاقل قدام ابوي وعمي اضبط الامور ..علشان تطلع الصوره حلووه قدامهم .. الله يصبرني )
/
*
*
/
في بيت بو بدر .. بالصاله ..
بعد ما تعشو وافي وحمد .. وطلعو .. طلع بدر من المجلس شاف الاخت دلال جالسه تنتظره بالصاله .. جلس جنبها وعلمها بالسالفه .. طبعن بسالفة الخطوبه .. وخبرها عن ريتشارد لما عصب .. 
بدر ببتسامه وهو يناظر دلال الي ميته من الضحك : عاد حمد جاي مع عمه علشان يعتذر عن الغلط الي حصل بالعنوان 
دلال ميته من الضحك : هههههههه .. قلت لي جاي يخطب وحده اسمها دلال هههه كان يكلمها بالتلفون وجايب معه ابوه .. قصدي ابوه قيد التنفيذ .. معقوله هذا ما يفكر يعني لو صار وما اخطأ بالعنوان وراح يخطب البنت .. ما يخاف اهلها يكتشفون ان هذا مو ابوه 
بدر ببتسامه : هو قال لاهله واهله رفضو .. قام استأجر له ابو .. بس تصدقين لو تشوفين شكله اليوم تقولين مو هو الي ذاك اليوم جاي يخطب .. 
دلال : وش الي تغير فيه .. كبر ولا صغر 
بدر : لا.. لا كبر ولا صغر .. ذاك اليوم كان مسوي فيها رجال ولابس شماخ ومثقل الشنب .. اما اليوم كان مبين على طبيعته بدون علامات تكبير مزيفه .. واضح انه منحرج من الي حصل وخجلان .. مدري احساس بالخطا ولا لان عمه موجود معه .. مع ان عمه كانه اخوه مطيح معه على الاخر .. حتى يناديه باسمه .. تصدقين عاد كل ما ظليت شوي سألتهم نفس السؤال انت متاكد ان هذا عمك ؟ .. اخاف انه صاحبك .. 
دلال : لهذي الدرجه مطيح الميانه مع عمه .. الا ما قلت لي هم من اي عائله 
بدر بعد تفكير : ممم .. انا اذكر لما جا حمد يخطب قال اسمه .. حمد فلان لفلاني 
اتسعت عيون دلال على الاخر من اسمعت اسم الاب والعائله .. ( معقوله .. لالا يمكن تشابه اسماء ) .
دلال بهتمام : اقول بدر حمد كم عمره 
بدر : وانا وش عرفني .. بس اعتقد ان يا 16 او 17 سنه
عقدت حواجبها دلال وبانت عليها علامات التعجب .. ظلت عيونها مثبته على السجاده .. وباين انها في حالة تفكير عميق .. ( مستحيل يكون اخو سجى .. حمد معقوله .. لالا مستحيل ما تطلع من حمد يبدل ابوه علشان يخطب بنت .. قطع عليها تفكيرها صوت بدر ..
بدر : دلولو وين وصلتي .. 
دلال وهي ترفع راسها وتناظر بدر .. بجديه : اقول بدر .. وش اسم عمه الي جاي معه 
بدر بستغراب : اسمه وافي .. ليه تسأليني تعرفين احد من هذي العائله 
دلال اتسعت عيونها .. وقلبها وقف (( يما قلبي ..بوقف .. وافي.. مو معقوله تكون بعد صدفه ولا تشابه اسماء .. هذا اكيد وافي .. ياالله ماني مصدقه وافي كان بالمجلس وافي كان بيتنا ..))
بدر وهو يناظر دلال بستغراب .. : دلولو علامك انقلب حالك .. وكاني قايل لك خبر مستحيل 
دلال قامت وجلست على الكنبه الي جنب بدر بالضبط .. وناظرت فيه ببتسامه وهي تلعب بخصله من شعرها 
: بدر قول لي وش سولفتو فيه 
بدر متعجب من حال دلال وش هذا الدلع الي نزل عليها فجأه : عادي يعني وش بنسولف فيه عن العمل .. الشباب .. الدراسه .. يعني من هذي المواضيع 
دلال ببتسامه : بس هذي المواضيع 
بدر ببتسامه : يعني وش تبينا نسولف فيه عن الميك اب .. ولا اخر القصات والمديلات .. ولا عن حال الطقس والعوامل البيئه .. والحاله السياسيه والاقتصاديه 
دلال : ههههههههه لا عاد ما قلت انا كذا .. اساس مو لا يقه عليكم هذي المواضيع .. ( كملت بدلع ويدها تلف الخصله ) اقول بدور .. وش رايك فيهم .. قصدي كيف شفتهم 
بدر مو فاهم وش قصد دلال بهذا السؤال .. : يعني راي فيهم من اي ناحيه 
دلال بقلت صبر : من كل النواحي .. كيف شفتهم .. 
بدر : والله يا عمري .. مبين انهم طيبين .. وخاصه وافي يدخل القلب .. احسه عفوي بكلامه وبتصرافته وفيه خفت دم .. 
دلال بهتمام وببتسامه : ايه .. كمل .
بدر ببتسامه : بس .. 
دلال : بس هذا الي حسيته ..
بدر : هههههه هههههههه ويمكن بعد يطلع احساسي مو مضبوط .. ماصار لي اكثر من اربع ساعات من جلست معه تبيني اعرف كل شيء ..عن شخصيته 
دلال سرحانه وعلى وجهها ابتسامه حالمه .. احساس الفرح الي غزها فجأه من اسمعت اسمه ..ملكها على الاخر ومافي شيء في بالها غير وافي بين قوسين .. ( ماني مصدقه وافي كان هنا .. جالس بالمجلس مع اخوي بدر .. ما ادري هو عارف ان هذا بيتي .. يعني عارف ان انا دلال صديقت سجى .. اكيد عارف هو كذا مره موصلني .. مو مهم عارف مو عارف وصلني ما وصلني المهم ان هو كان هنا .. 
بدر وهو يحرك يده امام مستوى نظر دلال : دلولو ... دلولو .. علامك انفصلتي عن العالم 
دلال وانتبهت لخوها : اي كمل وش كنت جالس تقول 
بدر : ما قلت شيء كنت انتظرك تتكلمين .. ( كمل ببتسامه ) .. قول لي في ايش سرحانه ..من الي ما خذ عقلك 
دلال وهي تقوم ببتسامه عريضه : خطيب الغفله ..وبالغلط
/
*
*
/
في بيت بو شهاب ..وتحديدا في غرفة الطعام .. 
على طاولة الطعام كانت العائله مجتمعه .. بو شهاب في مقدمة الطاوله وعلى جهته اليمين جالسه ام شهاب وعلى جهته اليسار جالس كمال وجنبه ليلى ..
ام شهاب وهي تناظر ليلى : يما ليلى احط لك بعد رز 
ليلى وهي تمد الصحن : اي يمه حطي لي بعد شوي 
ليلى وهي تلتفت على كمال بعد ما خذت الصحن من امها : اقول كمول عمي طلال متى راح يطلع من المستشفى 
كمال قبل لا يحط الملعقه في فمه : اليوم راح يطلع .. المغرب بروح انا مع عبدالعزيز ناخذه 
ليلى ببتسامه : والله .. زين والله اني مشتاقه له .. طيب ما تعرف وين بيجلس هنا ولا بيت عمي بو ضاري 
كمال وهو يهز اكتافه : والله ما ادري .. بس اعتقد انا هنا 
ام شهاب : اجل خليني اقول للخدامه ترتب له جناحه 
بو شهاب وهو يناظر كمال : اقول كمال اثاث غرفة شهاب متى راح يوصل 
كمال بعد تفكير : يمكن بعد اسبوع او عشر ايام 
ليلى ببتسامه : هم تو الناس عليهم .. اقول يبا ما كلمت شهاب 
بوشهاب : والله اليوم بالشركه دق عمك على جوال شهاب مغفل .. بعد شوي بدق عليه بخليك تكلمينه 
ليلى بفرح وهي تقرب كاس العصير من فمها : اي والله مشتاقه له كثير ..ومشتاقه لانفال 
: وانا مشتاق لك اكثر 
كلهم تفاجا من الصوت .. ليلى كانت بتشرب العصير بس لما اسمعت الصوت رجعت الكاس مكانه وكمال كان بحط الملعقه بفمه رجعها وحطها على الصحن .. وام شهاب اول ما سمعت الصوت قامت وناظرت لجهة الصوت .. 
ام شهاب بفرح ممزوج مع دهشه : ولدي شهاب 
التفتتو كلهم وناظر مدخل الغرفه .. شافو شهاب واقف عند الباب ومتسند على الجدار ولابس برموده مع قميص بدون اكمام ومرجع شعره لوره.. و على وجهه ابتسامه عريضه .. وزادت لما قربت امه 
شهاب هو يسلم على امه ويبوس راسها : هلاا بطويلة العمر .. هلاا بالغاليه .. شخبارك ؟
ام شهاب بفرح : انا بخير بشوفتك يالغالي .. انت طمني عليك.. وشخبارك عروستنا انفال 
شهاب ببتسامه : تمام 
قربت ليلى ببتسامه عريضه وسلمت على شهاب .. وقرب كمال وضم شهاب وهو يقول : هلاا بالمعرس .. وش هذي المفاجاه الخطيره .. الي لا على البال ولا على الخاطر 
شهاب ببتسامه : بس اكيد حلووه 
كمال بسرعه : ما عليها خلاف .. كيف كان شهر العسل .. ( كمل وهو يغمز بعينه ) تنصحنا ناكل العسل لمدة شهر ولا 
شهاب ببتسامه : اقول خلك على السكر .. احلى لك 
ليلى بفرح : شهاب وين انفال ما اشوفها معك 
شهاب ويحاول يسيطر على عرض الابتسامه : انفال لسى نايمه ما صحت 
ليلى : ليه ما صحيتها 
شهاب وحاول يضيع السالفه : يالله بروح اسلم على الوالد .. ( كمل هو يقرب من الطاوله وبوس راس ابوه ) ..هلاا يبا شخبارك ؟ طمني على صحتك .. ؟
بو شهاب ببتسامه خفيفه : انا بخير .. انت شخبارك .. ( كمل هو يناظر شهاب بنظره حاده ) .. وكيف كانت السفره 
شهاب ببتسامه خفيفه وهو يجلس على الكرسي : ماشي الحال .. كل شيء تمام 

في غرفة شهاب .. 
اول ما فتحت انفال عينها ناظرت الجهه الثانيه من السرير .. تنهدت بضيقه لما ما شافت جسد شهاب.. نفسها يوم تجلس قبله من النوم .. لفت جسدها بثقل على الجه الثانيه .. وناظرت الساعه وهي مو مصدقه غمضت عيونها وفتحت مره ثانيه .. فعلا الساعه 3 ونص العصر ..( خليني اقوم طولت في النوم .. بس والله امس كان يوم متعب كل بسرعه بسرعه .. ما في وقت نوقف وناخذ نفس عميق ) ارفعت انفال جسدها بتعب وسندته على ظهر السرير .. تحس ان جسمها خامل ومنهك ما تدري هل هو من النوم ولا من تعب امس .. ارفعت يدها ببطا وحكت شعرها ( اقوم وين اروح .. اخذ دش ما عندي ملابس .. ارتب الغرفه الغرفه مرتبه .. البس عباتي وانزل تحت لالا فشله انزل بروحي من دون شهاب .. اساس انا ما اعرف بيتهم اخاف اتوه .. احس بجوع بطني فاضي من امس .. خليني اقوم الحين يدخل شهاب باي لحظه وشوفني لسى جالسه على السرير ) 
قامت انفال ورتبت السرير .. ودخلت الحمام .. وتوضت وصلت .. وجلست على الكنب وعيونها على الباب تنتظر شهاب يدخل .. مرت ربع ساعه وما دخل احد .. ملت من الجلسه قامت تتمشى بالغرفه .. قربت من التسريحه ورتبت الاغراض الي على الطاوله مع ان امس شهاب مرتبهم .. اسمعت صوت احد يطق باب الغرفه .. على طول مشت لعند الباب وفتحته 
ليلى ببتسامه عريضه : صباح الخير .. يا احلى عروس 
انفال كانت تتمنى ان شهاب هو الي يضرب الباب .. بس كانت ليلى مفاجاه مفرحه : هلاا ليلى 
ليلى وهي تبوس انفال : الحمدلله على السلامه .. وصح النوم يا حلو 
انفال ببتسامه وهي تزيح عن الباب علشان تدخل ليلى : الله يسلمك 
ادخلت ليلى الغرفه وجلست على الكنب : قول لي شخبارك .. وكيف كان شهر العسل .. وناسه 
انفال وهي تسكر الباب وتلتفت على ليلى : تمام .. حيل ابسطت 
ليلى كان ودها تسأل انفال ليه رجعتو ما خذيتو شهر كامل.. بس استحت .. هي من شافت شهاب و السؤال ما فارق راسها .. كل ما تقول بتسأل تتراجع .. مو حلوه توهم واصلين ..
ليلى وهي تناظر بجامة انفال .. وتغمز لها بعينها : ايوه ياعم .. بجايم رجاليه .. وحركات نص كوم 
انفال بحيا : امس وصلنا متاخر .. وما عندي بجامه انام فيها .. طلع لي شهاب من بجاماته 
ليلى ببتسامه : ليه ما جبتو شناطكم معكم !
انفال : لا .. اليوم قال شهاب بروح يجيبهم من المطار .. يمكن الحين راح يجيبهم 
ليلى : لا هو لما طلعت فوق .. كان تحت جالس مع ابوي وكمال وامي بالصاله 
انفال ببتسامه : شخبار عمي ومرة عمي .. وبوي .. وخالتي واخواني وعمتي وبناتها 
قاطعتها ليلى ببتسامه : الجيران والصديقات و الخدم هههههههههه كلهم بخير 
دخل في هذي الحظه شهاب .. وشاف انفال وليلى جالسين على الكنب .. جلس على طرف السرير وناظرهم بنظرات بارده 
التفتت ليلى على شهاب ببتسامه : تسللت من الصاله .. وركبت فوق بسرعه قلت بشوف اذا انفال جلست ولا بعدها ..ترى لقيتها جالسه ما صحيتها 
انفال ببتسامه : من جلست صار لي ساعه 
ليلى وهي قايمه : يالله اخليكم ..( كملت وهي تناظر شهاب ).. شهاب تغديت 
شهاب : لا 
ليلى : اجل بخلي الخدامه تطلع لكم الغدا فوق .. ( كملت وهي تناظر انفال ببتسامه ) .. انفال ما شبعت منك .. نكمل سوالفنا بالليل .. لما تكون المجره مافيها لا شهب ولا نيازك 
شهاب عرف انها تقصده بكلمها : اقول ليلوه وريني عرض اكتافك 
ليلى بستهبال : ليه ناوي تفصل لي فستان 
شهاب بحاجب مرفوع : لا ناوي اعرضهم لك زياده .. يالله روحو قولي للخدامه تطلع لنا الغدا فوق
ليلى وهي تطلع من الغرفه ببتسامه : حاظرين للمعاريس 
انفال ابتسمت على كلام ليلى .. ( حاظرين للمعاريس ) .. حلوه منها كلمة معاريس .. يعني انا عروس وشهاب معرس .. ناظرت شهاب ببتسامه هادءه .. كانت ودها يبادها الابتسامه وتشوف ابتسامته الي تكره الظهور مطولا .. ونادرا ما تلمح طيفها على شفايفه ..
انفال ببتسامه : تصدق امس ما قدرت انام 
شهاب بلا مباله : ليه 
انفال ببتسامه : عطرك الي بالبجامه خنقني 
شهاب بنظره بارده .. وبصوت واطي : واضـح 
دخلت في هذي الحظه الخدامه بعد ما ضربت الباب .. وحطت صنيت الغدا على الطاوله القريبه من الكنب الي جالسه فيه انفال .. انفال اول ما شمت الريحه قبل لا تشوف الاكل .. فرحت وعصافير بطنها بدت تطلع اصوات قويه .. استجابه لريحه 
انفال وهي تناظر الخدامه ببتسامه وهي تحط الاكل : شكرا 
شهاب قام وجلس على الكنب وبدا ياكل .. انفال اول ما مد يده شهاب واكل مدت يدها بسرعه وبدت تاكل ..وكانه اعلن عن صفارة البدأ .. كلت انفال بستمتاع مع انها تنتقد الناس الي يوصل لهم الاكل لمكانهم .. وياكلون في غرف النوم .. وكان على راسهم ريشه ..لكن هي تشوف ان هم حاله خاصه .. على قولت ليلى معاريس ..اول لقمه حطتها بفمها كان لها مذاق خاص .. وثاني لقمه كانت لذيذه .. ثالث لقمه كانت طيبه .. اما رابع لقمه غصت فيها .. لما سمعت شهاب يقول الحمدلله .. ارفعت عينها وبيدها الملعقه .. وشافته قام من جنبها .. ( بهذي السرعه شبع .. ياربي توني حتى ما مليت نص المعده .. ) نزلت راسها وناظرت صحن الرز الي ما تحرك منه الا الشيء القليل .. وهي نفسها تاكل بس تستحي من شهاب .. ارفعت راسها وعيونها على جهة دورة المياه ويدها الثانيه فيها الملعقه .. اجلست تاكل بسرعه كان احد لاحقها .. وتدخل الاكل في فمها ورى بعض وما تهضمه عدل على طول تبلعه .. ويدخل بصعوبه بلعومها .. وعيونها مثبته على جهة الحمام .. لما حست ان شهاب بيطلع من الحمام وقفت اكل .. وحاولت تهضم الي في فمها .. وشربت بسرعه ماي .. وقامت من الكنبه وهي تقول بصوت عالي علشان يسمعها شهاب : الحمدلله شبعت 
دخلت غسلت يدها .. وطلعت شافت شهاب واقف عند التسريحه .. وقفت تناظر فيه وهو يرش له عطر ويرتب شعره .. 
انفال ببتسامه خفيفه وهي تناظر شهاب : اقول شهاب ودي اروح عند ابوي اسلم عليه 
شهاب بدون ما يلتفت عليها : ابوي دق على عمي وعزمه على العشا هو وعمتي 
انفال اتسعت ابتسامتها : شهاب جبت الشنط 
شهاب : راح كمال يجيبهم 
مشت انفال من عند التسريحه والبست عبايتها .. وشالت الصنيه .. ووقفت عند الباب وهي تناظر شهاب : شهاب ممكن تفتح لي الباب 
التفت شهاب وشافها شايله الصنيه : خليها عنك الحين الخدامه تجي تشيلها 
انفال ببتسامه : لا انا بنزلها معي لاني بنزل اسلم على عمي ومرة عمي 
/
*
*
/
باقي له ساعه ويوصل الشرقيه .. كان يمشي بسرعه معقوله .. لان باله مشغوله وافكاره مشتته .. صار الي يبيه واثبت لنفسه ان هو قدها وقد كلمته .. لكن في قرارت نفسه يحس انه متضايق .. ما كانت ضيقته بسبب الي حصل .. لا كان متضايق من اهله .. شعور قاسي لما تشعر بظلم والظلام اقرب الناس لك .. وشعور محزن لما ما تلقى من اهلك الي يفهمك .. وشعور مخجل لما تحاول تواجه اهلك بحقيقة انفسهم .. وتكره نفسك لما يقولون لك انت مو محترم ولا ماعرفنا نربيك ..
تنهد بضيقه وهو يتذكر ليلة امس .. يوم فاتح اهله بالموضوع ..ما يدري ليه تفاجا بردود الفعل مع انه كان متوقع ان راح تكون ردت فعلهم كذا .. يمكن واقعيا كانت اقوى من التصور .. تذكور صوت ابوه الرنان الخشن الي ما زال صداه يتردد في باله من طلع امس من البيت ..
بوجواد بصوت عالي وبعصبيه : اطلع من البيت لا انت ولدي ولا اعرفك ..هذا اخرت التربيه تتخل عن اهلك علشان بنت ما تسوى 
غازي باصرار : يبا افهمني اختياري لزوجتي مو قلت احترام .. عدم تربيه .. يبا هذي حياتي وبالنهايه انا الي راح اعيشها .. يعني المفروض انا الي اختار طريقي واحدد مو انتو .. مع احترامي لكم 
بوجواد بعصبيه : بس انت طلعت من شورنا ..وكسرة كلمتنا مع الناس .. ونزلت روسنا .. الحين وش نقول لهم .. كيف نواجهم ..وش راح يقولون عنا 
غازي يحاول يهدي ابوه : انا مستعد اكلمهم واقول لهم اني انا المسؤل .. وبنتكم الف من يتمناها بس انا ما عندي حواس .. مهو من مستواكم .. ومو رجال ثقه وما اصلح لكم 
بو جواد بعصبيه : لا يا شيخ تبيهم يقولون اني ما ربيتك وكبرتك وخليتك رجال يتكل عليه 
غازي التفت على امه بقلت صبر .. وناظر فيها .. كانت ساكته والحزن مغطي ملامحها .. وعيونها على غازي ..تناظره بنظرات فيها حنان وخوف ..
غازي بصوت واطي شوي : يما قول لك كلمه .. 
ام جواد بصوت مخنوق : وش تبني اقول .. وانا اشوف ولدي ببيعنا علشان وحده لا راحت ولا جت والي خلقها خلق غيرها وازين واحلى منها 
غازي بنهيده : يما الله يهديك انا ما قلت اني ببيعكم .. يما فهميني الله يخليك 
ام جواد بحزن : وكلامك الي تقوله . بتروح تسكن بالشرقيه وتتزوجها .. وش اسمه هذا الكلام غير ببتخلى عنا 
بو جواد : خليه يروح .. وعيش حياته مو يقول هو يبي يختار طريقه .. خليني نشوف كيف راح يعيش .. ( كمل بنبره حاده ) .. اسمع كلاما يوصلك ويتعداك ..لا تنتظر منا شيء .. ولا تترجى منا رضى او زياره .. وما بتطول مني ولا فلس .. ( كمل وهو يطلع من الصاله معصب ) .. ولا انت ولدي ولا انا ابوك 
غازي جلس على الكنب بقوه .. وغمض عيونه ودخل يده بشعره .. بتوتر .. فتح عينه .. وناظر امه 
غازي وهو يناظر امه : يما انتي راضيا علي 
ام جواد وهي تجلس على الكرسي وبصوت حنون : انا طول عمري راضيه عليك يما وادعي لك ليل ونهار .. بس يا ولدي انا خايفه عليك من هذي المجنونه اخاف تسوي فيك شيء .. ومحد حولك .. انـ
قاطعها غازي باصرار : يما لا تقولين كذا يما عليا مو مجنونه ولا مريضه ولا ساحره .. يما عليا انسانه اكسرتها ضروفها .. وانا ابي اكسر الحزن الي عايش فيها .. 
تنهد بضيقه وهو يتذكر صياح امه .. ووعده لها انه راح يزورها .. وبدق عليها كل يوم .. لكن لا تنتظر منه تراجع عن قراره .. او خضوع لحالة الضعف .. والضغط المادي والعاطفي .. اذا ابوه حرمه من الورث ومن نصيبه بالشركه الي كان له الفضل ان يرفعها فوق هو و اخوه جواد .. ولا عمامه الي كل واحد ما سك له شيء بالشركه ما يعرف .. يدير شيء حاله حال الكرسي الي يجلس عليه .. بس ينقال لها شركة بو جواد و ابنائه واخوانه .. بس ما اقول الا الله يكون بعون جواد .. بصير الحمل ثقيل عليه .. وبعدين انا صارت عندي خبره واقدر ابني نفسي بنفسي .. 
تنهد براحه وهو يتذكر عليا .. الا علشانه مستعد يرخص عيونه ..رفع جواله ودق على وافي ..
غازي ببتسامه : السلام عليكم 
وافي ببتسامه : وعليكم السلام .. هلا غازي .. وينك مختفي لا حس ولا خبر 
غازي : والله توني راجع من الرياض .. في مهمه مصيريه 
وافي فهم ان اكيد يقصد اهله .. وموضوع رجوعه لعليا : طمني كيف سارت الامور 
غازي : ربع ساعه ووصل الشرقيه .. خلنا نلتقي بالمطعم الي التقينا فيه ذاك اليوم واعلمك بالي حصل 
وافي : لا تعال عندي بالبيت .. علشان ناخذ راحتنا .. وبطلب غذا من المطعم 
غازي ببتسامه : حلوو .. خلاص كلها ساعه او اقل من ساعه وانا عند بيتكم ما اوصيك بالغذا السنع 
وافي : هههههههههه ابشر .. بس انت وصل بالسلامه .. 

/
*
*
/
فتحت عينها ببطا وهي تحس بان الجمر الي بداخلهم للحين ما انطفى .. ومجرد ما حست بالنور بدت غيوم الحزن تحجب اشعة الشمس .. ومرة سحابه سوده سوادها اقسى من سواد الليل .. سحابة امطرت دموعا غزيره ليلة امس .. ليلة خسوف الابتسامه .. وظهور موكب العزاء .. كانت اصعب اللحظات لحظات تلفضها بشهادت حبها .. وبعدها وافت قلبها .. ودفنه في صدرها .. كانت لحظات اختنقت فيها الانفاس .. وانحبست الاهات بصدرها .. ما كان في تصورها ان هذي اللحظه راح تكون مثل حدة السيف .. لكنها اقتطعت باعجوبه ..( مشوارك طويل يادموعي ) نوع من المواساه والتأزر لمسيرت الدموع المستمره .. ( رجاها الحين ان تصمد في ساحة الفرقا ) .. 
ارفعت جسدها بثقل .. وهي تحس بحراره اطرافها .. وبالم فضيع براسها .. وتيبس رموشها .. بدت دموع تنزل بسرعه على خدها .. لما تذكرة كلام ابوها .. تسائلت وهي تحاول توقف دموعها .. ( ياترى ابوي خبر عمي ولا لسى ) .. حاولت تجمع قوتها من مصدر الحزن الي بداخلها .. وتقوم من السرير .. وهي عارفه ان اليوم راح يكون صعب .. كاول يوم تعايش مع مجموعة مشاعر المآسي القاسيه .. 
قربت من التسريحه .. وناظرت شكلها .. ملامح ذبلانه .. ذلها الحزن .. عيون حمره واجفان منتفخه ودموع محبوسه .. بشره جافه .. وبقايا دموع .. وخرت عينها بسرعه .. ما تبي تشوف الحزن فيها .. كفايه انه تحسه بداخلها .. دخلت الحمام .. واغلست وجها .. طلعت صلت .. وبدلت ملابسها .. البست لون وردي .. رغم فقدها لراحه .. وارفعت شعرها ونزلت خصل على وجهها .. حطت لها مكياج خفيف .. وحاولت تكذب على نفسها ببتسامه .. باهته .. ارسمتها على شفايفها وهي تفتح باب الغرفه .. وتطلع .. قبل لا تنزل تحت راحت لغرفة عمتها عليا .. وضربت على الباب بهدوء .. ودخلت ..
سجى وهي تناظر عمتها الي واقفه عند التسريحه وتمشط شعرها المبلل : نعيما 
عليا وهي تلتفت على سجى الي واقفه عند الباب : الله ينعم عليك .. جلستي من النوم 
سجى وهي تجلس على طرف السرير : ما صار لي نص ساعه من جلست 
عليا وهي ترفع شعرها : شكلك ما نمتي امس الا متاخر 
سجى ( الا ما ذقت النوم ) : مبروك يا عمه 
عليا وهي تجلس على السرير جنب سجى : على ايش 
سجى وتحاول تبتسم : على قرار الرجوع لغازي .. قصدي على موافقتك لزواج منه 
عليا ببتسامه خفيفه : الله يبارك فيك .. من خبرك 
سجى وتذكرت يوم امس : عمي وافي .. قال لي اليوم الصباح قبل لا يمشي العمل 
بعد فتره من الصمت تكلمت عليا بتردد : اقول سجى .. اخواني درو 
سجى وهي تهز اكتافها : ما اعتقد .. 
رن في هذي الحظه جوال سجى .. (( عسى دايم نكون احباب )) .. عرفت من الرنه ان المتصل دلال .. طلعت جوالها من مخبات البنطلون وردت .. بدون ما تشوف شاشة الجوال 
سجى : هلااا دلال .. 
دلال : هلااا وغلاااا بالحلو .. وينك عن جوالك امس ما تردين تعبت وانا ادق عليك 
سجى بتصريفه : امس جوالي محطوط على الصامت .. انتي شخبارك ؟ 
دلال ببتسامه : انا بخير .. اسـأل عنك .. عندي لك خبر بفرحك 
سجى ( ما عادت احس بالفرح ): والله وش هو 
دلال بفرح : عروستنا الحلوه .. انفال امس وصلت من شهر العسل .. توه مكلمتني وتسلم عليكم كثير
سجى : والله .. الحمدلله على سلامتها .. والله مشتاقه لها حيل 
دلال ببتسامه : حتى هي تقول ان مشتاقه لنا .. وقالت لي تعالو اليوم بيت عمها .. بس انا قلت لها ان شألله بكره نزورك مو حلوه .. نجي نزعجك من اول يوم .. وانتي اكيد تعبانه من السفر 
سجى : قول لي شخبارها .. وكيف كانت سفرتها .. تعال ما كانهم ارجعو بسرعه 
دلال : هي بخبر .. ومبسوطه لانها راح تدرس طب وتحقق حلمها .. وهم رجعو علشان المقابله ولا نسيتي 
سجى وتذكرت : اي صح .. اجل انا بكلمها وبسلم عليها .. 
دلال : اقول سجى من جنبك 
سجى بفهم : هم مو جنبي لسى ما شرفو .. ( تقصد عمها وافي ) .. جنبي عمتي عليا .. 
دلال بخيبة امل ( شكل ما جا من العمل .. بس الحين بندخل على الساعه خمس العصر ) : سلمي على عليا 
سجى : بعطيها الجوال .. وسلمي عليها .. وبارك لها .. راح تتزوج غازي 
دلال بتفاجأ : غازي .. اي غازي ( تذكرت ) .. غازي خطيبها الي .. والله زين على البركه 
سجى ارتاحت لما تذكرت دلال لان صعب ان تذكرها وتجيب طاري الماضي قدام عمتها عليا .. مدت الجوال لعمتها .. 
عليا : هلا دلال 
دلال بنفعال : هلااا وغلاااا .. هلااا بعروستها الحلوه .. من ورانا هل حركات.. مبرووك الف مبرووك 
عليا ببتسامه : عاد ما بعد يصير شيء .. 
/
*
*
/
وافي بجديه وهو يناظر غازي : هنا ما نبي ندخلك بمتهات مع اهلك 
غازي : يا شيخ انا تايه بسببهم من زمان .. ولا يبون يزوجوني بكيفهم بدون ما ياخذون بشوري 
وافي : طيب قول لي كيف كانت ردت فعلهم 
غازي : ابوي كالعاده ولاعه .. الوالده استسلمت .. واخواني عادي محد منهم تكلم 
وافي : يعني خلاص راح تستقر هنا 
غازي ببتسامه خفيفه : ان شألله .. انا قبل لا اجي هنا كلمت خويي الي كان دارس معي بالجامعه .. وطلبت منه يوظفني عنده بالشركه .. مريت عليه وسلمت له الاوراق .. وبكره راح استلم الشغل 
وافي ببتسامه : طيب والسكن 
غازي : مممم اليله راح اجر شقه .. وباثثها .. ( كمل ببتسامه ) .. بس طبعا بعد ما املك .. 
وافي بستهبال : متى وده الاخ غازي يملك 
غازي ببتسامه : والله اذا علي انا اليوم .. بس ما ادري حظرتكم متى تتكرمون علينا وتحددون لنا يوم الملكه 
وافي : صبرك علينا شوي .. خلني اقول لخواني .. وباقي الاهل 
غازي بستغراب : ليه للحين ما قلت لاخوانك .. يعني ناوي تطول علي .. تراني مستعجل عجل خبرهم الليله وخلينا نملك بعد يومين .. وش رايك 
وافي : انا من راي ان نقوم نتغدا .. ونكمل كلامنا على الطاوله 
غازي ببتسامه : راي لذيذ .. ( كمل بتردد ) .. اقول وافي عليا وينها 
وافي وهو قايم : عليا ماهي هنا ببيت اخوي بو تركي .. مافي بالبيت الا انا وحمد ولد اخوي .. خذ راحتك ما يحتاج اذكرك انك من اهل البيت .. بس عن اذنك بروح اصحي حمد .. وبحط الغدا 


في الغرفه .. دخل وافي .. وفتح الستاير .. وطفى التكيف .. ورفع الغطا عن حمد .. الي بالرغم من كل الحوسه الي سواها عمه وافي .. مازال في سابع نومه 
وافي بصوت عالي : حميد .. يالله قم .. قطنت من النوم 
حمد عقد حواجبه وما زالت عيونه مغمضه .. حرك يده حوله وكانه يبحث عن شيء يتغطا فيه ..
ابتسم وافي على شكل حمد .. : بتقوم ولا اقومك باحد الطرق المفزعه 
حمد فتح عيونه شوي .. وتكمل بصوت كله نوم : عمي خلني انام بعد ساعه .. والله ماشبعت نوم 
وافي : 12 ساعه وما شبعت نوم يعني صار لك نايم نص يوم .. وما كتفيت .. اقول يالله قوم وبلا كسل ودلع 
حمد وهو يتنهد بتذمر .. وجهه معفوس من النوم : ليه الحين الساعه كم 
وافي ببتسامه : خمس العصر .. يالله قوم ادخل الحمام وغسل .. وصل .. وانزل تحت ننتظرك على الغدا 
حمد عقد حواجبه : تنتظروني انت ومين 
وافي وهو يراغب ملامح حمد : انا وغازي 
انعفست ملامح حمد اكثر مما هي معفوسه من النوم .. وبدت علامات الاستغراب تظهر : هذا وش جايبه عندنا 
وافي وهو يجلس على طرف السرير : غازي طلب يد عمتك عليا وعليا وافقت 
رفع حمد جسمه وتسند على ظهر السرير .. وناظر وافي بنظره حاده .. وعدم تصديق : وش قلت ياعمي عمتي عليا وافقت تتزوج غازي .. متى وكيف .. وليه .. والله اليوم يوم اغبر غازي عندنا 
وافي بجديه : حمد عدل اسلوبك .. ويالله انزل تحت وسلم عليه .. وخل تصفى القلوب 
حمد بعناد : ما راح انزل 
وافي : مو مشكله اجل بقوله يصعد لك فوق 
رن في هذي الحظه جوال حمد .. مد يده حمد ودخلها تحت المخده وطلع الجوال .. وناظر الشاشه .. بانت عليه علامت الحزن والضيقه .. عرف وافي ان المتصل او المتصله هي دلال الي كان يكلمها ..
وافي وهو يناظر حمد : دلال الي متصله 
حمد رفع عينه وناظر وافي .. وتكلم وهو يهز راسه : هي ..ما غيرها 
وافي : حمد عطني رقمها 
حمد بستغراب : ليش وش ناوي عليه 
وافي باصرار : عطني رقمها ولا لك شغل ..
/
*
*
/
في بيت بو شهاب .. وتحديدا بالمطبخ .. 
انفال : خاله ازيدها ملح ولا ملعقتين كفايه 
ام شهاب وهي تقطع الفلفل الاخضر ..شرايح : لا ملعقتين زين .. ( كملت وهي تناظر انفال الي من جات من السفر وهي ماشألله عليها .. مسوي حركه بالبيت .. ترتب الصاله .. وتسولف معها .. وتساعدها .. واضح عليها انها فاهمه بشغل البيت مضبوط .. الله يسعدها ياربي والله فيها الخير .. الله يشهد انها دخلت قلبي من اول ما شفتها ..) .. انفال يابنتي تعال اجلس جنبي .. تعبتي اليوم .. المفروض انك ما تدخلين المطبخ توك عروس 
انفال وهي تجلس على الكرسي جنب ام شهاب .. وتناظر دواليب المطبخ وديكوره : تصدقين يا خاله مطبخكم يفتح النفس ..واسع كثير .. ولونه يجنن 
ام شهاب ببتسامه وهي تقطع الجزر : اقول انفال دقيتي على امك وسلمتي عليها 
انفال وهي تناظر ام شهاب : دقيتي على امي وسلمت عليها وكلمت خواني .. ودقت علي صديقاتي وسلمت عليهم .. ودقيت على ابوي وخالتي وسلمت عليهم .. بس باقي عمي طلال دقيت على جواله مغلق 
ام شهاب : دريتي انه بالمستشفى 
انفال بشويت ضيقه : اي قالت لي ليلى .. الحمدلله على سلامته 
دخلت ليلى بهذي اللحظه .. وقفت عند باب المطبخ وهي متخصره .. وتناظر في انفال الي جالسه على الطاوله جنب امها : انا جالسه ادورك بالبيت كله .. وانتي هنا بالمطبخ 
انفال ببتسامه وهي تناظر ليلى : جالسه اساعد خالتي .. تعالي جلسي معنا 
ليلى : لا انتي تعالي معي .. باخذك بجوله بالبيت والحديقه 
انفال وهي تقوم ببتسامه : صحيح والله .. ( كملت وهي تناظر ام شهاب ) .. عن اذنك ياخاله 

طلعت انفال مع ليلى .. و مشت جنبها .. تجولو في اركان البيت وفرجتها كل الغرف .. الطابق التحتي والفوقي ..كان البيت رائع .. وفي بعض التحف والاثاث اثارت اعجابها .. وفي بعض الغرفه حست ان مبالغ فيها واثاثها فخم بدفاشه وثقل .. وبعض الغرف ماكان لها داعي .. مثل غرفة التلفون .. ولا غرفة التبديل والمكياج .. 
ليلى التفت على انفال الي تمشي جنيها : قول لي وش رايك بالبيت 
انفال وهي تناظر اللوحه الكبيره الي معلقه على طول الجدار .. ببتسامه : رووعه 
ليلى ببتسامه : يالله خلينا نطلع الحديقه ..
مشت انفال مع ليلى وطلعو بالحديقه من المدخل الرئيس للفله .. كانت انوار الحديقه كلها مضويه .. والنافوره مشتغله .. صوت الماي النازل منها ملطف الجو .. قربو من جلسه قريبه من النافوره .. كراسي وطواله وفوقها عريش من السعف .. ونازل منه .. اغصان واوراق وفاكهه .. (زينه ) وانوار ملونه .. 
ليلى وهي تاشر بيدها على الجلسه : هنا يجلس شهاب يفطر كل صباح قبل لا يروح الدوام .. ( كملت وهي تلف جسدها وتاشر على الكراسي القريبه من المسبح ) .. وهنا احيانا يجلس العصر .. يكمل شغله .. بس مو دائما يجلس لان الجو مايساعد .. وحتى لو كان في هواه هم ما يخدمه لانه يطير اوراقه .. فاغلب وقته .. يغضي شغله يا بالمكتب او بالغرفه .. 
انفال وحبت تسأل : ليلى شهاب متى يروح الشغل الصباح 
ليلى ببتسامه : على الساعه 7 تغريبا.. ويرجع بحدود الساعه ثنتين ونص او ثلاث بالكثير .. ( كملت وهي تناظر ساعة يدها ) .. يالله مافي وقت .. خلينا نروح نجهز قبل لا يوصلون الاهل 

اصعدو الدور الثاني وكل وحده راحت لغرفتها .. ادخلت انفال الغرفه وكان عندها امل ان تشوف شهاب جالس داخل .. تجولت بعيونها بزوايا الغرفه .. وهي تفكر بشهاب .. من طلع العصر ما رجع .. يمكن رجع وما شافته لانها كانت مع ام شهاب بالمطبخ .. اكيد جا لان الشناط موجوده على السرير .. قربت من الشنط وفتحت شنطت شهاب .. ورتبت ملابسه بالدولاب .. وبعض الملابس الي شافت فيهم بقع من الوسخ .. اعزلتهم على جنب علشان تغسلهم .. صفت العطورات والكريمات على التسريحه .. والجواريب والجزم ( اعزكم الله ) في الدرج الي بالدولاب .. لما خلصت من شنطت شهاب .. افتحت شنطتها .. واحترات وين تصف ملابسها لان الدولاب كله مليان .. وخافت تشيل من ملابس شهاب ويعصب عليها .. اساسا لو بتفضي لها قسم من الدولاب يبي لها وقت طويل .. خلت ملابسها في الشنطه .. وحطتها في احدى زوايا الغرفه .. جنب الستاره .. احتارت وش تلبس لان الملابس الي معها كلها ما تناسب العزيمه .. طلعت لها بنطولون اسود مع بلوزه زيتيه ساده واكمامها ثلاثة ارباع .. خذت لها دش سريع ومنعش .. وطلعت من الحمام .. وكانت تتمنى ان تلقى شهاب بالغرفه .. قربت من التسريحه وجلست تستشور شعرها .. وبالها مشغول بشهاب .. ماودها رجعوهم لسعوديه مبكر .. يبعد المسافه بينهم اكثر مما هي بعيده .. وكل خوفها ان قرارها برجوع علشان حلمها بالطب .. ياثر على علاقتهم .. ما تدري كيف بتحاول تتقرب منه اذا ما راح تشوفه .. خلصت من استشوار شعرها .. ورفعته وربطته مثل ذيل الخيل .. طلعت لها كحل .. وحطت داخل عينها .. وحطت لها روج خفيف وردي فاتح .. كان شكلها مرتب ..طالعت شكلها بالمرايه وبتسمت .. تمنت لو كان عندها ذهب علشان تلبسه .. المشكله ان الذهب عند امها .. رشت لها عطر .. وتوه بتنزل تحت .. ارجعت وفتحت شنطتها وطلعت منها ورقه وقلم .. واكتبت عليها 

(( بكره مقابلتي الساعه 9 ونص .. اتمنى انك ما تنسى )) وثبتتها على المرايه .. علشان اذا دخل شهاب الغرفه وشافها يذكر المقابله .. ويجلسها من النوم قبل الساعه 9 ونص يمكن ما تلتقي فيه .. لانها راح تكون طول الوقت مع الحريم وبنات عمتها .. وهو بكون مع الرجال بالمجلس .. احتمال ان هي تصعد قبله الغرفه واحتمال كبير ان هو يصعد قبلها وينام وما تحصل فرصه تقوله .. فكتبت هذا الكلام بالورقه .. علشان ترتاح يعني التقت فيه ولا ما التقت .. الورقه قامت بالمهمت الابلاغ .. 
انزلت انفال من الدرج وقبل لا توصل الى اخر اعتبه .. تفاجات لما شافت خالتها ام ضاري .. وعمتها ام عبدالعزيز وبناتها وليلى وخالتها ام شهاب جالسين بالصاله .. ارفعت يدها بسرعه وناظرت الساعه .. شهقت لما شافتها 10 .. ماكنت حاسه بالوقت .. كانت تظن ان الساعه بحدود التسع ..حست بالاحراج لانها تأخرت عليهم ..وعلى طول انزلت .. وسلمت عليهم ..وطبعا ام عبدالعزيز سلمت عليها وهي رافعه خشمها حتى الحمدلله على السلامه ما قالتها 
ليلى ببتسامه وهو تناظر انفال : توني بصعد فوق اناديلك .. تاخرتي 
انفال ببتسامه : اسفه .. ما انتبهت للوقت 
ام ضاري ببتسامه وهي تناظر انفال : خليها تتأخر .. مو عروس .. لازم تطول 
ام عبدالعزيز وهي تناظر انفال بطرف عينها وتتكمل من خشمها : وش الي مأخرها .. لبسها الفخم .. ولا تصحليح مكياجيها .. ولا استشوار هل كم شعره ..ولا يمكن لبس الذهب وانعال كعبها عالي 
ام ضاري .. وهي تناظر انفال الي جالسه جنبها صحيح ما كان واضح عليها انها عروس .. لا من ناحية الملابس ولا من ناحية المكياج والشعر .. مع ان كان شعرها مستشور غريبه ما خلته مفكوك .. وين الذهب الي المفروض كل عروس تتجمل فيه ..بس ما تنكر ان كان فيها شيء متغير .. صارت احلى من اول ..ومبين عليها انها مرتاحه ..
ام ضاري ببتسامه وهي تحاول تقطي على كلام ام عبدالعزيز : خبريني يا انفال كيف كانت السفره .. انبسطتو 
انفال ببتسامه : حيـل .. والله .. اسبانيا بلد روعه بجميع المقايس .. انبسطنا فيها كثير 
ام عبدالعزيز وتدخل من غير نفس : أي اشوفكم طولتو فيها 
ام ضاري وتغير الموضوع : شخبار شهاب ؟ 
انفال ببتسامه : الحمدلله بخير .. كيف صحت ابوي واخواني شخبارهم .. وينهم ما اشوفهم 
ام ضاري : كلهم بخير والحمدلله .. يسألون عنك .. اكيد في الحديقه يلعبون او عند ابوهم بالمجلس .. ( كملت ببتسامه ) .. متى كان الوصول 
انفال : الفجر على الساعه ثلاث ونص 
ام ضاري : ليه طيب ما دقيتو علينا علشان نجي ناخذكم من المطار 
انفال ببتسامه : وصلنا بوقف متاخر ما حبينا نزعجكم .. وبعدين شهاب حب يفاجأكم 
ام ضاري : بصراحه تفاجانا.. انا لما قال لي بو ضاري .. ماصدقت ( كان ودها تكمل كلامها وتسألها عن سبب رجوعهم المفاجا والمبكر ..السؤال الي يدور في بال افراد العايله وبعضهم مو عارف كيف يصيغ السؤال .. والبعض مأجله لوقت ثاني .. والبعض يحاول يستنتج من الكلام )

دخل شهاب الغرفه بعد ما صعد من الدرج الخلفي للفله .. كان بامكانه يمر من وسط البيت بس عارف ان لو مر بستلمونه الحريم .. وبطقون سالفه معه .. وهو صاعد فوق بسرعه ببدل ملابسه وبينزل تحت يجلس مع الرجال .. دخل الغرفه ورتاح لما ما شاف انفال فيها .. تجول بنظراته في زوايا الغرفه .. كل شيء كان مرتب السرير .. الاشياء الي على طاولة التسريحه .. شاف شنطته عند الباب .. فتحها شافها فاضيه .. على طول راح فتح الدولاب .. شاف ملابسه معلقه ..بتسائل ويده تقلب في الملابس ( من الي رتبهم .. يمكن الخدامه .. لا لا هي ما تدخل غرفتي .. وبعدين هي عارفه ان ياويلها لو حركة شيء من اغراضي ..( عقد حواجبه ) .. معقوله انفال .. اكيد هي ) .. طلع له ثوب .. والبسه .. قرب من التسريحه علشان يرش له عطر .. قبل لا يناظر نفسه في المرايه .. شاف الورقه المثبته على المرايه .. ((( بكره مقابلتي الساعه 9 ونص .. اتمنى انك ما تنسى ))
في البدايه ما فهم وش قصدها بالمقابله .. بدين تذكر .. بلا مباله رفع زجاجة العطر ورش له بهدوء وطلع من الغرفه ..
/
*
*
/
اذكرك وابـكي وانـوح واشتاق لك رغم الجروح ..
كل السنين اللي معـك تو ابتدت ذيكـ السنين دام انتهت مع جرحي الغالـي 
ياكل آمـالي .. اتخيلك واسهر معك ..واسـأل عيوني للحين .. ( انا كلي غلاك ) 
حبيبتـي تذبحني ظنـوني واسال كثير يمكن على شاني بكت وارجع على الذكرى 
واقول تكفون ياهلي قول لها ذاك الحزين باقي على ذاك الانين يبكي الم من يوم ما كنتي معه الين ما صرتي (موجعه ).. 

على احدى الصخور القريبه من البحر .. كان هناك شخص يجلس .. بجسدا منهك .. وملامح رسمتها صدمتا فابدعت في اظاهر تفاصيل الحزن فيها .. ومنحنيات الخيبه .. لم يكتفي الظلام بغمر هذا الكون وانما تسللت الخيوط السوداء الا داخل نفسه .. لتملائها شجن .. ( تنفس بعمق وهو ينظر الى الخط الذي يفصل بين سواد السماء وسواد البحر .. اغمض عينيه .. لا يدري لماذا فلا شيء امامه غير السواد .. تذكر صوت امه ) 
ام مشاري : هذي سجى الي كنت ميت عليها .. هذي هي باعتك برخيص .. وعافتك .. تردد صدى هذه الكلمات في نفسه .. بصوت مضخم .. باعتك برخيص .. متى كان الحب يشترى ومتى صرت انا سلعه تنباع 
اخترق هدوء هذا الجو .. كلمات صدرت من شخص وقف خلفه ..
: ادري ان صوت امواج الحزن بداخلك .. تكسر سكون امواج البحر .. ( كمل هو يجلس جنبه على الصخره ) .. هذي المره بحرك غير .. اكيد اكثر سواد 
مشاري وعيونه على البحر : ليت سطحه بس اسود .. الا عمقه اكثر سواد 
وافي وهو يناظر ملامح مشاري .. وكان باين الحزن فيهم حتى بحظرة الظلام : مالقيت لتصرفها تفسير 
مشاري بحزن : انا مو مصدق الي حصل .. واحاول اكذب الكل .. برغم انهم قال لي نفس الكلام .. وكل واحد رماني بسهم حاد 
وافي بهتمام : انت من خبرك بالموضوع 
مشاري وعيونه على البحر .. ويتذكر الي حصل : انا كنت راجع من الدوام .. وداخل غرفتي هلكان .. توني بحط راسي وبنام ..دخلت امي وهي رافعه جابها اليمين .. قالت لي بنرة شماته .. ان عمي بو تركي دق اليوم على ابوي .. وقال له ان سجى ما تبي مشاري ما تبي تتزوجه .. لانها تحس انها مو مرتاحه لفكرة الزواج منه طبعا ابوي قال له الزواج قسمه ونصيب ومحد ياخذ الي نصيبه .. وامي مبسوطه على قولتها جات منها .. صار لهم يومين محتارين كيف يفاتحون بو تركي بالموضوع 
وافي ومندمج : طيب انت وش كانت درة فعلك 
مشاري بحسره على حاله : انا في البدايه ما صدقت .. وفكرة ان امي تقول لي هذا الكلام علشان تهبط من عزيمتي وتمسكي بسجى .. نزلت بسرعه ورحت لابوي وانا كلي رجا ان يكون هذا الكلام مو صحيح .. لكن ابوي اكد لي الخبر .. وقالي دق على عمك وتاكد بنفسك .. ما ترددت اني ادق عليه واسأله .. وليتني ما دقيت .. طلعت من البيت من غير حواس .. وجلست الفلف بالسياره .. وانا حالتي حاله .. الهموم من كل جها والبيبات مسكره بوجهي .. دقيتي على عبدالرحمن .. وقلت له ظن اني امزح .. ياريتها كانت مزحه .. ضاقت فيني الدنيا ولقيت نفسي جاي هنا .. 
وافي محتار أي كلمه يقولها او عباره يختارها ممكن تخفف على مشاري معاناته .. ( حط يده على كتف مشاري وطبطب عليه بخفه ) .. التفت مشاري على عمه .. وحاول يبتسم له لكنه ما قدر ..
وافي ببتسامه خفيفه .. هو يطبطب على كتف مشاري : ليه كل هذا الحزن يا مشاري .. ماعهدتك يا ولد اخوي ضعيف .. وتستسلم بهذي السرعه 
مشاري وهو عاقد حواجبه : انا مو ضعيف بس الصدمه كانت قويه .. والحزن حد حيلي .. ( التفت على عمه وكمل ) .. اقول عمي انت من خبرك ..
وافي تنهد بضيقه .. وناظر البحر .. : اخوي بو تركي .. ( كمل هو يقوم ) .. ينجرح القلب ولا تنداس الكرامه 
/
*
*
/ 
في بيت بو شهاب .... 
كانت العزيمه ماشيه تمام .. والجمعه من احلى ما يكون .. بعد العشا .. جا وقت الحلى والقهوه ..في المجلس كان جالس بو ضاري جنب اخوه بو شهاب وشهاب جالس جني عمه طلال .. اما كمال وعبدالعزيز وضاري بعد العشا .. طلعو يتمشون بالسياره .. طلال لقاها فرصه علشان يسولف مع شهاب .. 
طلال قرب من شهاب وبصوت واطي : اقول كيف كان شهر العسل 
شهاب حس ان عمه بيستلمه الحين .. وبيكتم على انفاسه من كثرة الاسأله اساس كانت واضحه من نظراته على العشا ان في باله زحمة اسأله .. شهاب بصوت واطي : هذا انت قلتها عسل 
طلال بصوت واطي : علشان انك معرس جديد بطوفها لك .. قول لي كيفك مع انفال 
شهاب ( يا ثقل هذا السؤال ) : ماشي الحال .. مبسوطين 
طلال بصوت واطي .. وبشويت استخفاف : أي باين .. لا لا واضح .. حتى الابتسامه ما فارقت شفايفك .. الي يشوفك يقول ان براطمك خلقه كذا .. مبتسمين 
شهاب التفت على عمه وابوه .. وحب يشاركهم الحديث .. نوع من انواع الهروب الحديث ..: كيف هي الامور بالشركه 
بوضاري ببتسامه : الحمدلله .. امور الشغل كلها ماشيه مثل ما نبي انا وابوك 
شهاب ببتسامه : كويس .. بكره ان شألله راح اداوم .. والله اشتقت لشغل 
بو ضاري : لا تتعب نفسك يا شهاب .. توك واصل امس .. يبي لك على الاقل اسبوع راحه 
انفتح باب المجلس .. ودخلت انفال بحيا وخلفها ليلى .. سلمت انفال على ابوها وباست راسه .. وسلمت على عمها بو شهاب وباست راسه .. وعلى عمها طلال .. لما جات بتبوس راسه ما رضى .. 
طلال هو يناظر شهاب الي جالس جنيه : اقول زيح شوي خل انفال تجلس جنبي 
شهاب ما كان وده يزيح كان وده يقوم .. لكن استحى .. جلست انفال بحيا بين طلال وشهاب .. تحس بحراره في خدها .. ووجها من نظرات ابوها وعمها .. 
طلال ببتسامه : هلاااا بانفال .. هلاا بالغاليه .. شخبارك ؟ 
انفال ببتسامه : انا بخير .. انت طمني عليك .. كيف صحتك الحين .. والحمدلله على سلامتك مع انها متاخره 
طلال ببتسامه : نحمد الله ونشكره .. ( كمل هو يقرب من انفال ويغمز لها بعينه ) .. قول لي بصراحه كيف كان شهر العسل مع الثلاجه الي جنبك ..
شهاب وهو يناظر عمه بتوعد : انا ثلاجه يا فرن خربان 
طلال ببتسامه : اعتقد اني جالس اكلم انفال مو اكلمك .. يعني اكرمنا بسكوتك وخلني اسولف مع انفال .. ( كمل وهو يناظر انفال ) .. قول لي كيف كان شهر العسل 
انفال ببتسامه وهي تقرب من معها طلال وتهمس له : كان عسل بس مر 
بو ضاري ببتسامه : شخبارك يا انفال ؟ ان شألله مرتاحه يا بنتي 
التفتت انفال وناظرت ابوها ببتسامه : الحمدلله .. 
بوضاري لما شاف انفال وشهاب جالسين جنب بعض .. حب يسألهم السؤال الي على باله من اول ما درى بوصولهم .. : اقول يا عيالي علامكم رجعتو بسرعه ما خذيتو شهر .. عسى بس مو مضايكم شيء .. 
انفال التفتت على شهاب وناظرت فيه .. تنتظره يتكلم .. لما شافته ساكت تكلمت : لا يبا .. السفره كانت خيال .. وانبسطنا كثير .. بس انا الي قلت لشهاب نرجع .. ( كملت بلهفه ) .. لان عندي بكره مقابله بالجامعه >>> فرصه تذكر شهاب بالمقابله 
بو ضاري : كويس الحمدلله .. قول لي أي قسم انقبلتي فيه 
انفال بفرحه .. وبثقه .. وببتسامه عريضه .. وبصوت عالي شوي : انقبلت بكلية الطب .. ان شألله بكره راح اروح المقابله .. ( كان ودها تكمل كلامها وتعبر عن فرحاتها .. لكنها استغربت من عدم صدور ردت فعل .. او ظهور علامات فرح وافتخار على وجيه الي حولها ) 
بوضاري بنظره حاده : متى صار هذا الكلام .. متى قدمتي لكلية الطب .. وليه ما استشرتيني بالاول 
انفال ارتبكت لما شافت ملامح ابوها .. التفتت على شهاب وناظرت فيه .. بعدين ناظرت ابوها : من قبل لا اتزوج ..ما جات مناسبه علشان اقول .. 
بو شهاب بصوت حاد : يا بنتي هنا ما عندنا بنات تدرس طب .. وتشتغل في مستشفى 
بو ضاري بشويت عصبيه وبامر : بكره من الصبح تروحين تسحبين ملفك .. تقدمين على أي قسم ثاني .. وتنسين شيء اسمه طب 
انفال تحس بقصه .. ناظرت شهاب بحسره .. كانت تنظر منه تعليق .. على الاقل يقول كلمه .. يواسيها .. يحطمها يعصب عليها .. أي شيء .. بس هي محتاجه تحس بوجوده بهذي الحظه .. 
انفال وهي تناظر ابوها .. وبصوت واطي : بس التسجيل بالجامعه انتهى .. من زمان 
بو ضاري بشويت عصبيه وبنظره حاده : ما يهم .. سحبي ملفك وجلسي بالبيت 
تفاجات انفال من كلام ابوها .. وعصبيته .. اول مره تشوفه كذا .. التفتت على شهاب الي جالس جنبها .. وعيونها مليانه دموع .. التفتت وناظر ليلى وطلال .. ما قدرت تمسك دموعها .. بسرعه قامت وطلعت من المجلس .. ليلى ناظرت شهاب بحزن .. وقامت بسرعه وطلعت من المجلس .. ليلى وطلال .. احظرو المشهد بصمت ونظرة حزينه لان ذايقين مرارته من قبل .. ليلى كانت ودها تسجل بكلية التمريض .. لكن كانت ردود الفعل عنيفه اتجاه رغبتها .. مرة عليها ليالي صعبه .. والحين المشهد تكرر قدامها بس باسلوب الطف .. اما طلال فكان يتمنى لو حط يده على فم انفال قبل لا تقول لهم انها انقبلت بالطب ..اذا هو الرجال .. احتاج وقت طويل لاقناعهم .. ان يدرس تمريض .. كيف لو كان طب .. 

اول ما دخلت الغرفه .. اتجهة لتسريحه .. وشالت الورقه المثبته على المرايه .. ومسكتها وناظرت فيها بقهر .. وبحركه سريعه اعفستها ورمتها في الارض .. اجلست على طرف السرير .. وهي لاول مره تحس انها هبله غبيه .. سخيفه .. تافه .. كل شيء كل شيء .. تذكرت شكلها وهي تقول بكل ثقه وغباء انها انقبلت بكلية الطب .. ظنا منها ان راح تكون مصدر فخر لهم .. وراح ترفع الراس .. ( رمت راسها على المخده بقوه .. ودموعها على خدها ) .. ليه شهاب ما قال لي ان اهلي عندهم مصيبه ان البنت تدخل طب .. ليه جابني بسرعه .. ليه ما عارض رغبتي .. ليه ما جات منه .. كانت اهون من ان تجي من ابوي وعمي .. خلاني بموقف صعب وصدمه كبيره .. تحطم حلمي الي كان بصير حقيقه .. والمصيبه انه ما تكلم ولا قال شيء .. 
/
*
*
/
في بيت بو تركي .. وتحديدا بالصاله ..
وافي بجديه : كلمت سجى 
عبدالرحمن : لما جيت البيت شفتها جالسه بالصاله.. جلست جنبها توني بفاتحها بالموضوع .. انحاشت فوق بسرعه وادخلت غرفتها وقفلت عليها الباب .. لحقتها وجلست عند الباب .. اترجاها تفتح لي .. ما فتحت 
وافي بتعجب : والله امرها غريب هل بنت .. عجزت القى تفسير لتصرفها 
عبدالرحمن : تعتقد يا عمي اسمعتنا لما تكلمنا ذاك اليوم .. او يمكن احد قال لها شيء 
وافي : والله تصدق انا اشك انها عارفه شيء .. يعني مو معقوله فجأه يتبدل كل شيء .. ويصير مشاري بنسبه لها شخص ضعيف .. ومهمل .. وما عنده ثقه بنفسه .. والامر من كل هذا انها تقول مو مرتاحه له وما تبي تتزوجه .. وتحس بفرق كبير بينها وبينه ..
عبدالرحمن بعدم تصديق : من جدك عمي .. من قال لك هذا الكلام 
وافي : بو تركي .. يقول ان امس سجى جات له وقالت له 
عبدالرحمن وتذكر مشاري : مشاري حالته صعبه .. اليوم لما دق علي يتاكد من السالفه .. عاد انا طبعا ما عندي خبر .. اول ما قالي بقيت اروح بعامود الكهربه .. من المفاجأه .. 
وافي باصرار : انا لازم اكلمها بكره .. وعرف وش يدور بخاطرها .. عبدالرحمن وين اختي عليا 
عبدالرحمن : كانت جالسه معي .. وتوها من شوي طالعه فوق .. أي صحيح وش اخر التطورات كلمت ابوي وعمي بالموضوع .. 
وافي تنهد .. بضيقه .. وهو يتذكر : أي كلمته .. طبعا شخط فيني كم شخطه .. وقال لي ان انا مهمل وان ما عندي حواس .. وحس بالمسؤاليه .. ومتهور .. وو يعني من هذا كلام الي يرفع المعنويات .. طبعا انا قلت له ان الملكه بعد يومين حب يحظر .. على راسي من فوق .. ما حظر .. هم له قدر ومعزه .. بس المهم ان ما يكلم عليا و يعصب عليها .. ولا يقول لها انه هو رافض هذا الزواج .. عاد انا من ذكائي الزايد .. فتحت معه موضوع حمد .. هب بوجهي وعصب علي .. زين تلاحقت عمري .. وطلعت بثيابي ههههههههه 
عبدالرحمن : هههههه انت عارف ابوي اذا عصب يصير كبريت محد يقدر يقرب له .. طيب وعمتي ام مطلق وعمي بو مشاري .. وتركي .. كلمتهم 
وافي : أي كلمتهم .. لما طلعت من عند اخوي بو تركي رحت لاخوي بو مشاري .. يعني قلت انا منزف من زف اليوم .. بس طبعا بو مشاري كان اهون من بو تركي .. فاتحته بالموضوع وقلت له سألني وش راي اخوي بوتركي .. قلت له انه معارض .. وما راح يحظر .. قال لي حتى هو ما راح يحظر .. وعلى قولته هي عليا اختي بروحي .. هم من زمان شايلين يدهم من يوم يصير الخناق مع اهل غازي .. تبينا الحين نمد لهم يدنا مره ثانيه المهم قلت له ان الملكه بعد يومين وطلعت .. دقيت على اختي ام مطلق وخبرتها .. في البدايه قامت تقول كلام الناس والناس وش راح يقولون .. هي الحين مو قادره تسكر فمهم .. وشلون بعدين .. قالت لها اذا راح نسمع كلام الناس ما بنقدر نعيش .. دقيت على تركي وخبرته .. طبعا في البدايه عارض .. وقال ان هو مو موافق على هذا الزواج .. وان غازي انسان فاشل .. وانا انسان متهور .. 
عبدالرحمن بهتمام : طبعا ما راح يحظر 
وافي ببتسامه خفيفه : لا بيحظر .. هو تركي قلبه طيب .. وانا متاكد ان راح يفرح لعمته بس هو عسر شوي 
عبدالرحمن : صحيح عمي الملكه بعد يومين 
وافي : ايوه .. غازي مستعجل يبي يملك .. وانا بعد اشوف من الافضل ان نعجلها .. اخاف يصير مد وجز 
عبدالرحمن وهو يسند ظهره على الكنب : الله يهنيهم ..
/
*
*
/
في بيت بو شهاب .. 
افتحت انفال عينها ببطا على صوت جوالها .. حركة يدها بثقل .. ومدتها وخذت الجوال من الطاوله .. قربته جنب اذنها و هي للحين منسدحه .. 
انفال بصوت كله نوم : الووو 
دلال بنفاعل : كل هذا نوم .. من زمان وانا ادق عليك .. يالله قومي بسرعه تأخرنا بقوه .. وانتي حظرتك بسابع نومه .. وانا من طلعت الشمس صاحيه .. 
انفال اسكتت ما هي عارفه وش تقول .. تذكرت يوم امس .. وخنقتها العبره .. حلم الطب صار سراب وهم .. 
انفال بصوت كله نوم ومخنوق : دلال ما ني رايحه 
دلال اتسعت عيونها .. : كيف يعني منتي برايحه .. يالله انفال بلا دلع وبرود وقومي خلينا نلحق 
انفال بصوت مخنوق : ما اقدر اروح يا دلال 
دلال بتفاجاه : ليه .. وش الي حصل 
انفال وهي ترفع جسمها .. وتتسند على ظهر السرير : اهلي رافضين اني ادرس طب 
دلال بتسائل : اهلك رافضين ولا شهاب 
انفال : لا شهاب ما له دخل .. ابوي وعمي لما درو امس اني بدرس طب .. عصبو وقالو لي انسي شيء اسمه طب 
دلال باسى : والله .. 
انفال وهي تغير الموضوع : دلال اليوم انا عازمتكم في بيت ابوي .. خبري البنات .. ولا تتاخرون مشتاقه لسوالفكم ..
دلال : طيب .. بدق عليهم .. وبقول لهم .. يالله اخليك الحين تكملين نومك ودير بالك على نفسك .. 
سكرت انفال من دلال .. وهي مقرره ان تتناسى الي صار امس .. وما تفكر بموضوع الطب لان التفكير فيه ما راح يغير من الواقع شيء .. بالعكس راح تتحسر وتنقهر وتحزن .. انكسر قدامها حلمها قبل لا تعيشه .. حلم الطفوله .. رافقها في سنين الدراسه .. مات من لحظات .. ( تنفست بعمق وهي تقول ) .. الحمدلله على كل حال ..( اخسرت حلم ما اخسرت حياتها) .. التفتت وناظرت جهتها اليسار .. مكان شهاب .. امس لما بكت نامت على طول .. ما شافته والحين لما صحت هم ما شافته شكله جلس من الصباح وطلع .. جلست تتذكر متى اخر مره شافته فيها .. امس الظهر ولا العصر .. تحس ان من زمان .. افتقدت شوفته .. والاحساس بوجوده 
قامت من السرير .. وناظرت الساعه 9 ونص .. ادخلت الحمام .. وخذت لها دش على السريع .. ورتبت الغرفه.. وفتحت النافذه شوي علشان يتجدد هوا الغرفه .. ونزلت تحت .. 
ادخلت المطبخ .. شافت ام شهاب جالسه تقطع الخيار دوائر .. 
انفال وهي تبوس راس ام شهاب : صباح الخير .. شخبارك يا خاله 
ام شهاب ببتسامه : تبوسين الكعبه ان شألله .. انا بخير 
انفال وهي تجلس على الكرسي : البيت هادء .. محد صحى من النوم 
ام شهاب : محد يصحى من النوم مبكر غير شهاب .. اما الباقي ما يقومون من النوم الا عند صلات الظهر واحيانا ما يقومون الا لما يجي بو شهاب ويعصب عليهم .. ( كملت وهي ترفع الصنيه ) .. يالله قومي يا بنتي ودي الفطور لشهاب بالحديقه .. وجلسي فطري معه 
انفال وهي تاخذ الصنيه من ام شهاب بفرح : ان شألله يا خاله .. طيب تعالي فطري معنا 
ام شهاب وهي تغسل يدها : لا انا فطرت مع بو شهاب قبل لا يطلع العمل ..

اطلعت انفال وهي حامله الصنيه .. من باب المطبخ الي يطلع على الحديقه .. اختصار للمسافه بدل ما تمر بالصاله الطويله والممر وتطلع من الباب الرئيسي .. كان الجو حار بس الشمس ما بعد تحمى .. شافت شهاب جالس على الكرسي بالجلسه الي قالت لها ليلى ان هو يحب يفطر الصباح فيها .. ابتسمت وهي تشوفه يقرا جريده .. وحاط رجل على رجل ولابس شرت مع قميص بدون اكمام .. 
انفال وهي تحط الصنيه على الطاوله .. ببتسامه : صباح الخير 
شهاب نزل الجريده على طول لما سمع صوتها .كانه بيتأكد اذا هي ولا لا . بعدين رفعها بسرعه وناظر فيها وهو يقول بصوت واطي : صباح النور 
انفال وهي تجلس على الكرسي : قالت لي ليلى امس انك تحب تفطر هنا .. 
شهاب وهو يحط الجريده على الطاوله .. : على حسب الجو .. 
انفال وهي تنتظره يبتدي ياكل علشان تاكل معه : الجو حلوو اليوم 
شهاب وهو ياكل : احيانا تهب نسمات هوا حاره 
انفال وهي ماسكه دلة الشاهي : كم ملعقة سكر 
شهاب قبل لا يحط الخبزه بفمه : ملعقتين 
شهاب وهو يتسند على ظهر الكرسي : الحمدلله 
انفال توه بتحط اول لقمه بفمها .. التفتت على شهاب وناظرت فيه : ما كليت شيء .. امداك شبعت 
شهاب وهو يرفع كاس الشاهي ويناظر انفال : لا توقفين اكل .. كملي فطورك 
انفال وهي تهز راسها وتناظر الاكل : ان شألله 
كملت انفال اكل مع انها تحس بالاحراج .. لانها مو متعوده تاكل وهو ما ياكل .. ولانها ما تحب تاكل قدام احد و ما يشاركها الاكل .. كلت شوي ووقفت : الحمدلله 
التفت انفال على شهاب ببتسامه وهي تقول : شهاب ابي اروح اليوم بيت امي اسلم عليها واجيب باقي ملابسي واغراضي 
شهاب وهو يقرا الجريده : السواق موجود خذي معك ليلى ورحي جيبي اغراضك 
/
*
*
/
في بيت بو ضاري .. الساعه 9 ونص .. وتحديدا بالصاله .. 
كان مجتمعين البنات في الصاله .. انفال جالسه جنب دلال وعليا .. على نفس الكنبه .. اما سجى وهيام وليلى جالسين على كنبه وحده 
دلال وهي تناظر في انفال .. ببتسامه : وش هزين .. محلوه 
انفال بفرح : الله عيونك الحلوه .. اشتقت لكم حيل .. طمنيني عنك شخبارك 
دلال ببتسامه : الاخبار عندك .. ( كملت وهي تغمز لها ..ببتسامه ) .. ها قول لي وش رايك بالزواج حلو يعني تنصحيني اجربه .. 
انفال : هههههههه هههههه مصيرك بتجربينه 
دلال ببتسامه : قول لي كيف شهاب معك .. 
انفال : الحمدلله تمام .. ( كملت وهي تناظر عليا ) .. قالت لي سجى ان بكره راح تملكين .. الف مبرووك 
عليا ببتسامه خفيفه : الله يبارك فيك .. عاد لازم تجين بكره 
انفال ببتسامه : ان شألله اذا رضى شهاب راح اجي .. وين بتملكون بيتكم ولا بيت سجى 
عليا ببتسامه : لا بالبيت .. اخوي وافي بسوي حفله بسيطه .. بعزم صديقاتي وبعض الاهل 
دلال قلبها قام ينبض لما سمعت اسم وافي .. وابتسمت ابتسامه حالمه وهي تقول : جهزتي للمكله 
عليا ببتسامه : اليوم رحت السوق مع اخوي وافي واولاد اخوي عبدالرحمن وحمد ..وشريت لي فستان واكسسورات .. وبعض الملابس والعطورات 
دلال ببتسامه : والله حلووو .. أي لون الفستان 
عليا بحيره : والله هم اكثر من فستان .. انا كان ودي اشتري فستان اسود بس اخوي وافي ما رضى واختار لي فستان لونه ازرق .. يقول يناسبني اكثر .. ولد اخوي عبدالرحمن شرالي فستان لونه بنفسجي .. يقول نفسه يشوفني لابسه هاللون .. اما حمد خذا لي فستان وردي قصير .. يقول احلى علي هذا اللون .. صارو عندي اربع فساتين .. اسود وازرق وبنفسجي وردي .. محتاره أي واحد البس منهم ..
دلال من غير تفكير .. ببتسامه : اكيد ..الازرق احس بيطلع حلو عليك 
انفال ببتسامه : من قدك كل واحد مختار لك فستان .. انا اقول لبسي البنفسجي احلى 
دلال التفتت على انفال وهي تقول : وانتي البسي فستانك الاخضر الي شريناه لما رحنا السوق قبل زواجك 
انفال بعد تفكير : أي فستان .. ( تذكرت ) .. هااا تذكرت لا لا ما راح البسه قصير 
دلال بعصبيه ممزوجه بمزح : شوفي اذا ما لبستيه ما راح نعزمك .. ( كملت بترجي ) .. تكفين انفال لبسيه خاطري اشوفه عليك .. 
انفال بستسلام : بس علشان خاطرك راح البسه تحت العبا يه لاني ما اعتقد اني راح افسخ عباتي 
دلال التفتت على عليا تكلمها وعينها على سجى الى سرحانه .. وبعالم ثاني : اقول عليا سجى ما راحت معكم السوق 
عليا ناظرت سجى وبعدين التفتت على دلال : لا ما راحت .. تقول ما لها خلق تطلع من البيت .. اساسا اليوم ما طلعت كثير من غرفتها .. عبدالرحمن وافي جلسو ساعه يترجونها تروح .. ما رضت 
دلال بستغراب وعلامة استفهام كبيره : غريبه .. سجى موتها السوق وما تفوت الطلعات الي فيها عمها وافي واخوها عبدالرحمن 
بعد دقايق من الصمت .. 
تكلمت عليا بشويت ضيقه : بس باقي لي المكياج والشعر .. محتاره .. وما ودي اروح مشغل 
دلال وهي تناظر عليا ببتسامه : لا تحتارين ولا شيء .. انا راح اخلي منال صاحبتي الي دائما اتعامل معها تجيك البيت وتسوي شعرك وتصلح لك الميك اب .. منال تتذكرينها الي سوت لك شعرك يوم زواج انفال 
عليا براحه وببتسامه خفيفه : والله .. مشكوره دلال .. 
دخلت في هذي الحظه ام ضاري .. وسلمت على البنات وجلست معهم شوي .. وطول ماهي جالسه كانت عيونها على دلال .. الي كانت لا بسه بنطلون جينز مع بلوزه ورديه ورافعه جزء من شعرها ومنزل خصل من قدام .. وراسمه عيونها بالكحل الاسود .. 
بعد ما تعشو البنات .. بالصاله ..
دلال اجلست جنب سجى .. الي كانت اغلب الوقت هادءه على غير العاده وسرحانه ..
دلال وبيدها صحن فيه قطعة كيك.. وبنظرات تفحص : سجى قول لي علامك .. بك شيء 
سجى وهي تناظر دلال بنظره بارده : لا مابي شيء 
دلال : الا فيك شيء .. مو علي انا .. قول لي وش الي شاغل بالك طول الوقت وانتي ساكته ما تتكلمين واحيانا الاحظك في نص الكلام تسرحين 
سجى وهي تحط يدها على راسها : تعبانه شوي .. راسي مصدع لاني امس مانمت زين 
دلال بعدم تصديق : سلامتك .. مع اني متاكد ان مو هذا السبب 
سجى وتغير الموضوع .. التفتت على هيام الي جالسه جنبها وتناظر شاشة جوالها : انتي وش سالفتك مع ذا الجوال عيونك طول الوقت معلقه على الشاشه .. ولا الي ينتظر مكالمه مهمه .. حتى ما نعرف نتكلم معك كلمتين 
هيام ارفعت راسها برتباك وحاظنه جوالها بيدها : هااا .. لا كنت اشوف الساعه كم 
سجى متسببه : الغرفه مليانه ساعات .. ولا ليكون توقيتك انتي غير عن توقيتنا 
دلال استغربت من طريقة كلام سجى .. الموضوع ما يستدعي كل هذا التعقيد : علامك يا سجى .. يمكن تنتظر اتصال من خالها .. 
هيام برتباك اكثر وهي تناظر شاشة الجوال : أي صحيح هو قال لي خلي جوالك جنبك .. اول ما ادق رنه على طول تطلعين لي .. اخاف يرن وما احس فيه 
دلال وهي تناظر ليلى : اقول ليلى وين انفال .. 
ليلى : مع ام ضاري في المطبخ .. ( كملت وهي تقطع الكيكه) .. دلال تبين اقطع لك كيك معي 
دلال ببتسامه وهي تحط الصحن على الطاوله : لا تسلمين ..

فـي الصاله المفتوحه .. في وسط البيت .. 
انفال بتفاجا : بتخطبون صديقتي دلال لعمي طلال 
ام ضاري : انا من زمان حاطتها في بالي .. وكلمت بوضاري وبوضاري كلم طلال وطلال وافق على الخطوبه مبدايا .. كنا ناوين نخطبها من فتره .. لكن بسبب حادث طلال تاجلت الخطبه ..والحين الحمدلله طلال صار زين .. وانتو رجعتو من السفر .. عاد قلت بكلمك علشان تكلمينها 
انفال ما فهمت : اكلمها وش اقول لها .. 
ام ضاري : يعني قيس النبض مثل ما يقولون .. شوفي مافي بحياتها احد .. محد حاجزها .. خاطبها .. سأليها بطريقه غير مباشره .. لو عمي طلال تقدم لك يتوافقين 
انفال ببتسامه خفيفه : ان شألله .. راح احاول اسألها 

ارجعت انفال الصاله وهي تقلب الموضوع براسها للحين ما استوعبته مضبوط .. صديقتي دلال .. وعمي طلال 
انتبهت لهيام طالعه من الصاله بسرعه .. 
انفال وهي تاشر لهيام علشان توقف : هيام على وين تو الناس 
هيام وهي تلف الطرحه بسرعه : بمشي .. تو الناس عندك .. عندنا حنا اخر الليل . . ( كملت وهي تمشي ) .. يالله مع السلامه .. اشوفك على خير ..
اطلعت هيام مسرعه من البيت .. وقفت عند باب الشارع .. وخذت نفس .. المشوار من الصاله الى باب الشارع طويل .. هذي مشكلة البيوت الفخمه .. والي نصها حديقه .. تجولت بنظرها بسرعه .. شافت سيارته في الجهه الثانيه من الشارع .. مشت بسرعه .. بهروله .. افتحت باب السياره الامامي برتباك .. وركبت 
هيام وهي تسكر الباب بسرعه وتاخذ نفسها : تأخرت عليك 
فيصل ببتسامه خفيفه : لا .. انا ما ادري متى بتبطلين هذي العاده كل مستعجله .. ما تسلمين ما تسألين عن اخبارنا ..كل شيء عندك بسرعه بسرعه 
هيام بنفعال : لا يا شيخ .. انا فاضيه كل ما كلمتك ولا شفتك سلمت عليك وسألتك عن اخبارك .. يعني وش الي بصير لك في هل كم دقيقه .. ( كملت وهي تاشر له ) .. فيصل تكفى بسرعه حرك اخاف يشوفنا احد 
فيصل وهو يدير اسويش السياره : يعني من راح يشوفنا بهذا الليل ظلام والشارع فاضي 
/
*
*
/
في بيت بو شهاب .. وتحديدا بالمجلس .. 
شهاب بتسائل : عمي قول لي كيف صار لك الحادث 
طلال وبيده الريموت وعيونه على شاشة التلفزيون .. وغلب بالقنوات : كنت ماشي سكران 
شهاب ببتسامه : ههههههه .. لا من جد عمي 
طلال وهو يناظر شهاب : طلعت قدامي سياره مسرعه وماقدرت اتفاداها 
شهاب ببتسامه : الحمدلله على سلامتك .. تفداك السياره 
طلال بجديه : شهاب قول لي كيف كانت الاجواء باسبانيا 
شهاب ويسوي روحه ما فهم وش يقصد عمه طلال : بصراحه جو اسبانيا رووعه ..في بعض الليالي تزيد برودة الجو طبعا مو لدرجة التجمد .. اما الجو في جزيزة مايوركا كان حار .. ورطب 
طلال ويناظر شهاب من طرف عينه : خلصت نشرتك الجويه .. عطنا الحين النشره العاطفيه 
شهاب بستهبار : والله ما عندنا اقمار ترصد الاجواء العاطفيه 
طلال بشويت عصبيه : تستهبل علي انت وجهك .. اقول قم نادي لي انفال خليني اسولف معها 
شهاب ببتسامه : ماهي هنا طالعه مع ليلى 
طلال : وين رايحين 
شهاب هو يسند ظهره على الكنب : طالعين من العصر .. مرة بيت امها علشان تسلم عليها وتجيب ملابسها واغراضها .. وبعدين راحو بيت عمي بو ضاري.. عازما صديقاتها على العشا 
طلال : وانت ليه ما وصلتها ورحت معها بيت امها وسلمت عليهم
شهاب عقد حواجبه : ليه شايفني سواق .. وبعدين متى كانت المعرفه بيني وبين اهلها علشان اروح اسلم عليهم 
طلال بنفاذ صبر : اقول طلع جوالك ودق لي على انفال وعطني اكلمها 
شهاب برتباك ( ادق على انفال .. ما عندي رقمها كيف ادق عليها .. اساسا ولا جا على بالي اخذ رقمها ماني بمحتاجه .. بس انا الحين بحاجه له .. والله ورطه وش اقول لعمي الحين )
طلال : علامك انعفست .. يالله طلع جوالك ودق عليها 
طلع شهاب جواله .. وهو يحاول يكون طبيعي .. ناظر الشاشه برتباك .. فكر يدق رقم عشوائي يمكن يطلع رقمها >>> فكره غبيه .. تنهد برتباك : عمي جوالي مافي شحن .. ولا نص حبه .. بيطفي اللحين 


في بيت بو ضاري .. وتحديدا في الصاله .. 
عليا وهي تناظر سجى : يالله يا سجى خلينا نمشي .. تأخرنا 
سجى بملامح جامده : دقيت على السواق وقلت له يجينا 
ليلى وهي تناظر انفال : انفال دقي على شهاب خل يمر علينا 
انفال طلعت جوالها .. وناظرت الشاشه .. لما دخلت على قائمة الاسماء .. توها تستوعب كلام ليلى .. ادق على شهاب .. يعني اتصل عليه .. زاد ارتباكها وهي تحوس بجوالها وكانها تدور رقمه .. الي اساسا مو موجود عندها ( بلعت رقها .. ياربي كيف ادق عليه .. وش اقول لهم اسفه ما عندي رقم زوجي ..) ارفعت جوالها وسوت روحها تدق .. بعدين وخرت الجوال من اذنها وهي تقول بصوت تحاول يكون طبيعي وما يبين انها مرتبكه : جواله مشغول 
ليلى بستغراب : غريبه مع انه مفعل خدمة الانتظار 
زاد ارتباك انفال وما اعرفت وش تقول ..وحاولت تبتسم 
دلال : يمكن رن ثلاث مرات ولما ما رد صارت الرنه مشغول 
انفال ببتسامة خجل : أي صحيح مضبوط كلامك ..( كملت وهي توقف ) بقوم اشوف خالتي ام ضاري اذا ترضى يوصلنا السواق 

في بيت بو شهاب .. وتحديدا بغرفة شهاب ..
ادخلت انفال الغرفه بهدوء .. واول ما طاحت عينها على السرير .. الي كان مرتب مثل ما رتبته اليوم الصباح .. ارتاحت يعني شهاب ماجاء قبلها .. افسخت عباتها وعلقتها على الشماعه .. قربت من التسريحه .. اسمعت صوت الماي صادر من داخل الحمام .. شوي ويطلع شهاب من الحمام ( وانتو بكرامه ) .. ابتسمت له انفال وهي واقفه عند التسريحه .. اما هو ناظرها .. وجلس على الكنب .. التفتت عليه .. والابتسامه ما زالت على شفايفها .. 
انفال وهي تجلس على الكنب قريب من شهاب : شهاب تسلم عليك امي .. وعمي منصور 
شهاب برود : الله يسلمهم 
انفال كملت بتردد : عمي منصور عتبان عليك .. لانك ما جيت معي .. تسلم عليه ( انتظرت منه رد .. ولما ما تكلم .. كملت بتردد ) : شهاب ممكن اطلب منك طلب .. اتمنى انك ما تردني 
شهاب التفت عليها وناظرها : وشو 
انفال برتباك : امي عازمتنا بعد بكره على العشا .. ومحرصه علي اني اقولك 
شهاب بعد ثواني من الصمت : يصير خير .. ( كمل وهو يناظر شناط انفال واغراضها الي جابتهم من بيت امها مصفوفين جنب الباب ) .. مو حلو منظر الاغراض عند الباب 
انفال وهي تناظر الاغراض .. في حيره : مدري وين اوديهم .. مافي مكان بالغرفه 
شهاب هو يناظر الدولاب : فضي لك هاذولي القسمين وعلقي ملابسك بداخلهم .. بالتسريحه الدرجين الاخيرين فيهم اغراض واشياء ما تلزمني .. فضيهم وحطي اغراضك فيهم 
انفال بفرح : طيب .. بكره لما اصحى من النوم راح اجلس عليهم وارتبهم .. ( كملت وهي تناظر شهاب بتردد ) شهاب ودي اقولك شيء .. 
شهاب : قولي 
انفال ببتسامه ما تدري من وين تبتدي من اول السالفه ولا من اخرها : شهاب ممكن تعطيني رقم جوالك .. لان اليوم لما كنت في بيت ابوي .. قالت لي ليلى دقي على شهاب خل يجي يا خذنا .. لو تشوف شكلي صرت علبة اللوان ههههههههه انحرجت وما عرفت كيف اتصرف .. واستحيت اقول لها ان ما عندي رقمه 
شهاب ابتسمت ابتسامه عريضه (( زوجه تقول لـ زوجها ((ممكن تعطيني رقم جوالك )) : قول لي كيف تصرفتي 
انفال ظلت لحظات تتأمل ابتسامة شهاب الي غزت فجأه على وجهه .. قبل لا تكمل براحه و ببتسامه : قصدك كيف صرفتها .. رفعت الجوال وسويت نفسي ادق .. نزلته وقلت لهم مشغول .. عاد انا مفكره اني صرفتها ورتحت .. بس انعفست لما قالت ليلى ان انت مفعل خدمة الانتظار .. عاد هذي ما قدرت اصرفها .. قمت وستأذنت من خالتي علشان السواق يوصلنا 
شهاب ضحك ضحكه اقرب الى الابتسامه ( لانه تذكر شكله لما طلب منه عمه طلال يدق على انفال من جواله ) 
شهاب وهو يطلع جواله : بعطيك رقمي ودقي علي .. علشان احفظ رقمك عندي 


بكره ملكت عليا ..و غازي .. بعد انتظار دام طويلا ..ومد وجز .. كيف راح تسير الامور .. وش ردت فعل غازي وعليا لما يشوفون بعض ؟
وش راح يسوي وافي برقم ميلاف ؟
كيف راح تكون ردت فعل دلال .. لما تفاتحها انفال بموضوع خطوبتها لطلال ؟ 
سجى .. ومشاري .. هل ستتوقف الامور بينهم عند هذا الحد .. الاستسلام ام محاولت الاصلاح ?


الفـصل التـاسـع عشر ...


الجـزء الثاني ..

.......................................



انفال بحيا : لاااا دلول ماني فاسخه استحي 
دلال بترجي : يالله عاد انفال تكفين .. فسجي عباتك .. طيب فتحيها خلينا اشوف الفستان عليك .. يالله عاد 
انفال بستسلام وهي تفتح عباتها : بس شوي 
دلال وهي تناظر الفستان على انفال ببتسامه عريضه : رووووعه طالع يجنن عليك .. ( كملت وهي تغمز بعينها ) يا خطيره .. وش هل قوام الحلوو 
انفال وهي تسكر عبابتها بسرعه .. وصار خدودها حمر : دلول .. ترى استحي ..
دلال : ههههههه ههههه اذا انتي تستحين وش خليتي لنا حنا البنات الي ما تزوجنا .. ( كملت ببتسامه ) .. يا ستي جسمك يفشل .. والفستان عليك يخرع .. وهذا الون ما يناسبك 
انفال وهي تشد على عبايتها بيدها .. باسى : لاااا دلال لا تحطميني 
دلال ببتسامه : والله ما عرفنا لك ان مدحناك استحيتي .. وانا ذميناك حطمناك .. اقول انفال بلا دلع زايد وفسجي عباتك .. ( كملت وهي تتصنع العصبيه ) .. ولا ترى لي تصرف ثاني معك ..
انفال وعاقده حواجبه : طيب خلاص .. راح افسخ عباتي 
دلال قربت من انفال وهمست لها ببتسامه : زوجك شاف الفستان عليك ولا لا 
انفال صار وجهها ملاهي .. ناظرت دلال بحيا وهي تقول : لا .. لاني لبسته بسرعه ولبست عباتي وطلعت 
قربت ليلى وناظرت انفال ببتسامه : انفال ليه ما فسختي عباتك 
انفال ناظرت دلال بعدين ناظرت ليلى : الحين بفسخها .. 
اساس انفال اليوم ما شافت شهاب لانها صحت من النوم على الساعه 11 الضحى وما شافته كالعاده .. طلع من الصباح انتظرته وقت الغدا ما جا .. بس اسمعت صوته المغرب لما دقت عليه تستأذنه علشان تروح مع ليلى ملكة عليا .. كانت في البدايه لابسه تنوره مع بلوزه .. لكن بعدين غيرت ولبست الفستان لما دقت عليها دلال تذكرها بالوعد .. طبعا كانو بروحون مع السواق .. بس لان ما يدلون البيت .. قالو لدلال تمر تاخذهم معها .. ولان دلال واعده عليا تجيها بدري هي ومنال الي راح تعمل لها شعرها والميك اب .. فضطرو يرحون معها بدري .. ومرو على سجى وخذوها معهم علشان تدليهم البيت ..
افسخت انفال عبايتها وقربت من المرايه وناظرت شكلها .. اول مره تلبس فستان قصير .. يعني هو ما كان قصير حيل يوصل لركبه .. بس هذا بالنسبه لانفال قصير بقوه .. ومن فوق سيور .. كان ناعم ومافي أي حركه بس النعومه في الخام نفسه .. والفجامه في البساطه واللون .. وطالع على انفال مرتب .. 
ابتسمت لما شافت ليلى تقرب منها .. وتحط يدها على كتفها ..
ليلى بتفاجأ اول مره تشوف انفال لابسه شيء راقي .. ببتسامه : وش هزين وربي يجنن الفستان عليك
انفال ببتسامه : والله .. وش رايك فيه 
ليلى ببتسامه : يهببببببل .. بس تدرين وش الي ناقصك .. الذهب 
انفال ببتسامه وهي تناظر شنطتها المحطوطه على الكنب : انا جايبه معي ذهب .. بلبسه بعدين .. قول لي خلصت عليا .. 
ليلى : لا لسى .. خلصت من شعرها .. وجالسه يحطون لها الميك اب .. هي تقريبا خلصت بس باقي اللمسات الاخيره وتخلص .. علشان تلبس فستانها .. بس تصدقين مدري ليه احسها متوتره وهادءه .. وما تبتسم كثير 
انفال : هي طبيعتها كذا ما تتكلم كثير .. والتوتر شيء لابد منه في هالمواقف .. الله يساعدها .. وين سجى ما اشوفها 
ليلى : سجى تحت بالصاله جالسه تشوف الترتيبات مع اخوها .. ( كملت وهي تمسك يد انفال ) .. يالله تعال معي لان دورك بعد عليا علشان يعملون لك شعرك والميك اب ..



في سيارة وافي .. 
كان وافي يسوق السياره وجنبه حمد الي مسند ظهره على الكرسي بسترجاء .. ومغمض عيونه .. حمد يحب النوم بشكل !! .. بالموت تزحزح من السرير وكانت مقاومته كبيره لجميع اساليب الازعاج الي اتبعها وافي ما صحى الى لما كب عليه كاس ماي بادر مع ان وافي ما يحب هذي الطريقه .. لانها تروع الواحد وتفزعه بس 
وش يسوي مع حالة حمد .. وهم مانفع هذا هو جالس جنبه نايم وشخر .. 
التفت وافي على حمد وناظره وهو نايم وببتسامة خبث .. دعس على البريك برجله بقوه .. وقف السياره فجأه طبعا لان حمد نايم فجسمه في حالة استرخاء .. وعدم سيطره .. اندفع بسرعه لقدام وضرب راسه 
حمد وهو يرجع جسمه بثقل ويده على راسه وجهه معتفس من النوم والضربه ..التفت على عمه وافي وناظره بنظره حاده .. وبصوت مخنوق من النوم وشويت عصبيه : عمي 
وافي التفت وحاول يكتم الضحكه ولا كانه سوى شيء : اسفه ما نتبهت 
حمد وهو يسند على الكرسي وعاقد حواجبه : طاح قلبي .. ( كمل وهو يناظر عمه من طرف عينه ) .. انا ادري انك متعمد تسويها .. ( كمل وهو يناظر الشارع قدامه ويتحلطم ) .. ما تخلون الواحد ينام .. مسوي هجوم مكثف علي ومزلزلني من النوم ومجرجرني معك .. بلعناها .. لكن تحاول تروعني هذي عاد ما تنبلع بالمره 
وافي التفت على حمد ببتسامة انتصار : انت ما تقولي كم ساعه تنام باليوم .. 
حمد بستهبال : 24 ساعه .. يعني كم ساعه انام 9 ساعات 10 لكن بركاتك صار 9 دقايق 
وافي : هههههههههه هههههههه احسن مو زين كثرة النوم 
حمد : وقلته شينه .. اقول عمي وين هنا ..وين رايحين 
وافي ببتسامه : عندنا كذا مشوار .. بمر اول محمل والورد .. وبمر المطعم .. والسوبر ماركت .. والمغسله و
قاطعه حمد : الله كل هذي المشاوير .. والله لو انك مخليني بسريري احسن لي 
وافي التفت على حمد : والله كان ودي ادري انك امس ما نمت الى متأخر .. بس لان صديقات عليا بجون .. وابيهم يا خذون راحتهم في الدور الثاني .. صحيتك وجبتك معي 
حمد بشويت عصبيه : كان صحيتني وقالت لي انزل نام تحت .. لازم تصحيني وتجيبني معك 
وافي بتهديد : ترى اذا ما سكرت فمك .. بنزلك بالشارع .. وبخيك تنام على الرصيف 
التفت حمد على النافذه الي جنبه .. وظل يتأمل المحلات والبيوت .. قبل لا يلتفت على عمه وقول .
حمد بصوت هادء : كلمت ابوي بالموضوع 
التفت وافي على حمد .. لما لمس الضيقه بنبرة صوته .. ناظر ملامحه قبل لا يقول : لا لسى .. ان شألله راح اكلمه بكره 
حمد بتردد .. وبصوت واطي : عمي تعتقد ان ابوي بيرضى علي 
وافي وعيونه على الطريق : اكيد .. انا راح اكلمه وابيك تعتذر منه وتبوسه على راسه وتبين له انك فعلا خجلان من الي سويته 
حمد بشويت عصبيه .. : اخ .. بس لو يطحون بيدي سعد ومطلق .. وقطعهم ورميهم للكلاب 
وافي التفت على حمد وبنظره حاده وهو عاقد حواجبه : حنا وش قلنا .. خلك منهم ولا يهمونك .. تدري لو انت رحت لهم وتخانقت معهم .. بينبسطون لان الي يبونه صار وشافوك مسكور قدامهم .. لكن لما تنقطع اخبارك وما عاد يشوفونك .. يتسائلون وش الي حصلك .. وراح يجون لك بنفسهم او يدقون عليك 
حمد : يعني واثق ان راح يدقون علي 
وافي ببتسامة ثقه : ميه بالميه ..وراح تشوف ان كلامي مضبوط لان نوعيت سعد ومطلق مراه علي كثير من قبل 



... 
تولعت بهواك وجيت لك ميت على قلبي ....وانا اخشى لو نسيت يموت قلبي ما تذكرته 
يا اول من دفعني للعذاب وما وقف جنبي ....انا ماهمني منك العذاب ولا تكاثرته
بحركه سريعه .. حطت الورقه خلف الاورق .. وبدت عيونها تقرا الورقه الثانيه 
زلزل كياني ..فجر الشوق .. تفجير ....دعني اموت بنار الاشواق دعني 
اللي في بالك اعتقد يوم بيصير .....ياتشتريني او للاحزان بعني
بعيونا متسعه .. تجمع نظرات الدهشه .. والاستغراب .. وعدم التصديق .. قلبت الصفحه الثانيه 
يا(( صدفه )) مرت على ناظري امس ...صرتي حقايق دنيتي والطواري 
انتي الاماني لاطوا خافقي يأس ...وانتي بقايا قوتي وانكساري
معقوله !! معقوله تكون صدفه .. كل هذي القصايد الي بين يدي هي نفسها القصايد الي بجوالي .. هي نفسها القصايد الي يرسلها لي الرقم الي سميته روح القصيد .. معقوله .. لا لا اكيد صدفه .. واذا كانت مو صدفه .. يعني ان روح القصيد هو .. ( زادت دقات قلبها ) .. هو وافي .. 
طاحت الاوراق من يد دلال وتناثرت على الارض وشهقت شهقه من قلب لما اسمعت صوت سجى .. 
سجى وهي تدخل الغرفه : انتي هنا وانا ادور عليك .. 
التفتت دلال على سجى بخوف .. وحطت يدها على قلبها : طاح قلبي . ( كملت وهي تاخذ نفسها ) ..ارعبتيني 
سجى وهي تقرب من دلال .. وتحط يدها على خصرها .. وبنظره حاده : وش تسوين هنا اعترفي .. 
دلال وهي تنحني .. وتجمع الاوراق الي طاحو منها : كنت عطشانه .. وطلعت ادور على المطبخ 
سجى وما مشت عليها : لهذي الدرجه في تشابه بين اثاث هذي الغرفه ودواليب المطبخ 
دلال وهي ترفع جسدها .. وبين يدها الاوراق .. ناظرت سجى الي واقفه جنبها .. وحاولت تكون طبيعيه ابتسمت وهي تقول بستهبال : يعني في تشابه طفيف .. ( كملت وهي تناظر السرير ) .. اقول سجى من غرفته هذي ( طبعا هي ما دخلتها الا لانها عارفه ان هذي غرفة وافي )
سجى وهي تتجول بنظراتها بالغرفه الي واضح انها من زمان ما ترتبت .. السرير مو مرتب .. دفاتر ومجلات واوراق على الطاوله وفي الدرج المفتوح .. عقال وثوب معلق على الشماعه .. كراتين عطر وزجاجات عطر فاضيه محطوطين على التسريحه .. : هذي غرفة عمي وافي 
دلال : الغرفه من زمان ما تنظفت .. كانها مهجوره .. هو ما ينام هنا 
سجى : لا ينام في بيتنا .. بس يجا هنا يبدل ملابسه ويطلع هو بالعاده عمتي عليا تنظف الغرفه وترتبها .. ولانها اجلست عندنا ما صار في احد ينظفها .. وعمي وافي بطبعه فوضوي فصارت الغرفه في حاله يرثى لها 
دلال بهمتمام : ليه ما عندهم خدامه في البيت 
سجى : لا .. البيت مو محتاج خدامه .. وعمي وافي اساس ما يحب الخدامه تخدمه .. ( كملت وهي تناظر دلال بنظره حاده ) .. بعدين انتي ليه تسألين .. وش هذي الاوراق الي بيدك 
دلال برتباك مخفي : بس كذا فضول .. ( كملت وهي تمد الاوراق لسجى ) .. قصايد شعر ممزوعه من مجلات 
اخذت سجى الاوراق من دلال وناظرت فيهم : حق مين هذي الاوراق 
دلال وهي تهز اكتافها : مدري لقيتها على الارض .. يمكن لعمك وافي او لمشاري ولد عمك مو يحب الشعر 


ر

في بيت بو شهاب .. وتحديدا في المجلس ..
طلال : حتمال بكره او الي بعده اداوم 
كمال : يعني ما راح تروح معنا الشاليه 
طلال : ليه انتو متى راح ترحون 
كمال : بكره 
طلال بعد تفكير : ما اعتقد اقدر اروح معكم .. لان جرحي للحي ما شفى كامل وببتدي دوام بعد يومين .. ليه ما تاجلون الطلعه لسبوع الجاي 
عبد العزيز : اسبوع الجاي راح يبتدي دوام الجامعه .. ما يقدرون الشباب يأجلونها .. ( كمل وهو يناظر شهاب الي كانت عيونه على التلفزيون ) .. وانت يا المتزوج حديثا .. راح تروح معنا ولا لا 
طلال ناظر شهاب بطرف عينه .. وهو يقول : لا ماراح يروح معكم .. تعبان توه جاي من السفر ولا تنسى انه ما كمل شهر العسل ما يصير يقطعه ويروح معكم 
شهاب التفت على طلال وناظر فيه .. وبعدين ناظر في كمال : قلت متى راح تروحون 
كمال : بكره بنمشي بالليل 
شهاب ويحاول يغيظ طلال بكلامه : اجل حسبوني معكم راح اروح 
طلال التفت علي شهاب وقال : وين انفال زوجتك ( كان متعمد طلال يسأل عنها كنوع من التذكر بانه متزوج وعنده زوجه اسمها انفال .. والمفرض ياخذ برايها )
شهاب بلامباله : طالعه مع ليلى من المغرب رايحين ملكة صديقتها 
/
*
*
/
كانت اغنية راشد الماجد (( لا تحرموني منه )) بالحانها الطربيه ماليه الجو .. الكل كان مسمتع الا بعض الاشخاص الي يحاولون يظهرون عكس ما يخفون .. ويحاولون يدخلون بالجو .. ام تركي كانت مستغربه من ام مشاري الي كانت مبسوطه وتسولف معها عادي ولا كان شيئ صار والي كانت شايله همها وماهي عارفه كيف بتواجهها وبتبرر موقف سجى ..كانت تنتظر من ام مشاري عتاب او أي كلامات زعل لكنها تفاجات بالعكس ام مشاري تفهمت موقف سجى وقالت ان الزواج قصمه ونصيب واهم شيء الراحه ..ما تدري تعتبر هذا تصرف حكيم من ام مشاري ولا .. اما سجى وغاليه صايرين مثل اقطاب المغناطيس المتنافره .. وكانهم في حقل كهربائي مكهرب .. نظراتهم تحمل تحدي .. تصرافتهم متعاكسه .. حتى شكلهم مختلف .. 
قامت غاليه بدلع ورقصت .. بمياعه .. وبرود وهي تحاول ترقص قريب من سجى .. وتدلع قدامها هذي ثالث اغنيه ترقص عليها غاليه .. وكل نفس الحركات تهز خصرها بوجه سجى وتلف بدلع وتضحك .. لاعت كبدها سجى وهي تشوف خلقتها .. وتحس انها بتنبط من القهر .. ( بيرخصني لجل هرخيصه .. المايعه .. البارده .. الفاشه ) .. قامت سجى وحاولت تبتسم .. وسوت روحها بتطلع من الصاله .. بس هي وقفت عند المسجل الي محطوط عند الباب .. وعلى طول سكرته .. 
وبتسمت ابتسامه جانبيه ..وهي تناظر غاليه الي توها بتهز اكتافها ويدها مرفوعه لفوق .. وماخذها الحماس مع الغنيه .. غاليه حست بشوي احراج ونزلت يدها بسرعه وقفت .. والتفتت على سجى 
الكل مستغرب من تصرف سجى يعني مو من ذووق ان تسكر المسجل فجأ وفي احد يرقص .. اغلبت سجى الشريط على الوجهه الثاني وشغلته .. ورجعت اجلست مكانها عادي .. 
دلال قربت من سجى الي جالسه جنبها : سجى ليه سويتي كذا ما تشوفين البنت ترقص .. ( كملت ببتسامه ) .. مسكينها كان على الاقل خليتيها تخلص حركة الطير المرفرف .. ترفع يدها فوق وتلفهم بهوا .. ههههههه هههههههه بصراحه هالحركه تذكرني بالهنود الحمر 
سجى رغم ضيقها اضحكت على كلام دلال : هههههه أي والله 
ليلى كانت متوسطه انفال وهيام في الكنبه .. التفتت على انفال وبعدين هيام الي كانت ماسكه جوالها طول الوقت وتناظر في الشاشه مثل امس .. وسرحانه فيه .. حتى لما ارقصت ارقصت شوي وجلست وثبتت عيونها على الجوال .. اما انفال كانت ماسكه الجوال في يدها وعندها امل ان شهاب بدق عليها في أي لحظه وتخاف مع صوت المسجل العالي ما تسمع اتصاله .. فحتظنت الجوال بيدها وظلت تناظر في الشاشه .. 
ليلى وهي تناظر انفال ببتسامه : منتظر مكالمه من احد 
انفال ارفعت راسها وهي تقول : لا .. بس كنت اشوف كم الساعه .. ما ابي اتأخر بالرجعه 
ليلى ببتسامه : أي صحيح دق علي عمي طلال وسلم عليك .. عاد انا قلت له يمر علينا و صفت له البيت وهذا هو جاي بطريق 
انفال بخيبة امل كان ودها تدق على شهاب وتقول له يجي ياخذهم : طيب 



عند باب المجلس .. 
وافي : يالله انا كلمت ابوك بالموضوع .. وعاد الباقي عليك روح تسامح منه وبوسه على راسه 
حمد بخوف : ما اقدر .. اخاف يصدني سلمت عليه اول ما جا ما رد علي .. شكله للحين معصب علي 
وافي : يعني انت تظن الي سويته شيء هين .. بمر مرور الكرام 
حمد بضيقه : ياعمي والله عارف .. عاد انت مو كل شوي تذكرني يعني الانسان ما يخطي 
وافي : يخطي بس يخطي اخطاء معقوله .. وعلى قد الخطأ لازم يكون العقاب .. خلاص انا ما راح اتكلم عن الموضوع مره ثانيه .. بس الاهم انك تعترف بخطأ وتقر فيه .. وتعرف ان الاخوياء مو في كل شيء نطيعهم ونصير لهم كتاب مفتوح كل شيء نقول لهم .. وحس شوي بقيمت اهلك ..( وكمل وهو ياشر على نفسه ببتسامه ) .. وقيمت عمك 


في الصاله .. 
كان البنات مجتمعين حول عليا يباركون لها 
انفال وهي تبوس عليا : مبروووك يا عليا الله يهنيك ويسعدك 
عليا بصوت واطي : الله يبارك فيك 
دلال وهي تناظر ملامح عليا الهادءه : عليا عاد نبي منك احلى ابتسامه قبل لا نمشي 
عليا ابتسمت على طول تلبيتا لطلب دلال .. قبل لا تقول : دلال والله ماني عارفه كيف اشكرك .. مشكوره على كل شيء 
ليلى ببتسامه : الشكر بس لدلال .. وحنا ما لنا رب 
عليا وهي تناظر البنات الي مجتمعين حولها وملامحهم الي تعبر عن الفرحه .. والابتسامه عنوان واضح لما يجول في خواطرهم .. ادركت منذو ساعات بقيمت المشاركه والتواصل بالابتسامه .. طول ما هي جالسه على الكنب .. كان البنات يحاولون يرسمون البسمه على شفايفها الجافه .. انفال بتعاونها ومساعدتها لام تركي في الضيافه .. دلال كانت هي الشخص الاقرب لها الي دائما تسولف معها وتحاول تخفف من توترها .. سجى وجودها كان يريح عليا برغم من سرحانها الملحوظ .. ليلى .. عفويتها وروحها الحلووه .. هيام ظهورها كان قليل اغلب الوقت كانت جالسه وساكته .. ام تركي .. ام مشاري .. ام مطلق .. ودها تشكر الكل بالاسم .. صحيح للفرح وجوه كثيره .. اول مره تحس بالفرح بوجود الناس من حولها .. 
عليا وفي دمعه حائره بعينها .. وببتسامه خفيفه : مشكورين .. والله ما قصرتو معي ..الله يعطيكم العافيه 
سجى ببتسامه خفيفه وهي تناظر عمتها عليا : يالله ترى عمي وافي حرق جوالي من كثير المكالمات .. يقول غازي طلع الشيب براسه .. من كثر ما ينتظر .. ما عاد فيه صبر يبي يدخل 
عليا اختفت ابتسامتها ونزلت راسها برتباك وحيا .. وحست بتصلب اطرافها من اسمعت اسم غازي 
ليلى : يا قلبي على الي يستحون .. اجل خلينا نطلع قبل لا يصير شعر غازي ابيض 
دلال : هههههههه يعني هنا الي معطلينه 
هيام قربت من عليا وباستها بسرعه : الف الف مبروووك يالله انا استأذن الحين 
دلال بستغراب : من الي جاي ياخذك 
هيام وهي ماشيه : خالي واقف عند الباب ينتظرني 
دلال هزت اكتافها بستغراب وناظرت سجى الي وافقه جنبها وهي تقول بصوت واطي : سجى ما تلاحظين ان هيام صايره هذي الايام غريبه .. ( كان ودها تكمل كلامها وتقول لها حتى انتي صايره غريبه بس تراجعت .. لان الوقت ما يناسب ) 
سجى بصوت واطي : أي صحيح كل جالسه وتناظر جوالها لهذي الدرجه مكالمة خالها صارت مهمه .. والغريب ان بس يدق جوالها تطلع على طول هي بالعاده اذا دق خالها تطبخه عند الباب شوي 
دلال بصوت واطي : يمكن تخاف يعصب عليها .. ما تستبعدين يمكن مهددها بعد هو زين جابها امس واليوم 
التفت ليلى على انفال : يالله انفال عمي طلال ينتظرنا بره 
انفال : طيب .. ( كملت وهي تناظر دلال ببتسامه ) .. دلال نوصلك 
دلال ببتسامه : لا مشكوره حبيبتي اخوي بدر بجي يا خذني 


طلعت بسرعه هيام .. وعيونها تدور على سيارة فيصل .. شافتها موقفه تغريبا عند الباب عصبت لانها امس كانت مصويته اذا جا ياخذها يوقف بعيد عن البيت .. علشان ما يشوفهم احد .. اركبت بسرعه السياره .. 
هيام بخوف ممزوج بعصبيه : فيصل يالله بسرعه حرك .. وبعدين انا ما قلت لك لا توقف عند الباب 
فيصل برود : وعليكم السلام 
هيام وهي تسند راسها على الكرسي .. وبشويت راحه وهي تشوف السياره تبعد عن البيت : الحمدلله طلعت قبل لا يطلعون انفال وليلى ودلال 
فيصل وعيونه على الطريق : أي صحيح شفت طلال عند الباب 
هيام اتسعت عيونها ورفعت ظهرها والتفت على فيصل : والله وعسا شافك 
فيصل : اكيد بشوفني .. وجا سلم علي 
هيام اشهقت شهقه طويله .. وحطة يدها على صدرها وهي تقول : يعني شافني وانا اركب معك .. ( كملت بصوت عالي وبحسره ) .. ويلي ويلي ويلللللي .. ويلللللي .. ويللللي على حالي ويللللي 
فيصل التفت عليها بشويت عصبيه : هيااااام لا تضارخين .. وتجلسن وتولولين مثل الحريم 
هيام وهي تضرب على خدها بحسره .. وبدت الدموع تتجمع بعينها : الحين اكيد بقول لانفال .. وانفال بتدري وبتقول لدلال وسجى .. ويلي ويلي وانا قايله لهم قبل لا اطلع ان خالي جاي ياخذني .. الحين وش راح يقولون 
فيصل : ممكن تهدين شوي 
هيام وبصوت عالي .. وبصراخ وبكى وحسره : انا وش الي خلاني اقولك تجي تاخذني .. ليه ما انشعمت وقلت لخالي .. ولا انطقيت وجلست بالبيت بلا حفله وبلا ملكه .. بلا خرابيط 
فيصل التفت على هيام بعصبيه ومسك يدها بقوه .. وبصوت عالي شوي : انتي هذي الي فالحه فيه تبكين وتتحسرين على حالك .. وتمثلين دور المكسوره 
هيام وهي تحاول تفك يدها من يد فيصل .. وبصراخ وبكى : وانت شاطر بس ترمي كلام مثل السم .. تجرح وتدوس .. وتسب ولا همك احد .. ( كملت وهي تصارخ بصوت عالي هز السياره هز ) .. يـا انانـي 



في الصاله ..
بعد ما طلعو .. انفال وليلى ودلال وهيام .. باقي بس صديقة ام تركي وصديقة ام مطلق بوصلهم عبدالرحمن لان هو الي جايبهم ..ام مشاري واختها وغاليه طبعا برجعون مع مشاري .. 
سجى لما راحو البنات ضاق خلقها .. وجودها مع غاليه في مكان واحد وشوفتها قدامها هم ثقيل على قلبها وينقبض قلبها بسرعه لما تتصور لثواني ان مشاري بيتزوج غاليه .. تحاول تتجاهلها .. لكن احساسها بوجودها يخنقها .. تحاول ما تشوفها .. لكن صوتها العالي وضحكاتها تنرفزها .. 
قربت سجى من عليا .. ببتسامه خفيفه : يقول عمي وافي الحين بدخلون 
عليا اكتفت بهز راسها بتوتر .. يدها ترجف وقلبها يدق بسرعه .. نزلت راسها وحاولت تهدء نفسها 
دخل وافي .. وغازي .. وعبدالرحمن .. وحمد .. وتركي .. ومشاري .. بو تركي .. والتفو حول عليا الي من شافتهم يدخلون من الباب وقفت ونزلت راسها .. وتحاول تسيطر على دموعها الي بدت تتجمع بعينها قربت يدها لجسدها ولمت نفسها بخوف .. وهي تسمع صوت اخوها بو تركي .. 
بو تركي بجديه : رفعي راسك يا عليا 
حاولت عليا جاهده ترفع راسها .. وهي تحس ان راسها صار ثقيل .. وجهها جاف او بمعنى اصح الميك اب يبس بوجهها والكحل تحجر .. ناظرت وجهه بو تركي الي واقف قبالها .. وحست بشويت راحه لما شافت الابتسامه على وجهه وهو يقول لها : مبروووك يا عليا .. حاولت تتكلم لكن صوتها ما ساعدها 
بارك لها الكل .. وباسوها على راسها .. 
اما غازي الي من اول ما دخل ما رفع عينها من عليها .. يحس ان هو بحلم .. ومو أي حلم .. حلم كان من ايام مستحيل .. مو مصدق ان الي قدامه هي عليا .. الانسانه الي كان الحزن عنوانها .. ومدينتها الي تعب هو يتسلق سورها العالي .. ما غلط من سامها عليا لانها فعلا عاليه .. حتى و هو بقربها وملك عليها يحس انه ما ملكها .. سرح فيها متناسي الي حوله .. هذا هي ما تغيرت .. ملامح هاديه .. وعيون حايره .. وجسم ضعيف هو اول ما شافها جلس يبحث فيها عن ملامح عليا الي تركها .. والي مشتاق لها .. وميت عليها بس ما منعه بحثه من الانبهار بشكلها .. لدرجه ان من اول ما دخل ضيعها ما عرفها ..
قطع عليه سرحانه صوت وافي الي واقف جنيه .. 
وافي ببتسامه وهو يناظر شكل غازي : غازي .. غـازي وين رحت 
غازي وما زالت عيونه على عليا الي واقفه قريب منه ومنزله راسها .. وبصوت رايح فيها : معكم 
عبدالرحمن : هههههههههه واضح انك معنا 
وافي ببتسامه : غازي منت بنواي تسلم على عليا .. ولا تنتظرها تسلم عليك 
غازي بصوت واطي .. وهو يناظر عليا ببتسامه : عليا .. كيف حالك 
عليا اكتفت ببتسامه خجوله دامت ثواني على شايفها .. وهي منزله راسها 
غازي بصوت رمنسي .. واطي شوي لكن مسموع .. : وربي مشتاق لك مووت 
زادت دقات قلبها وحست بغشعريره تسري باطرافها .. لما قرب منها .. 
حمد ببتسامه : احم .. احم ترى نحنو هنا ما بعد نذلف 
غازي وهو يناظرهم : مو وجودكم كاتم على انفاسي .. محاوطينا وتناظرون فينا .. ( كمل هو يناظر عليا وبصوت رمنسي ) .. ما تخلون الواحد يعبر عن شعوره 
مشاري بتسامه : عبر عن مشاعرك قدامنا .. خلنا نتعلم فن الافصاح والتعبير عن المشاعر 
غازي بستهبال : ما اعطي دروس بلاش 
وافي ببتسامه : يله يا شباب .. خلو المعاريس ياخذون راحتهم .. ( كمل هو يناظر غازي ) .. ولا اقول افضل لك انك تاخذ عليا وتروح معها الغرفه الثانيه ..

في الغرفه ثانيه .. كان الحريم جالسين كل وحده لابسه عباتها 
ناديه وهي تلف طرحتها : يالله انا بمشي تركي يستناني عند الباب .. في احد يبيني نوصله بطريقنا .. ( كملت وهي تناظر ام تركي وسجى ) .. خاله تعالي معنا .. يالله يا سجى 
ام تركي : الله يعطيك العافيه يا بنتي .. برجع مع عبدالرحمن لاني بوصل ام ناصر .. وام يعقوب 
لما افتحت ناديه الباب .. زاد صوت ضحكات الشباب الصادره من الصاله .. 
غاليه وهي تناظر جوالها .. وبدلع : خاله .. ادق على مشاري اقوله يرجعنا البيت 
ناظرت سجى غاليه من طرف عينها ( دقو راسك بسبع مطارق وكسرو عضمك ) 
سجى وهي تقوم : يما انا بنتظر عبدالرحمن برى 

اطلعت سجى من الغرفه وعلى طول اطلعت في الشارع .. البيت خلاص ما في اكسجين ما تقدر تتنفس لو اجلس بعد دقايق بداخله .. اول ما طلعت تنفست بعمق .. مره ومرتين وثلاث .. حست بشويت راحه .. ناظرت حولها مافي احد هدوء .. طلعت جوالها علشان تدق على عبدالرحمن يطلع لها لانها تخاف توقف لحالها ..ودام غاليه داخل البيت ما راح تدخله .. اشهقت شهقه خفيفه لما سمعت احد يناديها 
مشاري : سجى ليه واقفه بالشارع 
سجى التفت بسرعه وناظرته بنظره حاده .. بعدين لفت راسها بسرعه وناظرت جوالها 
حاولت تجمع قوتها .. وقالت : انتظر اخوي عبدالرحمن 
مشاري بامر : عبدالرحمن ما بعد يطلع .. دخلي انتظريه بالبيت 
سجى : .... 
بعد دقايق من الصمت .. اشعلت نار بداخله لهيبها اشواق .. وحطبها حزن وحسره .. وهموم .. ودخانها اهاته وده يفاتحها بالموضوع في خاطره كلام كثير وده يقوله .. لكن لا الوقت ولا المكان يسمح .. يحس ان وقوفه معها لحالهم اكبر خطأ .. بس قلبه ما يطاوعه يدخل وخليها واقفه بالشارع وهو عارف ان مركز العناد فيها 
مشاري بلسعة غيره : سجى غطي عيونك 
سجى منزله راسها وتناظر جوالها .. ولا كانها تسمعه : ... 
مشاري بصوت اعلى شوي : اقولك غطي عيونك .. ما تسمعين 
سجى التفت بسرعه عليه .. وبنظرة اصرار وعناد .. : بصفتك ميـن تامرني .. ابوي .. اخوي .. ولا عمي 
مشاري : بصفتي ..( ما قدر يكمل لانه مو عارف وش يقول زوجك مستقبلا .. ولا خطيبك سابقا ) 


فـي الغرفه .. الي ضمت غازي وعليا .. 
مرت يمكن ربع ساعه .. نص ساعه .. ساعه .. ويمكن بعد الزمن توقف .. مومهم .. مدري للحين ليل ولا طلع النهار .. هم مومهم .. مدري الجو حر ولا برد ما اضن ان مهم ..ظاهريا كانو في حالة سكون .. لكن هناك عواصف مخفيفه .. مشاعر حان دورها لتعبير .. كلمات قد ذابت على طرف اللسان .. عيونا تحكي بلهفه .. وشفاها حائره بين الابتسامه والصراخ .. عيونا تلتقي .. هل انهت حديثها .. متى ياتي دور الحروف لتنطق ؟
غازي كانت عيونه تتأمل عليا بشوق .. وعدم تصدق .. اول مره يشوفها بهذا الجمال .. قمر .. كانت لابسه فستان ازرق طويل وحاطه شال على كتفها .. ولا بسه طقم ذهب ابيض ناعم .. مستشوره شعرها وعامله رفعه خفيفه من قدام .. 
غازي واخير قرر يتكلم ويعبر عن شعوره .. بصوت رمنسي : عليا .. وربي احلى من القمر 
عليا نزلت راسها بحيا .. وابتسمت ابتسامه مرتبكه : ...
غازي قرب منها وباسها بجبينها .. ولما رجع خطوه للخلف .. ناظر في عيونها وشاف الدموع بدت تتجمع 
غازي بترجي .. وبصوت رمنسي : عليا والله ما اعيدها .. بس تكفين .. دخيلك الا دموعك ترى ما اقوى عليهم 
عليا كانت تناظر غازي بعيون تملاها الدموع ( دموع عليا تعشق الاضواء ..
بسرعه رمت عليا نفسها بحضن غازي .. وخبت وجهها بكفينها .. وبدت تبكي بصوت مخنوق 
عليا بصوت كله بكا .. واطي شوي : غازي الله يخليك لا تخليني .. 
ضمها غازي بحنان .. وهو يقول : وعد مني .. ما راح اخليك .. 

/
*
*
/
في بيت بو شهاب .. 
ارفعت يدها بتعب وحاولت تركز على الارقام الي تشير لها عقارب الساعه .. (3ونص ).. ما بقى شيء على صلاة الفجر .. وشهاب لسى ما جا ..حركة انفال جسدها ببطأ وحست بالم في ظهرها من الوضعيه الخطا الي هي جالستها .. الكحل بدى يثقل على اجفانها .. والمسكره بدت تيبس رموشها .. والنوم مضيع حواسها .. عينها تحرها ودها تحكها لكن تخاف الميك اب .. يخترب .. راسها يالمها .. وشعرها مضايقها ودها ترفعه .. البرد جمدها ودها تغير ملابسها .. سندت ظهرها على الكنب وناظرت الباب ( شكله ما راح يجي .. لا هو اكيد بجي .. بس متاخر مدري اقوم اغير ملابسي ولا انتظره بعد .. الى متى من الساعه وحده وانا جالسه انتظره خلاص تعبت ) قامت من الكرسي وناظرة نفسها بالمرايه .. كان ودها يشوفها شهاب وهي كاشخه .. فسخت الذهب ومسحت مكياجها حست براحه الحين تقدر تفتح عيونها وتسكرها بخفه .. غيرت ملابسها بسرعه وحطت الفستان على السرير .. ودخلت الحمام ( وانتو بكرامه ) علشان تغسل وجهها وتزيل بقايا الميك اب 
دخل شهاب في هذي اللحظه الغرفه .. وتفاجا لما شاف السرير على حاله .. كان متوقع يرجع يلاقيها نايمه 
قرب من السرير .. وشاف الفستان الاخضر .. عقد حواجبه ورفعه .. وفتحه وناظر فيه 
طلعت انفال من الحمام بسرعه وكانت ماسكه شعرها بترفعه .. بس لما شافت شهاب حطته على جنب 
انفال ببتسامه : شهاب جيت 
شهاب وما زال ما سك الفستان .. بتسائل : لمين هذا الفستان 
انفال ببتسامه وبحيا : لي 
شهاب ناظر في انفال الي كان شعرها مفتوح وخطلات من شعرها جاي على عيونها : كنتي لا بسته 
انفال ببتسامه : ايه 
شهاب هو يناظر الفستان : ليه ما دقيتي علي علشان اجي اخذكم 


.. في وقت الغدا .. بالمطبخ .. 
ليلى وهي تفتح الفرن بحذر وتطل فيه : انفال اعتقد انها استوت 
انفال وهي تقرب من ليلى وتطل في الفرن : لا يبي لها شوي 
ليلى وهي تسكر الفرن بحذر : اخاف تحترق 
انفال وهي ماسكه الخلاط تخلط الكريمه : لا ما راح تحترق 
ليلى ببتسامه وهي تناظر انفال : طلعت ريحتاها .. ما ني قادره اصبر متى تستوي واقضي عليها 
انفال ببتسامه عريضه : لسى بدري عليها .. بطلعها وبخليها تبرد شوي .. وبعدين بحط فوقها الكريمه وبحطها بالثلاجه .. يعني بتكون جاهزه بعد الغدا ..( كملت وهي تناظر ليلى بتسائل ).. شكلك تحبين الحلى 
ليلى : انا اكثر وحده في البيت تحب الحلى .. لما امي تسوي حلى محد ياكله الا انا وبوي 
انفال بتسائل : وشهاب .. 
ليلى : شهاب ذوقه صعب بالاكل .. مو أي شيء يحبه وخاص الحلى ما ياكل الا بالمناسبات .. هو تقدرين تسمينه مدمن مشروبات .. بيبسي .. عصيرات .. قهوه شاي ..
... اطلعت ليلى من المطبخ وصادفت شهاب توه داخل البيت .. وبيده ملفات 
ليلى ببتسامه : هلااا شهاب ..( كملت وهي تناظر الملفات ) .. شكلك داومت اليوم 
شهاب ببتسامه خفيفه : هلااا ليال .. لا ما داومت بس مريت الشركه وخذيت بعض الملفات براجعهم بالبيت 
ليلى : اهاااا .. ترى انفال بالمطبخ تبيني اناديه لك 
شهاب بسرعه : لا .. يالله انا بصعد فوق ارتاح 
ليلى وهي تشوف شهاب يصعد الدرج : شهاب ما تبي غدا 
شهاب وقف والتفت عليها : لا ما ابي .. بس سوي لي عصير برتقال 

دخل شهاب الغرفه وبدل ملابسه وجلس على الكنب يراجع الاوراق .. بعد ثلث ساعه تغريبا دخلت انفال حامله صنيه .. 
انفال وهي تحط الصنيه على الطاوله ..ببتسامه : تفضل 
بدون ما يرفع راسه ناظر الصنيه بطرف عينه .. ورجع يكمل شغله كانت الصنيه تحوي صحن فيه قطعة كيك على كريمه .. مع كاسين عصير برتقال 
انفال وهي تجلس على الكنبه : سخبارك .. وشخبار الشغل معك 
شهاب بدون ما يرفع راسه .. وبرود : بخير 
بعد دقايق من الصمت .. ظلت فيها انفال تراغب شهاب وهو مشغول يقلب الاوراق ودها تسولف معه لكنها ما حبت تزعجه .. وتشتت تركيزه .. قامت وجابت لها كتاب تقرا فيه 
رفع شهاب راسه .. ومد يده ورفع عصير البرتقال وقبل لا يشرب منه شاف انفال ماسكه كتاب وتقرا فيه 
شهاب بتسائل : كتاب ايش هذا 
ارفعت عينها من على الكتاب .. وناظرت شهاب ..ببتسامه : قصة العادات والتقاليد واصل الاشياء .. ( كملت وهي تسكر الكتاب وتتامل الغلاف ..ببتسامه ) هذا الكتاب عزيز علي لانه هديه من صديقتي دلال 
شهاب بعد ما رشف رشفه من العصير : اهااا .. وعن ايش يتكلم 
انفال ببتسامه عريضه .. وبنفعال : مو يقولون الحاجه ام الاختراع .. هذا الكتاب شامل كل شيء ..كل الاشياء الي نستخدمها بحياتنا لها اصل بالتاريخ ..والعادات لها قصه .. مثلا لما نتثاوب نحط يدنا على فمنا من باب الادب .. قديما كان يظنون ان لما يتثاوب الشخص بتطلع روحه وبفارق الحياه .. علشان كذا كان لما يتثاوبون يحطون يدهم على فمهم علشان ما تطلع روحهم .. ( كملت وهي تناظر الشوكه ) عاد تصدق هذا الشوكه الي ناكل فيها حكايتها حكايه .. 
شهاب بهتمام وهو يناظر الشوكه : وش حكايتها 
انفال ببتسامه : قبل لا يخترعون السكينه والملعقه والشوكه .. في الرومان كانو النبلاء ياكلون بثلاث اصابع اما عامة الشعب كانو ياكلون بخمس اصابع .. ويعتبرون الشخص الي ياكل بخمس اصابع شخص غير مهذب وقليل ادب ..طبعا الاثرياء هم الي استخدوم الشوك للاكل .. وكان يصنعونها من الذهب والفضه وكل واحد يدلع بشوكته في العشاء الاجتماعي .. وانقطع الناس عن استخدامها فتره طويله لما ماتت سيده بعد ما كلت بشوكه وقالو الكهنه ان هذي عقوبه سماويه لانها كلت بالشوكه .. وصدق الناس .. وهي اساس ماتت بسبب وباء
تدري ان في انكلتره كانو يعاقبون الاشخاص الي ياكلون بشوكه .. وبعد قرنين .. رجعو النبلاء يستخدمون الشوكه بس مو للاكل .. للمبارزه بدل السيف .. وتفاخر فكان كل امير يقيم على حسب الشوك الي عنده طبعا كانت مزينه بالالماس والاحجار .. عندك شوكه معنات مركزك الاجتماعي عالي ما عندك شوكه فقيرومالك قيمه بعد ثلاث قرون طلعت الشوكه في ايطاليا .. بس كانت مسخره لرجال .. أي رجل ياكل بشوكه كان يتمسخرون عليه ويضحكون وما يعتبرونه رجال كامل لان الشوكه كانت رمز الدلع والرقه واكثر شيء يستخدمونها النساء 
شهاب بندماج .. مد يده ومسك الشوكه وقطع ابها قطعه من الكيك ..وكلاها .. وهو يقول : يعني الحين هذي الشوكه .. يطلع منها كل هذا 
انفال ببتسامه : زين.. قول وش رايك بالكيكه 
شهاب : حلوه 
/
*
*
/
في بيت الاهل .. 
غازي وهو يناظر في عليا : تصدقين يا عليا ان امس ما قدرت انام .. اخاف انام وصحى ويطلع حلم 
عليا ببتسامه خفيفه : حتى انا امس ما جاني نوم 
غازي ببتسامة خبث : اكيد ما راح يجيك نوم لان قلبك على قلبي ..كيف تنامين وانا صاحي 
عليا نزلت راسها بحيا .. وضمت يدها بحظنها 
غازي ببتسامه جانيه : اموت انا في الي يستحون .. ( كمل هو يفتح الكيس ) .. تعالي شوفي وش الي جايب لك ..غدا على كيف كيفك .. اليوم ناوينها انا وانتي بالخمس 
عليا ابتسمت ابتسامه اشبه بالضحك لان غازي في جميع حالاته ما ينسى بطنه .. توه بتقوم اسوقفها غازي 
غازي بتسائل : على وين 
عليا بصوت واطي : بروح اجيب صحون وملاعق 
غازي : لا لا تروحين .. اقولك ناوينها انا وانتي بالخمس .. بعدين لا تبعدين عني مو كفايه امس اخوك وافي جالس على راسي ما رتاح الا لما طلعت من البيت مو راضي يفهم ان انتي الحين مرتي على سنة الله ورسوله لو اخطفك محد يقدر يطالبني فيك .. ( كمل وهو يفتح صحن الكبسه ) .. يالله سم بسم لله 
عليا شهيتها مفتوحه .. ودها تاكل لانها امس ما كلت شيء .. بس ما هي عارفه كيف ومستحيه لو بتاكل بالخمس بتسوي فوضه .. لما شافت غازي بدا ياكل ..تشجعت ومدت يدها وكلت ..
غازي وهو ياكل : شوفي انا باكل ربع الصحن وانتي اكل الباقي ..ترى انا ما احب الجسم يكون ضعيف الحمدلله على النعم محنا بمجاعه .. ابيك تصيرين دبه ما تدخلين من الباب 
عليا وهي تدخل اللقمه بفمها .. ببتسامه : ان شألله 
بعد ما خلصو اكل .. طبعا عليا ما كلت الى قليل .. وغازي هو الي كل اكثر 
غازي وهو يناظر في عليا بستهبال : عليا ما اشوفك متنتي 
عليا : هههههههه الاكل ما بعد يوصل المعده 
دق في هذي اللحظه جوال غازي .. طلعه بسرعه من مختابته وناظر الشاشه 
غازي وهو قايم : ثواني بطلع اكلم وبرجع 
طلع غازي من المجلس وقف .. بعيد شوي عن الباب وعلى طول رد .
غازي بجديه : علامك يا اخوي امس ادق عليك ما تدر شغلت بالي ..الله يحفظك 
جواد : هلااا غازي .. شخبارك 
غازي : انا بخير انت طمني عليك .. عسا ما شر ليه امس ما جيت انت قايل لي بتجي 
جواد : مبروووك ياخوي .. وسامحني لاني ما جيت 
غازي : الله يبارك فيك .. طمني عليك وعلى الوالده وابوي وخواني عساهم بخير ومرتاحين 
جواد بشويت ضيقه : والله بصراحه يا غازي ما ادري وش اقولك 
غازي بخوف : قول يا خوي علامك .. وش الي حصل 
جواد بضيقه : والوالده امس اتعبت علينا وخذيناها للمستشفى 
غازي بخوف : وش فيها 
جواد : ارتفع عندها الضغط والسكري .. ونوموها بالمستشفى .. علشان كذا ما قدرت اجي امس ودقيت اقولك بعد ترى امي تبي تشوفك ومافي على لسانها الا ولدها غازي 
غازي بدون تفكير : خلاص مسافة الطريق وانا عندكم .. بس الله يخليك يا جواد طمن امي وقل لها اني جاي 
سكر غازي جواله ودخله بجيبه بضيقه ..هلت الهموم فجأه .. وضاقت فيه الدنيا بعد ما كانت مو سايعته من الفرحه .. مو عارف كيف يقول لعليا ان هو لازم يمشي الرياض وما يدري يكذب عليا باي حجه ولا يقول لها الواقع ولانه لازم يمشي الرياض لان امه تعبانه .. وفي نفس الوقت ما هو قادر يتركها .. ومنحرج منها 
دخل غازي المجلس وجلس جنبها .. وحاول يبتسم .. ويخفي ضيقته .. بعد دقايق من الصمت تكلم غازي 
غازي بصوت واطي : عليا 
ارفعت عليا عينها وناظرت فيه .. 
غازي هو مو عارف كيف يقول لها : ... عليا استسمح منك لاني لازم امشي الرياض الحين 
عليا ناظرت فيه بنظرات تسائل .. وخوف .. وتعجب :...
غازي وهو يقرب منها ويمسك يدها : عليا امي تعبانه .. لازم اروح اشوفها .. ( كمل وهو يشوف الدموع بدت تتجمع في عيونها ) .. انا وعدك اني ما راح اخليك وانا ما زلت عند وعدي .. بس هذي امي وغالي علي 
عليا بدت دموعها تنزل على خدها .. ( دموع تعشق الظهور ) : ....
غازي وهو يمسح دموعها بطرف اصبعه ويحاول يهديها : راح اروح ارجع بنفس اليوم 
عليا وبعيون مليانه دموع .. وبصوت واطي : غازي خذني معك 
بعد ثواني من الصمت وعدم التصديق .. غازي بتفاجا : بتروحين معي الرياض 
عليا بصوت حزين وهي منزله راسها : اخاف تروح وماترجع لي 


/
*
*
/
في بيت هيام .. وتحديدا في الصاله ..
هيام بتسائل : يما وين نوره ما اشوفها 
ام ميثم : في بيت الجيران 
هيام بخوف : أي جيران ؟ 
ام مثيم : بيت ام فيصل 
هيام بعصبيه وبعتب : وش الي وداها عندهم .. انا كم مره قلت لك لا تخلينها تروح عندهم 
ام ميثم : رحت عندهم علشان اجيب بضايع وكانت معي .. قالت لي تبي تجلس شوي عندهم .. ( كملت وهي تناظر هيام ) .. انتي امس متى رجعتي 
هيام ضاق خلقها لما تذكرت امس : الساعه 12 ونص 
ام ميثم : من الي جابك .. وبعدين يا بنتي لا تتأخرين مره ثانيه امس مت وانا احاتيك ..وخالك ترى امس جا وسأل عنك 
هيام : وش قلتي له .. ( كملت بعصبيه ) .. وبعدين هو وش جايبه ما ابي اشوف وجه مره ثانيه عندنا 
ام ميثم وتبدل حالها .. وبصوت حزين : قلت له انك نايمه .. ليه يما ما تبين تشوفين وجهه هذا خالك هذا اخوي ما بقى لي بالدنيا غيره .. من ريحت امي وابوي .. واخوي الي اخاف افقده ..( كملت وهي تضرب على صدرها ) .. راح الولد وراح الزوج .. وراح الابو .. وراحت الام .. 
هيام وهي تشوف امها تبكي .. وتعيد نفس الموال الحزين الي كل يوم تسمعه منها وخاصه اذا جابت موضوع خالها ودها تقوم تضمها وتهدينها لكنها عجزانه خلاص تحس برود وملل من حالة امها الي كل يوم تزيد .. وهي الا كانت تظن ان الزمن بداوي جروحها .. راح الابو راح الولد وراح الزوج .. وراحت الروح معهم كل يوم تقولها .. وكل ساعه ترددها .. للحظات تحس ان امها مريضه نفسيا وتفقد الشعور بالحياء في كثير من المواقف .. واحيانا ينعدم عندها القدره على ربط الاشياء .. يعني لما يكنون جالسين على الغدا وتقول لامها الملح زايد شوي .. تبتدي امها موالها الحزين .. لما كنت احط الملح افكر بولدي الي راح قطعه مني ..واحيانا تقول لهيام اذا شافتها تطلع من البيت .. لا تطلعين من البيت خليك عندي اخاف تروحين وما ترجعين مثل الي راحو وما رجعو .. وحتى لما تعصب عليها وتقول لها لا تعطين خالي فلوس .. تقول تروح الفلوس ولا يروح خالك وما يرجع .. 
دق جوالها الي كان محطوط على الطاوله .. قامت ورفعته .. وشافة الشاشه وهي تمشي بتروح المطبخ ..
مكالمه لم يرد عليها = 9 .. اكيد فيصل .. ما لي خلقه ..كلهم مثل بعض محد فاهمه 
/
*
*
/
في سيارة غازي .. على طريق الرياض ..
جزء من النص مفقود ..و هو الجزء الاهم والاعمق 
هناك الكثير من علامات التعجب .. والتسائل و الاستفهام .. مكونه مستعمرات في مساحة الفكر ..رغم سيطراتها تحس بالخجل او ربما الخوف من مضمون الاجابه .. كان الصمت سيد الموقف ..والتفكير بالطريق والهدف المقصود .. غازي مشوش الذهن .. ومرتبك عاطفيه .. ويحاول يخفي اضطرابه .. من كثرة الافكار الي متزاحمه براسه ..خايف من ردت فعل اهله لما يشوفون عليا معه .. ( التقيم .. سلبيه ..وهجوميه ) .. خايف على عليا من ردت فعلهم ..( التقيم .. تحطميه وتجريحيه ) ..موقفه هو من الي راح يصير ( ؟؟؟ ) 
اما عليا كانت عيونها على الطريق .. ما ودها تفكر بالراح يصير لها هناك .. ما تبي تحس بالضعف وهي في بداية الطريق .. تحاول تقوي نفسها بترديد كلامت تشعرها بالقوه حتى لو كانت هذي القوه لفظيه بس المهم ان احساس القوه يقويها .. وجود غازي قريب منها هو مصدر القوه الحقيقه .. 
دق في هذي الحظه جوالها وابتسمت ابتسامه خفيفه لما شافت الرقم .. هذا سادس مره يدق عليها اخوها وافي 
من كلمته وقالت له انها بتروح مع غازي .. 
عليا : هلااا وافي 
وافي : هلااا عليا .. ها وصلتو ولا لسى 
عليا وهي تناظر الطريق : لا لسى باقي ساعة تغريبا 
وافي بتردد وخوف : عليا كان انتظرتو كم ساعه على ما اجي من الدوام واروح معكم .. انا خاي..
قاطعته عليا بهدوء وهي تلتفت على غازي : وافي .. انا مع غازي 
/
*
*
/
في بيت بو منصور .. زوج ام انفال ..
يحس انه مو مرتاح وهو جالس على هذي الكنبه .. شعور مغزز ولون باهت من اول ما دخل من الباب وعيونه مغناطسيا تتفحص الاشياء .. سجاد يحمل بقع كثير متفاوت اللون غريبه من بقع الغبار .. مكتبه فوقها تلفزيون من النظره الاول توقع انه مو شغال بس لما شغله بو منصور تعجب ..طاوله عليها تحفتان اغرب الي اللعاب الاطفال ..مكيف صوته اضخم من قدرته على التبريد .. قطع عليه تامله صوت بو منصور 
بو منصور : حيا الله من جانا ..هلاا فيك تو مانور البيت .. شخبارك ؟ 
شهاب ويحاول يبتسم : الله يحيك .. انا بخير والحمدلله 
بومنصور : كيف كانت السفره .. عسا انبسطتو فيها 
شهاب ببتسامه خفيفه : الحمدلله ..
بعد دقايق من الصمت دخل انفال المجلس ببتسامه وافرشت السفره بالارض .. وصفت الاكل 
بو منصور وهو يقوم : يالله يا ولدي تفضل .. لا تستحي البيت بيتك 
شهاب وهو يجلس على الارض : تسلم .. زاد فضلك 
بومنصور مد يده وبدا ياكل .. شهاب دور بعيونه على ملعقه او شوكه علشان ياكل فيها ولما ما حصل استحى يطلبها .. سم بسم لله ومد يده .. اكل شوي .. وشرب ماي 
شهاب وهو قايم : الحمدلله 
بو منصور بستغراب : ما كليت شيء يا شهاب ليكون الاكل ما عجبك 
شهاب : لا والله .. الاكل طيب .. سفره دايمه 
بو منصور : بالعافيه .. ( كمل وهو يناظر شهاب محتار وين يروح ) .. المغاسل عند الباب 
بعد ما خلصو من العشا جات انفال وشالة السفره .. وجابت الشاهي .. والقهوه ..
انفال وهي تناظر عمها بو منصور : عمي كم ملعقة سكر 
بو منصور ببتسامه : واحده 
انفال وهي تمد لها كوب الشاي : تفضل .. ( كملت وهي تناظر شهاب ببتسامه ) كم ملعقة سكر 
شهاب : ملعقتين 
بو منصور وهي يقرب كوب الشاي من فمه : قول لي يابنتي كيف اسعداداتك وعزيمتك لدراسة الطب 
انفال برتباك ناظرت شهاب ورجعت ناظرة عمها بو منصور : ماراح ادرس طب يا عمي 
بو منصور بستغراب : ليه يا بنتي ..مو قلت لي ذاك اليوم انك انقبلتي وخلاص راح تدرسين طب
انفال برتباك : ابوي وعمي ما رضو لي ادرس طب 
بو منصور : طيب الحين وش بتدرسين 
انفال وتحاول تبسم رغم حسرتها ( تغير الموضوع ) : وين اخوي منصور ما شفته 
بومنصور : اكيد بالحاره مع الاولاد 
شهاب وهي يحط الكوب على الطاوله بعد ما رشف منه رشفتين : يالله يا انفال خلينا نمشي 
بو منصور : وين توه الناس .. جلسو معنا شوي 
شهاب ببتسامه خفيفه : ان شألله المره الجايه 

البست انفال عبايتها بسرعه وسلمت على امها وعمها واطلعت خلف شهاب الي سبقها لسياره ..كان ودها تجلس اكثر مع امها بس شهاب ما تدري له مستعجل .. ما خذو ساعتين من دخلو بيت امها ..
بعد دقايق من الصمت تكلم شهاب : عمك منصور وش يشتغل 
انفال التفت على شهاب : عنده محل ملابس للاطفال في السوق الي جنب بيتنا وعنده بعد محل ثاني بس شراكه مع جارنا 
شهاب وعيونه على الطريق : اهااا .. واخوك منصور كم عمره 
انفال ببتسامه : اخوي منصور عمره 14 سنه واخوي سالم عمره 11 سنه 
شهاب : يعني ما عندك خوات لا من امك ولا من ابوك 
انفال بجديه : لا ما عندي .. امي كان ودها تجيب بعد اطفال بس ظروف عمي الماليه ما تسمح مصاريف زياده 
شهاب ما علق .. وظل يتامل الطريق ..
بعد دقايق من الصمت تكلمت انفال : شهاب ليه ما جلسنا اكثر في بيت عمي مو حلوه ناكل ونطلع 
شهاب برود وعيونه على الطريق : لاني بمشي الشاليه الحين ( قالها للعلم وليس للاستشاره ) 
انفال بتعجب : الحين !! بذا الليل 
/
*
*
/
في الرياض .. وتحديدا في بيت جواد ..
غازي بضيقه قويه : ليتني ما خذيتها بيت ابوي 
جواد بنظرة عتاب : ليه ما قلت لي انك جايبها معك لما كلمتك 
غازي بضياع : مدري والله 
جواد بجديه : طيب قول وش الي حصل 
غازي بتنهيده من قلب : لما وصلنا فكرت امر المستشفى اول بس بعدين تراجعت قلت خلينا نمر البيت افضل .. ما اعتقدت ان راح الاقي العائله الكريمه كلها هناك .. اول ما دخلنا الصاله .. تقول كائنات فضائيه العيون كلها علينا ..وكل واحد مفتح عيونه وفمه طبعا رحت بسلم على ابوي صد عني .. وقالي الي يكسر كلمتي ما هو بولدي .. عاد بدا اللوم والكلام الجارح .. وانا كنت خايف على عليا وكل شوي اناظرها .. واحسها تحاول تتماسك .. وهي من داخل منهاره .. بس ما تبي تبين لي .. لما شفت دموعها بدت تنزل قلت لها خلينا نطلع من البيت ونروح نأجر لنا شقه .. لان خالاتي الله يهديهم زودوها كل شوي قال لها انتي سبب كل الي صار .. بسببك اختنا اتعبت .. عاد لما طلعت دقيت انت وجينا عندك على طول 
جواد : اجل نامو عندنا الليله .. ولا عاد تودها بيت الاهل مره ثانيه ترى ما راح يرحمونك 

في الصاله ... 
دانه ( مرة جواد ) : تفضلي كاس الماي يا عليا 
عليا وهي تاخذ كاس الماي .. بصوت واطي : مشكوره 
دانه ببتسامه خفيفه وهي تناظر عليا .. الي شكلها يحزن بالمره : لا تشيلين بخاطرك يا عليا .. ( كملت ببتسامه وهي تحاول تهون عليها ) .. هنا مشهورين بالرياض تدرين بأيش بالعدوانيه .. والهجوميه وقدرين تقولين انقاميه ..بجرعات زايده في كبار السن .. اما حنا الجيل الشبابي الحمدلله سلمين ومسالمين 
عليا ارفعت راسها وناظر دانه .. وبصوت واطي بتسائل : انا ما شفتك من قبل ؟
دانه : لاني ما جيت الشرقيه .. كنت ناوي اجي بملكتكم بس ما الله كتب لي .. وتعبت عمتي وما قدرنا نجي بس انا اسمع عنك واعرف اخبارك من زوجي جواد .. لان هو قرب حيل من اخوه غازي 
عليا : ...
بعد دقايق من الصمت حاولت دانه تفتح باب للحوار بعيد عن الاحداث في الساحه الحاليه : عليا انتي وش تدرسين 
عليا بعد ثواني من الصمت : رياضيات 
دانه ببتسامه : ما شألله .. كويس 




في اليوم الثانـي .. الساعه 3ونص العصر .. 
اطلعت انفال من الحمام ( وانتو بكرامه ) بعد ما اخذت دش ..وجددت نشاطها كانت محتاجه له بعد السهر والنوم القليل .. وعلى طول ارفعت جوالها الي كان محطوط على السرير وناظرت الشاشه .. وصابتها خيبت امل ..من طلع شهاب امس ما سمعت صوته مع انها قايله له اذا وصل يدق عليها .. ومن امس وهي تدق عليه ما يرد فكرت ترسل له مسج بس احتارت وش تكتب له .. بدت تحاتيه ..
طلعت من الغرفه وراحت غرفة ليلى .. ضربت الباب ولما ما سمعت رد افتحت الباب .. ومثل ما توقعت الاخت ما زالت مكبره المخده ..دخلت بهدوء وسكرت الباب .. وشغلت الانوار .. بس ليلى ما حست اولا لانها بسابع نومه .. وثانيا .. لانها مغطيه وجهها بالبطانيه ..قربت انفال من السرير .. 
انفال وهي تهز كتف ليلى .. وبصوت في تصاعد : ليلى ..ليلى .. ليـلى .. اصحي 
ليلى افتحت عيونها شوي وناظرت من الي جالس يهزها وبعدين سكرت عيونها وهي تقول بصوت كله نوم : حرام عليك يا انفال .. توني باول الحلم 
انفال وهي تجلس على طرف السرير : فات وقت الحلم الحين هنا بعز النهار .. يالله ليلى قومي من النوم 
ليلى وهي تفتح عينها بستسلام : وهذا انا صحيت .. وش عندك 
انفال : ابيك تدقين على اخوك كمال 
ليلى وهي تمد يدها بهوا ( تتمقط ) : ليه 
انفال بتردد : شهاب مشى امس بالليل الشاليه .. ادق عليه ما يرد اخاف حصل له شيء 
ليلى ارجعت مره ثانيه انسدحت على السرير وهي تقول : والله على بالي عندك سالفه مهم مجلستني من النوم .. الحين الشباب بذا الوقت نايمين .. لجا المغرب دقينا عليهم .. يالله تصبحين على خير ..



الساعه .. 8 بالليل .. في سيارة وافي الي كانت متجه لعنوان المقصود ..
وافي يكلم عبدالرحمن بالجوال .. 
وافي : وين اختك سجى 
عبدالرحمن : بغرفتها 
وافي : كلمتها بالموضوع 
عبدالرحمن : لا .. كل ما افاتحها بالموضوع تنحاش غرفتها وتغفل عليها الباب وتشغل موسيقى حزينه مدري امواج بحر .. اترجاها تفتح الباب ما تفتح .. تصدق بنت اللذينه اليوم رايحه مع ابوي السوق تشتري لها للجامعه الحين حنا موجودين ما طلبت منا نودها 
وافي وهو يناظر الطريق .. لا يضيع العنوان : والله سجى عليها حركات داهيه ما تسوي الا الي في راسها ..ولا انا قايل لها يوم ملكت عليا لا تروحين البيت ابيك موضوع بعد ما تخلصون الحفله .. قالت لي ان شألله لما خلصنا .. ادورها قال لي اول وحده اركبت السياره 
عبدالرحمن : عمتي عليا شخبارها ؟
وافي بتنهيده خفيفه : الحمدلله توني مكلم غازي اسأل عن امه 
عبدالرحمن : بصراحه عمي انا تفاجات لما راحت معه .. احط يطب بالنار برجله 
وافي ( وجودها هناك شاغل باله .. ومضايقه .. هو عارف ان ما راح يستقبلونها بالاحضان لكن جود غازي معها مريحه نوعا ما ) : اقول دحومي وين اخوك حمد .. ما دق علي اليوم 
عبدالرحمن ببتسامه : جالس مع امي تحت يتابعون فلم .. والله امي فرحانه لما تسامح من ابوه وسامحه 
وافي ببتسامه وهو يوقف السياره جنب بيت : يالله دحومي بسكر الحين .. 
سكر وافي من عبدالرحمن وناظر في واجهة البيت الي وقف السياره جنبه .. من نافذة .. التفت وناظر الشارع .. والبيوت المقابله .. ورجع مره ثانيه يناظر البيت هو مر من هنا قبل كذا بس ما يدي متى .. و هذا البيت كان قاصده من قبل بس ما يدري لمين .. نزل علشان يرن الجرس 
في نفس اللحظه سيارة طلال كانت واقفه قدام سيارة وافي .. مقابله لبوابت البيت بضبط ..
طلال : اقول ليلى دقي على بنات عمتك قول لهم يقولكم عمي طلال ان ما طلعت الحين بنمشي .. صار لنا نص ساعه وحنا نستناهم وش دعوه حتى لو برحون عرس اللبس وقضو ..
ليلى من المقعد الخلفي : ان شألله الحين ادق عليهم .. مع اني داقه عليهم قبل لا نوصل ومنبهتهم على عدم التاخير ..وقايل لهم يلبسون عباياتهم بدري 
طلال وهو يشوف شخص يصعد درج البيت ويرن الجرس : بنزل اناديهم انا بنفسي .. بسكر السوق وهم ما طلعو ... نزل طلال من السياره .. 
طلال وهو يصعد اخر عتبه من درج البيت : السلام عليكم 
التفت وافي على طول وناظر في طلال .. : وعليكم السلام 
طلال بتسائل : خير يا خوي 
وافي ناظر الباب وبعدين رجع ناظر طلال : مو هذا بيت عبدالرؤف ناصر >>> خبره في التصرفات 
طلال ظل لحظه يناظر في ملامح وافي .. مو غريبه عليه كانه شايفه من قبل : لا اخوي غلطان بالبيت 
وافي بسرعه : اسفه .. اظاهر اني غلطت في الشارع .. ( كمل وهو يمشي ) .. يالله مع السلامه 
طلال : الله يسلمك 
مشى بسرعه وافي وركب السياره .. هو متاكد ان هذا البيت جاي له من قبل .. اكيد موصل صديقه من صديقات سجى .. بس صعب يتذكر متى .. يخاف يحاول يتذكر .. يظهر غبائه .. مو هو الذاكره احيانا تخونه 


في الشاطىء مول .. 
كانت ليلى وميلاف وميعاد .. يطلعون من محل ويدخلون المحل الي جنبه .. يجهزون للجامعه .. هي ملامبس وهي قمصان .. وتنانير .. وكسسورات .. واحذيه .. وشنط .. ومكياج .. ونظارات .. استعداد تام وتجديد شامل اما انفال فكانت تمشي جنب عمها طلال وتلحقهم .. من محل الى محل .. واحيانا تروح معهم تشوف وش يشترون .. تحس ان الاسعار نار .. وبصراحه الملابس مبالغ فيها معقوله يلبسون كذا للجامعه 
انفال وهي تناظر ليلى تقلب في البلوزه : ليلى مو يقولون لبس الجامعه اللوان محدده 
ليلى ببتسامه : ايوه .. بس اغلب البنات ما يلتزمون .. وانا وحد منهم بصراحه اللون الابيض يجب لي كأبه 
ميلاف قربت منهم وبيدها بلوزه لونها فوشي : ليلى وش رايك فيها 
ليلى ببتسامه : رهيبه .. 
انفال وهي تناظر البلوزه : بس لونها غير مريح للعين .. حيل صارخ 
ميلاف من غير نفس : من طلب رايك .. اكرمينا بسكوتك .. انا مدري ليه جايا معنا 
ليلى التفتت على ميلاف .. وضربتها بكوكها .. وهي تقول : يالله خلينا نطلع من المحل 
ميلاف وهي تمشي جنب ليلى وتناظر انفال بحتقار : اتمنى انك ما تلحقينا لان بصراحه تخربين على متعت التسوق .. وبعدين انتي منت محتاجه تشترين شيء .. لانك راح تجلسن بالبيت 
ليلى .. بسرعه امسكت ميلاف من يدها وجرتها برى المحل .. وهي تقول : ليه حاطه دوبك ودوبها .. من اول ما ركبتي السياره وانتي مستلمتها .. تراني ما اسمح لك هذي مرة اخوي 
ميلاف : تكفين عاد يا الحماه المثاليه 
دخلو محل ثاني .. بس انفال ما دخلت معهم .. جلست على الكرسي مع عمها طلال .. لانها تعبت من المشي 
طلال : انفال لي ما شريتي لك شيء 
انفال : هم يجهزون للجامعه .. وانا ما راح اروح الجامعه 
طلال بعد تفكير : ليه ما كلمتي شهاب وقلت له ينقل اوراقك من كلية الطب الى كليه ثانيه 
انفال : يعني يقدر ينقل اوراقي 
طلال : اعتقد يقدر 
انفال : بحاول اكلمه .. وان شألله يرضى .. ( كملت وهي تناظر عمها طلال ببتسامه .. لما تذكرت دلال ) .. اقول عمي سمعت انك ناوي تتزوج 
طلال وعاقد حواجبه : من خبرك ..
انفال ببتسامه : خالتي من ام ضاري .. قالت لي اكلم دلال اسألها قبل لا يرحون يخطبون رسمي 
طلال ( ما كان على البال ولا على الخاطر هذا الموضوع .. اساسا نساه وتفاجا لما قالت له انفال ) : طيب كلمتيها 
انفال ببتسامه : بكره راح اكلمها .. اليوم دقيت عليها بالسوق 
طلال وحب يغير الموضوع .. ولقاها فرصه يستفسر من انفال عن موضوع شاغل باله مو مخليه ينام : انفال صديقتك هيام .. مخطوبه 
انفال بستغراب : لا 
طلال : طيب هي عندها اخوان كبار او عيال عم .. عمام خوال 
انفال بستغراب اكثر : لا ما عندها الا اخ واحد وصغير .. ما اظن عندها عيال عم .. ولا عمام بس عندها خال كبير شوي بسن .. وشديد عليهم 
طلال زادت حيرته .. اجل من هذا فيصل .. وش يقرب لها .. انا شايفها تركب معه بالسياره .. معقوله خطيبها وما قالت لهم .. لا لا .. ما اكون طلال اذا ما عرفت من هذا فيصل ) 





في الرياض .. وتحديدا في المستشفى .. 
كان غازي يمشي في الممر الطويل ..وعيونه على اخر باب على جهته اليسار .. وقلبه مع عليا الي تمشي جنبه كل ما خطا خطوه التفت عليها وناظر فيها .. يحسها تحاول تتماسك مو كفايه انهيارها امس ودموعها الى ما وقفت حتى وهي نايمه .. قال لها تجلس بيت اخوه جواد مع دانه مرت اخوه .. وهو يروح المستشفى .. لكنها اصررت تجي معه .. صار قبال الباب .. 
مد يده و مسك مقبض الباب .. حس بدفا يد عليا الي احتضنت يده الثانيه 
التفت عليا ببتسامه وهو يشد على يدها .. وفتح الباب ومثل ما كان متوقع .. نص العائله الكريمه كانت موجوده .. دخل وعيونه على امه الي منسدحه على السرير .. شد على يد عليا اكثر وقرب من امه 
غازي وهو يبوس راسه امه : ما تشوفين شر يالغاليه .. سلامتك ياما 
ام جواد بصوت واطي : الشر ما يجيك يما .. وينك يما رحت وخليني .. تعبت وانا احاتيك 
غازي ببتسامه خفيفه وهو يناظر عليا : يما هذي عليا .. 
ام جواد بدون ما تناظر عليا .. بصوت قوي رغم تعباها : هذي الي علشانها تركت اهلك .. وامك ورحت لها 
تكلمت اخته انوار الي كانت جالسه قريب من امها : وجايبها معك مستانس عليها هل المجنونه .. هذا بدل ما ترجع لعقلك واهلك .. 
تكلمت عمته ام ذياب : ليه جايبه معك .. تبي تتعب امك وتمرضها زياده مو كفايه تعبها بسببك ..وحسره عليك .. على الظالمين الي العبو بعقلك هل ما يخافون ربهم 
تكلمت عمته الثانيه بشراسه : انا قلت لكم ساحرته هذي ساحره ما تشوفونه مو قادر يبعد عنها يمشي وراها مثل المجنون .. بدون حواس وعقل ..
عليا كانت واقفه جنب غازي منزله راسها ..وتحس ان الدنيا تدور فيها .. وكلامهم مثل الرماح الي تصيب بلا رحمه .. تحس انها بغابه .. ومحاوطينا الوحوش من كل جهها .. او تحس انها بوادي عميق ما لا نهايه .. او كانها قافزه من جبل .. وكل ما قربت من الارض .. زاد الضغط عليها .. ملت كثرة الدموع برقعها .. ماهي قادره تتنفس .. قامت الدنيا تدور فيها بقوه .. والسواد خيم على المكان من حولها .. ما تقدر تشوف شيء .. غير السواد .. ما تحس بشي .. غير بدموعها الحاره .. وقوة يد غازي .. 
اصرخت صرخه ( الم ).. هزت المكان .. وطاحت على الارض .. 


الفــــــصل العشـــــــــرون ..


الجـــــــزء الاول ...



يحس بوسع الفضا وابتداد الكون من الشرق الى الغرب ومن الجنوب الى الشمال .. هدوء ترضخ له امواج البحر التي تعانق الشاطىء بحنان و تداعب حبات الرمل الناعمه ..في خبايا هذا الظلام تلتقي السماء بالبحر في الافق البعيد .. غريبا امرنا نحن البشر .. نصدق هذا اللقاء الكاذب .. لايوجد شيء من ذاك بالواقع.. فالحقيقه دائما مختلفه عن ما نراه باعيوننا .. (عميقا انت يا بحر .. والسماء واسعه ..) احساسا يسري بداخلنا لا ندري لماذا نعشقهما عندما يلتقيان .. ونحب ان نشهد لقائهم بعيدا عن زحمة الهموم ..او بمعنى اصح متناسين الهموم المتزاحمه بداخلنا .. 
الوضع كان مختلفا هنا .. صفاء ذهني .. ذاكره مفقوده .. قلبا في اجازه .. احساس بالحياه بلا حياه .. استرخاء جسدي ..اجفانا مغمضه تحاكي الظلام ..لايدري لماذا يحس بالاتساع بداخله .. (بالاتساع وليس بالفراق فهناك فرق ..) راحه نفسيه اشبه بمن فقد بطاقة الانسانيه ..لا حزن لا فرح .. لا الم .. لا سعاده .. لازعل لا رضى ..لا امل لا يأس ..
كمال متعجب : انت ما مليت من الجلسه هنا .. الحين بيطلع الصبح 
شهاب وما زال مغمض عيونه وفي حالة الاسترخاء .. وبلا مباله : ليه الحين الساعه كم 
كمال وهو يحاول يناظر ساعة يده في الظلام : مدري والله بس اعتقد انها ثلاث ونص او اربع .. ( كمل هو يناظر شهاب الي كان جالس على الكرسي اشبه بالمنسدح .. حاط يده تحت راسه .. ومغمض عيونه ) .. شهاب قوم اجلس معنا شوي تراك من جيت وانت جالس هنا .. قبال البحر وفي الظلام 
شهاب ومازال مغمض عيونه .. وبرود : نامو الشباب ولا لسى 
كمال : بس عبدالله الي نام .. اما باقي الشباب لسى صاحين قسم منهم يلعب بلوت .. وقسم الثاني يدندن على العود .. ( كمل ببتسامه ) .. يالله بوالشهوب قم العب معنا خلنا نكسر راسك 
شهاب ومازال مغمض عيونه .. : لا ما لي خلق 
كمال بتسائل : انا ابي اعرف انت ليه جاي اذا ما تبي تجلس معنا ..( كمل وكانه تذكر شيء .. ببتسامة خبث ) .اها فهمت يعني انت الحين مسوي فيها رمنسي ثقيل ومشتاق لحبيبت القلب .. أي اش عليك يا بو الشهوب في احد شاغل بالك وانت شاغل بال احد 
شهاب وما زال مغمض عيونه مو فاهم وش يقصد اخوه كمال بكلامه : ....
كمال كمل ببتسامه : ليلى ازعجتني .. تقول انفال تحاتيك وكل تدق على جوالك ما ترد تقولك دق عليها تبي تتطمن عليك 
شهاب فتح عيونه شوي وعقد جواجبه .. ( أي انفال .. ( ما قلت لكم الذاكره مفقوده ) .. رجع غمض عيونه مره ثانيه لما تذكر زوجته انفال .. برود : طيب 



فــــي بيت بو شهاب .. 
فتحت انفال عيونها ببطأ وناظرت السقف .. ورجعت غمضت عيونها وهي تتنهد وتحاول تحرك ظهرها وتمد رجلها .. استسلمت لنوم من غير ادراك ولا تهيأ وهذا سبب لها الم في فقرات ظهرها لانها كانت منسدحه غلط على السرير .. ناظرت جوالها الي كان محطوط جنبها على السرير .. سهرانه امس تنتظره يرن ويرتاح بالها وتسمع صوته .. مدت يدها وارفعت جوالها وناظرت في الشاشه وكلها امل ان تلقى مكالمات لم يرد عليها .. حست بخيبت امل لما ما شافت مكالمات .. لكن قلبها نقز لما شافة رسالة جديده .. وبسرعه افتحتها ..
( انا بخــير ) .. تنهدت برود وهي تشوف وقت الرساله .. الساعه 7 الصباح ..المرسل .. شهاب 
سكرت الجوال وحطته على الطاوله وقامت ..ورتبت السرير مع انه كان مرتب لكن معفوس شوي ..هي عارفه ان هو بخير ومبسوط مع ربعه قالت لها ليلى بس هي كانت حابه تسمع صوته وتسولف معه .. على الاقل تطمن عليه بنفسها وتسأله متى بيرجع ..رددت بداخلها بضيقه ( انا بخير .. انا بخير .. انا بخير .. هذا الي قدرت عليه يا شهاب ..رساله من كلمتين من غير لا سلام ولا الله معك .. ) 
انزلت انفال تحت بعد ما صلت وخذت لها دش على السريع وجددت نشاطها ..قبل لا تدخل المطبخ اسمعت صوت مو قريب عليها جاي من جهت الصاله .. اتجهت لصاله ببتسامه وسلمت على ام ضاري 
ام ضاري بعتب غالي .. وببتسامه : كل ذا نوم يا انفال ما كنتي كذا قبل لا تتزوجين ما تجليسن الى العصر 
ام شهاب ببتسامه : لا هي ما شألله عليها كل يوم تجلس بدري وتساعدني في المطبخ بس اليوم طولت في النوم .. ( كملت بمزح ) .. لا غاب القطو العب يا فار 
ليلى : هههههههههه لا يما حرام عليك .. صدق من قال تجيك التهايم وانت نايم .. ما تدون ان امس انفال سهرانه تحاتي شهاب وكل شوي جات لي الغرفه مزعجتني .. بالموت طرتها ههههههههه
ام ضاري ببتسامه وهي تناظر انفال : اكيد ما راح تعرف تنام .. وهو بعيد عنها عسا ربي يخليكم لبعض 
ام شهاب من قلب : امين .. والله يرزقهم بالذريه الصالحه وشوف عيالهم وضمهم لصدري 
انفال نزلت راسها بحيا .. وهي تسمع دعوة ام شهاب وتقول بسرها ( امــــين يا كريم ) 
ليلى وهي تناظر انفال الي مستحيه .. ببتسامه : وحنا ما لنا رب .. حنو علينا بدعوتين من قلب 
ام شهاب ببتسامه : انتي القلب كل يوم يدعي لك متى يجي نصيبك واشوفك سعيده بيت زوجك .. ( كملت وهي تقوم ) ليلى قومي معي خلنا نحط الغدا 
انفال وهي تناظر ام شهاب : اقوم اساعدك يا خاله 
ليلى وهي تقوم : لا انتي خليك جالسه انا بقوم ارتب السفره 
التفتت ام ضاري على انفال بعد ما شافت ام شهاب وليلى اطلعو من الصاله: قول لي يا انفال شخبارك مع شهاب
انفال ببتسامه : الحمدلله تمام .. شخبار ابوي واخواني 
ام ضاري ببتسامه : يسلمون عليك ويقولك ضاري تعالي تعشي عندنا بكره انتي وشهاب 
انفال ببتسامه : ان شألله لما يرجع شهاب راح اقوله 
ام ضاري بتسائل : اقول انفال ما كلمتي دلال بخصوص خطوبتها لطلال عمك
انفال : لا والله ما كلمتها امس دقيت عليها علشان اقول لها لقيتها مشغوله تجهز للجامعه وما اعتقد اني اقدر اليوم اكلمها لانها اكيد بتروح السوق .. بس ان شألله بكره بكلمها 
ام ضاري : مو ضروري تأخذين رايها اهم شيء تعطينها خبر .. لان ابوك وعمك مستعجلين احتمال يرحون يخطوبها يوم الاثنين او الثلوث 
/
*
*
/
فـــي الرياض ..
افتحت عينها بصعوبه وهي تحس بدفا يد غازي الي على جبهتها .. ناظرت في وجهه بعيون ذبلانه تعبانه منكسره ولما شافته يبتسم لها حاولت تبتسم له لكنها ما قدرت تمد شفايفها الجافه .. حركة راسها باعجوبه الى الجهه الثانيه .. وغمضت عيونها وستطاعت دمعه ان تخرج من حصار الرموش .. لما مرت صور مصحوبه بملامح قاسيه ونظره قاتله واصواتا خشنه ومزعجه.. صورا ليست لماضي بعيد بل هي صورا لحاظرا تعيشه 
غازي بصوت واطي : الحمدلله على السلامه يا عليا 
افتحت عليا عيونها شوي لما اسمعت صوت غازي ..ناظرت في الاشياء الي بمستوى نظرها وادركت بعد لحظات من التأمل انها في المستشفى .. التفتت على غازي بتعب وناظرت فيه ..
عليا بصوت واطي اشبه بالهمس : غازي ليه انا هنا 
غازي قرب منها وحضن يدها بيده الثنتين وشد عليها .. وبصوت حنون وابتسامه خفيفه : تعبتي واغمى عليك وجبتك للمستشفى حبيت اطمن عليك ..( ما حب يقول لها ان هي طاحت على الارض وجات لها حاله من البكا والصراخ العالي ..والعداونيه الحزينه ..الهذيان .. والخوف .. ومحاولت الهروب من الذكرى وكانها شبح يطاردها وضرب كل من قرب جنبها ويحاول يمسكها زين ان هم كانو بالمستشفى .. وجا الممرضات ومسكوها بصعوبه وعطوها ابر مهدئه وبعض الادويه للعصاب ..ومنوم ..ونامت من امس الى هذي الحظه ..والي اراح غازي انها ما تتذكر شيء من الي حصل وياريت بعد ما تتذكر كلام الاهل )
عليا وهي تناظر غازي وتحاول تبتسم ..بصوت تعبان : غازي .. عطشانه 
غازي تحرك بسرعه وصب لها ماي .. وقرب منها وشربها ببتسامه .. في هذي الحظه اسمعو ضرب على الباب ودخلت دانه مرة جواد : السلام عليكم 
غازي التفت جهت الباب وهو يحط الكاس على الطاوله : وعليكم السلام .. حياك يا بنت عمي تفضلي 
دانه وهي تقرب من السرير وتناظر عليا : الحمدلله على سلامتك يا عليا 
عليا بصوت واطي : الله يسلمك 
غازي : اجل وين اخوي جواد ما جا معك 
دانه : الا جا معي واقف برى الغرفه ينتظرني 
غازي وهو يناظر عليا ببتسامه : انا بروح لخوي جواد .. خذو راحتكم .. عليا تبين ارفع لك السرير 
عليا وهي ترفع جسدها بتعب وتسند ظهرها على ظهر السرير :لا 

فــي خارج الغرفه .. وعلى الكراسي القريبه منها ..
جواد : كيف مرتك الحين 
غازي بتنهيده خفيفه : الحمدلله .. افضل بكثير 
جواد بتسأئل .. : غازي هي وش فيها ؟
غازي : ما فيها شيء 
جواد بتسائل اكثر وحيره : كيف ما فيها شيء وخواتي وعماتي يقولن ان امس صارت مجنونه وقامت تضارخ وتخربط وتضرب وسوت لهم فضيحه درو فيها كل الي بالمستشفى .. قولي بصراحه هي مجنونه ولا فيها حاله نفسيه 



فـــي بيت بو شهاب .. الســاعه 11 بليل .. وتحديدا فــي غرفة ليلى ..
كانت ليلى مبسوطه ترتب دولابها وتعلق ملابسها الجديده الي شرتها للجامعه .. وتصف اكسسوراتها وعطوراتها بكره اول اليوم لازم تكون متميزه بكل شيء ..و لها طله مختلفه .. لان اول يوم يكون الاهتمام بمراغبت ملابس ومظاهر البنات زايده ..لكن بعدين تصير كل وحده همها المحاظرات .. وكيف تجيب الاعذار لكثرة الغياب والخوف من تصطر الحرمانات وفي النهايه ماتصفى الى على مدتين .. اما انفال فكانت جالسه على السرير وعيونها تروح وتجي مع ليلى الى تنتقل بين الدولاب والتسريحه ..ما تدري لو هي انقبلت في الجامعه او ابوها وعمها ما عارضو .. كان بكون حالها مثل ليلى ..هي متاكده كانت بتكون اسعد الا طايره من الوناسه لان الجامعه بنسبه لها حلم صاحبها طول فترة دراستها بالثنويه اما دراسة الطب كان حلم الطفوله الي كبر معها ومات بكبرها
ليلى وبيدها البلوزه وتناظر انفال : انفال وش رايك بكره البس هذي 
انفال ببتسامه : حلووه لبسيها .. اكيد راح تكون عليك احلى 
ليلى وهي تجلس على السرير : اقول انفال صديقاتك انقبلو بالجامعه 
انفال : دلال وسجى انقبلو في نفس القسم ..تصميم داخلي اما هيام ما نقبلت لانها اساس ما قدمت على الجامعه تقول هي مو وجه دراسه .. وكفايه عليها الشغل بالمشغل .. قول لي ميلاف بنت عمتي انقبلت باي قسم 
ليلى : ميلاف ما انقبلت بالجامعه .. راح تدرس بالجامعه المفتوحه 
انفال : اهاااا .. الله يوفقها اقول ليلى عبدالعزيز ولد عمتي وين يدرس 
ليلى ببتسامه عريضه .. وبنظره حالمه : بالجامعه معي .. قصدي مع اخوي كمال في نفس القسم ..
(تذكرت ايام الجامعه .. لما كانت تتعمد تدق على اخوها كمال وتحاول بطريقه غير مباشره تعرف اخباره حظر اليوم ولا ما حظر كم محاظره عنده .. متى اختباراته وش سوى فيهم .. واحلى الايام لما تدري ان هو طالع مع اخوها كمال في نفس الوقت وبسياره وحده كانت تتسبب وتتحايل على كمال علشان يمرون عليها ..
انفال وهي تحرك يدها قدام عين ليلى الحالمه : ليلى .. وين وصلتي شكلك شطحت لعالم ثاني 
ليلى ببتسامه : لا معك .. بس سرحت شوي 
انفال بتردد : اقول ليلى اخوك كمال ما قال لك متى راح يرجعون من الشاليه 
ليلى وهي تهز اكتافها : مدري والله اكيد الليله لان بكره تبتدي الدوامات .. ليه شهاب ما قال لك لما كلمك 
انفال برتباك : الا قال لي يمكن يرجعون الليله او ..بـــكره 
/
*
/
فـــي بيت بو تركي .. وتحديدا في الصاله ..
كانت سجى جالسه وعيونها على التلفزيون .. وبالها مشغول بشيء ثاني .. وعلى ملامحها التعب من كثر التفكير في حال انتقالها من فكره الى فكره كانت اصابعها تلقائيا تضغط على الرموت وتبدل القناه ..
ام تركي : سجى علامك غيرتي القناه .. شكل المسلسل حلوو خلينا نتابعه 
سجى رجعت الى القناه الي عارضه المسلسل بدون ما تلتفت على امها او تنطق بكلمه .. 
ام تركي مستغربه من حال سجى وهدوئها وشحوب وجهها : شكلك تعبانه يا سجى يالمك شيء 
سجى التفت على امها بهدوء : لا يما مافيني شيء 
ام تركي تحاول تصدقها مع ان الظاهر عكس الكلام : قلتي لاخوك عبدالرحمن بكره يوصلك الجامعه 
سجى : لا .. بخلي ابوي يوصلني والسواق يجيبني او برجع مع دلال 
ام تركي بتسأئل : وين عمك وافي ما جا اليوم .. أي صحيح دقيتي على عمتك عليا ولا لا 
سجى بضيقه : يما لا تسأليني عن احد انا ما ادري عن شيء 
ام تركي وتذكرت : أي صحيح اليوم دقت مرت عمك بو مشاري تقول ان اخطبو غاليه بنت اختها لمشاري 
سجى ( ما طعنت بخنجر جديد ) بصوت واطي و بضيقه : الله يوفقهم 
ام تركي بتنهيده خفيفه : الله يوفقهم والله مشاري يستاهل كل خير .. رجال ما يتعوض 
سجى ناظرت امها بعصبيه ..وتحولت نظرة الحزن الى نظره حاده وتعقدت الملامح وصعد الدم الى وجهها .. رمت الرموت الى بيدها على الارض بقوه .. لدرجة انه تفكك ونكسر باب البطاريه .. قامت من مكانها بسرعه واركضت وطلعت فوق .. ودخلت غرفتها وقفلت عليها الباب ..
ام تركي استغربت من تصرف سجى .. هي ما قالت شيء غلط او يستدعي كل هذا الانفعال والعصبيه ..وبعدين هي المفروض ما تتضايق ولا تزعل لان هي الي قالت ما تبيه .. والله سجى صايره غامضه هذي الايام 
/
*
/
فــي بيت بو شهاب .. 
ادخلت انفال الغرفه بهدوء واستغربت من برودة الجو .. والنور الصادر من الابجوره الي جنب السرير .. ناظرت السرير بستغراب ..( شهاب وصل .. متى وكيف وليه ما قال لي ومتى لحق يجي وينام .. ليتني ما طلعت من الغرفه وضليت جالسه انتظره فيها ) اجلست على الكنب بضيقه وعيونها على السرير .. دق في هذي الحظه جوالها وبسرعه ردت حتى ما تزعج شهاب .. 
انفال بصوت واطي شوي : هلاا دلال 
دلال ببتسامه : هلاا انفال .. كيف حالك .. عاد تصدقين افتكرتك نايمه 
انفال ببتسامه وبصوت واطي شوي : انا بخير الله يسلمك انتي قول لي كيف استعدادك للجامعه 
دلال ببتسامه عريضه : تمام التمام .. ( كملت بتردد ) اقول انفال انتي ليه ما تكملين جامعه مو ضروري طب 
انفال بنهيده خفيفه وبصوت واطي : هو حصل لي وقلت لا .. يالله ان شألله السنه الجايه بقدم 
دلال : وليه يعني مو السنه .. خل شهاب ينقل اوراقك من الطب الى قسم ثاني 
انفال ببتسامه .. وبصوت واطي : تصدقين نفس الكلام الي قاله لي عمي طلال امس .. الله ودي افاتح شهاب بالموضوع بس مستحيه وماني عارفه وش اقوله واخاف انه ما يقدر واشوفها صعبه عليه 
دلال : الله الله .. مسويه الموضوع حكايه .. خلاص وش رايك اكلم ابوي او امي وخليهم يتوسطون لك 
انفال بعد تفكير .. وبصوت واطي : والله مدري بس اخاف شهاب ما يرضى 
دلال : وليه ما يرضى .. انتي قول له وعطيني خبر 
انفال بصوت واطي : طيب الحين هو نايم ..بكره اكلمه واعطيكي خبر .. يالله دلول عن اذنك بروح انفال علشان اللحق بكره اجلس من الصباح واجهز له ملابسه وفطوره .. واشوفه قبل لا يروح الشركه 
دلال ببتسامه : تصبحين على خير واحلام ورديه .. 
ابتسم شهاب ابتسامه خفيفه هو مغمض عيونه لما سمع مكالمة انفال لصديقتها دلال ..وخاصه جلست الصباح والفطور ..هو ماصار له نصف ساعه من وصل على طول دخل الغرفه ولما ما شافها موجوده بدل ملابسه على السريع وانسدح على السرير .. وبنام .. ادخلت انفال قبل لا يغمض عيونه وحس فيها لكنه ما التفت على جهة الباب فضنت ان هو نايم ..


فـــي الصبــاح الساعه .. 6ونص ..
افتحت انفال عيونها على صوت تسكر باب الدولاب ..ظلت دقايق تراغب شهاب وهو يلبس ثوبه .. ابتسمت تحس ان فيه شيء متغير ..وجهه منور واكثر وسامه .. عاتبت نفسها قبل لا تقوم من السرير ليه ما قامت قبله لو هي ما صحت على صوت الفوضه بالغرفه كان ما شافته .. وهي ناويه امس تجلس قبله وتجهز له ملابسه وفطوره اكيد الساعه رنت وما سمعتها .. ارفعت جسمها ببطأ وسندت ظهرها على ظهر السرير وعيونها مثبته على شهاب الي واقف قبال التسريحه يرش له عطر 
انفال ببتسامه وخمول : صباح الخير 
شهاب وهو يحط زجاجة العطر على الطاوله وبصوت واطي : صباح النور 
انفال وهي تقوم من السرير : الحمدلله على السلامه .. واسفه لاني ما كنت امس بستقبالك ..كنت بغرفة ليلى ارتب معها غرفتها .. تدري اليوم اول يوم بالجامعه 
شهاب سمع كلامها بس ما كان عنده رد او تعليق .. يحس ماله داعي ..رفع يده ورتب شماخه وهو يناظر شكله في المرايه .. شافها وهي تمر خلفه متجهه للحمام ( وانتو بكلامه ) 
انفال ببتسامه : دقايق ويكون الفطور جاهز .. بس بدخل الحمام بالاول 
التفت شهاب وناظر فيها ثواني قبل لا يستوقفها بكلامه : انفال 
انفال لما سمعت شهاب يناديها باسمها اتسعت عيونها .. والتفتت عليه على طول قبل لا تفتح باب الحمام 
انفال ببتسامه عريضه هي تلف جسمها كامل جهته : امـــر 
شهاب لما شاف ابتسامتها ارتبك .. وزاح عيونه على طول وناظر الجدار الي خلفها .. وحاول يكون طبيعي قصدي اكثر برود .. وهو يقول لها : غيري ملابسك بسرعه لانك راح تروحين الجامعه 
انفال اعقدت حواجبها بحيره..وبنظرة تسائل .كلام شهاب له وجهه كثيره لتفسير أي وجهه منهم المعني بكلامه 
شهاب قطع حيرتها : انا نقلت اوراقك من كلية الطب الى كلية التربيه .. قسم تربيه خاصه 
انفال بعدم تصديق .. وببتسامه عريضه وبعيونا لاتستطيع ان تخفي حجم الفرحه التي سكنت زوايا مشاعرها وملأت مفترقات احساسها .. وحلقت الابتسامه في سماء كيانها معبره عن سعاده لم تسع لها سماء اعيونها 
قربت من شهاب والابتسامه لم تفقد رسالتها والملامح تعبر عن عظمة سعادتها ومتنانها ..وطبعت قبله على خده الايمن .. وبسرعه لفت وهي تقول بحيا : دقايق واكون جاهزه . .. وسارعت بخطواتها ودخلت الحمام 
اما شهاب فكان في حالة عدم تصديق ..ظل واقف وعيونه مثبته على باب الحمام .. رفع يده ولمس خده الايمن باصابعه وكانه يحاول يستوعب الى صار .. عقد حواجبه بتعجب وابتسم ابتسامه جانيه (( باستني )) 
لف بسرعه وطلع من الغرفه قبل لا تطلع انفال من الحمام ..وهو يقول بخاطره ( زين اني محلق )


/
*
*
/
فـــي الجامعه .. وتحديدا على احدى طولات الكفتريا ..
دلال وهي تناظر وجهه سجى الي جالسه قبالها : علامك يا سجى مخطوف لونك .. شكلك ما نمتي امس 
سجى وتحاول تحرك ملامحها وتخفي ارهاقها : لا نمت امس ..بس احس بتعب شوي وصداع من فوضت البنات وزحمت الممرارت والحر 
دلال وحاسه ان سجى فيها شيء ما هي بخاليه : هذا من اول يوم والتعب بادي عليك اجل كيف باقي الايام 
سجى وتحاول تغير الموضوع : اقول دلال من جابك الجامعه 
دلال وفهمت ان سجى تبي تغير الموضوع وتأكدت ان في شيء مخبيته عنها وما تبي تقوله وبين من حالها ان متعبها .. محزنها : يعني مين بجيبني اكيد السواق .. وانتي من جابك 
سجى : ابوي جابني .. وبرجع مع السواق 
بعد دقائق من الصمت .. كانت دلال محتاره تبي تستفسر عن اشياء شاغله بالها وماهي لاقيه الوقت المناسب علشان تتكلم مع سجى ويمكن حالة سجى ما تشجع .. لان استفساراتها تعتمد على مزاج سجى اذا كانت راقيه راح تجاوبها .. واذا هي على هذي الحاله ما ظن راح تجاوب .. لكنها بعد تفكير قررت تتكلم معها 
دلال بتردد ماهي عارفه أي سؤال تفتح فيه الموضوع وعلى اساسه تتابع الاسأله ..: اقول سجى اخوك حمد كم عمره 
سجى : 17 سنه 
دلال ببتسامه : ما شألله العمر كله .. كيفه مع الدراسه ..( كملت بمزح ) اكيد متفوق على اخته 
سجى ببتسامة اسخفاف : واشطر مني بعد .. محد يقدر يغلبه في طولة اللسان والسهر وتلفلف بذا الشوارع 
دلال : مرحلة طيش وتعدي .. اقول ليه ما خليتو عبدالرحمن او عمك وافي يكلمه 
سجى بتفاعل : والله تعبو وهم يكلمونه ما في فايده عنيد وراسه حجر بس اشوفه هذي الايام متغير من تخانق مع ابوي ذاك اليوم وطرده من البيت 
دلال بهتمام : وش سبب الخناقه .. اكيد موضوع كبير ولا ما توصل لطرد 
سجى : والله مدري وش الموضوع .. بس اعتقد مثل ما قلتي اكيد موضوع كبير لدرجه انه قعد ايام في بيت اهلي مع عمي وافي .. وفي ملكة عمتي عليا تصالح مع ابوي ورجع البيت 
دلال براحه ( وهي تربط الاحداث بعضها ) : اهااااا كذا .. غريبه يا سجى ما تحريتي عن الموضوع وعرفتي التفاصيل مو من عادتك ..( كملت وهي تناظر في سجى بثقه ) .. انا حاسه ان فيك شيء يا سجى .. منتي بناويه تخبريني .. وتقولين لي وش الي شاغل بالك 
سجى وهي تقوم من الكرسي برتباك مخفي : يالله دلول خلينا نمشي السواق يستناني برى 
/
*
/
فـــي بيت بو شهاب .. الساعه 3ونص العصـــر .. 
كل العاده جا شهاب من الشركه وصعد فوق على طول .. ارتاح شوي وجلس على الكنب يراجع بعض الاوراق والحسابات .. اليوم كان متعب بنسبه لشهاب لانه في امور كثيره في الشركه كانت متوقفه عليه ..وهذا هو يحاول يغطى الامور بوقت قياسي علشان يرجع الشغل مثل ما كان قبل لا يسافر ..صحيح عمه وابوه ما قصرو بس هو وجوده مهم ويحب كل شيء يكون بعلم منه ودراسه .. حتى بعض القرارات والحسابات الي اتخذت ومضى عليها فتره يحب يطلع عليها مره ثانيه .. 
دخلت انفال بهدوء .. وحامله بيدها صنيه .. وقبل لا تحط الصنيه على الطاوله قالت ببتسامه : السلام عليكم 
شهاب وعيونه على الورق .. برود : وعليكم السلام 
انفال وهي تحط الصنيه على الطاوله : شخبارك .. وكيف الشغل معك 
شهاب بعد دقايق من الصمت قال : تمام
انفال وهي تجلس على الكنبه : شهاب تغديت في الشركه ؟.. تقول ليلى ما تبي غدا !!
شهاب رفع عينه وناظر الصنيه الي قباله .. وعقد حواجبه : عصير ايش هذا 
انفال وعيونها على كاس العصير : عصير فراوله .. (كملت وهي تاشرعلى الصحن ) ..وهذا كيك برتقال .. ما كان في وقت اسوي حلى ثقيل وفيه مقادير كثيره .. هذا الكيك خفيفه .. ولذيذ ..
انفال متوقعه ان شهاب بمد يده وبذوق الكيك او على الاقل يشرب العصير ..ظلت فتره تناظر فيه وهو يغلب الوراق .. كانت تنتظره في أي لحظه بيرفع راسه وبيسألها وش سوت اليوم بالجامعه لكن شكله مو ناوي يسأل وهي ودها تقوله كل الي صار لها اليوم من اول ما دخلت من باب الجامعه الا ان رجعت البيت مع ليلى 
انفال ببتسامه عريضه : مشكور يا شهاب لانك نقلت اوراقي .. تصدق كنت فاقده الامل اني اكمل دراسه .. 
شهاب رفع راسه وكانه تذكر : أي صحيح .. كيف كان يومك بالجامعه 
انفال تشققت من الفرح لسؤاله .. اخذت نفس عميق وبراحه .. : والله اليوم كان تمام مع ان كانت الجامعه زحمه علشان الجداول .. والحذف والاضافه ..في البدايه كنت مبسوطه حيل تمشيت مع ليلى ودلتني على القاعات بس لما شفت جدولي عجبني بس في شيء ماراق لي 
شهاب بهتمام : ايش 
انفال : يوم الاثنين عندي ثلاث محاظرات المحاظره الاوله من الساعه 7ونص الى 9 ونص والمحاظره الثانيه من الساعه 10 ونص الى الساعه 12ونص .. والمحاظره الثالثه من الساعه 3 الى 5 ..
شهاب هو يمد يده ويرفع كاس العصير ويرشف منه رشفه : طيب وش المشكله 
انفال بفرح وهي تشوف شهاب يشرب العصير : المشكله ان في بريك طويل يعني بجلس فاضيه من الساعه 12ونص الى الساعه 3 .. وبصراحه انا ما كان ودي يكون عندي محاظره العصر 
شهاب وهو مكيف على العصير ورشف رشفتين وقال : ليه 
انفال : انا ما ودي ارجع البيت متأخر .. وبعدين مو معقوله اجلس بالجامعه من الصباح الى المغرب وش باقي من اليوم 
شهاب وهو يمد يده وياخذ قطه من الكيك ..قضم منها قضمه ..وقبل لا يقضم الثانيه قال : ليه ما رحتي للمسؤله او رئيست القسم .. وقلتي لها تبدل لك الشعبه 
انفال ابتسمت وهي تشوف شهاب ياكل الكيكه .. ( ان شألله اعجبته ) ..: رحت لها وقلت لها .. وتضايقت لما قالت لي ما تقدر لان الشعب كلها مغلقه وممتلأه.. حاولت معها ما رضت قالت لي روحي جيبي لك بنت من شعبه ثانيه تبدل معك ..قلت لها صعبه انا ما اعرف احد ..قالت لي خالص ما لك الى تحذفين الماده 
شهاب : حذفتيها ؟
انفال : لا .. قكرت احذفها بس قالت لي ليلى ان هذي الماده عليها متطلبات كثير واذا حذفتها راح اتعطل عليها بــ ( توه انفال بتكمل وبتقول له عن جدولها وكم عدد ساعتها والمواد الي راح تدرسها وو .. 
قاطعها شهاب وهو يناظر الاوراق : ممكن تسكتين لاني بكمل شغلي 
انفال بتنهيده خفيفه : طيب ..
/
*
*
/
فــي الرياض .. وتحديدا فـــي المستشفى .. في غرفة ام جواد ..
غازي وهو يبوس راس امه : كيف صحتك اليوم يما 
ام جواد : تحب الكعبه ان شألله .. الحمدلله على كل حال .. انت شخبارك وينك ياولدي مازرتني ولاخالص صارت المجنونه اهم مني ..ما تقدر تفارقها ..ومستخصر تجلس مع امك عشر دقايق تطمن على صحتها 
غازي : وش دعوه يما والله.. الله يعلم اني كل شوي اجي اطل عليك ..والاقيك نايمه وماحبيت اصحيك ..وبعدين يما لا تقولين عن عليا مجنونه هذي مرتي 
ام جواد بحسره : تفتفتت مرارتك .. على هذي المره ..انت ما شفتها امس وش سوت .. ما شفت حالتها لما قامت تضارخ مثل المجنونه .. الحمدلله والشكر تقول فيها صرع .. ربي يحفظنا ..ويبعد عنا كل حاسد وظالم ويكفينا شر مــ
قاطعها غازي بعتب : يما عليا مافيها شيء وبصراحه امس عماتي زودها معها .. انا جاي استسمح منك يما لاني بمشي الشرقيه الليله 
ام جواد وتبدل حالها .. وبصوت مكسور : ليه يما بتروح وتخليني ما تشوفني تعبانه وطايحه بالمستشفى لا حول ولا قوه 
غازي وهو يبوس يد امه بحنان : يما ما فيك الا العافيه انا توني جاي من عند الطبيب يقول حالتك من احسن ما يكون والحمدلله .. وان شألله راح يكتب لك على خروج الليله ..
ام جواد بحزن : لا ياولدي لا تروح عني .. خلك عندي هنا 
غازي : يما وش لي يجلسني هنا اذا عماتي كل شوي يرمون كلام مثل السكاكين على عليا وعلي .. وابوي زعلان مني وعمامي وخوالي انا ما عدت اكلمهم .. وما ابيهم يدخلون في حياتي وبعدين انا بشتغل في شركه بالخبر والمفروض اني استلم الشغل اليوم .. بس وجودي هنا اخرني 
ام جواد وهي تشد على يد ولدها .. وتخنقها العبره : يعني ما راح اشوفك .. ما بتعيش معنا هنا ..
غازي ببتسامه خفيفه : ان شألله راح تشوفيني .. لكن اعيش معكم هنا صعبه 
ام جواد بنفعال .. وبحزن : ليه يما صعبه تعيش معنا .. هذا انت سويت الي براسك وتزوجت المجنونه وجبتها معك هنا ..خلاص عيش معنا حنا ما لنا غنى عنك .. وانا ما اصبر على بعادك ..انت غالي علي يا ولدي 
غازي : الله يخليك لي وعساني ما انحرم منك ..والله حتى انا يما ما يهون على ابتعد عنك لكن انا ما ابي عليا تنجرح .. وتنهان .. وتنكسر هنا .. انا ابيها تعيش مرتاحه وابي احساسها بالامن وما اظن ان راح تحسه هنا 
ام جواد بستسلام وبحزن : انا مستعده احطها بعيوني .. بس لا تبتعد عني يا ولدي 
غازي بندفاع : صحيح والله يما .. والله اني اتمنى انك تتقربين منها وتعاملينها مثل بنتك يما عليا انسانه طيبه وحبوبه ومتاكد انك راح تحبينها .. وهي اكيد انها راح تحبك 
ام جواد بستسلام : لا ما اقدر اعاملها مثل بنتي ..بس بحاول اتقبلها مع اني ما اتحمل اشوفها لكن اذا هذا الشيء بخليك تجلس هنا .. راح احاول 
/
*
/
فــي سيارة فيصل .. الي واقفه قريب من المشغل ..
افتحت هيام الباب بســرعه وركبت .. وسكرت الباب بقوه ..
فيصل وهي يناظر فيها : اعصابك على الباب .. نويه تكسرينه 
هيام بعناد : واكسر راسك معه 
فيصل برود : افااااا ليه انا وش سويت لك 
هيام بشويت عصبيه .. وبقهر : يا اخي انت ليه بارد كذا .. كل الحقايق عندك مقلوبه 
فيصل بعناد : اذا انا بارد وكل الحقايق اشوفها مقلوبه .. فانتي نار .. وكل الحقايق تخلينها تخدمك وفي صفك 
هيام وعقدت حواجبها بنزعاج : انا مدري ليه تاركه شغلي وراكبه معك .. اساس مدري ليه رديت على مكالماتك 
فيصل وهي يحرك السياره .. وعيونه على الطريق : يعني الحين انتي بتتمننين علي ..اساس انتي تذوبين اذا سمعتي صوتي ..وما مداني طلبت منك .. الا وجيتيني تركضين .. لا تحاولين تنكرين 
هيام اسكتت لان كلامه صحيح هي ضعيفه قدامه .. وما تقدر ترفض له طلب برغم ان هو احيانا يكون قاسي عليها بالكلام .. ويجرحها .. لكنها عارفه ان هو يحبها مثل ما هي تحبه ..
فيصل التفت على هيام : اكلمك وين رحتي ..اخمدت نارك فجأه 
هيام التفتت على فيصل وناظرت فيه بهدوء : اقول فيصل انت للحين عايش في شقه وما تزور اهلك 
فيصل بشويت ضيقه لما تذكر الماضي : أي للحين .. بس اروح ازور امي واخواني بين فتره وفتره والحين اروح لهم تغريبا يوميا لان ابوي مو في البيت 
هيام وعقدت حواجبها : مسافر ؟
فيصل تنهد بضيقه : لا .. ( سكت شوي بعدين كمل ) .. متزوج 
هيام بتفاجأ : متزوج ..
فيصل بضيقه قويه : أي متزوج .. بنت جارنا الي كانت تجي بيتنا وتلعب مع اختي عبير 
هيام وتسعت عيونها على الاخر .. وعدم تصديق : عبير بنت ام عبدالله الي في اول ثنوي .. ( سكت شوي بعدين كملت بعصبيه ) .. علشان تعرف انت وامك ان ابوك هو الي يلف على البنات مو هنا نحاول نغريه 
فيصل بحراج : هيام وش لزمته هذا الكلام الحين 

هيام بعصبيه .. بحسره .. وقهر : لازم اقوله ..خلني اطلع الي في قلبي عليكم .. تفكرني نسيت لما كنت ادق عليك وانا مخنوقه من البكا وترجاك تسمع مني كلمه كنت تسكر السماعه بوجهي .. ولا تسمعني كلام مثل السم يقتل كل شيء حلو فيني ولا امك لما رمتني رميت الكلام من بيتكم خايفه على زوجها مني ..وما كتفت قامت تطلع علي اشاعات في الحاره ان خطيــبــت الولد مو عاجبها الولد تحاول تغري الابو .. وهذا هو تزوج عليها بنت كبر بنته وكانت تعلب مع بنته وتناديه يا عمي ..والله يعلم وش الي حصل وكيف خذاها 

فيصل بحزن : توني اكتشف ان ابوي مكار .. ويغدر باهله واصحابه 
هيام وبدت الدموع تتجمع بعينها .. : وش بعده يا فيصل بعد ما خسرتك وخسرت كل شيء .. ( كملت وهي تبكي بصوت مخنوق ) .. رجعني المشغل 


/
فـــي سيارة وافــي .. 
كان وافي يناظر الطريق بصمت وكل شوي التفت على سجى الي جالسه جنبه يناظر فيها .. وينتظرها تتكلم وشكلها سرحانه ولا هي موجوده معه .. زين ان هي جات معه من الظهر وهو يدق عليها جوال ما ترد عليه كان وده يخذها من الجامعه ويتغدا معها بمطعم .. ولما وصل البيت الساعه 3 قالو له ان هي نايمه صعد فوق علشان يصحيها اتاريها غافله باب غرفتها .. انتظرها لمن صحت وصادها وهي داخل المطبخ .. سولف معها عن الجامعه وما حب يفاتحها بالموضوع تحسببا لاي نحشه وتسكيرت باب وقفل .. وعزمها على العشا وهذي اول مره ترد العزيمه بالعاده هي الي تحن عليه علشان يعزمها الحين هو الي حن عليها ..
التفت عليها وشافها تناظر النافذه سرحانه. حب يرجعها للواقع .. : سجـــى 
سجى وعيونه على النافذه : نعم 
وافي يموت ويعرف وش الي تفكر فيه : ليه ساكته .. تكلمي 
سجى وعيونها على النافذه : ما عندي شيء اقوله 
وافي وهو يناظر فيها بحده : ما عندك شيء تقولينه ولا في اشياء ما تبين تقولينها ..
سجى التفتت على عمها وافي .. : انت عارف كل شيء .. وكل شيء يصير عندك خبر فيه 
وافي : انا فعلا عندي خبر بالي حصل .. بس ما عندي علم ليه حصل 
سجى بصوت واطي : هو حصل وخلاص 
وافي بجديه : تدرين يا سجى انتي وش مشكلتك انك دائما تظنن ان الشيء الي تسوينه هو الصح وما تبين احد يناقشك فيه او يسألك انتي ليه سويتي كذا .. ودائما كلامك هو الي يمشيء وتفكيرك هو المنطقي ..والاعظم انك احيانا تسوين اشياء او تقولين كلام عكس الي بداخلك .. وتحاوين دائما تظهرين عكس الي تحسينه .. لكن مو على عمك وافي هذا الكلام 
سجى وعيونها على الطريق : غلطان .. يا عمي انا ما مره قلت كلام او سويت شيء انا مو مقتنعه فيه 
وافي : مو قناعه تامه .. الا قناع تختبين تحته 
سجى التفت على عمها وافي بسرعه : وش قصدك يا عمي يعني انا امثل .. وكل يوم لي وجهه 
وافي ببتسامه خفيفه : انا ما قلت كذا يا عمري .. يعني قناع تحاوين تخفينه خلفه ملامح الحزن وشعور الي بداخلك .. ( كمل ببتسامه عريضه ) .. تدرين يا سجى انتي ومشاري لما اجي اكلمكم لازم ادخل معكم في متاهات وستهلك جميع كلامات الكتب والفلسفه .. علشان اتعايش معكم واصول للي بداخلكم .. بس الاختلاف الوحيد الي بينكم انك تكابيرن ومشاري يضخم المشاعر ويثقلها 
سجى نزلت راسها وغمضت عيونها بحزن : ...
وافي ببتسامه : ليه ساكته .. علشان اني جبت طاري مشاري .. شوف يا سجى بجيبها لك من الاخر انا عارف انك اتخذتي هذا القرار من غير قناعه وقلت الكلام من ورى قلبك .. وعارف ان هذا الشيء معذبك 
سجى ارفعت راسها وخذت نفس وحالة تكون طبعيه ولا همها شيء : عمي لا تتعب حالك وتسوي فيها فاهم وش الي يدور بداخلي ..بعطيها لك على بلاطه انا قرارت قراري عن قناعه تامه وقلت كلامي من وعي واذا تبي بقولك لك الحين .. انا ما ابي اتزوج من ولد عمي .. وانا ما احبه ولا اكره بس انا مو مرتاحه منه وما احســ 
قاطعه وافي بستخفاف وعيونه على طريق .. وببتسامه جانيه : لا لا .. قويه بنت اخوي .. بصراحه صريحه .. انثى خارقه ..تصدقين تصلحين تمسكين منصب مرموق في الدوله .. ( التفت عليها وعقد حواجبه ) .. لو بتجلسين ترددين ذا الكلام في جميع حالتك .. ما راح اصدقك 
سجى بعناد .. وتحاول تكون قويه : مو مهم انت تصدق .. المهم الكل مصدق .. ارجوك يا عمي غفل هذا الموضوع ما ابي اتكلم فيه .. 
وافي تنهد تنهيده خفيفه .. وعيونه على الطريق .. بعد دقايق من الصمت .. 
التفت وافي على سجى وهو يمد لها جواله : سجى تعرفين هذا الرقم 
سجى امسكت جوال عمها وافي وناظرت الرقم بستغراب : لا 
وافي : تأكدي ما مر مر عليك ..
سجى وهي تحاول تتذكر .. وتناظر الارقام : كأن مر علي بس ما ادري وين .. لحظه خليني اشوف جوالي .. ( طلعت جوالها .. وبحثت في قائمة الاسامي .. ولقت رقم ميلاف ) .. أي والله هو نفسه الرقم 
وافي بهمتام : وقل لي رقم مين وحده من صديقاتك ؟
سجى وهي تناظر رقم ميلاف .. وتتذكر : لا مو صديقه صديقه .. هذي تصير بنت عمت مدري عم انفال صديقتي تعرفت عليها لما اعزمتنا انفال بيت ابوها .. حتى اذكر ان وصلنها هي واختها بيتهم .. 
وافي .. وتذكر .. وبسرعه : اقول سجى هي تدق عليك الحين ؟
سجى : لا من زمان ما سمعت صوتها .. ضلت فتره تدق علي تغريبا يوميا .. والحين ما عادت دق 
وافي بامر : اذا دقت عليك مره ثانيه لا تردين عليها ..
سجى التفتت بسرعه على معها وافي .. وعقد حواجبها .. : ليه ! ..( كملت بنظرت اتهام ) .. وبعدين انت ليه تسأل عنها .. اساس من وين جبت رقمها ..بسرعه قول ترى الافكار توديني وتجيبني 
وافي : ههههههههه ههههههه الله يستر من افكارك .. ( رن في هذي الحظه جوال وافي الي كان بيد سجى .. على طول سجى ناظرت الشاشه .. ومدت الجوال لعمها وافي بسرعه )
وافي وهو ياخذ الجوال من يد سجى : من الي متصل 
سجى وهي تلتفت لنافذه وبضيقه : خطيب غاليه 
وافي رد وهو عاقد حواجبه ( خطيب غاليه هذي كيف عرفت !!! ) : هلااا والله هلاا وغلاا 
مشاري : هلا عمي شخبارك ؟ ان شألله بخير .. اقول عمي انت وين عسا مو بعيد 
وافي : خير وش عندك .. لا ما ني بعيد بس ما اقدر امرك 
مشاري بترجي : افاااا يما عمي .. وانا قول ما لي الا عمي الغالي يمر علي بدل ما اوقف كذا بالشارع 
وافي : ليه عاد واقف بالشارع .. خلك على الرصيف لتدعمك سياره ولا شيء ونمتلش فيك 
مشاري : عممممممي .. هذا وقته .. تعطلت علي السياره وانا راجع البيت يعني بالعربي ابيك تمرني 
وافي : وليه ما تدق على عبدالرحمن او واحد من اخويائك .. تقول لهم يمرونك 
مشاري : عبدالرحمن جواله مغفل .. وخويي بعيد ما يقدر يمرني .. كيف يعني يا عمي منت بمراني 
وافي التفت على سجى وناظر فيها ببتسامه : لا .. ما اقدر ارجع بيتكم بتأشيره 
مشاري وهو عاقد حواجبه : بتأشيره !! لا والله وليه حظرتك ما تقدر تمرني 
وافي وهو يناظر في سجى ويغمز لها : تدري كيف بمرك الحين .. قولي انت وين 
مشاري : عند التقاطع الي جنب بنك الرياض .. يالله انا استناك لا تتأخر 
سكر وافي من مشاري والتفت على سجى ببتسامة خبث : تبين اوصلك البيت بالاول ولا نمر على مشاري 
سجى بلامباله مصطنع : عاد الي يريحك 
وافي ببتسامه وهو يناظر الطريق : انا اقول نمر على مشاري ما نبي نتأخر عليه .. وبعدين بيتكم بعيد عن هنا 
مرت عشر دقايق والصمت ثالثهم .. كانت عيون سجى مثبته على النافذه .. تحس بضيقه وما هي مرتاحه صارت شوفت مشاري وقربه منها يشعرها بحزن .. ما ودها تشوفه ولا وده تسمع صوته بس ودها تحس بوجوده شافت سيارة مشاري من النافذه الي جنبها واقفه عند الرصيف .. وهو كان جالس على الرصيف ..
مشاري لما شاف سيارة عمه وافي قربت منه وقف على طول .. اول ما وقفت السياره ..فتح مشاري الباب الامامي ( طبعا السياره مظلله فما نتبه لسجى الا لما فتح الباب ..شافها جالسه قدام .. تفاجا .. وظل فتره يناظر فيها مدري هو مشتاق لها ولا ينتظرها تنزل وتركب ورى .. ولا عتبان على عمه لانه ما قاله ان سجى معه ولا متضايق لانه خسرها .. ولا متحسر على سيارته الي اختبرت .. 
مرت خمس دقايق ولا احد منهم تكمل مشاري واقف عند الباب المفتوح وعيونه على سجى الي كانت منزله راسها .. تنهدت سجى ورفعت راسها ناظرت مشاري بنظره حاده .. ومدت يدها بسرعه وسكرت الباب وهي تقول بصوت جدي وبنبره قاسيه شوي : اركب ورى ..
مشاري بسرعه رجع خطوه لورى علشان ما يضربه الباب .. وتفاجا من الي سمعه .. اجلس ورى !! كيف يعني 
مشاري بعد تفكير .. وقفت تأمل .. فتح الباب الخلفي وركب وهو يحس بالاهانه 
مشاري وهو يسكر الباب ويناظر عمه الي جالس قدام : ماقلت لي ان في احد معك لما دقيت عليك 
وافي ويحاول يكتم الضحكه ( قويه .. والله قويه ياسجى ) : وعليكم السلام 
مشاري وهو يناظر كرسي سجى الي قدامه ( منقهر كيف هو يجلس ورى وهي تجلس قدام ) : كيف حالك يا بنت عمي 
سجى بثقه وبصوت عالي شوي : احسن منك 
مشاوي وهو وده يضرب الكرسي الي جالسه عليه سجى برجله .. علشان يهزها : دوم ان شألله 
وافي وهو بموت من الضحك بس كاتم ضحكته .. حب يلطف الجو الي واضح انه متكهرب .. : وانا ما سألتني عن حالي 
مشاري : ليه اسألك عن احوالك .. اكيد حتى انت احسن مني ..( كمل هو يتسبب بسجى ومازل مقهور لان هو جالس ورى وهي قدام ) .. ممكن تقدمين كرسيك شوي احس اني متاضيق مو عارف احط رجلي .. مو متعود اجلس ورى ..
سجى بعناد زايد : مشكلتك .. ( كملت وهي ترجع الكرسي اكثر للخلف ) .. كذا زين 
مشاري بستخفاف .. وقهر : أي كذا تمام .. الحين الواحد يقدر يحط رجله عدل .. احس اني متوسع 



/
*
/
فـــي الرياض .. 
امام باب المستشفى .. وقف غازي الي كان يتوسط امه وعليا .. وهو فرحان اولا لان الدكتور كتب خروج لامه وعليا .. وتطمن على صحتهم .. وثانيا لان امه اوعدته انها راح تحاول تتقرب من عليا .. اذا ظل هو هنا وعاش معهم ورجع لشغله في الشركه .. ووعدته بعد ان تكلم ابوه .. وثالثا .. لان عليا تقبلت الموضوع وما ابدت أي معارضه لا بالكلام ولا بالفعل والحركات على جلستهم هنا بالرياض .. وعيشتهم بوسط اهله .. ووعدته انها راح تتحمل وتحاول تكسب رضى امه ..هو في هذي الحظه متفائل كثير بالرغم من انه ما لمس أي مبادره من الطرفين طول ما هم يمشون في ممرات المستشفى ..
غازي وهو يناظر امه الي واقفه على يمينه ببتسامه : انا بروح اجيب السياره .. خلكم واقفين هنا 
عليا وهي تشوف غازي يبتعد كان ودها تلحقه .. لكن وجود ام جواد معهم منعها .. بعد ثواني من الانتظار التفتت عليا على ام جواد وناظرت فيها وتذكرت كلام غازي .. والوعد .. بلعت ريقها وتكلمت : كيف صحتك يا خاله 
ام جواد بتنهيده خفيفه : نحمدلله ونشكره 
ماتدري عليا وش تقول تحس ان موقفها صعب .. وخاصه انها المست في نبرة صوتها عدم تقبل .. فضلت السكوت .. وتجولت بنظراتها تنتظر سيارة غازي .. ورتاحت لما شافتها وقفت قبالهم .. التفت على ام جواد ولما شافتها تحركت .. هي تحركت .. اركبت ام جواد قدام .. وعليا ورى .. 
غازي ببتسامه : تأخرت عليكم 
ام جواد : اقول غازي خبرت اخوانك اني طلعت من المستشفى 
غازي : أي كلهم عندهم علم .. واكيد الحين هم ينتظرونك بالبيت لان قلت لهم انك بتجين معي 
ام جواد بتسائل : وين نمتو الليلتين الي طافو .. اجرتو لكم شقه ؟ 
غازي براحه : لا نمنا في بيت اخوي جواد .. انا اليوم بروح اجر شقه نسكن فيها انا وعليا 
ام جواد : ليه ما تسكن معنا في البيت 
غازي : حاليا صعبه .. يما عليا يبي لها وقت علشان تتعود عليكم 
/
*
/
فـــي بيت بو بــدر .. وتحديدا في غرفة دلال ..
كانت الغرفه في حاله من الهدوء المتراقص مع الحان الموسيقى الكلاسكيه ..جو يخيم عليه الظلام في الزوايا البعيده من السرير .. الذي يقع بضمن دائرة الضوء الذهبي .. وظل الاشياء الصغيره الموضوعه تحت الابجوره منعكسه عليه .. بعيونا حالمه ترى الغدا بالوانا زاهيه .. متشوقه للقادم .. مع انه غير واضح الملامح .. لكنها تدرك بانه سيكون ذا ملامح جميله برغم من احساسها بوجود وشاح يخفي حقيقت ما تشعر به لاتدري لماذا هي في قمة سعادتها .. وما سمعتها اذانها لم يمكن يوما على البال لمن يكون ليشعرها بالسعاده بحد ذاته وبهذا الوجهه الظاهر .. لربما وجهه الاخر هو ما تبحث عنه .. او تحتاج اليه 
... بعيونا متلألئه مثبته على نقطه في سقف الغرفه المظلم .. تذكرت مكالمة انفال من ساعه تغريبا ..

انفال : هلاااا دلول شخبارك .. كيف اول يوم بالجامعه 
دلال : الحمدلله بخير .. لا بأس به 
انفال ببتسامه : عندي لك مفاجأه 
دلال بفرح : والله .. بسرعه قول وش هي تراني احب المفاجأت 
انفال ببتسامه : هي ثنتين .. وحده لها علاقه فيني .. والثانيه انتي المعنيه فيها الله يسلمك .. انا بكمل دراستي واليوم كان اول يوم لي بالجامعه .. قسم تربيه خاصه 
دلال بفرح : والله .. احلى مفاجاه .. قول لي كيف كلمتي شهاب بسرعه هذي ورضى ينقل اوراقك ؟
انفال بحيا : لا سواها لي مفاجاه .. اليوم لما جلست الصباح قال لي لبسي ملابسك لانك بتروحين الجامعه والله يا دلال ما تتخيلين وش كثر فرحت لما قال لي انه نقل اوراقي من زمان من الطب الى تربيه خاصه .. وانا الي كنت منحرجه وشايله هم كيف بفاتحه بالموضوع ..لكن الحمدلله .. والله لحد الان مو مصدقه مبسوطه حيل 
دلال فرح : عاد انا مقدر على حركات .. المتزوجين .. والعشاق 
انفال : ههههههههه متزوجين ايه لكن .. ( كملت ببتسامه ) .. اقول دلول 
دلال بهمتام : قولي 
انفال بتردد : بصراحه خالتي ام ضاري وام شهاب لما شافوكي عجبتيهم .. ودخلتي قلوبهم ويبون يخطبونك لعمي طلال ..كلموني بالموضوع وقالو لي اخذ رايك .. 
دلال متفاجأه : راي في ايش !!
انفال : في الخطوبه .. هم قالو قبل لا يتقدمون رسمي بياخذون رايك مبدايا .. 
دلال بحيره : والله مدري وش اقولك .. فاجأتيني .. 
انفال ببتسامه : لا تقولين رايك الحين فكره وخبري اهلك وخذي بشورهم .. وعطيني خبر وترى هم يمكن يزورونكم يوم الثلاثاء ..
/
*
/
فــي الصباح .. بالجامعه .. 
ادخلت انفال القاعه بعد ما دلتها ليلى ودعتها وكل واحده راحت لمحاظرتها واتفقو يلتقون عند هذي القاعده .. تجولت انفال بنظرها في القاعه الواسعه .. وشبه ممتلأه بالبنات .. اجلست على احدى الكراسي الاماميه وظلت تناظر البنات الي داخلين وطالعين والي مجتمعين في اخر القاعه .. ما تدري ليه تحس ان البنات يناظرونها يمكن لانها جالسه لوحدها وساكته .. بس كثير من البنات جالسين ولوحدهم وبين انه مرتبكين .. التفتت لما شافت بنت اجلست على الكرسي الي جنبها .. وبتسمت لها ورتاحت لما بادلتها الابتسامه .. 
.. : شكلك مستجده 
انفال ببتسامه خفيفه : أي هذي اول محاظره احظرها 
... : زي يعني .. تعذبت على ما لقيت القاعه 
انفال ببتسامه : لا انا عندي بنت عمي تدرس هنا دلتني كل القاعات 
.... : كويس والله انا ما عندي احد .. اجل دليني القاعات .. طيب ممكن اشوف جدولك 
انفال وهي تطلع جداولها من الشنطه وتمد لها : هذا هو 
... وهي تشوف جدول انفال : تصدقين جدولك زي جدولي بضبط بس يوم الابعاء انا عندي اوف ..( كملت وهي تشوف الاسم ببتسامه ) .. انتي اسمك انفال .
انفال ببتسامه : أي .. وانتي وش اسمك 
... : انا نجمه ناصر .. 
انفال ببتسامه : عاشت الاسامي 


فـــي مبنى التصميم الداخلي .. في الكفتريا .. 
دلال بعتب خفيف : انتي وينك امس تعبت وانا ادق عليك ما تردين .. وش دعوه ليكون نايمه من الساعه 8 دجاجه 
سجى ببتسامه خفيفه : كنت طالعه وناسيه جوالي بالبيت 
دلال بسرعه : اعترفي وين رايحه 
سجى ببتسامة خبث وهي تراغب ملامح دلال : امس عازمني عمي وافي على العشا وما رجعنا الى متأخر 
دلال ابتسمت ابتسامه حالمه وهي تقول : وش المناسبه 
سجى : ما في مناسبه عم وعازم بنت اخوه لازم مناسبه .. اشتاق لي وحب يسولف معي فيها شيء 
دلال : علامك كليتيني ما قلت شيء انا .. عليكم بالعافيه .. 
سجى : طيب ما قلتي لي ليه متصله في شيء ضروري 
دلال بحيا : يعني .. كنت بقولك ان امس دقت علي انفال 
سجى بستخفاف : عادي .. ليه هي اول مره تدق عليك .. 
دلال ببتسامه : لا مو قصدي كذا .. لما دقت علي انفال .. ( سكتت شوي وبعدين كملة ببتسامة خجل ) .. اخطبتني لعمها طلال 
سجى بسرعه قامت وضمت دلال وهي تبتسم : والله على البركه .. منه المال ومنك العيال 
دلال تفاجات من حركة سجى الي واضح انها مصطنعه .. واستغربت من كلامها ما كانت تتوقع راح يكون ردت فعل سجى كذا .. 
دلال بخيبت امل : بدري على هذي الحركه وهالكلام .. انا ما قلت راي وبعدين هم ما جو اخطبو رسمي 
سجى بنظره تفحصيه : ليه يعني انتي ناويه ترفضين .. والله لو رفضتيه بتطلعين مجنونه صحيح 
دلال بنظره عتب : سجى ليه تقولين هالكلا م انا ما رفضته .. بس ما ني بمجنونه اذا ما وفقت .. وبعدين انا ما اعرف عنه شيء .. علشان افكر ارفض او اوافق .. 
سجى خذت نفس عميق وبنظره حاده وهي رافعه حاجبها الايمن : طيب وش المطلوب مني 
دلال خذت بخاطرها على سجى .. ما عجبها اسلوبها وطريقة كلامها .. اول مره تكلمها كذا وكانها تستخف بالموضوع .. ناظرت فيها بنظرت عتاب وزعل .. ومشت عنها .. الحقتها سجى بسرعه ومسكتها من يدها وقفتها .. ناظرت فيها ببتسامه .. لكن دلال لفت راسها وناظرت الجها الثانيه .. 
سجى ببتسامه : وكأن الحلوووو زعلان 
دلال وهي تناظر سجى : لا ليه ازعل انتي ما قلت شيء يزعلني 
سجى ببتسامة ثقه : خلاص ولا يهمك اليوم راح يوصلهم الخبر .. 
دلال اعقدت حواجبها وتسوي روحها مو فاهمه : من هم 
سجى ببتسامه جانبيه : علينا يا دلول .. من هم ؟ .. الي في بالك في بالي ..


خذت نجمه على انفال كثير من اول لقاء بينهم .. اما انفال فتقبلتها وارتاحت لها نوعا ما ..مع انها ما حبت فيها سرعتها في الكلام .. ومقاطعتها اذا جات تتكلم ..واستغربت منها قالت كل شيء تغريبا عن حياتها ومشاكلها وهموم الاشخاص الي حولها .. وكانها تتكلم مع شخص تعرفه من زمان ما كانها توها من ساعه متعرفه عليها .. ما تدري تسميها هذي صراحه ولا حب الكلام والقيل والقال وتنقل الكلام .. ما شألله عليها نجمه فيها نشاط وطاقه مو طبعيه .. 
نجمه ببتسامه : ما قلتي لي يا انفال كم صار لك من تزوجتي 
انفال بعد تفكير : مدري والله يمكن شهر او اقل من شهر .. ( كملت ببتسامه ) انتي شكلك توك متزوجه 
نجمه بستغراب وهي تناظر في شكل انفال : تصدقين توقعتك صار لك سنه او سنتين من تزوجتي .. يعني لسى عروس .. لا انا صار لي تغريبا سنه من تزوجت 
انفال ببتسامه : عندك اطفال 
نجمه : لا .. حنا مأجلين موضوع العيال ..نبي نعيش حياتنا .. وننبسط لاحقين على الشقا وعوار الراس 
دق في هذي الحظه جوال نجمه .. ردت بدلع .. وببتسامه ..
نجمه : هلااااااا حبيبي .... ( ضحكة بدلع ) ههههه ... لا اموري كلها ماشيه تمام ... والله حتى انا اشتقت لك .. لا باقي لي محاظره ... خلااص اوكي اذا خلصت بدق عليك ... قلبي دير بالك على حالك 
انفال كانت تناظر نجمه .. الي تكلم زوجها .. هذي رابع مره يكلمها .. واضح انهم يحبون بعض .. صار لهم سنه من تزوجو ويكلمون بعض وكان امس زواجهم .. وانا صار لي شهر من تزوجت ما اذكر مره اني كلمت شهاب بالجوال .. او هو دق علي وسلم .. 
نجمه وهي تناظر انفال الي سرحانه : انفال وين وصلتي 
انفال ببتسامه : معك .. 
نجمه بتردد : انفال .. زوجك ما يدق عليك .. 
انفال برتباك : لا .. اكيد مشغول بالشغل 
نجمه : قريبه .. مع انكم توكم متزوجين .. تصدقين انا زوجي ملعوزني بتصلاته حتى لما يكون عنده ضغط في العمل لازم يكلمني حتى لو دقايق يسمع صوتي .. وقولي كلمتين حلوين وسكر ..واغلب الاوقات يدق علشان يسمع مني كلمتين حلوين .. هذا هم الرجال يموتون في الكلمه الحلووه والغزل 



فـــي بيت بو شهاب .. 
هذا المره تغدو كلهم تحت في غرفة الطعام وشهاب معهم .. صحيح انه بسرعه قام بس انبسطت انفال لما شافته يتغدا معهم ..على الاقل كان له حظور بوسط اهله .. بعد الغدا صعدت انفال فوق علشان تودي الحلى وكاس العصير لشهاب بالغرفه ..دخلت الغرفه ببتسامه وشافته جالس على الكنبه كالعاده وحوله الاوراق حطت الصنيه على الطاوله بصمت .. وراحت ترتب الغرفه .. اكتشفت شيء بشهاب ان فيه شويت فوضويه بالرغم انه يحب الترتيب والهدوء بحياته ..دائما اذا جا من العمل يفسخ ثوبه ويرميه على السرير او على الكنب .. واحيانا يخلط بين الملابس النظيمه والوسخه .. هو اذا بيطلع بالليل او حتى هو جالس بالبيت دائما يلبس بناطلين وبرمودات وتشرتات .. ويومين الكبت معفوس .. 
انفال وهي تجلس على الكنب : شهاب .. دقيت اليوم على جوالك لما كنت بالجامعه ما رديت علي 
شهاب وعيونه على الورق : كنت مشغول .. 
انفال تذكرت كلام نجمه عن زوجها .. حتى لو كان عنده ضغط بالشغل يرد عليها ..
شهاب رفع راسه وناظر فيها : كنتي تبيني شيء ضروري
انفال بتردد : لا .. بس كنت بقولك ان خالتي ام ضاري اليوم عازمتنا على العشا 
شهاب بلا مباله : ما اقدر اليوم .. اذا تبين انتي روحي 
انفال : لا .. بقول لها تأجل العزيمه 
بعد دقايق من الصمت .. كانت انفال عيونها مثبته على شهاب الي عيونه على الورق .. وتتذكر كلام نجمه عن الرجال وحبهم للكلام الحلووو والغزل والدلع .. وانا بعضهم ما يحبون ينادونهم بسمهم .. ما تدري ليه كلامها شغل بالها .. يمكن لانها اول مره تجلس مع وحده متزوجه من نفس سنها .. ومن جيلها .. وش فيها لو نادنت شهاب حبيبي او يا قلبي مثل نجمه .. او يا عمري .. مو هو زوجها .. هي حتى بجوالها حاطه اسمه شهاب 
انفال حاولت تجمع قوتها .. وبدى قلبها يدق .. ضمت يدينها لبعض .. وناظرت في شهاب .. تنفست بعمق .. وقالت بصوت واطي شوي : حبيبي .. ( شكله ما سمع ارفعت صوتها شوي وقلبها يدق وقالت ) .. حبيــبي 
رفع شهاب راسه .. وناظر فيها بنظره حاده .. ونزل راسه .. وعقد حواجبه وهو يقول : هذي الكلمه ما بي اسمعها منك مر ثانيه .. 
انفال قامت بسرعه وطلعت برى الغرفه .. وسكرت الباب .. شهاب لما سمع صوت الباب رفع راسه وعقد حواجبه .. مد يده ورفع كاس العصير وشرب منه .. وكل من الحلى .. وكمل شغله ..
/
*
/
في بيت هيام ..تحديدا في الصاله .. 
على سفرة الغدا .. 
هيام وهي تناظر امها : يما دريتي ان ام فيصل جارتنا تزوج عليها زوجها 
ام ميثم بنكسار : أي والله دريت والله مسكينه ما تستاهل .. وعلي عليها 
هيام وهي رافعه حاجب : عرفتي من خذ .. خذ صدقيت بنته عبير الي تجي بيتهم تلعب عندهم 
ام ميثم وبدت الدموع تتجمع بعينها : الله يرأف بحالك يا ام فيصل والله زواجه كان صدمه لها .. على قولتها اكيد العبت بعقله هالطفل .. وخذته 
هيام وهي تشوف دموع امها بنزعاج : انا ابي اعرف الحين انتي ليه تبكين .. وبعدين فكينا زين .. ان شألله في هل الحال واردى بعد .. عساه يطلقها ويرميها برى .. هذا حوبتي فيها ..
ام ميثم وبدت تبكي بحسره : ليه يما هيام تقولين كذا .. ليه تحقدين عليهم 
هيام وهي تقوم من السفره بعصبيه : والله اني ما نسيت وما راح انسى الي سوه فيني .. وقلبي مليان عليهم 
/
*
/ 
فـــي المستشفى .. وتحديدا في غرفة الدكتور مساعد .. طرقات على الباب 
مساعد من خلف مكتبه وعينه على الملف الي بين يده : تفضل 
انفتح الباب ودخل طلال .. بكامل اناقته .. وترتيبه .. وعلى وجهه احلى ابتسامه : ازعجتك 
مساعد وهو يفسخ النظاره الطبيه .. ويقوم من الكرسي : هلاااا والله تو ما نور المستشفى .. ما بقيت تداوم 
طلال ومد يده وسلم على مساعد بحراره : والله اشتقت لشغل اما انت فما فيك خير .. اجل توعدني تجي تجلس عندي يوم كامل تونسني .. وتغدر فيني ما شفت وجهك .. زين اني سمعت صوتك 
مساعد ببتسامه خفيفه : والله اعذرني .. تدري الشغل ما يخلص .. المهم قول لي كيف صحتك الحين 
طلال وهو يجلس على الكرسي : الحمدلله .. تحسنت كثير 
مساعد ببتسامه : قول لي وش اخر اخبارك .. شكلك يقول ان في خبر طازج 
طلال ببتسامه خفيفه وهو يلعب باوراق الرزنامه الي على الطاوله : يعني تقدر تقول كذا.. هو خبر قديم بس في تجدد 
مساعد وفهم على طول : لا تقول نفس موضوع القديم الي كل يوم ننفض منه الغبار ويرد يتجمع مره ثانيه 
طلال بتنهيده خفيفه : هو في غيره .. بس هذي المره شكلنا بننفض الغبار ونفتحه ..اخواني مصريني يزوجوني 
مساعد بستغراب وهو يراغب ملامح طلال : وانت مازلت مصر على رايك .. ولا 
طلال غمض عيونه .. وبعدين فتحه : والله مدري يمساعد احس ان الموضوع ملخبط افكاري ما ني عارف كيف افكر قدامهم احاول اقنع نفسي اني موافق .. لكن انا ما ادري وش فيني خايف 
مساعد بجديه : ليه الخوف يا طلال .. انت لازم تنسى الماضي وتعيش حياتك وخذها نصيحه مني تزوج انا ما بقولك بالزواج راح تنسى بسهوله .. بس انا متاكد انك راح تتعايش مع زوجتك وتتنسى الي حصل .. يا طلال عط نفسك فرصه .. وصدقني اذا ظليت على هذي الحاله ما راح يتغير شيء .. وكل الي سويناه ما بجيب نتيجه فعليه وتغير داخلي .. 
طلال بصوت مهموم : بالعكس انا احس اني تغيرت .. وقمت اتقبل حياتي من غيرها 
مساعد بنظره تفحصيه : ظاهريا ايه .. تغيرت لاكن داخليه لا مازلت تعيش الماضي بالحاظر 
طلال غمض عيونه .. وفتحها لما سمع صوت جوالها .. عقد حواجبه ورد .. بصوت واضح فيه الضيقه ..
طلال : نعم 
... : الوووو هلاااااا طلال .. 
طلال خذ نفس عميق لما سمع الصوت : ...
... : طلااااااال .. طلااااال .. الوووو ما تسمعني 
طلال بصوت واطي : الا اسمعك .. هلااا زياد 
زياد : هلااا فيك عاش من سمع هالصوت وينك يا طيب مختفي لا حس ولا خبر لا اتصال لا مسج شغلت بالنا عليك .. طول هذي الفتره .. وش دعوه ليه قطعت السؤال فجأه 
طلال غمض عيونه واسند راسه على الجدار : انا بخير .. انتو شخباركم 
زياد : والله نسأل عنك .. حنا بخير .. والله مشتاقين لك حيل ( كمل بتردد ) طلال منت ناوي تجي الرياض 
طلال عقد حواجبه وهو مغمض عيونه : ليه اجي 
زياد : يعني ليه تجي .. نبي نشوفك اشتقنا لك يا الحبيب 
طلال : ما اعتقد اني راح اقدر اجي .. عندي شغل .. زياد انا مضطر اسكر الحين وبرجع اكلمك وقت ثاني 
زياد : طيب انتظر اتصالك .. والاهل كلهم يسلمون عليك 
طلال سكر .. ورما جواله على الطاوله .. ورجع ظهره للخلف وغمض عيونه ..
مساعد وهو يناظر ملامح طلال الي تغيرة فجاه : هذا زياد صح .. غريبه متصل 
طلال فتح عيونه وناظر السقف : هو دائما يتصل بس انا ما ارد عليه .. 
مساعد بتردد : اقول طلال منت ناوي تروح الرياض .. يعني يوم يومين انت تغريبا صار لك سنه ما طبيتها 
طلال وهو يقوم : لا ما عندي نيه اروح ..
مساعد هو يشوف طلال وقف : وين بتروح 
طلال بضيقه : بطلع اشم هوا احس اني مخنوق 
مساعد بتردد هو يشوف طلال يمشي للباب : طلال .. لا تنسى ان عند واجبات هناك 
وقف طلال لما سمع مساعد وبعد ثواني التفت عليه وناظر فيه : من قالك اني نسيت 
/
*
/
عند بيت بو عبدالعزيز .. امام باب البيت ..
عبدالعزيز بنظرة تعالي : يعني الحين انتي تبي تقول لي ان اختي تكلم شباب .. وتبيني اصدقك 
وافي بهدوء : انا ما اجبرك انك تصدق .. لكن احب اقولك ترى البنت امانه عندكم لازم تراقبونها وتوجهونها 
عبدالعزيز وهو يناظر البيوت الي على الشارع .. من غير نفس : يعني الحين من بين البيوت كلها ما طقيت الا بابنها .. وجاي ترمي بلاويك علينا .. ( كمل بستخفاف ) .. قول لي انتي تشتغل بالهيئه .. وبعدين حنا مربين بناتنا احسن تربيه .. 
وافي ما توقع ان راح يلاقي هرد .. : يا اخوي انا ما عبت تربيتكم للبنت .. لكن احيانا الثقه العميه تضيع البنت .. لازم تكون الثقه بتوجيه ورقابه 
عبدالعزيز بملل وهو متكتف : خلصنا .. وش المطلوب مني ..
وافي وناظر في عبدالعزيز من فوق لتحت ومشى وهو يقول : اسفه على الازعاج ..

ركب وافي السياره ومشى بسرعه .. ما توقع ان راح تكون عقليت اخوها كذا .. واسلوبه جاف صحيح اني هو كان حاط في باله قبل لا يجي هنا وكلم اخوها انه ما راح يتقبل الموضوع .. وبفكرني اني العب او جاي اتبلا على اخته مثل ما يقول .. لكني حاولت يكون اسلوبي مقنع وتوجيهي وتوعوي اكثر من تهديدي وتدخلي .. ( انا وش الي خلاني اجي اكلمه .. دام ان السالفه ما تطولني ومالي دخل فيها ولا هي قريبتي لا من بعدي ولا من قريب .. ولا بيني وبين اهلها معرفه .. وش لي بالاهانه .. والله ما تسوى علي يعني كان لازم اسوي فيها مصلح وفاعل خير .. مع وجهي .. انا ابي من يسوي فيني خير .. يالله الي صار صار .. ما احب اندم على شيء انا سويت .. والله يستر عليها ) 

اما عبدالعزيز الي ظل فتره واقف برى .. ( والله امره غريب جاي يفهمني كيف اهتم بختي .. والغريب انه يتكلم بثقه ودليل واحد على كلامه ما عنده .. هذا الي كان ناقصني شاب بكبري مدري اصغر مني يجي يعلمني لا والمصيبه يقول كلام اكبر منه .. والي يسمعه يقول مصلح اجتماعي .. انا ليه افكر فيه وبكلامه خليني منه ) 
دخل عبدالعزيز البيت .. وتناسى الكلام الي سمعه .. دخل الصاله شاف ميعاد جالسه تتابع فلم هندي ..
عبدالعزيز وهو يناظر ميعاد : اخر عمرنا بننقلب هنود من كثر ما تتابعين افلام هنديه 
ميعاد وعيونها على التلفزيون : اه يا ريتني هنديه .. وشعري يسحب وراي 
عبدالعزيز بتسائل : وين اختك ميلاف وما اشوفها 
ميعاد وتأشر على الباب : بغرفتها .. تكلم جوال 
صعد عبدالعزيز فوق علشان يبدل ملابسه لانه متواعد مع كمال ولد خاله يمر عليه بعد نص ساعه بروحون النادي .. مر جنب غرفة ميلاف .. رجع خطوه للخلف لما سمع صوت ضحكة صادره من داخل الغرفه .. قرب من الباب .. وفتحه .. شاف ميلاف جالسه على كرسي التسريحه وتناظر نفسها بالمرايه وتلعب بشعرها بدلع .. 
التفتت ميلاف على طول لما شافت اخوها عبدالعزيز واختفت الابتسامه .. 
ميلاف وهي تكلم جوال بصوت واطي شوي : شوي وادق عليكِ .. ( كملت وهي تبعد الجوال من اذنها وتناظر عبدالعزيز الي واقف عند الباب ) .. خير وش بقيت وبعدين لي ما تضرب الباب 
عبدالعزيز .. عاقد حواجبه : من كنتي تكلمين 
ميلاف برتباك مخفي : صديقتي مروه ..
عبدالعزيز بتسائل : مين هذي مروه 
ميلاف بستغراب : صدقتي .. توني اليوم متعرفه عليها بالجامعه 
عبدالعزيز : طيب ليه لما دخلت سكرت منها 
ميلاف : قلت يمكن تبيني بشيء داخل على كذا .. 
عبدالعزيز وهو يسكر باب الغرفه : لا ما ابي منك شيء .. يالله انا ماشي 
ميلاف وهي تشوف الباب يتسكر .. بسرعه ارفعت جوالها .. وقربته من اذنها 
ميلاف بدلع : سوري مشعل .. امي كانت تناديني 


/
*
/
فـــي بيت بو مشاري .. 
كان مشاري جالس بالصاله .. عيونه على التلفزيون .. وعقله وقلبه مو معه .. يحس ان الدنيا ضاقت فيه ومنه والبيبان كلها تسكرت بوجهه يسمع صوت صرخات الحب بداخله .. والامل مخنوق .. سجى بدت تضيع منه وضاع هو بداخلها .. ما توقعها صارت كذا قاسيه عليه .. مدري هي تكابر ولا هي فعلا تغيرت .. لا سجى مستحيل قلبها يقسى لو تصير قلوب الناس حجر .. اجل ليه تصرفت معي كذا ليه تكلمني بسلوب جاف وتحاول تكسر كلامي وتعاند .. ( تنهد بضيقه ) ياربي تعبت من كثر ما افكر .. تعبت من الحال الي انا فيه .. 
دخلت في هذي اللحظه غاليه .. وجلست جنب مشاري بدلع .. مشاري شافها وهي داخله بس ما حب يلتفت عليها 
غاليه وهي تشوف مشاري يناظر التلفزيون : لهذي الدرجه مندمج مع الفلم .. شكله قديم 
مشاري وعيونه على التلفزيون : ..
غاليه بدلع وبحيا : مشاري .. اليوم ابوك خطبني لك .. وانا وافقت 
مشاري ( يضحك بحسره .. مدري مين خطب الثاني ) بسخفاف : والله .. ما قال لي متى صار هذا الكلام 
غاليه بفرح : توه من شوي في المجلس .. اسألوني وقلت لهم اني موافقه 
مشاري بستهبال : بهالسرعه .. كان سألتو عني يمكن اطلع واحد صايع ولا ضايع .. وراعي بنات 
غاليه : هههههههههههه لو فيك كل هذولي باخذك يعني باخذك 
مشاري ( خذاك الموت ) منقهر : ممكن اسألك سؤال 
غاليه بدلع : تفضل .. 
مشاري : انتي عارفه اني احب بنت عمي سجى وهي تحبني .. وابي اتزوجها .. 
غاليه : أي عارفه 
مشاري : عادي عندك تتزوجين واحد قلبه وعقله ملك لغيرك وروحه متعلقه فيها .. وما راح يحب غيرها 
غاليه ببتسامه : أي عادي .. خليها تاخذ القلب والعقل .. اما انا باخذ الاصل .. والجمل بما حمل .. يعني انا الي راح انتصر .. خليها هي هيام في الحب والخرابيط .. مشاعر وهميه .. وتتحسر لما تشوفني ملكتك .. وصلت لي 
/
*
/ 
فـــي بيت بو تركي .. وتحديدا في غرفة سجى .. 
وافي وهو يناظر سجى الي جالسه على طرف السرير ومنزله راسها : وبعدين معك يا سجاوي .. ليه تتهربين مني اقولك رفعي راسك .. يعني الحين نزلت عليك الذرابه فجأه 
سجى ارفعت راسها وناظر في عمها الي واقف عند الباب : من وين جبت مفتاح غرفتي 
وافي وهو يرمي المفتاح الي بيده بالهوا ويلتقطه .. ببتسامه جانيه : ما لك مفر مني يا سجوي .. كل يوم اجيك الاقي الباب مغفل .. اضرب على الباب تسوين نفسك ما تسمعين .. ادق على جوالك ما تردين .. جميع انواع الهروب .. عاد انا اليوم طالع لي قرون .. كنت بنطح باب غرفتك لما شفته مغفل .. بس تدرين خفت اخوي بو تركي يدفعين قيمة الباب .. وانا هل اليومين على باب الله .. قلت افضل شيء اجيب المفتاح الحتياطي و افتح الباب واسويها لك مفاجاه .. ( كمل ببتسامه ) .. وش رايك فيني .. قصدي بالمفاجاه حلووه صح 
سجى ببتسامه وهي تناظر عمها : اكيد حلووه .. 
وافي وهو يجلس على الكرسي : ما علينا .. سجى انا جايك ابيك بموضوع 
سجى : وشو 
وافي وهو يناظر سجى : سجى قول لي بصراحه انتي تدرين ان ام مشاري كانت تبي تخطب لمشاري بنت خالته و على هذا الاساس قلتي ما تبينه ..
سجى تحاول تكون طبعيه : مو مهم اذا كنت ادري ولا ما اردي خلاص هذا الموضوع انتهينا منه وانا قلت لك يا عمي لا تفتح معي هالسالفه .. 
وافي : سجاوي انتي ليه تتهربين من الموضوع .. تدرين هذا وش يعني هذا يعني انك مو مقتنعه بقرارك وما عندك مبرر لتصرفك ..لو مقتنعه صحيح كان تكلمتي .. 
سجى وتغير الموضوع : اقول عمي كلمت عمتي عليا .. تطمنت عليها 
وافي ببتسامه : قول لي يا سجى انتي عندك دكتوراه في فن الهروب .. اقولك لا تغيرين الموضوع 
سجى تحط يدها على فمها وتتثاوب بصطناع : فيني النوم .. ( كملت وهي تناظر الساعه ) الوقت تاخر بكره عندي جامعه من الصباح .. 
وافي : اليوم شبعانه نوم العصر .. ما جلسي الا المغرب .. سجاوي مو علي انا حركاتك 
سجى وهي ترفع جوالها .. وتناظر الشاشه .. عقدة حواجبها : غريبه صديقتي دلال داقه خمس مرات ..( ارفعت راسها وناظرة في عمها وافي .. وكملت ) .. خليني اكلمها اشوفها وش سوت على موضوعها 
وافي ( اه منها .. ) ببتسامه : اقول سجى وش الموضوع 
سجى ورافعه حاجبها الايمن .: يعني تبي تعرف .. ( كملت وهي تشوف نظرت الاهتمام من عمها ) .. دلال انخطبت 
وافي توسعت عيونه .. وختفت الابتسامه .. لكنه رمش بسرعه وحاول يكون طبيعي .. بس ما قدر يخفي انفعاله 
وافي نزل راسه بعدين ارفعه وناظر سجى ..بهدوء : اقول سجى هي وافقت 
سجى وحبت تلعب بعصابه لما تغيرت معالم وجهه ببتسامة خبث : اكيد وافقت ..تطلع مجنونه لو ارفضته بصراحه خطيب ما يتعوض .. وعلى قولتها ما راح تحصل احسن منه
وافي وعلى وجهه علامات الخيبه .. وتحطيم .. وهو يقوم : الله يوفقها .. ( كمل وهو يتجه للباب ) يالله انا اخليك 
سجى وهي تشوفه بيطلع من الباب .. ببتسامه : ترى هي ما قالت رايها .. وترى القلب مختارك 

التفت وافي بسرعه .. وناظر سجى بعدم تصديق و ببتسامه عريضه ..طلع بسرعه من الغرفه .. 




الفــــــصل العشـــــــــرون ..

.................................................. ........

الجـــــــزء الثــــانـــي ...


.................................................. ..........
...غــير مسموح باكثر من اربع بنات في البحث الواحد واتمنى منكم التعاون والمشاركه في البحث مو يكون الشغل على بنت وحده والباقي جالسين يتفرجون ولا شاطرين يدفعون فلوس 
تكلمت انفال الي جالسه في الكرسي الي بصف الخامس .. انفال ببتسامه : دكتوره .. البحث كم صفحه 
الدكتوره : مو مهم عدد الصفحات المهم ان يكون البحث شامل للموضوع المبحوث وملم لجميع عناصر البحث الصحيح .. والاهم ان تكون العناصر مترابطه ومرتبه .. مقدمه . . الهدف من البحث في الموضوع .. بعدين الافكار .. والخاتمه .. ولازم تحطون لي المراجع ترى الي بتسلم لي البحث من غير ذكر المصدر راح اعتبره ناقص وبتنقص عليه ..( كملت وهي تناظر انفال ) .. يفضل ان ما يزيد البحث عن 30 صفحه .. ( كملت وهي تناظر البنات ) . في احد عنده سؤال .. ( سكت شوي وناظرت ملامح البنات ولما محد تكلم .. قالت وهي تمشي بتجاه الباب ) .. يالله السلام عليكم 
تحركو البنات بسرعه وكأن جملتها الاخيره حررتهم من حالة الخمول الي هم فيه ..الي نايمه صحت والي متضايقه افرحت .. والي طول المحاظره كانت تناظر جوالها وهو يهتز ماهي عارفه ترد .. قبل حتى لا تطلع الدكتوره من الباب ارفعته وتصلت .. ثواني والقاعه خلت من البنات كلهم اطلع ورى الدكتوره على طول 
التفتت نجمه على انفال الي جالسه تدخل دفترها بالشنطه : انفال ساعه وانتي تدخلين ذا الدفتره وبعدين وش ذا الشنطه كانها شنطة مدرسه .. حنا يا ماما بالجامعه 
انفال ببتسامه وهي تناظر شنطتها : والله هذا الي عندي .. لسى ما رحت السوق علشان اشتري لي شنطه ثانيه وشنطتي الي جبتها اول يوم مو عمليه وما يدخل فيها الدفتر والكتاب قلت خلني اجيب شنطت المدرسه وبعدين اغيرها 
نجمه وهي تناظر انفال ببتسامه : حطي في بالك اذا بتشترين شنطه يكون حجمها من صغير الى متوسط مو تشترين شنطه اكبر منك .. 
انفال : بس انا الاحظ ان اغلب البنات شناطهم كبار .. 
نجمه ببتسامة دلع : هذا انتي قلتيها بنات .. اما حنا متزوجات يعني المفروض يكون لنا ستايل خاص 
انفال وهي تقوم من الكرسي : اقول يالله خلينا نطلع .. كل شوي قلتي لي حنا متزوجات .. حنا متزوجات اقولك خينا نجلس قدام قلتي لي متزوجات .. الله يخليك لا تخلطين الامور 
قامت نجمه ببتسامه وسارعت بخطواتها علشان تلحق انفال الي اطلعت من باب القاعه : صبرك علي شوي وش فيك طرتي فيني .. كل هذا علشان ما رضيت نجلس قدام 
انفال التفتت على نجمه .. ببتسامه : لا طبعا .. ( كملت بتنهيده خفيفه ) .. الله يصبرني باقي لي محاظره 
نجمه ببتسامه : متى محاظرتك 
انفال وهي تناظر الساعه الي بيدها : الساعه 3 تو الناس الحين توها 12 ونص 
نجمه : اجل الله يعينك .. ( كملت ببتسامة ) .. اقول انفال بكره عيد ميلاد زوجي 
انفال ببتسامه : والله كل عام وهو بخير 
نجمه ببتسامة خبث : الله يسلمك .. اقول انفال ما عندك حركات حب جديده 
انفال بعدم فهم .. وهي عاقده حواجبها : حركات !! .. مثل ايش 
نجمه وهي تضرب كتف انفال بخفيف : علي انا تسوين نفسك مو فاهمه .. يعني ما عندك حركات وهذا انتي متزوجه حديثا .. انا خبري ببنات اليوم .. قبل الزواج تكون محظره لها دفتر مكتوب فيه كل وصفات الاغراء ويبدا الشغل بعد الزواج 
انفال بضيقه شوي ونزعاج : نجمه .. وش هذا الكلام .. وبعدين انا ما عندي هل حركات 
نجمه ببتسامه وهي تناظر ملامح انفال : وش فيه وجهك انعفس كذا .. ما اظن في كلام شيء غلط او عيب 
انفال وهي تسارع بخطواتها وتناظر قدامها : اقول امشي بسرعه وفكينا من هالسيره 
نجمه وهي تسارع بخطواتها وتناظر وجهه انفال المتغير : ههههههههه بعدك زوجه بقراطيسك 
بعد دقايق من الصمت .. كانت عيون انفال تراغب البنات الي حولها .. التفتت على نجمه الي تمشي جنبها وناظرت فيها .. انفال بتردد : نجمه .. ( صمت ثواني ) .. قول لي مثل ايش هل الحركات 
نجمه وقفت وناظرت في انفال ببتسامة خبث عريضه : قصدك حركات الحب 



فـــي مبنى التصميم الداخلي .. 
دلال وسجى كانو طالعين من المحاظره .. ومتجهين للكفتريا ..
دلال وهي تناظر سجى الي تمشي جنبها بعتب خفيف : سجى ليه ما جيتي المحاظره الاولى .. ودق عليك ما تردين اكيد راحت عليك نومه 
سجى : لا والله اليوم صاحيه من الصباح بس ما في احد يجبني اخوي عبدالرحمن طلع مبكر وحمد مر عليه صديقه وصله والسايق مع ابوي بالمزرعه .. دقيت على ابوي علشان يطرش لي السايق وتدرين المشوار من المزرعه للبيت طويل .. يعني ما وصل الى طاف نص وقت المحاظره .. قلت وش لي احظر خليني انتظر شوي ولحق على المحاظره الثانيه .. وهذا انا جيت على الوقت 
دلال : اهاااا .. طيب كان دقيتي عليك وخليت السواق يمرك 
سجى وهي تناظر قدامها : لا اساس انا ما كان لي خلق احظر المحاظره 
دلال ما حبت تعلق على كلام سجى .. الي صارت فجأه انسانه ثانيه ما هي سجى الي وجهها مرايه صافيه كل شيء يدور في بالها ينعكس على ملامحها .. صارت مثل البحيره الي صحيح تعكس الصوره لكن الي يدور تحت سطحها مو باين .طول المحاظره كانت سرحانه بالاضافه الا انها ما كان لها خلق تحظر المحاظره الاول تلاحظ على وجهها مرات حزن متوسد تقاسيم ملامحها ودمعه محبوسه بجفنها .. معقوله في شيء كبير صاير ومخبيته عني اكيد في شيء لان حتى اسلوبها في الفتره الاخير صار غير فيه نزعه عدوانيه .. ( التفتت دلال على سجى الي تمشي جنبها وناظرت في ملامحها .. وقالت في سرها ( ليتني اعرف وش الي تخبينه عني يا سجى ) التفتت في هذي اللحظه سجى وشافت دلال تناظر فيها ..
سجى ببتسامه خفيفه : دلال علامك .. تناظرين كذا فيني شيء متغير 
دلال ( مو شيء الا اشياء ) ببتسامه : محلوه 
سجى ببتسامه عريضه : اقول كثير منها .. دلال ما قلتي لي وش صار على موضوع الخطوبه رديتو عليهم 
دلال : لا كيف نرد عليهم وهم ما جاو يخطبون رسمي .. 
سجى : طيب قلتي لامك وابوك 
دلال : لا بس قلت لاخوي بدر 
سجى بعد تفكير : اهااااا ... دلال ولد عمك ريتشارد للحين في ذا .. قصدي للحين ما سافر اشوفك ما قمتي تجبين طاريه .. اول ما يمر يوم ما اسمع اخباره 
دلال بنزعاج شوي : هذا انتي قلتيها بالاول و الاول تحول .. لا هو للحين ما سافر امريكا بس هو الحين مسافر مصر مع ولد عمي سلطان وشجون بنت عمي 
سجى بستغراب : وش الي تحول .. بعدين غريبه ما سافرتي معهم اعيال العم يسافرون ودلال ما تروح معهم اكيد صاير شيء بديره .. كيف تتم سفره وناسه من غير دلال 
دلال تضايقت لما حست بسخريه في نبرة صوت سجى وطريقتها بالكلام .. دلال وهي رافعه حاجب : اساسا انا كنت بروح معهم حتى هم لزمو علي .. بس مثل ما انتي شايفه ما عندي وقت 
سجى : تقدرين تروحين لهم يوم الاربعاء وتظلين معهم الى يوم السبت .. مو مشكله لو غبتي عن المحاظرات 
دلال بقهر : اقدر اروح لهم ولو ابي الليله اكون عندهم .. بس انا ما ابي اتعب روحي وروح على اخر السفره اروح لهم يوم الاربعه وهم يوم الخميس راجعين 
نجمه وهي تبوس انفال : يالله حبيبتي انا ما شيه 
انفال بترجي : تكفين جلسي معي شوي .. باقي لي ساعه ونص على المحاظره وش اسوي 
نجمه وهي تضبط الصرحه على راسها : ما اقدر اتأخر على زوجي ينتظرني برى .. انا قلت لك بس انتي ما سمعتيني .. روح البيت ورجعي بعد ساعه 
انفال : لا صعبه .. اروح و ارجع 
نجمه : طيب ليه ما تدقين على بنت عمك وتجلسين معها 
انفال وهي تناظر ساعتها : اكيد مشت لانها قالت لي اليوم انها تخلص الساعه 12 
نجمه وهي ترمي الطرحه على وجهها بستعجال : اجل دقي على زوجك وجلسي سولفي معه الى وقت المحاظره .. ( كملت وهي تمشي بخطوات سريعه ) .. يالله مع السلامه 
انفال ظلت عيونها مثبته على نجمه الى ابتعدت بسرعه واختفت بين البنات .. هالبنت روحها حلوه .. وجلستها خفيفه تعودت على صحبتها وتقبلتها بوقت قياسي ..بالرغم انها ما تشوف بينهم قاسم مشترك الى كونهم متزوجات وحتى في هذي تحس فرق كبير بينهم .. القاسم المشترك الذي لاخلاف فيه هو كونهم يدرسون في نفس القسم ..( تحركت انفال لما حست بحرارة الشمس .. مشت وهي تتلفت يمين ويسار تدور على كرسي تجلس فيه الى وقت المحاظره .. جلست بسرعه على اول كرسي لقته خالي من البنات وظلت عيونها على الرايح والجاي ) .. ليتني جبت كتاب معي اقرا فيه واتسله افضل من مراغب البنات .. ولا اطلع جوالي وادق على شهاب وسولف معه مثل ما قالت نجمه .. لا لا مو حلوه اخاف اعطله عن شغله ..( جلست تتذكر كلام نجمه عن حركات الحب الي تصير بين المتزوجين .. حست برعشه خفيفه في اطرافها .. لما تذكرت بعض الحركات ) .. معقوله يصير كذا وليه ما يصير مو هو زوجها بس في بعض الحركات شدتها ..حلوه حركة العطر يعني احط بيدي عطر والمس وجهه بيدي ويصحى من النوم على ريحت العطر .. بس استحي اسويها .. وبعدين شهاب دائما يجلس قبل لي يبي لي اجلس من الفجر واظل صاحيه .. ولا حركة الكتابه على المرايه بالحمره لاهذي ما راقت لي اوسخ المرايه علشان كلمتين بامكاني اكتبهم بورقه .. بس عجبتني حركة البطاقه الي في جيب الثوب .. يعني اكتب كلام في ورقه واحطه في جيب ثوبه بالليل ولما يروح الدوام الصباح وبطلع شيء من جيبه وطلع الورقه ويقراها .. ( ببتسامه ) طيب لو بسويها هذي الحركه وش اكتب له بالورقه 

فــي بيت بو شهاب ... وتحديدا في غرفة شهاب وانفال .. 
جا شهاب من الدوام على طول صعد فوق هو بالعاده ما يكلف على عمره وخبر اهل البيت ان هو وصل الا اذا شاف ليلى او امه بالصاله او صادفهم بطريقه يسلم عليهم .. ويعطيهم خبر ان هو ما يبي غدا ..وهم اساس عارفين ان هو ما يحب يتغدا فما يتعنون له هو اذا مشتهي يتغدا بجي بنفسه .. 
غلب شهاب بالاوراق الي بيده ورفع عينه وناظر الباب ثواني .. بعدين نزلها وكمل شغل .. بعد دقايق رفع راسه وظل يناظر الباب .. ينتظره يفتح .. عقد حواجبه ورفع يده وناظر الساعه .. 3 ونص غريبه تـأخرت اليوم.. هو بالعاده الساعه 3وخمس يكون كاس العصير والحلى على الطاوله .. نزل راسه وناظر الاوراق بعد دقايق سكر الملف بضجر ورماه على السرير .. خذ نفس وعينه على مقمض الباب .. بعد تفكير قام وطلع من الغرفه ونزل على الدرج بخطوات سريعه .. اول ما وطت رجله على ارضيت الدور الاول اتجه الى المطبخ .. دخل بسرعه .. وقف عند الباب لما ما شافها فيه وهو الي كان متوقع اميه بالميه راح يلاقيها حنا .. بسرعه لف جسده وطلع من المطبخ واتجه لغرفة الطعام .. وقف عند الباب وشاف امه ترتب السفره .. بسرعه تحرك قبل لا تنتبه لوجوده .. وهو بطريقه مره بالصاله وطل فيها ..اتجه للمطبخ لانه حس بالعطش .. دخل شاف ليلى عند الطاوله .. ناظر فيها برود وفتح الثلاجه وطلع جيك الماي .. 
شهاب هو يفتح الدولاب ويطلع له كاس : مافي اليوم عصير 
ليلى ببتسامه : الا فيه .. ما شفت عصير البرتقال الي بالثلاجه 
شهاب وهو يصب الماي بالكاس : مافي الا برتقال 
ليلى بستغراب ( متى كان شهاب يحب عصير غير عصير البرتقال ) : لا ما في 
تسند شهاب على دولاب المطبخ .. ورفع يده وقرب كاس الماي من فمه .. وقف يده وناظر الماي الي بالكاس كان وده يسأل عن انفال بس ما عرف كيف يسأل .. بعد تردد ثواني .. قرب الكاس اكثر وشرب الماي ببطأ 
اما ليلى فكانت عيونها تراغب شهاب بستغراب .. يعني هو متعني من فوق ونازل من غرفته علشان يشرب ماي .. ما اصدق هو بالعاده اذا يبي شيء يدق علينا ويوصل له طلبه لغرفته حتى لو كان كاس ماي 
حط شهاب كاس الماي على الطاوله ورفع عينه وناظر في ليلى الي عينها عليه .. شهاب ببتسامه خفيفه : كيف الجامعه معك 
ليلى بعد ثواني انتبهت ان شهاب يكلمها .. قالت بسرعه : ماشي الحال 
شهاب ببتسامه خفيفه : كويس .. نزلتي لك كم ساعه 
ليلى ببتسامه : مثل كل سمستر16 ساعه .. كان ودي اخذ اكثر بس ترددت .. ( كملت بستهبال ) .. ليتني مثل زوجتك الدافوره منزله لها 20 ساعه ..الله يعلم كم طاقت الاستعاب عندها اكيد فوق المعدل الطبيعي 
شهاب تفاجا لما عرف ان انفال منزله 20 ساعه بس ما حب يبين لليلى .. شهاب بنظره حاده : صلي على محمد .. ( كمل وهو متجه للباب بيطلع ) .. يالله انا ماشي 
ليلى وهي تشوف شهاب بيطلع من الباب .. بسرعه : شهاب لا تنسى تجيب انفال من الجامعه 
شهاب وقف والتفت على ليلى وعلى وجهه علامات تعجب و الاستفهام : ليه هي ما جات معك 
ليلى ( عشنا !! ما يدري اذا مرته جات ولا لا ) : لا هي عندها محاظره من 3 الى خمس .. مره عليها لان السواق بوصل امي بيت خالتي ما يقدر يمر عليها 
،
/
،
.. هذي خامس مره تدق على جواله ما يرد .. ارفعت جوالها بتوتر وقربته من اذنها .. مع كل ردنه تنزاح حبه من الامل .. نزلت جوالها بتوتر اكثر هذي ثالث مره تدق على ليلى ما ترد عليها .. مدري وش الي حصل لهم ليه شهاب ما يرد على جواله يمكن مشغول لالا اكيد نايم وما يسمعه بس ما خبري شهاب ينام بهذا الوقت هو ما يحب نومت العصر ..( ارفت راسها وناظرت السما ) .. الحين بصير المغرب وانا واقفه هنا مدري وين اروح اغلب البنات مشو .. والجامعه تغريبا فضت لانه اساس هي شبه فاضيه .. ( حركت يدها بتوتر وزادت قبضتها على الجوال ) .. على مين اتصل .. ( مسها الخوف والوحشه وهي تشوف السيارات يتحركون من قدامها وحده ورى وحده ) جا عمها طلال بالها وعلى طول ارفعت جوالها وتصلت عليه وكلها امل ان يرد عليها .. بعد الرنه الثالثه جا صوت طلال .. 
طلال : هلاااا والله هلااا بانفال 
انفال بتوتر : هلااا عمي .. عمي طلال ممكن تجي تاخذني من الجامعه 
طلال بستفسار : ليه انتي عندك محاظره العصر 
انفال بضيقه : ايوه كان عندي محاظره من 3 الى 5 طلعت ودقيت على شهاب علشان يجي ياخذني ما يرد على جواله .. دقيت على ليلى هم هي ما ترد على جوالها 
طلال بعد تفكير : والله مدري وش اقول لك انا الحين بالدوام والدكتور طالبني ما اعتقد اني اقدر اطلع الحين .. وين سواق البيت خليه يمرك دقي على ام شهاب وقولي لها 
انفال بخيبة امل قويه : السواق مع خالتي ام شهاب موصلها مشوار مدري وين .. يعني ما تقدر تمرني 
طلال بسرعه : خلاص الحين اكلم كمال او عبدالعزيز وخليهم يمرونك او اخيهم يشفون شهاب وينه 
انفال وتذكرت : لا خلاص عمي الله يعطيك العافيه انا بكلم خالتي ام ضاري بخليها تطرش لي السواق ياخذني 
طلال : طيب يمكن طالع رايح مشوار او مشغول .. المهم انتي دقتي على خالتك بسرعه وعطيني خبر علشان ادق على كمال اخليه يمرك .. 
سكرت انفال من عمها طلال .. وعلى طول دقت على خالتها ام ضاري .. جاها صوت ام ضاري بعد الرنه الثانيه 
ام ضاري ببتسامه : السلام عليكم .. هلا انفال ..
انفال : وعليكم السلام .. هلااا خاله . اقول خالتي اذا ما عليك امر ممكن تطرشين لي السواق يجي ياخدني من الجامعه .. لاني ادق على شهاب ما يرد علي 
ام ضاري : مدري وش اقولك .. الحين السواق مو بالبيت طالع مع حسن وعبدالله موديهم السوبر ماركت .. تدري كيف خليني اكلمه وخليه يمر عليك .. قبل لا يوديهم 
انفال بترجي : الله يعطيك العافيه يا خاله لا يطولون علي .. انا استناهم 
ام ضاري ببتسامه : طيب .. 
سكرت انفال من خالتها ام ضاري وحست شوي بالراحه مع ان التوتر ما زال موجود .. حركة رجالها بتوتر وهي تدعو في سرها ان ما يتاخرون عليها .. لان وقفتها بالشارع غلط .. ارفعت راسها وناظر السما بدا الجو يميل للعتما والمكان بدا يصير موحش .. ارفع يدها وناظر ساعتها .. 5:36 
،
/
،
فــي بيت ام ميثم .. 
دخلت هيام البيت وهي تحس ان الدنيا ضايقه فيها .. وهي كل يوم يزيد ضيقها من حياتها وضعها صارت ما هي طايقه تشوف اهلها .. ما تدري ليه شوفتهم تزيد همها .. وسماع صوتهم يخنقها .. 
دخلت الصاله وهي ناويه تتجاهل اي احد تشوفه قدامها يعني من بتشوف غير امها .. فعلا شافت امها جالسه بالصاله وتخيط ثوب وقفت شوي لما شافت الثوب الي تخيطه امها ناظرت فيها وشافت الدموع تنزل من عينها عورها قلبها .. وقرب من امها وجلست جنبها ..
هيام بصوت واطي وبحنان : يما من ثوبه هذا 
بعد ثواني من الصمت قالت وهي تغرز الابره : هذا ثوب اخوك .. 
هيام بصوت مخنوق : يما كم مره قلت لك لا تدخلين غرفت اخوي .. ليه يما ما تسمعين كلامي 
ام ميثم ودموعها على خدها : ما اقدر يا بنتي اشوف الباب مسكر وما افتحته .. ما اقدر ما اشم ريحت الغالي بثيابه .. اه .. اه على ولدي قطعه مني .. الي راح مني بغمضت عين 
هيام غمضت عيونها وبدت الدموع تنزل على خدها .. ودها تضم امها لكن في شيء يمنعها خلاص ملت من تكرار المواقف .. ملت من ذا الموال راح الابو وراح الزوج وراح الولد ..وراحت الروح معهم وش بقى ما راح يما. صرنا ما نحس بوجودك .. صرنا ما نشوف الا دموعك .. انكسر فينا فرحنا من نظرة الانكسار الي بعيونك 
خلاااص يما كافي .. كافي .. ما عادت اتحمل الحياه بهذا البيت ..اساس مافي حياه 
قامت هيام بسرعه ودموعها ماليه وجهها .. 
ام ميثم ارفعت راسها وناظرت بنتها .. وقالت بصوت حنون فيه نبرة حزن : هيام يما تبين احط لك غدا 
هيام ارفعت يدها ومسحت دموعها والتفتت على امها وهي تحاول تبتسم : لا يما ما لي نفس اكل .. بروح غرفتي 
/
،
فـــي السوبر ماركت .. 
قطع عليها تاملها صوت اخوها سالم .. التفت عليه ونزلت راسها شوي علشان تشوفه 
سالم وماسك بيدينه الثنتين مجموعه من الشوكلاتات .. : انفال .. ( كمل وهو يناظر بالشوكلاته الي بيده ) .. انا ابي كل هذولي 
انفال بتعجب . ببتسامه وهي تناظر الكميه الي ما خذها سالم : كل هذولي لا ماما سالم رجعهم وخذلك واحد بس 
سالم ولوى برطمه وعفس ملامحه : لا ابي اخذ كل ذولي 
انفال بسلوب امر : يالله حبيبي سالم رجعهم محلهم واخذ لك بس نوع واحد .. او اخذ لك بطاطس افضل لك 
سالم وهو يناظر عبدالله وحسن الي واقفين عند قسم البطاطس : هذا عبدالله وحسن اخذ لهم كثير انا ابي زيهم 
التفت انفال وشافت العربه الي يدزها عبدالله .. مليانه شكلاته وبسكويت وبطاطسات استغربت من اخذهم من غير حساب .. كل شيء تطوله يدهم رموه في العربه .. معقوله .. بالنظر خمت ان قيمت الي بالعربه بحدود المية ريال .. 
ما حبت انفال تعلق على اخونها عبدالله وحسن هي عليها من اخوها سالم .. الي بدا ياخذ من اطباعهم ويقلد عليهم في كل شيء يسونه .. هي صحيح كان عندها رغبه قويه ان اخوها سالم يكون صحبه حلوه مع اخوانها عبدالله وحسن وانبسطت لما صار بينهم تواصل .. كل واحد يسأل عن ثاني و يحب يلعب مع الثاني .. حتى اليوم لما مر عليها وخذوها من الجامعه .. حنو عليها علشان تدق على امها وتستأذنها لجل يمرون على سالم وياخذونه معهم البيت يلعب .. ونبسطو كثير لما رضت على طول مر عليه ..مع ذلك شايله هم صحبت سالم لخوانها .. وخاصه انها ما تقدر تعتب عليه اذا قلد عليهم او قال يبي زيهم لانه طفل 
انفال وهي تناظر سالم بحنان : سالم .. خذ لك ثلاث شكلاتات ورجع الباقي 
سالم بفرح .. : ان شألله .. 
التفتت انفال على رفوف الي مليانه شكلاته .. وتاملت فيهم شكلهم مغري .. والوانهم تفتح الشهيه .. وطريقت عرضهم وترتيبهم تخلي الواحد يحتار أي نوع يختار .. دورت بين الانواع على شكلاتت غندور الي بنص ريال هذا له حكايه مرتبطه بفرحت الطفوله .. لكنها ما لقته بين الانواع المعروضه .. مدت يدها وخذت جالكسي لكنها رجعته لانها ما تفضل الشكلاته تكون ساده .. ( ابتسمت ) .. لما مدت يدها وخذت البونتي .. خطت خطوه لقدام .. لكنها خطت خطوتين للخلف لما جا شهاب على بالها .. ( ببتسامه ) مدت يدها وخذت بونتي ثاني ..
التفتت وناظرت حولها .. تدور على سالم وعبدالله وحسن .. شافتهم واقفين عند العصيرات .. مشت لهم وقبل لا توصل رن جوالها .. ما تدري ليه افرحت وطلعته بسرعه من الشنطه.. تلاشت فرحتها لما شافت المتصل خالتها ام ضاري وهي الي كانت تظن ان شهاب هو الي متصل .. 
ردت بسرعه : هلااا خاله 
ام ضاري : هلاا انفال .. وينكم الحين ..تأخرتو 
انفال ببتسامه : لما مرو علي مرينا بيت امي علشان ناخذ اخوي سالم .. وهذا هنا بالسوبر ماركت الحين بنحاسب وبنطلع .. 
ام ضاري ببتسامه : سالم معكم .. طيب انفال دقيتي على شهاب وطمنتيه عليك 
انفال : والله من ركبت السياره وانا كل شوي ادق عليه ما يرد اظاهر ان هو نايم .. السموحه يا خاله ما بقدر اجي عندكم .. بخلي السواق يوصلني البيت 
ام ضاري : ليه يا انفال .. علشان شهاب نايم وما عطيتيه خبر .. وبعدين انتي مو رايحه بيت احد غرب رايحه بيت ابوك ..هو لما يصحى يمر ياخذك .. او انا بخلي ابوك يكلمه ويعزمه على العشا 
انفال بعد تفكير : طيب .. بس اخاف نثقل عليكم 
ام ضاري : انفال وش ذا الكلام ترى ازعل منك .. عاد انا حاسبه حسابك انتي وشهاب وطلال على عشا 
،
/
،
لف جسده ببطا الى الجها الثانيه .. وضم ايدينه الثنتين داخل البطانيه .. حس بدفا اقرب الى الحراره طلع يده من البطانيه .. ورفعها شوي عن وجهه .. فتح عيونه بكسل وانظاره تثبتت على الدولاب رمش ببطا وهو فاقد الاحساس بالوقت .. مايدري الحين العصر ولا المغرب ولا الليل .. او يمكن الصباح لانه يحس انه طول بالنوم .. رفع البطانيه اكثر عن جسده .. وناظر السقف ثواني .. قبل لا يرفع جسده ويتسند على ظهر السرير يحس ان جسمه ثقيل من النوم ما يقدر يقوم من السرير .. اناظره كانت على التسريحه الي قبال السرير .. ظل يناظر الاغراض الي عليها بهدوء .. وتذكر انفال لما شاف زجاجت العطر النسائي الي كان متوسط زجاجات العطور الرجاليه الي على الطاوله .. على طول مد يده ورفع جواله ومثل ما كان متوقع .. 30 مكالمه لم يرد عليها 
رفع عينه عن الجوال وناظر الساعه الي جنبه .. الساعه 8 ونص .. 
25 مكالمه من انفال .. 3 مكالمات من عمه طلال .. 2 مكالمه من عمه بو ضاري 
بدون تفكير .. ضغط بسرعه على الزر واتصل على انفال .. الي ردت بسرعه ..
انفال بلهفه : الووو .. هلاااا شهاب 
شهاب بصوت كل نوم وبرود : هلااا 
انفال بخوف : شخبارك ؟..من زمان وانا ادق عليك .. ما ترد .. عساك بخير انشــغــ ..
قاطعها شهاب برود : كنت نايم وتوني صاحي ..اقول انتي وينك فيه 
انفال براحه : انا في بيت ابوي لما طلعت من الجامعه دقيت عليك ما رديت .. قمت ودقيت على خالتي ان ضاري وخلت السايق يمرني .. 
شهاب بلا مباله : طيب .. ليه ما وصلك هنا 
انفال : قلت لخالتي خل السواق يوصلني البيت ما رضت لزمت علي اجي عندهم 
شهاب بلا مباله : متى تبيني امرك ؟
انفال بتسائل : ليه انت منت بجاي بيت ابوي .. خالتي عازمتك على العشا 
شهاب : اعتذري لي من مرت عمي لاني ما اقدر اجي على العشا 
انفال بخيبة امل .. بترجي : ليه .. هذا ابوي وعمي طلال واخوي ضاري يتظرونك ما راح يتعشون الا لما تجي 
شهاب : خلاص انا بدق على عمي وبعتذر له .. توني صاحي من النوم ما اقدر اجي .. المهم انتي اذا خلصتي دقي علي علشان امرك .. يالله سلم لي على الاهل 
انفال بخيبة امل قويه : الله يسلمك ..
سكرت انفال الجوال وناظرت الشاشه .. وبالها مع شهاب مو من عادته ينام العصر وما يجلس الى بالليل ما تدري ليه حست بضيقه لانه ما اعتذر لها مع ان كان عذره نومه يعني لو ما كان نايم كان مر وخذاها من الجامعه .. يمكن كان تعبان وراحت عليه نومه .. بس ليه ما بجي يتعشى ..الحين وش اقول لهم هم جالسين يتظرونه 
قطع عليها سرحانها صوت ام ضاري الي جالسه جنبها : متى راح يجي شهاب 
ارفعت راسها انفال وناظرت ام ضاري .. ببتسامة اعتذار : خاله شهاب يعتذر لك لانه ما يقدر يجي توه صاحي من النوم .. وما يبيكم تتعطولون علشانه 
ام ضاري وهي تقوم : اجل خليني اقوم احط لهم العشا .. اكيد الاولاد جايعين
مشت ام ضاري بتجاه الباب .. وقبل لا تطلع من الصاله التفتت على انفال الي كانت منزله راسها وعيونها على جوالها .. ناظرت فيها ببتسامه وهي بلبس الجامعه تنوره سوده مع بلوزه سكريه .. وشعرها مرفوع كله وملتف مثل الكعكه .. وجهه خالي من أي اثر للمكياج .. وما كانت لابسه أي اكسسور الا حلق ناعم من الذهب .. شكلها اقرب الا طالبة مدرسه بزي جامعي .. كان واضح عليها التعب .. معذوره يومها كان ثقيل شوي من الصباح في الجامعه الى العصر .. وقوفها بالشمس يكفي لارهاقها .. روحتها السوبر ما ركت مع الاولاد ومحاتاتها لشهاب .. الي كل شوي تتصل عليه .. 
ام ضاري ببتسامه وهي تناظر انفال : انفال ليه ما تروحين تبدلين ملابسك .. ترى لك ملابس في غرفتك 
ارفعت انفال راسها ببطا وناظرت ام ضاري الي واقفه عند الباب .. ببتسامه خفيفه : لا مرتاحه بذا الملابس 
،
/
،
فـــي الرياض .. وتحديدا في بيت بو جواد .. 
كانت العائله مجمعه .. مثل عادتهم كل يوم على العشا .. الرجال بالمجلس والحريم بالصاله الخيوط كلها كانت مترابطه كل حرمه تاخذ وتعطي مع الثانيه .. هي صحيح ان السوالف نفسها بس في تحديث مستمر اذا امس قالو ان بنت فلان تطلقت اليوم يقولون ردها زوجها .. واذا قالو ان بنت فلان نخبطت اليوم يتكلمون عن الي خاطبها .. واذا قالو ان فلانه سافرت اليوم يقولون انها اشاعه حلقة اخبار الناس ما لها نهايه .. 
كانت الصاله واسعه بمعنى اقرب كانت صالتين متداخلتين بعض .. الكنبات كانت في جميع الجهات .. والحريم كان متمركزين في صدر الصاله .. والاطفال كان في ركن بعيد شوي عنهم حتى وهم بعاد ازعاجهم واصل وفي احد الكنبات المنفرده في منطقه بعيده عن الكل كانت جالسه عليا .. جلوسها على هذه الكنبه لم يكن من اختيارها ولكن نظرات من حولها دفعتها بقوه للابتعاد تجنبا لاي اهانات مع ان تجنبهم لها كان واضح منذ جلوسها هنا لم يتكلم معها احد .. وكانها غير موجوده مع انهم يحاولون ان يحسسونها بنظراتهم بان وجودها غير مرغوب به ..تحس ان جدران الصاله تطبق عليها ماهي قادره تاخذ انفاسها .. تحس بتعب وعدم راحه وكانها جالسه في الهوا مع انها جالسه على كنب مريح .. سهام حاده تقذف من نظراتهم وتستقر بصدراها والله الكلام اهون من غرز السهام .. وين الناس عنها ليه محد يكلمها ليه مركونه .. متجاهله .. معزوله .. تبحث بين الوجيه على نظرة شفقه .. نظره بارده .. ابتسامة جانيه .. ابتسامه من غير نفس .. حتى الاطفال ما يبتسمون لها .. تعبت من حالة النكران والتجاهل .. ذابت من حرارة نظراتهم الي كانها كتل ملتهبه ترمى عليها و كل انواع الاحتقار والتصغير حستها فيهم .. تجمعت الدموع بعينها .. ونزلت راسها تحس بوحده بخوف .. وين غازي عنها .. ليه خلها لحالها .. 
قربت منها بنت صغيره ( ود .. في سادس ابتدائي بنت صابرين اخت غازي ) وجلست على الكنبه القريبه منها 
ود بملامح لاتحمل أي تعبير : انتي صحيح مجنونه 
ارفعت عليا راسها بصعوبه وهي تحاول تمسك دموعها .. وناظرت في ملامح ود الي فيها شبه من غازي كانت تتمنى تلقى ابتسامه بوجهها .. تخفف وطأ الكلام الي قالته 
عليا ببتسامه مكسوره وبنظره حزينه : انتي وش شايفه 
ود بعد تفكير : مدري عادي .. بس الكل يقولون عنك مجنونه 
عليا بحزن .. حبت تغير الموضوع : انتي وش اسمك 
ود ببتسامه عريضه : ود .. وانتي اسمك عليا صح 
عليا ورتاحة لما شافت ابتسامتها : أي صحيح .. قول لي انتي باي سنه بالمدرسه 
ود ببتسامه : انا في سادس .. بس المفروض اني اكون باول متوسط 
عليا بسلوب طفولي : يعني راسبه سنه 
ود ببتسامه : لا .. اهلي دخلوني المدرسه متاخر .. وانتي تدرسين ؟
عليا وتذكرت كليتها .. المفروض الحين هي باخر سنه لكن وضعها الحالي خذها بعيد .. عن الدراسه
توها بتتكلم .. بس امتنعت عن الكلام لما اسمعت صوت صابرين الي كانت واقفه ومتخصره 
صابرين بنظره حاده وبامر : ود .. انتي وش مجلسك هنا .. يالله قومي روحي لعبي مع بنات خالك 
،
/
،
فــي سيارة شهاب الي توها طالعه من باب الفله .. 
اول ما ركب سالم السياره .. انسدح في المقعد الخلفي وقام يضرب برجله بالكرسي وبارضية السياره ويبكي بصوت عالي .. وحرك جسده بطريقه فوضيه .. تعبير عن غضبه 
انفال انحرجت من تصرف اخوها سالم .. وانحرجت اكثر لما لاحظت انزعاج شهاب من بكاء قصدي صراخ اخوها .. التفتت للخلف .. وناظرت اخوها وبصوت فيه غضب شوي : سالم خلاص انت كبرت على هل حركات .. قلت لك راح اشتري لك واحد 
سالم وهو يزيد الضرب برجله وبصراخ : لااااااا انا ابي هذا .. ابي اخذه عبدالله هو الي عطاني ياه .. ابيه 
شهاب وعيونه على الطريق وبملامح منزعجه .. وحواجب معقوده : وش الي يبي 
انفال وهي تناظر شهاب برتباك : لما ناديته علشان نمشي نزل من الدرج وهو حامل كيسه كبيره فيها بلاس تيشن واشرطه ومدري ايش .. حقت عبدالله وحسن بياخذهم معه البيت .. قلت له رجعهم عيب تاخذ شيء مو لك .. طلع زعلان ويصيح وصارخ 
سالم وما زال يضرب برجله .. لكن هدء شوي .. وبصوت عالي : انا ما خذيتهم عبدالله هو الي عطانا ياهم 
انفال بامر : خلاص سالم قلت لك راح اشتري لك واحد 
سالم بعتب طفولي : لااا انا ما اصدقك .. كل مره تقولين لي اذا دخلتي الجامعه راح تشترين لي واحد وانتي الحين تروحين الجامعه وما شريتي لي شيء 
انفال وبال طويل : ان شألله راح اشتري لك بس مو الحين 
سالم : اجل متى 
انفال بسلوب صارم .. شوي وبصوت واطي : سالم حبيبي .. خلاص يالله قوم اجلس .. ترى ما وديك مره ثانيه تلعب مع عبدالله وحسن 
سالم وهو يقوم بسلوب طفولي : طيب .. بس لا تنسين تشترين لي بلاس تيشن 
وقفت السياره جنب محل .. التفتت انفال على النافذه وناظرت واجهة المحل الي كانت مضيئه .. ارفعت راسها شوي وناظرت لافتت المحل مع ان واجهة المحل كانت تعرف باختصاصه وبنوعيت الاجهزه الي يبيعهم ..
التفتت بسرعه لما سمعت شهاب .. يقول وهو يفتح الباب : سالم يالله انزل 
توها بتتكلم لكن استوقفها صوت الباب الخلفي وهو يتسكر بقوه .. وفي نفس الوقت صوت باب شهاب وهو يتسكر .. التفتت بسرعه لنافذه .. وعيونها على شهاب وسالم الي ادخلو المحل .. واختفو بين ممرات المحل ظلت تتأمل لعبه قتاليه معروضه على شاشة التلفزيون الي بواجهة المحل .. بعد ربع ساعه تغريبا تحولت انظارها مغناطسيا لما شافت شهاب مع سالم طالعين من المحل وظلت مثبته على سالم الي كانت الفرحه باينه على وجهه وهو يناظر الكيسه الكبيره الي حاملها بيدينه الثنتين .. ما في مجال لتخمين بمحتوى الكيسه اكيد بلاس تشين .. 
ابتسمت وهي تسمع صوت البيبات تنفتح ..وزادت ابتسامتها وهي تشوف شهاب يركب 
ركب سالم بعد ما ركب الكيسه .. وقبل لا يسكر الباب تكلم ..بفرح : انفال عمي شهاب شرا لي بلاس تيشن مع اشرطه ورموت زي حق عبدالله 
انفال كانت فرحتها بموقف شهاب مع سالم اكبر من فرحتها لفرح اخوها سالم .. التفتت على شهاب الي كانت يده على مفتاح السياره .. ويناظر قدام .. ببتسامه عريضه : مشكور يا شهاب 
شهاب بصوت واطي وهو يلف السكان وعيونه على الطريق : العفو 
سالم بفرحه وبحماس .. وعيونه على الكيسه الي جنبه : اول ما اوصل البيت بشغل شريط الكوره وبسجل اهداف وبفوز وباخذ الكاس 
انفال ببتسامه : حبيبي سالم شكرت عمك شهاب ؟
سالم بفرح : مشكور يا عمي 
شهاب ببتسامه : العفو 
بحركه سريعه ومفاجاه دخل سالم بالفتحه الي بين الكرسيين الامامين .. وتعلق بيدينه الثنتين برقبة شهاب .. وباسه على خده .. وهو يقول بفرح : مشكور يا عمي .. ( كمل هو يبوسه مره ثانيه) اموت فيك 
شهاب : ههههههههههه ههههه 
ناظرت انفال شهاب بعيون وسيعه .. ما هي مصدقه .. الي تسمعه ..(هذي صوت ضحكة شهاب ولا انا اتخيل) من اول ما تزوجت ما يوم سمعت صوت ضحكته ولا شافت شكله وهو يضحك .. سالم سوى الي هي ما قدرت تسويه يمكن لانها ما تملك حس الفكاه .. او ان شهاب من اعداء الضحك بصوت مسموع .. اطالت النظر في ابتسامته التي لم تدم طويلا ..( ليت سالم يعيد الحركه مره ثانيه يمكن تكون النتائج اقوى ) .. التفتت على جهة النافذه .. وهي سرحانه تحاول استجاع صوت ضحكة شهاب وشكله وهو يضحك .. حست بالخجل لما تمنت انها تكون مكان سالم ..
/
،
/
فــي احدى المقاهي .. 
فيصل وهو يناظر طلال الي جالس قباله .. بنظره بارده : منت بطالب لنا شيء 
طلال وناظر فيصل بنظره حاده : من قالك اني عازمك 
فيصل وهو عاقد حواجبه : اجل ليه داق .. ومواعدني هنا 
طلال : علشان اتكلم معك 
فيصل : ما بينا كلام 
طلال وهو يضرب الطاوله بيده بضربات خفيفه : بس بينا قضيه .. ما تسكرت 
فيصل بنظره حاده : اعتبر هذا تهديد 
طلال ببتسامه جانبيه : لا لوي ذراع 
فيصل عاقد حواجبه : ماني فاهم 
طلال بجديه .. : انا افهمك .. عندي كم سؤال شاغلين بالي .. وابيك تجاوبني عليهم وبصراحه ( كمل باسلوب تحقيق ) .. وش تقرب لك هيام .. قصدي وش علاقتك فيها 
فيصل : ليه تسأل 
طلال ببتسامه جانبيه : المفروض انا اسألك ليه .. ليه كسرت سيارتي .. ومن وين جبت رقمي وش ورى هل المسجات والتهديدات .. والاهم ليه تهجمت علي ..ولاحظ اني جمعت كل هذي الاسأله في سؤال واحد وانا متاكد ان جواب هذي الاسأله كلها متعلقه بجوابك على هذا السؤال 
فيصل بعد تفكير : خطيبتي 
طلال بستغراب : بس الي انا اعرفه .. قصدي الي عرفت عنه من مصادر قريبه من هيام ان هي مو مخطوبه 
فيصل وعيونه مثبته على الطاوله .. وكانه يتذكر شيء .. قال بدون ما يرفع نظره : كنا مخطوبين 
طلال بحاجب مرفوع : بس كنا هذي ما تبرر ركبوها معك بالسياره لما مريت خذيتها باليوم الي شفتك فيه 
فيصل بحسره : عارف 
طلال بجديه : ودام انك عارف ليه خـ..
قاطعه فيصل بسلوب هجومي : ما اعتقد لك الصلاحيه تتدخل بحياتنا .. ومنو انت علشان تحاسبني 
طلال بهدوء : اعتقد ان خانك التعبير يا فيصل .. اولا انا ما اعرف شيء عن حياتكم علشان اتدخل فيها وبعدين انا ما حاسبتك وما قلت ان الخطأ خطأ والصح صح .. للحين ما خضعنا الي حصل تحت رحمت الخطأ والصح وعلى فكره دام ان حياتي كانت بتروح بسببكم اعتقد ان لي الصلاحيه ادخل بحياتكم .. المهم ننتقل لسؤال الثاني وهو الاهم .. انا من الي حطني بالنص .. وش كانت اللعبه الي بيني وبينك او بمعنى اصح الى كنت تلعبها معي 
فيصل ويتذكر : انا شفتك لما وصلت هيام المشغل وخذيت رقم سيارتك .. ومن يومها زادت النار الي بصدري 
طلال : ظنيت اني ..
فيصل : أي ظنيت انك خويها .. ما كنت اعرف عنها شيء من بعيد ولا من قريب .. ابتعدت عنها كثير وما كانت عندي الجرئه اني اسأل عنها .. كنت اكتفي بالي تشوفه عيوني والي احس فيه 
طلال بندماج : فيصل ممكن اسألك سؤال ؟ 
فيصل : تفضل 
طلال : انتو ليه ابتعدتو قصدي ليه فكيتو الخطوبه . طبعا هذا السؤال اعتبره فضول منت موملزوم تجاوب عليه 
فيصل ببتسامه خفيفه : انا بجوابك على سؤالك بس ما راح ابرر موقف أي احد وما عندي استعداد اسمع منك تقيم او توجيه .. واعتبر تجاوبي معك وجهه من وجهه الاعتذار الغير مباشر على الي حصل معك
،
/
،
فـــي بيت بو شهاب .
شهاب قبل لا يصعد الدرج .. التفت على انفال الي تمشي خلفه .. بصوت واطي بملامح هادءه : جوعان 
انفال ببتسامه : تبي اسوي لك عشا 
شهاب : مشتهي بيزا 
انفال وتسعت عيونها : بيزا بذا الوقت !! قصدي يبي لها وقت على ما تستوي 
شهاب وهو يناظر جهة المطبخ : في بيزا جاهزه في الفريزر طلعيها من كرتونها ودخليها بالفرن .. ( كمل وهو يمشي بتجاه الغرفة الي جنب الصاله ) .. انا بجلس في الغرفه الشعبيه 
انفال وهي تسارع بخطواتها علشان تكون بصف شهاب : طيب .. تبي عصير ايش 
شهاب وهو يفتح باب الغرفه : فروله 
اتجهة انفال للمطبخ بسرعه .. وعلى وجهها ابتسامه عريضه .. ( شهاب جوعان غريبه ) افتحت الفريزر وطلعت البيزا ودخلتها داخل الفرن وهي تتسائل كيف ممكن يكون طعم البيزا الجاهزه والمثلجه بالمكونات الي فوقها .. فعلا طريقه سريعه وسهله لطهي .. اسحبت الكرسي وجلست عليه كان ودها تصعد فوق وتغير ملابسها من الصبح وهي بملابس الجامعه خلاص ضاقت منهم بس خافت تحترق البيزا 

جلس في صدر الغرفه الي كانت عنوان لتراث بلمسات راقيه .. كل شيء فيها كان رمز للقديم المتجدد الجلسه الشعبيه بقماشها الاحمر والاسود .. الروزنه المعموله في باطن الجدار .. طقم الفناجير ودلة القهوه .. المهفات والمناظر المثبته على الجدار .. التلفزيون القديم والراديو ..لون الجدار الترابي .. الاجواء كانت فعلا تجسد ايام البساطه .. لكن صوت التلفزيون وازرار الرموت تلوث هذا الجو .. 
دخلت انفال ببتسامه وهي حامله صنيه حطتها قبال شهاب .. وجلست جنبه وهي تقول : تفضل 
شهاب ما كان ينتظر منها اشاره او اذن علشان ياكل .. على طول مد يده وبدا ياكل كل قطعتين بسرعه 
رفع كاس العصير .. ورجع جسمه للخلف وتسند وهو يقول : الحمدلله 
انفال بتعجب وهي تناظر الصحن : الحين جوعان وتبي عشا وهذا اكلك 
شهاب رشف رشفه من العصير : ما ودي اثقل اكل والوقت متاخر 
انفال ببتسامه : بالعافيه 
شهاب وهو يرفع الرموت وعيونه على التلفزيون : الله يعافيك 
بعد دقايق من الصمت .. التفتت انفال على شهاب ببتسامه : مشكور يا شهاب انا متاكده ان اخوي سالم ما راح ينام من الفرحه .. الله يعطيك العافيه 
شهاب وعيونه على التلفزيون ( هذي خامس مره تشكرني .. الي يسمعها يقول اني شاري البلاس تيشن لها ) ما حب يرد عليها علشان تبطل تكرار الشكر 
انفال وهي تناظر شهاب الي عيونه على التلفزيون : قولي يا شهاب وش نوعيت الاشرطه الي اختارهم اخوي سالم 
شهاب وعينه على التلفزيون : كره .. و شريط مغامرات وسباق سيارات 
انفال بجديه : تدري يا شهاب لما نزلتو المحل جلست اراغب شريط مطاردات مدري ضرب معروض على شاشة التلفزيون الي في واجهة المحل .. انا مستغربه كيف يعلمون اطفالنا على العنف والضرب من خلال هذي اللعاب لا والامر بعد انهم في بعض الاشرطه القتاله يحطون المراءه مقاتله وهي شبه عاريه ويبرزون مفاتنها 
شهاب التفت على انفال بهدوء ..: اخوك سالم كم عمره 
انفال بعد تفكير : ممم عشر سنوات ماشي بالحد عشر 
التفت شهاب وتناظر التلفزيون وهو عاقد حواجبه : مبين اصغر 
انفال ببتسامه : أي صحيح تصرفاته وطريقة تفكيره تعطيه اصغر من عمره .. دائما اذا شفته يتصرف تصرف طفولي .. اقوله سالم انت كبرت على هذي التصرفات .. يرجع مره ثانيه وكررها 
اسكتت شوي كانت تنتظر تعليق من شهاب .. ولما ما علق .. تكلمت : تدري اليوم لما مر السواق وخذاني من الجامعه وكان عبدالله و حسن معه مرينا على اخوي سالم وخذينها معنا ورحنا السوبر ماكت تصدق يا شهاب ان عبدالله وحسن اخواني شايرين شكلاتات وبطاطسات بمية ريال واكثر بعد ( سكتت شوي تنتظر تعليق من شهاب لما ما علق كملت ) .. انا ما حبيت اعلق قدام خالتي ام ضاري بس انا مستغربه معقوله بياكلون كل هذا وحتى لو كلوه .. بس المفروض انها ما تعلمهم على الاسراف وتحط بيدهم مية ريال هذولي اطفال ( سكتت كانت تنتظر تعليق من شهاب او مداخله بس لما ما علق كملت ) تصدق انا كنت اتمنى ان اخوي سالم يصاحب اخواني و لما صاحبهم قمت الاحظ تغير في تصرافته 
شهاب وعيونه على التلفزيون : اكيد بدا يقلدهم 
انفال بفرح لان شهاب تجاوب معها والاهم ان كان يسمعها : أي صحيح لما كنا بالسوبوماركت جاني وبيده كميه كبيره من الشكلاتات يقول يبي كل ذولي مثل عبدالله وحسن .. حتى لما كان يرجع من عندهم دائما يتذمر من اللعابه ويحن يبي اللعاب مثل الي في بيت عبدالله وحسن .. دائما كان يردد وش سوا هناك وش لعبو .. وش كلو ... 
مره دقايق من الصمت وعيون شهاب وانفال على شاشة التلفزيون .. قبل لا تطلع انفال البونتي من الشنطه 
انفال ببتسامه وهي تمد البونتي لشهاب : لما رحت السوبرماركت شريت لك بونتي 
التفت شهاب على انفال وناظر البونتي قبل لا يمد يده وياخذ منها .. ببتسامه خفيفه
انفال ببتسامه عريضه : ماراح اقول اني خمنت ولا احساس قالي انك تحب البونتي .. عرفت انك تحبه لما شفت كرتون البونتي الي بدولاب 
شهاب وهو يفتح البونتي : ليه ما شريت لي كرتون لان الكرتون الي بدلاب مخلص
مرت دقايق من الصمت وانفال كانت مستمتعه بمراغبت شهاب الي ياكل البونتي وعيونه على التلفزيون مع انها تحس بالتعب وهذا التعب بدا يتحول الى الاحساس بالحاجه الى النوم 
انفال وبدا يثقل جفنها من النوم .. بصوت واطي : شهاب محنا بصاعدين فوق ..فيني النوم 
شهاب وعيونه على التلفزيون مندمج مع الفلم : اذا فيك النوم صعدي .. انا بظل اتابع الفلم 
انفال بخمول : لا بظل معك 
رغم ان اجفانها بدت تثقل ومقاومتها لنوم اصبحت ضئيله الا انها تحاول قد ما تقدر تفتح عيونها مع ان بدت تفقد احساس بالي حولها .. تحس بالبرد وتبي شيء تتدفا فيه .. ما هي قادره تميز الاصوات الصادره من التلفزيون .. هل هو مأثرات صوتيه ولا حوار غير مفهوم .. بدا الظلام يخيم .. واخيرا النوم تمكن منها .. مدت جسمها على الجلسه .. وحطت يدها تحت راسها .. ضايقها شعرها اعقد حواجبها وهي مغمضه ومدت يدها الثانيه بثقل .. وفكت شعرها .. وحست براحه .. وستسلمت لنوم ..
بعد ساعه تغريبا .. ستين دقيقه من الانداماج مع ان الفلم ما كان على مستوى عالي لكن شهاب كانت عنده رغبه شديده بمتابعه .. وخاصه انه شبعان نوم .. رفع يده ومدها بالجو بشده( يتمقط ) .. واخذ نفس عميق .. التفت على انفال الي كانت منسده ولامه جسدمها لبعضه .. وحاطه ايدها تحت راسها وشكلها بسابع نومه .. مد يده بهدوء ومسح على شعرها الي كان مفكوك ومغطي نص وجهها ( استمتع بملامست شعراتها ) .. وهو يقول بصوت واطي : انفال .. انفال ( عال صوته شوي ) .. انفال انفال .. شال يده لما شافها تحركة .. ارفعت جسمها شوي وعيونها للحين مسكره تسندت ببطا .. ومدت يدها وحكت شعرها بثقل وهي تقول بصوت كله نوم وعيونها مازالت مسكره : خلص الفلم 
شهاب وهو قايم : ايه .. يالله خلنا نصعد 
قامت انفال بصعوبه .. وبعيون نص مفتوحه .. ومشت خلف شهاب بعدم اتزان لما وصلو الدرج وقفت شوي ورفعت يدها وحكة شعرها وهي تحاول تفتح عيونها علشان تشوف العتبه .. ارفعت رجلها ووقفت على اول عتبه .. وشهاب وصل اخر عتبه .. وقف والتفت للخلف ولما شاف انفال واقفه مكانها عقد حواجبه ( على كذا ما راح توصل الا الصبح ) نزل لها بسرعه وقف على العتبه الي هي واقفه عليها 
شهاب وهو يمسك يد انفال ويصعدها الدرج : يالله يا انفال بسرعه 
/
،
/
نجمه وهي تتنهد براحه : واخيرا انتهت المحاظره مابقت تخلص .. تصدقين بالي على الساعه اكثر من كلام الدكتوره ..( كملت وهي تشوف انفال تدخل دفترها بالشنطه ) .. وانتي ما غيرتي هالشنطه 
انفال وهي تقوم : ما كان عندي وقت اروح السوق .. يالله قومي خلينا نطلع 
نجمه وهي تقوم : علامك يا انفال شكلك تعبانه .. ( كملت ببتسامة خبث ) .. اظاهر انك ما نمتي امس 
انفال تذكرت اليوم الصباح لما صحت من النوم وعليها ملابس الجامعه .. قامت بسرعه وبدلت ملابسها قبل لا يصحى شهاب .. ولقتها فرصه جلستها قبله من النوم وكتبت على ورقه وحطتها في جيب ثوبه .. ودخلت الحمام تتروش .. طول المحاظره وهذي الورقه ما غابت عن بالها ..( مدري هو شافها .. ولا لا ) 
نجمه وهي تهز كتف انفال : انفال وين وصلتي .. اكلمك ما تردين علي 
انفال ونتبهت لنجمه : كنت افكر بالبحث .. 
نجمه : والله انك ما عندك سالفه .. طالعين من محاظره غثه وتفكيرن في شيء اغث .. والبحث بعد يبي له تفكير .. الله يخلي النت 
انفال حبت تغير الموضوع لان ما لها في الكمبيوتر ونت .. انفال بتردد : اقول نجمه انا اليوم الصباح كتبت ورقه وحطيتها في جيب ثوب زوجي 
نجمه ببتسامه عريضه : والله .. ( كملت بخبث ) .. قول لي وش كتبتي فيها قصدي كلمات حب من تاليفك ولا بيت من الشعر 
انفال ( لا هذا ولا هذا ) اساس هي ما تعرف بالشعر الا ابيات الادب الي كانت تحفظهم بالمدرسه : اقول نجمه كيف اعرف ان هو قرا الورقه ..
نجمه بثقه اساسها خبره .. ببتسامه : شوفي حبيبتي اياني وياك تسألينه عن الورقه ولا حتى تلمحين له .. قلتي لي تبين تعرفين .. سمعيني عيوني اذا فسخ ثوبه فتشي فيه اذا ما لقيتها معناتا ان قراها .. واذا لقيتها يكون في احتمالين يا انا قراها ورجعها في جيبه او انا ما شافها .. طبعا الرجال يختلفون بردود الفعل في بعضهم يبتسمون يعني عجبني كلامك .. وفي بعضهم يكون ردت فعلهم كلامين .. وفي بعضهم تكون ردت الفعل بالمثل يعني يكتبون الكلام في ورقه ويحطونها مثلا في شنطة زوجاتهم 
انفال بندماج : اهااا 
نجمه ببتسامه : اقول انفال ما سألتين وش سويت امس 
انفال وتذكرت : أي صحيح وش سويتي 
نجمه ببتسامه حالمه : قول وش ما سويت .. ( كملت وهي تمسك انفال من يدها ) .. امشي خلينا اعلمك عن الليله الحمره .. والله انها ليله من العمر 
انفال وعاقد حواجبه : ليله حمره !! 
/
،
/
دخلت يدها بتوتر بجيب الثوب الامامي .. طلعت يدها وعلى طول دخلت يدها الثانيه في الجيوب الجانيه .. تحسست الاشياء الي داخل الثوب .. ما كان بينهم شيء يشبه الورق .. (يعني اكيد شافها وقراها ).. زاد توترها ما تدري ليه تحس انها مثل الي مقدم اختبار وهو مو متاكد من اجابته ومستحي يسأل الاستاذ عن درجته .. ( مدري هو شافها ولا لا .. طيب يمكن طاحت منه .. او يمكن شافها ورمها بدون ما يفتحها .. ويمكن قراها وما عرف ان هي مني ) 
شهاب كان يراجع الملف الي بيده .. رفع عينه وشافها تدخل يدها بالثوب .. ابتسم ايتسامه جانيه ونزل عيونه وناظر الملف .. 
جلست انفال جنب شهاب على الكنب بعد ما علقت الثوب على الشماعه .. ببتسامه : شهاب ليه ما تشتري لك مكتب .. مو تعب عليك تشتغل وانت جالس على الكنبه والاوراق بحضنك 
شهاب وعيونه على الورق : عندي مكتب بس ما احب اجلس عليه .. احس كاني بالشركه ..كذا اريح لي 
انفال بعد ثواني من الصمت والتردد : شهاب .. ودي يكون عندي كمبيوتر .. ( كملت لما شافت شهاب رفع راسه وناظر فيها ) ..يقولون البنات ان البحوث نطلعهم من النت 
شهاب وهو يناظر شنطة الابتوب الي محطوطه على الطاوله الي جنب الباب : استخدمي الابتوب حقي لمن اشتري لك واحد 
انفال وضامه يدها بحضنها .. وبتردد وعيونها على شنطة الابتوب : بس انا ما اعرف استخدمه 
شهاب رفع راسه وعقد حواجبه بتسائل : وش الي ما تعرفين تستخدمينه ؟
انفال وهي تناظر شهاب بخجل : الكمبيوتر 
ناظرها شهاب بنظرات تعجب وعدم فهم : يعني ما تعرفين شيء بالكمبيوتر !!
انفال بسرعه : اعرف بس مو كثير اتذكر بعض الدروس التطبقيه الي تعلمتها بمعمل الحاسب الي بالمدرسه كان ودي اتعلم اكثر لكن غياب الجهاز خلاني انسى كل الي تعلمته 
شهاب بتسائل : ما كان عندك جهاز 
انفال : لا .. كان عمي منصور بيشتري لي جهاز بس ترددنا وين بنحطه .. وما ندري كيف نركبه ..وكل يوم نقول اليوم بنشتريه الين ما صابني برود وما صار عندي رغبه بموجوده . ( كملت بتردد ) ممكن تعلمني عليه 
شهاب بعد تفكير : طيب .. قومي جيبي شنطة الاب توب 
انفال بفرح وهي تقوم بسرعه : ان شألله .. ( كملت وهي تمد يدها ) .. تفضل 
شهاب وهو يفتح شنطة الاب توب وطلع الجهاز ويضغط على حبت التشغيل : كذا يشغلون الجهاز ( رفع راسه وناظر انفال الي كانت جالسه بعيد شوي ) قربي علشان تشوفين الشاشه 
قامت انفال ببتسامه وجلست جنب شهاب .. اول ما جلست غمضت عيونها و تنفس عطر شهاب عن قرب 
شهاب وهو يناظر شاشة الاب توب ( انا قلت لها قربي ما قلت لها لصقي ) : اما تحركين السهم عن طريق الماوس او عن طريق المس .. حطي صبعك على ذا المربع وحركيه .. كذا 
انفال عيونها على الشاشه وهي بعالم ثاني .. يكفيها قربه ومستمتعه بسماع صوته .. وتتنفس هوا مشبع بعطره ( ليته يطول بالكلام .. واطول انا بقربه ) 
انتشلها من عالمها صوت شهاب : فاهمه كيف 
التفتت انفال وناظر فيه ببتسامه حالمه وكانها كانت بحلم وردي اخذها من عالمها
شهاب بستغراب وعيونه على ابتسامتها ..و ببتسامه خفيفه : شكلك منتي بمعي 
انفال بشويت دلع .. ببتسامه : ممكن تعيد 
/
،
/
فـــي الريـــاض .. 
غازي ببتسامه : وش رايك بالمطعم 
عليا وهي تناظر الديكور : حلو 
غازي ببتسامه : طيب وش رايك فيني ( كمل وهو يرفع يده وعدل شماخه ) تراني كاشخ وطمعان بكلمتين غزل حلوين 
عليا ابتسمت ابتسامة خجل .. وحست بحراره في وجهها .. ونزلت راسها بحيا 
غازي بخيبة امل مصطنعه : اجل خليني افسخ شماخي .. انا مو وجه واحد يتغزلون فيه 
عليا ارفعت راسها بسرعه وناظرت في غازي بحيا .. وابتسمت ابتسامه اغرب الى الضحك من غير صوت 
غازي بلهفه : ويلي على هل الابتسامه .. والله انها تكفيني .. بس لفتره محدوده ..تراني ما راح اتنازل عن الكلمتين الحلوين 
رمت بسرعه الطرحه على وجهها لما اسمعت صوت طرقات على باب الغرفه .. فتح النادل الباب بعد ما اذن له غازي .. وحط الاطباق على الطاوله .. شالت الطرحه عن وجهها لما اسمعت صوت الباب يتسكر وعيونها على الطبق الي قبالها .. وريحت الاكل تفتح الشهيه .. ارفعت راسها وناظرت غازي ونفتحت نفسيتها اكثر لما شافت ابتسامته .. ارفعت الملعقه لما شافت غازي بدا ياكل 
غازي وهو يرفع الشوكه وهزها بالهوا بطريقة تهديد .. : ما ابي اشوف في الصحن اكل .. ابي اشوفه نظيف 
عليا وهي تدخل قطعة الدجاج بفمها .. ببتسامه : بس انا ما احب الطماط ولا احب اكل البصل كذا 
غازي وهو يناظرصحن عليا : ههههههههه انا علي من الي في وسط الصحن خلكي من البصل والطماط 
ظلت الابتسامه مرتاحه على شفايف غازي طول ما هو ياكل .. وعيونه على عليا الي كانت تاكل بنفسه مفتوحه حس انه مقصر معها كثير .. وحس بخجل من ابتعاده عنها بالرغم انها شاغله تفكيره حتى وهو جالس في وسط الرجال .. ما هو قادر يخطو خطوه ثابته لها ولا معها بسبب ان فكره مشوش والافكار تسبق بعضها وكل فكره يظن ان لها الاحقيقه ان تصير من ضمن اولوياته .. زواجه من عليا خطوه تحسب له لكن قراره بان يعيش معها بالرياض كانت خطوه متردد كل يوم يعيد النظر فيها .. ما وصل للستقرار الذاتي والرضى عن الوضع علشان يفكر بحياته مع عليا بشكل اوسع .. امه واحاحها اهم الاسباب لوجوده هنا وتحسن علاقته مع ابوه وعودته للعمل بالشركه .. لكن حالة عليا سبب اقوى علشان يرجع لشرقيه .. مع انه يلاحظ عليها الهدوء اكثر من أي وقت مضى .. لكنه متاكد ان ورى هدوءها روح ما عرفت الراحه .. ما عنده الشجاعه علشان يسألها عن سبب بكاءها بالليل لما تنسدح على السرير .. وعن الدمعه المحبوسه بعينها طول النهار .. ليه تخفي عنه ضعفها وتحاول تكون اقوى .. ليه ما تقول لي عن الي تفكر فيه والي تحسه 
قطع عليه تفكيره العميق صوت عليا 
عليا هي تناظر صحن غازي ببتسامه : انا قربت اخلص الصحن وانت ما حركة شيء من صحنك 
غازي بنظره رومنسيه : بالعافيه ياعمري اذا كليتي انتي معنات اني كليت .. واذا تعزيني اكل صحني بعد 
حطت عليا الملعقه على الصحن .. وضمت يدها بحضنها ونزلت راسها بحيا وهي تحس ان الهوا الي تتنفسه صار ساخن وجهها حار .. عليا بصوت واطي وبحيا ومازالت منزله راسها : عطشـــ ــ ـانه 
غازي غمض عيونه وهو مبتسم : يالله احلى كلمة غزل سمعتها بحياتي 
عليا ارفعت راسها وناظر في غازي وهي تضحك على حركاته : ههههههه هههههه 
غازي بندفاع وهو يناظر في عليا الي تضحك : اه .. انا بجيني شيء وسبه هضحكه 
تحولت ضحكة عليا الى ابتسامه خفيفه لما اسمعت صوت جوالها .. مدت يدها وطلعته من الشنطه .. وزادت مساحة ابتسامتها لما شافت شاشة الجوال .. على طول ارفعته وردت 
عليا : هلااا وافي 
وافي : هلاااا وغلاااا بزين كله .. شخبارك ؟ وشو علومك ؟
عليا براحه : الحمدلله .. انت شخبارك وشخبار الاهل 
وافي ببتسامه : انا بخير دامك بخير .. والاهل طيبين وسلمون عليك ... 
عليا بنبره ممزوجه بالحزن والشوق : سلم عليهم كلهم .. والله اني مشتاقه لك 
وافي ببتسامه : هذا انا اكلمك باليوم ثلاث مرات وبعد مشتاقه لي 
عليا ببتسامه خفيفه : والله ما يكفي .. وحشتني شوفتك 
وافي بستهبال : من زيني علشان اوحشك .. هذا انا ما تغيرت بس يقولون اني ضعفان هاليومين ومسمر شوي وعيوني داخله ومضيع الدرب 
عليا : ههههههههه هههههههه 
غازي كان يراغب عليا وهي تتكلم مع وافي براحه .. فحب يتحرش فيهم .. 
غازي بصوت عالي شوي علشان يسمعه وافي : صار لي ساعه وانا كلي رجا كلمتين حلوين منك ولما دقو بعض الناس الكلام الحلو كله لهم ..
وافي وهو عاقد حواجبه : اقول عليا هذا صوت غازي .. عسا بس ما خربت عليكم 
عليا ببتسامه وهي تناظر غازي : طالعين انا وغازي نتغدا بالمطعم 
وافي ببتسامه : شكلي دخلت عليكم بالعرض .. عطيني غازي خليني اسلم عليه 
عليا مدت الجوال لغازي .. الي امسكه ببتسامه وقربه من اذنه ..
غازي ببتسامه : انا ما عمري شفت كائن طفيلي مثلك .. ما عندك شغل ! 
وافي : هههههههههههه ههههههههه وعليكم السلام .. كيف حالك يا الحبيب ؟ 
غازي : من سمعت صوت وانا حالتي شينه .. توني من شوي كنت وش زيني 
وافي : افااااااااااا .. يعني الحين انا الي غالب احوالك .. هذا جزاي اني داق اطمن عليكم وشوف شخباركم 
غازي بمزح : اصغر عيالك حنا علشان تطمن علينا .. قول لي انت شخبارك وكيف اهل الشرقيه ؟ 
وافي : ههههههه بصراحه بعد هالتفحيطه الحلوه ماني بزين .. والله كلهم يسلمون عليكم .. اقول منتو بناوين تطلون علينا يومين .. 
غازي ببتسامه : ان شألله اذا في فرصه راح ننزل الشرقيه 
وافي بجديه : حياكم .. اقول غازي عطني عليا بكلمها 
غازي مد الجوال لعليا .. الي خذته بسرعه .. وقربته من اذنها ببتسامه ..
عليا ببتسامه : ليه ما تجي انت الرياض 
وافي ببتسامه : احتمال عبدالرحمن وحمد يجون الرياض على يوم الخميس يمكن اجي معهم 
عليا : قال لي عبدالرحمن لما دق علي 
وافي بجديه : عليا .. ( يحس ان الوقت ما يسمح ان يكلمها بالموضوع الي هو داق عليها علشانه مع انه ما فيه صبر ومايقوى ينتظر لليل او يمكن لبكره )
عليا : وافي وين وصلت 
وافي : معك .. يالله اخليكم تكملون غداكم .. واكلمك وقت ثاني 
عليا بسرعه : وافي .. عندك شيء تبي تقوله .. صاير شيء .. فيك شيء 
وافي ببتسامه : لا ما فيني الا العافيه .. بس كنت داق ابيك موضوع ونسيته .. لمن اتذكره بدق عليك 
عليا ببتسامه : يالله قولي وش الموضوع انا عارفه انك ما نسيت .. لا تشغل بالي يالله قول 
وافي بعد تردد : عليا .. ابي اتزوج 
عليا بدهشه : والله !! .. ( صمت ثواني كملت ببتسامه ) .. على البركه 
وافي : ههههههههههه علوي .. انا قلت ابي اتزوج ما قلت تزوجت .. 
عليا : ههههههه ههههه مدري وش اقول حسيت ان هذي انسب جمله تنقال .. طيب قولي كلمت مرة اخوي ام تركي او ام مشاري علشان يدورن لك ولا تبيني انا اكلمهم 
وافي بتردد : عليا انا داق عليك علشان هذا الموضوع .. عليا انا في بالي وحده ( الا في قلبي ) 
عليا ببتسامه : ومن هذي سعيدة الحظ الي ادخلت الخاطر .. اعرفها .. هي وحده من اقاربنا ولا 
وافي : انتي تعرفينها بس ما هي من الاقارب 
عليا بتشويق : والله من هي ..
وافي ببتسامه: صديقة سجى 
عليا ببتسامه : قصدك دلال 
وافي بتفاجا : وش عرفك 
عليا بفرح : من عيونك .. 
وافي برتباك : عيوني ..
عليا : تتذكر لما وديتنا السوق وهي كانت معنا .. كانت عيونك تتبعها وعليها .. عرفت انها عاجبتك بصراحه هي تدخل القلب ..
وافي ( والله هي داخل القلب ) : عليا ممكن اطلب منك طلب 
عليا ببتسامه : انت تامر امر 
وافي ببتسامه : ما يامر عليك عدو ولا ظالم .. انا ودي تكلمينها وتقولين لها اني .. يعني .. عني 
قاطعته عليا ببتسامه : خلاص فهمت مع انك ما قلت جمله مفيده .. راح اكلمها واقول لها انك وعنك 
/
*
/
فــي بيت بو تركي .. وتحديدا في غرفة سجى .. 
امسحت اثر الدموع الي على خدها باطراف اصابعها .. ومرنت ملامحها علشان تكون طبيعيه .. عدلت جلستها بسرعه ومدت يدها وسحبت لها مجله من الدرج وفتحتها .. ولما تاكدت ان الوضع تغريبا طبيعي 
سجى بصوت تحاول يكون طبيعي : تفضل 
انفتح الباب ودخلت ناديه ببتسامه : ساعه و انا اطق الباب .. والله فكرتك نايمه 
سجى ارفعت راسها وناظرت ناديه : اسفه ما سمعت .. ( ناظرت المجله وغلبت الصفحه وهي تقول ) كنت مندمجه مع القراءه 
ناديه وهي تجلس على طرف السرير : ما تسألين عني .. قلت اجي اسأل عنك وسلم عليك 
سجى عيونها على المجله .. وتغلب بصفحات 
ناديه وعيونها على سجى : سجى انتي زعلانه مني .. ليه ما تكلميني ودائما تتحاشيني ..والله انا ما لي دخل بالي حصـل .. ما كنت عارفه ان امي وخالــتي يــ
ارفعت سجى راسها بسرعه وناظرت ناديه وقاطعتها بضيقه : ناديه انا ماني بزعلانه منك .. وانا عارفه ان انتي ما لك دخل .. بس الله يخليك خلينا من هالموضوع .. ما ابي اتكلم فيه 
ناديه ببتسامه خفيفه : يعني منتي بزعلان مني 
سجى ببتسامه : انا ما اقدر ازعل منك .. ( سجى تحس بذنب لانها ارسمت دائره حول ناديه وصارت ما تكلمها ما تدري ليه اذا شافتها تشوف فيها مشاري وتلقائيا تتذكر غاليه .. ويعصف فيها الحزن .. المفروض انها ما تخلط الامور بعضها وتتعامل مع الاشخاص المحيطين بمشاري وكانهم متعاونين معه او لهم يد بالله حصل ومن الافضل ان هي تتعامل معهم على اساس ان هي الي رافضته .. واستنادا على هذا الرفض حدثت الخطوبه والمفروض انها تحاول تبين لهم ان موضوع خطوبته من غاليه جا بعد الرفض وانه موضوع عادي ما همها 
قطع عليها تفكيرها صوت ناديه : كيف الجامعه معك 
سجى ببتسامه خفيفه : تمام .. بس بعدي ما تاقلم عدل 
ناديه ببتسامه : راح تتاقلمين ان شألله .. بس اهم شيء انك تحبين تخصصك.. قول لي تعرفتي على بنات ولا لسى 
سجى : الا تعرفت على بنات بس مو ذيك المعرفه احيانا انا ودلال نسولف مع بنات في المحاظره نسلم عليهم بس ما نحتك فيهم كثير ولا ناوين نكون صداقات معهم من هل المعرفه 
ناديه براحه : تصدقين عاد زين تسون .. والله كثرة الصديقات هم ( رن في هذي الحظه جوال ناديه الي كانت ماسكته بيدها .. ارفعته على طول وردت ) 
ناديه ببتسامه : انت عند الباب ... اوكي بلبس عباتي وبنزل .. لالا ما راح اتأخر 
ناديه وهي تقوم ببتسامه : يالله اخليك 
سجى بترجي : وين .. جلسي معي بعد شوي 
ناديه وهي تمشي بتجاه الباب : والله تركي ينتظرني تحت .. بروح عند اهلي من زمان ما شفت امي .. ان شألله اذا رجعت نكمل سوالفنا .. عاد انتي لا تنامين 
سجى وعيونها على ناديه الي بتطلع من الغرفه : ناديه .. بروح معك 
ناديه ارجعت خطوه للخلف .. وناظر في سجى بستغراب تكلمت وكانها حبت تتاكد من الي سمعته : بتروحين معي بيت اهلي !
سجى وهي تسكر المجله : بسلم على عمي من زمان ما شفته 
ناديه ببتسامه : يالله بسرعه بدلي ملابسك ونزلي هنا تحت نتظرك 
/
*
/
بعد الرنه الثانيه جاها صوت دلال .. الي كانت واضحه فيه نبرة الفرحه ..
دلال ببتسامه : هلاااا وغلاااا باهل الرياض 
عليا ببتسامه : هلااا فيك .. شخبارك ؟ 
دلال : الحمدلله .. انتي كيف حالك .. وكيفك مع جو الرياض
عليا : تمام .. بس جو الشرقيه احلى 
دلال : منت بناوين تجون الشرقيه 
عليا : ان شألله راح نجي .. بس مدري متى 
دلال بتسائل : يعني خلاص راح تظلون بالرياض على طول .. يعني راح تعيشون فيها 
عليا اسكتت شوي ..و قالت بصوت واطي وبضيقه : الظاهر كذا 
دلال لما لاحظت تغير نبرة صوت عليا حبت تغير الموضوع : تصدقين عاد من داومنا بالجامعه وسجى معتفسه 
عليا بهتمام : أي صحيح وش فيه.. انا لما اسأل اخوي وافي و عبدالرحمن عنها يقلون انها كل جالسه بغرفتها 
دلال من اسمعت اسم وافي وقف قلبها : مو بس كذا احيانا ادق عليها ما ترد .. وفي المحاظرات كل سرحانه .. اتكلم معها ولا كانها معي .. مزاجها صاير متغلب بقوه وبالها مشغول .. انا عندي احساس كبير ان هي فيها شيء بس ما تبي تقول لي 
عليا ببتسامه : طيب كان سألتيها وش فيها ..
دلال بسرعه : سألتها مو مره ولا مرتين تقريبا كل يوم اسألها .. وكل يوم تقول لي شيء 
عليا وحبت تفاتح دلال بالموضوع الي هي داقه علشانه : دلال ( صمت ثواني ) .. اخوي وافي 
دلال اول ماسمعت اسمه طاح قلبها .. قالت بسرعه : وش فيه 
عليا ببتسامه : ما فيه شيء .. بس يبي يتزوج 
دلال بلعت ريقها .. وختفت الابتسامه .. وبصوت واطي : بيتزوج 
عليا : بصراحه .. دلال لو تقدم لك اخوي وافي بتوافقين عليه
دلال زادت دقاق قلبها .. ما تدري هي استوعبت الكلام ولا افهمته غلط ولا ما سمعت .. بس الاكيد انها اسمعت اسم وافي .. ( وافي بتقدم لي .. ما اصدق ) 
عليا ببتسامه : دلال وينك ليه سكتي .. 
دلال ببتسامه مرتجفه .. ورتباك : مدري بس فاجأتيني .. والله وشــ
قاطعتها عليا : انا ما ابي منك الرد الحين .. هو بصراحه كلمني اليوم وقال لي ان هو يبي يتزوج وان في باله وحده ولما عرفت ان انتي الي في باله والله فرحت كثير .. 
دلال : ... 
عليا ببتسامه : نبي نضمن الموافقه المبدئيه قبل لا نتقدم رسمي .. يالله دلال انا اخلك الحين وخذي راحتك بالتفكير 
دلال بدلع : طيب .. مع السلامه 
سكرت عليا الجوال وحطته في الشنطه .. كانت في افكار كثير تدور في راسها لكن دخول دانه الصاله شتتها
دانه ببتسامه : يالله عليا العشا جاهز 
عليا ارتاحت لما شافت ابتسامة دانه : اقول دانه وين ولدك ما اسمع له صوت 
دانه : عشيته من المغرب ونام .. يالله عليا قومي نتعشى الحين رجالنا يخلصون اكل وحنا ما بدينا 
عليا قامت ومشت جنب دانه لغرفة الطعام .. صحيح انها ما تحس بالجوع بس نفسيتها مفتوحه جلست على طاولة الطعام .. وسكبت لها دانه شوربه .. 
دانه وهي تمد كاس العصير لعليا : قول لي يا عليا وش شريتي من السوق .. اعجبك شيء 
عليا وهي تاخذ الكاس ببتسامه : تسلمين .. قولي وش الي ما شراه غازي .. كل ما دخلنا محل شرالي منه وكل ما عجبني شيء خذاه لي .. 
دانه ببتسامه وهي تحرك الملعقه بالشوربه بطريقه دائريه : مثل اخوه جواد .. تدرين انا ما احب اروح معه السوق لانه شراي .. ندخل المحل بدل ما اخذ انا رايه بالبلوزه هو الي يختار لي الي يناسبني واحيانا ياخذ لي بلايز ما تعجبني واعلقهم بالدلاب وما البسهم 
مرت دقايق من الصمت .. اكلت من خلالها عليا براحه قبل ان تقول دانه ..
دانه بتردد وهي تناظر عليا : شخبارك مع خالتي 
نزلت عليا الملعقه في الشوربه .. وظلت تناظر في كاس العصير .. اعرفت دانه من نظرات عليا ان السؤال ثقيل عليها .. مرت دقايق قررت فيها دانه ان تغير الموضوع .. لكن قبل لا تتكلم دانه ..قالت عليا 
عليا وهي ترفع كاس العصير بهدوء : بس بينا سلام .. ( سكتت شوي ) يمكن لاني ما اجلس معها واغلب الوقات اكون جالسه بالغرفه ( ارشفت رشفه من العصير وحطته على الطاوله ) .. الحمدلله 
دانه ببتسامه : بالعافيه .. ان شألله عجبك الاكل 
عليا ببتسامه : تسلم يدك ( ظلت عليا تناظر في دانه وهي تاكل .. مع انها ما عندها خبره في تحليل الشخصيات وعندها صعوبه بتقلب الاشخاص والتجاوب معهم .. هي ما ترفض اختلاطها بالناس لكنها تكره تدخلهم وكثرة كلامهم .. لكن دانه شخصيه مسالمه ذاتيا .. اجتماعيه .. قلبها طيب وطيبتها واضحه بنبرة صوتها تحس براحه لما تشوفها تبتسم .. يمكن هي تبالغ بوصفها لشخصيت دانه الي ما صار لها اسبوع من تعرفت عليها .. لكن احساسها بالحاجه الى التواصل ولانها الوحيده من اهل غازي الى رحبت فيها وبعدها عن اهلها خلها تتقبلها بسرعه ..اليوم كان غير بنسبه لعليا خروجها من غابت النظرات العدائيه والاحتقاريه خل احساس الامان والراحه يسكنها من لحظة روكبها السياره مع غازي الي كان اليوم اقرب لها من أي وقت مضى اكتشفت فيه اشياء حلوه هي عارفه ان دمه خفيفه بس ما تدري ان دمه عسل .. طول الوقت يحاول يجننها يخطف الدقائق من الصمت ما يبي تفصلهم لحظة صمت .. يبي يحسسها بوجوده بحبه بعطائه .. خذاها بعد المطعم لسوق .. وشرلها ملابس واغراض كثيره مع انها قالت له ان اخوها وافي ودها السوق قبل الملكه وشرها لها فساتين واغراض للحين ما استخدمتهم .. بس كل مره يقول هذولي مني .. بس ما تنكر ان غازي ذويق بكل شيء 
/
،
/
فــي بيت بو مشاري .. وتحديدا بالصاله .. 
الخاله نوره .. وهي تناظر في سجى من فوق لتحت : انتي أي صف 
سجى من غير نفس وهي تناظر الباب : باول جامعه 
الخاله نوره وهي ترجع ظهرها وتتسند : توك صغيره ( تعمدت تقول ) ان شـألله يخطبك ولد الحلال الي يسعدك 
ناديه وحبت تغير الموضوع بسرعه : اقول يما وين ابوي ما اشوفه 
ردت الخاله نوره : ابوك مع زوجي بالمزرعه ما يرجعون الا نصايف الليل 
ناديه : والله ! .. عاد انا جايه ابي اسلم عليه من زمان ما شفته 
ام مشاري : تعالي الظهر على الغدا تحصلينه .. ناديه وين رشا ليه ما جبتيها معك 
ناديه ببتسامه : نامت بدري اليوم خليتها عند خالتي 
سجى طول الوقت كانت عيونها مثبته على الباب وكانها تنتظر احد يدخل وينفتح فجأه الباب وتشوفه ويتفاجأ لما يدري بوجودها .. تتنقل عيونها بين الباب والساعه المعلقه على الجدار الي قبالها 
الخاله نوره بقصد : اقول يا اختي ام مشاري ما كان مشاري وغاليه تأخرو متنا من الجوع نبي نحط العشا 
التفتت بسرعه سجى وناظره الخاله نوره .. بعيون وساع .. وبستغراب واضح 
ام مشاري ارتبكت لما ناظرتها ناديه بحده .. قالت بصوت واطي : توهم طالعين .. الحين برجعون 
الخاله نوره : دقي عليهم شوفيهم اذا بيتعشون برى .. خلنا نحط عشانا اكيد سجى جوعانه 
ناديه قامت بسرعه وناظرت امها وهي تقول : يما ابيك شوي 
ام مشاري وهي تقوم ( الله يهديك يا اختي كان لازم تجبين طاري مشاري مع غاليه .. الحين وش يفكني من ناديه ) : طيب .. انتي روحي وانا بجي وراك 
اطلعت ناديه وطلعت وراها ام مشاري .. وظلت الخاله نوره مع سجى الي بدت تفقد اعصابها وتحجرة ملامحها وتبدلت نظرتها من الباب .. الى شاشة التلفزيون .. كانت تنتظر الباب ينفتح في أي لحظه لكنها الحين ودها هي تفتحه وتطلع منه بسرعه .. هزت رجلها بتوتر .. وزاد توترها لما اسمعت صوت الخاله نوره 
الخاله نوره وهي تناظر سجى الي كان واضح عليها التوتر : فيك شيء يا سجى 
قامت سجى وما ردت عليها .. وطلعت بسرعه من الصاله اوقفت عند الدرج وناظرت حولها ولما ما شافت احد اصعدت بسرعه لطابق الثاني اتجهت بسرعه لغرفت مشاري وفتحت الباب ودخلت الغرفه بحركه سريعه وفي نفس اللحظه شغلت الانوار وبيدها الثانيه سكرت الباب .. تجولت بعيونها على اثاث الغرفه .. ما تغيرت لكن حال صاحبها تغير .. قربت من السرير وتمنت لو يكون هو منسدح وتاخذ المخده وتخنقه فيها مثل ما اختنقت هي وهي جالسه بالصاله .. تحس انها توسدت عرش الغباء في هذي الحظه ( انا وش الي جابني من بيتنا وش الي طلعني من الغرفه اساسا .. اجل اجي وكلي شوق لشوفته .. حتى لو ابتعدنا عن بعض في شيء يجمعنا .. لو قسينا بالكلام .. او جفينا .. اقلوبنا بحبنا تنبض .. اجلس تحت واتحمل خالته وهو حظرته طالع يتمشى مدري يتعشى مع الغورله غاليه ) ضمت ايدها لبعض بشده .. وهي تقول مقهوره .. مقهوره .. مقهوره .. وبدت الدموع تنزل من عينها .. فيها عصبيه تروع عشيره .. تبي تفرقها بس ما تدري كيف .. بدون احساس رمت نفسها على سرير مشاري .. وعال صوت بكائها .. ولما شمت عطره ما تحملت ارفعت راسها عن المخده ومسكتها بقوه ورمتها على التسريحه .. ناظرة الاغراض الي على الكوميدينا بعيون ميانه دموع .. مدت يدها ورفعت صورته ومسكتها بقوه وناظرت ملامحه ورمتها بالارض بقوه .. وبحركه سريعه بيدها مررتها على الطاوله ورمت الاشياء الي عليها في الارض .. افتحت درج المجلات وطلعتهم وبعثرتهم على الارض .. قامت من السرير وعفسته .. وبخطوات سريعه اتجهت لدولاب وفتحته وطلعت ملابسه ورمتهم على الارض ..
بسرعه طولت جوالها ودقت على عمها وافي .. 
سجى بصوت مخنوق : عمي انت وين 
وافي بستغراب : وش فيه صوتك 
سجى بشويت عصبيه : قول لي انت وين 
وافي خاف منها ( سجى ما تعرف اهلها اذا عصبت ) : انا قريب و وصل بيتكم 
سجى بامر : تعال اخذني 
وافي بستغراب : اجي اخذك ..من وين 
سجى بحسره : من بيت عمي .. تكفى يا عمي لا تتاخر علي .. انا انتظرك عند الباب 

فــي المطبخ .. 
ناديه باسلوب تحقيق : مشاري وينه 
ام مشاري : طالع 
ناديه : مع غاليه صح 
ام مشاري : وداها الخياط تجيب فستانها لزواج صديقتها .. مثل ما انتي عارفه ما عندها احد يوديها 
ناديه متكتفه : بس انا الي اعرفه ان ابوها للحين عايش وبصحته ويقدر يوديها 
ام مشاري : بس ابوها مو هينا .. والخياط بسكر .. وزواج صديقتها بكره مدري الي بعده 
ناديه بعتب : يما المفروض اما انتي او خالتي تروحون معهم مو عدله يطلعون لحالهم والله ما هي عدله 
ام مشاري : انا واثقه منهم 
ناديه بعد تنهيده طويله .. بهدوء : يما المسأله مو مسألة ثقه .. اذا على الثقه انا واثقه بخوي اما ( سكتت ) 
ام مشاري وعاقده حواجبها : وش قصدك 
ناديه : ما قصدي شيء يما .. بس حبيت اذكرك لما قومتي الدنيا على سجى ومشاري بسبب شكوك منت متاكده من صحتها .. والحين يطلع مشاري مع غاليه وبعلمك واشوف الدنيا عندك ما قامت ولا من جهتهم شديد العقاب ومن جهتك غفورا رحيم 
ام مشاري ولفت علشان تطلع من المطبخ : خلصتي كلامك خلينا نروح نجلس بالصاله مو حلوه تاركين خالتك مع سجى جالسين لحالهم 
ناديه وتحاول تستوقف امها .. بصوت عالي شوي : يما وين رايحه انا لسى ما خلصت كلامي عندي كلام كثير ابي اقوله ..
التفتت ام مشاري بقلة صبر على ناديه : يا شينك اذا تفلسفتي 
ناديه : يما انا زعلانه منك .. ليه انتي مزاجيه مع الغلط متى ما حبيتي مررتيه ومتى ما عجبك ضخمتيه 

صار لها تقريبا عشر دقايق وهي واقفه بالشارع قدام باب بيت بو مشاري .. وعيونها تنتقل بين الشارع شبه مظلم وساعة يدها وهي تدعو في سرها ان يوصل عمها وافي قبل لا يجي مشاري .. هزت رجلها بتوتر وصدرت منها تنهيدات متتاليه ..خف توترها لما شافت نور سياره تقرب منها وتوقف قبال البيت .. بسرعه اتجهت لها وفتحت الباب وركبت بسرعه وسكرته .. 
وافي وهو يناظر النافذه وكانه يبحث عن شيء : في احد لاحقك ..
سجى ما ردت عليه .. 
وافي وهو يحرك السياره ( هذي شكلها معصبه بقوه ) : ياربي احفظني واحفظ احبابي .. وهالشعب الطيب ودوم علينا الامان والسلام ..
التفتت سجى على عمها وافي بعصبيه : وش شايف وراي جيش وحامله بيدي سلاح .. وناويتها حرب 
وافي ( ويلي انفجرت فيني ) : علامك يا سجى .. يعني الواحد ما يدعي ربه
تنهدت سجى والتفتت على النافذه وناظرت الشارع .. مرت دقايق من الصمت .. قبل لا يتكلم وافي 
وافي وعيونه على الطريق : من الي وداك بيت عمك 
سجى ومازالت عيونها على الشارع : غبائي .. وتفاهتي ( كملت بصوت مخنوق ) ليتني ما راحت 
وافي عرف من صوت سجى ان صاير شيء في بيت عمها .. الاحتمالات كثير .. بس اكيد ان مشاري داخل في كل الاحتمالات .. ما يقدر يا خذ منها الحين لا حق ولا باطل .. وهي بهذي الحاله .. يا انه ينتظر لبكره او انه يدق على مشاري ويسأله .. بس الي يثير الدهشه ليه سجى راحت بيت عمها ومن الي وداها ..
فــي غرفة سجى .. 
ادخلت سجى بسرعه وسكرت الباب ورمت نفسها على السرير .. وطلقت العنان لدموعها .. التي لم ترحم نعومت خدها .. بكت بحرقه .. بكت بعصبيه .. بكت بغباء .. بكت على نفسها وبكت لاجله .. القنبله لن تنفجر وبركانها لم يخمد .. مجرد ما تتذكر انه معها لحالهم .. طالعين بالسياره ..تتمنى تثور فيها 
رن جوالها .. مدت يدها وطلعته من الشنطه .. ارفعت راسها .. وخنقت عبرتها 
سجى تحاول يكون صوتها طبيعي وفيه دلع بعد علشان يغطى على نبرة الحزن الي فيه : هلااا دلال 
دلال ببتسامه : هلااا فيك .. وش فيه صوتك متغير 
سجى وهي تحاول يكون طبيعي : يمكن لاني توني صاحيه من النوم .. ما علينا انتي شخبارك 
دلال : انا بخير دامك بخير .. انتي كيف حالك ؟
سجى بتنهيده خفيفه : ما شي الحال 
اسكتت دلال كانت تظن ان سجى بتفاتحها بموضوع عمها وافي .. او بتلمح لها .. من صوتها واضح انها ما هي عارفه الموضوع .. معقوله ما تدري .. معقوله عمها وافي ما قال لها 
سجى بصوت عالي شوي : دلال .. دلال .. وين وصلتي ليكون نمتي على الخط 
دلال ببتسامه : ههههههه لا وش دعوه .. ( كملت بتردد ) .. اقول سجى 
سجى : قولي يا دلول 
دلال : اليوم دقت علي عمتك عليا 
سجى بستغراب وهي عاقده حواجبها : عمتي عليا !! وش بقت 
دلال بدلع وحيا : مممم خطبتني لاخوها وافي 
سجى عدلت جلستها وتسعت عيونها .. بتفاجا : عمي وافي !! 
دلال استغربت من تفاجا سجى : سجى انتي ما عندك علم بالموضوع 
سجى ومازالت مستغربه .. للحظه الاول ظنت ان دلال تمزح بس دلال مو من عادتها المزح في هذي المواضيع ( طيب ليه عمي وافي ما قالي .. ليه قال لعمتي عليا مو المفروض ان انا الي افاتحها بالموضوع مو هي صاحبتي ) قالت بهدوء : ما تنزلو يقولون لي 
دلال بحيا : وهذا انا قلت لك 
سجى وهي رافعه حاجب : بتوافقين ..
دلال صار صوتها اكثر دلع : وليه ما اوافق 
سجى بسلوب حاد : بلى عليك انتي تشوفين ان وافي يناسبك ( كملت وهي ما تدري وش الي خلاها تقول هذا الكلام ) ترى حياته تختلف كليا عن حياتك وما اعتقد ان في نقطه تجمعكم .. هو يحب البنت تخدمه تطبخ له وتغسل له .. وتهتم فيه .. وانتي بصراحه عشت حياتك يخدمونك .. مو متعود على النظام وما عنده ستايل وما يحب الموضه وما له بالاغاني الاجنبيه وما عمره سافر لدوله غربيه حده يدق عود ويغني مواويل .. وترى هو في بدايت حياته يعني راتبه على قده ما اعتقد ان راح يعيشك مثل ما انتي عايشه الحين .. هو بطبيعته غيور وما يحب البنت الي تتهاون بــحـ ( اسكتت لما ادركت ان بدى المنحنى يسلك اتجاه اخر )
دلال بنكسار واضح بصوتها : خلصتي كلامك .. ولا باقي شيء ما قلتيه 
سجى حست بضيقه بصدرها لما اسمعت صوت دلال .. وعرفت انها قالت كلام المفروض انها ما تقوله ..واسلوبها اقرب الى العدائيه سجى بصوت هادء : دلال 
دلال بصوت هادء و بنبره حزينه : اسفه مضطره اسكر الحين .. مع السلامه 
توه بتتكلم سجى سكرت دلال .. نزلت جوالها وظلت تناظر فيه .. انا ليه قلت لها هذا الكلام ليه كلمتها بهالسلوب .. ما في شيء يبرر حدتي .. بس انا نفسيتي تعبانه وداخلي براكين من القهر والغضب وهي فاجائتني وعمي وافي قهمرني ليه ما قال لي انا ليه يكلم عمتي عليا علشان تكلم دلال .. ولا كاني موجوده على الاقل عطاني خبر .. وعمتي عليا بعد مسرع كلمها راحت دقت على دلال كان دقت علي وقالت لي ولا صارت هي اقرب لها مني .. ( ارفعت يدها ودخلتها بشعرها بتوتر ) .. كلهم ما يحبوني .. نسوني .. اهملوني ما همهم الا نفسهم وبس ( بدت الدموع تتجمع بعينها ) 


فــي الصاله .. 
عبدالرحمن بتسائل : وش فيها سجى صفعت بالبيبان وراحت تركض فوق 
وافي بعد تفكير .. قال وكانه يفكر بصوت مسموع وعيونه مثبته على نقطه بالارض : ليه راحت بيت اخوي بمشاري ومن الي ودها وش الي حصل لها !!.. ( التفت على عبدالرحمن وناظر فيه .. وكمل ) تصدق دحومي لما كانا في السياره احس كاني مع قنبله .. لو تكلمت بتنفجر بوجهي باي لحظه .. بس ربك ستر 
عبدالرحمن : هذا هي اذا عصبت تنفجر في كل شيء قدامها .. والله ما انسى لما كان صغار لاعنه خيرنا انا وحمد من نتكلم ولا نتمسخر عليها عصبت .. ونادت ابوي وما ترتاح الا لما يمسح فينا الارض 
وافي ببتسامه خفيفه : شرسه هالبنت مدري على مين طالعه .. انا تفاجات لما شفتها معصبه اليوم لانها من زمان ما عصبت كذا .. خلها تنام الحين وبكره اكلمها .. قول لي وين حمد 
عبدالرحمن : طالع مع صديقه .. شكلهم راحو القهوه 
تثبتت انظارهم على سجى الى دخلت الصاله بهدوء بس مظهرها ما يدل على كذا .. ناظرت عمها وافي بنظرات حاده من خلف دمع متحجر في عينها .. كان الغضب يمتزج مع التعب في صفحة ملامحها .. جلست قريب من عمها وافي وعيونها ما زالت عليه .. لدرجه ان هو حس انها هي قاصدته ومتعنيه له من فوق .. ومو بعيد ان يكون هو سبب عصبيتها القاتله .. التفت على التلفزيون وظل يناظر فيه .. عم الصمت لدقائق قبل ما تتكلم سجى .. بصوت عالي شوي .. : هلااا بالمعرس 
التفت وافي على سجى وناظرها وعرف على طول ان هي درت بالموضوع .. قبل لا يلف وجهه ويناظر التلفزيون لاحظ نظرات الاستغراب الي بعيون عبدالرحمن 
سجى بصوت حاد وهي ترفع رجلها وتحطها على الرجل الثانيه وعيونها على عمها وافي : ترى العروس مهرها غالي .. ما تقدر عليه 
عبدالرحمن بستغراب شديد .. وعيونه على عمه وافي : عمي انت بتتزوج !! 
سجى وهي تناظر في عمها وافي : ليه ما قلت لي اقولها 
وافي بهدوء : هذا الي مخليك تعصبين 
سجى بصوت تختبأ خلفه السخريه : لا .. اقول يا عمي ما قلت لي وين ناوي تسكنها بفله ولا شقه .. انت مريت جنب بيتهم وش رايك فيه كبيره صح .. انت تدري كم خدامه عندهم .. شكلك ما عندك علم كم سنه عاشت بامريكا مع عيال عمها .. تدري انها ما تذكر ان مره انرفض لها طلب .. انت تظن انها بتوافق عليك 
ناظر وافي سجى بطرف عينه .. وقام بسرعه .. ومخيم الحزن على وجهه .. وطلع من البيت 
اما سجى حست بضيقه بصدرها لما شافت عمها وافي يقوم بسرعه .. وظلت عيونها مثبته على الباب وهي تفكر بالكلام الي قالته .. 
عبدالرحمن بشويت عصبيه : سجى هذا كلام تقولينه لعمك .. انتي ما تستحين .. كيف تكلمينه بهالاسلوب 
التفتت سجى على عبدالرحمن وناظرته بعصبيه .. وطلعت من الصاله .. وصعدت بسرعه فوق ودخلت غرفتها وسكرت الباب .. عبدالرحمن لما سمع صوت تسكيرت الباب القويه عرف انها عاصفه ما راح تهدء 
/
*
/
رفع رجله وصعد اول عتبه من الدرج .. يحس بضيقه قاتله .. وحظ اعثر .. ويوم اغبر .. سجى كانت هنا وانا كنت .. يالله يعني كان لازم تدري اني طالع مع المصيبه غاليه .. انا مو ملزوم اوصلها ولا اجيبها كان المفروض اني ما اوديها .. بس وش اسوي بامي وخالتي .. ودموعها .. مقهور حدي وماني طايق نفسي اكيد اني صغرت بعينها .. اكيد صارت تكرهني ( حط يده على مقبض الباب .. وادرك ان هو وصل الدور الثاني وان هو الحين قدام غرفته .) فتح الباب ودخل استغرب لما شاف انوار الغرفه مضويه .. قبل لا يفتح الباب كامل .. لما شاف منظر الغرفه زاد استغرابه وصابته دهشه كبيره ..تجول بعيونه في انحاء الغرفه أي غرفه اختفت ملامحها السرير معفوس .. والدولاب مفتوح .. اثيابه مرمين على الارض .. مجلاته .. اغراضه .. عطوراته .. اوراقه .. كل شيء كان مقلوب .. كان حالها اشبه بغرفه حدث فيها عيراك مراهقين .. ( نزل جسمه وجمع بعض الاوراق المهمه الي كان حاطها بالدرج وجلس على طرف السرير وهو في حالة ذهول ) .. اردك بعد دقائق من التأمل بان سجى صارت تكرهه دم ضروسها .. وما هذه الفوضه الا تعبير عن غضبها .. رغبتها في تدميره 
( ما بيده شيء لاهي زعلانه علشان يراضيها .. ولا هي غلطانه علشان يعاتبها .. ولا هي مقصره علشان يحاسبها .. هو الي موقفه بايخ ) طلع جواله بسرعه .. وقرر يرسل لها رساله لكنه تراجع لما ضاعت الكلمات بين اغراض الغرفه المبعثره ..بدون تفكير .. دق على رقمها .. 
بعد الرنه الثالثه جاه صوت سجى .. الي كان متشبع من الغضب .. 
سجى : خير 
مشاري مو مستوعب ان سجى ردت عليه .. بعد ثواني من الصمت .. بصوت واطي : سجى 
سجى : شكلك كنت غلطان بدل ما تدق على خطيبتك دقيت علي .. ما مداك تشتاق لها توك كنت طالع معها 
مشاري ويحاول يبرر موقفه مع انه ضعيف .. بصوت هادء : سجى .. انا ما بيني وبين غاليه شيء بس كنت موصلها الخياط تجيب فسـ
قاطعته سجى بسرعه : ما له داعي تعطيني مبرارات .. ما اظن اني عاتبتك علشان تبرر موقفك 
مرت دقائق من الصمت قبل ان يتكلم مشاري .. بصوت هادء وعميق : سجى انتي ليه تغيرتي 
سجى غمضت عيونها وزادت دقات قلبها .. لما المست في صوته الشوق .. قالت بصوت دافي .. واطي شوي : لانك تغيرت 
مشاري بعتب احباب : حكمك كان قاسي علي 
سجى ( ليتني ما تسرعة بالحكم ) : والدليل انك تقبلته بسرعه 
مشاري بصوت فيه سخريه شوي : أي صحيح مشكوره على ترتيبك للغرفه احلى من كل مره لدرجه اني لما دخلتها تفاجات .. واحلى شيء عجبني الديكور المعمول جنب السرير 
سجى مقهوره : لمساتي الخاصه .. 
/
*
/
فــي الشركه .. الساعه 10 ونص صباحا .. تحديدا فــي مكتب شهاب .. 
كان شهاب جالس خلف مكتبه .. وباله في الشغل وعيونه على الورق الي قدامه .. يحب اجواء المكتب الهادءه ويعشق هيبة الاثاث بالالوانه الداكنه الي بالمكتب .. حياه برسميات وساعات تمضي .. اساسها الاحترام .. توجيهات .. اوامر .. مراجعات .. مشاريع .. قلم .. توقيع .. توظيف .. اجتماعات .. دخل شهاب يده بمخباه وعيونه على سطح المكتب يبحث عن ورقه علشان يكتب فيها الرقم .. طلع ورقه بيضه وحطها على الطاوله توه بيكتب عليها .. لمح بعض الحروف المكتوبه داخل الورقه .. رفعها وفتحها .. 

))افعل ما تشعر في أعماق قلبك بأنه صحيح . . لأنك لن تسلم من الانتقاد بأي حال ((

مسك الورقه بيده بعد ما قراها مرتين .. عقد حواجبه وفتح درج المكتب .. وطلع ورقتين لقاهم بجيب ثوبه امس .. فتحهم وقراهم مره ثانيه 

(الانسان دون امل كنبات دون ماء ..ودون ابتسامة كوردة دون رائحة ..انه دون حب كغابة احترق شجرها ..الانسان دون إيمان وحش في قطيع لا يرحم )
(إذا كان الأمس ضاع فبين يديك اليوم ..وإذا كان اليوم سوف يجمع أوراقه ويرحل فلديك الغد لا تحزن على ..الأمس فهو لن يعود ..ولا تأسف على اليوم فهو راحل ..واحلم بشمس مضيئه في غد جميل)

قرا العباره الاخيره ببتسامه .. يحس بعمق معناها .. ضم الاوراق لبعضها وحطها بزاوية الدرج وسكره رجع ظهره واسنده على ظهر الكرسي .. وما زالت الابتسامه على شفتيه .. من اول ما لقى الورقه الاولى بجيب ثوبه عرف انها من انفال .. لان محد يجهز له الثوب غيرها .. عقد حواجبه وهو يفكر بغرابة تصرفاتها هذي الايام .. مع انه لو سؤل عن الي تغير فيها .. بقول ما تغير شيء .. بس ماكانت كذا .. ولا راح تكون غير .. 
قطع عليه تفكيره صوت الباب .. 
شهاب هو يعدل جلسته .. وعيونه على الباب : تفضل 
دخل رجل كبير في السن .. ثوبه ابيض مائل للاصفرار .. والشيب واضح بشعره ناظر شهاب قبل لا يقول : انت شهاب 
شهاب ما كانت غريبه عليه هذي الملامح بس ما يذكر وين شافها .. اشر بيده : تفضل .. خير يا عمي 
جلس على الكرسي وهو يقول : صحيح ابوك بجتماع 
شهاب بستغراب : أي صحيح ( استغرب كيف ابوه يعرف هذي الاشكال شكله مو من اصحاب المشاريع .. ولا من المعارف حتى سلام ما سلم ) 
.. : قول لبوك مرو شهرين وما طلنا منه شيء وندق عليه ما يرد علينا .. وحتى الشهر الاول كانت الفلوس ناقصه الف .. وين وعد الرجال ..والاتفاق .. اقول شخبار زوجتك انفال 
شهاب وهو عاقد حواجبه .. بدهشه : انت تعرف زوجتي 
بو عدنان : انا خالها .. بو عدنان 
شهاب وتلاشت علامات الدهشه .. بملامح لا تحمل أي تعبير : هلااا فيك .. قول لي وش الاتفاق الي بينك وبين ابوي .. واي فلوس الي تتكلم عنها 
بو عدنان وشكله ناوي شر : ليه ابوك ما قالك ان لولاي انا .. ما تزوجت انفال 
عادت علامات الاستغراب والاستفهام تستقر في ملامحه : ماني فاهم 
بو عدنان ومو حاسب احساب احد : كان المفروض تكون انفال زوجت ولدي عدنان .. كانو محجوزين لبعض من سنين ولما تخرجت رحت مع ولدي وخطبناها من ابوها وابوها وافق لكن ابوك جاني وعرض علي مبلغ مقابل .. ان نهون عن الخطوبه .. وهذا حنا القينا الخطوبه .. وما جانا شيء من ابوك .. ( كمل وهو يقوم ) .. على العموم قول لبوك .. اني جيت .. وخله يدفع على الوعد 
شهاب قام ومازالت ملامحه جامده .. استوقف بوعدنان لما شافه متجهه للباب ..
شهاب بهدوء : كانت انفال موافقه على ولدك عدنان ؟
بو عدنان : اكيد 
ظلت عيون شهاب مثبته على بوعدنان الا ان طلع من الباب .. رما جسمه على الكرسي بقوه .. وسند راسه على ظهر الكرسي .. وغمض عيونه .. يحس بدوار مو مصدق .. الي حصل .. معقوله ابوه يسوي كذا ..ابوي 
رفع جواله بتعب .. ودق على عمه طلال .. وهو ما زال تحت تاثر الصدمه .. 
جاه صوت طلال بعد الرنه الثانيه ..
طلال : اسفرت وانورة .. من وين طالعه الشمس اليوم 
شهاب بضيقه : عمي انت وينك 
طلال : علامك يا شهاب صوتك متغير .. صاير شيء 
شهاب : ما قلت لي انت وين 
طلال : انا في البيت 
شهاب : متى دوامك 
طلال : الساعه اربع العصر 
شهاب : عمي ابيك بموضوع ضروري 
طلال : طيب اذا رجعت البيت تكلمنا 
شهاب : لا يا عمي انا ما ني راجع البيت .. خلنا نتغدى بالمطعم 
/
،
/
فــي سيارة فيــصل .. 
فيصل وعيونه على الطريق : مرت ربع ساعه وما تكلمتي 
هيام وعيونها على النافذه : ما لي خلق اتكلم 
فيصل التفت عليها : في شيء مضايقك 
هيام وعيونها ما زالت على النافذه : وش الي ما ضاق فيني 
فيصل استغرب من هيام صحيح انها اليوم اكثر سلام لكنه مستسلمه للحزن : ما كنتي كذا 
هيام بصوت يغلفه الحزن : المفروض اني اكون كذا من زمان .. كنت اظن ان الحزن بمل منا وبيرحل 
فيصل بتسائل : وين صديقاتك عنك 
هيام وتفكر فيهم : كل وحده لاهيه بحياتها .. يدقون علي بس انا ما احب اكلمهم 
فيصل : ليه 
هيام وتخنقها العبره : اذا شفت حالهم .. اتحسر على حالي .. اكره عيشتي وحياتي 
فيصل : حصل لك شيء بالبيت 
هيام بحزن : مثل كل يوم .. بيت فوقه غيمه سوده .. وتسكنه اشباح الحزن 
ساد الصمت لدقائق .. 
التفتت هيام على فيصل : فيصل انت ساكن بشقه لحالك 
فيصل وعيونه على الطرق : ايه 
هيام : فيصل انا ماني راجــــــــعه البيت .. مليت .. والله مليـــــت 


الفصل الواحد والعشرين ..

الجزء الاول .. 

.........................


هيام : فيصل انا ماني راجعه البيت .. مليت .. والله مليت
فيصل ظلت عيونه معلقه على الطريق .. وبان عليه التفكير العميق .. وبملامح هادءه : وين تبيني اوصلك 
هيام تنهدة بضيقه والتفتت على النافذه كانت تتوقع منه ردت فعل بعيده عن الهدوء ولا مباله .. يعني وش كانت تتوقع منها بيشتري لها بيت ولا باجر لها شقه .. على الاقل يقول لها شقتي تحت امرك .. حتى هو من نفس طينتهم ما همه الا نفسه .. قالت بصوت واطي شوي : مخنوقه .. اجواء البيت تكتم على انفاسي 
التفتت على فيصل لما شافت السياره توقفت .. : ليه وقفت 
فيصل وهو يفتح الباب : بنزل اشتري لنا شيء نشربه 
ظلت عيون هيام على فيصل .. الي دخل البقاله .. عضت على لسانها بقوه مقهوره الحين انا مخنوقه وحالتي حاله وهو بينزل يشتري عصير .. ناظرت الكيسه الي بيد فيصل وهو طالع من البقاله .. 
فيصل وهو يركب السياره وسكر الباب .. ببتسامه خفيفه : تبين بيبسي ولا سفن 
هيام : سفن 
فيصل وهو يمد السفن لهيام : ترى الدنيا ما تسوى 
/
*
/
في المطعم .. 
شهاب وهو مغمض عيونه .. وبتعب : عمي انا مصدوم 
طلال ( انا مصدوم اكثر منك .. ليه اخوي بوشهاب يسوي كذا ) حاول طلال يخفي صدمته وضيقته من الكلام الي قاله شهاب .. مع انه مو متاكد اذا فعلا هذا الكلام صحيح ولا بو عدنان يتبلى .. طيب ليه يتبلى على بو شهاب يمكن لان انفال تزوجت شهاب .. بس هو الي ما بقى زواج انفال من عدنان يتم .. واذا كان الكلام صحيح معقوله اخوي بو شهاب يسوي كذا ..
قطع تفكيره صوت شهاب الي واضح فيه نبرة الضيقه .. شهاب وهو يتفحص ملامح عمه : ما اشوفك علقت على الموضوع .. اقولك مصدوم .. ما ني مصدق ان ابوي يسوي فيني كذا 
طلال بملامح هادءه وبثقه وهو يرجع ظهره ويسنده على ظهر الكرسي : انا كنت عارف بالموضوع 
بدت علامات الصدمه واضح على وجهه شهاب .. وظل ثواني يناظر في عمه وهو عاقد حواجبه .. قدم جسمه لقدام وقرب من الطاوله اكثر .. وحط يده عليها .. وهو يقول : انت كنت عارف ! ليه سويتو فيني كذا 
طلال وكانه فعلا عارف : أي .. لما بو عدنان خطب انفال لولده صحيح ان بو ضاري وافق لكنه كان متخوف ومو مرتاح .. وحتى انا ما كانت مرتاحه لعدنان وابوه .. بو شهاب لما شاف اخوه مو مرتاح قرر يخطب لك انفال 
شهاب بعدم اقتناع : طيب وش سالفة الفلوس .. والاتفاق الي بين بوعدنان و ابوي 
طلال بعد تفكير : ما كان في اتفاق بينهم .. غير ان بو شهاب حب يعطي بو عدنان فلوس لما شاف حالتهم وضعهم المادي سيىء .. شكله بوعدنان لا حمد ولا شكر 
شهاب تذكر شكل بو عدنان لما دخل عليه المكتب وطريقته في الكلام وعدم مبالته .. ما يتصور ان الولد احسن حال من ابوه .. في هذي الحظه جا النادل وحط الاكل على الطاوله ..
طلال هو يبتدي ياكل .. وناظر شهاب الي شكله مو ناوي ياكل : يالله كل 
شهاب من غير نفس : مو مشتهي .. ومو متعود اتغدا ( سكت شهاب وناظر في طلال الي ياكل بهدوء .. كمل بيأس ) عمي وش السوات 
طلال وهو يناظر شهاب بنص عين : وش السوات ! ليه يعني انت وش ناوي تسوي بتواجه ابوك ولا بتروح تقول لعمك .. ولا بتشتكي لامك .. ولا بتسوي فيها رجال وتورح تتخانق مع بو عدنان 
شهاب حس بسخريه في نبرة عمه .. : ليه يعني انا مني برجال 
طلال وهو يرفع كاس العصير ويرشف منه رشفه .. بلامباله : مره و مرات 
شهاب وعاقد حواجبه : وش قصدك 
طلال وهو يحط كاس العصير على الطاوله : مره احسك رجال .. ومرات لا 
شهاب بشويت عصبيه : انا مدري وش الي خلاني ادق عليك واقولك 
طلال : وانا مدري كيف انفال لحد الان متحملتك 
شهاب بعيون وساع وعاقد حاجبه : عمي ليه كلكم متخذين مواقع هجوميه ضدي انا وش سويت 
طلال بجديه : لانك بلا سلاح .. ( صمت ثواني ) .. بصراحه يا شهاب حياتك مع انفال ما هي بعاجبتني 
شهاب بلا مباله : وش فيها حياتي معها .. مرتاحين 
طلال : انت يمكن مرتاح لكن هي ما اعتقد 
شهاب بتسائل : ليه هي شكت لك 
طلال : لا ما شكت لي .. قول لي كم ساعه تجلس معها باليوم ؟
شهاب بعد تفكير : مدري .. ليش تسأل 
طلال وهو يحط الملعقه على الصحن : كيف يعني ما تدري وحنا ندري .. ثلاث ساعات العصر وساعات النوم 
شهاب بشويت عصبيه : تراقبنا يا عمي 
طلال : هذي ما يبي لها مراقبه واضحه والبيت كله عارف .. نفسي يوم اجي البيت وما اشوف انفال جالسه مع ليلى بالصاله ولا بالغرفه او مع ام شهاب بالمطبخ ..ودي يوم ادق عليك وتقول لي جالس مع انفال ولا طالع معها عازمها على العشا .. بصراحه خيبت ضني فيك يا ولد اخوي 
شهاب منزل راسه وعيونه على حافة الطاوله : ... 
طلال وحب يحسس شهاب بذنب واحساس الخجل .. كمل بنفس الاسلوب : ساعات اقول ليتني شرت على اخوي بو شهاب نزوج انفال لكمال .. لاني متاكد ان راح يحطها بعيونه لانها من دمه وبنت عمه .. وما راح يقصر عليها بشيء .. وما بيبخل عليها بكلمه الحلوه .. ( سكت شوي وكمل لما شاف شهاب رفع راسه عرف من نظراته وشدت ملامحه ان بداخله مشاعر متضاربه ) .. حنا ما حملناك فوق طاقتك ولا طلبنا منك شيء خارق .. ولا اجبرناك انك تموت فيها .. حاول يا شهاب تتقرب منها .. طيب مو ضروري انت الي تتقرب على الاقل هي اذا قربت منك لا تبعد عنها .. حاول تصاحبها .. تفهمها .. تسمع لها .. حسسها انك زوجها .. عطها الامان وعاملها بحنان .. وغمرها بدفا .. ( قال كلماته الاخيره وهو يحس بنقباض عضلات قلبه لما تذكر نجلا ) 
/
*
/
بالقرب من احدى شواطىء البحر .. 
عندما يكسر سطح الماء الهادء مجاديفنها .. ويصبح سطحه اكثر صلابه .. فلا نستطيع ان نمرر فيه اناملنا لقد اضعنا اتجاهنا في هذا البحر الواسع .. فاصبحت الجهات متطابقه .. فنتسائل أي من هذي الجهات وجهتنا ومن أي جهه اتبنا .. ننتظر شروق الشمس لتزين احد هذه الجهات بخيوطها الذهبيه .. هل ستشرق الشمس قريبا ؟ هذا ما كان وافي يفكر فيه .. هل شتشرق شمسه .. ويبصر حبه النور اما سيظل يعيش احلامه في خبايا الليل .. خطوه فقدت توازنها .. وانكسارا هادء .. وجرحا من سكين ناعمه 
صدى صوت سجى باسلوبها الحاد يرن بقوه في اذن وافي .. جرحا قد خلق جروحا في ذاته بلا نزف لكنها مألمه .. تنهده بضيقه وهو ينظر الى صفحة البحر السوداء .. يحس انه كالمغناطيس الي يجذب جميع الهموم التي اثقل هواء البحر حملها ولم تستقر في عمقه .. فتجمعت كلها حوله وضاقت فيه .. 
تنهد بقوه .. وهو يفكر في كلام سجى .. ترى مهرها غالي .. وين راح تسكنها .. تسفرها .. تعيشها .. هو ضايق من نفسه .. كيف فكر بنفسه وبحبه بس وما فكر فيها وبماضيها وحاظرها ومستقبلها .. ليه بنى احلامه من مشاعر انولد بداخله اتجاها من اول مره شافها فيها .. وفي كل مره تتسع هذي المشاعر وتبني قصور من احلام وهميه .. الواقع مختلف عن الحلم .. الواقع يرفض ان يشابهه .. ليه ما فكر لبعيد .. غبي بتفكيره برغباته واحساسه .. ما قدر يتحمل فكرة انها تكون لغيره .. يحس انها ملكه له هو .. هو يعترف ان حبها سكن قلبه ( يعني احساسي خدعني .. هي ما تحمل لي أي مشاعر بقلبها ليه تسرعة وخطبتها وهي وش راح تفكر فيه .. بصغر بعينها انا مو مستواها لكن ماني باقل منها .. اقدر اعيشها .. ودللها .. والله ما راح اقصر عليها بشيء .. لو تطلب عيوني عطيتها .. بس ما اعتقد يكفيها .. ) بدت دمعه تلمع بعينه ما يتصور انها ترفضه .. او ما تفكر فيه .. ( ليه امد يدي وحاول اللمس القمر وانا عارف اني مو طايله .. بس انا احبها والله احبها ) طلع جواله من مخباه .. وضوء الشاشه يضايق عينه لان عينه تعودة على الظلام .. 
ضغط على الزر ..غمض عيونه .. وتنفس بعمق .. وفتحها وعينه على الشاشه لقد تم الارسال ..
/
*
/
في بيت بو بدر .. وتحديدا في غرفة دلال .. 
اجواء الغرفه كانت مظلمه .. يتراقص الحزن مع ذرات الظلام .. على انغام الموسيقى التي عزفت بالالات الالم وضرب اليأس على اوتار آلت النفس المجروحه .. ليعلو صوت ضربات قلبها كلمها زاد صدى صوت سجى في راسها .. عيونها نتظر الى السقف بحيره ودمعه لم تقوى عليها الرموش .. امتلأت عينها بالدموع لتبلل الذكريات .. صورا من الماضي .. واجواء علت فيها صوت الضحكات .. ومالت فيها الاجساد وداعب الهواء شعرها .. لتتنفس هواء الحريه وتنظر الى من حولها بنظره عالها الغرور حياتا تحسد عليها هذا ما كانت تظنه .. اغمضت عنيها بحراره في اجفانها لتسبح في مشاعر واعتقادات كانت مستقره في ذاتها لا تدري اهو شعور الحزن ام الندم ام الخجل يسري بها عندما تتذكر .. لماذا لم تفكر لماذا لم تتذكر .. مازالت مغمض عينيها .. ( عمي وافي يبي وحده تخدمه وانتي عشتي طول عمرك عندك من يخدمك ) ( انا ما ني عاجزه عن شيء اقدر اتعلم وخدمه .. اه اه ليتها وقفت عند هنا .. انا ليه ما فكرت فيه قبل لا افكر بنفسي .. مو يعني انه خطبني على طول اوافق .. انا ما ابي اصغر بعينه ما ابيه يندم لانه خطبني .. بس انا ابيه .. ايه ابيه .. والله احبه ) علا صوت بكائها .. وضاق صدرها ( اعترف اني احبه مدري كيف ومتى لكني احبه ) ادفنت راسها بين المخدات وهي تبكي بحرقه ( بس كلام سجى صح انا ما اناسبه ليه اقلق راحته ودخل في حياته ويتحمل هم اني ما اقدر او ما تعودت .. وانا كنت كذا وصعب اني اكون كذا .. ويبتلش فيني .. بس انا والله عادي عندي ما تفرق معي .. المهم ان هو جنبي ) هدءة شوي لما سمعت صوت جوالها .. نغمة مسج .. مدت يدها بتعب ومسكت الجوال وهي ما زالت منسدحه بحركه بطيأه ارفعت خطلات شعرها الي كانت مغطيه وجها .. وعيونها ميانه دموع .. افتحت الرساله ..


" الغاليه " ودي ابوح بغلاها 
لاشك يمنعني عن البوح غير العادات 
قلبي متيم ياهلي في هواها 
بس الحيا .. له سلطه تقهر الذات 
هناي ياهل الهوى من هناها 
بس انتظر ليل واجي لاهلها بالمسرات 
ياما تخيلت الحلا من حلاها 
وياما عليها صوت القلب بسكات 
وياما تصورت السعاده معاها 
وطرزت شوفتها قصايد وابيات 
قولوا لها "قلبي" سبقني وسبق هلي وجاها 
حتى ولو كان الحكي فيه غصات 
وقولوا لها اني "اموت "بغلاها 
واوقات عمري دونها ما هي اوقات 

زادت دقات قلبها وعينها تتنقل بين الابيات ما تدري من أي بيت تبتدي .. اول ما شافت الرقم ضاعت منها الحروف .. صارت تشوف كلماته طلاسم .. تحاول تفككها لجل توصل لعمق حالة صاحبها .. تسلل بخفه احساس الفرح والشوق ليقف عند باب قلبها يستأذنه بالدخول .. فهذه الابيات تحمل اليها صدق مشاعره واعترافه لها .. بكت وهي تقرا الابيات .. بكت وهي تتأمل الحروف .. بكت لقلبه 
/
*
/
اليوم الثاني .. الساعه 2ونص الظهر .. عند الجامعه .. 
ليلى وهي تلتفت يمين ويسار وعينها على الشارع : ما كانهم تأخرو 
انفال بتسائل : ليه ما جا خذانا السواق 
ليلى ( ما اقدر افوت الفرصه ) : دقيت عليه ما يرد اظاهر رايح يشتري اغراص للبيت .. ( كملت وهي تفتح شنطتها ) .. خليني ادق على كمال اشوف وينه .. احرقتنا الشمس 
توها ليلى بتدق اسمعت صوت بوري السياره .. ارفعت راسها شافت سيارت كمال موقفه قبالهم .. التفتت على انفال بسرعه وهي تعجلها : يالله انفال هذو هو جا 
اجلست ليلى بالمقعد الى خلف كمال .. وانفال بالمقعد الي خلف عبدالعزيز .. 
بعد السلام .. قالت ليلى بصوت هادء .. وبرتباك وهي تناظر عبدالعزيز : كيف حالك عبدالعزيز 
رن في هذي الحظه جوال عبدالعزيز طلعه بسرعه ورد عليه .. وما رد عليها .. هي حست بالاحراج يمكن لانها اختارت الوقت الغلط .. او ان الحظ معاندها مثل كل مره .. 
عبدالعزيز وهو يسكر الجوال .. ويلتفت على كمال : مر على اختي ميلاف خلينا ناخذها من الجامعه لان امي بتاخذ السواق بتروح مشوار 
كمال وعيونه على الطريق : طيب دق عليها خلها تتجهز .. هذا هنا قربنا من جامعتها 
وقفت السياره عند الجامعه .. 
كمال هو يناظر بوابت الجامعه من النافذه : ما اشوفها طلعت 
عبدالعزيز وعينه على البوابه : تبيها تحترق بالشمس .. الحين اكيد بالتطلع 
كمال التفت على عبدالعزيز : وليه يعني اختي انا الي تنتظرنا بالشمس واختك لا 
عبدالعزيز ببتسامه وهو يناظر ليلى : ليلى تتحمل حرارتها .. اما انا اختي ما تتحمل 
كمال بمزح : ليكون اختك زبده وانا ما ادري 
عبدالعزيز : ههههههههه ههههههه
بعد عشر دقايق .. دق عبدالعزيز على ميلاف يعجلها .. 
كمال بملل : يا اخي اختك طولت 
عبدالعزيز : تقول عندها شغله ظروريه بتخلصها وبتجي 
انفال كان هدوءها ينسيهم وجودها .. من اركبت السياره ما انطقت بكلمه غير السلام وبصوت واطي .. تحس انها مو مرتاحه .. ومنحرجه .. كل شوي تناظر في ساعاتها .. الساعه 3 .. ( لو حنا داقين على شهاب ولا عمي طلال ومر علينا ..على الاقل .. احس بالراحه معهم .. التفتت على النافذه وثبتت عيونها على الشارع .. اما ليلى عيونها مثبته على عبدالعزيز مو حاسه بالوقت .. صحيح انه مو حاس بوجودها .. بس يكفيها ان هي حاسه بوجوده .. قطع عليها سرحانها صوت كمال ...
كمال : ليلى كم محاظره عندك اليوم 
ليلى بعد ثواني من الصمت : عندي ثلاث محاظرات 
عبدالعزيز ببتسامه : انتي وش تخصصك 
ليلى (ما امداه نسى )بصوت واطي شوي : رياض اطفال 
عبدالعزيز : هههه هههههههه اجل الله يعينك على البزارين 
كمال وهو يناظر بوابت الجامعه من النافذه : والله حنا الله يعينا على الانتظار .. ( كمل هو يلتفت على عبدالعزيز ) .. اقول دق علي اختك ترها عطلتنا .. محنا بسواقكم نتظرها للمغرب .. قول لها اذا ما طلعتي الحين ما راح تشوفين الا اغبارنا .. بنمشي 
عبدالعزيز مسك جواله بسرعه .. فعلا مصختها كثير .. توه بدق عليها 
ليلى وهي تناظر ميلاف الي طلعت من باب الجامعه وتمشي بدلع : هذي ميلاف جات 
ميلاف وهي تفتح الباب وتركب ( ولا كانها مسوي شيء ) : هااي ( محد رد عليها ) 
ليلى التفتت على ميلاف : هلاا ميلاف شخبارك ؟ 
ميلاف : كويسه .. انتي كيف حالك 
ليلى ببتسامه : الحمدلله 
تنهدت انفال برتياح لما مشت السياره .. لكن سرعان ما تبددت الراحه لما اسمعت صوت جوالها رن داخل شنطتها .. دخلت يدها برتباك .. وطلعته لما شافت اسم المتصل .. اصابها شيء اشبه بالعجز .. ماهي قادره ترد .. تخاف صوتها يخذلها وما يطلع .. ارفعت جوالها وردت وهي تحس ان المسامع معها والعيون عليها 
انفال بصوت واطي .. اشبه بالهمس : هلا 
شهاب : ياهلا .. انتي وينك تأخرتي 
انفال برتباك .. وبعد ثواني من الصمت .. بصوت واطي : جايين بالطريق 
شهاب بتسائل : محاظرتك متى خلصت 
انفال بصوت واطي شوي : الساعه وحده 
شهاب بجديه : والحين الساعه كم مو 3ونص .. ليه هذا التأخير 
انفال صعب انها تقول له عن اسباب التأخير .. والمسبب حاظر ( تقول له ان ميلاف اخرتنا ) .. فظلت السكوت 
شهاب لما شافها ساكته قال : طيب سلاام .. وسكر على طول 
انفال بعد ما سكر قالت : مع السلامه .. كأنهاء للمكالمه .. ورجعت جوالها بالشنطه 
/
*
/



في بيت بو تركي .. وتحديدا في غرفة سجى .. 
تنهدت بضيقه وهي تناظر صورتها الي تعكسها المرايه .. تبحث عن ملامح افتقدتها .. (متسلط انت يا حزن رغم فقرك وظلامك .. لم يبقى مني ارضا لم تصلها جنودك .. لقد شردت كل احساس الفرح فيني .. حتى الابتسامه اصبحت تخافك) .. .. رفعت يدها ببطا ورفعت شعرها .. اجلست على الكرسي قبال المرايه ويدها تتعبث بالاكسسوارات الي فسختها .. وبالها مشغول باشياء كثيره ( اليوم دلال ما جات الجامعه وادق عليها ما ترد علي اكيد زعلانه لانها مو من عادتها ما ترد علي حتى لو هي بعز النوم تكلمني .. يا ربي ليه تكلمت معها بذا الاسلوب .. الله يا خذني ان كاني جرحتها .. يعني كان لازم ابين لها ان ما في خيوط متشابكه بينكم وان واحد في الارض والثاني بالسما .. واحد بالشرق والثاني بالغرب .. والي معذبني ازيد اني حسيت من نبرتها انها بتوافق .. ومرتاحه للخطبه وكملتها بعد على عمي وافي .. احس اني كسرت شيء بداخله ) نزلت دمعه وستقرت على خدها الايمن ( مدري ليه قلبي قسى .. ليه احس اني الي بصدري قلب جدرانه صبله ولبه طري .. ليه ما احب اشوف الناس تفرح وانا من خلف اسوار الحزن .. معقوله انتي يا سجى .. انتي عارفه عظمت الجرح اذا جا من قريب .. نزفه مو نزف عادي .. وما يقدر الزمن يداويه .. ) ارفعت جوالها ودقت على عمها وافي .. هذي خامس مره تدق عليها وما يرد .. رمت جوالها على السرير .. ونزلت تحت .. ادخلت المطبخ 
ام تركي وهي تفتح الجدر وتناظر في سجى ببتسامه : سجوي دام انك نزلتي تعالي ساعديني 
سجى : عبدالرحمن جا من الجامعه 
ام تركي : أي جا .. جالس بالمجلس 
سجى وهي تطلع من المطبخ : يما بروح شوي وبرجع 
ام تركي ابتسمت لانها عارفه انها بتروح وما بترجع واذا رجعت ترجع اذا خلصت كل شيء 
في المجلس .. 
ادخلت سجى شافت عبدالرحمن وحمد جالسين يتابعون مباره .. وعيونهم على الشاشه .. اجلست جنب عبدالرحمن بهدوء .. وبلا مقدامات قالت وهي تناظر عبدالرحمن : عمي وافي ما جا 
عبدالرحمن وعيونه على التلفزيون : ما اظنه بجي 
سجى وكانها ما تدري بشي : ليه 
عبدالرحمن التفت على سجى وناظر فيها بنظرة اتهام : الي نقوله بالليل ننساه بالنهار .. بس الي نسمعه ويجرحنا ما اضن ننساه .. يعني انتي ظنك ان بعد كلامك امس بجي 
سجى نزلت راسها باحراج .. وهي تقول بصوت واطي : ادق عليه ما يرد 
حمد التفت عليهم .. داخل عرض : وش صاير .. وشفيه عمي وافي 
عبدالرحمن هو ياشر على التلفزيون : خلك بالمباره .. 
حمد : لا من جد .. وش الي حصل 
عبدالرحمن وهو يناظر سجى : الله يسلمك ..عمي وافي قرر يتزوج بس بعض الناس غثوه بالكلام وكسرو مجاديفه .. فشكله بظل عزوبي 
حمد بتعجب : عمي وافي بيتزوج !! 
عبدالرحمن وهو يناظر في سجى : كان يبي يتزوج بس البركه في اختك سجى.. 
حمد وهو يناظر سجى : وش مسوي سجى 
عبدالرحمن بصوت واطي شوي وهو يناظر سجى : قالت لي عمتي عليا ان عمي وافي خطب صديقتك دلال 
حمد بدهشه : عمي وافي خطب صديقتك دلال .. الي عندها اخو اسمه بدر 
سجى الرفعت راسها بسرعه وناظرت حمد : وانت وش عرفك ان عندها اخو اسمه بدر 
ارتبك حمد وما عرف وش يقول .. : اذكر ان مر قلتي لي ان اخوها اسمه بدر 
سجى مو مقتنعه : ما اذكر اني قلت لك .. وش كانت المناسبه الي قلت لك فيها ان اخوها اسمه بدر 
حمد ويحاول يغير الموضوع : مدري والله .. المهم متى صار هل الكلام 
سجى بنظره حاده : غريبه تتذكر .. مع اني ما اذكر اني قلت لك .. انت الكلام الي تسمعه الظهر تنسها بالليل .. زين انك متذكر اسم اخوها .
حمد وهو يقوم : سالفه هي .. خليني اقوم ادق على عمي وافي 
سجى وهي تناظر في حمد الي يمشي بيطلع من المجلس ( ما اظن الموضوع يحتاج كل هل الاهتمام والانفعال )
/
*
/
في بيت بو شهاب .. 
مرة ربع ساعه تغريبا من ادخلت انفال الغرفه .. لم يفتحو فمهم الا لسلام .. شهاب كان جالس على الكنب وفي حضنه ملف .. وعيونه مثبته على محتواه .. لكنه يسترق النظر بركن عينه .. ل انفال التي تتحرك بالغرفه .. اول ما دخلت وسلمت .. اتجهت الى الحمام ( وانتو بكرامه ) وبدلت ملابسها .. ورتبت الغرفه .. وعينها معلقه على شهاب .. كانت تنتظره يتكلم او هي تبتدي بالكلام لما خلصت ترتيب الغرفه اجلست جنبه على الكنب وعيونها مثبته عليه .. رفع راسه وناظرها .. تكلمت بسرعه قبل لا ينزل راسه 
انفال برتباك شوي : اسفه لاني تأخرت ( صمت ثواني ..تنتظر منه تعليق ولما ما علق كملت ) .. اسواق ما قدر يمر ياخذنا لانه رايح يشتري اغراض للبيت .. دقت ليلى على كمال وقالت له يمرنا .. 
شهاب : طيب ليه ما دقيتي علي .. ومريتكم اكيد كمال مشغول او عنده محاظره وتاخر عليكم 
انفال : لا هو ما تاخر علينا .. مر علينا الساعه 2 وشوي وكان معه عبدالعزيز ولد عمتي 
شهاب بتسائل : اجل وش الي اخركم 
انفال : مرينا على ميلاف بنت عمتي علشان ناخذها من الجامعه .. وظلينا واقفين نتظرها نصف ساعه واكثر وهذا الي اخرنا .. انا ما قدرت اقولك لما كلمتني لانها كانت موجوده .. وما هي حلوه اقول قدامها ان هي الي اخرتنا .. ( كملت بصوت واطي ) ..مدري ليه ما تستلطفني 
شهاب بهتمام : ما تكلمون بعض 
انفال بضيقه شوي : تقدر تقول كذا .. من اول ما شافتني وهي كارهتني دائما تحاول تتجنبني .. وتتعمد تحرجني واي كلام اقوله تعلق عليه حاولت ادور على اسباب لهذي العداوه ما لقيت .. فضلت اني اتجنبها وما اتكلم معها لا هي ولا عمتي ام عبدالعزيز .. مجرد سلام 
شهاب : حتى عمتي ام عبدالعزيز تضايقك ؟
انفال بهدوء : اول كنت اتضايق منها لكن الحين تعودت عليها وكتشفت ان هذا طبعها 
شهاب بهتمام : طيب كيف علاقتك مع مرة عمي ام ضاري 
انفال ببتسامه عريضه وبراحه : خالتي ام ضاري حنون كثير .. وطيوبه .. احب اسولف معها 
شهاب : طيب ليه ما عشتي مع ابوك .. 
انفال وهي تهز اكتافها : مدري والله .. تصدق انا علاقتي مع ابوي ما كانت قويه .. كنت ازور بيت ابوي بين فتره والثانيه .. وسلم عليه واحيانا اتعشى عندهم ..اسمع ان عندي عمام وعمه بس ما مره فكرة اسأل عنهم واتعرف عليهم .. ( كملت ببتسامه ) .. تصدق انا اول مره شفت عمي طلال كان طالع من المجلس وانا نازله من الدرج حتى اول ما شفته خفت وطحت اما هو فكان متفاجا .. ما عرفت انه عمي واسمه طلال الا لما جا ضاري وعرفنا بعض 
شهاب ببتسامه : والله !
/
*
/
في بيت ام ميثم،، وتحديدا في غرفة هيام ..
فيصل ويحاول يهدئها : ليه كل هذي العصبيه .. 
هيام بعصبيه ممزوجه بضقه : اقولك مخنوقه .. انت ليه ما قادر تفهمني 
فيصل بشويت عصبيه : وش تبيني اسويلك كل شوي قالت لي مخنوقه .. كلنا محنا بطايقين حالنا مو بس انتي 
هيام لما شافته عصب هدت شوي : خالي ضربني اليوم 
فيصل بهدوء وعدم تفاجا : ليه طيب 
هيام بصوت مخنوق : لما جا اليوم .. قلت له اطلع من يتنا ولا عاد اشوفك هنا مره ثانيه ماني قادره اتحمل 
فيصل : ليه سويتي كذا .. انتي تفكرين ان بكلامك هذا راح يكف شره عنك .. ولا بتستقوين عليه ما راح يهز شعره من راسه ..وبجي بيتكم كل يوم واحتمال يزيد بضربه لك فالافضل انك ما تتكلمين معه .. واذا جا جلسي بغرفتك ولا تطلعين 
هيام تتنهد بضيقه : طيب 
فيصل بتسائل : اقول عمري ما اشوفك تروحين المشغل 
هيام : ما لي خلق اروح .. ما لي خلق اشوف الناس 
فيصل : لازم تروحين .. لا تنسين ان المشغل مصدر دخل لكم .. اختلطي بالناس يمكن تتغير نفسيتك وبعدين علشان اشوفك .. وطلع معك كل يوم .. ولا مليتي من وجهي 
هيام ببتسامه مخنوقه : عساني ما انحرم من شوفتك .. ان شألله بحاول اروح بكره واذا خلص دوام بدق عليك 
فيصل ببتسامه : طيب .. انتي وين جالسه الحين 
هيام ورتاحت شوي : في غرفتي 
فيصل ببتسامه : يالله قومي طلعي بر 
هيام بخوف شوي : اطلع بر 
فيصل : قصدي برى الغرفه .. لا تجلسعين لحالك تزيد ضيقتك طلعي جلسي مع امك وسولفي معها 
هيام : صدقني اذا طلعت برى الغرفه وجلست مع اهلي اتضايق زياده 
فيصل : علشان خاطري .. حاولي يا هيام تتقربين من امك يمكن تطلع من دوامت الحزن الي هي فيها 
هيام : خاطرك غالي .. بحاول 
/
*
/ 
/
*
/
في الكرنيش .. الساعه 9 بالليل .. 
ليلى : عمي جوعانه المفروض جبنا عشانا معنا 
طلال ببتسامه : قول لي ايش الاوقات الي ما تحسين فيها بالجوع .. كل جوعانه انتي في بطنك دود 
ليلى تسوي روحها زعلانه : عمي .. حرام عليك يعني الواحد ما يتغذى 
طلال ببتسامه : هههههههههه والله انتي عندك فرط تغذيه 
ميلاف بدلع : عمي انا مسويه رجيم علشان احافظ على رشاقتي 
ليلى التفتت على ميلاف : والله تعذييب 
طلال ناظر في انفال الي من جلسو ما سمع صوتها : وانتي يا انفال منتي بجوعانه ولا مسويه رجيم احسك ضعفانه كثير 
ليلى وهي تناظر عمها طلال : الله يسلمك هي تاكل على اكل شهاب .. واكل شهاب اكل عصافير فطور الصباح وعشا خفيف .. وادمان مشروبات بس هي تزيد عنه بالغدا .. تتغدا معنا بس ما تاكل كثير 
طلال ببتسامه : عاد اليوم بعشيكم عشا ملوك .. باي مطعم تختارونه 
ليلى بصوت عالي شوي وبفرح : ياحياي عمي طلال 
عبدالعزيز داخل عارض توهم واصلين .. : اقول عمي طلال ناوي ترشح نفسك بالانتخابات اشوف هتاف المشجعين قصدي المشجعات واصل لشارع 
قام طلال وسلم على عبدالعزيز وكمال الي توهم جاين .. اليوم طلال دوامه يخلص العصر رجع البيت وجلس مع ليلى الي حنت عليه علشان يطلعها و يمشيها لانها زهقانه من زمان ما طلعت .. قال لها بعد ما يريح شوي ونام ساعتين راح يطلعها .. كانت الطلعه مختصره على طلال وليلى .. لما جاو بطلعون قالت ليلى لانفال تجي معهم لان ما في احد بالبيت .. وشهاب طالع .. طلعت معهم ..طلال خاف ان اخته ام عبدالعزيز تدري ان هو مطلع ليلى وانفال وتزعل عليه لان ما طلع بناتها .. قال لليلى تدق عليهم وتقول لهم .. اتفقو ان يجلسون بالكورنيش شوي وبعدين يتعشون بالمطعم .. دق كمال على عمه طلال ولما درى ان هو مع البنات في الكورنيش .. قرر يجي هو و عبدالعزيز .. 
جلسو كمال وعبدالعزيز قريب منهم على طرف السجاده .. طلال كان موقعه في النص يلتفت على الشباب وسولف معهم .. ويلتفت على البنات يضحك معهم .. 
كمال : اقول عمي .. ما بجي شهاب 
طلال : دقيت عليه وقلت له يجي .. هذا هو بالطريق 
كمال : طيب اروح اشتري لكم عشا ولا منتو بمتعشين 
طلال : لا صعبه يتعشون هنا .. ما راح ياخذون راحتهم .. باخذهم للمطعم بعد شوي 
عبدالعزيز ببتسامه : وهنا ما راح تاخذنا معهم .. ولا محنا من ضمن المعزومين 
طلال ببتسامه : انتو دائما تعزمون روحكم بروحكم .. يعني الحين توقفت على العشا تبون تجون حياكم ما تبون توفرون 
كمال ببتسامه عريضه : اكيد بنجي .. ما نرد العزيمه والعشا بلاش 
.. عند البنات .. كانت ليلى تتوسط انفال وميلاف ..اما ميعاد كانت جالسه جنب ميلاف الي تحاول تفتح سوالف من غير سالفه مع ليلى علشان تظل ملتفته عليها .. وتهمش انفال 
ميلاف : نبي يوم نطلع لسوق .. ابي اشتري ملابس الملابس الي عندي كلهم لبستهم 
ليلى : طيب لبسيهم مره ثانيه 
ميلاف دلع : تبيني انا البس الملابس مرتين .. ( علت صوتها علشان تسمعها انفال ) ليه شايفتني زي بنت عمك ما اغير ملابسي .. انا والله مدري كيف متحملينه ..
قاطعتها ليلى ببتسامه : وش رايك بكره نقول لكمال وعبدالعزيز يودون السوق 
ميلاف بتسائل يحكي شكوك : ليه يعني كمال وعبدالعزيز .. ليه مو عمي طلال يودينا 
ليلى صمت ثواني : مممم لان عمي طلال مطلعنا اليوم فشله نقول له خذنا بكره لسوق 
انفال كانت تسمع من كلامهم الي تبيه .. والكلام الي يضايقها تحاول ما تسمعه وما تركز عليه تنهدة تحاول ترتاح وهي تناظر جهة البحر .. شافت شهاب يتمشى ببطا متجه صوبهم .. شوفته رسمت الابتسامه على شفايفها .. كان شكله يجنن مع البرموده وتي شرت الكحلي .. (مرة ذكريات اسبانيا في بالها لما شافته) 
شهاب قرب منهم سلم عليهم .. توه بيجلس جنب كمال وعبدالعزيز .. زاح طلال شوي وناظر فيه يعني تعال اجلس جنب انفال .. شهاب فهم على طلال من نظرته .. وجلس جنب انفال 
شهاب ناظر عمه بعدين التفتت على انفال .. وهو يقول بصوت واطي شوي : شخبارك 
انفال ببتسامه خفيفه من تحت برقعها : تمام 
ظل شهاب ساكت وعيونه تناظر الناس الي يتمشون .. كل ما التفتت على عمه طلال شاف نظرة الارصاد الي تشعره بعدم الراحه .. يحس كانه محاصر و السكينه تلامس رقبته .. (عمي طلال الي يطلبه شيء مو سهل ما اقدر اطبقه في يوم واحد .. هذا انا سمعت كلامه وجيت .. وجلست جنبها .. طيب وش اقول لها ما عندي سالفه اسولفها لها ) 
ميلاف وهي تناظر شهاب بصوت عالي شوي ودلع : كيف حالك يا ولد خالي 
التفتت شهاب وناظر ميلاف وميعاد الي جالسين جنب ليلى .. بعد ثواني من الصمت .. شهاب بستغراب : بخير 
ميلاف لما شافت انفال تناظر فيها حبت تقهرها زياده .. وكملت بدلع : دوم ان شألله .. ( سكتت شوي بعدين كملت ) .. امي دائما تسأل عندك .. من تزوجت ما جيت زرتها وما سلمت عليها 
شهاب استغرب هو من قبل ما كان يروح يسلم عليها لان دائما يشوفها في بيتهم او بيت عمه بس هذي الايام ما قام تجيهم كثير .. قال بهدوء : سلمي عليها .. وان شألله بجي اسلم عليها هل الاسبوع 
ميلاف بدلع : عاد عطنا خبر أي يوم بتجي علشان اقول لامي 
ميعاد وهي ماسكه بيدها عبايت ميلاف وتجرها .. قربت منها وهمست لها : ميلاف .. خلاص عاد ما تشوفين مرته جنبه .. عطنا خبر عشان نقول لامي .. اقول لا تالفين كلام من عندك .. امي اساسا ما تجيب طاريه بالمره 
ميلاف وهي تكز ميعاد وتبعدها عنها بشويت عصبيه وصوت واطي : اقول سكي وخليك بحالك 
كان الكل مستغرب من ميلاف صحيح الكلام الي قالته كلام عاد .. لكن الاسلوب كان غير اعتيداي .. انفال كانت ساكته لكنها تحس بضيقه ودها تبكي .. ما تدري ليه صارت تتحس منها كثير واي كلمه منها تاثرعليها وتضايقها حتى لو كانت( هلا ).. اما شهاب ما همه .. عاد ي.. وطلال كان ملتفت على كمال وعبدالعزيز ويسولف معهم .. 
ليلى بصوت عالي شوي وهي تناظر عمها طلال : عمي متنا من الجوع 
التفت طلال على ليلى ببتسامه : خلينا نجلس بعد شوي الجو حلو 
ليلى : عادي نجلس بس ترى مو من صالحك جلستنا هنا اكثر 
طلال عقد حواجبه : ليه 
ليلى ببتسامه : اذا طولنا هنا راح نجوع اكثر .. يعني راح تكثر الطلبات وتزيد فاتورة المطعم 
طلال : هههههههههه هههههه يما منك .. اذا الحسبه كذا خلينا نقوم .. ونتعشى باقرب مطعم .. ( كمل وهو يناظر انفال وشهاب ) .. بترحون معنا ولا 
شهاب التفت على انفال وناظر فيها بعدين ناظر عمه طلال : بنتمشى شوي وبعدين بنحلقكم 
طلال لما شاف شهاب التفت على انفال فكره بيستشيرها لكن انبسط لما قال انه بيتمشى معها .. قال ببتسامه : يالله قومو يا حلوين .. الي جوعان يجي معنا .. الدعوه عامه والي مو جوعان لايكثر العدد 
قامو البنات بسرعه وهم مبسوطين .. وشالو السجاده .. وتمشو مع عمهم طلال لسياره .. ولحقوهم كمال وعبدالعزيز .. اما شهاب وانفال .. ظلو يتمشون 
/
*
/
في الرياض .. وتحديدا في بيت بو جواد ..
كان البيت كالعاده متعادي مع السكون .. لا تستطيع لحظات الصمت ان تثبت وجودها ولو لدقائق في احدى مساحاته .. كل شيء يتحرك .. يصدر اصواتا .. تصادم .. رنين .. الوان .. طاقه حركيه تفرق باللعب والعراك والكلام والضحك والاكل .. في الصاله كانو الاطفال يلعبون ساعه ويتخانقون ساعه .. الحريم كان موزعين في المطبخ وفي غرفة الطعام وفي الصاله الداخليه .. والرجال بالمجلس والشباب بالجلسه الخارجيه .. 
في الصاله .. على الكنب الي بركن الداخلي .. جالسه عليا .. مع دانه ..
دانه ببتسامه وهي تاشر بيدها : شفتي هذي البنت الي مرت هذي اختي اصغر مني بسنتين 
عليا ببتسامه خفيفه : عرفت انها اختك من الشبه الي بينكم حيل تشبهك 
دانه ببتسامه : تدرين ان زمان كان يفكرونا توم .. بس انا من تزوجت تغيرت ومتنت شوي 
عليا : يعني كنتي اضعف من كذا !
دانه : بكثير .. بس من تزوجت وقمت ادخل المطبخ واطبخ .. صرت احب الاكل وجواد بعد ما يحب ياكل لحاله يعني اتعشى باليوم مرتين مره مع ولدي ومره معه ( كملت بتسائل ) .. عليا انتي تعرفين تطبخين 
عليا : اعرف اطبخ .. بس مو شاطره كثير .. احب اسوي الحلى و المعجنات 
دانه ببتسامه : كويس .. عاد نبي يوم نذوق طبخك .. ( كملت وهي قايمه ) .. بروح اشوف خالتي في المطبخ محتاجه مساعده ولا لا .. ( كملت وهي تناظر عليا ) .. تعالي معي 
عليا بتردد ورتباك : لالا .. انا بجلس هنا 
عليا تنهدت براحه وهي تشوف دانه تطلع من الصاله .. كل يوم تحس براحه كبيره لما تجلس معها وتسولف عفويه وكل شيء تقوله .. مرحه وطيبتها واضحه ..خدومه وتدخل القلب ..صار ما عندها مشكله كبيره بوجودها بالبيت وقت العزيمه لان دانه ما تخليها كل جالسه تسولف معها .. وغازي اليوم الظهر غداها بالمطعم ومشاها العصر انبسطت كثير وهي معه لدرجه انها ما حست بالوقت ..تحسنت نفسيتها كثير عن اليومين الي مضو وخاصه انها حاولت تتجنب كل اهل البيت علشان ما يضايقونها .. وتتضايق من نظراتهم .. وتلمحاتهم 
قطع عليها سرحانها صوت صابرين الي جلست جنبها 
صابرين بصوت حاد .. : انتي ليه ما تقومين تساعدينا بالمطبخ .. بس فالحه تاكلين وتبكين 
عليا تبددت الراحه لما شافتها .. نزلت راسها وما حبت ترد عليها .. لانها ما تبي مشاكل معها 
صابرين بقهر : ابسألك .. انتي ليه رديت لاخوي غازي .. ما عندك كرامه ( سكتت شوي وبعدين كملت ) انتي تظنين ان اخوي غازي يحبك ..( كملت وهي تناظرها من فوق لتحت ) انتي اساسا فيكي شيء ينحب 
ارفعت عليا راسها وناظرت صبرين بنظره مكسوره .. 
صابرين بتعالي : تصدقين عاد كسرتي خاطري .. انتي فعلا تكسرين الخاطر .. مسكينه ما تدرين ان اخوي غازي تزوجك علشان يكسب التحدي الي بينه وبين عمامي .. ويكسر القاعدة الولد ما ياخذ الا بنت عمه 
عليا والدموع بعينها .. وعلامة الصدمه مرسومه بوجهها : انتي اش تقولين 
صابرين ببتسامة انتصار: ما كان ودي اصحيك.. خليكي نايمه بالعسل.. بس خفت تجيك سكته قلبيه لما يطلق غازي 
/
*
/
في الكورنيش ..
مازالت الدقائق تحت رحمت الصمت .. مرت ربع ساعه .. والعيون تتأمل صفحة البحر السوداء التي تزينها انعكاسات الاضواء على سطحها .. الظلام يشتد في الا نهايه والخط الفاصل بين البحر والسماء لا يرى بوضوح مثل ما البحر الاضوء تزينه .. لسماء نجومها التي تزينها .. تنهدت انفال وهي تناظر البحر صار لهم ربع ساعه من اجلسو هينا مقابلينه .. التفتت على شهاب وشافت عيونه معلقه على البحر وشكله يفكر بعمق ..ما كان ودها تكسر هالسكون .. لكنها ملت من الجلسه هنا : ليه ما رحنا نتعشا معهم 
شهاب وما زالت عيونه على البحر : انتي جوعانه 
انفال : حيل .. وانت منت بجوعان 
شهاب بهدوء : شويه .. ( سكت شوي بعدين كمل ) .. قول لي شخبار امك .. وعمك 
انفال استغربت من سؤاله هذي اول مره يسال عنهم .. قالت ببتسامه عريضه : بخير .. دقيت على امي اليوم علشان اسلم عليها .. وهي بعد تسلم عليك 
شهاب وما زالت عيونه على البحر .. بصوت واطي : الله يسلمها ( التفت على انفال بتسائل ) انتي عندك خوال
انفال ببتسامه : عندي خال واحد .. بوعدنان 
شهاب : ايش يشتغل 
انفال بعد تفكير : خالي بو عدنان ما يشتغل بس عنده ولده عدنان يشتغل ويصرف على خوانه 
شهاب بسرعه : قول لي عدنان كم عمره وين يشتغل .. مكمل دراسه ولا لا 
انفال استغربت من انفعال شهاب : مدري اعتقد ان عمره 26 هو طلع من المدرسه مبكر علشان يشتغل ويساعد ابوه في المصاريف ..والله ما عندي علم وين يشتغل 
مرة دقايق من الصمت قبل لا يلتفت شهاب على انفال وقول لها بصوت هادء : انتي كنتي مخطوبه لعدنان ولد خالك 
انفال نزلت راسها بهدوء وشبكت اصابعها : هو مو خطوبه خطوبه .. انا لما كنت بثنوي كان يقولون انفال لعدنان وعدنان لانفال ولما تخرجت من الثنويه .. راح خالي وخطبني من ابوي وابوي وافق ..( سكت شوي ) 
شهاب بندماج وهو يناظر فيها وهي منزله راسها : طيب وبعدين 
انفال ومازالت منزله راسها : مدري بعدين وش الي حصل .. جاني ابوي بيتنا وكان اول مره يدخل فيها البيت وقال لي ان خالي بو عدنان ظروفه الماديه صعبه وما يقدر يزوج ولده .. وما فيه قوت حمل مسؤاليات جديده وما يبي يربطني بتعقيدات ما يدري متى تنحل .. وقال لي انك خطبتني 
شهاب التفت على البحر وناظر فيه وهو يفكر بكلامها .. بس قطع عليه تفكيره صوتها ..
انفال ارفعت راسها وناظرت فيه بعيون فيها لمحة حزن متجانسه مع نبرة صوتها الهادءه : تصدق ان الدقايق الي فصلت بين الخبرين ما كانت خاليه من مشاعر الحزن .. الانكسار والاحراج .. 
التفت شهاب عليها بسرعه وقاطعها .. : انتي كنتي تحينه اقصد كنتي تبين هذا الزواج يتم 
انفال ردت بسرعه ما حبت هذا الكلام منه ايش تحبينه : لا .. طبعا ما كانت هذي المشاعر وليدة حب .. انا ما كنت احمل لولد خالي أي مشاعر .. انا حتى شكله ما اتذكره مضبوط .. بس كنت اسمع عنه من امي .. ( تنهدة بضيقه ) .. لما جا الرفض منه مهما كانت الاسباب حسيت بنقص وتصغير ولو تم هذا الزواج راح اكون حمل ثقيل عليهم مع اني عارفه ضروفهم .. ومهيأه نفسي لحياتي معهم .. بحاول اعطي بدون ما اخذ 
ما تدري انفال أي قوه خفيه خلتها تصرح عن مشاعرها .. وكيف قالت له هذا الكلام .. الناس مختلفون في علاقتهم بمشاعرهم .. منهم من يحب يضخمها .. ومنهم من يحب يصرح عنها ومنهم من يحب يخفيها .. ومنهم من يعيش بحساسه .. ومنهم من يعيش على حساب مشاعره .. انفال من النوع الي يحب يخفي احساسه 
شهاب ظلت عيونه معلقه على البحر .. ما يقدر يلتفت عليها وناظرها يحس بالخجل منها .. ادرك منذ دقائق ان لها مشاعر .. وحس بغباء اناني لما جردها من نعمة الاحساس .. مع ذاك ما عنده القدره على الاعتذار مرة دقائق من الصمت .. قبل لا يقول شهاب وهو يرمي الحصى بالبحر : تقدرين ترمين ابعد منها 
التفتت انفال على شهاب بدهشه .. بتسمة وهي تلقط الحصى من الارض وترميها .. وعيونها على شهاب .. لما رمتها التفتت على البحر وهي تقول : وش رايك فيها 
شهاب : ههههههههه ههههه ما طالت البحر .. ( رفع ثلاث حصيات ببتسامه ورماهم ورى بعض ) وشرايك 
انفال ببتسامه عريضه : حلوو ( كملت وهي تلقط ثلاث حصيات ) تتحدا مين يرمي ابعد 
شهاب ببتسامه : ماشي قبلنا التحدي طيب والفائز وش جائزته 
انفال بعد تفكير : اذا فزت انا تعشيني بالمطعم .. واذا فزت انت اسوي لك عشا بالبيت 
شهاب وهو يرفع ثلاث حصيات من الارض .. ببتسامه : بعد من الواحد الى الثلاثه اذا قلت ارمي ارمي 
انفال بحماس وعيونها على البحر : يالله عد 
الرميه الاول حصات شهاب كانت ابعد .. الرميه الثانيه حصات انفال ابعد بشوي .. والرميه الثالثه حصات انفال ابعد بكثير .. انفال بفرح وهي تصفق بيدها : فزت فزت .. ( كملت وهي تلتفت على شهاب ) جوعانه 
شهاب ببتسامه : يالله قومي خلينا نتعشى ..
/
*
/
في الرياض .. في بيت بو جواد .. 
بعد العشا جلسو الحريم بالصاله وقابلو دلت القهوه والحلى .. والاطفال بعد العشا هدوء شوي بدى يقل انفعالهم باللعب 
صابرين وهي تاكل الكيكه : حلوو طعمها .. كيف طريقتها 
دانه : بكتبها لك بورقه لانها طويله شوي ويبي لها شغل لانها ثلاث طبقات كل طبقه لها مقادير 
صابرين : اجل ما نبي نسويها .. ما احب اطول بالمطبخ .. تجيني الدوجه من الريحه وصوت الخلاط 
دانه ببتسامه : عاد هذي الكيكه جواد يحبها كثير وكل يطلب مني اسويها 
ام جواد وهي تصب القهوه : جواد من يوم هو صغير شهيته مفتوحه .. واذا علق على الطبخه علق عليها وحتى غازي زيه بس غازي يحب ينوع بالاكل 
دانه بتسائل : وين عليا ما جلست معنا على العشا .. 
صابرين بوجهه معفوس : زين انها ما جلست معنا كان انسدت نفسنا تحصينها مع غازي يعني وين بتروح 
دانه : يمكن مع غازي ..
ام جواد وهي قايمه : بروح اجيب حبوب الضغط من غرفتي 
اصعدت ام جواد الدور الثاني .. الي كان اكثر هدوء من الاول .. وهي تمشي لغرفتها مرت جنب غرفة غازي سمعت صوت انين جاي من داخل الغرفه .. وقفت وقربت من الباب بخوف .. اتضح الصوت اكثر .. مدت يدها وفتحت باب الغرفه بهدوء .. وكان الظلام محبوس بداخلها .. خافت اكثر لما شافت الغرفه ظلمه .. وصوت الانين يزيد بحزن .. ارفعت يدها وشغلت النور .. وقفت عند الباب وعيونها على جسد عليا المتكور في زواية الغرفه شافتها ضامه رجلها لصدرها .. ودافنه وجهها بين رجلها .. مثل الاطفال .. ما عرفت وش تسوي وهزها منظر عليا .. قربت منها بهدوء .. ونزلت لمستواها .. ما عرفت وش تقول لها .. خايفه تحركها او تلمسها تهجم عليها .. ولا يغمى عليها .. 
ام جواد وهي تحط يدها على كتف عليا بهدوء .. بصوت واطي : عليا 
عليا ارفعت راسها مثل المرعوبه .. وناظرت ام جواد بوجهه مليان دموع 
ام جواد بصوت حنون وبخوف : في احد مضايقك .. يالمك شي .. تبين انادي لك غازي 
عليا بخوف تترجم بصرخات مخنوقه .. وبكاء مهزوز .. وكلمات تطلع متقطعه ومشبوكه مع الاهات : لالا .. ل.. لا يقرب مني ..( بحركه لا شعوريه رمت عليا نفسها على صدر ام جواد .. ومسكت بيدها الثنتين جلابيتها وهي تضغط عليها .. كملت بترجي وبكا ) .. قول له خل يرجعني عند اهلي .. انا ابي امي .. اشتقت لاخوي .. ( كملت بصوت اعلى ) .. كلهم مثل بعض .. مافي قلبهم رحمه .. انا والله تعبت .. حرام عليه 
ام جواد تقطع قلبها من كلمات عليا .. ضمتها بحنان الام لما تضم طفلتها الخايفه .. وحطت راسها على صدرها ومسحت عليه .. وحاولت تهديها .. وتقرا عليها سور قرانيه .. لمن خفت الرجفه .. وهدءة شوي .. ناظرت في ملامحها الي تتوسد صدرها .. والدموع ارسمت خطوط الجفاف على خدها وذبلت ملامحها من الحزن في انتفاج في عيونها وسواد من تحت .. مررت يدها على شعرها وهي مو مصدقه الي حصل 
اما عليا كانت تحس براحه وبدفا وهي بحضن ام جواد .. مغمضه عيونها وصوت ام جواد وهي تقرا الايات القرانيه .. يبعث الطمأنيه .. ما ودها تفتح عينها لكن توقف صوت ام جواد خلها تفتحها 
ام جواد لما شافت عليا فتحت عينها .. قالت بصوت واطي : اشتقتي لاهلك 
عليا اكتفت بهز راسها .. بنعم وهي ما زالت بحضن ام جواد 
ام جواد ماتدي هل الوقت مناسب علشان تقول هل الكلام .. او تسأل هالسؤال الي شاغل بالها : انتي ليه جيتي مع غازي الرياض 
عليا شعورها بحنان وراسها على صدر ام جواد وحساسها بالامن .. خلاها تتكلم بصوت واطي والدموع تنزل من عينها .. تكلمت بنبره وكانها تتكلم عن شيء ماضي : حسيت معه بالامان بالحنان .. كنت محتاجه لانسان ما طالته لحظات الحزن .. ماشوشت ابتسامته .. وغيرت مفهومه عن السعاده .. للحين الامل مستوطنه والياس ما عمره سكنه .. ما قدرت اتقبل فكرة ان يبتعد عني بدون تفكير جيت معه 
ام جواد ( أي سعاده الي شفتيها مع غازي هنا ) : قول لي هو مضايقك 
عليا : لا .. بس قول له يودني عند اهلي 


في الصاله الصغيره .. في الدور الثاني ..
غازي بخوف شوي : خير يما تقول صابرين تبيني ضروري 
ام جواد بهدوء : خير بوجهك .. ( كملت وهي تاشر على الكنبه جنبها ) .. اجلس جنبي 
غازي وهو يجلس جنب امه : وهذا حنا جلسنا .. امري يا ست الحبايب 
ام جواد بدون مقدمات .. وبامر : بكره خذ مرتك لشرقيه 
غازي بستغراب ..وبخوف : ليه يما 
ام جواد : خلها تزور اهلها .. وتغير جو 
/
*
/
الساعه 10 الصباح .. في بيت بو شهاب ..
فتحت انفال عينها ببطأ .. وطاحت عينها على عقرب الساعه الصغير على العشر .. التفتت على شهاب الي كان معطيها ظهره .. شكله في سابع نومه .. ارفعت البطانيه بشويش .. وطلعت منها بهدوء .. اتجهت للحمام ( وانتو بكرامه ) .. وستوقفتها المرايه .. وقفت وناظرت شكلها ..وبتسمت وهي تعدل شعرها وتتذكر يوم امس لما كانو بالبحر .. وبعدين راحو المطعم يتعشون .. هذي اول مره تطلع معه لمكان عام وتتمشى معه وتتعشى بالمطعم .. كان ديكوره رائع والاكل كان لذيذ لدرجه انها كلت كثير ونفسيتها مفتوحه على الاخر .. كل ما شافته يبتسم قلبها تزيد دقاته .. واذا سمعت ضحكته ينشرح صدرها .. امس قربه منها ما كان شيء عاد وما كان مثل كل مره .. احساس الامان قاعدة ثابته ما تنزاح سواء كان قريب منها ولا بعيد .. يكفي وجوده بحياتها يثبتها نولدت بداخلها مشاعر دافأه تبعث الحراره في اطرافها وكل ما طاحت عينها بعينه) .. التفتت وناظرت السرير 
ابتسمت لما تذكرت شيء وحست ان الوقت مناسب علشان تطبقه .. التفتت على التسريحه ونتقلت انظارها بين زجاجات العطر المرتبين على جانب الطاوله .. مدت يدها واختارت عطر .. ورشته في راحت يدها .. عقد حواجبها لان الريحه انتشرت بسرعه .. وكانت قويه .. قربت من السرير وتناملت وجه شهاب .. تردد في البدايه قبل لا تمد يدها .. وتتحسس انفاسه .. حطت يدها على انفه .. وخافت لما شافت ملامحه انعفست وعقد حواجبه شالت يدها على طول لما بدى يعطس وهو مغمض .. ورجعت خطوه للخلف .. لما علا صوت عطساته .. ارتبكت وحتارت وين تروح تخاف يعصب عليها .. فكرة تتخبأ تحت السرير .. لكن ارتاحت شوي لما لف جسده على الجهه الثانيه وكمل نومه .. اجلست على الكنب .. وتنفست بعمق .. ( زين ما حس ولا فتح عينه ولا كان عصب علي الظاهر ان عنده حساسيه من العطرات المركزه .. زين ما ختنق من غبائي ) 
/
*
/
في بيت بو تركي .. وتحديدا في غرفة سجى ..

ازعلي وارضي .. على كيفك انا .. مثل ما ودك تلاقيني ((حبيب ))
واجرحيني الف مره بالهوى .. تلتقيني مثل ظلك ما ((اغيب ))
صدقيني انتي من نفسي ولي .. اذكريني بس .. تلقيني (( قريب ))

تقاسيم الحزن مع تكوين الدموع .. على صفحة ملامح باهته .. داخل الغرفه المظلمه تعزف الم وتنزف حزن صارت كل ابيات الحب مكسوره .. زدادت جرعت العتب ..( مهما كان مقدار الحب الي تحمله هذي الابيات تبقى انت اسباب حزني .. صرت احس الحب مخنوق بين الكلمات .. الغياب رحل كل الحروف .. الذكرى هي الباقيه ) بدت الدموع تنزل على خدها وهي تناظر شاشة الجوال ( حتى انا ما عدت انا .. رحل كل شيء حلو فيني .. خلوني الناس وخليتهم .. ماني قادره ارسم البسمه .. وما احب اشوف ابتسامتهم .. لكني محتاجه لهم ما اقدر اعيش لحالي .. اخاف يتوحد فيني الحزن وينهيني .. ما ابي تكون نهايتي على يده .. ابي انهيه قبل لا ينهيني انا لازم ادور على الفرحه حتى لو ما كانت لي .. انا لازم ارسم البسمه حتى لو ما كانت على شفاهي ) غمضت عيونها ورمت الجوال على السرير .. ما تبي تقرا الرساله الي احفظتها من كثر ما تقراها ( مشاري تكفى خلني اعيش لحالي ) قامت من السرير ومسحت دموعها بيدها .. اطلعت من الغرفه تدور احد يوديها بيت صديقتها دلال الي صار لها ايام ما كلمتها من ذاك اليوم .. وهذا الي مزود همها .. ومثقل عليها .. متاكده ان دلال زعلانه عليها .. وما تبي تكلمها .. ضربت باب غرفة عبدالرحمن .. 
عبدالرحمن من خلف الباب : تفضل 
فتحت سجى الباب .. وشافته جالس على الاب توب .. ابتسمت ابتسامه خفيفه وجلست على طرف السرير 
عبدالرحمن ما استغرب من هدوءها لانها صارت هذي الفتره هادءه ومنعزله : هلاا سجوي شخبارك 
سجى بصوت واطي شوي : الحمدلله .. ( سكت شوي ) .. انت مشغول 
عبدالرحمن وعيونه على شاشة الاب توب : عندي بحث جالس اسويه .. الحين بخلص .. بقيتي شيء 
سجى : ابيك توصلني بيت صديقتي دلال 
عبدالرحمن : طيب .. متى تبين اوديك 
سجى : الحين .. 
عبدالرحمن : انتي قومي لبسي وانا الحين اخلص ونزل 
سجى توه بتقوم رجعت مره ثانيه اجلست .. بتردد : عبدالرحمن تكلم عمي وافي 
عبدالرحمن رفع راسه وناظرها بستغراب : أي اكلمه .. كل يوم عادي .. ويجي هنا بالليل بس انتي نايمه ليه تسألين 
سجى بحزن : لاني ادق عليه ما يرد علي .. وما اشوفه يجي عندنا .. وما ادري اذا يجي بالليل .. ( كملت وهي قايمه ) اذا كلمته قول له تسلم عليك سجى 
/
*
/

في بيت بو بدر .. وتحديدا في غرفة دلال .. 
فتحت دلال عيونها ببطأ .. ومدت يدها بثقل وسكتت المنبه .. ناظر الساعه بعيون شبه مسكره هي عارفه قبل لا تنام كم الساعه الحين بس حبت تتأكد .. اربع ونص .. قامت من السرير بكسل ودها ترجع تتدفا فيه .. قابلت التسريحه وناظرت شكلها .. مثل كل مره تجلس فيها من النوم .. دخلت اصابعها بشعرها ورجعته على ورى ورجعت خصلات على وجهها .. مدت يدها ورفعت جوالها .. مكالمه لم يرد عليها = 7 .. فتحتهم 6من سجى ومكالمه من انفال .. تنهدت تحاول ترتاح .. ما تدري ليه صارت هذي الايام خامله .. وكسوله .. وكأيبه .. وضايعه .. ما تبي تروح الجامعه .. ما تبي تتكلم مع احد .. ما تبي تاكل .. تحس ان الساعات تمشي ببطأ كل ساعه اثقل من الثانيه .. الوضع هادء والعواصف بداخلها .. توقف حاضرها على ما ضيها .. ومستقبلها غير واضح .. اسم وافي يتردد بداخلها ( ياترى شخباره ) الشي الي يمتعها ويرسم البسمه على شفايفها مواقفها معه .. ما تدري ليه ودها تروح المحل الي شافته اول مره فيه .. ولا الشارع او المطار يمكن تجمعهم الصدف مره ثانيه بنفس المكان .. مع انه هذا بعيد 
سمعت ضربات على الباب .. قالت بصوت تعبان : تفضل 
انفتح الباب بهدوء .. ودخلت سجى .. وقفت عند الباب .. التفتت دلال على جهت الباب وتفاجات لما شافت سجى واقفه .. وتناظرها بعيون مليانه دموع .. مرة دقايق من الصمت كل واحده تناظر الثانيه نزلت دمعه من عين سجى .. وما قدرت تتحمل .. بسرعه راحت لدلال وضمتها .. وبكت 
سجى وهي ضامه دلال وتبكي : اسفه يادلال .. ما كان قصدي اجرحك .. والله اسفه 
نزلت دموع دلال لا شعريا .. وبصوت مخنوق : سجى انا ما اقدر ازعل منك 
سجى من بين دموعها وبعتب احباب : اجل ليه ما تردين علي وما قمتي تجين الجامعه 
دلال وهي تمسح دموعها : ما ادري والله .. ( كملت ببتسامه خفيفه ) .. سجى مسحي دموعك تعرفيني انا ما احب هذي المواقف الي فيها دموع .. ( كملت بدلع ) .. ما اشتقتي لي 
سجى ارفعت يدها ومسحت دموعها وهي تحاول تبتسم : حيل اشتقت لك 
دلال وهي تمسك يد سجى وتجرها : حتى انا اشتقت لك كثير .. تعالي خلينا نجلس 
جلسو سجى ودلال على الكنب .. سجى بخجل : اسلوبي كان بايخ .. وما عندي سالفه كانت ضايقه فيني الدنيا 
دلال وتتمنى ان هذي المره سجى تقول لها الي بداخلها : قول لي يا سجى وش الي مضايقك 
سكتت سجى شوي وناظر دلال بحزن .. وقررت تفتح لها قلبها لانها تبي ترتاح : مشاري 
دلال : انا كنت حاسه ان ورى نظرة الحزن مشاري .. متزاعلين 
سجى نزلت راسها وبعدين ارفعته .. تنهدت بضيقه : يا ريتنا متزاعلين .. ( وحكت لها السالفه كلها من لحظة الى اسمعت عمها وافي وعبدالرحمن يتكلمون .. وصدمتها .. وقرارها الي اتخذته .. وموقف الكل منها .. وحزنها وبكاها .. وقهرها وكرها لغاليه .. ومواقفها مع مشاري .. ) في اليوم الي كلمتك فيه مو حاسه بنفسي كان ودي افرق شحنات العصبيه والقهر في أي احد .. دلال انا مقهوره 
دلال كانت تسمع لسجى بدون ما تقاطعها .. مع ان تأثرها وتعاطفها بان على ملامحها : تبين الصدق ولا ولد عمه .. بصراحه يا سجى انتي غلطانه .. قرارك كان اكبر خطأ 
سجى بندم وهي منزله راسها : عارفه .. بس 
دلال حست ان سجى في قلبها شيء تبي تقوله : بس .. ايش .. قول لي 
سجى وبنظرة حزن وبصوت عميق : انا ما ابي يطيح مشاري من عين اهلي .. ويصغر بنظرهم .. كنت ابي الصوره تنعكس واصير انا الصغيره بعينهم .. وهو الانسان الي باقي على وعده .. انا يا دلال اعرف امه وابوه اذا حط في بالهم الشي يسونه .. وعرف مشاري عدل ما يقدر يرد لهم طلب وما يقدر ياثر عليهم .. راح يكون موقفه صعب وبعيش بدوامت حيره .. 
دلال ما عرفت وش تقول .. وهو القرار كان متسرع .. لكن المبرر مقنع .. والنتائج تحطيم قلبين 
سجى بنظره حاده فيها لمحة حزن : اذا شفتها اموت من القهر .. ما اقدر اتحمل وجودها ودي اقتلها اخنقها 
دلال بتاثر : طيب مشاري وش موقفه من قرارك .. ما حاول يسوي شيء 
سجى بخيبة امل قويه :: كنت انتظره يسوي شيء .. اول بمعنى اصح كنت متاكده ان راح يسوي شيء تمنيت اشوف منه تضحيه ..جنون .. أي شيء يعبر فيه ان مدى تمسكه فيني .. لكن الي شفته منه كان بعيد عن التصور .. تحول الى انسان ضعيف مكسور .. يكسر الخاطر .. مستسلم .. 
دلال : اقول لك شيء يا سجى .. حنا دائما نحب نحس ولا نحسس .. نحب الناس تضحي لجلنا وحنا عادي نضحي فيهم .. كيف يا سجى تنتظرين منه يضحي لجلك وانتي ضحيتي فيه .. ليه ما حاولتي تتمسكين فيه للاخر ليه بكل سهوله تركتيه 
سجى بدت دموعها تنزل .. قالت بصوت مخنوق .. وترجي : تكفين يا دلال خليني نسكر الموضوع .. انا تعبانه والله الي في قلبي مو شويه .. لا تزيدين النار حطب .. 
دلال احترمت رغبة سجى .. وبدلت الموضوع مع ان عندها كلام كثير ودها تقوله .. قبل لا يوصلون لعمق الموضوع سجى اختنقت على السطح .. ارفعت السماعه .. وطلبت من الخدامه تجيب لهم عصير برتقال 
دلال ببتسامه خفيفه : وش سويت يوم الاربعه بالجامعه حظريتي المحاظرات 
سجى وهي تمسح بدموها بيدها : حظرت المحاظره الاولى .. و ما كان لي خلق احظر الثانيه ( سكت شوي بعدين كملت ببتسامه خفيفه وعينها على ملامح دلال ) .. فكرتي بالموضوع 
دلال بتسأل : أي موضوع 
سجى ببتسامه خبثه : يعني أي موضوع .. تراهم ينتظرون الرد يا ايه يا لا .. لا تقولين لي ما فكرتي 
دلال نزلت راسها بحيا : الا فكرت 
سجى وهي تتفحص ملامح دلال : والله وجهك يقول موافقه بدون تفكير .. الف مبرووك 
ارفعت دلال راسها .. ببتسامه خجوله .. وناظرت بسجى .. ادخلت الجدامه وحطت العصير على الطاوله .. 
سجى وهي تمد يدها وترفع العصير : والله جا بوقته احس اني عطشانه .. خليني ادق على بوالوفا ابشره ولا جلي بالبيت احسن .. 
دلال ناظرت بسجى كان ودها تقول شيء بس متردده وتحس بالاحراج .. سجى افهمت وشيء الي يدور بخاطرها من نظرتها .. سجى بجديه : ادري انك تفكيرن بالكلام الي قلته .. ترى انا كنت مضخمه الامور 
دلال بجديه : بس الكلام الي قلتيه صحيح .. 
سجى وحبت تغير الموضوع : اقول دلال شخبار انفال وهيام من زمان ما كلمتهم والله اني مشتاقه لهم حيل 
دلال هم هي ما كان ودها يتكلمون بالموضوع .. ببتسامه : انفال تغريبا بين يومين وثلاثه اكلمها .. اما الاخت هيام شكلها نستنا .. من زمان ادق عليها ما ترد علي 
/
*
/
في سيارة غازي .. الي ماسكه خط الشرقيه .. 
كان الصمت يتراقص مع انغام الغنيه التي تبثها ام بي سي اف ام عبر الراديو 
غازي كان راضي بسيطرة الصمت لانه هو في حالة تفكير عميق .. وتحليل لكلام امه ..و لسكوت عليا واصرارها على الرجعه لشرقيه .. رجع بالذاكره ليوم مضى .. وحاول يربط ويفك ويستنتج يحس ان الامور داخله بعضها .. بس هو مو قادر يعرف وش الرابط بينهم الف سؤال وسؤال يدور باله والف جواب وجواب ما لهم اسأله .. ليه امه طلبت منه واصرت ان يودي عليا لشرقيه .. ويجلس معها اسبوع واذا يبي اكثر .. معقوله تبي تبعدها .. طيب وتعاطفها المفاجا .. ( دير بالك على عليا يا غازي ) قالتها لي قبل لا اسافر .. وعليا ليه صارت تخاف مني وما تكلمني 
التفت غازي على عليا الي كانت مسنده راسها على النافذه .. ومغمضه عيونها شكلها تعبانه ..ظنها نايمه ما حب يزعجها .. بس لما فتحت عينها شوي وسكرتها .. عرف انها صاحيه 
غازي وعيونه على الطريق : عليا ( سكت شوي ينظر منها تجاوب ولما ما ردت عليه .. قال بصوت اعلى شوي ) .. عليا .. ( سكت شافها رفعت راسها ) .. انا ضايقتك .. زعلتك 
عليا بصوت واطي : لا 
غازي التفت عليها : اجل ليه ما تكلميني .. طيب في احد مسمعك كلام ضايقك .. اجرحك 
عليا بصوت واطي : لا 
غازي وقف السياره جنب الخط .. والتفت عليها وهو بيول باصرار : ما ني بمتحرك الا لما تقولين لي وش الي مضايقك .. ان شألله نام الليله بالسياره ما في مشكله .. يالله اسمعك تكلمي 
عليا نزلت راسها وبدت الدموع تتجمع بعينها .. قالت بصوت مخنوق : انت صحيح متزوجني علشان تقهر اهلك .. وتتحدى عمامك 
غازي بشويت عصبيه : من قالك هل الكلام 
عليا ارفعت راسها وناظرة في غازي من بين دموعها : يعني صحيح 
غازي وهو يضرب السكان بيده بعصبيه: لا طبعا اكيد وحده من خواتي قالت لك هل الكلام ولا وحده من عماتي 
عليا بصوت واطي شوي : اختك صابرين هي الي قالت لي 
غازي وهو يحرك السياره : انتي طبعا صدقتيها .. يعني معقوله يا عليا كل هذا وما حسيتي فيني 
بعد صمت ثواني .. عليا بصوت مخنوق : كنت خايفه انك تخليني 
غازي التفت عليها وعلى وجه ابتسامه عريضه : لاخر نفس فيني .. وربي متمسك فيك 
استراحة ابتسامه خجله على شفايف عليا التفتت عليه وقالت والراحه واضحه في صوتها : كم باقي ونوصل 
غازي وعيونه على الطريق : مممم ساعه تغريبا 
عليا وهي تفتح شنطتها : خليني ادق على اخوي وافي .. واخبره ان حنا بنجي 
غازي : ليه هو ما يدري ان حنا بنجي 
عليا وهي تطلع جوالها : لا 
غازي ببتسامه : وش رايك نسويها له مفاجاه .. لا تدقين عليه 
/
*
/
في بيت بو تركي .. وتحديدا في المجلس ..
كان وافي جالس لحاله يتابع فلم في التلفزيون .. والنوم مثقل اجفانه .. صار له يومين مو نايم عدل وفكره شغال بدون توقف .. رفع يده بثقل وناظر ساعته ( ما كأن عبدالرحمن تاخر قال نص ساعه وهو جاي .. اذا كذا خليني امدد جسمي على ذا الكنبه .. على ما يشرف الاخ ) اسندح وافي على الكنبه وحط يده تحت راسه يحس ان جسمه متكسر .. متبهدل من قلت النوم .. توه بغمض عيونه سمع صوت الباب ينفتح .. رفع راسه شوي علشان يشوف من الي دخل .. لما شاف سجى داخله نزل راسه بسرعه وغمض عيونه (يعني نايم ).. 
سجى لما شافته غمض عيونه اول ما شافها عرفت ان هو للحين شايل بخاطره عليها .. وما يبي يكلمها لكنها متاكده ان راح يطير من الفرح لما يدري بموافقت الحبايب ..
سجى وهي تقرب منه وتطل بوجهه : عمي انت نايم 
وافي وهو مغمض عيونه : انتي وش شايفه 
سجى ببتسامه : و الله الي انا اشوفه انك ما تبي تشوفني وتكلمني .. ( كملت وهي تبوس راس عمها ) .. انا اسفه يا عمي .. والله ما كنت اقصد الكلام الي قلته 
وافي بسرعه فتح عيونه لما باسته سجى .. وافي ببتسامه : تو الناس على عيد الفطر 
سجى ببتسامه عريضه : ههههههه وش قصدك يعنى انا ما ابوسك الي في الاعياد 
وافي وهو يرفع جسمه ويعدل جلسته : تبوسين الكعبه ان شألله 
سجى وهي تجلس جنب عمها وافي .. ونفسيتها مره حلوه : عمي انت زعلان مني 
وافي ببتسامه : كنت زعلان منك .بس مشكلتي بسرعه ارضى (كمل وهو يشوف عبايتها عليها) من وين جايه 
سجى ببتسامه خبيثه .. وهي رافعه حاجب : تبي تعرف من وين جايه 
وافي بتسائل : من وين ؟ 
سجى وعيونها على ملامحه : كنت عند دلال 
وافي حاول يكون طبيعي .. وعصاب مشدوده : اه 
سجى ببتسامه عريضه : ترى هي تسلم عليك .. وتقول لك ان هي موافقه على الخطوبه 
وافي مو مستوعب .. مو مصدق .. متفاجا .. مو مافهم .. : وافقت !! 
سجى تضحك على شكل عمها وافي : ههههههههههه أي وافقت 
وافي هو الفرحه مو سايعته : حفي انها وافقت .. وربي مو مصدق .. دلال وافقت 
/
*
/
في بيت بو شهاب .. وتحديدا في غرفة ليلى .. 
ليلى وهي تحط قلم الكحل داخل عينها .. : منت بناويه تروحين معنا 
انفال وهي تراغب ليلى وهي تضبط الميك اب : ممم لا ماني رايحه 
ليلى وهي تحط قلم الكحل في العين الثانيه : ليه طيب .. والله وناسه 
انفال : ما احب احضر زواجات 
ليلى وهي تحط المسكره : في احد ما يحب يروح زواجات .. والله ما خذيتي منا انا وميلاف ندور بطايق الزواجات علشان نروح .. نعرفهم ما نعرفهم ما هي بمشكله .. 
انفال بتسائل : يعني الزواج الي الحين بتروحونه مو من قرايبكم 
ليلى وهي تناظر شكلها بالمرايه : لا طبعا مو من قرايبنا .. زواج اخو خويت ميلاف 
انفال كانت واقفه جنب ليلى .. وعينها على يد ليلى وهي ترسم شفايفها .. ببتسامه : ما شألله روعه مكياجك عجبتني كثير الالوان الي فوق عينك .. 
ليلى ببتسامه : يسلموو .. ( كملت بتردد ) .. انفال انتي تعرفين تحطين ميك اب 
انفال : بصراحه ما اعرف احط زيك .. اعرف احط الكحل والروج 
ليلى وهي تناظر انفال : وش رايك اعلمك 
انفال بحماس : والله 
ليلى ببتسامه : بس عاد مو الحين .. بكره وتراني للمعلوميه ما اعلم شيء بدون مقابل ويفضل يكون مادي 
انفال : ههههههههه ما ينفع مقابل معنوي 
ليلى : هههههههه امزح معك .. اقول انفال دقي على شهاب وقول له انك بتروحين معنا (كملت بترجي ) يالله عاد 
انفال : والله ما ودي اروح .. وبعدين شهاب نايم ما ابي ازعجه ( رن في هذي اللحظه جوال انفال شافت الشاشه وردت ببتسامه ) 
انفال : هلا وغلا 
دلال : هلا فيك .. مسائك خير .. شخبارك .. وكيف صحتك ؟ 
انفال : بخير الله يسلمك .. انتي شخبارك .. وينك من زمان وانا ادق عليك ما تردين 
دلال : ما كان جني جوالي .. اقول انفال انتي وينك 
انفال : يعني وين بكون بالبيت 
دلال بتردد : انفال .. ودي اطلب منك طلب 
انفال ببتسامه : انتي تامرين امر 
دلال بتردد : الله يسلمك .. ممكن تعلميني الطبخ 
انفال استغربت من طلب دلال ( دلال تبي تتعلم الطبخ وتدخل المطبخ .. وش صاير بالدنيا ) : من عيوني 
دلال ببتسامه خفيفه : تسلم عيونك .. 
/
*
/
في بيت الاهل .. في الصاله .. 
وافي بفرح وهو يسلم على اخته عليا : والله جيت مفحط لما قلتي لي انك هنا .. تو ما نور المكان 
عليا وهي تضم اخوها وافي بشوق : وربي اشتقت لك يا خوي 
وافي ابتسم ومسح على راسها ( ما يدري ليه يحس ان عمره 50 سنه لما تضمه اخته عليا .. وحس هذي المره بالحراج .. ما يدري ليه يمكن لانها تزوجت زوجها جنبها .. وبعدين هو ما كان متوقع ان الترحيب راح تضمن الضم .. مثل كل مره يغيب فيها .. بس هذي المره كان في حراره اكثر لان هي الي غابت عنه )
غازي وهو يناظر عليا الي بحضن وافي ودمعتها على خدها حب يلطف الجو:كاني شايف هاللقطه في فلم هندي 
وافي وهو يسلم على غازي ويتباوسون : اكيد الفلم حصل على جوائز عديده .. شخبارك يا الحبيب 
غازي : هو بس رشح لنيل جائزة اسكار .. بخير .. انت شخبارك .. وش العلوم 
وافي : والله طيب .. هل باهل الرياض 
غازي وهو يجلس جنب عليا على الكنب : هلاا فيك 
وافي وهو يجلس : ليه ما دقيتو علي و قلتو لي انكم بتجون 
غازي ببتسامه : قلنا بنسويها مفاجاه 
وافي ببتسامه : كثرو من هل المفاجات الحلوه .. بس لو معطيني خبر انكم بتجون كان جبت الخدامه معي 
عليا بتسائل : ليه هي وينهي 
وافي : ما في احد البيت انتي رحتي الرياض .. واختي ام مطلق راحت تجلس عند خالتي وانا ما اجي هنا كثير والحين بعد ما قمت اجي .. خذيتها وديتها بيت اخوي بتركي ..
عليا : اشوف البيت مغبر .. ( كملت ببتسامه ) قول لي شخبار اخواني ,, 
وافي : بخير .. ( كمل وهو قايم ) .. عن اذنكم شوي بروح غرفتي ببدل ملابسي وبرجع 
غازي وعينه على ابتسامة عليا الى ما فارقت شفايفها من شافت اخوها وافي : ارتحتي الحين 
عليا براحه : كثير .. ( رن في هذي اللحظه جوال عليا .. ردت بهدوء ) 
عليا : هلاا خاله 
ام جواد : هلاا عليا .. ها وصلوتو 
عليا ببتسامه : أي وصلنا .. صار لنا تغريبا نص ساعه 
ام جواد : زين الحمدلله .. وين غازي ؟ 
عليا : هذا هو جنبي تبين تكلمينه 
ام جواد : لا .. سلمي عليه .. انا بعدين بكلمه على جواله .. بس حبيت اطمن عليكم اذا وصلوتو ولا لا 
عليا : مشكوره يا خاله توصين شيء 
ام جواد : ما ابي الا سلامتكم .. ربي يحفظكم .. يالله مع السلامه 
غازي بستغراب وهو عاقد حواجبه : هذي امي الي داقه 
عليا ببتسامه خفيفه : أي خالتي داقه تطمن علينا اذا وصلنا ولا لا .. وتسلم عليك 
غازي بتسائل : هي عندها رقم جوالك 
عليا : اطلبته مني قبل لا نمشي وعطيتها ياه 
غازي ( ليه يعني امي دقت على جوال عليا ليه ما دقت على جوالي .. اموت واعرف كيف تبدلت الامور فجأه وصار بينهم ود .. حتى اليوم لما جينا بنمشي .سلمت عليها ودعت لها و وصتني عليها سبحان مغير الاحوال)
عليا وهي تحرك يدها قدام عين غازي : غازي وين وصلت 
غازي توه منتبه : معك .. اقول عليا بنجلس هنا ولا اروح اجر لنا شقه 
عليا : اكيد هنا 
غازي : اخاف نضيق عليهم 
عليا : من هم .. انت سمعت وافي وش قال البيت ما في احد وحتى لو في احد البيت كبير 
دخل في هذي اللحظه وافي .. واحساسه بالفرح كان واضح على وجهه وحركاته .. طبعا هذي الفرحه ممزوجه بين فرحته بوافقت دلال .. وفرحته بشوفت اخته 
وافي وهو يجلس : تاخرت عليكم ولا كنتو مفتكين مني 
عليا وهي تتفحص ملامح اخوها وافي : وافي وش سر هل حلى .. والفرح الي يلمع بعينك 
وافي ويعدل جلسته ببتسامه : والله انا من يومي حلوو .. ربي يخليني .. بصراحه يعني ( يكمل بالعربي الفصحه ) .. لا اخفيكي امرا يا اخته .. انا نوينا نتزوج 
عليا بندفاع : دلال وافقت ؟ 
وافي هز راسه تأكيدا ..وهو يقول ببتسامه : وافقت وانا توني من ساعه مكلم اخواني وان شألله بكره بروح نخطبها 
عليا بفرح : الف مبرك .. 
وافي ببتسامه : الله يبارك فيك .. مع ان بدري على هل الكلمه ( كمل وهو يناظر في غازي ) يالله الفال لغازي 
غازي سو روحه يناظر في السقف ومو سامع .. التفتت عليه عليا ببتسامه جانبيه : لو عندها اخت خطبناه له 
غازي التفتت على عليا وحب يجننها : طيب ما ينفع تخطبون لي بنت عمها 
عليا وهي تناظر غازي بطرف عينها : لما اكلمها ذكرني اسألها عن بنت عمها 
غازي لما شافها ازعلت .. قرب منها ببتسامه ومسك يدها بحنان وهمس لها : والله اني ما اشوف بالدنيا غيرك 
توردت اخدود عليا من الخجل لما قرب منها غازي .. ونقبض قلبها .. وعرقت يدها وهي بوسط يده 
وافي ابتسم براحه وهو يشوف حركاتهم .. الحين يحس ان هو مطمن على عليا مع غازي واثق ان غازي راح يسعدها .. ببتسامه : احم احم .. نحنو هنا 
عليا حست بالاحراج وقامت .. غازي وهو يشوف عليا قايمه : وين رايحه 
عليا ببتسامه : بروح اسوي لكم عشا اكيد جايعين 
وافي وهو ياشر لها : لا ..تتعبين نفسك الحين عبدالرحمن وحمد بجون وبجبون معهم عشى 
/
*
/
في عصر اليوم الثاني .. الساعه 5 ونص ..جات دلال بيت انفال علشان تعلمها الطبخ على حسب الاتفاق الي بنهم .. جلسو شوي يسولفون وبعد صلاة المغرب دخلو المطبخ .. دلال كان باين عليها الارتباك هذي اول مره تدخل المطبخ علشان تطبخ .. هل بتحس بمتعه بالطبخ .. هل بتتقن طبخات معينه .. كيف بتتحمل ريحت البصل والثوم .. كيف بتمسك السكين بتقطع الجزر .. كل هذي الاسأله متزاحمه براس دلال واغلبها تسائلات .. تحس ان الطبخ فن مو أي احد يبدع فيه .. ولا ما كان تميز فيه الطباخين وسو لهم كتب وبرامج تعرض على شاشة التلفزيون .. هي ما تبي توصل لحد الاحتراف بالتقطيع والسرعه بالتقليب .. هي كفايه عندها تكون نفسيتها مفتوحه لطبخ .. 
جلسو البنات على الطاوله .. وعينهم على صفحات الكتاب الي تقلب فيه انفال ..
انفال وهي تقرا مقادير الطبخه : واحد فص ثوم _ بصل _ سباكتي _ جبن مبشور _ فلفل اخضر( كملت وهي تغلب الصفحه ) خليني اشوف طبخه ثانيه 
ليلى بحماس : انفال متنا من الجوع .. الصور تفتح النفس يالله ارسي لك على بر .. خلينا نطبخ 
انفال ارفعت راسها وناظر ليلى ببتسامه : ليلى اشوفك متحمسه اكثر من دلال عاد حنا ما راح نحرك شيء بس نعطي التعلمات .. ودلال هي الي راح تطبخ 
دلال وهي تهز رجلها بتوتر من تحت الطاوله : اذا على كذا اختاري لي اسهل طبخه 
انفال وهي قايمه : هذا حلوه وسهله .. وطعمها لذيذ .. مجربتها من قبل 
ليلى وهي قايمه : وش اسمها هالطبخه الي ثلاثه في واحد .. حلوه وسهله ولذيذه 
انفال ببتسامه : دجاج محشي بالجبن .. تجهت انفال لثلاجه .. وطلعت الطماط .. والفلفل الاخضر ..وحطتهم على الطاوله .. وجابت صينيت التقطيع .. والسكين .. 
انفال وهي تسحب الكرسي وتجلس : يالله دلول جلسي قطعي 
دلال امسكت السكين .. وبدت تقطع الطماط .. ويدها ترتجف .. وجهها معفوس 
انفال وهي تشوف دلال .. مسكت ضحكتها ما تبي تضحك علشان ما تسبب احراج لدلال : دلول حبيبتي علامك عافسه وجهك .. ابتمسي علشان تطلع الطبخه حلوه 
بعد نص ساعه من المعاناه .. تم بحمدلله الانتهاء من تقطيع الطماط والفلفل .. 
دلال وهي تحط السكين وتاخذ نفس : والحين وش نسوي 
انفال وهي قايمه : نحمر البصل مع الفلفل على النار 
دلال وعاقد حواجبه : بصل ( كملت معترضه ) ما اقدر اقطع بصل انا ما قلت لك اختاري لي طبخه ما فيها بصل 
انفال وهي تفتح الفريزر : ما راح تقطعين بصل .. في بصل مقطع ومفرزن 
دلال براحه : كويس 
ادخلت في هذي اللحظه ليلى وهي حامله مسجل .. وبيدها الثانيه سله فيها اشرطه .. حطت المسجل على الطاوله 
ليلى وهي تفتح سلة الاشرطه : دلال أي فنان يطربك 
دلال بحماس : ريكي مرتن 
ليلى ببتسامه : هنا ما ننطرب بالاجنبي .. ما في الا خليجي ومصري .. وش رايكم احط لكم رابح صقر 
شغلت ليلى رابح .. وبدى صوته يزاحم جزيئات الهوا .. ليصل الا المسامع .. ليلى تفاعلت مع الغنيه وانطربت اما دلال .. تحس ان صوته مزعج بس ما حبت تعلق .. حركة يدها ببطا وغلبت البصل والفلفل .. وجها معفوس من الريحه .. 
انفال وهي تطل في الجدر : خلاص احمر البصل ضيفي له الطماط وخلي يطبخ على نار هاديه 
جلست دلال وانفال على الطاوله .. اما ليلى كانت واقفه تهز .. وتغني مع رابح 
دلال ببتسامه : شفتي الاغراض الي جبناهم لك 
انفال ببتسامه عريضه : أي شفتهم .. يجننون .. مشكورين حبايبي والله منحرجه منكم 
دلال ببتسامه : العفو حبيبتي .. تصدقين عاد كان ودي اجيبهم لك من زمان من اول ما رجعتي من شهر العسل بس ما كان في وقت .. طيب قول لي وش رايك بالفستان الاخضر .. والاسود عجبوك 
انفال : الاخضر شفته والله عجبني كثير .. اما الاسود ما شفته 
دلال : تدرين ان سالفتهم سالفه ذولي الفساتين .. انحسنا بالمقاس .. كم مره نروح تاخذ مقاس .ونرجعه . نقول يطلع وسيع احسن من يطلع ضيق .. انفال وش رايك تروحين تقسينه والله نفسي اشوفه عليك
انفال ببتسامه : بروح اقيسه بس ما راح انزل فيه تشوفونه 
دلال : ليه طيب ما نشوفك 
انفال وهي قايمه : صعبه انزل فيه .. انا بروح اقيسه وانتي حطي بالك على الطبخه 
طلعت انفال وطلعت بعدها ليلى لما رن جوالها .. 



في حديقة البيت ..
طلال : خير بقيت مني شيء 
فيصل : لا سلامتك بس دقيت اسأل عنك وسلم عليك 
طلال ببتسامه خفيفه : انا بخير .. يسرك الحال .. 
فيصل : دوم ان شألله .. يالله اخليك الحين .. سلام 
طلال : فمان الله .. سكر طلال الجوال وحطه في جيبه .. وهو مستغرب من اتصاله يعني معقوله داق بس يسلم علي .. والله غريب امره .. يحس ان فيصل انسان ناقصه الكثير او فيه عقدة الاحساس بالنقص .. ما عنده توازن بين عقله وقلبه .. ما عنده كنترول واضح على تصرفاته .. مصادقته مع احساسه هو الي مخليه يتهور ويسيء فهم الاخرين .. صحيح ما كانت معرفته فيه طويله لكن يكفي جلسه وحده علشان يعرف جوانب شخصيته بخيرها وشرها .. تذكر سالفته مع بنت جيرانهم هيام الي حبها يوم كانت بثنوي ودائما تجي بيتهم تلعب مع اخته .. كان دائما يحاول يدخل عليهم بالغلط علشان يشوفها .. وينتظرها كل صبح عند الباب ويشوفها لما تروح المدرسه .. اول مكالمه كانت طويله بينهم لما كانت راجعه من المدرسه وطاح كتابها .. رفعه من الارض وعطاها ياه وقف يسولف معها بالشارع وقال لها ان هو معجب فيها .. لكن فرحته ما تمت شافها خالها وهي معه وموتها من الضرب .. ومنعها تزورهم .. خطبها وخالها وافق بصعوبه .. ورجعت مره ثانيه تزورهم وقامت تاخذ راحتها بالبيت اكثر من اول بحكم انها خطيبته .. ينشرح صدره لما يجي البيت وشوفها جالسه مع اخته .. الا ذاك اليوم الي رجع فيه من الشغل الظهر .. ودخل المطبخ وشافها واقفه بزاويه .. وابوه يحاول .. 
جن جنونه .. وسودة الدنيا بوجهه .. طلع من البيت وما رجع له من ذاك اليوم .. كانت هيام تدق عليه وتتوسل له علشان يسمعها .. وتحلف له علشان يصدقها .. وتترجها يفهمها .. هو ما قصر معها سمعها كلام يهز البدن ذلها واستصغرها .. وهانها واستحقرها .. غاب عن البيت تغريبا سنه .. ورجع له لما هدءة الاشاعات الي اصدرتهم ام فيصل وقلبت فيهم الحقايق .. قالت ان هيام هي الي تحاول تغري زوجها .. كان فيصل وده يكلم هيام لكنه خوفه من ردت فعلها لما تشوفه منعه ظل يراغب طلعاتها ودخلاتها مع من تورح ومن يجيبها 
تنهد طلال بضيقه وهو يقول بسره ( ليتهم ظلو على هل الحال بعيدين عن بعض وكل واحد شايل بقلبه على الثاني .. ولا تنزاح الحواجز تحت تاثير المشاعر ) كان وده يقول لفيصل هذا الكلام لكنه وعده ان ما راح يعلق على السالفه .. في حواجز جذورها بالارض ثابته .. وفي حواجز اذا انزاحت تختفي حدود العلاقه .. 
دخل طلال البيت .. وسالفة فيصل وهيام لها وزن ثقيل اثقلت راسه .. اجذبت مسامعه صوت الالات الموسقيه الصادره من داخل المطبخ .. اتجه للمطبخ بهدوء واتضح له صوت الفنان الي يغني .. رابح صقر .. ابتسم ( هذي اكيد ليلى .. ما حد غيرها يطربه صوت ذا الفنان .. بس غريبه ما لقت تنطرب الا في المطبخ ) 
دخل طلال المطبخ .. وتسعت عيونه على الاخر لما شافها .. تتمايل بدلع .. ومغمضه عيونها .. ما يدري ليه يحس ان مركز الجاذبيه قدامه ما يقدر يوخر عيونه .. غمض عيونه علشان يخفي صورتها وفي المساحه الظلمه تشكلت له صورة نجلا .. وهي ترقص بدلع .. وتلعب بشعرها .. التفت بسرعه وطلع من المطبخ .. وما زال مغمض عيونه .. ما فتحها الا لما حس ان هو بعيد عنها .. هز راسه يحاول يبعد الصور عن بعضها .. 
يا ترى من تكون ؟ 



دلال كانت داخله جو مع الغنيه .. مع ان ريحت الطبخ .. والحوسه عامله جو ثاني .. وقوفها بالمطبخ وبيدها الملعقه .. اجبرها على دمج الاجواء لتخلق شيء من المتعه .. (مرت ربع ساعه وما بينو انفال وليلى ليكون نسوني .. اما لو نسوني مصيبه .. ليتهم عاد ناسيني بالصاله جالسه .. انا بمطبخهم وجالسه اطبخ ماخذه راحتي والله يا خوفي يدخل علي احد ويشوفني هنا بس ليلى وانفال يقولون ان ما في احد بالبيت حتى ام شهاب طالعه .. خليني اروح اشوف كتاب الطبخ وش مكتوب فيه .. ) ارفعت دلال كتاب الطبخ وقرت الطريقه .. تغريبا خلصت .. امسكت بيدها الثانيه جوالها ودقت على انفال الي ما ردت .. 
ادخلت في هذي اللحظه ليلى ببتسامه : اسفه .. تأخرت عليك 
دلال : وين رحتو وخليتوني لحالي .. عفست الدنيا .. وين انفال راحت ولا جت 
ليلى ببتسامه : صحيح عفستي الدنيا .. يعني اروح اطلب عشا من المطعم 
دلال بدلع : لا يا شخيه هو يحصل لك تاكلين من يدي 
ليلى وهي تطفي المسجل : ما لكم بالقصر الا امس العصر .. امرنا لله نتعشى من يدك طيب العشا جاهز 
دلال وهي تهز راسها بنعم : تقريبا .. بس بحطه بالفرن شوي ويكون جاهز 


انفال اول ما صعدت فوق كان محركها الحماس .. طول ما هي جالسه تحت كانت تتسائل عن محتوى بقيت الكيس الي ما فتحتهم .. قياس الفستان كان حجه علشان تكمل جولتها .. بين الاكياس الكثيره .. دخلت الغرفه بسرعه وسكرت الباب .. اجلست جنب الاكياس الي رتبتهم بالزوايه فوق بعض وبدت تفتح الاكياس الي ما طلعت فيهم قبل كذا .. عجبوها الاغراض مع ان في بعضهم تحس انها ما راح تستخدمهم .. مثل الاكريمات والاحذيه الرفيعه حيل .. وبعض البلايز الي اللوانها ما تريح العين لكن الاغلبيه دخلو خاطرها ..طلعت الفستانين الاخضر والاسود .. فيهم شبه في قصت الفستان من فوق لكن الاللوان كانت مختلفه انتقلت عينها بين الفستانين .. وطالت النظر في الفستان الاسود .. كل شيء فيه كان عاجبها وبالاخص اللون .. بس في مشكله بسيطه ان قصت الصدر نازله كثير ..والفتحه واسعه .. قررت تلبسه علشان يكون عندها علم عن مقاسه واذا مضبوط عليها ولا لا .. لان دلال اكيد راح تسألها .. ارفعته بهدوء بالرغم من نعومت موديله الا ان له وزن .. البسته وارفعت السحاب بصعوبه لانه ضيق شوي من فوق .. صحيح ان تسكر لكنها تحس بضيقه وقفت قبال المرايه .. وناظرت شكلها بذهول .. معقوله هذي هي .. معقوله هذا جسمها الي مرسوم بالفستان عجبها الفستان عليها .. بس فتحت الصدر يبي لها قطعة قماش تغطيها .. لفت حول نفسها لفتين وهي رافعه ذيل الفستان علشان ما توطي عليه .. 
انفتح الباب في هذي الحظه .. ودخل شهاب الي وقف عند الباب وعيونه عليها .. تعابيره كانت عاديه لكن نظرته كانت معبره .. عقد حواجبه وناظر فيها من فوق لتحت .. هي لما شافته اشهقت شهقه خفيفه وحطة يدها على صدرها .. وصار وجهها ملاهي من الاحراج .. ونزلت راسها وناظرت الارض بحيا .. لما حست ان هو قرب منها ارفعت راسها وهي تقول .. مبرره .. انفال بصوت واطي وبحيا : صديقتي جابت لي هذا الفستان وقالت لي اللبسه علشان اشوف مقاسه مضبوط ولا لا 
شهاب ما علق .. ارتسمت على شفايفه ابتسامه خبيثه .. وعينه تتفحص ملامحها .. رفع يده وفك شعرها الي طاح على اكتافها ... 
في المجلس .. 
ليلى كانت جالسه مقهوره وعافسه وجهها .. من انفال .. ومنحرجه من دلال 
طلال هو يناظر ليلى : علام الوجه معفوس 
ليلى التفتت على عمها طلال وهي تقول من قلب : والله يا عمي مقهوره .. مقهوره 
طلال : من ايش 
ليلى بشويت عصبيه : من بنت اخوك .. تصور جايه صديقتها عندنا .. قالت لنا بتصعد فوق شوي وبتنزل اصعدت وما عاد شفنا وجهها .. ندق عليها ما ترد .. جلسنا ننتظرها ما نزلت .. تعشينا ومشت دلال وقالت لي اسم عليها .. والله اني منحرجه منها 
طلال ( يعني الي شفتها في المطبخ هي دلال صديقت انفال ) وحب يتأكد : صديقات انفال كانو هنا 
ليلى : لا بس صديقتها دلال
/
*
/
/
*
/

في اليوم الثاني بالليل .. الساعه 9 ونص .. في بيت بوبدر .. وتحديدا في غرفة دلال .. 
صابها الدوار من كثر ما تروح وتجي على نفس الخط .. تحس بتوتر فضيع .. وقلبها يدق بسرعه .. مو قادره تسيطر على نفسها .. وعلى حركة يدها .. لفت وجهها علشان ترجع بخطواتها على نفس الخط .. واصابعها مشبوكين بعض .. وهي تحاول تهدي نفسها ( اهدي يا دلال .. ما لا داعي كل هذا التوتر .. هذي بس خطوبه ما هي بملكه .. ما ني قادره اهد أ .. خايفه من موقف ابوي وبدر .. راح يرفضون على طول لا لا .. ما اعتقد ليتني فاتحت ابوي بالموضوع قبل .. وقلت له ان هو عم صديقتي .. مدري امي قالت له ولا لا .. والله لو اني منفذه الفكره الي طرت على بالي الصباح كان الحين انا مرتاحه شوي .. وجالسه قدام التلفزيون اشوف الي بالمجلس واسمع الكلام الي ينقال .. بس صعبه اني اثبت كاميرا في السقف .. وما يلاحظها احد ) وقفت دلال قبال المرايه .. ورفعت روج ورسمت شفايفها .. وقررت تطلع من الغرفه .. لانها لو جلست هنا بيقتها التوتر 
شافت امها جالسه تتابع اخبار الساعه التاسعه .. في الصاله .. 
اجلست جنبها ببتسامه : ما م طلعو الرجال ولا لسى 
ام بدر ببتسامه وهي تناظر بنتها : مدري والله .. على فكره تراني خبرت ابوك ان يصير عم صديقتك 
دلال بتسائل : وش قال 
ام بدر ببتسامه : ما قال شيء .. 
دلال حطت راسها بحضن امها .. وعيونها مثبته على السقف 
ام بدر وهي تمسح بيدها على شعر دلال : دلول حبيبي ليه هتوتر 
دلال بدلع : مدري 
ام بدر ببتسامه : انا عارفه انك تبين الولد ولا ما كان سويت لنا قلق من العصر وانتي تحوسين بالبيت منت بعارفه تجلسين دقايق هادءه .. وكل شوي جتيني بالمكتب وتكلمتي عن صديقتك واهلها وعمها .. اذا تبينه قول لابوك .. ما راح يقول لك لا ..
دلال ابتسمت لامها هي عارفه انه ما راح يقول لها لا .. كانت تتمنى تسمع منه كلمة لا امريه على طلب او رغبه لها .. كل شيء تطلبه ينفذ .. وحتى لو كان في اعتراض .. بدلع يمشي الي براسها .. صحيح امها وابوها غير متواجدين كثير بالبيت .. دراسات وابحاث .. وجتمعات .. لكن وقت الي تحتاجهم تلاقيهم جنبها .. ونشغالهم ما خلق حواجز بينهم وحجب طرق الاتصال فيهم .. دلال ما تخجل تصارح امها بكل الي يدور براسها .. وعن اشياء سوتها غلط .. وافكار احتلت مساحه من تفكيرها .. ومشاعر اجتاحاتها .. ورغبه مكبوته .. لانها عارفه ان امها ما راح تعابتبها .. على الغلط .. ولا راح تقول لها هذا عيب وما يجوز .. وهذا حلال وهذا حرام .. راح تسمع لها يمكن تعلق او تتناقش معها بهدوء 
/
*
/
في المجلس .. بعد ما طلعو الرجال .. جلس بدر مع ابوه يسولفون ..
بدر بتسائل : ما قلت لي رايك يبا 
بو بدر ببتسامه : والنعم فيهم 
بدر ببتسامه : انا الولد اعرفه صحيح معرفتي فيه سطحيه .. بس رجال .. والنعم .. 
بو بدر : معك في الشغل 
بدر ما حب يقول لابوه عن جيت حمد خطيب الغلط مع عمه وافي : لا . اخويائي يشتغلون بنفس الشركه الي يشتغل فيها يجلس معنا معض الاوقات .. اقول يبا بتكلم دلول ولا اكلمها انا 
بو بدر : تقول امك ان دلول عارفه بالخطوبه .. لان هو يصير عم صديقتها 
بدر متفاجا : والله .. 


في غرفة دلال .. 
بدر بعتب : ليه ما قلتي لي ان هو عم صديقتك 
دلال : ما جات مناسبه ..
بدر بعدم اقتناع : لا .. طيب وسالفة حمد ولد اخوه وجيته معه لبيتنا يعتذر .. واذا ما خانتني ذاكرتي اتذكر اني لما علمتك بالسالفه قلت لك عن اسم العايله واسم الولد بالكامل .. اعتقد ان هذي مناسبه .. مو بس مناسبه الا حفله المفروض انك قلتي لي انهم اهل صديقتك 
دلال : .... 
بدر : دلول انا حاس ان بالسالفه ان .. يقول لي ابوي ان عندك علم بالخطوبه ومو بعيده خذو رايك قبل لا يتقدمون .. لاني حسيت ان الولد واثق من نفسه بزياده .. والسعاده باينه بوجهه وكانه عطينهاه الموافقه 
دلال بتردد : بصراحه هم خذو راي قبل لا يتقدمون 
بدر بسرعه : وانتي اكيد وافقتي ولا ما كان تقدمو 
دلال صمت ثواني : أي وافقت 
بدر بعد تفكير : انا عارف انك ما راح توافقين عشوائي او على عماك اكيد انك تعرفينه قصدي تعرفين عنه شيء .. شفتيه .. اجذبك شيء فيه .. حسيت اتجاه بشيء 
دلال : بصراحه كلامك مضبوط .. ( خبرته دلال عن الصدف الي اجمعتهم .. وكيف عرفت ان هو عم سجى صديقتها .. وعن انجذابه له ومشاعرها اتجاه .. ولما خطبها وافقت بدون تفكير ) 
بدر ببتسامه : افهم من كلامك ان في مشاعر حب خفيه بداخلكم
دلال بتسائل : بدر قول ابوي وش رايه 
بدر ببتسامه : انتي عارفه ان ابوي عنده سعادتنا بالدنيا كلها .. لو قلت له انك تبينه وسعادتك معه ما راح تقول لا .. ( سكت شوي بعدين كمل بجديه ) بصراحه دلول على ان الولد طيب ويدخل القلب الا اني ما اشوف فيه مواصفات تستهويك .. وتعجبك 
دلال بصوت واطي شوي : تصدقني لو قلت لك كل ما فيه يعجبني 
/
*
/
ووافقت دلال .. مر موضوع الخطوبه خفيف على الكل .. وترك اثر طيب بداخلهم .. كل شيء كان سهل وميسور .. ما في أي تعقيدات .. ولن دلال عايشه بعز.. وامها اوبوها ما تهمهم المظاهر كثير.. ما كانو حاطين شروط تعجزيه او بمعنى اكثر واقعيه .. لن دلال ما كانت طالبه الكثير .. كل همها .. تحاول تكون مثل ما يبيها وافي .. خلينا نقول انها تحاول تعجبه وتجذبه اكثر .. حددو وقت الملكه بعد اسبوع من يوم الخطبه .. وبعدها بخمس ايام بتسوي دلال حفلة الخطوبه .. بقاعة الحفلات لفندق الانتر .. اما يوم الزواج .. متروك لوافي ودلال يحددون تاريخه .. دلال فرحتها بالخطوبه نستها اشياء كثيره .. واشغلتها عن بعض الامور .. وخذتها احلامها لحياتها مع وافي .. كيف راح تكون .. واي سعاده بتسكنها معه .. وما مقدار الحب الي ينبض به القلب .. تغمض عيونها كل يوم على حلم وردي .. وتصحى على احلام سعيده .. ما في شيء بقلبها غير وافي وما في شيء في بالها غير كيف تسعده .. زادت نسبة اتصالتها لسجى وفي كل مكالمه تاخذ اخباره .. وتسأل عنه وما تسكر الا لما تطمن عليه .. في هذا الاسبوع ما كان عندها وقت تدخل المطبخ ..بشكل يومي وامها ما كانت ترضى لها تطبخ لكنها ما زالت مصره تتعلم الطبخ .. صحيح ان صابها احباط لما طبخت في بيت انفال وطلعت الطبخه فيها ملح زياده وشكلها ما يشهي .. وما تنوكل .. وحست ان ليلى كلت مجامله .. هي عندها مشكله بتقدير القميه المطلوبه في المقادير .. يعني ما تطلع المكونات متوازنه في الطبخه .. دخلت يوم من ايام هذا الاسبوع المطبخ .. وبيدها كتاب طبخ .. بتطبخ مكرونا بالخضار ما كان في موجهه غير الكتاب الي معها الحماس خلاها تشتغل عدل في البدايه .. لكن طول وقت مطوثها في المطبخ .. اشعرها بالممل وفقدت حماسها وخاصه ان ما كان احد يشجعها .. استغرت الطبخه في الزباله بعد ما حترقت .. وطلعت ريحتها .. لانها راحت تتباع فلم ونستها على النار .. اما بقيت الايام قضت ساعات الليل الاول بالسوق .. تتجهز للملكه .. 
... من اللحظات الصعبه الا عاشتها هذا الاسبوع .. اعتذارها لانفال على موضوع خطوبتها من طلال عمها حست بضيقه لما تغير صوت انفال .. وبان في نبرة صوتها خيبت الامل .. قالت لها ان الزواج قسمه ونصيب وان وافي عم سجى هو نصيبها .. خافت دلال في البدايه ان موضوع رفضها لخطوبت عمها طلال ياثر على علاقتهم .. لكن تبدد خوفها لما حست بفرحت انفال .. 
واللحظه الا كانت عليها ثقيله لما جا و عيال عمها من مصر .. ريتشارد وسلطان وشجون .. لما درو بخطوبتها تفاجا في البدايه وبعدين عصبو .. وعلنو اعتراضهم .. دخلو عليها غرفتها فجا .. ولانها كان قاطعه وعد انها ما راح تسوي شيء تحس انه يضايق وافي .. فرتبكت وما عرفت وش تسوي وين تخبي نفسها .. اختبأت بسرعه خلف الشماعه .. وعرفت العباه وحجبت هياتها عنهم .. طبعا ما خل الموقف من التعلقات السخيفه .. ما تنسى كلام ريتشارد .. بسخريه : ليه شافتنا وحوش تتخبين عنا .. وتعلق سلطان : وش التخلف .. مع ان تغيرت فيها امور لان ثقتها بنفسها زادت .. طلبت منهم بثقه وبصوت واضح ان يطلعون من غرفتها .. ما كان تنفيذهم لطلب سريع .. ما طلعو الا لما ابدو اعتراضهم وهدد .. وتوعدو .. وعلقو .. ومتمسخرو .. طبعا دلال ما سكت عن الموضوع .. راحت لابوها وطلبت منه ان يقول لريتشارد يطلع من البيت او يرجع لبلده .. عند امه ابوه .. قال لها ان هذا ولد عمك .. قالت له ان وجوده يضايقها .. وما تحس براحه .. دام المسأله فيها شيء يضايقها .. ما يقدر يتناقش فيه .. حست باتصار عظيم لما طلع ريتشارد وراح جلس في بيت عمها بو سلطان 
ومن ذاك اليوم ما عاد اسمعت صوت احد منهم .. وقال لها بدر انهم ما يبون يكلمونها .. 
/
*
/
في بيت بو شهاب .. تحديدا في غرفة ليلى .. 
انفال وهي مغمضه عيونها وجالسه على الكرسي : لا تكثيرن لي الاللوان ابي بس لون واحد 
ليلى وهي تحدد عيون انفال بالكحل : لا حطيت لك تدرجات الارنج مع الذهبي .. لا تفتحين عينك خل ينشف الكحل .. قول لي دلال مسويه حفله ولا بس عزيمه 
انفال وما زالت مغمضه عيونها : على حسب كلامها انها عزيمه عائليه .. يعني بس ملكه وعشا ..بعد ايام راح تسوي خطوبه .. في فندق .. خلاص افتح عيني 
ليلى بحماس : فتحي عينك .. والله وناسه .. طيب مين بودينا بيت دلال .. شهاب ولا السواق 
انفال : السواق .. لان شهاب نايم .. 
ليلى وهي تفتح الدولاب وطلع لها فستان : ما مر نشدت عن شهاب وقلتي لي صاحي .. كلا نايم 
انفال وهي تناظر نفسها بالمرايه ببتسامه : والله رووعه .. تسلم يدك يا ليلى 
ليلى ببتسامه : الله يسلمك .. يالله انفال روحي لبسي فستانك وانا بعد بغير ملابسي وبضبط شعري بسرعه لان ما في وقت .. هنا ترى متاخرين .. اخاف يتعشون عنا 
انفال وهي تطلع من الباب ببتسامه : لا تطويلين انا بلبس وبستناك تحت 

دخلت انفال الغرفه .. الي كان جوها ميال للبروده .. والهدوء والظلام مسيطرين على الجو .. ارفعت يدها بهدوء وشغلت الانوار .. وعيونها على السرير .. افتحت الدولاب بهدوء وطلعت لها فستان ارنج .. فيه احجار ذهبيه .. منثوره من تحت .. ناعم وراقي .. راحت الحمام وبدلت .. وقفت عند المرايه علشان تعدل شعرها .. وعينها على السرير .. ما لاحظ أي حركه من شهاب .. بدا القلق والخوف يتسلل الى نفسها .. شهاب اليوم مو طبيعي .. جا من الشركه .. وجه متغير و عيونه ذبلانه .. وجهه مصفر .. جلس قليل ورفض ان ياكل .. وطلب منها تجيب له حبت بندول لان راسه مصدع .. ونام من العصر وما جلس للحين .. كل شوي تطلع عليه .. صحته لصلاة المغرب وبصعوبه قام .. ورجع مره ثانيه نام .. وصحته مره ثانيه لصلاة العشا .. صلاها وطلب منها تجيب له حبت بندول .. بلعها ونام .. قربت من السرير وطلعت بوجهه .. واضح التعب على ملامحه .. مدت يدها وحطتها على جبهته .. حست بسخونت جسمه .. شالت يدها وتحسست رقبته باطراف اصابعها حست بحرارته .. شالت يدها وظلت تتامل ملامحه والخوف ساكنها عليه .. اكيد انه مريض .. كان ودها تصحيه بس ترددت .. ارفعت يدها وناظرت ساعتها .. الحين بتسوي لها ليلى حفله على تاخيرها .. شالت شنطتها والبست عبايتها .. طفت الانوار .. ونزلت تحت .. مثل ما توقعت شافت ليلى متخصره واقفه عند الباب 
ليلى وهي تخصره : وين الي تقول انها بتستناني بالصاله 
انفال ببتسامه متربكه : اسفه تاخرت عليك .. 
ليلى وهي ترفع شنطتها من على الطاوله وتفتح الباب : يالله مشينا 
انفال كان قلبها مع شهاب .. الي بالغرفه الظلمه .. ما قدرت تطلع من باب .. كل ما خطت خطوه .. اشتغل بالها وشب قلبها عليه .. ما راح ترتاح وهو بهذا الحال .. وما يطاوعها قلبها تطلع وتتركه .. 
وفقت انفال ونادت ليلى الي سابقتها بخطوات .. التفتت عليها ليلى ولما شافتها وافقه ارجعت لها 
ليلى : لا تقولين لي انك ناسيه شيء 
انفال بعد صمت ثواني : ليلى انا ما اقدر اروح 
ليلى ظنت ان انفال تستهبل عليها : يالله انفال والله تاخرنا الحين دلال تزعل علينا 
انفال باصرار : ليلى شهاب تعبان .. درجة حرارته مرتفعه ما اقدر اخليه 
ليلى بخيبة امل : يعني ما راح تحضرين ملكة دلال 
انفال وتخذت قرارها : بدق على دلال وبعتذر منها .. انا متاكده انها ما راح تزعل مني 
ليلى وعيونه على الباب : حتى انا ما ني رايحه .. بصفتي مين احضر 
انفال : لا يا ليلى لازم تروحين صدقيني اذا شافتك دلال راح تفرح وبعدين هي ملزم علي اجيبك معي حتى لو بالقوه 
/
*
/
في بيت بو بدر .. 
كانت اجواء البيت هادءه .. على الرغم من وجوده عزيمه .. وتجمع حريم بالصاله .. ام بدر كانت لا بسه بدله رسميه .. وحاطه لها مكياج خفيف .. ومستشوره شعرها .. على خلاف ام تركي وام مشاري وام مطلق الي كانو لا بسين جلابيات وذهب وحاطين مكياج ثقيل شوي .. ام بدر رحبت فيهم ببتسامه .. وضيفتهم .. كان كلامها قليل .. مو غرور ولا تكبر بس هي ما تحب تسولف عن الناس .. واخبارهم .. من زمان و هي بحالها .. تفاعلت معهم لما تكلمت ام تركي عن دراست العيال .. وتخصص سجى .. وفتحت مواضيع تخص الجامعه .. ومواضيع تخص التنظيم .. يعني مواضيع حياتيه ما لها دخل بحيات الناس ..
اما في الطابق الثاني .. كانت الحفله قايمه على اصولها .. رقص وغنواي .. وفوضه .. الكل كان مبسوط ومستانس .. تجمعو البنات بالصاله حول دلال الي كانت احلى من القمر .. كانت لابسه فستان ناعم طويل لونه ازرق بحري .. اختارت هذا اللون لما عرفت ان وافي يحبه .. مع طقم من الذهب الابيض .. عقد فخم .. وحلق ناعم .. شعرها كان مفتوح .. مستشور على داخل .. مكياجها كان ناعم لكن بارز تخاطيط وجهها .. كان بريق الفرحه يلمع بعينها وهي تشوف البنات حولها .. صحيح انها تضايقت بقوه لما ما جات انفال لكن اعذرتها هذا زوجها ولازم تعتني فيه .. سجى كانت مبسوطه على الاخر برغم من الدمعه المختبأه بركن عينها ..لكنها عبرت عن فرحتها بالرقص .. وخذت راحتها وخاصه ان غاليه مو من ضمن المدعوين .. عليا كانت مرتاحه .. والابتسامه مستقره على شفايفها .. طالعه نعومه .. ولون فستانها الوردي مناسب مع هدوءها .. وناديه وهيام و ليلى كانو باحسن حالاتهم .. 
سجى وهي تمسك يد دلال : يالله دلول قومي رقصي 
دلال بدلع : لا .. ما بي .. اخاف انعفس .. ( كملت برتباك ) اقول سجى ما دق عليك وافي 
سجى ببتسامه خبيثه : تحصلينه الحين فجر جوالي من كثر ما يتصل .. بس انا مخليه جوالي بالشنطه 
دلال : ليه طيب .. تكفين سجاوي روحي جبيه 
سجى بعناد : ما راح اجيبه .. اذا رديت عليه راح يزعجني .. وفر راسي بالاسأله وين دلال .. شخبارها .. سلمي عليها .. لحد يزعلها .. يا اخي كلها ساعه بالكثير وتشوفون بعض .. يعني ما يقدر يصبر 
دلال ( هذي اغرب ساعه دقايقها طويله ) : كم الساعه الحين 
سجى وعينها على ساعة يدها : تسعه ونص 
قربت عليا منهم .. عليا وهي تكلم سجى : دق علي وافي يقول انك ما تردين على جوالك 
سجى ببتسامه : جوالي مو جنبي .. بالشنطه 
عليا ناظرت دلال ببتسامه : تراهم ملكو والحين بصعدون الدفتر علشان توقعين .. يقول اخوي يبي يشوفك 
سجى : تحصينه الحين جالس على اعصابه .. يحترق .. ياربي متى اشوفها متى اشوفها .. 
عليا : ههههههه تصدقين عاد لما كلمني غازي من شوي يقول لي فاتك شكل وافي .. قام يسرع بالكلام يبي كل شيء يتم بسرعه 
سجى : ههههههه هو من امس مصدع لي راسي كان محد يتزوج الا هو 
دلال كانت تسمع كلامهم .. منغاضه منهم .. وفراحه .. ودها تضحك ( وربي يجنن ) 
دق في هذي اللحظه جوال عليا .. شافت الشاشه وبتسمت وردت وهي تبتعد عنهم 
عليا ببتسامه : هلا غازي 
غازي : هلاا عمري .. اقول عليا ترى وصل اخوي جواد ومرته .. وهذا هم عند الباب 
عليا ببتسامه عريضه : والله .. يالله انا بنزل تحت بستقبلهم مع ام بدر 
عليا انبسطت لما خبرتها دانه ان راح يجون .. صحيح ان صار لهم اكثر من اسبوع من جو من الرياض بس علاقتها مع دانه ما زالت مستمره .. وتكلمها كل يومين وتسأل عن اخبارها .. استأذنت من دلال .. ونزلت تحت وقالت لام بدر ان مرة حماها عند الباب .. استقبلوها وكانت المفاجاه .. ان ام جواد جايه معهم .. اتسعت عيونها لما شافت ام جواد .. ما صدقت .. بدت الدموع تتجمع بعينها لما تذكرت موقفها معها الي ما راح تنساه طول عمرها .. سلمت عليها وباست راسها .. وسلمت على دانه بحراره .. دخلو الصاله والكل كان مستغرب من دخلت ام جواد .. اجلست ام جواد جنب عليا ودانه .. ام تركي وام مشاري وام مطلق كان يكلمونها بحذر ما نسو الي جاهم من هل العائله .. 
ام جواد التفتت على عليا الي جالسه جنبها : شخبارك يا عليا ؟ 
عليا ببتسامه خفيفه : انا بخير .. انتي شخبارك .. عسى ما تعبتي بالطريق 
ام جواد : لا ..الحمدلله .. 
دانه ببتسامه : عليا وين عروستكم الحلوه والله متشوقه لشوفتها من كثر ما سولفتي لي عنها 
عليا وهي تقوم ببتسامه : تعالي معي فوق .. وسلمي عليها .. (التفتت على ام جواد ) عن اذنك يا خاله 
/
*
/
بعد ما تعشو الرجال .. والحريم .. الكل طلع وطلب وافي يشوف دلال .. 
بالغرفه الي ضمت قلبين .. ينبضون بنبض واحد .. كانو يترجون الدقايق تمر بسرعه .. لكن الحين يتمنون انها توقف .. جردو هل اللحظات من الدقايق .. واحسبوها بدقات قلوبهم .. في حظرت شوق .. واللهفه .. اشتعلت في صدر وافي نار .. من نظرت عيونها .. فقد احساسه بالوجود بوجودها .. ما في على سطح الارض بشر يسوها .. ملاك املكت قلبه ... ذابت الكلمات في فمه .. ما يدري وش يقول .. باي لغه يعبر .. باي اسلوب يوصف .. أي كلمه يبديها .. وينتهي عند أي كلمه .. يوصف لها عيونها ولا جفوفنها ورموشها .. يعبر لها عن احساسه لما كان بعيد عنها ولا يخبرها عن شعوره بقربها .. وهو يحس بانفاسها .. وهو يشم عطرها .. وده يكتب في هذي اللحظه ( حب خالد للابد ) على جدار الزمن .. 
وافي ببتسامه وبصوت رمنسي : مبروك يا دلال 
دلال وهي منزله راسها .. بحيا : الله يبارك فيك 
وافي ببتسامه وهو يناظر دلال من فوق لتحت : صحيح اني ما طلعت القمر الي بالسما .. لكني ملكت بالارض 
دلال بحيا : .... 
وافي بلهفه : دلال عطيني يدك 
دلال ارفعت راسها وناظرت فيه ( من اولالها ) 
وافي ما انتظرها تمد يدها .. مد يده ومسك يدها .. وحطها على قلبه وهو يقول بصوت رمنسي : ارفقي بدقاته 
دلال وهي تتحسس دقات قلب وافي براحة يدها .. تزايدت دقات قلبها بسرعه جنونيه ( انتي الي ارحم الي بصدر ) 
دق جوال وافي في هذي اللحظه .. عقد حواجبه بنزعاج ( هذا وقته ) طلع جواله من مخبات الثوب .. وناظر الشاشه .. ( الله يا خذك با برميل النفط احد يدق بذا الوقت .. ما تشوفنها في حالة اشتعال حتى ما هدءة نارنا ) 
ابتسم وافي ابتسامه خفيفه ورد على الجوال : هلاا عبدالرحمن ... ( تغيرت ملامح وافي لما سمع صوت عبدالرحمن ) خير ... ( كمل بنفعال ) اش تقول انت .. مشاري سوى حادث .. كيف !! .. دقايق وانا عندكم 

مع خالص حبي وتقديري 


.................................................. ..................

الفصل الواحد والعشرين ..

الجزء الثاني .. 

.........................


ارفعت راسها من على حافة السرير مفزوعه .. وعيونها على الباب الي ينضرب .. ارخت اجفانها وناظرت شهاب بطرف عينها الناعسه .. قامت من الكرسي بتعب .. وصلبت ظهرها الي تحس بالم في فقراته السفلى بسبب جلوسها على الكرسي .. ونومتها الغلط .. مشت بتجاه الباب وهي تحاول تحرك غضلاتها علشان تعيد لهم النشاط .. فتحت الباب بهدوء .. 
ليلى تتحلطم : ساعه على ما تفكين الباب ..( كملت هي تناظر وجهه انفال المعفوس من النوم ) ..منتي برايحه الجامعه 
انفال بعيون مفتوحه شوي وحواجب معقوده : الساعه كم الحين 
ليلى : الساعه 7 الصباح .. ما تشوفين الشمس اطلعت 
انفال تحاول تصحصح شوي : لا ما راح اروح 
ليلى وعيونها تحاول تسرق النظر الى داخل الغرفه من فتحت الباب .. بتسائل : شخبار شهاب.. للحين تعبان 
انفال التفتت للخلف وناظر السرير وبعدين ارجعت ناظرة ليلى وهي تقول : من امس ما صحى 
ليلى : طيب صحيه عطيه حبوب مسكن .. او مخفض للحراره .. اذا تعبان حيل خل احد ياخذه للمستشفى 
انفال : امس دورة على مخفض للحراره ما لقيت 
ليلى وهي تاشر على جهتها اليسار : في صيدليه الي في اخر الممر جنب جناح عمي طلال .. ( كملت وهي تهم للمشي ) بروح انادي امي .. 
انفال لما شافت ليلى ابتعدت عن الباب سكرته .. والتفتت وعيونها تثبتت على السرير .. تنهدت بضيقه وجلست على الكرسي ..و النوم مثقل على اجفانها .. مدت يدها علشان تلمس جسمه وتقدر درجة حرارته باللمس .. انضرب الباب .. رجعت يدها مكانها وقامت تفتح الباب 
ام شهاب بخوف : انفال وش فيه ولدي شهاب .. 
انفال وهي تفتح الباب كله علشان تدخل ام شهاب : ما فيه الا العافيه بس شوي تعبان 
ام شهاب وهي تحط يدها على وجهه : والله درجة حرارته مرتفعه .. ( كملت بصوت واطي شوي وهي تصحيه ) شهاب .. شهاب .. قوم حبيبي خلنا ناخذك للمستشفى .. قوم حبيبي قوم 
شهاب في البدايه عقد حواجبه استجابه لامه .. وفتح عيونه شوي وناظر فيهم بعين شبه مسكره .. ولاحمرار باين فيها .. وبصوت تعبان واطي شوي : انا بخير يما .. ما يحتاج اروح المستشفى بس شوي تعبان 
ام شهاب بترجي : لا يما لازم تروح .. درجة حرارتك مرتفعه .. خليني اروح اشوف اخوك كمال ولا عمك طلال ياخذونك للمستشفى 
شهاب بشويت عصبيه .. وصوت تعبان : ليه هل قلق .. قلتك ما فيني شي .. ( كمل وهو يلف جسده بصعوبه للجهه الثانيه ) خلوني انام 
ام شهاب : مدري على مين طالع عنيد هل الولد .. من يوم هو صغير ..يعذبني معه اذا مرض 
انفال ابتسمت ابتسامه خفيفه ( عناد شهاب عناد اطفال يذكرها بخوها سالم لما يمرض ما يرضى يروح المستشفى ) 

/
*
/

في المستشفى .. 
التوتر والقلق والخوف مخيمين على ارجاء المكان .. لا مجال لتخلص من هذا التوتر القاتل الذي يسيطر على النفوس .. ويعمل على تزين الافكار التي هي نذير للشئم والمصائب .. الخوف ياخذهم الى الجانب المظلم والقلق ممزوج مع حزن المخفي .. على احدى كراسي المستشفى الهادء يجلس وافي مغمض العينين ينتفس بضيقه .. ورجله تضرب بالارض بتوتر .. تنفس بعمق وفتح عينه .. 
وافي ونظره يتبع خطوات عبدالرحمن : اجلس ما تعبت وانت رايح وجاي 
عبدالرحمن ويخفف مشي : والله مني قادر يا عمي .. 
تركي الي كان واقف ومتكتف ومسند راسه على الجدار وعينه على غرفة العمليات : مدري متى ينفتح ذا الباب 
وافي وهو قايم (تعب من الجلسه ) : الساعه كم الحين 
تركي وعينه على ساعة يده : 7 ونص 
تثبتت عيونهم على الباب لما سمعو صوت خطوات اقدام تقترب .. ولما انفتح الباب كلهم اتجه .. وعيونهم تراغب ملامح الطبيب 
وافي ما انتظر الطبيب يتكلم .. : قول لنا يا دكتور كيف حال مشاري 
الطبيب بملامح لا تحمل أي تعبير : الحمدلله .. طلعنا كل الزجاج الي بوجهه وبراسه وحالته مستقره 
تنهد عبدالرحمن بخفيف وهو يقول بصوت واطي : الحمدلله 
الطبيب هو يمشي .. : الحمدلله على سلامته .. عن اذنكم 
مرت خمس دقايق .. وعيون تركي وافي وعبدالرحمن على الباب الي طلع منه الدكتور .. بانت على ملامحهم الراحه من غير ابتسامه ..بس وافي مو مرتاح ومو مطمن 
وافي وهو يناظر عبدالرحمن : انتظروني بالسياره وانا شوي وبجي لكم 
تبع وافي الدكتور .. بخطوات سريعه والخوف احتل مساحات كبيره بداخله زادت الافكار سودايه .. ما يدري ليه يحس ان مشاري صار له شيء والدكتور ما صرح فيه .. ضرب على باب الغرفه ودخل وجلس على الكرسي المقابل لمكتب الدكتور .. الكلمات كانت على طرف لسانه لكنه ينتظر الدكتور يرفع راسه .. لما سكر الدكتور الملف .. قال وافي بصوت عميق : كيف حال مشاري .. ( كمل بترجي ) تكفى يا دكتور قول لي عن حالته 
اراح الدكتور يده على الطاوله وعيونه على وافي .. تكلم بملامح لاتحمل أي تعبير علشان تكون وقعت الخبر اخف : مشاري تعرض لحادث والصدمه كانت بواجهة السياره الاماميه .. فتحطم الزجاج وتناثر لداخل السياره وجا بوجهه ورقبته .. قدرنا نطلع الزجاج الي براسه وكتفه .. وجهه .. لكن .. ( سكت شوي ) 
وافي بندافع وخوف واضح : لكن ايش يا دكتور !! 
الدكتور : قطع الزجاج الي دخلت بعينه .. اتلفتهم .. بالكامل وصار من المستحيل ان يشوف ..
قاطعه وافي وعلامة المفاجاه والخوف واضحه على ملامحه : يعني مشاري عمي ما يشوف 
الدكتور يحاول يهدء وافي بعد ما شافه انفعل : مشاري تحت رحمة ربه .. وحالته مستقره والحمدلله .. وحنا بعون الله راح نبذل كل جهدنا .. 
قام وافي من الكرسي وعيونه على باب الغرفه مشى بخطوات ثقيله ومسك مقبض الباب بقوه .. قبل لا يفتح الباب التفت على الدكتور .. وهو يقول بصوت واطي : مشكور يا دكتور .. ( ما يدري هو يشكره علشان العمليه ولا علشان الكلام الي قاله وحاول يرفع من معنوياته .. او لانه من الواجب ان يشكر الدكتور على امانته في اداء مهنته .. طلع من الغرفه وهو في حاله من الذهول .. والصدمه .. ما يدري ليه كان متوقع ان يصير مثل الافلام لما والواحد يسوي حادث .. النسبه الكبيره ان ينشل ولا يفقد وحده من اطرافه يا رجله او يده .. او يتكسر ..او يفقد الذاكره .. لكن يفقد وحده من حواسه مو أي حاسه .. يفقد روعة الالوان .. يفقد بصره .. ) مشى وافي لخارج المستشفى .. وشبح الصدمه مخيم عليه .. وهم تبليغ اهله مثقل عليه 

/
*
/

في بيت بو تركي .. في الصباح الساعه 9 ونص .. وتحديدا في الصاله ,, 
دخل عبدالرحمن وكان واضح عليه التعب .. رمى نفسه على الكنب جنب امه .. ودفن وجهه بكفينه .. تنفس بعمق .. وهو يسمع امه تسأله .. ام تركي : علامك يا عبدالرحمن راجع بدري من الجامعه شكلك تعبان 
عبدالرحمن وهو يرفع راسه ..: أي والله يما تعبان .. حدي 
ام تركي بخوف وعينها على ملامح عبدالرحمن الذبلانه : قول لي يما وش الي تحس فيه .. يالمك شيء 
عبدالرحمن غمض عيونه وبعدين فتحها .. تكلم وهو يناظر نقطه في الارض : يما انا اليوم ما رحت الجامعه 
..( التفت على امه وكمل ) .. يما مشاري ولد عمي امس سوى حادث .. والحين هو بالمستشفى 
حطت ام تركي يدها على صدرها بخوف .. : ياولي .. عسى بس ما صار فيه شيء شايد 
عبدالرحمن بملامح ما تطمن : والله يما مدري وش اقولك .. الحادث ما كان بسيط لكن حالته الحمدلله مستقره 

خارج الصاله وعلى الدرج كانت سجى واقفه في النص .. توه نازله من غرفتها بتروح الجامعه .. لان محاظرتها تبدأ 10 ونص ( اجلست اليوم مبسوطه .. وشمس الصباح مشرقه بداخلها .. رتبت سريرها ببتسامه .. ولان السماء صافيه حبت تلبس اليوم بلوزه سماويه .. وعقد اصفر .. ارفعت شعرها ونزلت خصل من قدام .. حطت لها مكياج خفيف .. و ثقلت الروج على غير العاده .. انزلت بخفه على الدرج .. لكنها توقفت فجأ في عتبه بالنص لما سمعت خبر حادث مشاري .. رن صوت عبدالرحمن باذنها وتحول فجأ الي صراخ والضجيج رمت الشنطه وتنثر محتواها وتبعثرت اشيائها على الدرج .. التهبت اطرافها من سخونت الدم الي يسري بعروقها .. ارفعت يدها وحطتها على فمها .. وجمر عينها بدا يظوي وتجمعت الدموع بسرعه بعينها ..و كيانها بالكامل اهتز مع انها مو مصدقه الخبر .. مو مستوعبه .. مو فاهم شيء .. ارتعشت اطارفها .. وصارت الرايه صعبه من خلف زحمة الدموع .. رجلها ما عادت تقوى على الوقفه .. والدنيا بدت تلف فيها .. خبر حادث مشاري بدى يكتم على انفاسها .. اطلقت ضرخه هزت اركان البيت .. وهي تفقد توازني وتطيح على الدرج 

على صوت صراخ سجى طلع عبدالرحمن مع امه من الصاله مفزوعين ..وشافوها مدده على الارض قبال الدرج ..شهقت ام تركي بقوه وهي تقول : يما ..بنتي سجى .. 
عبدالرحمن وهو يحاول يصحي سجى المغمى عليها : سجى .. سجى .. ( ضرب بالخفيف على خدها ) سجى سجى .. ( رفع راسه لامه ) يما جيب عطر او أي شيء ريحته قويه 
ام تركي منحاسه وين تروح تصعد فوق ولا تدخل المطبخ : مدري وش اجيب .. 
عبدالرحمن انحاس مع امه ..بسرعه : مدري يما جيبي بصل .. ولا جيب كاس ماي بارد خلنا نكبه عليها 
بسرعه ام تركي دخلت المطبخ .. وبعد ثواني .. اطلعت وبيدها راس بصل .. وكاس ماي بارد ..
ام تركي وهي تمد الكاس لعبدالرحمن : تفضل 
خذ عبدالرحمن الكاس الماي من امه .. سكب في يده شوي .. ورشح فيه وجهه سجى .. وسكب بعدها كميه اكبر .. ورشح فيه وجهها ..
ام تركي وهي تراغب ملامح سجى الي بدت تستجيب : عبدالرحمن خينا ناخذها للمستشفى 
عبدالرحمن برتياح شوي : لا يما ما يحتاج هذي هي بدت تصحى .. 
ام تركي وهي تشوف سجى بدت تفتح عيونها : شوف وجهها كيف صاير .. شاحب .. ( كملت وهي تحاول ترفع سجى عن الارض ) .. حبيبتي اسم الله عليك .. سلامتك 
سجى وهي ترفع نفسها بصعوبه .. ناظرت في امها ثواني .. وكانها تحاول تتذكر وش الي حصل .. بدت الدموع تتزاحم بعينها .. وناظرت امها بنظره مكسوره .. وعلى طول رمت نفسها بحضن امها وبكت بحرقه .. بكت بصوت مخنوق .. حسره والم .. : يما لا تخليني .. انا خايفه .. ( تشهق بقوه ) .. ما ابي يروح مني .. ما ابي .. ( وكملت بكاها بصراخ ..) وصارت ام تركي تبكي معها .. وهي تحاول تهديها .. 
عبدالرحمن كانت عيونه معلقه على سجى .. محتار بامرها .. معقوله طاحت من الدرج .. اغمى عليها .. لا لا اكيد اسمعت الكلام الي دار بيني وبين امي .. ودرت بحادث مشاري .. ولا ما كان صابتها حالة الهستريا .. والصراخ .. قرب عبدالرحمن من سجى وحاول يهديها .. وقلبه يعوره عليها 

/
*
/
في بيت الاهل .. وتحديدا في المطبخ .. 
كانت عليا تنتقل بسرعه بين الفرن والثلاجه .. والمغسله .. تقلب البصل الي يحمى على النار .. وبسرعه تطلع الخضار من الثلاجه .. وتغسلهم بالمغسله .. قصرت على النار علشان ما يحترق البصل بعد ما ضافت له عصير الطماطم .. وجلست على الكرسي .. تقطع الخيار ( عليا كانت متحمسه لطبخ .. من امس تفكر وش بتطبخ .. اجلست اليوم من الصباح ورتبت البيت ودخلت المطبخ .. حاولت تطلع كل ابداعها في الطبخ .. وتضيف المقادير بدقه علشان تطلع الطبخه مضبوطه .. ودها يكون الاكل جاهز قبل لا تصحى خالتها ام جواد .. ومرة حماها ناديه .. الي كانت جيتهم امس مفاجاه بنسبه لها .. وفرحت كثير لما رضو ينامون بيتهم بعد ما ترجتهم ) 
دخل غازي في هذي اللحظه المطبخ .. وشاف عليا مشغوله بالتقطيع ومو منتبه له .. مشى ببطا وعلى وجهه ابتسامه خيبثه .. كان وده يروعها لكن خاف انها ترتاع وخاصه انها من اقل حركه تنقز .. سحب الكرسي وجلس جنبها على الطاوله .. 
عليا ارفعت راسها وناظرت فيه .. ولما شافت ابتسامته ابتسمت له .. وهي تقول : صحيت من النوم 
غازي بتسامه : صحيت وجلست ادور عليك .. نزلت تحت وقادتني الريحه الا هنا .. ( كمل وعينه على يدها الي ما سكه السكين ) .. ما يصير هل يد الناعمه تمسك سكين 
عليا وهي تمد السكين وصحن الجزر لغازي .. ببتسامه:اجل امسك قطعهم انت وانا بروح اشوف الي على النار 
غازي بستغراب وهو يأخذ الصحن منها : انا اقطع .. ما اعرف 
عليا وهي تقوم : الا تعرف .. شوف قطعهم قطع صغيره مثل هذي .. راحت لعند الفرن وعلى وجهها ابتسامة حب هي عارفه ان هو ما يعرف يقطع .. ولا بحياته دخل المطبخ .. بس المهمه هذي نوع من العقاب لان امس ما خلاها تنام .. من ارجعو من بيت دلال وهو لا صق فيها .. مو راضي لها تفسخ الفستان وتمسح المكياج خلص قاموس الغزل من كثر ما يتغزل فيها .. غنا لها ودلعها .. وضحكها وبكاها .. بس ما تنكر ان ليلة امس ليلة من العمر .. الليله الي نامت فيها بحضن غازي مرتاحه .. الليله الي سكن فيها الامان وما عرفت معنى الخوف والوحده .. ملكها حبه وصار بحياتها كل شيء .. صحيح انها بخيله بالكلام الحلوو والغزل .. بس الله يعلم ان الي بقلبها لغازي شيء كبير .. ما تقدر تعبر عنه بالكلام 
غازي .. وهو ياكل الجزر : عمري .. امي ما صحت 
التفتت عليا على غازي وعقدة حواجبها .. وهي تشوفه ياكل الجزر : لا ما صحت .. انا قلت لك قطع الجزر ما قلت لك اكله .. 
غازي ببتسامه وهو مستمر بالاكل : يعني انا وش جالس اسوي .. اقطعه باسناني 
عليا وهي تجلس على الكرسي : هههههههه عليك بالعافيه .. اقول غازي اخوي وافي ما دق عليك 
غازي ببتسامه : لا ما دق 
عليا : ما جا من امس البيت .. دقيت عليه ما يرد علي .. 
غازي ببتسامه : شكله اجل نام بيت الخطيبه 
عليا بعصبيه مصطنعه : لا .. ما يسويها .. اكيد راح نام بيت اخوي بو تركي 
غازي هو يتذكر شكل وافي امس ..: ههههه والله انا ما استبعد شيء عن اخوكي وافي .. 
رن في هذي اللحظه جوال غازي .. طلعه من جيب البنطلون .. وعلى طول رد 
غازي ببتسامه : ليطريتو الامير ولموله السرير .. تونا بسيرتك 
وافي بصوت هادء : والله .. بالخير ولا بالشر 
غازي : اكيد بالخير .. انت وينك من امس .. عليا تحاتيك 
وافي محافظ على هدوءه : قول لها انا بخير .. اقول غازي ابمر عليك بخذك معي ابيك بموضوع 
غازي حس ان وافي فيه شيء : خير ان شألله .. بنتظارك 

/
*
/

في بيت بو شهاب .. تحديدا في المطبخ .. 
ادخلت ليلى المطبخ وهي حاطه طرحتها على كتفها والشنطه بيدها .. فتحت الفريزر وطلعت لها علبة ايس كريم باسكن روبنز .. حطت الشنطه على الطاوله والجلست على الكرسي .. قبل لا تفتح العلبه ارفعت عينها وابتسمت لما شافت انفال داخله المطبخ 
انفال ببتسامه : جيتي من الجامعه 
ليلى وهي تفتح علبة الايس كريم : توني واصله 
انفال وهي تفتح غطى الجدر الي على النار : اشوفك ما فسختي عباتك 
ليلى ببتسامه وهي تتلذذ بطعم الايس كريم : مشتهيته من المحاظره الثانيه .. ( كملت وهي تشوف الدخان المتصاعد من داخل الجدر ) .. وش الي طابخه 
انفال وهي تحرك الملعقه داخل الجدر : شوربة شوفان ... ( كملت وهي تغطي الجدر وتجلس على الكرسي ) ما اكل شيء من امس قلت خليني اسوي له شوربه يمكن يرضى يشربها 
ليلى عرفت ان الي تقصده انفال بكلامها هو شهاب ..على طول اسألة : كيف شهاب الحين 
انفال : الحمدلله نزلت شوي حرارته 
ليلى ومستمره بالاكل : أي صحيح شفت اليوم صديقتك نجمه عند البوابه وانا طالعه .. اسألت عنك قلت لها ان زوجك تعبان .. وما قدرتي تجين .. وصتني اسلم عليك وقولك ان بكره في اختبار في مادة مدخل الي التربيه 
انفال تضايقت شوي : والله يعني ما لقت هالدكتوره تسوي لنا اختبار الا بكره .. طيب ما قالت لك نجمه من كم الاختبار ومن ايش لايش 
ليلى : لا .. دقي عليها وسأليها .. اقول انفال ما كلمتي دلال امس .. 
انفال وهي تقوم من الكرسي : لا والله ما كلمتها هي دقت علي بس انا ما قدرت ارد عليها .. ان شألله الحين بكلمها وبعتذر منها .. وبالمره بكلم نجمه بعد وبسألها .. ( كملت وهي تطفي النار ) تبين شوربه 
ليلى وهي تقوم من الكرسي : لا .. بروح افسخ عباتي وبدل ملابسي وبجي اسوي لي مكرونا بالجبن 
صبت انفال الشوربه في صحن عميق شوي .. وسوت له عصير برتقال .. (ان شألله يرضى ياكل على الاقل يشرب العصير ) حملت الصنيه وصعدت الدرج بهدوء وهي تفكر بصديقتها دلال منحرجه منها ما حظرة ملكتها ولا دقت عليها تعتذر .. مع ذاك هي الي دقت بس ما قدرت امس ترد عليها تخاف تزعج شهاب .. دخلت الغرفه وعينها على السرير حطت الصنيه على الطاوله الي جنب السرير .. وهزت كتف شهاب بالخفيف .. وبصوت واطي حاولت تصحيه : شهاب .. شهاب .. 
تحرك شهاب كنوع من الاستجابه .. وغطى نفسه بالبطانيه .. خذت نفس عميق ورفعت البطانيه عن وجهه وهي تقول بترجي : من امس ما كليت شيء .. على الاقل اشرب عصير 
شهاب فتح عيونه شوي .. هو فعلا وده عصير يحس بجفاف في حلقه .. وده يغير ريقه بس يحس ان جسمه متبهدل .. مو قادر يرفع يده .. يحس بسخونت اطرافه .. وبرودت الجو .. وبحراره في وجهه .. والم في عينه ..حاول يرفع جسمه شوي .. وناظر كاس العصير الي بيد انفال بطرف عينه .. 
ابتسمت انفال .. وقربت كاس العصير .. تبي تشربه .. لكن هو طلع يده من تحت البطانيه .. ومسك كاس العصير .. قربه من فمه ورشف رشفتين .. 
شهاب مد كاس العصير .. انفال وهي تاخذ الكاس منه : ما شربت شيء 
شهاب وهو ينزل جسمه .. ويتغطى بالبطانيه .. بصوت واطي : خلص 
انفال وهي تحط الكاس في الصنيه : طيب والشوربه .. 
شهاب وهو يغطى وجهه بالبطانيه : بعدين .. 
انفال تنهدت بضيقه .. ما هي عارفه كيف تتعامل مع عناده .. كل شيء يقول لها بعدين .. حتى الدوء بعدين .. متى بعدين .. اجلست على الكنب .. ورفعت صحن الشوربه وشربت منها شيء جوعانه من امس ما كلت شيء توها بدخل الملعقه في فمها ..رن جوالها .. ارتبكت وهي تدور عليه .. خافت يزعج شهاب .. ارفعته بسرعه من الطاوله وردت 
انفال ببتسامه وبصوت واطي : الف الف .. الف مبرك 
دلال بصوت هادء : الله يبارك فيك ياعمري .. ش
قاطعتها انفال بسرعه وهي تعتذر : عذريني يا دلال .. لاني ما جيت .. الله اني منحرجه منك من جد اسفه 
دلال ببتسامه : عاذرتك .. ما لا دعي تصفين لي جمل الاعتذار كلها .. اهم شيء قول لي كيف زوجك الحين 
انفال وعينها على السرير : الحمدلله .. 
دلال : اجل ما رحتي الجامعه اليوم 
انفال : لا ما رحت وشكلي بكره ما راح اروح اذا ما تحسن .. تدرين وش المشكله انه مو بس مريض بعد عنيد .. قاله اليوم عمي طلال بوديك المستشفى ما رضى .. ومن شوي اقول له اشرب الشوربه ما بقى 
دلال : اجل الله يعيك ويشافيه .. حاولي انك تعطينه الدوا بالقوه مثل الاطفال 
انفال : والله شكلي بسوي كذا .. انزين ما علينا قول لي كيف كانت ليلة امس .. 
دلال بحيا وهي تتذكر وافي وكلامه ببتسامه : ليت ساعات امس ترجع 



سكرت دلال من انفال .. ورمت جوالها على السرير .. توها بتتحرك من جنب السرير الا يرن جوالها وعلى طول ترفعه .. وترد بسرعه .. وبلهفه .. 
دلال : هلا وافي .. 
وافي من سمع صوتها ارتاح : هلا قلبي .. شخبارك 
دلال ببتسامه : انا بخير .. انت طمني عنك .. كيف حالك .. وينك ليه ما كلمتني والله جالسه احاتيك 
وافي ببتسامه : انا بخير دام اني اسمع هالصوت .. رحتي الجامعه اليوم ؟
دلال بحيا : لا ما رحت .. ما جلست من النوم الا متأخر .. قول لي كيف حال مشاري 
وافي بضيقه شوي : الحمدلله .. اقول دلال يعني بطول وانا واقف عند الباب 
دلال بتسائل : أي باب .. 
وافي : بيتكم .. منت بنواي تفتحين لي الباب 
دلال بتفاجأ : انت عند باب بيتنا .. ليه ما قلت لي انك بتجي 
وافي : اذا منت بنازله تفتحين لي الباب بمشي 
دلال بسرعه : لا .. وين .. الحين بكلم الخدامه بخليها تفتح لك الباب وانا ببدل وبنزل بسرعه 
وافي بعناد : لا ابيك انتي تفتحين لي الباب .. يا ويلك ان تأخرتي .. 
دلال بصوت واطي : طيب الحين بنزل 
سكرت دلال من وافي .. وهي تناظر شكلها بالمرايه .. ( ياربي تونا امس ملكين وانزله ثاني يوم بالبجامه وشعري عفسه وحالتي حاله .. وش راح يقول عني .. ) رتبت شوي شعرها ونزلت بسرعه علشان ما تتأخر عليه .. افتحت له الباب .. وانتظرته يدخل .. دخل وافي وكان واضح عليه التعب وقلت النوم رغم ابتسامته العريضه الا ان في ذبول في ركن نظرته .. تفحص ملامح دلال وكانه مو مصدق ان شافها مره ثانيه .. وان هي حقيقه مو وهم .. دلال نزلت راسها بحيا من نظرته .. وتحركة بسرعه وهي تقول : حياك 
دخلو المجلس .. جلس وافي على الكنب وجلست دلال في كنبه قريب منه وهي تحاول تخفي ارتباكها ( مو قادره توصل لحالة الاستقرار .. رجفه تسري باطرافها كل ما كانت عيونه عليها .. كلمت نفسها بسرها تحاول تهدئها .. ( علامك يادلال .. ما كنتي كذا .. من يناظر فيك يصيب انظمتك اضطراب .. حاولي تكونين طبيعيه اكثر .. حاولي تبتسمين .. ياربي احس بحر و اطرافي حمره ..
قطع عليها تفكيرها صوت وافي .. وافي وهو يناظر فيها ببتسامه : ترى انا في جميع حالتي اليف ما اعض .. تعالي جلسي جنبي 
دلال قامت مو علشان تجلس جنبه .. دلال وهي تاشر على الباب : بروح اجيب لك كاس ماي اكيد انك عطشان 
اطلعت دلال بسرعه ولحقها وافي بنظراته .. هو صحيح حس بالعطش .. بس استغرب من تصرفها كان واضح عليها الاتباك .. تنهد بعمق .. ونسدح على الكنبه يريح .. وتسكرة عيونه لا اراديا من التعب .. بعد خمس دقايق دخلت دلال وبيدها كاس الماي وقفت عند الكنبه المنسدح عليها وافي ,, وعينها تتأمل ملامحه هذي اول مره تاخذ راحتها في تفحص تخاطيط وجهه برغم ان في خطوط ارهاق واضحه الا ان كل شيء فيه يجذبها كان ودها تلعب بخصلات شعره .. بس خافت يحس فيها .. حطت الكاس على الطاوله .. ورجعت تتأمل في ملامحه ابتسمت ( عسى الراحه تسكن بداخلك ) ما حبت تصحيه فضلت انها تطلع من المجلس وتخليه ينام له كم ساعه توها بتتحرك بتروح تجيب بطانيه علشان تغطيه .. حست بيد تمسكها من معصمها 
وافي هو مغمض عيونه وماسك دلال من يدها : وين بتروحين 
دلال بصوت واطي شوي : بروح اجيب بطانيه 
فتح وافي عيونه ورفع جسمه .. وهو للحين ما سك بيدها : تعالي اجلسي جنبي 
اجلست دلال جنب وافي بهدوء وضمت يدها بحضنها .. تكلمت وعيونها على وافي : شكلك ما نمت من امس 
وافي بهدوء وعيونه مثبته على نقطه بالارض : مشاري ما طلع من غرفة العمليات الا اليوم الصباح 
دلال بهتمام: كيف حاله 
وافي رفع راسه وناظر في دلال : مدري ما بعد يصحى .. ( سكت شوي يتذكر كلام الدكتور ) .. ماني قادر اتصور ان مشاري ما راح يشوف 
دلال بخوف : ما راح يشوف ! 
وافي بضيقه وبصوت واطي شوي : جا الزجاج كله بوجهه .. وتلف عيونه 
خيم الحزن على ملامحها ومتلأت عيونها بالدموع لانها تذكرت صديقتها سجى اكيد الخبر كان قاسي عليها اسألة بصوت واطي من بين دموعها : سجى عرفت 
تثبت عيون وافي على دموعها ( لا مستحيل العيون الي لجلها مستعد اقلب الدنيا ..تبكي ) رفع يده ومررها على خدها برقه .. وهو يقول بصوت واطي : ما ابي اشوف دموعك .. ترى هي غاليه علي 
دلال وهي تغمض عيونها تحاول توقف دموعها : خذني لسجى 
وافي ببتسامه خفيفه : ان شألله .. بس مو الحين 
دلال وهي عاقد حواجبها : ليه 
وافي : انا ما ادري اذا هي درت ولا لا .. ابكلم عبدالرحمن وبسأله .. 
طلع وافي جواله من مخباته .. ودق على عبدالرحمن .. بعد الرنه الثانيه جاه صوت عبدالرحمن 
عبدالرحمن : وينك يا عمي .. حنا ننتظرك 
وافي : هلاا .. وينكم فيه !
عبدالرحمن : هنا بالمستشفى انا وغازي .. مو انت قلت بتروح شوي وبترجع لنا .. ما اشوفك رجعت 
وافي تذكر ان هو قال لهم ان بروح شوي وبيرجع ياخذهم .. ونساهم : أي صحيح .. شوي واكون عندكم 
( كان وده وافي يسأله عن سجى .. وعن ام مشاري وناديه وام تركي اذا صار عندهم علم بالموضوع ولا لا ) 
سكر وافي من عبدالرحمن .. وهو قايم .. قامت دلال بسرعه لما شافته قام وهي تقول : بترح لهم المستشفى 
وافي وهو يمشي بتجاه الباب : نسيت ان انا الي موديهم .. 
دلال وهي تشوفه يفتح الباب .. بملامح حزينه : وافي ... 
التفت عليها وافي بسرعه وفهم من تفاصيل الحزن بوجهها .. وش الي يدور بداخلها .. قرب منها وداعب خدها بيده .. وعلى وجهه ابتسامة حب : انا بخير .. 
حست بحراره في خدها من لمسة يده .. ونزلت راسها بحيا .. وببتسامه خجوله .. 
زادت ابتسامة وافي وهو يقول : الحين عاد وش يطلعني من بيتكم .. 
دلال وهي منزله راسها وبصوت واطي : خلك عندنا 
وافي ببتسامه عريضه : بعدين راح تملين مني .. ( بحركه سريعه قرب منها طبع بوسه على خدها وهو يقول ) .. خليني اطلع الحين بكامل قوي العقليه .. ( فتح الباب كله .. توه بيطلع تراجع لما شاف وجهها صار احمر .. وتيبست بمكانها .. ابتسم ابتسامه جانبيه مستغرب ما توقع ان تأثيره كهروحراري .. احمرار و حراره .. لهذي الدرجه انا ابعث الى الاشتعال .. حب يجننها ) 
وافي ببتسامه خبيثه : دلول .. ما في بوسه على خدي قبل لا اطلع .. 
ارفعت دلال راسها وعينها على ابتسامة وافي .. بعدم فهم .. ولما استوعبت الكلام نزلت بسرعه راسها بحيا 
وافي وهو يشوف شكلها .. بالبجامه البيضه و الورديه .. وجهها احمر .. : هههههههههههه ( كمل وهو يطلع من الباب ) .. مع السلامه دلول .. 
ارفعت راسها بسرعه لما حست ان راح .. خذت نفس عميق ثلاث مرات .. وحست براحه .. ابتسمت وهي تتخيل شكلها .. وهو يبوسها ( ويلي على حالي .. ان شألله كل ما جا يقرب مني .. بنعفس .. بس والله اموت فيه .. خليني اروح اخذ لي دش بارد اطفي هالحراره ) 

/
*
/
في بيت الاهل .. في الصاله ..بعد ما خلصو غدا اجلست عليا مع ام جواد ودانه .. يشربون الشاي وياكلون الحلى الي مسويته عليا .. 
دانه وهي ترفع كوب الشاي .. ببتسامه : تسلم ايدك يا عليا على هل الغدا .. تصدقين عاد انتفخ بطني من كثر ما كليت 
عليا ببتسامه : الله يسلمك .. بالعافيه ( التفتت على ام جواد وكملت ) ها يما عجبك الاكل 
ام جواد ببتسامه : أي والله خوش طبخه .. تسلم يدك .. من وين تعلمتي هالطبخ 
تغير وجهه عليا مو لان السؤال ما عجبها لان الاجابه قاسيه عليها .. مرتبطه بذكريات مؤلمه .. كان الاكل فيها ماله طعم .. وريحة المطبخ فيها خانقه .. أي ملعقة ملح اضافيه كانت بحساب .. أي تأخير كان محسوب عليها .. ومهما سوت ومهما فعلت كان الاكل مو بالمستوى المطلوب .. حتى اليوم لما طبخت جاها نفس الشعور الي كان يسكنها لما تدخل المطبخ لكن حاولت تتقلب عليه .. وتخضع تفكيرها الي واقعها 
قطع عليها تفكيرها صوت دانه الي لاحظت تغير وجهها : وين غازي وجواد .. من اطلعو ما ردو 
عليا ونتبهت ان دانه تكلمها .. ردت عليها ببتسامه : دق علي غازي قبل الغدا وقال لي تغدو لان هم يتغدون برى مع اعيال اخوي واخوي وافي 
ام جواد وهي تقرب كوب الشاي من فمها : اقول عليا ما اشوف اختك ام مطلق ولا هي مو ساكنه معكم بالبيت 
عليا : الا .. بس من تزوجت غازي اشوفها راحت اجلست بيت خالتي .. واحيانا تروح تجلس بيت اخاوني 
ام جواد بستفسار : هي مطلقه مثلك صح ؟
تغير وجهه عليا من استسفار ام جواد وسألها .. بدت تتفتح الجروح .. وتجمعت الدموع بعينها .. حاولت تمسكها وتجمع قوتها وترد عليها .. لاقت صعوبه تنطق الكلمه الاولى .. لكنها بعجوبه انطقت ..
عليا بصوت واطي : لا هي زوجها متوفي .. 
دانه تحاول تغير الموضوع : الله يرحمه .. اقول عليا دلال خطيبت اخوك وافي ما شألله عليها تجنن .. هي كبر سجى 
عليا ببتسامه خفيفه : أي كبرها .. وهي صديقتها حيل .. 
ام جواد وهي تحط كوب الشاي على الطاوله : الله يهنيهم .. دانه عيوني دقي على جواد شوفي متى بنمشي 
دانه وهي قايمه .. ببتسامه : ان شألله بروح الحين ادق عليه ..( كملت وهي تمشي ) عن اذنكم 
عليا حست بحزن لما قالو بيمشون يمكن لانها متحمسه وفرحانه لوجودهم وهم ملو منها ويبون يمشون 
عليا ببتسامه : يما ليه بتمشون ظلو معنا .. توكم امس واصلين 
ام جواد ابتسمت ابتسامه حنونه : لو ما عندنا التزامات بالرياض كان ظلينا عندكم .. بس انا زوجي ما يرضى لي اتأخر .. وجواد بعد عنده شغل بالشركه .. ( سكتت شوي وبعدين كملت بتسائل ) .. انتو منت براجعين الرياض 
عليا انقبض قلبها لما تذكرت الرياض .. ردت بصوت واطي : مدري والله .. على غازي 
( مرت ربع ساعه كان الصمت هو حاكمها قبل لا تتكلم ام جواد ) 
ام جواد بتردد : عليا .. امك و ابوك متى توفو 
عليا بعد تفكير تكلمت بصوت واطي وضيقه : امي توفت قبل ابوي بسنتين لما كان عمري 14 سنه و ابوي توفى لما كان عمري 16 
ام جواد : الله يرحمهم .. وانتي متى تزوجتي ؟ ( ما تدري ليه اسألتها هذا السؤال وهي عارفه انه راح يضايقها .. ومتاكده انها ما راح تجاوب عليه ) 
نزلت عليا راسها وبان عليها التوتر .. من سؤال ام جواد .. الاجابه مؤالمه .. وما تقدر تختصرها بكلمتين والجروح متفتحه متفتحه .. وكاس الحقيقه مايه عكر .. وطعمه مر .. في الماضي كانت تشربه ساخن لكن الحين ماهي بمجبوره تشربه .. لكنها ما تقدر تنسى طعمه .. 
عليا ارفعت راسها ودموع بعينها تكلمت بصوت واطي .. : تزوجت بعد ما توفت امي .. زوجني ابوي من صديقه .. وبعد سنتين بعد ما توفى ابوي تطلقت .. وتزوجت على طول بعد 6 شهور .. وتطلقت بعد زواجي بشهر .. ( سكتت شوي وبعدين كملت بصوت مخنوق ) وبعدين تزوجت غازي وب
قاطعتها ام جواد لما حست انها قست عليها بسؤالها .. ببتسامه حنونه : ما كانهم تأخرو .. دقي على غازي شوفيه وينه .. حتى دانه راحت تدق على جواد وما رجعت 
عليا وهي ترفع يدها وتمسح دموعها الي بدت تنزل .. بصوت واطي : ان شألله الحين ادق عليه 

/
*
/

في بيت بو تركي .. وتحديدا في غرفة سجى .. 
اكره اللون الاسود لانه سيخفي ملامحي حينما تريد ان تراني .. كل شيء سيخضع لهذا اللون العين .. 
لا تبحث عني في هذا الظلام .. لانك لن تلقاني .. فليس لظلام وجهه غير مساحات سوداء 
ابحث عني بداخلك فربما تراني في المساحات البيضاء التي لم يلوثها هذا اللون ..اتمنى ان اظل هناك في البقعا المنيره .. ارجوك لا تسمح لسواد بان يمحيني .. فانا لا استطيع ان اعيش في الظلام .. 
اكره شعري الاسود .. اكره قلمي الاسود .. اكره هذه الكلمات السوداء .. اكره الحزن .. اكره الدموع .. اكره هذا الظلام الذي انتزع النور منك .. اكره ان اغمض عيني .. 

لم يغير رسم الكلمات في هذه الصفحات الكثير من حجم الصدمه التي تلقتها .. لم تزدها العبارات الى حزنا و الما على حالها وحاله .. كتبت حروفها وازدادت عمق .. وغنت شجننا على اوتار قلبها المكسور .. لقد تركت على سطحه الاحداث شقوقا .. واليوم قد زادت تصدعا .. وتهميشا .. نعم انكسر قلبي .. انفجر .. لم اعد اتحمل كل هذا .. ( ارفعت يدها المرتجفه ومررتها على خدها ومسحت دموعها .. تبكي بصمت فبدأ الصمت يقتلها .. تغمضو عينيها فيبدأ الظلام يخنقها .. ) رمت نفسها بسرعه على السرير وخبت وجهها بين المخدات وبكت بصوت عالي .. وقامت تضرب بقوه في المخده .. فقدت اعصابها .. وفقدت طعم الحياه .. ضاعت مشاعر الحب بداخلها .. وتلاشت جميع احاسيس الامل ..( قاسيه هي الحياه عندما تحاول قتلنا )
خف صراخها لما اسمعت صوت الباب .. ارفعت راسها بسرعه وهي تتنفس بسرعه من شدة التعب والصراخ .. ومسحت دموعها بيدها .. ورتبت شعرها .. قامت من السرير وهي تحاول تحبس دموعها .. وبحركه سريعه افتحت بقيت الانوار .. سمت باسم الله ويدها على مقبض الباب .. ( ان شألله ما تخذلني دموعي وتنزل ) 
افتحت الباب . وناظرت اخوها عبدالرحمن من خلف دموعها الي بدت تتجمع ( ياربي ودي اضم اخوي وصيح ) 
عبدالرحمن هو يتفحص ملامح سجى عرف انها جالسه تبكي قال بصوت هادء : افتكرتك نايمه 
سجى ( ما اظن اني ابذوق طعم النوم ) قالت وهي تحاول تشطح بعيد : لا جالسه اسوي بحث للجامعه ( كملت وهي تفحت الباب بالكامل ) .. تبي تدخل 
عبدالرحمن وعيونه على وجهه سجى مو مصدق ( بحث للجامعه!! الابتوب عطلان من اسبوع ) دخل الغرفه وجلس على الكنب .. وعينه على السرير المعفوس 
اتجهت سجى بسرعه لسرير وحاولت ترتبه .. علشان تشغل نفسها وما تناظر فيه .. هو لما شافها ترتب السرير وتحاول تخفي وجهها .. قال بصوت واضح : انا توني جاي من المستشفى .. 
ارتبكت سجى وبدت الدموع تتجمع بعينها .. زادت حركاتها تعفس جهه وترد ترتبها وتحاول تصد عن اخوها علشان ما يشوف دموعها .. هو عرف من حركتها انها مرتبكه .. كمل بصوت واضح : والحين بروح انا وامي وابوي .. وترى الاهل كلهم متجمعين هناك ( سكت شوي ينتظرها تتكلم ولما ما تكلمت .. قرر يسألها ) 
عبدالرحمن وهو يقوم من الكرسي : سجى منت برايحه معنا المستشفى .. تزورين مش..
قاطعته سجى وهي منزله راسها .. بصوت واضح فيه الانكسار : عندي اختبار بكره .. بجلس اذاكر 
عبدالرحمن استغرب من حالة سجى ( مدري هي قسوت قلب ولا انكسار ) : ما راح نطول عندك الليل كله تقدرين تذاكرين 
سجى امسحت دموعها بيدها بسرعه ورفعت راسها : قلت لك ما ابي اروح ..( وبصوت عالي كملت ) ابي اذاكر .. ابي اذكر .. ما ابي اروح 

/
*
*
/

في كرنيش الدمام .. الساعه 9 بالليل .. 
هيام وهي تتأمل امها الي عينها على البحر : ها يما كيف شفتي البحر 
ام ميثم بنبره عاديه : ما قلتي لي ليش مطلعتنا من البيت 
هيام وهي تتنهد بضيقه : نغير جو .. من زمان ما طلعتي 
ام ميثم بنبره عاديه : بس انا ما احب اطلع من البيت 
ناظرت هيام امها واختها بنظرات بارده .. ما تدري ليه تحس انها جالسه تضيع وقت هنا .. بس طارت فلوس التاكسي مع الريح .. هي متاكده انهم ما راح ينبسطون بهل طلعه لانهم خلاص خذو على جلست البيت وصارت جدران البيت هي حدود عالمهم .. بس ما حبت ترفض لفيصل طلب وخاصه انه صار له ايام يحن عليها (طلعي امك واختك من البيت ما يصير كذا يظلون محبوسين .. ما يشفون الناس بعد نوره تشوف البنات في المدرسه لكن امك .. صدقيني راح تتغير نفسيتها شوي وتنسى شوي حزنها .. حاولي تطلعينها بين فتره وفتره وديها السوق وديها البحر .. الملاهي .. المطعم .. 
قطع عليها تفكيرها صوت جوالها .. طلعته من الشنطه بسرعه .. وردت كانها تنتظر اتصاله 
هيام بصوت واطي : هلا .. وينك تأخرت 
فيصل ببتسامه : هلا فيك .. ها قول لي كيف امك واختك .. مبسوطين 
هيام سكتت شوي بعدين ردت بصوت واطي : أي .. انت وينك الحين 
فيصل : هذا انا توني نازل من السياره وبمشي لعند الكفتريا .. 
هيام بصوت واطي : هذا انا بجيك .. 
فيصل ببتسامه : استناك ..
سكرت هيام من فيصل .. والتفتت على امها : يما انا بروح اشتري لنا شيء نشربه 
ام ميثم بخوف : لا يما ما نبي .. لا تروحين وتخلينا 
هيام وهي قايمه : ما راح اطول هذي هي الكفتريا هنا شوفيها .. بروح بسرعه وبرجع 
ام مثيم : طيب خل نروح معك 
هيام بصوت عالي شوي : يما قلت لك بروح شوي وبرجع ما راح اتأخر .. (كملت وهي تناظر نوره) نوره تبين اجيب لك شي معي 
نوره ببتسامه : ابي كتكات بثلاث اصابع لا تجبين لي بصبعين 
هيام ببتسامه : ان شألله ..
مشت هيام بتجاه الكفتريا .. ولما شافت فيصل واقف قريب منها سرعت بخطواتها علشان توصل له 
فيصل هو يشوف هيام توقف جبنه .. بشويت عصبيه : هيام ليه مو مسكره عباتك 
هيام ( وش فيه هذا معصب ) : مسكرتها بس الهوا يفتحها 
فيصل وهو عاقد حواجبه .. : المفروض انك تمسكينها علشان ما يفتحها الهوا .. مو تمشين وما خذا راحتك وبنطلونك كل طالع .. وبعدين ليه لا بسه ذا اللون .. ليه ما لبستي اسود 
هيام عصبت لانه ما له حق ان يعصب عليها : انا ما ادري ان راح يكون فيه هوا اليوم وبعدين وش فيه هذا اللون حلوو .. ( كملت بعصبيه ) وبعدين انت ما لك حق تعصب علي 
فيصل عصب اكثر .. وهو بيمشي : زين بكيفك .. انا رايح .. سلام ( مشى عنها ) 
هيام وهي تلحقه : هي انت وين ما شيء ومخليني هنا .. ( سكت شوي بعدين كملت بصوت هادء ) انا اسفه 
فيصل خذ نفس عميق وهدا شوي .. وبعدين قال : زين خلاص 
بعد دقايق من الصمت تكلم فيصل : رحتي اليوم المشغل 
هيام بتنهيده خفيفه : أي رحت اليوم كان عندنا شغل كثير .. ما فضى المشغل زين اني قدرت اطلع بدري شوي 
فيصل : غريبه .. الحين مو موسم زواجات .. 
هيام : هذا انا اقول .. بس بعض الناس تحب تغير لوكها بين فتره وفتره .. فاضيه ما عندها شيء
فيصل ما عجبته نبرة هيام وطريقه كلامها فحب يغير الموضوع : ما دقو عليك صديقاتك 
هيام التفتت عليه وهي عاقده حواجبها : ليه يدقون علي 
فيصل : ليش هم ما يدقون لك بستمرار 
هيام ( دلال هي الوحيده الي تدق ) : ما عندنا مثل اول .. كل وحده صارت مشغوله بحياتها .. انفال تزوجت وعايشه حياتها .. دلال هذا هي ملكة .. بتشوف حياتها .. اما سجى مدري عنها .. خلاص الناس تغيرت صارت ما تفكر الا بنفسها .. 
فيصل : حتى انتي تغيرت يا هيام صار بس همك نفسك .. يمكن صديقاتك ما تغيرو بس لانك تغيرت عليهم تشوفين ان هم الي تغيرو 
تجمعت الدموع في عيونها ( ضرب على الوتر الحساس ) .. لاني تغيرت صرت اشوف الناس غير .. تكلمت بصوت مخنوق : فيصل انا خلاص تعبت ما اقدر اتحمل .. كل شيء اسويه ينقلب ضدي .. كل شيء اتمناه يصير لغيري .. وكأن الدنيا قاصده تعذبني .. ما اشوف يوم حلو .. ما اذوق طعم الراحه 
فيصل وقف وطالع جهة البحر .. وبعدين التفت عليها : لانك قمتي تشوفين الدنيا من خلف نظراه سوده .. في اشياء كثيره في حياتك حلوه لكنك ما تحسين فيها .. حاولي تدورين عن السعاده بداخلك .. وصدقيني راح تشوفينها قدامك .. تدرين هيام انتي وش مشكلتك انك دائما تطالعين الي اعلى منك .. وتكرهين حياتك لانك اقل منهم .. ليه طيب ما تطالعين الي اقل منك صدقيني راح تحبين حياتك اكثر .. لانك فعلا افضل منهم 
هيام لاول مره ينشرح صدرها لكلام فيصل يمكن لانها ملت من حالها .. ( مرت عليهم لحظات صمت والعيون تراغب البحر ) توسعت عيون هيام وكانها تذكرت شيء .. التفتت بسرعه على فيصل : فيصل امي 
فيصل التفت عليها .. وعقد حواجبه : امك ! 
هيام وهي تمشي بسرعه : ويلي بعدنا كثير .. تأخرت عليها .. اكيد الحين تحاتيني 
فيصل هو يلحقها : هيوم .. لا تسرعين 
هيام وهي تخفف السرعه : هذا نا قربنا .. ( التفتت عليه ) .. فيصل تكفى روح لا تشوفك امي 
فيصل وهو يوقف : خلاص انا بوقف هنا .. وبراغبك لمن توصلين 
هيام اوقفت مستغربه وعينها على تجمع الحريم في المكان الي كانت جالسه فيه امها واختها .. قالت بخوف : اوكي وقف هنا .. وانا بروح .. ( سرعت بخطواتها لمن اوصلت ) 
اسمعت صوت صراخ امها وبكاها .. وخافت عليها حاولت توخر الحريم .. وهي تسمع امها تبكي 
ام ميثم وهي تضرب على صدرها : راح الابو وراح الزوج وراح الولد وراحت الروح معهم والحين راحت البنت ولا رجعت .. يا ناس يا عالم .. شوف بنتي وين هي .. ما بقى لي في الدنيا غيرها .. ضاعت بنتي .. راحت وخلتني .. مدري وين راحت .. 
ضمت بسرعه هيام امها .. وقلبها يتقطع عليها .. بصوت مخنوق : يما هذا انا جيت .. ما راح اخليك يما 
ام ميثم وهي تضم بنتها بفرح : يا ناس يا ناس ارجعت بنتي ارجعت .. هذا هي بنتي .. بنتي .. يما هيام وين رحتي وخليتيني .. انا جالسه انتظرك .. قلتي بتروحين شوي بترجعين .. وما رجعتي 
قالت حرمه وهي ماشيه : قرت عينك .. برجعت بنتك .. الله يخليكم لبعض 
راحو الحريم الي كانو واقفين .. عند ام ميثم .. بعد ما هدت .. 
هيام : يالله يما خلينا نمشي .. 

/
*
/
يتبع ..
*
/

في المستشفى .. في غرفة مشاري .. 
كانت العائله كلها مجتمعه ما عدا سجى .. الي ما رضت تجي وتحججت بالمذاكره .. كان الحزن هو الذي يرسم تخاطيط الملامح .. والهدوء الذي اتى بعد الفاجعه .. منذ قليل قد هدئة وقلبها يعتصر الم على ولدها .. وجود ام تركي كان رحمه .. وقدرتها على التماسك يميزها .. حاولت تهدء ام مشاري الي من اول ما درت بالخبر وهي حالتها حاله .. تهدء شوي ومن تتذكر ان مشاري فقد النظر .. تهل دموعها .. وتتحسر على ولدها .. القلوب كانت تتعصر لكن بصمت رهيب .. الكل عيونه على السرير الي مدد فيه جسد مشاري .. كانت في كدمات واضحه برقبته ووجهه .. وعينه كانت ملفوفه بالشاش وفي جرح طويل على خده الايمن .. بعد لحظات من الهدوء .. حرك مشاري شفايفه .. واصابعه .. والعيون تترغب حركته .. قامت ام مشاري من الكرسي بسرعه وندفعت على السرير جات لها ناديه بسرعه ومسكتها وناظرتها بنظره تعني ( هو بخير لا تنفعلين ) 
ناديه وهي تناظر مشاري بصوت هادء : الحمدلله على سلامتك يا خوي 
مشاري يتكلم بصعوبه .. وبصوت غير مسموع : ناديه 
ناديه : امر يا خوي 
مشاري وهو يحرك شفايفه الجافه .. بصوت واضح فيه التعب : عطشان 
قربت ناديه كاس الماي من شفايف مشاري وشربته الماي ببطأ رشفات بسيطه ..
مشاري بعد ما بلل شفايفه وريقه .. تكلم بصوت واطي : ناديه وين امي 
ام مشاري تحاول تمسك نفسها : هذا انا يما .. الحمدلله على سلامتك يا ولدي .. يا نور عيني 
مشاري بصوت واطي وتعب : الله يسلمك 
ناديه : مشاري ترى الاهل كلهم موجودين حولك يتحمدون لك بالسلامه 
( الاهل موجودين حولي ) ليه فاقد الاحساس بوجودها .. على الرغم من تعب مشاري الي ان حبيبته سجى ما تفارق خياله .. ساكنه بداخله ..هو متاكد اني هي موجوده جنبه يمكن على يمينه او يساره .. بس ما يدري ليه ما يحس بوجودها .. يمكن الحادث اثر على مداركه واحساسه .. ( بس هي اكيد جنبي ما تخليني .. ليتها تتكلم علشان اسمع صوتها ) 
كانت عليا واقفه بزاويه بعيده شوي عن السرير .. ما هي قادره توقف على رجلها فاسندت نفسها على الجدار الكلمات محبوسه بفمها ما هي قادره تطلعها تبي تتحمد لولد اخوها بالسلامه .. هي من ادخلت المستشفى وهي تحس بضيقه فضيعه .. لكنها ما حبت تبين لغازي علشان ما يقول لها رجعي البيت لان هو اساس ما كان راضي لها تجي بس هي اصرت على الجيه علشان تشوف ولد اخوها .. ما قدرت تشوفه بهذي الحاله فوقفت بزاوية الغرفه البعيده .. بدت تحس ان السواد بدا يملي المكان .. عرفت انها بتجي لها الحاله .. جرت نفسها وهي ماسكه الجدار الى ان وصلت عند الباب .. حاولت تفتحه بباقي قوتها .. 
غازي كان جالس على الكراسي مع تركي وافي .. وعبدالرحمن وحمد كان واقفين عند باب الغرفه .. لما شوفو الباب انفتح طلو شافو عمتهم عليا ماسكه لجدار وتخطي خطوات ثقيله لخارج الغرفه .. 
عبدالرحمن وهو يمسك عمته عليا بخوف : عمه وش فيك 
جا غازي مسرع لما شاف عليا طالعه من الغرفه : عليا علامك 
عليا وهي تمسك غازي وترمي بثقلها عليه : ما ني قادره اوقف .. خذني للبيت 
غازي بخوف : خليني اخذك لدكتور .. اطمن عليك 
عليا بتعب : لا تكفى غازي خذني للبيت .. طلعني من ذا المستشفى 
وافي عارف ان عليا ما تحب المستشفيات وان تضيق فيها الدنيا اذا دخلتهم : خذها يا غازي للبيت خلها ترتاح 
غازي وهو يمسك عليا من خصرها : طيب سلمولي على مشاري .. وطمنوني عليه 

/
*
/

في بيت بو شهاب .. 
نجمه : ها وين وصلتي 
انفال بصوت واطي : باقي لي فصلين وخلص .. وانتي وين وصلتي 
نجمه ببتسامه : خلصت مذاكره من زمان 
انفال : مداك تخلصين 
نجمه بدلع : انا بديت اذاكرها من امس واليوم خلصتها .. لان زوجي اليوم عازمني على العشا 
انفال : اه .. بالعافيه .. 
نجمه : اقول انفال كيف شهاب الحين .. 
التفتت انفال على شهاب الي نايم جنبها : الحمدلله خفت حرارته .. بس والله معذبني ما يرضى ياخذ الدو وبالموت ياكل .. وما يبي يروح المستشفى 
نجمه ببتسامه : الحين وظفي امكانياتك ياحلووه .. بعض الرجال لما يمرضون يصيرون عنيدين او بمعنى اصح يتعمدون يعاندون .. علشان زوجاتهم تدلعهم وتخاف عليهم يبدونها تعاملهم مثل ما تعامل الاطفال .. 
انفال بستغراب : كيف يعني 
نجمه ( الله يعينك يا انفال على نفسك عندك عسر في الفهم ) : يعني يا حبيبتي .. تمسحين عليه وتدارينه وتطبطبين عليه وتأكلينه وتشربينه .. وتدلعينه كانه طفل .. يعني مع الدو عطيه جرعات من الكلام الحلوو وراح يكون مفعوله اقوى من الدو .. ولما يحس بالبرد دفيه وتدفي معه .. اوكي حبيبتي بقفل الحين لان زوجي يناديني .. طيب مثل ما قلت لك هو مو كل يوم بيمرض .. استغليها .. 
سكرت انفال من نجمه .. وهي سرحانه بكلامها .. يا كبر كلماتها كل كلمه اكبر من الثانيه .. ( التفتت على شهاب وتأملت ملامحه وهي تقول بداخلها ) لا مستحيل .. مو معقول .. وربي استحي .. وش راح يقول عني خلني بس اذاكر دام انه نايم .. باقي لي كثير .. ( طلعت يدها من تحت البطانيه وغلبت الصفحه .. تحاول تحفظ لكنها مو قادره .. كلام نجمه مسيطر على تفكيرها .. والنور الخافت يضعف مقاومتها لنوم .. غلبت الصفحات ببطأ وعينها على الكلمات .. يالله باقي لي كثير وفيني النوم ماني قادره اركز .. 
مرت ربع ساعه ما قدرت فيها تحفظ الا سطر واحد .. ما هي قادره تقاوم النوم .. حطت الكتاب على جنب وحطت راسها على المخده .. ( بنام بس نص ساعه وبجلس علشان اكمل المذاكره ) 

/
*
/

في سيارة غازي .. 
غازي وعينه على الطريق : وش الي تحسين فيه 
بعد دقايق توها تستوعب عليا ان غازي يكلمها .. التفتت عليه : ما سمعتك 
غازي التفت عليها : بعدك متضايقه 
عليا اخذت نفس عميق .. وقالت : لا احس اني مرتاحه الحين 
وقف غازي السياره عند الكرونيش 
عليا بستغراب وهي تناظر غازي : ليه وقفت هنا 
غازي ببتسامه حنونه : يالله نزلي خلينا نتمشى .. حلو الجو اليوم 
عليا مو متحمسه : لا خل نرجع البيت .. ما ابي انزل .. 
غازي يترجي : بس عشر دقايق .. اذا ما فيك قوه على المشي .. بنجلس شوي ما راح نطول 
عليا بصوت واطي وهي تفتح الباب : طيب .. بس عشر دقايق 
نزل غازي من السياره .. ومشى جنب عليا الي كانت تمشي ببطأ وعينها جهة البحر .. كان يتأمل عيونها في دمعه متعلقه برموشها .. (اه ياهي معذبتني هالنظره .. ما ادري ليه يا عليا بالرغم من هدوءك والراحه الا واضحه على ملامحك الا اني احس ان الحزن ما يفارقك .. وان فارقك يشتاق لك .. يمكن لاني ما قدرت اعطيك الحب ولا قدرت انسيك ماضيك .. 
قطع عليه تفكيره صوت عليا .. : غازي وين وصلت .. تراني تعبت من المشي 
غازي ببتسامه : طيب عيوني خلينا نجلس هنا .. ( كمل وهو يهمس لعليا بصوت رومنسي ) .. الله لو ما في احد حولنا لضمك بين ايدي ودور ابك 
عليا وتوردت خدودها من الحيا .. قالت بصوت واطي : الحمدلله ان في ناس حولنا 
غازي وهو رافع حواجبه : لما نروح البيت ما راح اخليك تلمسين الارض 
عليا : هههههههه والله اجل وش رايك ننام هنا الليله 
مرة دقايق من الصمت بينهم قبل لا يقول غازي بصوت هادء : عليا غني لي 
عليا وهي عاقده حواجبها وتناظر في غازي : اغني لك !! 
غازي ببتسامه : طيب وش رايك انا اغني لك .. ( تدري اني موت احبك .. وان مالي غير حبك .. والي ينبض في ضلوعي .. ماهو قلبي هذا قلبك ) .. ( قرب منها وهمس لها ) .. عليا انا احبك .. 
عليا حست بدافى احساس غازي وصدق مشاعره .. وعمق مشاعرها .. تحاول تعبر له عن الي بداخلها لكنها ما هي قادره .. مافي مشاعر واضحه ( بس الاكيد انها محتاجه لحبه .. وتحبه )

/
*
/
في المستشفى .. في غرفة مشاري .. 
كانت صدمة مشاري بواقعه عظيمه .. لا اكيد الدكتور يمزح معي ( والله ما هو وقت مزح ) ومتى كانت المعرفه بين وبينه علشان يرمي علي هل المزحمه الثقيله .. لحظه .. لحظه .. قبل كل شيء يعني ما راح اشوف شيء .. ما راح استشعر روعة اللوان .. ما راح ابصر لوحات الفرح والحزن على وجهيه من حولي .. يعني غاب من حياتي القمر .. وفقدت الشمس .. وشابه الليل النهار .. 
الدكتور : مشاري انت انسان مؤمن بقضاء الله وقدره .. وانت عارف ان كل الي يصير لنا اختبار يعرف فيها من قوي الايمان من ايمانه ضعيف 
مشاري بصوت واطي وبالموت يطلع : ونعمه بالله .. 
الدكتور : يالله انا اخليك الحين ترتاح .. وان شألله بعد يومين راح افك الشاش الي على عينك 
مشاري بصوت مخنوق : لا خله يادكتور .. فكه ما راح يغير من الوضع شيء 
وافي هو يشوف الدكتور يطلع : الله يعطيك العافيه يا دكتور ..
مرة دقايق من الصمت قبل لا يقول مشاري بصوت مخنوق : ذكروني بملامحكم لاني ما راح اشوفكم مره ثانيه 
وافي ناظر عبدالرحمن بعدين ناظر مشاري وهو يقول : ان شألله راح تشوفنا .. 
مشاري مسك حديدة السرير بقوه وبقهر وهو يقول بصوت عالي .. يرتجف : لا تراشيني يا عمي ماني اصغر عيالك ما سمعت كلام الدكتور .. خلااص .. خلاص .. ما راح اشوف .. ما راح اشوف .. 
وافي قرب من مشاري وهو يحاول يهدئه : خل ايمانك بالله قوي .. ارتاح الحين انت .. حاول تنام 
حط راسه مشاري على المخده .. وحاول ينام .. يمكن يكون كل الي حصل حلم .. وراح يصحى منه 
جلس وافي على الكرسي جنب عبدالرحمن وحمد .. مره ربع ساعه والعيون على مشاري .. 
حمد بصوت واطي : شكله نام .. مسكين تأثر حيل .. ( التفت على عمه وافي وكمل ) تصدقون ما توقعت ان مشاري راح ينكسر و يتحطم .. 
وافي بصوت واطي : لا انا توقعت وزياده بعد .. انا عارف مشاري ولد اخوي من لما كنا بعمرك وحتى لما كنا صغار .. خواف وضعيف .. ومسالم .. ورقيق وحساس ما راح يتحمل 
عبد الرحمن بصوت واطي : انا معوره قلبي امه .. الله يساعدها .. 
وافي بصوت واطي : الله يكون بعونها .. ( كمل بتردد ) اقول عبدالرحمن سجى درت بالحادث 
عبدالرحمن تنهد بضيقه : أي درت .. سمعتني اليوم وانا اقول لامي 
وافي : ليه ما جات معكم .. الكل جا الا هي .. حتى خالته وبنت خالته جات 
عبدالرحمن بعد تفكير : مدري تقول عندها اختبار وتبي تذاكر 
مشاري كان يحاول ينام .. ولما ما قدر ينام فضل ان ما يتكلم .. فسمع حديثهم .. (وليت النوم خذاه لعالم ثاني ).. يحس كان قنبله ونفجرت بداخله وقطعت اعضائه .. ( ليه ياسجى ما جيتي تشوفيني .. وانا الي كنت احسب انك اول وحده زرتيني )

/
*
/

في بيت بو شهاب .. الصباح الساعه 7 .. 
فتح عيونه وهو يحس ان اليوم افضل بكثير من امس .. صحيح ان المرض يهد البدن .. يحس ان جسمه متبهدل .. وعظامه يابسه .. وظهره متصلب و للحين يحس بحراره باطرافه .. خذ نفس عميق وعينه على السقف .. رفع جسمه اسنده على ظهر السرير .. والتفت على انفال الي نايمه جنبه .. تاملها .. كانت نايمه مثل الاطفال ضامه يدينها ورجلها وحاضنه الدفتر بيدها وشكلها بسابع نومه .. تذكر امس لما كانت تذاكر كان يحس بحركتها وكان يراغبها بطرف عينه بدون ما تحس لان كانت الغرفه اضوائها خافته وسمع مكالمتها مع صديقتها نجمه .. ( ابتسم وهو يتأمل ملامحها ) .. قرب منها و مسح بالخفيف على شعرها .. قرب منها اكثر توه ببوسها بجبينها .. بس تراجع .. خاف انها تحس فيه .. قام بهدوء من السرير .. وتجه للحمام ( انتو بكرامه ) .. خذ له دش معتدل علشان يجدد نشاطه .. ويذوب الخمول الي صابه .. حس بنتعاش مو طبيعي لما طلع من الحمام .. وقف قبال المرايه ونشف شعره بالمنشفه .. ولبس ثوبه وتعطر .. ورتب اوراقه بسرعه توه بيطلع من الغرفه .. ناظر جهت السرير .. ( بلاها روحت الجامعه .. ومو ضروري الاختبار ) هو عارف انها نامت متأخر وما ذاكرة الماده كلها .. فما حب يصحيها .. ويمكن بعد لانه ما يبيها تشوفه وهو يطلع 


في الشركه .. في مكتب شهاب .. 

(الحياة قصيرة ويجب أن نكون واقعيّين. أن نصارع ما لا يمكن تجنّبه هو وقت ضائع، أما أن نرضى بالأمر الواقع فهو دليل على الذكاء والحكمة)

(سرّ السعادة أمران: الفرح والنسيان)

(الحياة تشبه الرواية، أهميتها ليس في طولها بل في قيمتها)

ما يدري وش هدف انفال من ذا الحكم الي فكت راسي فيهم .. والله كاني مشترك بقروب افلاطوني كل صبحيه يرسلون لي حكمة اليوم .. (المجنونه ) .. من قال لها اني معقد او فاشل .. وبحاجه الي دعم معنوي .. ودي يوم الاقي بجيب ثوبي .. شعر .. كلام مفهوم على الاقل مثل شعبي .. يالله بس حلوين .. الحياه تشبه الروايه اهميتها ليس في طولها بل في قيمتها .. فعل صحيح 
رجع طوا الاوراق مع بعضها وفتح الدرج وحطاهم مع بقيت الاوراق الثانيه .. مايدري ليه يحتفظ فيهم مسوين زحمه في الدرج مع ذالك ناوي يخصص درج لهم .. رن في هذي الحظه جواله .. رفعه وشاف رقم انفال تردد في البدايه يرد عليها ولا لا .. ما طال تردده لانه قرر ما يرد .. ناظر الساعه ( 10 ونص شكلها توها صاحيه من النوم ) ورن جواله مره ثانيه .. ظنها في البدايه انفال .. ولما ارفعه وناظر الشاشه .. وشاف رقم ابوه على طول رد بدون تردد .. 
شهاب : هل طال عمرك .. 
بو شهاب : هلاا بولدي .. شخبارك الحين .. ان شألله طيب 
شهاب : نحمدالله ونشكره .. انت شخبارك .. عساك طيب 
بو شهاب : الحمدلله .. اقول انت وين الحين بالبيت 
شهاب : لا يبا بالشركه .. تامرني بشي 
بو شهاب : يعني انت بالشركه .. اجل تعال لي المكتب 
شهاب : ان شألله .. دقايق وانا عندك .. 
سكر شهاب من ابوه وعلى طول طلع من المكتب وراح لمكتب ابوه .. ضرب الباب ولما جاه الاذن دخل .. باس راس ابوه .. وجلس على الكنب .. 
بوشهاب : كيف الشغل معك .. 
شهاب ببتسامه : تمام 
بوشهاب : مريت على عمك وسلمت عليه 
شهاب بعد تفكير : لا والله ما مريت عليه 
بوشهاب بجديه : شهاب حاول تحسن علاقتك اكثر مع عمك .. دائما سلم عليه دق عليه .. روح له البيت اجلس معه .. خذ بنت عمك تزور ابوها .. 
شهاب بملامح عاديه ( ليكون انفال مشتكيه لبوها .. وعمي قال لابوي الله يستر ) : ان شألله يبا 
بوشهاب ببتسامه خفيفه : شهاب .. تعرف عماد صالح صاحب شركة المقاولات الي تتعامل معها شركتنا 
شهاب : أي اعرفه 
بوشهاب : اليوم كلمني وطلب يد اختك ليلى لولده فارس .. انت وش رايك 
شهاب ببتسامه : والله والنعم فيه .. فارس عماد رجال ما عليه كلام 




في بيت بو شهاب .. في الصاله 
كانت جالسه ليلى مع انفال وام شهاب بعد ما تغدو .. 
ام شهاب: يما انفال دقي على شهاب مره ثانيه يمكن يرد عليك والله قمت احاتيه كيف يروح الشركه وهو تعبان 
انفال وهي ترفع جوالها وتدق على شهاب : ان شألله خالتي .. ( كملت وهي تبعد جوالها عن اذنها ) ما يرد علي يمكن مضغوط في الشغل .. وحاط جواله صامت 
ليلى : اقول انفال ما رحتي اليوم الجامعه .. مو عندك اختبار 
انفال تحس بقصه من هسالفه : لا عندي اختبار بس ما ذاكرت .. 
( انفال اجلست اليوم الصباح مفزوعه لما شافت مكان شهاب فاضي على طول ارفعت راسها وناظرت الساعه وضاقت فيها الدنيا لما شافتها الساعه 9 ونص خلاص انتهى وقت الاختبار لو انها صاحيه الساعه 7 ونص كان لحقت صحيح انها ما ذاكرت بس هي كانت مذاكره من قبل .. وكان ودها تختبر تنقصها علامات ولا تطير كلها .. تروشت على السريع وطلعت ودقت على شهاب وما رد عليها .. تضايقت حيل 
دخل شهاب الصاله وكانت عيونه مثبته على انفال .. سلم .. ردو السلام .. بس الغريب ان انفال ما التفتت عليه جلس جنب انفال على الكنبه .. وحط يده على ظهر الكنب الي خلف انفال الي حست برجفه من قربه هذي اول مره يجلس جنبها وملاصق لها و قدام اخته وامه وبالصاله 
ام شهاب : شخبارك يا ولدي .. وكيف صحتك الحين .. ليه ما ترد على جوالك تعبت انفال وهي تدق عليك 
شهاب : انا بخير يما .. وصحتي عالي العال بس جوعان حدي وين غداكم 
انفال قامت بسرعه وهي تقول : بروح احط لك الغدا 
شهاب عرف ان انفال متضايقه بس عطا الموضوع طاف .. وقام صعد فوق يبدل ملابسه ونزل بسرعه وجلس يقلب بقنوات التلفزيون 
ليلى : شهاب تكفى خل على الام بس سي .. نبي نتابع المسلسل 
شهاب : أي مسلسل 
ليلى : الامبرطوره .. 
شهاب : لاعت كبدي منه من كثير ما يعرضونه .. نبي نطالع شيء جديد 
دخلت انفال الصاله وحطت صنيت الغدا على الطاوله : تفضل 
شهاب يبي يغيض انفال التفت على ليلى : اقول ليلى شخبار الجامعه اليوم .. 
ليلى ببتسامه : تمام تسلم عليك .. 
شهاب : طيب ما بديتو اختبارات .. ما كان عندك اختبار اليوم .. ( لستفساره مقصود اخر ) 
ليلى بعد تفكير : لا لسى ما بدينا .. على الاسبوع الجاي راح نبتدي الله يعين 
ام شهاب : اقول شهاب ما راح يجي ابوك .. كانه تأخر 
شهاب وهو يرفع كاس الماي : بيتأخر شوي لان عنده شغل مع عمي .. بخلصه وبيجي ..( سكت شوي بعدين كمل وهو عينه على ليلى ) .. أي صحيح يما اليوم ابوي قال لي ان صديقه عماد صالح خطب اختي ليلى لولده فارس عماد .. وابوي قال له بناخذ راي الاهل والبنت وبرد عليكم 
ام شهاب وتهلل وجهها : عماد صالح .. انا اعرف زوجته ما شألله عليها الكل يشهد لها بطيب ..والنعم فيهم .. الله يقدم الي فيه الخير واذا كان الولد له نصيب عندنا بياخذها .. طيب انتو سألتو عنه تعرفونه .. ( كملت وهي تناظر بنتها ليلى الي منزله راسها ) .. والله وكبرت بنتي وصارت عروس 
شهاب ببتسامه : الولد ما عليه كلام ورجال ونعم فيه وفي اهله .. بس مالنا راي بعد راي ليلى 
ليلى بسرعه قامت وطلعت من الصاله وهي منزله راسها .. اصعدت فوق ودخلت غرفتها و قفلت على نفسها 
شهاب استغرب من ردت فعل ليلى ( وش هل الحيا الي مقطع بعضه ) ما توقع ان اخته ليلى فيها حيا زايد 
شهاب : الحمدلله .. ( توه بيشرب العصير بس تراجع .. قام وهو يقول ) جبي لي العصير فوق 
صعد شهاب فوق وجلس على الكنب يريح .. وعلى طول دخلت بعده انفال وهي حامله العصير حطته على الطاوله وبعدت .. شهاب ما اهتم فتح لاب توب حقه وظل يشتغل عليه .. اما انفال وقفت جنب التسريحه مقهوره شدعوه مو معبرني ما سألني وش فيني .. شخباري .. مقهوره .. قامت تحرك في زجاجات العطر وتصادمهم ببعض بالقوه .. شهاب انزعج من الصوت وخاصه انه ما يحب احد يزعجه وهو مركز على الشغل عفس وجهه وبان انزعاجه رفع عينه وشافها بعدها مستمره ترفع عطر وتحطه على الطاوله بقوه 
شهاب في نفسه .. ( عندك اربع جدران والسقف فوقهم ضربي راسك بواحد منهم ولا ني سألك شخبارك وش الي مضايقك .. وخير ان شألله لو ما رحتي الاختبار ) : انفال الصوت يزعجني 
انفال ابتعدت عن التسريحه وضلت تحوس بالغرفه ما تدري وش تسوي .. طلعت من الغرفه ورجعت وبيدها صحن في كيك .. وحطته على الطاوله وهي تقول : تفضل 
شهاب ما رد عليها ولا كلف نفسه يرفع عينه .. جلست جنبه مرة ربع ساعه وشهاب عينه على الشاشه .. التفت عليها وهو ياخذ نفس .. تفاجا وعقد حواجبه لما شاف دموعها على خدها وجهها متنفخ من البكا 
انفال كانت تنظره يرفع راسه وناظرها علشان تقوله الي في خاطرها .. بتنفجر لو ما قالت ما انتظرته يسألها على طول تكلمت : ليه ما جلستني اليوم الصباح 
شهاب بملامح عاديه : كنت مستعجل 
انفال بصوت مخنوق : اليوم كان عندي اختبار نصفي من 45 وما حظرت الاختبار وما اعتقد ان الدكتوره بتعيده لي لان ما عندي عذر طبي 
شهاب برود : طيب عوضيه في النهائي 
انفال بصوت مخنوق : كيف اعوضه في النهائي 45 درجه مو قليله !
شهاب برود : طيب وش المطلوب مني 
انفال ودموعها على خدها : ودني بيت امي 
شهاب تفاجا من طلبها .. سكت شوي وبعدين قال : بعد صلاة المغرب اوديك 

/
*
/

في سيارة وافي الي واقفه عند الجامعه 
انفتح باب السياره وركبت دلال : السلام عليكم 
وافي ببتسامه : وعليكم السلام .. هلا حبي شخبارك 
دلال ببتسامه : بخير دامك بخير .. 
وافي وهو يحرك السياره ببتسامه : دوم ان شألله .. كيف الجامعه معك 
دلال سكتت شوي وبعدين قالت : من غير سجى ما لها طعم 
وافي بصوت هادء : ليه هي ما جات الجامعه 
دلال بصوت حزين : هي من حادث مشاري ما طبت الجامعه 
وافي ( كيف وكل ما قال لها عبدالرحمن تعالي معنا زوري مشاري تتعذر بالجامعه والاختبارات وهي ما طبتها ) : تكلمينها ؟
دلال : والله كل يوم ادق عليها الا كل دقيقه كل جوالها مغفل .. ان شغل بالي عليها .. تكفى وافي خذني لها 
وافي : راح اخذك لها بس مو الحين .. ( كمل ببتسامه وهو يحاول يغير الموضوع ) .. انا اليوم عازمك على الغدا .. وش نفسك تاكلين .. ( التفت عليها وكمل ) .. في بالك مطعم معين 
دلال بعد تفكير ببتسامه : ممممم .. مدري بس مشتهيه سمك 


في المطعم .. دخل وافي مع دلال الغرفه .. 
واول ما دخل فتح لها الكرسي وهو يقول ببتسامه : تفضلي يا ملاكي .. ومن ملك قلبي 
دلال بدلع وببتسامه .. وهي تجلس : تسلم 
جلس وافي على الكرسي الي قبلها .. والابتسامه ما فارقت شفايفه وعيونه عليها .. سرحان بجمالها .. برقتها للحين مو مصدق انها صارت له .. 
دلال وهي منزله راسها بحيا .. بصوت واطي وبدلع : وافي .. جوعانه 
وافي وبعيونه ياكلها ما وخرها .. بصوت هايم : بس دقايق خليني اتأملك ما بعد اشبع منك 

/
/
*
/

في بيت الاهل .. عند مدخل الباب .. كان واقف غازي وعليا وام جواد ودانه .. 
غازي وهو يسلم على امه وبوس راسها : مع السلام يما .. 
ام جواد ببتسامه : الله يسلمك .. تبوس الكعبه ان شألله 
عليا تسلم على ام جواد وتبوسها على راسها : مع السلامه يما .. والله ما شبعنا منكم ظلو معنا شوي 
ام جواد ببتسامه حنونه : الجايات اكثر .. والله لو ما عندنا اشغال كان ظلينا عندكم .. بس تدرين ما يصير اخلي البيت فاضي .. انا متاكده الحين برجع بشوفه عفسه .. 
غازي ببتسامه : الله يخليك لنا يما وعساني ما انحرم منك .. 
ام جواد : الله يخلي لك كل غالي .. وعاد ما وصيك على عليا دير بالك عليها ولا تزعلها .. ولا تتعبها 
غازي وهو يناظر عليا بحب : عليا بعيوني .. ان شألله يما .. بس عاد اتعبها احاول ما اقدر ما اتعبها 
ام جواد ببتسامه : انت متى بتبطلع عادتك الشينه .. ما تطلع من البيت الا وانت عافس الغرفه 
عليا : ههههههه أي والله يما ما يروح الدوام الا وهو مطلع الي في الدولاب كله وعاد حظريه لما يدخل المطبخ بجيب شي من الدرج ملعقه ولا شوكه .. يعفس لي الدروج كلها .. قمت ما احب اطلب منه شي من المطبخ 
غازي : ههههههههه شسوي هوايتي التعفيس 
دانه : يالله خالتي .. جواد ينتظرنا بالسياره .. مع السلامه اكرمكم الله .. وسامحونا اذا ثقلنا عليكم 
عليا : لا لا تقولين كذا .. حياكم الله في أي وقت والبيت بيتكم .. 
توها ام جواد بتطلع من الباب .. بس ارجعت وقالت بتسائل وعيونها على عليا : منتو بناوين ترجعون الرياض 
غازي ارتبك شوي .. وما عرف وش يقول .. 
عليا ببتسامه وبصوت واطي شوي : ان شألله قريب 
اجلسو عليا وغازي بالصاله بعد ما طلعت ام جواد .. 
غازي ببتسامه : حبيبتي ما بقى من الكيك الي سويتيه 
عليا : الا بقى 
غازي وهو يقوم : اجل بقوم احطي لي تبين احط لك معي
عليا وهي تقوم ببتسامه : لا يا عمري خلك مستريح انا اقوم احط لك واجيبه لعندك 
غازي وهو يجلس : هههههه براحتك انا قلت ما ابي اتعبك .. يالله قومي حطي لي كيك قبل لا اكلك ( توه بقرب منها ببوسها الا قامت بسرعه وراحت المطبخ ) ههههههههه وين بتروحين مني 
اسند غازي ظهره على الكنب وعينه على المطبخ .. خذته افكاره لداخل المطبخ للانثى الي خذت قلبه وعقله يحس ان زايد حلاها هذي الايام .. ما عمره شاف احلى من ابتسامتها .. تغيرت عليا كثير وصارت احلى بكثير من قبل ... صارت تحب تبتسم .. تتكلم .. قامت تخرج من قوقعتها .. ما يدري هو له فضل .. ولا سكنهم بالشرقيه مريحها .. (ولا علاقتها بامي الي ماني فاهمها .. ماني مصدق ان امي صارت تحب عليا .. وتوصيني عليها الله لا يغير عليهم ) .. 

/
*
/

... بصوت دافأ : حبيبي ممكن اسألك سؤال 
طلال ويفتح عيونه ببطأ : ولك مني الجواب .. تفضلي 
نجلا سكتت شوي وقالت : وتجاوبني عليه بصراحه 
طلال وعيونه معلقه على السقف : انا عمري كذبت عليك .. 
نجلا بعد تردد : ممم .. لو يوم رحت تزور اخوانك بالشرقيه .. وخبروك انهم اخطبو لك بنت عمك وبالغصب لازم تاخذها واذا ما تزوجتها راح تخسر اهلك .. وما راح يك .. 
طلال قاطعها .. وحط اصابعه على فم نجلا يسكتها : ما راح اخذها .. صدقيني .. انا ما ني صغير علشان يفرضون رايهم علي .. ولاني واحد من اولادهم ما لازم اطلع من شورهم .. وبعدين انا اخواني مافي بسياستهم شيء بالقوه .. صحيح هم يلحون ويحاولون معي لكنهم ما يجبروني على شيء انا ما ابيه .. وبعدين ثقي انا هالقلب استحاله يسكنه غيرك .. وهالعقل استحاله يفكر بغيرك .. والعين استحاله تشوف غيرك ( كمل وهو يلمس خد نجلا برقه ) . والحب لك والشوق لك .. والعمر فدوه لعيونك .. ( سكت شوي وبعدين كمل يجنن نجلا ) بس ممكن يضمني سرير مع وحده غيرك .. 
نجلا اتسعت عيونها .. وضربت طلال على كتفه .. وقالت بعصبيه ودلع : اجل روح لغيري خل تنفعك 
طلال : هههههههههه يا عمري عليك والله ما اقدر 
نجلا طلعت يدها من تحت البطانيه وطفت الابجوره وهي تقول : يالله حبيبي نام 
طلال وهو يقرب منها ويطبع قبله على خذها : تصبحين على خير يا احلا نجلا 
نجلا وتغطي وجهه بالبطانيه .. بحيا : وانت من اهل الخير .. 
انتشله من دوامت الذكريات .. وصفحات الماضي .. واجمل الحظات .. صوت ساره الي واقفه قريب من مكتبه 
ساره بصوت واضح : السلام عليكم .. 
طلال بعد دقايق من الصمت : وعليكم السلام .. هلا اخت ساره .. امري 
ساره بهدوء : ما يامر عليكم عدو ولا ظالم .. عسى بس ما ازعجتك .. 
طلال : لا تفضلي 
طلعت ساره بطاقات من شنطتها وحطتهم على مكتب طلال وهي تقول بصوت واضح : حبيت اعزمك على زواجي الخميس الجاي .. وهذا البطاقات لك وللاهل .. اتمنى انك تشرفنا انت والاهل ( كملت وهي تتحرك متجهه للباب ) يالله انا استأذن الحين 
طلال بصوت عالي شوي : ساره .. ( لما شافها التفتت عليه كمل ) مبرك .. الله يسعدك ويهنيك 
ساره وهي طالعه : الله يسلمك .. 
خذ طلال البطاقات وحطهم بالدرج .. سبحان مغير الاحوال .. ساره بتتزوج .. هو لا حظ عليها في الفتره الاخيره ما قامت تكلمه كثير .. تصرفاتها كلها عاديه .. وكثرت اجازاتها .. يالله لله يوفقها .. ( اسند ظهره على الكرسي وغمض عيونه ) ما يدري ليه يحس بحزن .. مع ان ما في سبب واضح وللحين بقايا احساسه بالخيانه خانقه .. أي مخنوق .. لو دلال ما رفضته كان تزوجها .. وخان حبه وخذل ذكرياته .. وما صار قد الوعد الي وعده لنفسه ولحبه ولها .. ماراح يسكن هل قلب غيرها .. صحيح دلال كانت شاغله تفكيره لكنها ما سكنت قلبه يمكن لو تزوجها وعاش معها تسكنه .. لا مستحيل .. مستحيل .. ما ابي افكر فيها .. صحيح اني حزنت لما ارفضت وما ادري هي ليش ارفضتني .. بس الحمدلله جات منها .. يمكن لو تزوجتها ما اسعدها .. يووه انا ليش افكر بهالموضوع .. خلاص انتهى وقته ..


في الدور 2 في المر .. 
ساره : نوره .. عزمت طلال على زواجي 
نوره : ياربي عليك لازم تسوين الي براسك .. حنا ما خلصنا من طلال .. ما نسيتيه
ساره : لا ما خلصنا ولا راح نخلص .. وما نسيته .. وشلون انساه وهو بالقلب 
نوره : والله محد بضيعك غير عنادك .. و جنونك .. تعالي انتي قول لي ليه وافقتي على حسن دام انك بعدك تحبين طلال .. 
ساره : بصراحه .. خفت يفوتني قطار الزواج .. وطلال مافي امل ان ياخذني اساس ما في امل يحس فيني وبعدين حسن ولد خالتي .. ويحبني وانا متأكده ان راح يسعدني .. وانا بعد بحاول احبه وسعده .. بس ما وعدك اني انسى طلال .. طلال بظل بقلبي .. وبعدين يقولون خذ الي يحبك ولا تاخذ الي انت تحبه 

/
*
/

في بيت هيام .. 
هيام : يما وين فرامت البصل 
ام ميثم : تحصلينا في الكبت الي فوق الثلاجه 
هيام : طيب .. كم راس بصل افرم 
ام ميثم : راسين .. 
جلست هيام على الارض وحطت الفرامه قدامها .. رن جوالها .. ورفعته بسرعه .. 
هيام : هلا سمر 
سمر : هلاا هيام .. وينك تأخرتي ما جيتي 
هيام ببتسامه : ما راح اجي اليوم .. انا قلت لسهيله اني باخذ اجازه يومين .. تعبانه 
سمر : سلامتك .. طيب اجل با خذ مكانك .. اخليك الحين 
سكرت هيام من سمر .. تحس هذي الفتره براحه كبيره وخاصه لما تقربت من امها .. صارت تسولف معها وتساعدها .. وتحاول تضحكها .. وتسمع لها .. وتفضفض لها .. حتى امها تغيرت لان هيام تغيرت .. 
خلصت هيام من فرم البصل وراحت لغرفتها علشان تغير ملابسها .. رن جوالها .. 
هيام ببتسامه : هلاا فيك 
فيصل : هل بقلبي وروحي .. هلا بالغلا كله .. شخبارك .. 
هيام : بخير دامك بخير .. انتي طمني عليك 
فيصل : ذابحني الشوق .. ودي اشوفك .. ما بتروحين اليوم المشغل 
هيام ببتسامه : حنا وش اتفقنا عليه .. ولا نسيت وش قلنا .. انا خلاص ما راح نشوف بعض بس مكالمات 
فيصل ببتسامه : انا بكره بروح اكلم امي علشان تكلم امك وتخطبك لي 
هيام دق قلبها من الفرح لاول مره : والله فيصل .. من صدق .. ولا تمزح معي 
فيصل : انا ما امزح بهالامور .. ان شألله امك توافق .. أي صحيح شخبار امك 
هيام براحه : الحمدلله .. تصدق توني اكتشف ان امي دمها خفيف 
فيصل ببتسامه : وانا اقول انتي لمين طالعه دمك عسل 
هيام : ههههههههه .. عسل مره وحده .. طيب ياعمري بسكر الحين بروح اشوف الاكل لا يحترق 
فيصل : طيب حبي ديري بالك على حالك .. 
سكرت هيام من فيصل وهي ميته من الفرح .. مو مصدقه ان فيصل يبي يتزوجها .. واخيرا ابتسمت لها الحياه نص ابتسامه .. عقبال ما تضحك بوجهها .. فيصل غيرني وخلاني اشوف الجانب الحلو من حياتي .. صحيح حالي مو عاجبني كثير لكني افضل بكثير من غيري .. وانا اقدر اغير من حالي .. للافضل .. 
غيرت ملابسها بسرعه ورتبت شعرها ونزلت تحت .. شافت خالها جالس بالصاله .. خذت نفس وحاولت تبتسم ودخلت الصاله بهدوء .. 
هيام ببتسامه : هل خالي شخبارك .. ( باست راسه وجلست على الكنب ) 
خالها ما رد عليها .. وكانت علامات الاستغراب تسكن ملامحه .. ناظرها بطرف عينه مستغرب .. 
دخلت ام ميثم وسلمت على اخوها وجلست جنبه .. 
ام ميثم : هيام حبيبتي قومي حطي الغدا اكيد خالك جوعان 
هيام ببتسامه وهي تقوم : ان شألله يما 
كانت عيون الخال على هيام وهي تطلع من الصاله .. التفت على طول على ام مثيم 
الخال بتسائل : ليه ما راحت الشغل .. ليكون افصلوها 
ام مثيم : لا ما فصلوها .. بس ما خذه يومين اجازه 
الخال توسعت عيونه : قولي لي بسرعه وش الي براس بنتك .. ليكون شايفه لها شوفه والله لكسر راسها 
ام مثيم : بسم الله على بنتي .. هي ما خذه اجازه تبي ترتاح .. 
الخال ويحاول يهدي من حاله : بحاول اصدقها .. بس قولي لها طلعه من البيت هاليومين ما في فاهمه 
دخلت هيام الصاله وحطت الغدا .. وهي تقول : يالله تفضلو .. 
بعد الغدا .. جلس الخال يريح على الكنبه .. : اقول ام مثيم .. عطيني 1000 ريال 
ام ميثم : ما عندي الحين .. انتظر لمن اقبض فلوس البضاعه .. 
الخال بعصبيه : يعني شلون ما عندك .. انا ابيهم ضروري .. 
كانت هيام تسمع خالها .. وهي جالسه تغلب في قنوات التلفزيون .. بسرعه طلعت من الصاله ورجعت .. مدت يدها .. لخالها وهي تقول : تفضل خالي هذي 1000 ريال 
خالها استغرب من تصرفها .. وظل دقايق يطالع في الفلوس قبل لا ياخذهم منها .. خذهم بسرعه وحطهم في جيبه وطلع من غير ما يقول شيء او حتى يعلق .. 

/
*
/

في بيت بو ضاري .. وتحديدا بالمجلس .. 
كان جالس بو ضاري مع شهاب وطلال وكمال وعبدالعزيز .. 
بو ضاري : وين انفال ما جات معك 
شهاب : لا والله نزلتها بيت امها من زمان ما شافتها 
بو ضاري : زين اجل شفناك .. بالمره ما تبين لا انت ولا حرمتك .. تعالو كل خميس تغدو عندنا خلنا نشوفكم 
شهاب ببتسامه : اسموحه منك يا عمي على التقصير .. ابشر كل خميس بتشوفنا عندك 
بو ضاري ببتسامه : حياك الله باي وقت .. قول لي شخبار الشغل معك 
شهاب : والله ماشي تمام بس عندنا ضغط شوي .. 
بو ضاري ويلتفت على كمال وعبدالعزيز : يالله يا شباب شدو الهمه وخلصو دراسه بسرعه علشان تساعدونا في الشركه 
عبدالعزيز ببتسامه : اسمحلي يا عمي انا ناوي اخلص ماجستير 
كمال بحماس : اما انا مالي خلق الدراسه .. بس انتو جهزو لي مكتبي بالشركه وانا مستعد اداوم من بكره 
شهاب وتذكر شي : أي صحيح ما قلت لكم .. عماد صالح صاحب شركة المقاولات خطب اختي ليلى لولده فارس عماد 
بو ضاري ببتسامه : والله .. والنعم 
عبدالعزيز ببتسامه : زين بالبركه .. 
طلال ببتسامه : وش راي ليلى بالموضوع 
شهاب : انا قلت لها اليوم .. بتفكر وبترد علي ... ( رن جوال شهاب .. طلعه من جيب الثوب ولما شاف رقم انفال تردد يرد ولا لا ) 
بكل هدوء رد عليها : هلا 
انفال : شهاب ممكن اطلب منك طلب 
شهاب بصوت عادي : تفضل 
انفال : ابي انام الليله عند امي .. ممكن 
شهاب ( منقهر ) : طيب .. طيب .. باي .. ( سكر الجوال ) 
طلال بتسائل : من المتصل 
شهاب برتباك شوي : هذا واحد من الشباب 
طلال ( علي انا انا سامع صوت انفال ) : طيب وش يبي 
شهاب ويحاول يغير الموضوع : ما عنده سالفه .. ( كمل وهو يقوم ) .. يالله انا استأذن 
طلال وهو قايم : يالله حتى انا بطلع 

في الحديقه .. 
شهاب بتردد : عمي ممكن اطلب منك طلب 
طلال ببتسامه : امرني .. 
شهاب : ابيك تطلع لي عذر من المستشفى .. ليومين .. اليوم وامس 
طلال : بكره يكون العذر عندك 
شهاب : بس ما ابيه يكون بأسمي .. ابيه يكون باسم انفال 
طلال ببتسامه جانبيه .. : مين انفال !! 
شهاب : يعني مين انفال زوجتي 
طلال ببتسامه عريضه ويغمز بعينه : انفال زوجتك .. متى صار هل كلام 
شهاب ويمشي بسرعه : عمي .. ماني فاضي .. لملاقتك .. سلم 

/
*
/

بنتظار .. ردودكم .. 


تكلمة الجـزء الواحد وعشرون 


.............................
...........................................



*
/
في بيت ام عبدالعزيز .. في الصاله .. كانت جالسه ام عبدالعزيز مع ميعاد .. 
ام عبدالعزيز بتذمر : انتي ما مليتي من الافلام الهنديه .. لاعت كبدنا .. اقول بدلي القناه خلينا نشوف شي ثاني 
ميعاد وعيونها على الشاشه : يما هذي نهايت الفلم .. وبعدين البيت في اكثر من تلفزيون 
دخل عبدالعزيز في هذي اللحظه وسلم وجلس .. 
التفتت ام عبدالعزيز على عبدالعزيز : شخبار عمك بو ضاري 
عبدالعزيز : بخير يما يسلم عليك 
ام عبدالعزيز : الله يسلمه .. من كان موجود هناك 
عبدالعزيز : عمي بو ضاري وعمي طلال وانا وكمال وشهاب 
ام عبدالعزيز : انفال كانت موجوده ؟ 
عبدالعزيز : لا ما كانت موجوده 
ام عبدالعزيز : طيب وش سالفتو فيه 
عبدالعزيز ( يا حب امي لتفاصيل الدقيقه ) : يعني وش سولفنا فيه سوالف عاديه .. ( تذكر شي وكمل ببتسامه ) .. أي صحيح يما ليلى بنت عمي انخطبت 
ميعاد التفتت على اخوها : احلف .. والله من الي خطبها 
ام عبدالعزيز بعصبيه:انتي خليك في فلمك ولا قومي صعدي فوق يالله ( التفتت على عبدالعزيز ) من الي خطبها 
عبدالعزيز : مدري صاحب شركه تتعامل معها شركت عمامي 
ام عبدالعزيز : وعمامك موافقين ؟ 
عبدالعزيز : مدري والله بس شكلهم بوافقون 
ام عبدالعزيز سكتت شوي وبعدين قالت : عبدالعزيز ليه ما اخطب لك ليلى بنت عمك 
عبدالعزيز عقد حواجبه : ليلى !! .. لا يما ليلى ما تناسبني .. وبعدين انا ما افكر بزواج الحين ابي اكمل دراسه 
ام عبدالعزيز بعصبيه : ليه يماما ما تناسبك .. ناقصها رجل ولا عين .. كامله .. والكامل الله .. جمال ودلال ومتعلمه .. بنت عمك وانت اولا فيها من الغريب .. بعدين شوف شهاب طلع اشطر منك وخذ بنت عمه مع ان مافيها شيء حلو .. شوف كيف عمك بو ضاري معززه .. هو الكل بالكل بالشركه .. خذ ليلى وصدقني بو شهاب ما بقصر عليك .. 
عبدالعزيز مو مقتنع : يما شهاب غير وانا غير .. وبعدين الحمدلله مو قاصرني شي 
ام عبدالعزيز ارتفع ضغطها من ولدها .. وقامت تبكي وتتحسر : ليه يا ولدي تكسر قلبي .. ليه يما ما تبي تفرحني .. انا امك الي تعبت عليك وربيتك .. هذا جزاي .. ما تطيعني 
عبدالعزيز ورق قلبه على امه .. قرب منها وباس راسها : خلاص يما دموعك غاليه .. 
ام عبدالعزيز : يعني اخطب لك ليلى 
عبدالعزيز بضيقه : الي تشوفينه يما .. يالله انا بصعد غرفتي بريح بكره عندي جامعه 
صعد عبدالعزيز فوق .. متضايق .. ومقهور .. ما يبي يتزوج .. ما يبي ليلى بنت عمه يحسها غبيه تصرفاتها كلها تصرفات اطفال .. مر من جنب غرفة اخته ميلاف .. سمع صوت ضحكاتها .. استغرب .. ناظر ساعة يده .. الساعه 2 .. للحين صاحيه .. قرب من غرفتها وفتح الباب بسرعه .. شافها جالسه على السرير 
ميلاف تضحك بدلع وهي ماسكه الجوال : هههههههههه ياعمري .. ( لما سمعت صوت الباب وشافت اخوها عبدالعزيز داخل الغرفه ارتبكت وسكرت الجوال بسرعه ) 
عبدالعزيز بنظرات حاده : من كنتي تكلمين .. 
ميلاف برتباك : ها .. كنت اكلم صديقتي .. وبعدين انت كيف تدخل علي كذا 
قرب منها عبدالعزيز وهو مو مصدق كلامها .. وخذ منها الجوال بقوه .. وهو يقول : أي صديقه هذي الي كل تكلمينها بنصايف الليول .. 
ميلاف بخوف وباعلا صوتها : يمااااااااا يماااااا تعالي شوفي ولدك.. يماااااااا 
عبدالعزيز ما هزه صراخها .. فتح جوالها .. اخر مكالمه .. وتصل .. 
وكانت المفاجاه .. توسعت عيون عبدالعزيز لما سمع باذنه صوت رجال .. 
(هلااا قلبي وش فيك سكرتي ).. سكر بسرعه الجوال .. وبدون تفكير رفع يده وعطاها كف .. صوته وصل لتحت .. من قوته .. جات ام عبدالعزيز مفزوعه تركض وجات ميعاد متروعه .. 
ام عبدالعزيز بخوف : وش صاير .. يما ميلاف وش فيك تبكين .. ليه سويت كذا يا عبدالعزيز 
عبدالعزيز فاقد اعصابه بصوت عالي : ما ابي ارتكب فيك جريمه يا بنت ام عبدالعزيز .. لكن احساب معك بعدين .. هذي اخر ثقتي فيك .. والله لوريك وهذا جوالك منتي بطايلته 

/
*
/

في المستشفى .. 
في عالمان من الظلام الممتزجان .. وفي روحا قد ابت العيش فيه .. لكنها استسلمت لسواد .. اصبح كل شيء بعالمها يخضع لسيد الالوان .. ملك يسحر العيون .. فلا تستطيع ان ترى شيئا .. يحس انه مقيد بسلاسل من حديد معلق على هذا السرير .. يريد ان يتحرك لكنه يخاف السقوط .. فكل شيء بداخل قد سقط بالهاويه .. فقد احساسه بالكون .. لا يستطيع ان يفكر .. لكنه يستطيع ان يتألم .. عيونه التي لا تستطيع ان ترى هي قادره على البكاء .. 

أبد والـلَّـه على خبرك ..
..أغض الطرف ،و أنتظرك...
..ألملم حلمي المدفون ,,أداري ظهري ....المطعون...
و أنتظرك .
.و أتساءل وش اللي باقي بـ إحساسي
...بـ زمن ناسيني و قاسي ..
وش اللي باقي بـ أشواقي .....
الجفا يخنق لي أنفاسي ..تدوزنِّي إنكساراتي ..**
..مثل عودٍ عيونك كل أوتاره.. وإسمك أجمل ألحانه
رحلت ..
..وذبلتْ الريشة وأنا بعدك ..سفينة هَمْ ،
من الضيقات ....تتكسَّر تجيني كيف
....وبيني وبينها دروب و مسافات .....وعذاب وزيف
أبد والله ...
على حطَّت يديك ..
الجرح ....وآلامي ...على خبرك أموت وأحيا
بـ أوهامي و أنتظرك ...
..وصوتي دايمٍ يسأل 
وينها ..عيونك حبيبي سافرت مثلك حبيبي ..
..عجزت ألقى لصوتي حل..
أنادي به ولا رديت ولا فكَّر بيوم يـ مل ...
.أنا دايم..على خبرك ..أموت أموت ،
و أحتـضرك .. { !!
إذا ودّك تحس شلون أنآ ب ‘‘ آلحيل ’’ محتآجك ..
............ أبي تحبس ’’ نفس صدرك ’’ وحس بـ حآجه { " الزفرهـ "..[ !

أي والله محتاجك .. ما تدرين يا سجى وش قد انا محتاجك .. محتاج اسمع صوتك محتاج احس بحبك وقربك .. متى بتجين .. متى بتحيين فيني الامل .. انا انتظرك .. تكفين لا تخليني .. والله العظيم محتاجك .. لا تخليني 

/
*
/

في بيت بو شهاب .. وتحديدا في غرفة شهاب .. 
دخل شهاب الغرفه وهو مبسوط اول مره يحس بلهفه للبيت .. ( واخيرا رجعت عزابي .. ليوم واحد.. اسوي فيه الي ابي .. اعفس الغرفه .. ارتبها بكيفي .. محد يشاركني سريري .. ) .. فتح شهاب الدولاب عشان يطلع له بجامه .. شاف الدولاب مرتب ( تذكر انفال ) .. بسرعه طلع له بجامه وسكر الدولاب .. جلس على الكنب يطالع التلفزيون .. مرت نص ساعه حاول فيها يندمج مع الفلم ما قدر ما يدري ليه .. حس بعطش وتثيقل ينزل تحت يجيب له ماي ( تذكر انفال) لو هي الحين معي كان جابت لي ماي .. تذكر ليله من الليالي صحى بنص الليل حس بشرقه بحلقه .. وظل يكح بقوه .. جلست من النوم مفزوعه .. وبسرعه قامت ونزلت جابت له ماي .. انا وش فيني افكر .. خليني اقوم انام .. 
انسدح شهاب على السرير براحه .. ومد رجله وذراعه على كبر السرير .. وغمض عيونه .. مرت ربع ساعه مو قادر ينام .. يمكن الوضعيه ما تساعد .. انقلب على جنبه اليمين وحاول ينام يحس بوحشه فتح عيونه والتفت على جنبه اليسار .. المكان الي تنام فيه انفال .. خذ نفس عميق ورفع جسمه واسنده على ظهر السرير ( يا ترى وش جالسه تسوين الحين يا انفال .. نايمه .. ولا صاحيه ) طلع جواله وناظر الساعه 3 .. 


في بيت منصور .. في غرفة انفال .. الي صارت لاخوها سالم 
لها ساعه ونص وهي تحاول تنام .. مهي قادره .. تنام على جنبها اليمين .. ومره اليسار .. ومره على ظهرها في كل حالاتها النوم مجافيها .. وبالها مشتغل بشهاب .. كانت تظن راح يرفض طلبها وما راح يرضى لها تنام بيت امها .. بس خاب ظنها .. عادي عنده تنام بقربه ولا بعيده ( هو اساس متى حس فيني .. ولا مره قال لي تصبحين على خير .. ما مره سألني اذا بردانه ولا حرانه .. ما مره غطاني ودفاني .. نفسي يوم يقرب مني لو بالغلط وهو نايم .. نفسي يوم يبوسني على خدي قبل النوم .. يضمني وينام بحضني .. ( خنقتها العبره .. ونزلت دموعها ) .. ادري اني احلم .. وبظل طول عمري احلم .. خلااااص والله مليت تعبت .. والله تعبت .. ماني قادره اتحمل .. ( بكت ) .. رن جوالها .. ارفعته بستغراب .. واستغربت اكثر لما شافت الشاشه .. 
على طول ردت : الووو 
شهاب : هلا انفال 
انفال بصوت كل بكى : هلاا فيك 
شهاب برود : شخبارك 
انفال وتحاول يكون صوتها طبيعي : بخير .. انت شخبارك 
شهاب : الحمدلله .. غريبه مو نايمه 
انفال ( وش اقول اقول اني كنت افكر فيك .. ولا ماني قادره انام بعيده عنك ): لا نايمه .. قصدي توني بنام 
مرة 3 دقايق من الصمت قبل لا يقول شهاب : انفال لبسي عباتك ونزلي انا استناك عند الباب 
انفال مستغربه بقوه : عند الباب !! .. أي باب ؟ 
شهاب بسرعه : بيتكم .. يالله لا تطولين انتظرك .. بااااي ... ( سكر ) 
انفال رمت الجوال على السرير وهي مصدومه .. مو مصدقه .. معقوله شهاب ينتظرني تحت .. جاي ياخذني بهذا الوقت .. الساعه 3 ونص .. ماني مصدقه .. والله اكيد احلم ) .. امسحت دموعها بسرعه ولبست عبايتها ونزلت بسرعه .. ما تبي تتاخر عليه .. 
اركبت السياره وهي تقول : تأخرت عليك 
شهاب ما لتفت عليها وحرك السياره : لا .. 
شهاب كان طول الطريق ساكت .. وانفال مقهوره .. تبي تتكلم .. ( مو هو الي جاي ما خذني الموفرض ان هو الي يبدي بالكلام ) بس ما تخفي احساسها بالفرح لما دق عليها وجا لها .. هذا يعني ان هو ما يقدر يبعد عني .. واضح من تصرفه ولو ان ودي يقولها بلسانه 
في البيت.. ادخلو الغرفه .. وحسو براحه وهذا كان واضح عليهم .. فيهم النوم ودهم يكبرون المخده .. 
شهاب التفت على انفال ببتسامه : انفال .. انا جوعان 
انفال ببتسامه عريضه : وش نفسك فيه 
شهاب ببتسامه : مدري أي شيء 
انفال ببتسامه : طيب .. بس اغير ملابس وانزل اسوي لك اكل 
نزلت انفال بسرعه .. وصلحت له سندويشات خفيفه .. محشيه بالبنه والزعتر وصعدت فوق .. شافته نايم على الكنبه .. حطت الصنيه على الطاوله .. وقربت منه .. تأملت فيه قبل لا تصحيه .. ( والله اتشقت لك ) 
انفال وهي تهز اكتافه بالخفيف : شهاب .. شهاب .. الاكل وصل 
شهاب وعيونه مغمضه : ماني مشتهي اكل .. فيني النوم .. ( قام بثقل .. وخط خطوات بتجاه السرير .. ونسدح على طول ) ابتسمت انفال .. وتثاوبت ( والله حتى انا فيني النوم ) 
انسدحت انفال على السرير وهي تقول بصوت عالي شوي : تصبح على خير .. 
ابتسم شهاب وقال بصوت واطي ما ينسمع : و انتي من اهل الخير 
التفت شهاب جهتها .. وقرب جسمه .. حط راسه على كتفها .. وهو مسوي روحه نايم .. انفال حست بحيا من تصرفه .. لكن في داخلها كانت فرحانه .. ودها يظل قريب منها على طول .. 

/
*
/

في المستشفى .. في غرفة الدكتور مساعد .. 
طلال ببتسامه : ابشرك المدير وافق على النقل 
مساعد ببتسامه : والله .. خلااص عزمت تسوي الي براسك .. 
طلال بعد تفكير : تصدق احس قلبي مقبوض .. مدري ليه .. متخوف 
مساعد بجديه : اجل اصرف النظر عن موضوع النقل .. والله صدقني حياتك هنا افضل بكثر .. بين اهلك وربعك .. حولك ناس كثير .. ما راح تحس انك وحيد .. عكس هناك 
طلال بصوت هادء : خايف اني اضعف .. وترجع لي الحاله .. مساعد انا للحين عايش على ذكرها .. للحين احس فيها عايشه بقلبي .. اشوفها بحلامي .. اتخيلها احيانا قدامي .. اتكلم معها اشكي لها 
مساعد بتسائل : طلال انت ليه ما تتزوج .. صدقني الزواج راح يحل المشكله صحيح ان هو مو حل نهائي وقطعي لكنه حل جزئي .. ور
قاطعه طلال بهز راسه بالنفي : انا ما اشوفه حل .. انا ما افكر بالزواج ولا راح افكر 
مساعد : طيب كلمت الدكتور ياسر 
طلال : بالامس كلمته .. قال ان رجعتي لرياض بهذا الوقت .. راح تحدد لنا نتائج العلاج .. ومدى تقبل النفس لعدم وجودها وبعدها .. وتكيفها مع الذكرى وقدرتها على الاستمرار 
مساعد بجديه : يعني لازم نقيم النتائج والتأثيرات في البقه الي ضمت الاحداث .. هذا حنا نلتمس النتائج في حياتك هنا .. وتكيفك مع اهلك 
طلال : راح ترجع معي لرياض .. ولا بتظل هنا 
مساعد ببتسامه : انا مالي حاجه بالشرقيه .. وانا مانقلت الا علشانك .. 
طلال ببتسامه : انا شهد انك عز الخوي 

/
*
/

في الجامعه .. 
دلال وهي تضم سجى بفرح : ماني مصدقه .. وربي اشتقت لك .. ليه تسوين فيني كذا 
سجى وهي تضم دلال دمعت عيونها : حتى انا اشتقت لك .. اسفه يا دلال غصب عني 
دلال ببتسامه عريضه : وهون عليك .. والله انشغل بالي عليك كل ادق على جوالك مغفل .. لو انك ما جيتي اليوم كان قلت لوافي يجيبني بيتكم .. 
سجى وتحاول تغير الموضوع ( ببتسامه ) : قول لي شخبار عمي وافي .. ان شألله بخير 
دلال بحيا : الحمدلله .. قول لي انت شخبارك كيف صحتك وش علومك 
سجى وتاخذ نفس : والله الحمدلله عايشين .. تعالي خلينا نجلس تعبت من الوقفه .. ابيك تقولين لي كل الي خذيتو .. وتعطيني المحاظرات الناقصه .. 
دلال وهي تجلس جنب سجى : ما فاتك كثير .. بكره راح اجيب لك الدفتر وشوفي وش ناقصك من محاظرات ( كملت وهي تناظر سجى من فوق لتحت ) سجى ضعفانه حيل .. وذبلانه علامك 
سجى وتخفي ارتباكها : لا حرام عليك احس اني متنانه .. مدري وش فيني هذي الايام شهيتي مفتوحه على الاخر .. وش رايك نقوم ناكل جعت .. 
دلال ( تحاول تبين لي ان حادث مشاري ما اثر فيها وهو عامل عمايله فيها ) : طيب ما قلت لي ليش غايبه 
سجى ينقبض قلبها ( لازم يا دلال تلعبين على اوتار الحزن .. لازم تبين اصرخ بالم .. وتخنقني العبره وانهار ) 
دلال لما شافت الدموع تتجمع بعيون سجى غيرة الموضوع مع انها كانت حابه ان سجى تفضفض لها ( بس باين الموضوع صعب عليها وفوق طاقتها ) : سجاوي انا عازمتك .. وش ودك تاكلين 
سجى بنبرة حزن : مو مشتهيه .. دلال انتي سعيده مع عمي وافي 
دلال وباينه السعاده في عينها ببتسامه حالمه : احس اني اسعد انسانه بالكون 
سجى ( وانا اتعس من على الارض ) ببتسامه خفيفه : الله يوفقكم يارب 
رن في هذي اللحظه جوال دلال .. ناظرت الشاشه ببتسامه حالمه وردت .. 
دلال ببتسامه : تونا بطاريك .. شخبارك ؟ 
وافي ببتسامه : بخير دام اني اسمع هالصوت .. شخبارك ياعمري .. كيفك ياقلبي ؟
دلال بحيا : بخير .. الله يسلمك .. انت وينك 
وافي : بالطريق الى قلب من احب .. واحببت .. وسأظل احبها هذا انا انتظرك بره 
دلال ( اذوب انا بكلامه ) : طيب الحين بطلع .. ترى سجى معي 
وافي بستغراب : والله .. زين داومت ما بقت .. شخبارها بنت اخوي من زمان ما شفتها .. اجل كويس دام هي معك انا عازمكم على الغدا لا تتأخرون .. 


في المطعم .. 
دلال : يو خلص المايونيز .. وافي قل لهم يجبون لنا 
سجى ببتسامه : دلول تتذكرين حصه الي كانت تموت بالكاتشب ما تاكل شيء الا مع الكاتشب من زود محبتها له كانت تاكله مع خبز .. هههههههههههههه والله سالفه 
دلال ببتسامه : وش الي ذكرك فيها قديمه .. بس والله كان عليها سوالف 
سجى ( وتضحك ) : ههههههههه ولا تتذكرين انوار لما جاتها الحاله قامت تغط الخس بالبيبسي وتاكله ههههههههههههههههه على قولتها كل شيء بيختلط بعضه بطنها 
وافي : ههههههههه زي واحد من الشباب كان معي بالعمل يفطر بكتكات وزبادي مدري كيف يفكر 
سجى : ههههههههه والله .. اظاهر انه يقرب لانوار .. اكيد من اهلها 
وافي ابتسم والتفت على دلال وناظر فيها وبعدين التفت على سجى الي استغرب من تصرفاتها صارت وحده ثانيه .. على كل شيء تضحك .. وتحاول تنكت .. وتخفف دمها .. وتتذكر مواقف مضحكه علشان تضحك من اركبت السياره الى هذي اللحظه وهي ما وقفت ضحك .. ( غريب امرك يا سجى من وين جات لك القوه وقدرتي تضحكين .. او تحاولين تضحكين .. ودموعك تلمع بعينك ) 

/
*
/ 


مر على حادث مشاري اسبوع ويومين .. كانهم بنسبه له سبع سنوات .. ما كان وده يطلع من المستشفى ما كانت عنده الشجاعه لمواجهت الناس في عالم اسود .. ما عنده القدره على العيش تحت سقف الظلام .. يحس بعجز جسدي بالرغم من اطرافه السليمه .. تشويش ذهني .. الم في قلبه .. تحطيم نفسي .. انكسار عاطفي .. 
دخلت ام مشاري الغرفه وشافت ولدها جالس بالظلام .. شغلت الانوار .. وقلبها عورها على ولدها الي جالس على السرير .. قربت منه وهي تقول .. 
ام مشاري : عمامك يما تحت بالمجلس ما تبي تنزل لهم 
مشاري بحزن : لا يما ما ابي .. 
ام مشاري : ليه ياولدي ما تنزل .. كل جالس بغرفتك .. حرام عليك تسوي بنفسك كذا يالله يما علشان خاطري 
مشاري : يما انا مرتاح هنا .. محتاج اني اجلس لحالي .. سلمي عليهم وعتذري لهم قولي لهم مشاري نايم 
ام مشاري بقلب مكسور : على راحتك .. طيب تبين اجيب لك عشى 
مشاري : لا يما ما ني مشتهي الله يعطيك العافيه 
ام مشاري : ليه يا قلب امك ما تاكل .. ما كليت شيء من الصبح لـ
قاطعها مشاري : طيب يما جيبي لي عشى .. 
ام مشاري وهي تقوم من السرير : بس يجهز العشى بطلعه لك فوق .. 
مشاري : طيب .. يما اذا طلعتي طفي الانوار ( هو سمع صوت مفاتيح الانوار لما شغلتهم امه ) 
ام مشاري : ليه .. 
مشاري بيأس واضح : ما بردون لي النظر .. ولا راح يلونون لي السواد 

طلعت ام مشاري من الغرفه ودموعها على خدها .. مشاري يوم عن يوم يزيد حزن .. كل حابس نفسه بالغرفه ما يبي يشوف احد بالموت ياكل .. ومن تتكلم معه يعورها قلبها .. كلماته مثل الابر الي توغز قلبها .. يوم عن يوم تحس انه يرحل عنها بدت تفقده .. صارت تشوف واحد ثاني غير ولدها مشاري .. الي تعرفه 
صادفت ناديه امها وهي نازله من الدرج ودموعها على خدها .. 
ناديه بقلق : مشاري ما رضى ينزل 
ام مشاري وتمسح دموعها : لا .. ما يبي يشوف احد ياربي انا هالولد بموتني .. 
ناديه وتحاول تهدي امها : بسم الله عليك يما .. الله يطول بعمرك .. يالله تعالي خلينا نحط العشى .. 


في الصاله .. كانت جالسه .. ام تركي .. ام مطلق .. عليا .. وكانو جالسين معهم حريم الجيران لكن طلعو لما تأخر الوقت .. دخلت ام مشاري الصاله وهي تقول : جوعناكم 
ام تركي ببتسامه : مو مهم حنا اهم شيء رجالنا اكيد جاعو 
ام مشاري : الحين تنزل ناديه ونحط العشى .. ( وتاخذ جوله بعيونها على الصاله ) .. وين اختي ام غاليه وغاليه ما اشوفهم 
عليا ببتسامه : تحصلينهم بالغرفه الثانيه .. 
ام مشاري وهي طالعه : طيب انا رايحه المطبخ .. خذو راحتكم البيت بيتكم 
وهي متجهها للمطبخ توقفت عند الغرفه الي جنب الصاله .. وسمعت صوت غاليه وامها .. توها بتفتح الباب علشان تقول لهم ان راح يحطون العشى .. شدها حديثهم .. فتراجعت عن فتح الباب وقفت تتسمع .. 
من دخل الغرفه .. 
غاليه : ما ابي يما اصعد له .. ما ابي 
ام غاليه : ليه طيب ما تصعدين له .. 
غاليه بتذمر : يو يما كل يوم نعيد نفس الموال .. يما اناااا ماااا ابببببببيه ما ابيه 
ام غاليه : ليه ما تبينه .. مو هذا الي كنتي مطيوره فيه 
غاليه : كنت يعني فعل ماضي ونتهى .. لما كان مثل الخلق والناس .. واما الحين الوضع اختلف انا مومستعده اعيش حياتي مع عاجز .. اشيله واحطه .. انا ابي من يدلعني وهذا ما عاد ينفع لشيء 
ام غاليه : طيب وش اقول لاختي ام مشاري 
غاليه : لازم يما تكمينها ترى انا مليت والله مليت اختك هذي واقف لي هنا .. يابنتي هذا خطيبك لازم تهتمين فيه .. وهو الحين محتاج لك .. كل دق علي علشان اجي اكله .. مدري وش فيه دقت علي .. هي وش مفكرتني خادمه له اكله واشيله واحطه .. ولا طبيبه نفسيه اشوف البلا الي فيه من وين .. انا ابي من يخدمني .. مو كفايه اني تحملت المستشفى .. كل يوم نروح نزوره 
ام غاليه : والله اني مستحيه من اختي .. مدري وش واقول لها 
غاليه باصرار : يما لازم تكلمينها .. قول لها أي شيء .. قول لها اني انخطبت وبعدين هذي سجى بنت عمه خل تاخذه مو تحبه وميته عليه .. خل تخدمه مع اني ما ظنتي تبيه .. من صار الحادث ما شفنا خلقتها في المستشفى ولا هنا .. ولا يجبون طاريها .. 
اشتدت غبضة ام مشاري على مسكت الباب .. وقلبها يتقطع من الكلام الي تسمعه .. ماهي مصدقه غاليه بنت اختها الي كانت تعزها وبتعطيها ولدها تقول هذا الكلام .. صحيح اساءت الاختيار .. وكانت راح تجبر ولدها ياخذها ويضحي بحبه لبنت عمه ..

/
*
/

في بيت بو شهاب .. 
فتح عينه ببطأ .. وناظر الساعه .. اخذ نفس عميق .. وظل يتأمل نور الصباح الداخل من زجاج النافذه .. التفت على انفال الي نايمه جنبه .. من ملامح وجهها عرف انها في سابع نومه .. ببتسامه .. هز كتفها .. وهو يهمس لها : انفال قومي صار الصباح .. لما ماشاف تجاوب منها قالها بصوت اعلى 
انفال ومازالت مسكره عيونها .. بصوت كله نوم : شهاب بس شوي .. خلني انام 
شهاب ببتسامه خبيثه .. رفع البطانيه عنها وهو يقول : ياكسوله طلعت الشمس 
انفال تفاجات من حركته .. ولملمت جسمها من موجة البرد الي جاتها .. ونزلت ملابسها الي كانت مرتفعه .. وفتحت عيونها .. تدور على شهاب .. سمعت صوت الماي في الحمام ( انتو بكرامه ) .. قامت من السرير وهي مستغربه .. شافت الساعه الي ( 45 : 6 ) .. لسى ماجات الساعه 7 .. غريبه شهاب جالس بدري مو بالعاده وداخل الحمام قبلي .. واضح ان رايق اليوم ... ياربي ان شألله دوم .. ) حست انفال بنشوت فرح تتسلل الا داخلها مع اشعت الشمس .. خمنت ان اليوم راح يكون مميز لان شهاب رايق ..
بسرعه جهزت له ملابسه .. وغراضه .. وستنته عند التسريحه .. اول ما طلع من الحمام قربت منه وهي تقول 
ببتسامه عريضه : صباحك .. خير 
شهاب ببتسامه مشرقه : صباح النور والانوار .. جهزتي لي ملابسي 
انفال وعينها على ابتسامته ( ابتسامة الصباح لها شكل ثاني يا حلووها ) : على السرير 
ادخلت انفال الحمام .. وخذت لها دش على السريع .. اما شهاب لبس ثوبه .. وتعطر .. ورتب السرير .. وجلس ينتظر انفال تطلع من الحمام .. طلعت انفال من الحمام وعلى شفايفها ابتسامه زاد عرضها لما شافت السرير مرتب .. 
شهاب : يالله عجلي بسرعه .. تراني ميت من الجوع 
انفال وهي تاخذ ملابسها .. : طيب 
البست انفال ورتبت شعرها .. تعطرت .. وحطت لها كحل وروج خفيف .. وخذت كتبها وعبايتها ونزلو تحت 
شهاب : انفال انا بطلع اجلس بالحديقه .. اذا جهز الفطور جيبي هناك 
في الحديقه .. كان الجو حلووو .. والسما صافيه .. واشعة الشمس بارده .. ما بعد تشتد .. و زقزقت العصافير عاليه .. مع نسمات هوا خفيفه .. جلس شهاب على الطاوله .. يتأمل الورد المتفتح .. 
انفال ببتسامه وهي تحط صينيت الفطور على الطاوله : اليوم الجو حلوو 
شهاب ببتسامه خفيفه : الله يعينا على شمس الظهر .. متى اليوم ترجعين من الجامعه 
انفال وهي تصب الشاي : 2 ونص .. 
ليلى وهي تقرب منهم .. ببتسامه : صباح السكر والعسل على احلى عصافير حب 
شهاب بشويت عصبيه : عصافير بعينك .. كل هالطول والعرض والرجوله عصفور 
ليلى وهي تسحب الكرسي وتجلس : طيب يا صقر ما عرفنا قدرك .. ( كملت وهي تناظر انفال ببتسامه ) يالله انفال تأخرنا .. السواق ينتظرنا بر .. خلي عنك هالغراب ياكل لحاله 
شهاب : اقول اكرمينا بسكوتك .. وقومي عن وجهي روح جامعتك .. انا بوصل انفال 
ليلى بتهويل : شهاب بكبره وبطوله وعرضه وجلالت قدره .. متنزل ومتكرم يوصلنا الجامعه .. وش صاير بالدنيا 
شهاب ويبي يقهرها : انا قلت بوصل انفال ما قلت بوصلك .. 
ليلى وتحط رجل على رجل : السياره الي بتودي انفال الجامعه بتوديني .. ليس اللفه الطويله .. خليني اكلم السواق .. اقوله يروح يكمل نوم .. 
انفال التفتت على شهاب .. ببتسامه : صحيح شهاب بتوصلني الجامعه 
شهاب ببتسامه: يالله قومي لبسي عباتك .. علشان ما نتأخر 

/
*
/

في الجامعه .. 
نجمه : وش هالتأخير يا ست انفال .. مو بالعاده 
انفال ببتسامه : اليوم شهاب جابني الجامعه 
نجمه مو مصدقه : والله .. من جد .. لا اكيد صاير شيء تعالي قول لي وش عنده موصلك 
انفال : ما في شيء .. لايروح بالك بعيد .. عادي اليوم مروق ومشتهي يوصلني 
نجمه : ان شألله تدوم هترويقه .. ويوصلك كل يوم .. خل يخدمك مثل ما انتي تخدمينه 
انفال بسعة صدر : تصدقين احس اني فرحانه .. بالحيل مبسوطه 
نجمه ( يحليك يا انفال علشان هالتوصيله فرحانه .. ما الومك ما عندك رجل عند حجر ) : الله يدوم عليك الفرحه .. يالله تعالي نكمل سوالفنا في المحاظره .. لا نتأخر 
مشت انفال مع نجمه للمبنى 2 .. 
انفال بعد تفكير : نجمه ... ممم ودي .. ودي افاجأ شهاب 
نجمه ببتسامه خبيثه : مفاجاه من أي نوع .. من النوع الي بالي بالك .. ولا 
انفال شوي مستحيه : أي الي بالي بالك .. بس عاد مو بالك يشطح بعيد .. ابي شيء اقدر عليه 
نجمه : ممم يا ستي انا توني الشهر الي راح مسويه ليله حمره .. خليت زوجي فيها يولع .. خليني اقولك وش سويت .. رحت السوق وشريت لي فستان احمر قصير وفي فتحات من الجنبين .. وشريت شموع حمر ورد احمر .. يوم كان طالع من البيت .. نثرت الورد على السرير .. وسويت عشا خفيف .. وشعلة الشموع وزعتهم في الغرفه .. حلووو .. شغلة موسيقى هادءه .. وحطيت مكياج ناعم .. بس خليت الروج صارخ احمر ناري .. اول ما دخل زوجي الغرفه .. تفاجا .. وبعدين عاد صار بينا حركات المهم .. ان تعشينا باجواء رومنسيه رهيبه .. وبعد العشى .. رقصت له مصري .. 
انفال ومندمجه : انتي تعرفين ترقصين مصري 
نجمه وتضرب على صدرها : افااا عليك فنانه .. لا تقولين يا انفال انك ما تعرفين ترقصين مصري .. ترى الرجال موتهم .. هز الخصر و الدلع 
انفال سكتت شوي وبعدين قالت : بصراحه ما اعرف .. ولا مره جربت .. احسه صعب 
نجمه : لا مو صعب .. بس عليك انك تهزين منطقة الخصر .. بعد المحاظره اعلمك كيف ترقصين 

/
*
/



في السوق .. 
دلال وهي ترفع الفستان .. بحماس : هذا حلوو راح يطلع يجنن عليك 
انفال وهي تتفحص الفستان : مدري ما كانه قصير مره .. وبعدين بدون سيور .. ولونه قو..
قاطعتها دلال بشويت عصبيه : انفال ما انفكت عقدتك من القصير .. صدقيني مو قصير كثير .. وبعدين مو انتي تقولين تبين فستان احمر هذي الدرجه المطلوبه .. يالله خذيه وماراح تندمين .. يالله تعالي ننسق له كسسورات 
انفال وهي تتأمل الفستان الي بيدها .. وتتخيله عليها ( ياربي ما يناسبني هاللون ما راح يطلع حلوو ) 
( اليوم لما ارجعت انفال من الجامعه .. عشعشت الفكره براسها .. لحظات تتحمس لها .. ولحظات تتخوف منها .. يمكن تصرفات شهاب في الفتره الاخيره .. خلتها تعزم و تفاجأه ولو انها من داخلها مو مقتنعه بشكل كبير .. لانها ما عندها امكانيه كافيه .. بتحاول .. الفشل وارد والنجاح ممكن .. لو فشلت راح تخسر كثير .. ولو انجحت راح تربح قلب شهاب .. وهذا هدفها .. مستعده تسوي أي شيء بس تكسب حبه .. 
فكرت تقول ليلى تساعدها لكن استحت منها .. وهي عارفه ان دلال بتساعدها .. لما جا المغرب دقت عليها وقالت لها .. انبسطت دلال كثير وتحمست .. بعد صلاة العشا مرة انفال على دلال وراحو السوق ) 
دلال وهي تحرك يدها قدام نظر انفال : انفال .. وين وصلتي .. 
انفال ونتبهت لدلال : معك .. 
دلال : لا والله منتي بمعي .. من زمان اسولف لحالي منتي بحاسه .. ( كملت وهي ترفع العقد الي بيدها ) طيب وش رايك في هذا .. راكب مع لون الفستان .. 
انفال : أي حلووو 
استمتعت دلال بالشوبنق .. مع انها تعاملت مع عناد انفال وترددها .. بالجبر والالزام شرت لها كل شيء جديد من فستان وكسسوارات ومكياج .. وشموع .. 
رن جوال دلال .. ردت بدلع : هلا حبيبي 
وافي : هلا بنور عيني .. هلا بدلولتي .. هلا بدلعوتي .. هلا بعمري ..ونبض قلبي 
دلال ( اه قلبي ) بحيا : هلا فيك .. شخبارك 
وافي : مشتاق موت .. ما كانك طولتي علينا .. 
دلال ببتسامه : امداك اشتقت لي .. يبي لي ساعه و خلص 
وافي : الله يصبر قلبي .. ساعه .. يعني 60 دقيقه وفي الدقيقه 60 ثانيه 
دلال ( تضحك بدلع ) : هههههه ههه .. خلاص راح احاول اخلص شغلي بنص ساعه .. 
وافي ببتسامه : مع انها كثيره .. بس بنتظرك .. اول ما تخلصين كلميني 
دلال : طيب .. بااااي 
انفال اعرفت من اسلوب دلال ان المتصل وافي .. ( كل نص ساعه يدق خطيبها يسمعها كلام حلو ويعجلها .. كل هذا حب وشوق .. وانا من شفت شهاب العصر ..بعدها ما كلمني ولا كلمته .. وما اعتقد انه راح يدق علي .. ولا يشتاق لي .. يمكن لان حنا تعودنا على هالشيء .. او لان ما في مشاعر تدفعنا ندق على بعض ) بعد هالفكره .. حست انفال بالاحباط وتبخر حماسها .. ودها ترجع البيت بلاها هالمفاجأه 
انفال : دلال خلصنا صح 
دلال وهي تحط الجوال بالشنطه : تغريبا .. بس باقي الورد طبعا بتشترينه في نفس اليوم الي بتسوين فيه السهره .. الا انتي متى ناويه تفاجأينه 
انفال بعد تفكير : يوم الاربعه .. 
دلال ببتسامه : حلوو .. عاد ما وصيك على العشا .. يفضل انك تختارين اطباق ايطاليه لانها رومنسيه .. وطبعا الورد بيكون جوري احمر .. أي صحيح ذكريني اعطيك سيديات الموسيقى .. وسيدي منوع لرقص .. أي صحيح نسينا اهم شيء بالحفله .. الهديه .. ولا منتي بنوايه تهدين زوجك 
انفال بهتمام : الا .. اكيد .. بس محتاره بالهديه 
دلال وهي تأشر على المحل الي قبالهم : تعالي معي .. هذا محل ساعات رووعه .. راح تعجبك وتعجب شهاب 
بعد ما طلعو من المحل .. طبعا شرت انفال لشهاب ساعه .. وهم دلال شرت لوافي ساعه .. جلسو في ستار بوكس .. يشربون كوفي .. 

.. 
ماحسبت المسافه بيني
وبينك..
بس..
حسبت ألف خفقه تحتريك..
مدري أقول:
اشتقت لك..
والا وحشتني؟
لكن اللي أعرفه..
أني أموووووت فيك..


.. تم ارسال الرساله .. 
حطت جوالها على الطاوله .. مرة خمس دقايق .. رنت مسج .. بسرعه ارفعت جوالها وفتحت الرساله بلهفه ..

صحيح رسالة منك تفرحني,
لكن صوتك
يريحني,
وشوفتك
تسوى أغلى ما عندي)احبك ) 

خذت نفس عميق وحطت جوالها على الطاوله .. ورجعت جسمها للخلف .. وسندت ظهرها 
انفال كانت تراقب تصرفات دلال من اول ما دخلو السوق .. اسلوبها .. دلعها .. لهفتها .. حبها .. نظرة عيونها .. سرحانها ..اهتمامها .. تواصلها مع وافي .. مكالمات .. والحين مسجات شغاله .. راح فكرها لبعيد كيف حياة دلال مع وافي في البيت في الشارع .. مدري حالهم طبيعي كل المخاطيب كذا ولا هم حاله خاصه .. اذا هم حاله خاصه .. يعني حالتي مع شهاب طبيعيه .. واذا هم طبيعين .. يعني علاقتي بشهاب مو طبيعيه 
انفال بتردد : دلال ... ممكن جوالك 
دلال ببتسامه : ممكن ونص .. تحت امرك 
انفال بتردد واضح : لا خلاص .. خلاص 
دلال بستغراب : وش الي خلاص .. انفال علامك .. 
انفال سكتت شوي وبعدين قالت : دلال ابي منك .. مسج حلوو 
دلال ( وفهمتها على طول )وتغمز بعينها لانفال : والله ما عندك سالفه .. مسويه زحمه .. يا شيخه كل مسجات تحت امرك الحين اطلع لك احلى مسج .. ورسليه ل بو شباب .. شهاب 

/
*
/


لا تستحي من ضمّة الرّوح للرّوح ..
دايمـ يضموّن الحبايب حبايب ..
هي لهفة(ن) فيها الغلا دومـ مسموح ..
حتّى ولو كانت من أشواق ذايب ..
ضمّة غلا ماهي تعابير ومزوح ..
لا تحسب إن ضمّة غلانا مصايب ..
لو تكسر ضلوعكـ بتحيي بكـ الرّوح ..
صدّقني أدري في ألمها عجايب

عقد حواجبه .. وتغيرت تعابير وجهه وهو يقرا كلمات المسج .. ( معقوله هالمسج من انفال لالا .. اكيد في غلط .. طيب وش الغلط هذا رقمها .. مو هي قالت بتروح السوق .. يمكن راحت ونسرق جوالها .. لا لالا.. فلم هندي .. طيب وش قصدها ( لا تستحي من ضمة الروح للروح ) 
وليد : ياااااااهو .. يا بو شباب وين وصلت .. صار لك ساعه تناظر بجوالك 
بحركه سريعه دخل شهاب الجوال في جيبه .. ولتها بالسوالف .. وماعاد يفكر بالمسج 

/
*
/

في بيت هيام .. في غرفتها .. 
فيصل : اقول هيومه كان عجبتك جلست البيت .. منتي بناويه تشتغلين 
هيام : الا .. ان شألله بكره بروح المشغل .. بس تصدق احس نفسيتي صارت احسن بكثير لما اخذت اجازه حتى علاقتي بـأمي والجيران وخالي تحسنت .. 
فيصل ببتسامه : كويس .. طيب حبي .. انا لازم اشوفك .. وش رايك بكره نلتقي 
هيام : مو حنا قلنا يا عمري .. ما راح نشوف بعض 
فيصل : صحيح .. بس هذي المره ابيك ضروي .. عندي لك خبر حلوو 
هيام بسرعه : وشو .. يالله قول .. 
فيصل : لا ما راح اقول .. اذا شفتك بقولك .. هو الخبر يتعلق بعلاقتنا انا كلمت امي 
هيام بلهفه : وش قالت 
فيصل ببتسامه يبي يلعب بعصابها : لا ما ينفع على الجوال .. لازم اشوفك اولا لاني مشتاق لك كثير وثانيا علشان اقولك الخبر .. 
هيام بعد تفكير : اليوم ايش .. 
فيصل : الاحد ليش .. 
هيام : وش رايك نلتقي يوم الاربعه .. لما اطلع من المشغل 

/
*
/

يوم الاثنين .. تجمعت العائله في بيت بو ضاري .. وخبرهم طلال بقراره .. الي رغم معارضت الكل وزعلهم ما زال مصر عليه .. صحيح انه تضايق بالحيل وخاصه انه تعلق فيهم .. وتآلف معهم من كبيرهم لصغيرهم .. بو ضاري كان معارض .. وحاول يقنعه ان يبقى حتى انه قال له بيشتري له بيت لكن لما شاف اصرار طلال ماحب يضغط عليه .. اما بو شهاب ما كان معارض ولا موافق على رجوعه لرياض .. اما الشباب تضايقو بقوه وخاصه عبدالعزيز وكمال لانهم اقرب لعمهم من شهاب الي ما كان باين عليه شيء يمكن تضايق مثلهم بس هو بطبيعته ما ينفعل كثير .. اما البنات فتأثرو بالخبر كثير .. وغلبوها مناحه .. الي يشوفهم يقول انه بسافر بريطانيا .. او بروح وما بيرجع 
في المجلس .. بعد العشا .. 
كمال : والله ضيقت صدري يا بو الاطلال بهل الخبر تكفى قول انها مزحه من العيار الثقيل 
عبدالعزيز : تصدق يا عمي والله صعب علينا انفارقك .. بعدين من نمزح ونسهر معه ونستهبل عليه 
طلال ببتسامه : انتو علامكم .. مكبرين الموضوع ومضخمينه .. انا ما قلت بسافر وما برجع السالفه وما فيها اني بنقل لرياض .. بشتغل هناك ..و وعد مني ان كل خميس وجمعه برز فيسي عندكم 
كمال : ما اعتقد يا عمي .. انت لما كنت تدرس بالرياض والسنه الي اشتغلتها بالرياض ما كنت تجي كثير وحتى اذا جيت يوم واحد وتمشي 
طلال ( كان صعب على قلبي فرقاها ) : راح اجي .. واذا ما جيت انتو تعالو لي 
عبدالعزيز : عمي قل لي انت وش الي خلاك تنقل لرياض 
طلال ما حب يصرح بالاسباب .. فضل ان يغير الموضوع .. التفت على شهاب الي جالس جنبه 
طلال : اقول شهاب دق على انفال .. قول لها تسوي لي درب بدخل اجلس مع البنات شوي 
شهاب : طيب دق على ليلى وقول لها تسوي لك درب 
طلال باصرار : اقولك دق على انفال وقول لها 
رفع جواله ودق عليها .. بعد الرنه الثالثه ردت انفال 
انفال : هلا شهاب 
شهاب : هلا .. انفال يقولك عمي طلال سوي له درب يبي يدخل يجلس معكم 
انفال ببتسامه : طيب .. ( سكتت شوي وكملت ) .. شهاب تعشيت 
شهاب : الحمدلله .. ( سكت شوي وكمل ) .. انفال ما ابي اتأخر كثير .. خلينا نمشي بدري طيب 
انفال بقلق : ان شألله .. شهاب شكلك تعبان .. 
شهاب : يعني صداع خفيف .. اليوم ضغطت نفسي بالعمل .. ولاني ما نمت العصر فجاني صداع 
انفال بهتمام : تبي اجيب لك بندول .. ولا شرايك تصعد فوق غرفة اخوي ضاري ترتاح على السرير 
شهاب : لا ما يحتاج .. بريح بالبيت انتو تعشيتو ولا لسى 
انفال : تونا قايمين من السفره 
شهاب : بالعافيه .. ( سكت شوي وكمل ) انفال ممكن تسوين لي عصير برتقال طازج 
انفال ببتسامه : من عيوني .. 
شهاب ببتسامه عريضه : تسلم لي عيونك 
طلال وقرب من شهاب ويغمز له .. : اقول قبل لا تصلح لك العصير قول لها لا تنسى تسوي لي درب 


في الصاله الداخليه .. دخل طلال وجلس مع البنات .. 
ليلى وفي دمعه حايره بعينها : صحيح عمي بتروح وبتتركنا 
ميلاف بضيقة خلق : خذني معك يا عمي 
طلال ( خذ عاد بدا الفلم الهندي ) : انتو شايفين معي سيف ودرع .. بروح احارب ترى اذا ما مسحتو دموعكم والله بطلع وما راح تشوفوني مره ثانيه .. 
ليلى وهي تمسح دموعها بطرف اصابعها : خلاص عمي .. الله يوفقك وين ما كنت بس عاد لا تنسانا 
طلال ببتسامه : وانا اقدر انساكم .. وبعدين صدقوني كل اسبوع بجي عندكم 
ميلاف بهدوء : وش رايك يا عمي اروح معك .. ما عدت اتحمل العيشه هنا .. 
الكل لاحظ ان ميلاف ما عادت ميلاف .. هادءه ما تتكلم كثير في انكسار بنظرة عيونها والحزن واضح عليها كل الي يشوفها يتسائل وين الغرور وين الاسلوب الجارح ليه كل هل الهدوء معقوله كل هذا تأثر بقرار طلال ولا في شيء اكبر من كذا .. صحيح في هم ساكن بداخلها .. في قلب مقبوض وبال مشغول .. في كره في خوف في الم مع شويت ندم وحسره على الحال .. من ذاك اليوم المشؤم والدنيا ضايقه فيها وجلست البيت تخنقها .. اخوها عبدالعزيز من يشوفها يذلها يستصغرها منع عنها كل شيء .. الجوال تلفون البيت .. الجامعه .. السوق .. الفلوس .. حتى الكلام معها جريمه .. 
طلال وهو يتأمل ملامح ميلاف : ميلاف في شيء مضايقك .. 
ميلاف ( الا الدنيا ضايقه فيني ) : لا ياعمي .. مافي شيء مضايقني ( سكتت شوي وكملت ) وين انفال ما اشوفها 
ليلى : في المطبخ تسوي عصير لشهاب .. والله اخوي ما عنده سالفه مهنته بس يتأمر عليها 



في الصاله الثانيه .. 
ام شهاب : ليه طلال بينقل لرياض ماهو بمرتاح بشغله .. 
ام ضاري : الله العالم .. عسى بس ما يكون مو مرتاح في بيوتنا ومستحي من خوانه 
ام عبدالعزيز : اذا مو مرتاح بيوتكم .. بيتي موجود 
ام ضاري تبي تغير الموضوع : أي صحيح مبروك يا ام شهاب على خطبت ليلى .. الله يسعدها يارب 
ام عبدالعزيز بخوف : ليه ليلى وافقت .. 
ام شهاب ببتسامه : لا ما بعد .. بس ابوها و خوانها موافقين .. وينتظرون ردها 
ام عبدالعزيز بتردد : والله بصراحه يا ام شهاب .. عبدالعزيز ولدي يبي ليلى بنتك .. كان مستحي من خاله لان لسى ما خلص جامعه ..ولما درى ان ليلى انخطبت ما قدر يصبر وجا قال لي .. وطلب مني اخطب له ليلى وانا فرحت كثير وين بحصل زوجه لولدي مثل ليلى بنت اخوي 
ام شهاب ببتسامه : والنعم الله يشهد اني اعز عبدالعزيز مثل اولادي والله من كثر ما يمدحون فيه كمال وشهاب اتمناه لبنتي .. القريب اولا من الغريب .. بس الراي الاول والاخير ليلى .. انا ان شألله اليوم راح اكلمها 
ام شهاب فرحت بخطبت عبدالعزيز اكثر من خطبت فارس عماد .. لان عبدالعزيز ولد عمتها راح يكون عليها احن واللطف من الغريب ودام وهو الي يبيها يعني اكيد يحبها وبعزها وبخاف عليها 

/
*
/




في بيت بو شهاب .. وتحديدا في غرفة ليلى .. 
اطلعت ليلى من باب الغرفه مبسوطه بالعزيمه و مشتاقه لجمعت العائله وسوالف البنات وضحكهم .. ودخلت من باب غرفتها .. حزينه ومتضايقه .. متحطمه ومتألمه .. رمت نفسها على السرير بثقل من كبر الهموم بداخلها اليوم كانت مثل المغناطيس الي جذب كل الهموم الي بالجو .. ما كانت مستعده لقرار عمها طلال وموضوع خطوبتها لعبدالعزيز صدمها .. وتفكيرها بخطوبت فارس عماد متعبها .. وجود عمها طلال ببيتهم يسعدها .. تنبسط لما تجلس معه ولما تتكلم معه يفهمها .. ولما تطلبه ما يردها .. ولما تشاوره يشير عليها و قرار نقله لرياض ضايقها حست انها بتفقد حلاوة البيت .. لكن عمها طلال وعدها ان راح يجي كل خميس وجمعه ( هذا هي الدنيا ناس تجي وناس تروح .. قلب يحب وقلب يكره .. دمعه تنزل وجرح يبقى .. ذكرى تألم وذكرى تسعد .. ناس تحس وناس عديمة احساس .. مدري وش الي بقلبه .. أي نوع من الحب الي يعبر عنه بتصرفاته .. أي شوق الي غير واضح بنظرته.. وش هل الحب الي ساكن بداخله .. غريبه هل الرغبه الي طلعت فجأه .. غريب هالاحساس الي نولد فجأه .. معقوله عبدالعزيز ولد عمتي يبي يتزوجني .. معقوله يبادلني نفس الشعور .. طيب ليه ما تكلم من زمان ليش ما حاول يعبر لي عن حبه .. يحسسني بوجوده باهتمامه .. يمكن كان خايف .. مستحي .. ماني مصدقه عبدالعزيز حب الطفوله ..و حلم المراهقه ( خطبني )






يوم الثلاثاء ..
*


في سيارة وافي المتجه الى المطار .. 
وافي وعيونه على الطريق المظلم : الساعه كم طيارته 
دلال وتناظر ساعة يدها : الساعه 10 ونص 
ما تدري دلال وش احساسها بالضبط في هذي اللحظه اكيد احساس خالي من اللهفه والحماس والرغبه والانفعال .. احساس بارد هادء ..في كل موقف تكتشف ان تغير شيء بداخلها تلقائي .. ولا وين اختفى حماسها وتلاشت سعادتها .. بولد عمها ريتشارد .. تذكرت مواقف اللقا من ماضيها كيف كانت الفرحه تحركهم .. والحماس مسيطر عليهم .. العيون تراغب .. والقلب مشتاق .. متى يوصل الغالي .. ولما يوصل الدنيا ما تسعها والارض ما تشيلها .. ولما تنتهي فصول المغامرات .. ويختفي صوت الضحكات .. ويجي وقت الرحيل .. تضيق الدنيا فيها وتدمع عيونها .. ما تدري تحس انها كبرة على هالشعور .. اساسا ما عادت تحس فيه .. لما اليوم العصر كلمها اخوها بدر وقال لها ان ريتشارد بسافر لامريكا ما عاد يتحمل الجلسه هنا .. تخلف وضغط وملل وان طيارته الساعه 10 ونص بالليل .. كان شعورها عادي بالمره .. ترددت تقول لوافي ياخذها للمطار تودعه ولا تقول لبدر يبلغه السلام .. 
وافي وهو يناظر دلال الي سرحانه وعيونها على النافذه ( ببتسامه ) : الحلو في ايش سرحان 
دلال بصوت جدي : وافي ما يضايقك لو رحت ودعت ولد عمي 
وافي ببتسامه : ليه اتضايق .. بالعكس ولد عمك وبسافر لازم تسلمين عليه 
دلال براحه وببتسامه : وافي غير الغنيه .. 
رن في هذي اللحظه جوال دلال .. طلعته من الشنطه وردت على طول 
دلال بستغراب : طرينا على بالكم .. شيء طيب 
هيام ببتسامه : انتو دايم على البال .. شخبارك دلول ؟ 
دلال ببتسامه عريضه : بخير دام اني سمعت صوتك .. انت شخبارك وينك مختفيه من زمان 
هيام ببتسامه : اشغال .. انتي طمنيني عنك كيف الخطيب معك .. مبسوطه 
دلال ببتسامه : بالحيل .. انتي كيف الشغل معك مافي شيء جديد 
هيام كانت داقه علشان تقول لدلال عن فيصل وان يبي يخطبها طبعا ما كانت ناويه تقول كل التفاصيل : ما شي الحال .. دلال انتي بالبيت ولا طالعه 
دلال : طالعه 
هيام بخيبة امل : متى راح ترجعين البيت 
دلال : مدري والله .. تبين مني شي.. آمري 
هيام : لما ترجعين البيت كلميني ابيك بموضوع .. طيب .. يالله اخليك الحين ما ابي اعطلك 
دلال ببتسامه : لا شدعوه .. خلاص انا لما ارجع البيت بكلمك .. لا تنامين 
سكرت دلال من هيام .. وعلى راسها علامة استفهام كبيره .. من زمان ما حست بالراحه في صوت هيام يا ترى وش موضوعك يا هيام .. ان شألله خير .. متفائله بنبرة صوت هيام ونفسيتها .. 


/
*
/

في بيت بو تركي .. تحديدا بالصاله .. 
ام مشاري : وين ناديه ما اشوفها 
ام تركي ببتسامه : والله طالعين يتمشون هي وتركي ويلاعبون بنتهم وبيتعشون وبجون 
ام مشاري : يعني راح يطولون 
ام تركي : الظاهر كذا لان ما صار لهم ساعه من طلعو ..( سكتت شوي وكملت ) شخبار مشاري ان شألله بخير 
ام مشاري تنهدة بضيقه وهي تقول : على حاله .. كل يوم يزيد والله انا قلبي يعورني عليه يا ام تركي ما يرضى ياكل .. ولا يرضى يطلع من غرفته .. وما يحب يتكلم مع احد 
ام تركي بحزن : الله يساعدك يا ام مشاري وقوي قلبك .. وان شألله مشاري يرجع لك مثل اول 
ام مشاري من قلب : امين يا كريم .. اقول ام تركي شخبار سجى 
ام تركي برتباك واضح : هاا .. كويسه .. الحمدلله 
ام مشاري بتسائل : هي وينها ما شفتها من زمان 
ام تركي وتحاول تخفي ارتباكها : بغرفتها .. يمكن تذاكر او نايمه ( كملت وهي تقوم ) انا بروح احط العشا 
طلعت ام تركي من الصاله وتجهت للمطبخ .. خذت نفس عميق وجلست على الكرسي .. طلعت في الوقت المناسب لو اسألتها ام مشاري عن سجى وليش ما زارت مشاري كان ضاعت وما عرفت وش تقول لانها اساسا مو عارفه شيء .. سجى صايره هذي الايام غامضه كثير .. ومن تفتح معها الموضوع تلف .. وتلف وما تطلع بشيء مقنع .. 
ام مشاري لاحظت ارتباك ام تركي لما اسألتها عن سجى .. تضايقت حيل .. مو كفايه ضاقت الدنيا فيها لما سمعت اختها وبنتها .. من ذاك اليوم وهي تعبانه .. ما تنام .. ما تاكل كويس .. تحس بهم كاتم على انفاسها والهوا يدخل بصعوبه .. للحين مصدومه وندامنه كثير .. تحس انها السبب في تعاست ولدها .. ومرضه النفسي .. مستعده تسوي أي شيء علشان ترجع له ابتسامته .. ويرجع مشاري ولدها 

/
*
/

في المطار .. 
عاشت حياتها تعشق المطارات الارض التي يجتمع فيها الراحلون والعائدون .. وتختلط دموع الحزن والفرح .. تفترق قلوبا فالفراق صوره تتكرر يوميا بل كل لحظه هنا في هذه الارض .. وتجتمع الاحبه مشهدا يزينوه الفرح ويحركه الشوق ... ( الانتظار ) لحظات يعيشها كل من جلس على كرسي قاعدة الانتظار وكل من وقف يراغب هبوط الطائره .. 
سلطان وهو يضم ريتشارد : والله اني بشتاق لك .. تعودت عليك 
ريتشارد ببتسامه : وانا بعد بشتاق لك .. تعال عندنا بالصيف الجاي او بالاجازات 
جاسم ببتسامه : انا بجي بعيش عندكم .. بس خليني اخلص المدرسه 
بدر ببتسامه : ما تفكر تزورنا مره ثانيه 
ريتشارد وعيونه على دلال الي واقفه جنب وافي وبدر : ولا افكر .. خلاص الي كنت جاي علشان خاطر عيونه صار لغيري 
بدر ويحاول يغير الموضوع : اقول ريتشارد لا تنسى تسلم لي على عمي .. 
ريتشارد ببتسامه وما زالت عيونه معلقه على دلال : يبلغ .. اقول دلال ليه ما تجين معي 
دلال ارتبكت وما عرفت وش تقول ( علامه يخربط ) : سلم لي على عمي 
ريتشارد : تعالي معي ما شتقتي لايامنا الحلوه .. طلعاتنا .. جمعاتنا .. روحاتنا لسينما .. رحلاتنا للبحر .. تذكرينا لما كنا نسهر انا وانتي في مستودع الفله .ما اشتقتي لايام المدرسه والمخيم الصيفي .. يالله تعالي معي 
دلال فار دمها وحست بحراره .. ما عرفت وش تقول .. وكيف تغير الموضوع 
بدر لما حس ان ريتشارد بدا يخورها .. ويقول كلام ما له داعي .. قدام وافي .. قال بسرعه وهو يحاول يستعجل ريتشارد : يالله يالله .. تأخرت .. بسرعه .. قبل لا تطير الطياره 
ريتشارد وهو يتأمل في عيون دلال .. و متناسي الي حوله .. وخاصه وافي : دلوله .. لما تشوفين الوشم الي سويته لك على كتفك .. تذكريني .. اوكي .. 
تصلبت دلال في مكانها .. وصعد الدم لراسها 
وافي طول الوقت كان هادء .. ما تكلم .. بس كانت عيونه ونظراته كافيه .. التفت على دلال وناظر فيها بحده .. وقال بصوت واضح وجاد : انا انتظرك بالسياره .. ( ومشى بسرعه ) 
تحس نفسها بدوامه مو قادره تطلع منها .. مشت بسرعه خلف وافي بدون ما تلتفت للخلف .. اول مره يخذلها لسانها وما ترد عليه .. اول مره تحس ذكرياتها محزنه .. وماضيها غلطه ممكن تأثر على مستقبلها هي في هذي اللحظه ما عليها من الماضي .. المهم هو حاظرها .. وافي خطيبها 
اركبو السياره في صمت .. ولازمهم لفتره طويله .. دلال كانت عيونها على النافده .. ما لها وجهه تلتفت كيف بطالع عيونه .. ما عندها القدره على الكلام وان تكلمت وش تقول .. مستحيه .. منحرجه .. ندامنه .. متحطمه ..منقهره .. الصمت افضل لها 
وافي بصوت واضح عليه الضيقه : دلال .. انا لما سألتك عن الوشم الي في كتفك ما قلت لي ان ريتشارد هو الي راسمه لك .. ( سكت شوي ينتظر منها جواب ولما ما تكلمت كمل ) .. واضح من نظراته ان يحبك 
دلال بصوت واطي .. والدموع بدت تتجمع بعينها : وافي .. انا اسفه 
وافي بستغراب : على ايش .. ( سكت شوي ينتظر منها جواب ولما ما تكلمت كمل بجديه ) دلال انتي ودك تروحين امريكا 
دلال استغربت من سؤاله وما فهمت وش قصده : لا .. ما ابي اروح 

/
*
/

داخل اسوار الحزن وبقيودا من الم تحكم اطراف جسدها النحيل .. في سجن منعزل .. في وسط المدينه المظلمه الخاليه من أي شيء .. لا يسكنها احد سوى اشباح الصمت .. هناك صوت اشبه بدقات قلبا جريح ينزف دما .. واحاسيس مكسوره ترقص .. رقصت مجنونه . تدور حول احلاما قد ماتت قبل ان ترى النور .. ومشاعر تسمى الفرح والامل قد تلاشت للابد .. وقليل من رماد ابتسامه .. (سما قد غطتها سحبا سوداء تمطر دموعا غزيره). 
غطت وجهها بالبطانيه بملل .. ولما حست بالاختناق ارفعتها .. لفت جسمها للجهه الثانيه بثقل .. غمضت عيونها بقوه تبي تنام مو قادره .. فتحتها وتأملت الظلام الي حولها .. غمضت عيونها مره ثانيه يمكن يجيها النوم .. تعبت خلاص تبي ترتاح .. وتريح بالها .. من التفكير .. وقلبها من الهم الكبير .. فتحت عيونها بسرعه لما اسمعت طرقات الباب .. قامت بسرعه وشغلت الانوار كلها .. ورتبت السرير .. وفتحت كتاب كان محطوط على الطاوله .. ناظرت وجهها في المرايه .. ومسحت دموعها ( الله يستر ليكون اخوي عبدالرحمن ولا عمي وافي ما ابيهم يلاحظون شيء ) حاولت تبتسم وتكون طبيعيه قد ما تقدر .. وهي تفتح الباب .. تفاجات لما شافت ام مشاري .. صحيح انها ارتبكت بس تصنعت الفرح وعرضت الابتسامه 
ام مشاري وهي تسلم على سجى : هلا سجى شخبارك .. عسى ما ازعجتك 
سجى وهي تمد يدها : هلاا فيك .. تمام الحمدلله انتي شخبارك .. حياك خاله تفضلي 
ام مشاري وهي تدخل الغرفه .. وتجلس على الكرسي : اشتقنا لك يا سجى من زمان ما شفتك قلت دام اني جايه بيتكم خليني اطل عليك اسلم وطمن .. 
سجى وهي تجلس على طرف السرير : تشتاق لك العافيه .. 
مرت خمس دقايق من الصمت قبل لا تقول ام مشاري وهي تاخذ جوله بعيونها : جالسه تذاكرين 
سجى : أي والله عند ضغط اختبارات 
ام مشاري : الله يوفقك .. متى تخلصين 
سجى ( ماراح اخلص ) : مدري والله 
مرت عشر دقايق .. من الصمت .. وام مشاري مهي عارفه من وين تبتدي .. وكيف تفتحت الموضوع 
ام مشاري : سجى انتي زعلانه مني 
سجى بصوت واطي : لا يا خاله .. ماني زعلانه منك ليه تقولين كذا 
ام مشاري بحزن : من حادث ولدي مشاري ما شفتك .. ما جيتي زرتيه بالمستشفى .. ولا اتصلتي .. ولا جيتي البيت تزرينه وكل ما سألت عنك مره يقولون لي تذاكر ومره نايمه 
سجى اسكت ونزلت راسها ما عرفت وش تقول .. 
ام مشاري ودموع تجمعت بعينها : تدريتي ان مشاري ما يشوف فقد انظره عانا كثير وتعبت نفسيته .. كل يوم يسأل عنك يا سجى .. يدور عليك ونادي بأسمك .. كل يوم يسألني شخبار سجى . ما جات . ما اسألت عني معقوله ما اسألت يمكن محد قال لها .. يما تكفين طلبتك سلمي لي عليها قول لها مشاري مشتاق لك محتاج لك هو يحتظر بدونك .. ابي بس اسمع صوتها ابي احس فيها ..والله محتاج لها 
ما قدرت سجى تمسك دموعها .. قلبها يعتصر من الالم مو قادره تتحمل .. مسحت بسرعه دموعها وحاولت تكون قويه .. 
ام مشاري وخانقتها العبره : انا اسفه يا سجى .. سامحيني يا بنتي .. حاولت افرقكم عن بعض وكنت انانيه وما فكرت بمشاعركم .. فكرة بنفسي وبس .. غصبته ياخذ بنت اختي الي تخلت عنه بعد الحادث خيبت ظني وصدمتني .. انا جايتك اليوم .. وطالبتك لا ترديني يا بنتي .. ابيك ترجعين لمشاري .. هو محتاجك وانا محتاجه احس براحه .. رجعي لي مشاري ولدي .. ساعديه حسسيه انك معه رجعي ابتسامته الي ماتت من يوم الحادث 
سجى كانت متصلبه مكانها .. تحس ان تفكيرها مشلول .. مو قادره تستوعب ولا قادره تتحرك 
ام مشاري : الله يخليك يا سجى فكري .. فكري بمشاري الي ما ياكل ولا يشرب وحابس نفسه بالغرفه .. وحالته كل يوم تزيد .. ضعفان وتعبان ومكسور ويأس انتي علاجه يا سجى 
طلعت ام مشاري من الغرفه وسجى ما تحركت من مكانها .. عيونها معلقه على الكنب الي كانت جالسه فيه ام مشاري .. وصدى اخر كلمه يتردد بالها ( انتي علاجه يا سجى .. انتي علاجه يا سجى ) 

/
*
/


يوم الاربعاء .. في بيت بو شهاب .. الساعه 8 ليلا .. 
رمت نفسها على الكنبه بتعب .. وغمضت عيونها .. من جات من الجامعه وهي ما رتاحت ما نامت حطت الغدا لشهاب وجلست معه ولما طلع المغرب .. بسرعه دخلت المطبخ تسوي العشا ..توها منتهيه منه صعدت فوق علشان تجهر الغرفه .. وتتزين .. فتحت عيونها وناظرت زوايا الغرفه ( راح انثر الورد على السرير .. وبوزع الشموع بالغرفه على التسريحه .. على الطاوله .. جنب السرير .. وبحط الهديه على الطاوله .. خليني اقوم اخذ دش على السريع علشان ابتدي ارتب الغرفه ) لما طلعت انفال من الحمام ( انتو بكرامه ) نشف شعرها وزعت الشموع بس ما شعلتهم ونثرت الورد وعطرت الغرفه .. طلعت الاسطوانات وحطتهم في المسجل .. قبل لا تغير ملابسها .. شغلت التلفزيون وخذت جوله على قنوات الاغاني .. وقفت عند محطه فيها بنات يرقصون .. جلست على الكنبه تتابعهم .. وتراغب حركاتهم .. ( والله صعب .. ما اتخيل نفسي اسوي مثلهم .. والله هزهم مو صاحي .. بس حلو .. ربي خايفه انا فاشله في الرقص كيف برقص خليني اقوم اغير ملابسي ) قامت بسرعه وطفت التلفزيون مافي مجال انها تتراجع او تحس بالاحباط لازم تستمر .. لبست فستانها الاحمر الي شرته مع الاكسسورات طلع مره فضيع كان مخصر على جسمها و باين نص ظهرها وفي فتحتين على الجنبين .. استشورت شعرها وحطت لها مكياج كحل اسود سايل .. روج احمر صارخ .. ظلت ربع ساعه واقفه عند التسريحه .. متافاجأه من شكلها بالروج الاحمر مرات تشوفه حلو و مرات تقول بتمسحه .. رشة لها عطر .. وخذت نفس عميق ورفعت جوالها ودقت على شهاب .. بعد الرنه الرابعه جاه صوت شهاب 
شهاب : هلا انفال 
انفال ببتسامه : هلاااا شهاب شخبارك .. 
شهاب : بخير 
انفال ببتسامه : ممم وينك .. متى بتجي 
شهاب بلا مباله : هذا انا عند البيت .. خير تبين شيء 
انفال بحماس : لا ما ابي الا سلامتك .. طيب .. بااااي 
سكرت انفال من شهاب وبسرعه شعلت الشموع .. وطفت الانوار .. وخذت جوله بعيونها حول الغرفه تتفقد الاشياء .. وقفت جنب المسجل .. وعينها على الباب .. تحس بشعور غريب ما يميل للفرح وما يميل للحزن شعور مختلف اول مره يسكنها .. غير عن شعور يوم الزواج .. وبعيد عن شعور شهر العسل .. مزيج من الخوف والتوتر والربكه .. والانتظار مع نسبه من الحماس والفرح .. ( مرت عشر دقايق ) تعبت من الوقفه جاتها مثل الرجفه بجسمها .. ودها تروح الحمام ( وانتو بكرامه ) نشف ريقها وحست انها بتختنق من ريحة الشموع .. والباب ما انفتح .. ( بعد دقيقه انفتح الباب ) بحركه سريعه وبرتباك .. ضغطت انفال على زر المسجل وشتغلت الاغنيه .. بدون ما تناظر انفال جهة الباب بدت ترقص .. وتهز جسمها بحركات لا شعوريه اشبه بالشخص المتكهرب كان جسمها يميل يمين ويسار .. وعينها على نقطه بالارض كانت معتمده على سمعها لترصد حركة شهاب .. ما سمعت أي صوت غير صوت اغنية نانسي ( ادلع والطبطب ) تذكرت حركه علمتها اياه نجمه وسوتها.. ارفعت يدها ونزلتها .. وحركة رجلها للامام والخلف .. ومالت بخصرها وهزته كلما حست ان شهاب يقرب منها تزيد دقات قلبها وتحس برجفه في اطرافها وهي مستمره بالرقص .. فجأه انقطع صوت نانسي .. وختفت الموسيقى .. وقفت انفال مكانها موطيه راسها وعينها على الارض وشعرها نازل على وجهها .. شهاب لما طفى المسجل .. قرب منها اكثر وصار قريب حيل لدرجه انه يسمع انفاسها ودقات قلبها السريعه .. رفع راسها باصابعه ببطأ .. ورفع شعرها عن عينها بيده الثانيه .. ناظرها بنظرات بارده من فوق لتحت واطال النظر في العقد الي لابسته .. ( كان على شكل قلب يضم الحرف الاول من اسم شهاب والحرف الاول من اسم انفال ) رفع عينه وناظر وجهها .. تفحص ملامحها .. عينها انفها .. خدها .. جبينها .. شفايفها .. ( ابتسم ابتسامه خفيفه ) 
شهاب وعينه على شفايفها : وقفي هالاستهبال وخلي عنك الخبال .. ورحي مسحي هالاروج الاحمر ( توه بقول انتي بدون مكياج احلى بكثير بس ضاعت الكلمه لما شاف الدموع بدت تتجمع بعينها .. 
انكسر قلب انفال من كلام شهاب ونظراته (ليته ما تكلم) .. انزلت الدموع على خدها ولفت بسرعه ودخلت الحمام تبكي .. 
استغرب شهاب من تصرفها ( ليه تبكي انا ما سويت شيء ) جلس على الكنب ينتظرها تطلع من الحمام علشان يتكلم معها .. خذته اجواء الغرفه الهادئه الرومنسيه .. تجول بعيونه وتأمل زوايها وكل شيء فيها .. الشموع ولهيبها .. والورد المنثور على السرير .. طاولت العشى وترتيبها .. ولما جات عينه على المسجل توقف عنده وتذكر اول ما دخل الغرفه وبدت انفال ترقص .. وكيف كانت تنط وتنط .. وتهز .. كان شكلها مضحك واضح عليها الاتباك وباين انها ما تعرف ترقص .. ما قدر يمسك نفسه وضحك ههههههههههههه ( بصوت عالي ) ومسك بطنه من الضحك كلما جات باله صوره انفال وهي ترقص .. طلعت انفال من الحمام وهو مستمر بالضحك مو منتبه لها ولما انتبه وقف ضحك وناظر فيها .. كانت انفال عيونها منفخه من البكى وخاطرها مكسور .. ما تحملت صوت ضحكات شهاب .. وقساوته .. انفجرت وقامت تبكي بصوت عالي وتصارخ .. وطلعت بسرعه من الغرفه وهي تركض 
( ليتني مت قبل لا يدخل الغرفه )

يا جرح لو تلتهب ماهي على كيفـك ..الحاجه اللـي تـذل النفـس مابيهـا 
يا جرح لو في خفوقي ماكنٍ سيفـك..العزة اللي براسـي منـت قاويهـا 
يا قلب ياللي جروحك من مواليفـك..ناسٍ سعت في عذابك ليش تغليها ..!

/
*
/

افتحت الباب بسرعه وركبت وهي تقول : تأخرت عليك 
فيصل ببتسامه : لا .. شخبارك هيوم 
هيام وهي تسند ظهرها براحه : بخير دامك بخير انتي شخبارك 
فيصل وهو يناظر فيها : مشتاق لك .. حيل مشتاق لك 
هيام ببتسامه خجوله : فيصل يالله قول وش عندك 
فيصل وهو يحرك السياره : علامك مستعجله .. خلينا نتمشى ونشرب لنا عصير بارد ونتكلم براحتنا 
هيام بستعجال : لا .. الله يخليك فيصل ما ابي اتأخر على البيت .. لا تبعد كثير قوطي بيبسي من أي بقاله يكفي 
فيصل ببتسامه : براحتك .. هذي بقاله خليني اوقف اشتري .. بس تبين بيبسي 
هيام : مممممم جيب لي كتكات 
فيصل وهو يفتح الباب وينزل : طيب .. ( دخل البقاله وبسرعه طلع وركب السياره وبيده كيس فيه بيبسي وكتكات و مارس ) 
هيام وهي تفتح البيبسي : اسمعك يالله قول 
فيصل : طيب .. كلمت امي بالموضوع .. ماراح اقول كل التفاصيل .. صارت بينا مناقشه طويله عريضه عن السالفه القديمه .. 
هيام بخيبة امل كبيره قاطعته : يعني امك ما وافقت 
فيصل ببتسامه : اخليني اخلص كلامي .. امي وافقت على زواجنا .. بس عندها شرط ان نسكن بعيد عن الحاره 
هيام متفاجاه وفرحانه : والله !! فيصل وافقت .. تشرط على كيفها بس اهم شيء نتزوج 
فيصل : راح نتزوج ان شألله .. بس لو انعدي المرحله الصعبه .. تتوقعين امك وخالك بوافقون 
هيام خف حماسها : أي صحيح .. امي لا تحمل همها بتوافق .. بس خالي 
فيصل وهو يحرك السياره : ان شألله بوافق .. نحاول نضغط عليه انا ماراح اتخل عنك بسهوله 
هيام تشققت من الفرح : الله يخليك لي .. فيصل حبيبي رجعني نفس المكان الي خذيتني منه 
فيصل : ليه .. الحين الوقت متأخر من بوصلك البيت خليني اوصلك احسن .. 
بعد خمس دقايق .. وقفت سيارت فيصل عند باب بيت هيام 
هيام وهي تفتح الباب بستعجال : طيب مع السلامه امشي بسرعه لحد يشوفك .. طيب 
فيصل وهو يحاول يوقفها ببتسامه : هيوم .. احبك 
هيام وهي واقفه بالشارع بس فاتحه باب السياره بحيا : تصبح على خير .. ( سكرت الباب ) 
تحرك فيصل .. وقفت هي سرحانه ( يا بعد عمري يا فيصل .. وربي احبك .. واموت فيك .. معقوله الحياه بدت تبتسم لي .. واخيرا راح اعيش بسعاده .. ما ني قادره اصبر متى نجتمع انا وهو ما في شيء يفرقنا ) 
دارت بجسمها للخلف متجهه للبيت .. فجأه .. اتسعت عيونها وهزها الخوف لما شافت خالها واقف عند السياره .. وعيونه يطلع منها شرار .. وناظرها بنظره حاده .. شيطانيه .. عدوانيه .. اجراميه .. 
بسرعه اركضت ودخلت البيت .. وبدون ما تفسخ عباتها ونعالها ( اعزكم الله ) .. اصعدت فوق غرفتها وسكرت الباب ورتمت خلفه وهي تلهث وتنتفض .. مو قادره تاخذ انفاسها .. والعرق ما لي جسمها .. اقزت بخوف لما اهتز الباب خلفها .. 
الخال بأعلى صوته وبعصبيه : والله لو ما فتحتي الباب لاكسره على راسك يا كلبه .. ( ويهز الباب بقوه ) 
الصقت هيام بالجدار الي خلف الباب لانها عارفه انه راح يكسره .. وهي تحاول تاخذ انفاسها 
بعد ثلاث هزات قويه .. مع كل هزه ينعصر قلب هيام من الخوف .. اندفع الباب عليها بقوه .. 
ومن قوة الضربه نزف انفها .. دخل خالها وجهه محتقن من الدم وكانه بركان .. بدا بضربها بلا رحمه .. 
: والله لاذبحك .. واقطعك وارميك للكلاب .. انتي و الحمار الي معك .. 
هيام هي بقوة الضرب .. وعمق الالم .. ما عادت تتحمل .. قامت تصارخ : حرااااااااااااااااام عليك ابتعد عني .. بموووووووت .. حرام عليك .. ( تبكي مثل المجنونه ) لدرجه من غزارت الدموع وحرارتهم مو قادره تفتح عينها .. جمعت الباقي من قوتها .. ودفعته بصعوبه .. وطلعت باعجوبه من الباب .. وقامت تركض بسرعه وهي تجر رجلها .. وتحاول تفتح عيونها علشان تشوف الطريق .. انزلت من الدرج وهي ما تدري وين تحط رجلها على العتب ولا بالهوا .. وهي تحاول تاخذ انفاسها فقدت السيطره على نفسها وطت على عباتها .. ( طاحت ) حست نفسها طايره بالهوا .. فقدت التوازن .. وفقدت شيء من وعيها .. وفقدت قوتها .. تأرجحة على الدرج .. وعند اخر عتبه .. اندفع جسمها بقوه .. و ضرب راسها بالجدار بقوه .. وضربت يدها بالمزهريه الكبيره ( من نحاس ) وطاحت على راسها .. (وفقدت الوعـي تماما ).. 







_ ( اما زالت الحياه مبتسمه ) .. هل ستعيش هيام السعاده بعد هذا اليوم ؟ 
ما الذي حصل لها ؟ 
_ ( لم يذهب ريتشارد دون ان يحدث مشكله ) .. هل فعلا هي مشكله .. هل ممكن ان يبني ما حصل حاجز بين وافي ودلال ؟ .. ما الذي يفكر به وافي .. وكيف ستتصرف دلال ؟
_ ( اصبح الان مشاري حرا .. لكنه مكسور الجناح ) .. هل سيتعايش مشاري مع حالته ؟ 
كيف ستفكر سجى ؟ .. وما هو قرارها ؟ .. 
_ ( كانت بنتظاره .. واتى ) .. ما هو قرار ليلى .. وما ذا ستختار فارس ام عبدالعزيز ؟ 
_ ( سأعيش على ذكرها ) .. قد حان الوقت لنعرف سر طلال الذي اخفاه عن الجميع .. هل انتم مستعدون ؟
_ ( هل هذا التغير احدث تغيرا ) .. انفال وشهاب .. هل ستتغير انفال بعد هذه الحفله .. هل ستفقد الامل وتبتعد 
وشهاب هل سيحاول اصلاح شيء .. هل سيحس بالذنب ؟ 

كل هذه الاسأله والتسائلات سنعرف عنها بالجزء الاخيـر ؟ 


الفـــصل الواحد والعشـــرين ..

الجـــزء الثــانــــي .. 

.........................



ارفعت راسها من على حافة السرير مفزوعه .. وعيونها على الباب الي ينضرب .. ارخت اجفانها وناظرت شهاب بطرف عينها الناعسه .. قامت من الكرسي بتعب .. وصلبت ظهرها الي تحس بالم في فقراته السفلى بسبب جلوسها على الكرسي .. ونومتها الغلط .. مشت بتجاه الباب وهي تحاول تحرك غضلاتها علشان تعيد لهم النشاط .. فتحت الباب بهدوء .. 
ليلى تتحلطم : ساعه على ما تفكين الباب ..( كملت هي تناظر وجهه انفال المعفوس من النوم ) ..منتي برايحه الجامعه 
انفال بعيون مفتوحه شوي وحواجب معقوده : الساعه كم الحين 
ليلى : الساعه 7 الصباح .. ما تشوفين الشمس اطلعت 
انفال تحاول تصحصح شوي : لا ما راح اروح 
ليلى وعيونها تحاول تسرق النظر الى داخل الغرفه من فتحت الباب .. بتسائل : شخبار شهاب.. للحين تعبان 
انفال التفتت للخلف وناظر السرير وبعدين ارجعت ناظرة ليلى وهي تقول : من امس ما صحى 
ليلى : طيب صحيه عطيه حبوب مسكن .. او مخفض للحراره .. اذا تعبان حيل خل احد ياخذه للمستشفى 
انفال : امس دورة على مخفض للحراره ما لقيت 
ليلى وهي تاشر على جهتها اليسار : في صيدليه الي في اخر الممر جنب جناح عمي طلال .. ( كملت وهي تهم للمشي ) بروح انادي امي .. 
انفال لما شافت ليلى ابتعدت عن الباب سكرته .. والتفتت وعيونها تثبتت على السرير .. تنهدت بضيقه وجلست على الكرسي ..و النوم مثقل على اجفانها .. مدت يدها علشان تلمس جسمه وتقدر درجة حرارته باللمس .. انضرب الباب .. رجعت يدها مكانها وقامت تفتح الباب 
ام شهاب بخوف : انفال وش فيه ولدي شهاب .. 
انفال وهي تفتح الباب كله علشان تدخل ام شهاب : ما فيه الا العافيه بس شوي تعبان 
ام شهاب وهي تحط يدها على وجهه : والله درجة حرارته مرتفعه .. ( كملت بصوت واطي شوي وهي تصحيه ) شهاب .. شهاب .. قوم حبيبي خلنا ناخذك للمستشفى .. قوم حبيبي قوم 
شهاب في البدايه عقد حواجبه استجابه لامه .. وفتح عيونه شوي وناظر فيهم بعين شبه مسكره .. ولاحمرار باين فيها .. وبصوت تعبان واطي شوي : انا بخير يما .. ما يحتاج اروح المستشفى بس شوي تعبان 
ام شهاب بترجي : لا يما لازم تروح .. درجة حرارتك مرتفعه .. خليني اروح اشوف اخوك كمال ولا عمك طلال ياخذونك للمستشفى 
شهاب بشويت عصبيه .. وصوت تعبان : ليه هل قلق .. قلتك ما فيني شي .. ( كمل وهو يلف جسده بصعوبه للجهه الثانيه ) خلوني انام 
ام شهاب : مدري على مين طالع عنيد هل الولد .. من يوم هو صغير ..يعذبني معه اذا مرض 
انفال ابتسمت ابتسامه خفيفه ( عناد شهاب عناد اطفال يذكرها بخوها سالم لما يمرض ما يرضى يروح المستشفى ) 

/
*
/

فــي المستشفى .. 
التوتر والقلق والخوف مخيمين على ارجاء المكان .. لا مجال لتخلص من هذا التوتر القاتل الذي يسيطر على النفوس .. ويعمل على تزين الافكار التي هي نذير للشئم والمصائب .. الخوف ياخذهم الى الجانب المظلم والقلق ممزوج مع حزن المخفي .. على احدى كراسي المستشفى الهادء يجلس وافي مغمض العينين ينتفس بضيقه .. ورجله تضرب بالارض بتوتر .. تنفس بعمق وفتح عينه .. 
وافي ونظره يتبع خطوات عبدالرحمن : اجلس ما تعبت وانت رايح وجاي 
عبدالرحمن ويخفف مشي : والله مني قادر يا عمي .. 
تركي الي كان واقف ومتكتف ومسند راسه على الجدار وعينه على غرفة العمليات : مدري متى ينفتح ذا الباب 
وافي وهو قايم (تعب من الجلسه ) : الساعه كم الحين 
تركي وعينه على ساعة يده : 7 ونص 
تثبتت عيونهم على الباب لما سمعو صوت خطوات اقدام تقترب .. ولما انفتح الباب كلهم اتجه .. وعيونهم تراغب ملامح الطبيب 
وافي ما انتظر الطبيب يتكلم .. : قول لنا يا دكتور كيف حال مشاري 
الطبيب بملامح لا تحمل أي تعبير : الحمدلله .. طلعنا كل الزجاج الي بوجهه وبراسه وحالته مستقره 
تنهد عبدالرحمن بخفيف وهو يقول بصوت واطي : الحمدلله 
الطبيب هو يمشي .. : الحمدلله على سلامته .. عن اذنكم 
مرت خمس دقايق .. وعيون تركي وافي وعبدالرحمن على الباب الي طلع منه الدكتور .. بانت على ملامحهم الراحه من غير ابتسامه ..بس وافي مو مرتاح ومو مطمن 
وافي وهو يناظر عبدالرحمن : انتظروني بالسياره وانا شوي وبجي لكم 
تبع وافي الدكتور .. بخطوات سريعه والخوف احتل مساحات كبيره بداخله زادت الافكار سودايه .. ما يدري ليه يحس ان مشاري صار له شيء والدكتور ما صرح فيه .. ضرب على باب الغرفه ودخل وجلس على الكرسي المقابل لمكتب الدكتور .. الكلمات كانت على طرف لسانه لكنه ينتظر الدكتور يرفع راسه .. لما سكر الدكتور الملف .. قال وافي بصوت عميق : كيف حال مشاري .. ( كمل بترجي ) تكفى يا دكتور قول لي عن حالته 
اراح الدكتور يده على الطاوله وعيونه على وافي .. تكلم بملامح لاتحمل أي تعبير علشان تكون وقعت الخبر اخف : مشاري تعرض لحادث والصدمه كانت بواجهة السياره الاماميه .. فتحطم الزجاج وتناثر لداخل السياره وجا بوجهه ورقبته .. قدرنا نطلع الزجاج الي براسه وكتفه .. وجهه .. لكن .. ( سكت شوي ) 
وافي بندافع وخوف واضح : لكن ايش يا دكتور !! 
الدكتور : قطع الزجاج الي دخلت بعينه .. اتلفتهم .. بالكامل وصار من المستحيل ان يشوف ..
قاطعه وافي وعلامة المفاجاه والخوف واضحه على ملامحه : يعني مشاري عمي ما يشوف 
الدكتور يحاول يهدء وافي بعد ما شافه انفعل : مشاري تحت رحمة ربه .. وحالته مستقره والحمدلله .. وحنا بعون الله راح نبذل كل جهدنا .. 
قام وافي من الكرسي وعيونه على باب الغرفه مشى بخطوات ثقيله ومسك مقبض الباب بقوه .. قبل لا يفتح الباب التفت على الدكتور .. وهو يقول بصوت واطي : مشكور يا دكتور .. ( ما يدري هو يشكره علشان العمليه ولا علشان الكلام الي قاله وحاول يرفع من معنوياته .. او لانه من الواجب ان يشكر الدكتور على امانته في اداء مهنته .. طلع من الغرفه وهو في حاله من الذهول .. والصدمه .. ما يدري ليه كان متوقع ان يصير مثل الافلام لما والواحد يسوي حادث .. النسبه الكبيره ان ينشل ولا يفقد وحده من اطرافه يا رجله او يده .. او يتكسر ..او يفقد الذاكره .. لكن يفقد وحده من حواسه مو أي حاسه .. يفقد روعة الالوان .. يفقد بصره .. ) مشى وافي لخارج المستشفى .. وشبح الصدمه مخيم عليه .. وهم تبليغ اهله مثقل عليه 

/
*
/

فــي بيت بو تركي .. في الصباح الساعه 9 ونص .. وتحديدا في الصاله ,, 
دخل عبدالرحمن وكان واضح عليه التعب .. رمى نفسه على الكنب جنب امه .. ودفن وجهه بكفينه .. تنفس بعمق .. وهو يسمع امه تسأله .. ام تركي : علامك يا عبدالرحمن راجع بدري من الجامعه شكلك تعبان 
عبدالرحمن وهو يرفع راسه ..: أي والله يما تعبان .. حدي 
ام تركي بخوف وعينها على ملامح عبدالرحمن الذبلانه : قول لي يما وش الي تحس فيه .. يالمك شيء 
عبدالرحمن غمض عيونه وبعدين فتحها .. تكلم وهو يناظر نقطه في الارض : يما انا اليوم ما رحت الجامعه 
..( التفت على امه وكمل ) .. يما مشاري ولد عمي امس سوى حادث .. والحين هو بالمستشفى 
حطت ام تركي يدها على صدرها بخوف .. : ياولي .. عسى بس ما صار فيه شيء شايد 
عبدالرحمن بملامح ما تطمن : والله يما مدري وش اقولك .. الحادث ما كان بسيط لكن حالته الحمدلله مستقره 

خارج الصاله وعلى الدرج كانت سجى واقفه في النص .. توه نازله من غرفتها بتروح الجامعه .. لان محاظرتها تبدأ 10 ونص ( اجلست اليوم مبسوطه .. وشمس الصباح مشرقه بداخلها .. رتبت سريرها ببتسامه .. ولان السماء صافيه حبت تلبس اليوم بلوزه سماويه .. وعقد اصفر .. ارفعت شعرها ونزلت خصل من قدام .. حطت لها مكياج خفيف .. و ثقلت الروج على غير العاده .. انزلت بخفه على الدرج .. لكنها توقفت فجأ في عتبه بالنص لما سمعت خبر حادث مشاري .. رن صوت عبدالرحمن باذنها وتحول فجأ الي صراخ والضجيج رمت الشنطه وتنثر محتواها وتبعثرت اشيائها على الدرج .. التهبت اطرافها من سخونت الدم الي يسري بعروقها .. ارفعت يدها وحطتها على فمها .. وجمر عينها بدا يظوي وتجمعت الدموع بسرعه بعينها ..و كيانها بالكامل اهتز مع انها مو مصدقه الخبر .. مو مستوعبه .. مو فاهم شيء .. ارتعشت اطارفها .. وصارت الرايه صعبه من خلف زحمة الدموع .. رجلها ما عادت تقوى على الوقفه .. والدنيا بدت تلف فيها .. خبر حادث مشاري بدى يكتم على انفاسها .. اطلقت ضرخه هزت اركان البيت .. وهي تفقد توازني وتطيح على الدرج 

على صوت صراخ سجى طلع عبدالرحمن مع امه من الصاله مفزوعين ..وشافوها مدده على الارض قبال الدرج ..شهقت ام تركي بقوه وهي تقول : يما ..بنتي سجى .. 
عبدالرحمن وهو يحاول يصحي سجى المغمى عليها : سجى .. سجى .. ( ضرب بالخفيف على خدها ) سجى سجى .. ( رفع راسه لامه ) يما جيب عطر او أي شيء ريحته قويه 
ام تركي منحاسه وين تروح تصعد فوق ولا تدخل المطبخ : مدري وش اجيب .. 
عبدالرحمن انحاس مع امه ..بسرعه : مدري يما جيبي بصل .. ولا جيب كاس ماي بارد خلنا نكبه عليها 
بسرعه ام تركي دخلت المطبخ .. وبعد ثواني .. اطلعت وبيدها راس بصل .. وكاس ماي بارد ..
ام تركي وهي تمد الكاس لعبدالرحمن : تفضل 
خذ عبدالرحمن الكاس الماي من امه .. سكب في يده شوي .. ورشح فيه وجهه سجى .. وسكب بعدها كميه اكبر .. ورشح فيه وجهها ..
ام تركي وهي تراغب ملامح سجى الي بدت تستجيب : عبدالرحمن خينا ناخذها للمستشفى 
عبدالرحمن برتياح شوي : لا يما ما يحتاج هذي هي بدت تصحى .. 
ام تركي وهي تشوف سجى بدت تفتح عيونها : شوف وجهها كيف صاير .. شاحب .. ( كملت وهي تحاول ترفع سجى عن الارض ) .. حبيبتي اسم الله عليك .. سلامتك 
سجى وهي ترفع نفسها بصعوبه .. ناظرت في امها ثواني .. وكانها تحاول تتذكر وش الي حصل .. بدت الدموع تتزاحم بعينها .. وناظرت امها بنظره مكسوره .. وعلى طول رمت نفسها بحضن امها وبكت بحرقه .. بكت بصوت مخنوق .. حسره والم .. : يما لا تخليني .. انا خايفه .. ( تشهق بقوه ) .. ما ابي يروح مني .. ما ابي .. ( وكملت بكاها بصراخ ..) وصارت ام تركي تبكي معها .. وهي تحاول تهديها .. 
عبدالرحمن كانت عيونه معلقه على سجى .. محتار بامرها .. معقوله طاحت من الدرج .. اغمى عليها .. لا لا اكيد اسمعت الكلام الي دار بيني وبين امي .. ودرت بحادث مشاري .. ولا ما كان صابتها حالة الهستريا .. والصراخ .. قرب عبدالرحمن من سجى وحاول يهديها .. وقلبه يعوره عليها 

/
*
/

فــي بيت الاهل .. وتحديدا في المطبخ .. 
كانت عليا تنتقل بسرعه بين الفرن والثلاجه .. والمغسله .. تقلب البصل الي يحمى على النار .. وبسرعه تطلع الخضار من الثلاجه .. وتغسلهم بالمغسله .. قصرت على النار علشان ما يحترق البصل بعد ما ضافت له عصير الطماطم .. وجلست على الكرسي .. تقطع الخيار ( عليا كانت متحمسه لطبخ .. من امس تفكر وش بتطبخ .. اجلست اليوم من الصباح ورتبت البيت ودخلت المطبخ .. حاولت تطلع كل ابداعها في الطبخ .. وتضيف المقادير بدقه علشان تطلع الطبخه مضبوطه .. ودها يكون الاكل جاهز قبل لا تصحى خالتها ام جواد .. ومرة حماها ناديه .. الي كانت جيتهم امس مفاجاه بنسبه لها .. وفرحت كثير لما رضو ينامون بيتهم بعد ما ترجتهم ) 
دخل غازي في هذي اللحظه المطبخ .. وشاف عليا مشغوله بالتقطيع ومو منتبه له .. مشى ببطا وعلى وجهه ابتسامه خيبثه .. كان وده يروعها لكن خاف انها ترتاع وخاصه انها من اقل حركه تنقز .. سحب الكرسي وجلس جنبها على الطاوله .. 
عليا ارفعت راسها وناظرت فيه .. ولما شافت ابتسامته ابتسمت له .. وهي تقول : صحيت من النوم 
غازي بتسامه : صحيت وجلست ادور عليك .. نزلت تحت وقادتني الريحه الا هنا .. ( كمل وعينه على يدها الي ما سكه السكين ) .. ما يصير هل يد الناعمه تمسك سكين 
عليا وهي تمد السكين وصحن الجزر لغازي .. ببتسامه:اجل امسك قطعهم انت وانا بروح اشوف الي على النار 
غازي بستغراب وهو يأخذ الصحن منها : انا اقطع .. ما اعرف 
عليا وهي تقوم : الا تعرف .. شوف قطعهم قطع صغيره مثل هذي .. راحت لعند الفرن وعلى وجهها ابتسامة حب هي عارفه ان هو ما يعرف يقطع .. ولا بحياته دخل المطبخ .. بس المهمه هذي نوع من العقاب لان امس ما خلاها تنام .. من ارجعو من بيت دلال وهو لا صق فيها .. مو راضي لها تفسخ الفستان وتمسح المكياج خلص قاموس الغزل من كثر ما يتغزل فيها .. غنا لها ودلعها .. وضحكها وبكاها .. بس ما تنكر ان ليلة امس ليلة من العمر .. الليله الي نامت فيها بحضن غازي مرتاحه .. الليله الي سكن فيها الامان وما عرفت معنى الخوف والوحده .. ملكها حبه وصار بحياتها كل شيء .. صحيح انها بخيله بالكلام الحلوو والغزل .. بس الله يعلم ان الي بقلبها لغازي شيء كبير .. ما تقدر تعبر عنه بالكلام 
غازي .. وهو ياكل الجزر : عمري .. امي ما صحت 
التفتت عليا على غازي وعقدة حواجبها .. وهي تشوفه ياكل الجزر : لا ما صحت .. انا قلت لك قطع الجزر ما قلت لك اكله .. 
غازي ببتسامه وهو مستمر بالاكل : يعني انا وش جالس اسوي .. اقطعه باسناني 
عليا وهي تجلس على الكرسي : هههههههه عليك بالعافيه .. اقول غازي اخوي وافي ما دق عليك 
غازي ببتسامه : لا ما دق 
عليا : ما جا من امس البيت .. دقيت عليه ما يرد علي .. 
غازي ببتسامه : شكله اجل نام بيت الخطيبه 
عليا بعصبيه مصطنعه : لا .. ما يسويها .. اكيد راح نام بيت اخوي بو تركي 
غازي هو يتذكر شكل وافي امس ..: ههههه والله انا ما استبعد شيء عن اخوكي وافي .. 
رن في هذي اللحظه جوال غازي .. طلعه من جيب البنطلون .. وعلى طول رد 
غازي ببتسامه : ليطريتو الامير ولموله السرير .. تونا بسيرتك 
وافي بصوت هادء : والله .. بالخير ولا بالشر 
غازي : اكيد بالخير .. انت وينك من امس .. عليا تحاتيك 
وافي محافظ على هدوءه : قول لها انا بخير .. اقول غازي ابمر عليك بخذك معي ابيك بموضوع 
غازي حس ان وافي فيه شيء : خير ان شألله .. بنتظارك 

/
*
/فــي بيت بو شهاب .. تحديدا في المطبخ .. 
ادخلت ليلى المطبخ وهي حاطه طرحتها على كتفها والشنطه بيدها .. فتحت الفريزر وطلعت لها علبة ايس كريم باسكن روبنز .. حطت الشنطه على الطاوله والجلست على الكرسي .. قبل لا تفتح العلبه ارفعت عينها وابتسمت لما شافت انفال داخله المطبخ 
انفال ببتسامه : جيتي من الجامعه 
ليلى وهي تفتح علبة الايس كريم : توني واصله 
انفال وهي تفتح غطى الجدر الي على النار : اشوفك ما فسختي عباتك 
ليلى ببتسامه وهي تتلذذ بطعم الايس كريم : مشتهيته من المحاظره الثانيه .. ( كملت وهي تشوف الدخان المتصاعد من داخل الجدر ) .. وش الي طابخه 
انفال وهي تحرك الملعقه داخل الجدر : شوربة شوفان ... ( كملت وهي تغطي الجدر وتجلس على الكرسي ) ما اكل شيء من امس قلت خليني اسوي له شوربه يمكن يرضى يشربها 
ليلى عرفت ان الي تقصده انفال بكلامها هو شهاب ..على طول اسألة : كيف شهاب الحين 
انفال : الحمدلله نزلت شوي حرارته 
ليلى ومستمره بالاكل : أي صحيح شفت اليوم صديقتك نجمه عند البوابه وانا طالعه .. اسألت عنك قلت لها ان زوجك تعبان .. وما قدرتي تجين .. وصتني اسلم عليك وقولك ان بكره في اختبار في مادة مدخل الي التربيه 
انفال تضايقت شوي : والله يعني ما لقت هالدكتوره تسوي لنا اختبار الا بكره .. طيب ما قالت لك نجمه من كم الاختبار ومن ايش لايش 
ليلى : لا .. دقي عليها وسأليها .. اقول انفال ما كلمتي دلال امس .. 
انفال وهي تقوم من الكرسي : لا والله ما كلمتها هي دقت علي بس انا ما قدرت ارد عليها .. ان شألله الحين بكلمها وبعتذر منها .. وبالمره بكلم نجمه بعد وبسألها .. ( كملت وهي تطفي النار ) تبين شوربه 
ليلى وهي تقوم من الكرسي : لا .. بروح افسخ عباتي وبدل ملابسي وبجي اسوي لي مكرونا بالجبن 
صبت انفال الشوربه في صحن عميق شوي .. وسوت له عصير برتقال .. (ان شألله يرضى ياكل على الاقل يشرب العصير ) حملت الصنيه وصعدت الدرج بهدوء وهي تفكر بصديقتها دلال منحرجه منها ما حظرة ملكتها ولا دقت عليها تعتذر .. مع ذاك هي الي دقت بس ما قدرت امس ترد عليها تخاف تزعج شهاب .. دخلت الغرفه وعينها على السرير حطت الصنيه على الطاوله الي جنب السرير .. وهزت كتف شهاب بالخفيف .. وبصوت واطي حاولت تصحيه : شهاب .. شــهاب .. 
تحرك شهاب كنوع من الاستجابه .. وغطى نفسه بالبطانيه .. خذت نفس عميق ورفعت البطانيه عن وجهه وهي تقول بترجي : من امس ما كليت شيء .. على الاقل اشرب عصير 
شهاب فتح عيونه شوي .. هو فعلا وده عصير يحس بجفاف في حلقه .. وده يغير ريقه بس يحس ان جسمه متبهدل .. مو قادر يرفع يده .. يحس بسخونت اطرافه .. وبرودت الجو .. وبحراره في وجهه .. والم في عينه ..حاول يرفع جسمه شوي .. وناظر كاس العصير الي بيد انفال بطرف عينه .. 
ابتسمت انفال .. وقربت كاس العصير .. تبي تشربه .. لكن هو طلع يده من تحت البطانيه .. ومسك كاس العصير .. قربه من فمه ورشف رشفتين .. 
شهاب مد كاس العصير .. انفال وهي تاخذ الكاس منه : ما شربت شيء 
شهاب وهو ينزل جسمه .. ويتغطى بالبطانيه .. بصوت واطي : خلاااص 
انفال وهي تحط الكاس في الصنيه : طيب والشوربه .. 
شهاب وهو يغطى وجهه بالبطانيه : بعدين .. 
انفال تنهدت بضيقه .. ما هي عارفه كيف تتعامل مع عناده .. كل شيء يقول لها بعدين .. حتى الدوء بعدين .. متى بعدين .. اجلست على الكنب .. ورفعت صحن الشوربه وشربت منها شيء جوعانه من امس ما كلت شيء توها بدخل الملعقه في فمها ..رن جوالها .. ارتبكت وهي تدور عليه .. خافت يزعج شهاب .. ارفعته بسرعه من الطاوله وردت 
انفال ببتسامه وبصوت واطي : الف الف .. الف مبروووك 
دلال بصوت هادء : الله يبارك فيك ياعمري .. شــ
قاطعتها انفال بسرعه وهي تعتذر : عذريني يا دلال .. لاني ما جيت .. الله اني منحرجه منك من جد اسفه 
دلال ببتسامه : عاذرتك .. ما لا دعي تصفين لي جمل الاعتذار كلها .. اهم شيء قول لي كيف زوجك الحين 
انفال وعينها على السرير : الحمدلله .. 
دلال : اجل ما رحتي الجامعه اليوم 
انفال : لا ما رحت وشكلي بكره ما راح اروح اذا ما تحسن .. تدرين وش المشكله انه مو بس مريض بعد عنيد .. قاله اليوم عمي طلال بوديك المستشفى ما رضى .. ومن شوي اقول له اشرب الشوربه ما بقى 
دلال : اجل الله يعيك ويشافيه .. حاولي انك تعطينه الدوا بالقوه مثل الاطفال 
انفال : والله شكلي بسوي كذا .. انزين ما علينا قول لي كيف كانت ليلة امس .. 
دلال بحيا وهي تتذكر وافي وكلامه ببتسامه : ليت ساعات امس ترجع 



سكرت دلال من انفال .. ورمت جوالها على السرير .. توها بتتحرك من جنب السرير الا يرن جوالها وعلى طول ترفعه .. وترد بسرعه .. وبلهفه .. 
دلال : هلاااا وافي .. 
وافي من سمع صوتها ارتاح : هلاااا قلبي .. شخبارك 
دلال ببتسامه : انا بخير .. انت طمني عنك .. كيف حالك .. وينك ليه ما كلمتني والله جالسه احاتيك 
وافي ببتسامه : انا بخير دام اني اسمع هالصوت .. رحتي الجامعه اليوم ؟
دلال بحيا : لا ما رحت .. ما جلست من النوم الا متأخر .. قول لي كيف حال مشاري 
وافي بضيقه شوي : الحمدلله .. اقول دلال يعني بطول وانا واقف عند الباب 
دلال بتسائل : أي باب .. 
وافي : بيتكم .. منت بنواي تفتحين لي الباب 
دلال بتفاجأ : انت عند باب بيتنا .. ليه ما قلت لي انك بتجي 
وافي : اذا منت بنازله تفتحين لي الباب بمشي 
دلال بسرعه : لاااا .. وين .. الحين بكلم الخدامه بخليها تفتح لك الباب وانا ببدل وبنزل بسرعه 
وافي بعناد : لا ابيك انتي تفتحين لي الباب .. يا ويلك ان تأخرتي .. 
دلال بصوت واطي : طيب الحين بنزل 
سكرت دلال من وافي .. وهي تناظر شكلها بالمرايه .. ( ياربي تونا امس ملكين وانزله ثاني يوم بالبجامه وشعري عفسه وحالتي حاله .. وش راح يقول عني .. ) رتبت شوي شعرها ونزلت بسرعه علشان ما تتأخر عليه .. افتحت له الباب .. وانتظرته يدخل .. دخل وافي وكان واضح عليه التعب وقلت النوم رغم ابتسامته العريضه الا ان في ذبول في ركن نظرته .. تفحص ملامح دلال وكانه مو مصدق ان شافها مره ثانيه .. وان هي حقيقه مو وهم .. دلال نزلت راسها بحيا من نظرته .. وتحركة بسرعه وهي تقول : حياك 
دخلو المجلس .. جلس وافي على الكنب وجلست دلال في كنبه قريب منه وهي تحاول تخفي ارتباكها ( مو قادره توصل لحالة الاستقرار .. رجفه تسري باطرافها كل ما كانت عيونه عليها .. كلمت نفسها بسرها تحاول تهدئها .. ( علامك يادلال .. ما كنتي كذا .. من يناظر فيك يصيب انظمتك اضطراب .. حاولي تكونين طبيعيه اكثر .. حاولي تبتسمين .. ياربي احس بحر و اطرافي حمره ..
قطع عليها تفكيرها صوت وافي .. وافي وهو يناظر فيها ببتسامه : ترى انا في جميع حالتي اليف ما اعض .. تعالي جلسي جنبي 
دلال قامت مو علشان تجلس جنبه .. دلال وهي تاشر على الباب : بروح اجيب لك كاس ماي اكيد انك عطشان 
اطلعت دلال بسرعه ولحقها وافي بنظراته .. هو صحيح حس بالعطش .. بس استغرب من تصرفها كان واضح عليها الاتباك .. تنهد بعمق .. ونسدح على الكنبه يريح .. وتسكرة عيونه لا اراديا من التعب .. بعد خمس دقايق دخلت دلال وبيدها كاس الماي وقفت عند الكنبه المنسدح عليها وافي ,, وعينها تتأمل ملامحه هذي اول مره تاخذ راحتها في تفحص تخاطيط وجهه برغم ان في خطوط ارهاق واضحه الا ان كل شيء فيه يجذبها كان ودها تلعب بخصلات شعره .. بس خافت يحس فيها .. حطت الكاس على الطاوله .. ورجعت تتأمل في ملامحه ابتسمت ( عسى الراحه تسكن بداخلك ) ما حبت تصحيه فضلت انها تطلع من المجلس وتخليه ينام له كم ساعه توها بتتحرك بتروح تجيب بطانيه علشان تغطيه .. حست بيد تمسكها من معصمها 
وافي هو مغمض عيونه وماسك دلال من يدها : وين بتروحين 
دلال بصوت واطي شوي : بروح اجيب بطانيه 
فتح وافي عيونه ورفع جسمه .. وهو للحين ما سك بيدها : تعالي اجلسي جنبي 
اجلست دلال جنب وافي بهدوء وضمت يدها بحضنها .. تكلمت وعيونها على وافي : شكلك ما نمت من امس 
وافي بهدوء وعيونه مثبته على نقطه بالارض : مشاري ما طلع من غرفة العمليات الا اليوم الصباح 
دلال بهتمام: كيف حاله 
وافي رفع راسه وناظر في دلال : مدري ما بعد يصحى .. ( سكت شوي يتذكر كلام الدكتور ) .. ماني قادر اتصور ان مشاري ما راح يشوف 
دلال بخوف : ما راح يشوف ! 
وافي بضيقه وبصوت واطي شوي : جا الزجاج كله بوجهه .. وتلف عيونه 
خيم الحزن على ملامحها ومتلأت عيونها بالدموع لانها تذكرت صديقتها سجى اكيد الخبر كان قاسي عليها اسألة بصوت واطي من بين دموعها : سجى عرفت 
تثبت عيون وافي على دموعها ( لا مستحيل العيون الي لجلها مستعد اقلب الدنيا ..تبكي ) رفع يده ومررها على خدها برقه .. وهو يقول بصوت واطي : ما ابي اشوف دموعك .. ترى هي غاليه علي 
دلال وهي تغمض عيونها تحاول توقف دموعها : خذني لسجى 
وافي ببتسامه خفيفه : ان شألله .. بس مو الحين 
دلال وهي عاقد حواجبها : ليه 
وافي : انا ما ادري اذا هي درت ولا لا .. ابكلم عبدالرحمن وبسأله .. 
طلع وافي جواله من مخباته .. ودق على عبدالرحمن .. بعد الرنه الثانيه جاه صوت عبدالرحمن 
عبدالرحمن : وينك يا عمي .. حنا ننتظرك 
وافي : هلاا .. وينكم فيه !
عبدالرحمن : هنا بالمستشفى انا وغازي .. مو انت قلت بتروح شوي وبترجع لنا .. ما اشوفك رجعت 
وافي تذكر ان هو قال لهم ان بروح شوي وبيرجع ياخذهم .. ونساهم : أي صحيح .. شوي واكون عندكم 
( كان وده وافي يسأله عن سجى .. وعن ام مشاري وناديه وام تركي اذا صار عندهم علم بالموضوع ولا لا ) 
سكر وافي من عبدالرحمن .. وهو قايم .. قامت دلال بسرعه لما شافته قام وهي تقول : بترح لهم المستشفى 
وافي وهو يمشي بتجاه الباب : نسيت ان انا الي موديهم .. 
دلال وهي تشوفه يفتح الباب .. بملامح حزينه : وافي ... 
التفت عليها وافي بسرعه وفهم من تفاصيل الحزن بوجهها .. وش الي يدور بداخلها .. قرب منها وداعب خدها بيده .. وعلى وجهه ابتسامة حب : انا بخير .. 
حست بحراره في خدها من لمسة يده .. ونزلت راسها بحيا .. وببتسامه خجوله .. 
زادت ابتسامة وافي وهو يقول : الحين عاد وش يطلعني من بيتكم .. 
دلال وهي منزله راسها وبصوت واطي : خلك عندنا 
وافي ببتسامه عريضه : بعدين راح تملين مني .. ( بحركه سريعه قرب منها طبع بوسه على خدها وهو يقول ) .. خليني اطلع الحين بكامل قوي العقليه .. ( فتح الباب كله .. توه بيطلع تراجع لما شاف وجهها صار احمر .. وتيبست بمكانها .. ابتسم ابتسامه جانبيه مستغرب ما توقع ان تأثيره كهروحراري .. احمرار و حراره .. لهذي الدرجه انا ابعث الى الاشتعال .. حب يجننها ) 
وافي ببتسامه خبيثه : دلول .. ما في بوسه على خدي قبل لا اطلع .. 
ارفعت دلال راسها وعينها على ابتسامة وافي .. بعدم فهم .. ولما استوعبت الكلام نزلت بسرعه راسها بحيا 
وافي وهو يشوف شكلها .. بالبجامه البيضه و الورديه .. وجهها احمر .. : هههههههههههه ( كمل وهو يطلع من الباب ) .. مع السلامه دلول .. 
ارفعت راسها بسرعه لما حست ان راح .. خذت نفس عميق ثلاث مرات .. وحست براحه .. ابتسمت وهي تتخيل شكلها .. وهو يبوسها ( ويلي على حالي .. ان شألله كل ما جا يقرب مني .. بنعفس .. بس والله اموت فيه .. خليني اروح اخذ لي دش بارد اطفي هالحراره ) 

/
*
/

فــي بيت الاهل .. في الصاله ..بعد ما خلصو غدا اجلست عليا مع ام جواد ودانه .. يشربون الشاي وياكلون الحلى الي مسويته عليا .. 
دانه وهي ترفع كوب الشاي .. ببتسامه : تسلم ايدك يا عليا على هل الغدا .. تصدقين عاد انتفخ بطني من كثر ما كليت 
عليا ببتسامه : الله يسلمك .. بالعافيه ( التفتت على ام جواد وكملت ) ها يما عجبك الاكل 
ام جواد ببتسامه : أي والله خوش طبخه .. تسلم يدك .. من وين تعلمتي هالطبخ 
تغير وجهه عليا مو لان السؤال ما عجبها لان الاجابه قاسيه عليها .. مرتبطه بذكريات مؤلمه .. كان الاكل فيها ماله طعم .. وريحة المطبخ فيها خانقه .. أي ملعقة ملح اضافيه كانت بحساب .. أي تأخير كان محسوب عليها .. ومهما سوت ومهما فعلت كان الاكل مو بالمستوى المطلوب .. حتى اليوم لما طبخت جاها نفس الشعور الي كان يسكنها لما تدخل المطبخ لكن حاولت تتقلب عليه .. وتخضع تفكيرها الي واقعها 
قطع عليها تفكيرها صوت دانه الي لاحظت تغير وجهها : وين غازي وجواد .. من اطلعو ما ردو 
عليا ونتبهت ان دانه تكلمها .. ردت عليها ببتسامه : دق علي غازي قبل الغدا وقال لي تغدو لان هم يتغدون برى مع اعيال اخوي واخوي وافي 
ام جواد وهي تقرب كوب الشاي من فمها : اقول عليا ما اشوف اختك ام مطلق ولا هي مو ساكنه معكم بالبيت 
عليا : الا .. بس من تزوجت غازي اشوفها راحت اجلست بيت خالتي .. واحيانا تروح تجلس بيت اخاوني 
ام جواد بستفسار : هي مطلقه مثلك صح ؟
تغير وجهه عليا من استسفار ام جواد وسألها .. بدت تتفتح الجروح .. وتجمعت الدموع بعينها .. حاولت تمسكها وتجمع قوتها وترد عليها .. لاقت صعوبه تنطق الكلمه الاولى .. لكنها بعجوبه انطقت ..
عليا بصوت واطي : لا هي زوجها متوفي .. 
دانه تحاول تغير الموضوع : الله يرحمه .. اقول عليا دلال خطيبت اخوك وافي ما شألله عليها تجنن .. هي كبر سجى 
عليا ببتسامه خفيفه : أي كبرها .. وهي صديقتها حيل .. 
ام جواد وهي تحط كوب الشاي على الطاوله : الله يهنيهم .. دانه عيوني دقي على جواد شوفي متى بنمشي 
دانه وهي قايمه .. ببتسامه : ان شألله بروح الحين ادق عليه ..( كملت وهي تمشي ) عن اذنكم 
عليا حست بحزن لما قالو بيمشون يمكن لانها متحمسه وفرحانه لوجودهم وهم ملو منها ويبون يمشون 
عليا ببتسامه : يما ليه بتمشون ظلو معنا .. توكم امس واصلين 
ام جواد ابتسمت ابتسامه حنونه : لو ما عندنا التزامات بالرياض كان ظلينا عندكم .. بس انا زوجي ما يرضى لي اتأخر .. وجواد بعد عنده شغل بالشركه .. ( سكتت شوي وبعدين كملت بتسائل ) .. انتو منت براجعين الرياض 
عليا انقبض قلبها لما تذكرت الرياض .. ردت بصوت واطي : مدري والله .. على غازي 
( مرت ربع ساعه كان الصمت هو حاكمها قبل لا تتكلم ام جواد ) 
ام جواد بتردد : عليا .. امك و ابوك متى توفو 
عليا بعد تفكير تكلمت بصوت واطي وضيقه : امي توفت قبل ابوي بسنتين لما كان عمري 14 سنه و ابوي توفى لما كان عمري 16 
ام جواد : الله يرحمهم .. وانتي متى تزوجتي ؟ ( ما تدري ليه اسألتها هذا السؤال وهي عارفه انه راح يضايقها .. ومتاكده انها ما راح تجاوب عليه ) 
نزلت عليا راسها وبان عليها التوتر .. من سؤال ام جواد .. الاجابه مؤالمه .. وما تقدر تختصرها بكلمتين والجروح متفتحه متفتحه .. وكاس الحقيقه مايه عكر .. وطعمه مر .. في الماضي كانت تشربه ساخن لكن الحين ماهي بمجبوره تشربه .. لكنها ما تقدر تنسى طعمه .. 
عليا ارفعت راسها ودموع بعينها تكلمت بصوت واطي .. : تزوجت بعد ما توفت امي .. زوجني ابوي من صديقه .. وبعد سنتين بعد ما توفى ابوي تطلقت .. وتزوجت على طول بعد 6 شهور .. وتطلقت بعد زواجي بشهر .. ( سكتت شوي وبعدين كملت بصوت مخنوق ) وبعدين تزوجت غازي وبـ
قاطعتها ام جواد لما حست انها قست عليها بسؤالها .. ببتسامه حنونه : ما كانهم تأخرو .. دقي على غازي شوفيه وينه .. حتى دانه راحت تدق على جواد وما رجعت 
عليا وهي ترفع يدها وتمسح دموعها الي بدت تنزل .. بصوت واطي : ان شألله الحين ادق عليه 
فــي بيت بو تركي .. وتحديدا في غرفة سجى .. 
اكره اللون الاسود لانه سيخفي ملامحي حينما تريد ان تراني .. كل شيء سيخضع لهذا اللون العين .. 
لا تبحث عني في هذا الظلام .. لانك لن تلقاني .. فليس لظلام وجهه غير مساحات سوداء 
ابحث عني بداخلك فربما تراني في المساحات البيضاء التي لم يلوثها هذا اللون ..اتمنى ان اظل هناك في البقعا المنيره .. ارجوك لا تسمح لسواد بان يمحيني .. فانا لا استطيع ان اعيش في الظلام .. 
اكره شعري الاسود .. اكره قلمي الاسود .. اكره هذه الكلمات السوداء .. اكره الحزن .. اكره الدموع .. اكره هذا الظلام الذي انتزع النور منك .. اكره ان اغمض عيني .. 

لم يغير رسم الكلمات في هذه الصفحات الكثير من حجم الصدمه التي تلقتها .. لم تزدها العبارات الى حزنا و الما على حالها وحاله .. كتبت حروفها وازدادت عمق .. وغنت شجننا على اوتار قلبها المكسور .. لقد تركت على سطحه الاحداث شقوقا .. واليوم قد زادت تصدعا .. وتهميشا .. نعم انكسر قلبي .. انفجر .. لم اعد اتحمل كل هذا .. ( ارفعت يدها المرتجفه ومررتها على خدها ومسحت دموعها .. تبكي بصمت فبدأ الصمت يقتلها .. تغمضو عينيها فيبدأ الظلام يخنقها .. ) رمت نفسها بسرعه على السرير وخبت وجهها بين المخدات وبكت بصوت عالي .. وقامت تضرب بقوه في المخده .. فقدت اعصابها .. وفقدت طعم الحياه .. ضاعت مشاعر الحب بداخلها .. وتلاشت جميع احاسيس الامل ..( قاسيه هي الحياه عندما تحاول قتلنا )
خف صراخها لما اسمعت صوت الباب .. ارفعت راسها بسرعه وهي تتنفس بسرعه من شدة التعب والصراخ .. ومسحت دموعها بيدها .. ورتبت شعرها .. قامت من السرير وهي تحاول تحبس دموعها .. وبحركه سريعه افتحت بقيت الانوار .. سمت باسم الله ويدها على مقبض الباب .. ( ان شألله ما تخذلني دموعي وتنزل ) 
افتحت الباب . وناظرت اخوها عبدالرحمن من خلف دموعها الي بدت تتجمع ( ياربي ودي اضم اخوي وصيح ) 
عبدالرحمن هو يتفحص ملامح سجى عرف انها جالسه تبكي قال بصوت هادء : افتكرتك نايمه 
سجى ( ما اظن اني ابذوق طعم النوم ) قالت وهي تحاول تشطح بعيد : لا جالسه اسوي بحث للجامعه ( كملت وهي تفحت الباب بالكامل ) .. تبي تدخل 
عبدالرحمن وعيونه على وجهه سجى مو مصدق ( بحث للجامعه!! الابتوب عطلان من اسبوع ) دخل الغرفه وجلس على الكنب .. وعينه على السرير المعفوس 
اتجهت سجى بسرعه لسرير وحاولت ترتبه .. علشان تشغل نفسها وما تناظر فيه .. هو لما شافها ترتب السرير وتحاول تخفي وجهها .. قال بصوت واضح : انا توني جاي من المستشفى .. 
ارتبكت سجى وبدت الدموع تتجمع بعينها .. زادت حركاتها تعفس جهه وترد ترتبها وتحاول تصد عن اخوها علشان ما يشوف دموعها .. هو عرف من حركتها انها مرتبكه .. كمل بصوت واضح : والحين بروح انا وامي وابوي .. وترى الاهل كلهم متجمعين هناك ( سكت شوي ينتظرها تتكلم ولما ما تكلمت .. قرر يسألها ) 
عبدالرحمن وهو يقوم من الكرسي : سجى منت برايحه معنا المستشفى .. تزورين مــشـ..
قاطعته سجى وهي منزله راسها .. بصوت واضح فيه الانكسار : عندي اختبار بكره .. بجلس اذاكر 
عبدالرحمن استغرب من حالة سجى ( مدري هي قسوت قلب ولا انكسار ) : ما راح نطول عندك الليل كله تقدرين تذاكرين 
سجى امسحت دموعها بيدها بسرعه ورفعت راسها : قلت لك ما ابي اروح ..( وبصوت عالي كملت ) ابي اذاكر .. ابي اذكر .. ما ابي اروح 

/
*
*
/



فــي كرنيش الدمام .. الساعه 9 بالليل .. 
هيام وهي تتأمل امها الي عينها على البحر : ها يما كيف شفتي البحر 
ام ميثم بنبره عاديه : ما قلتي لي ليش مطلعتنا من البيت 
هيام وهي تتنهد بضيقه : نغير جو .. من زمان ما طلعتي 
ام ميثم بنبره عاديه : بس انا ما احب اطلع من البيت 
ناظرت هيام امها واختها بنظرات بارده .. ما تدري ليه تحس انها جالسه تضيع وقت هنا .. بس طارت فلوس التاكسي مع الريح .. هي متاكده انهم ما راح ينبسطون بهل طلعه لانهم خلاص خذو على جلست البيت وصارت جدران البيت هي حدود عالمهم .. بس ما حبت ترفض لفيصل طلب وخاصه انه صار له ايام يحن عليها (طلعي امك واختك من البيت ما يصير كذا يظلون محبوسين .. ما يشفون الناس بعد نوره تشوف البنات في المدرسه لكن امك .. صدقيني راح تتغير نفسيتها شوي وتنسى شوي حزنها .. حاولي تطلعينها بين فتره وفتره وديها السوق وديها البحر .. الملاهي .. المطعم .. 
قطع عليها تفكيرها صوت جوالها .. طلعته من الشنطه بسرعه .. وردت كانها تنتظر اتصاله 
هيام بصوت واطي : هلا .. وينك تأخرت 
فيصل ببتسامه : هلا فيك .. ها قول لي كيف امك واختك .. مبسوطين 
هيام سكتت شوي بعدين ردت بصوت واطي : أي .. انت وينك الحين 
فيصل : هذا انا توني نازل من السياره وبمشي لعند الكفتريا .. 
هيام بصوت واطي : هذا انا بجيك .. 
فيصل ببتسامه : استناك ..
سكرت هيام من فيصل .. والتفتت على امها : يما انا بروح اشتري لنا شيء نشربه 
ام ميثم بخوف : لا يما ما نبي .. لا تروحين وتخلينا 
هيام وهي قايمه : ما راح اطول هذي هي الكفتريا هنا شوفيها .. بروح بسرعه وبرجع 
ام مثيم : طيب خل نروح معك 
هيام بصوت عالي شوي : يما قلت لك بروح شوي وبرجع ما راح اتأخر .. (كملت وهي تناظر نوره) نوره تبين اجيب لك شي معي 
نوره ببتسامه : ابي كتكات بثلاث اصابع لا تجبين لي بصبعين 
هيام ببتسامه : ان شألله ..
مشت هيام بتجاه الكفتريا .. ولما شافت فيصل واقف قريب منها سرعت بخطواتها علشان توصل له 
فيصل هو يشوف هيام توقف جبنه .. بشويت عصبيه : هيام ليه مو مسكره عباتك 
هيام ( وش فيه هذا معصب ) : مسكرتها بس الهوا يفتحها 
فيصل وهو عاقد حواجبه .. : المفروض انك تمسكينها علشان ما يفتحها الهوا .. مو تمشين وما خذا راحتك وبنطلونك كل طالع .. وبعدين ليه لا بسه ذا اللون .. ليه ما لبستي اسود 
هيام عصبت لانه ما له حق ان يعصب عليها : انا ما ادري ان راح يكون فيه هوا اليوم وبعدين وش فيه هذا اللون حلوو .. ( كملت بعصبيه ) وبعدين انت ما لك حق تعصب علي 
فيصل عصب اكثر .. وهو بيمشي : زين بكيفك .. انا رايح .. سلام ( مشى عنها ) 
هيام وهي تلحقه : هي انت وين ما شيء ومخليني هنا .. ( سكت شوي بعدين كملت بصوت هادء ) انا اسفه 
فيصل خذ نفس عميق وهدا شوي .. وبعدين قال : زين خلاص 
بعد دقايق من الصمت تكلم فيصل : رحتي اليوم المشغل 
هيام بتنهيده خفيفه : أي رحت اليوم كان عندنا شغل كثير .. ما فضى المشغل زين اني قدرت اطلع بدري شوي 
فيصل : غريبه .. الحين مو موسم زواجات .. 
هيام : هذا انا اقول .. بس بعض الناس تحب تغير لوكها بين فتره وفتره .. فاضيه ما عندها شيء
فيصل ما عجبته نبرة هيام وطريقه كلامها فحب يغير الموضوع : ما دقو عليك صديقاتك 
هيام التفتت عليه وهي عاقده حواجبها : ليه يدقون علي 
فيصل : ليش هم ما يدقون لك بستمرار 
هيام ( دلال هي الوحيده الي تدق ) : ما عندنا مثل اول .. كل وحده صارت مشغوله بحياتها .. انفال تزوجت وعايشه حياتها .. دلال هذا هي ملكة .. بتشوف حياتها .. اما سجى مدري عنها .. خلاص الناس تغيرت صارت ما تفكر الا بنفسها .. 
فيصل : حتى انتي تغيرت يا هيام صار بس همك نفسك .. يمكن صديقاتك ما تغيرو بس لانك تغيرت عليهم تشوفين ان هم الي تغيرو 
تجمعت الدموع في عيونها ( ضرب على الوتر الحساس ) .. لاني تغيرت صرت اشوف الناس غير .. تكلمت بصوت مخنوق : فيصل انا خلاص تعبت ما اقدر اتحمل .. كل شيء اسويه ينقلب ضدي .. كل شيء اتمناه يصير لغيري .. وكأن الدنيا قاصده تعذبني .. ما اشوف يوم حلو .. ما اذوق طعم الراحه 
فيصل وقف وطالع جهة البحر .. وبعدين التفت عليها : لانك قمتي تشوفين الدنيا من خلف نظراه سوده .. في اشياء كثيره في حياتك حلوه لكنك ما تحسين فيها .. حاولي تدورين عن السعاده بداخلك .. وصدقيني راح تشوفينها قدامك .. تدرين هيام انتي وش مشكلتك انك دائما تطالعين الي اعلى منك .. وتكرهين حياتك لانك اقل منهم .. ليه طيب ما تطالعين الي اقل منك صدقيني راح تحبين حياتك اكثر .. لانك فعلا افضل منهم 
هيام لاول مره ينشرح صدرها لكلام فيصل يمكن لانها ملت من حالها .. ( مرت عليهم لحظات صمت والعيون تراغب البحر ) توسعت عيون هيام وكانها تذكرت شيء .. التفتت بسرعه على فيصل : فيصل امي 
فيصل التفت عليها .. وعقد حواجبه : امك ! 
هيام وهي تمشي بسرعه : ويلي بعدنا كثير .. تأخرت عليها .. اكيد الحين تحاتيني 
فيصل هو يلحقها : هيوم .. لا تسرعين 
هيام وهي تخفف السرعه : هذا نا قربنا .. ( التفتت عليه ) .. فيصل تكفى روح لا تشوفك امي 
فيصل وهو يوقف : خلاص انا بوقف هنا .. وبراغبك لمن توصلين 
هيام اوقفت مستغربه وعينها على تجمع الحريم في المكان الي كانت جالسه فيه امها واختها .. قالت بخوف : اوكي وقف هنا .. وانا بروح .. ( سرعت بخطواتها لمن اوصلت ) 
اسمعت صوت صراخ امها وبكاها .. وخافت عليها حاولت توخر الحريم .. وهي تسمع امها تبكي 
ام ميثم وهي تضرب على صدرها : راح الابو وراح الزوج وراح الولد وراحت الروح معهم والحين راحت البنت ولا رجعت .. يا نــــــاس يا عالم .. شوف بنتي وين هي .. ما بقى لي في الدنيا غيرها .. ضاعت بنتي .. راحت وخلتني .. مدري وين راحت .. 
ضمت بسرعه هيام امها .. وقلبها يتقطع عليها .. بصوت مخنوق : يما هذا انا جيت .. ما راح اخليك يما 
ام ميثم وهي تضم بنتها بفرح : يا ناس يا نـــاس ارجعت بنتي ارجعت .. هذا هي بنتي .. بنتي .. يما هيام وين رحتي وخليتيني .. انا جالسه انتظرك .. قلتي بتروحين شوي بترجعين .. وما رجعتي 
قالت حرمه وهي ماشيه : قرت عينك .. برجعت بنتك .. الله يخليكم لبعض 
راحو الحريم الي كانو واقفين .. عند ام ميثم .. بعد ما هدت .. 
هيام : يالله يما خلينا نمشي .. 

/
*
/

يتبع .. 


فـــي المستشفى .. في غرفة مشاري .. 
كانت العائله كلها مجتمعه ما عدا سجى .. الي ما رضت تجي وتحججت بالمذاكره .. كان الحزن هو الذي يرسم تخاطيط الملامح .. والهدوء الذي اتى بعد الفاجعه .. منذ قليل قد هدئة وقلبها يعتصر الم على ولدها .. وجود ام تركي كان رحمه .. وقدرتها على التماسك يميزها .. حاولت تهدء ام مشاري الي من اول ما درت بالخبر وهي حالتها حاله .. تهدء شوي ومن تتذكر ان مشاري فقد النظر .. تهل دموعها .. وتتحسر على ولدها .. القلوب كانت تتعصر لكن بصمت رهيب .. الكل عيونه على السرير الي مدد فيه جسد مشاري .. كانت في كدمات واضحه برقبته ووجهه .. وعينه كانت ملفوفه بالشاش وفي جرح طويل على خده الايمن .. بعد لحظات من الهدوء .. حرك مشاري شفايفه .. واصابعه .. والعيون تترغب حركته .. قامت ام مشاري من الكرسي بسرعه وندفعت على السرير جات لها ناديه بسرعه ومسكتها وناظرتها بنظره تعني ( هو بخير لا تنفعلين ) 
ناديه وهي تناظر مشاري بصوت هادء : الحمدلله على سلامتك يا خوي 
مشاري يتكلم بصعوبه .. وبصوت غير مسموع : ناديه 
ناديه : امر يا خوي 
مشاري وهو يحرك شفايفه الجافه .. بصوت واضح فيه التعب : عطشان 
قربت ناديه كاس الماي من شفايف مشاري وشربته الماي ببطأ رشفات بسيطه ..
مشاري بعد ما بلل شفايفه وريقه .. تكلم بصوت واطي : ناديه وين امي 
ام مشاري تحاول تمسك نفسها : هذا انا يما .. الحمدلله على سلامتك يا ولدي .. يا نور عيني 
مشاري بصوت واطي وتعب : الله يسلمك 
ناديه : مشاري ترى الاهل كلهم موجودين حولك يتحمدون لك بالسلامه 
( الاهل موجودين حولي ) ليه فاقد الاحساس بوجودها .. على الرغم من تعب مشاري الي ان حبيبته سجى ما تفارق خياله .. ساكنه بداخله ..هو متاكد اني هي موجوده جنبه يمكن على يمينه او يساره .. بس ما يدري ليه ما يحس بوجودها .. يمكن الحادث اثر على مداركه واحساسه .. ( بس هي اكيد جنبي ما تخليني .. ليتها تتكلم علشان اسمع صوتها ) 
كانت عليا واقفه بزاويه بعيده شوي عن السرير .. ما هي قادره توقف على رجلها فاسندت نفسها على الجدار الكلمات محبوسه بفمها ما هي قادره تطلعها تبي تتحمد لولد اخوها بالسلامه .. هي من ادخلت المستشفى وهي تحس بضيقه فضيعه .. لكنها ما حبت تبين لغازي علشان ما يقول لها رجعي البيت لان هو اساس ما كان راضي لها تجي بس هي اصرت على الجيه علشان تشوف ولد اخوها .. ما قدرت تشوفه بهذي الحاله فوقفت بزاوية الغرفه البعيده .. بدت تحس ان السواد بدا يملي المكان .. عرفت انها بتجي لها الحاله .. جرت نفسها وهي ماسكه الجدار الى ان وصلت عند الباب .. حاولت تفتحه بباقي قوتها .. 
غازي كان جالس على الكراسي مع تركي وافي .. وعبدالرحمن وحمد كان واقفين عند باب الغرفه .. لما شوفو الباب انفتح طلو شافو عمتهم عليا ماسكه لجدار وتخطي خطوات ثقيله لخارج الغرفه .. 
عبدالرحمن وهو يمسك عمته عليا بخوف : عمه وش فيك 
جا غازي مسرع لما شاف عليا طالعه من الغرفه : عليا علامك 
عليا وهي تمسك غازي وترمي بثقلها عليه : ما ني قادره اوقف .. خذني للبيت 
غازي بخوف : خليني اخذك لدكتور .. اطمن عليك 
عليا بتعب : لا تكفى غازي خذني للبيت .. طلعني من ذا المستشفى 
وافي عارف ان عليا ما تحب المستشفيات وان تضيق فيها الدنيا اذا دخلتهم : خذها يا غازي للبيت خلها ترتاح 
غازي وهو يمسك عليا من خصرها : طيب سلمولي على مشاري .. وطمنوني عليه 

/
*
/

فــي بيت بو شهاب .. 
نجمه : ها وين وصلتي 
انفال بصوت واطي : باقي لي فصلين وخلص .. وانتي وين وصلتي 
نجمه ببتسامه : خلصت مذاكره من زمان 
انفال : مداك تخلصين 
نجمه بدلع : انا بديت اذاكرها من امس واليوم خلصتها .. لان زوجي اليوم عازمني على العشا 
انفال : اهااا .. بالعافيه .. 
نجمه : اقول انفال كيف شهاب الحين .. 
التفتت انفال على شهاب الي نايم جنبها : الحمدلله خفت حرارته .. بس والله معذبني ما يرضى ياخذ الدو وبالموت ياكل .. وما يبي يروح المستشفى 
نجمه ببتسامه : الحين وظفي امكانياتك ياحلووه .. بعض الرجال لما يمرضون يصيرون عنيدين او بمعنى اصح يتعمدون يعاندون .. علشان زوجاتهم تدلعهم وتخاف عليهم يبدونها تعاملهم مثل ما تعامل الاطفال .. 
انفال بستغراب : كيف يعني 
نجمه ( الله يعينك يا انفال على نفسك عندك عسر في الفهم ) : يعني يا حبيبتي .. تمسحين عليه وتدارينه وتطبطبين عليه وتأكلينه وتشربينه .. وتدلعينه كانه طفل .. يعني مع الدو عطيه جرعات من الكلام الحلوو وراح يكون مفعوله اقوى من الدو .. ولما يحس بالبرد دفيه وتدفي معه .. اوكي حبيبتي بقفل الحين لان زوجي يناديني .. طيب مثل ما قلت لك هو مو كل يوم بيمرض .. استغليها .. 
سكرت انفال من نجمه .. وهي سرحانه بكلامها .. يا كبر كلماتها كل كلمه اكبر من الثانيه .. ( التفتت على شهاب وتأملت ملامحه وهي تقول بداخلها ) لا مستحيل .. مو معقول .. وربي استحي .. وش راح يقول عني خلني بس اذاكر دام انه نايم .. باقي لي كثير .. ( طلعت يدها من تحت البطانيه وغلبت الصفحه .. تحاول تحفظ لكنها مو قادره .. كلام نجمه مسيطر على تفكيرها .. والنور الخافت يضعف مقاومتها لنوم .. غلبت الصفحات ببطأ وعينها على الكلمات .. يالله باقي لي كثير وفيني النوم ماني قادره اركز .. 
مرت ربع ساعه ما قدرت فيها تحفظ الا سطر واحد .. ما هي قادره تقاوم النوم .. حطت الكتاب على جنب وحطت راسها على المخده .. ( بنام بس نص ساعه وبجلس علشان اكمل المذاكره ) 

/
*
/

فــي سيارة غازي .. 
غازي وعينه على الطريق : وش الي تحسين فيه 
بعد دقايق توها تستوعب عليا ان غازي يكلمها .. التفتت عليه : ما سمعتك 
غازي التفت عليها : بعدك متضايقه 
عليا اخذت نفس عميق .. وقالت : لا احس اني مرتاحه الحين 
وقف غازي السياره عند الكرونيش 
عليا بستغراب وهي تناظر غازي : ليه وقفت هنا 
غازي ببتسامه حنونه : يالله نزلي خلينا نتمشى .. حلو الجو اليوم 
عليا مو متحمسه : لا خل نرجع البيت .. ما ابي انزل .. 
غازي يترجي : بس عشر دقايق .. اذا ما فيك قوه على المشي .. بنجلس شوي ما راح نطول 
عليا بصوت واطي وهي تفتح الباب : طيب .. بس عشر دقايق 
نزل غازي من السياره .. ومشى جنب عليا الي كانت تمشي ببطأ وعينها جهة البحر .. كان يتأمل عيونها في دمعه متعلقه برموشها .. (اه ياهي معذبتني هالنظره .. ما ادري ليه يا عليا بالرغم من هدوءك والراحه الا واضحه على ملامحك الا اني احس ان الحزن ما يفارقك .. وان فارقك يشتاق لك .. يمكن لاني ما قدرت اعطيك الحب ولا قدرت انسيك ماضيك .. 
قطع عليه تفكيره صوت عليا .. : غازي وين وصلت .. تراني تعبت من المشي 
غازي ببتسامه : طيب عيوني خلينا نجلس هنا .. ( كمل وهو يهمس لعليا بصوت رومنسي ) .. الله لو ما في احد حولنا لضمك بين ايدي ودور ابك 
عليا وتوردت خدودها من الحيا .. قالت بصوت واطي : الحمدلله ان في ناس حولنا 
غازي وهو رافع حواجبه : لما نروح البيت ما راح اخليك تلمسين الارض 
عليا : هههههههه والله اجل وش رايك ننام هنا الليله 
مرة دقايق من الصمت بينهم قبل لا يقول غازي بصوت هادء : عليا غني لي 
عليا وهي عاقده حواجبها وتناظر في غازي : اغني لك !! 
غازي ببتسامه : طيب وش رايك انا اغني لك .. ( تدري اني موت احبك .. وان مالي غير حبك .. والي ينبض في ضلوعي .. ماهو قلبي هذا قلبك ) .. ( قرب منها وهمس لها ) .. عليا انا احبـــــــــك .. 
عليا حست بدافى احساس غازي وصدق مشاعره .. وعمق مشاعرها .. تحاول تعبر له عن الي بداخلها لكنها ما هي قادره .. مافي مشاعر واضحه ( بس الاكيد انها محتاجه لحبه .. وتحبــــه )

/
*
/ 


فــي المستشفى .. فــي غرفة مشاري .. 
كانت صدمة مشاري بواقعه عظيمه .. لا اكيد الدكتور يمزح معي ( والله ما هو وقت مزح ) ومتى كانت المعرفه بين وبينه علشان يرمي علي هل المزحمه الثقيله .. لحظه .. لحظه .. قبل كل شيء يعني ما راح اشوف شيء .. ما راح استشعر روعة اللوان .. ما راح ابصر لوحات الفرح والحزن على وجهيه من حولي .. يعني غاب من حياتي القمر .. وفقدت الشمس .. وشابه الليل النهار .. 
الدكتور : مشاري انت انسان مؤمن بقضاء الله وقدره .. وانت عارف ان كل الي يصير لنا اختبار يعرف فيها من قوي الايمان من ايمانه ضعيف 
مشاري بصوت واطي وبالموت يطلع : ونعمه بالله .. 
الدكتور : يالله انا اخليك الحين ترتاح .. وان شألله بعد يومين راح افك الشاش الي على عينك 
مشاري بصوت مخنوق : لا خله يادكتور .. فكه ما راح يغير من الوضع شيء 
وافي هو يشوف الدكتور يطلع : الله يعطيك العافيه يا دكتور ..
مرة دقايق من الصمت قبل لا يقول مشاري بصوت مخنوق : ذكروني بملامحكم لاني ما راح اشوفكم مره ثانيه 
وافي ناظر عبدالرحمن بعدين ناظر مشاري وهو يقول : ان شألله راح تشوفنا .. 
مشاري مسك حديدة السرير بقوه وبقهر وهو يقول بصوت عالي .. يرتجف : لا تراشيني يا عمي ماني اصغر عيالك ما سمعت كلام الدكتور .. خلاااااص .. خلااااص .. ما راح اشوف .. ما راح اشوف .. 
وافي قرب من مشاري وهو يحاول يهدئه : خل ايمانك بالله قوي .. ارتاح الحين انت .. حاول تنام 
حط راسه مشاري على المخده .. وحاول ينام .. يمكن يكون كل الي حصل حلم .. وراح يصحى منه 
جلس وافي على الكرسي جنب عبدالرحمن وحمد .. مره ربع ساعه والعيون على مشاري .. 
حمد بصوت واطي : شكله نام .. مسكين تأثر حيل .. ( التفت على عمه وافي وكمل ) تصدقون ما توقعت ان مشاري راح ينكسر و يتحطم .. 
وافي بصوت واطي : لا انا توقعت وزياده بعد .. انا عارف مشاري ولد اخوي من لما كنا بعمرك وحتى لما كنا صغار .. خواف وضعيف .. ومسالم .. ورقيق وحساس ما راح يتحمل 
عبد الرحمن بصوت واطي : انا معوره قلبي امه .. الله يساعدها .. 
وافي بصوت واطي : الله يكون بعونها .. ( كمل بتردد ) اقول عبدالرحمن سجى درت بالحادث 
عبدالرحمن تنهد بضيقه : أي درت .. سمعتني اليوم وانا اقول لامي 
وافي : ليه ما جات معكم .. الكل جا الا هي .. حتى خالته وبنت خالته جات 
عبدالرحمن بعد تفكير : مدري تقول عندها اختبار وتبي تذاكر 
مشاري كان يحاول ينام .. ولما ما قدر ينام فضل ان ما يتكلم .. فسمع حديثهم .. (وليت النوم خذاه لعالم ثاني ).. يحس كان قنبله ونفجرت بداخله وقطعت اعضائه .. ( ليه ياسجى ما جيتي تشوفيني .. وانا الي كنت احسب انك اول وحده زرتيني )

/
*
/

فــي بيت بو شهاب .. الصباح الساعه 7 .. 
فتح عيونه وهو يحس ان اليوم افضل بكثير من امس .. صحيح ان المرض يهد البدن .. يحس ان جسمه متبهدل .. وعظامه يابسه .. وظهره متصلب و للحين يحس بحراره باطرافه .. خذ نفس عميق وعينه على السقف .. رفع جسمه اسنده على ظهر السرير .. والتفت على انفال الي نايمه جنبه .. تاملها .. كانت نايمه مثل الاطفال ضامه يدينها ورجلها وحاضنه الدفتر بيدها وشكلها بسابع نومه .. تذكر امس لما كانت تذاكر كان يحس بحركتها وكان يراغبها بطرف عينه بدون ما تحس لان كانت الغرفه اضوائها خافته وسمع مكالمتها مع صديقتها نجمه .. ( ابتسم وهو يتأمل ملامحها ) .. قرب منها و مسح بالخفيف على شعرها .. قرب منها اكثر توه ببوسها بجبينها .. بس تراجع .. خاف انها تحس فيه .. قام بهدوء من السرير .. وتجه للحمام ( انتو بكرامه ) .. خذ له دش معتدل علشان يجدد نشاطه .. ويذوب الخمول الي صابه .. حس بنتعاش مو طبيعي لما طلع من الحمام .. وقف قبال المرايه ونشف شعره بالمنشفه .. ولبس ثوبه وتعطر .. ورتب اوراقه بسرعه توه بيطلع من الغرفه .. ناظر جهت السرير .. ( بلاها روحت الجامعه .. ومو ضروري الاختبار ) هو عارف انها نامت متأخر وما ذاكرة الماده كلها .. فما حب يصحيها .. ويمكن بعد لانه ما يبيها تشوفه وهو يطلع 


فــي الشركه .. في مكتب شهاب .. 

(الحياة قصيرة ويجب أن نكون واقعيّين. أن نصارع ما لا يمكن تجنّبه هو وقت ضائع، أما أن نرضى بالأمر الواقع فهو دليل على الذكاء والحكمة)

(سرّ السعادة أمران: الفرح والنسيان)

(الحياة تشبه الرواية، أهميتها ليس في طولها بل في قيمتها)

ما يدري وش هدف انفال من ذا الحكم الي فكت راسي فيهم .. والله كاني مشترك بقروب افلاطوني كل صبحيه يرسلون لي حكمة اليوم .. (المجنونه ) .. من قال لها اني معقد او فاشل .. وبحاجه الي دعم معنوي .. ودي يوم الاقي بجيب ثوبي .. شعر .. كلام مفهوم على الاقل مثل شعبي .. يالله بس حلوين .. الحياه تشبه الروايه اهميتها ليس في طولها بل في قيمتها .. فعلااا صحيح 
رجع طوا الاوراق مع بعضها وفتح الدرج وحطاهم مع بقيت الاوراق الثانيه .. مايدري ليه يحتفظ فيهم مسوين زحمه في الدرج مع ذالك ناوي يخصص درج لهم .. رن في هذي الحظه جواله .. رفعه وشاف رقم انفال تردد في البدايه يرد عليها ولا لا .. ما طال تردده لانه قرر ما يرد .. ناظر الساعه ( 10 ونص شكلها توها صاحيه من النوم ) ورن جواله مره ثانيه .. ظنها في البدايه انفال .. ولما ارفعه وناظر الشاشه .. وشاف رقم ابوه على طول رد بدون تردد .. 
شهاب : هلااا طال عمرك .. 
بو شهاب : هلاا بولدي .. شخبارك الحين .. ان شألله طيب 
شهاب : نحمدالله ونشكره .. انت شخبارك .. عساك طيب 
بو شهاب : الحمدلله .. اقول انت وين الحين بالبيت 
شهاب : لا يبا بالشركه .. تامرني بشي 
بو شهاب : يعني انت بالشركه .. اجل تعال لي المكتب 
شهاب : ان شألله .. دقايق وانا عندك .. 
سكر شهاب من ابوه وعلى طول طلع من المكتب وراح لمكتب ابوه .. ضرب الباب ولما جاه الاذن دخل .. باس راس ابوه .. وجلس على الكنب .. 
بوشهاب : كيف الشغل معك .. 
شهاب ببتسامه : تمام 
بوشهاب : مريت على عمك وسلمت عليه 
شهاب بعد تفكير : لا والله ما مريت عليه 
بوشهاب بجديه : شهاب حاول تحسن علاقتك اكثر مع عمك .. دائما سلم عليه دق عليه .. روح له البيت اجلس معه .. خذ بنت عمك تزور ابوها .. 
شهاب بملامح عاديه ( ليكون انفال مشتكيه لبوها .. وعمي قال لابوي الله يستر ) : ان شألله يبا 
بوشهاب ببتسامه خفيفه : شهاب .. تعرف عماد صالح صاحب شركة المقاولات الي تتعامل معها شركتنا 
شهاب : أي اعرفه 
بوشهاب : اليوم كلمني وطلب يد اختك ليلى لولده فارس .. انت وش رايك 
شهاب ببتسامه : والله والنعم فيه .. فارس عماد رجال ما عليه كلام 




فــي بيت بو شهاب .. في الصاله 
كانت جالسه ليلى مع انفال وام شهاب بعد ما تغدو .. 
ام شهاب: يما انفال دقي على شهاب مره ثانيه يمكن يرد عليك والله قمت احاتيه كيف يروح الشركه وهو تعبان 
انفال وهي ترفع جوالها وتدق على شهاب : ان شألله خالتي .. ( كملت وهي تبعد جوالها عن اذنها ) ما يرد علي يمكن مضغوط في الشغل .. وحاط جواله صامت 
ليلى : اقول انفال ما رحتي اليوم الجامعه .. مو عندك اختبار 
انفال تحس بقصه من هسالفه : لا عندي اختبار بس ما ذاكرت .. 
( انفال اجلست اليوم الصباح مفزوعه لما شافت مكان شهاب فاضي على طول ارفعت راسها وناظرت الساعه وضاقت فيها الدنيا لما شافتها الساعه 9 ونص خلاص انتهى وقت الاختبار لو انها صاحيه الساعه 7 ونص كان لحقت صحيح انها ما ذاكرت بس هي كانت مذاكره من قبل .. وكان ودها تختبر تنقصها علامات ولا تطير كلها .. تروشت على السريع وطلعت ودقت على شهاب وما رد عليها .. تضايقت حيل 
دخل شهاب الصاله وكانت عيونه مثبته على انفال .. سلم .. ردو السلام .. بس الغريب ان انفال ما التفتت عليه جلس جنب انفال على الكنبه .. وحط يده على ظهر الكنب الي خلف انفال الي حست برجفه من قربه هذي اول مره يجلس جنبها وملاصق لها و قدام اخته وامه وبالصاله 
ام شهاب : شخبارك يا ولدي .. وكيف صحتك الحين .. ليه ما ترد على جوالك تعبت انفال وهي تدق عليك 
شهاب : انا بخير يما .. وصحتي عالي العال بس جوعان حدي وين غداكم 
انفال قامت بسرعه وهي تقول : بروح احط لك الغدا 
شهاب عرف ان انفال متضايقه بس عطا الموضوع طاف .. وقام صعد فوق يبدل ملابسه ونزل بسرعه وجلس يقلب بقنوات التلفزيون 
ليلى : شهاب تكفى خل على الام بس سي .. نبي نتابع المسلسل 
شهاب : أي مسلسل 
ليلى : الامبرطوره .. 
شهاب : لاعت كبدي منه من كثير ما يعرضونه .. نبي نطالع شيء جديد 
دخلت انفال الصاله وحطت صنيت الغدا على الطاوله : تفضل 
شهاب يبي يغيض انفال التفت على ليلى : اقول ليلى شخبار الجامعه اليوم .. 
ليلى ببتسامه : تمام تسلم عليك .. 
شهاب : طيب ما بديتو اختبارات .. ما كان عندك اختبار اليوم .. ( لستفساره مقصود اخر ) 
ليلى بعد تفكير : لا لسى ما بدينا .. على الاسبوع الجاي راح نبتدي الله يعين 
ام شهاب : اقول شهاب ما راح يجي ابوك .. كانه تأخر 
شهاب وهو يرفع كاس الماي : بيتأخر شوي لان عنده شغل مع عمي .. بخلصه وبيجي ..( سكت شوي بعدين كمل وهو عينه على ليلى ) .. أي صحيح يما اليوم ابوي قال لي ان صديقه عماد صالح خطب اختي ليلى لولده فارس عماد .. وابوي قال له بناخذ راي الاهل والبنت وبرد عليكم 
ام شهاب وتهلل وجهها : عماد صالح .. انا اعرف زوجته ما شألله عليها الكل يشهد لها بطيب ..والنعم فيهم .. الله يقدم الي فيه الخير واذا كان الولد له نصيب عندنا بياخذها .. طيب انتو سألتو عنه تعرفونه .. ( كملت وهي تناظر بنتها ليلى الي منزله راسها ) .. والله وكبرت بنتي وصارت عروس 
شهاب ببتسامه : الولد ما عليه كلام ورجال ونعم فيه وفي اهله .. بس مالنا راي بعد راي ليلى 
ليلى بسرعه قامت وطلعت من الصاله وهي منزله راسها .. اصعدت فوق ودخلت غرفتها و قفلت على نفسها 
شهاب استغرب من ردت فعل ليلى ( وش هل الحيا الي مقطع بعضه ) ما توقع ان اخته ليلى فيها حيا زايد 
شهاب : الحمدلله .. ( توه بيشرب العصير بس تراجع .. قام وهو يقول ) جبي لي العصير فوق 
صعد شهاب فوق وجلس على الكنب يريح .. وعلى طول دخلت بعده انفال وهي حامله العصير حطته على الطاوله وبعدت .. شهاب ما اهتم فتح لاب توب حقه وظل يشتغل عليه .. اما انفال وقفت جنب التسريحه مقهوره شدعوه مو معبرني ما سألني وش فيني .. شخباري .. مقهوره .. قامت تحرك في زجاجات العطر وتصادمهم ببعض بالقوه .. شهاب انزعج من الصوت وخاصه انه ما يحب احد يزعجه وهو مركز على الشغل عفس وجهه وبان انزعاجه رفع عينه وشافها بعدها مستمره ترفع عطر وتحطه على الطاوله بقوه 
شهاب في نفسه .. ( عندك اربع جدران والسقف فوقهم ضربي راسك بواحد منهم ولا ني سألك شخبارك وش الي مضايقك .. وخير ان شألله لو ما رحتي الاختبار ) : انفال الصوت يزعجني 
انفال ابتعدت عن التسريحه وضلت تحوس بالغرفه ما تدري وش تسوي .. طلعت من الغرفه ورجعت وبيدها صحن في كيك .. وحطته على الطاوله وهي تقول : تفضل 
شهاب ما رد عليها ولا كلف نفسه يرفع عينه .. جلست جنبه مرة ربع ساعه وشهاب عينه على الشاشه .. التفت عليها وهو ياخذ نفس .. تفاجا وعقد حواجبه لما شاف دموعها على خدها وجهها متنفخ من البكا 
انفال كانت تنظره يرفع راسه وناظرها علشان تقوله الي في خاطرها .. بتنفجر لو ما قالت ما انتظرته يسألها على طول تكلمت : ليه ما جلستني اليوم الصباح 
شهاب بملامح عاديه : كنت مستعجل 
انفال بصوت مخنوق : اليوم كان عندي اختبار نصفي من 45 وما حظرت الاختبار وما اعتقد ان الدكتوره بتعيده لي لان ما عندي عذر طبي 
شهاب برود : طيب عوضيه في النهائي 
انفال بصوت مخنوق : كيف اعوضه في النهائي 45 درجه مو قليله !
شهاب برود : طيب وش المطلوب مني 
انفال ودموعها على خدها : ودني بيت امي 
شهاب تفاجا من طلبها .. سكت شوي وبعدين قال : بعد صلاة المغرب اوديك 

في سيارة وافي الي واقفه عند الجامعه 
انفتح باب السياره وركبت دلال : السلام عليكم 
وافي ببتسامه : وعليكم السلام .. هلا حبي شخبارك 
دلال ببتسامه : بخير دامك بخير .. 
وافي وهو يحرك السياره ببتسامه : دوم ان شألله .. كيف الجامعه معك 
دلال سكتت شوي وبعدين قالت : من غير سجى ما لها طعم 
وافي بصوت هادء : ليه هي ما جات الجامعه 
دلال بصوت حزين : هي من حادث مشاري ما طبت الجامعه 
وافي ( كيف وكل ما قال لها عبدالرحمن تعالي معنا زوري مشاري تتعذر بالجامعه والاختبارات وهي ما طبتها ) : تكلمينها ؟
دلال : والله كل يوم ادق عليها الا كل دقيقه كل جوالها مغفل .. ان شغل بالي عليها .. تكفى وافي خذني لها 
وافي : راح اخذك لها بس مو الحين .. ( كمل ببتسامه وهو يحاول يغير الموضوع ) .. انا اليوم عازمك على الغدا .. وش نفسك تاكلين .. ( التفت عليها وكمل ) .. في بالك مطعم معين 
دلال بعد تفكير ببتسامه : ممممم .. مدري بس مشتهيه سمك 


فــي المطعم .. دخل وافي مع دلال الغرفه .. 
واول ما دخل فتح لها الكرسي وهو يقول ببتسامه : تفضلي يا ملاكي .. ومن ملك قلبي 
دلال بدلع وببتسامه .. وهي تجلس : تسلم 
جلس وافي على الكرسي الي قبلها .. والابتسامه ما فارقت شفايفه وعيونه عليها .. سرحان بجمالها .. برقتها للحين مو مصدق انها صارت له .. 
دلال وهي منزله راسها بحيا .. بصوت واطي وبدلع : وافي .. جوعانه 
وافي وبعيونه ياكلها ما وخرها .. بصوت هايم : بس دقايق خليني اتأملك ما بعد اشبع منك 

/
*
/ 


فــي بيت الاهل .. عند مدخل الباب .. كان واقف غازي وعليا وام جواد ودانه .. 
غازي وهو يسلم على امه وبوس راسها : مع السلام يما .. 
ام جواد ببتسامه : الله يسلمك .. تبوس الكعبه ان شألله 
عليا تسلم على ام جواد وتبوسها على راسها : مع السلامه يما .. والله ما شبعنا منكم ظلو معنا شوي 
ام جواد ببتسامه حنونه : الجايات اكثر .. والله لو ما عندنا اشغال كان ظلينا عندكم .. بس تدرين ما يصير اخلي البيت فاضي .. انا متاكده الحين برجع بشوفه عفسه .. 
غازي ببتسامه : الله يخليك لنا يما وعساني ما انحرم منك .. 
ام جواد : الله يخلي لك كل غالي .. وعاد ما وصيك على عليا دير بالك عليها ولا تزعلها .. ولا تتعبها 
غازي وهو يناظر عليا بحب : عليا بعيوني .. ان شألله يما .. بس عاد اتعبها احاول ما اقدر ما اتعبها 
ام جواد ببتسامه : انت متى بتبطلع عادتك الشينه .. ما تطلع من البيت الا وانت عافس الغرفه 
عليا : ههههههه أي والله يما ما يروح الدوام الا وهو مطلع الي في الدولاب كله وعاد حظريه لما يدخل المطبخ بجيب شي من الدرج ملعقه ولا شوكه .. يعفس لي الدروج كلها .. قمت ما احب اطلب منه شي من المطبخ 
غازي : ههههههههه شسوي هوايتي التعفيس 
دانه : يالله خالتي .. جواد ينتظرنا بالسياره .. مع السلامه اكرمكم الله .. وسامحونا اذا ثقلنا عليكم 
عليا : لا لا تقولين كذا .. حياكم الله في أي وقت والبيت بيتكم .. 
توها ام جواد بتطلع من الباب .. بس ارجعت وقالت بتسائل وعيونها على عليا : منتو بناوين ترجعون الرياض 
غازي ارتبك شوي .. وما عرف وش يقول .. 
عليا ببتسامه وبصوت واطي شوي : ان شألله قريب 
اجلسو عليا وغازي بالصاله بعد ما طلعت ام جواد .. 
غازي ببتسامه : حبيبتي ما بقى من الكيك الي سويتيه 
عليا : الا بقى 
غازي وهو يقوم : اجل بقوم احطي لي تبين احط لك معي
عليا وهي تقوم ببتسامه : لا يا عمري خلك مستريح انا اقوم احط لك واجيبه لعندك 
غازي وهو يجلس : هههههه براحتك انا قلت ما ابي اتعبك .. يالله قومي حطي لي كيك قبل لا اكلك ( توه بقرب منها ببوسها الا قامت بسرعه وراحت المطبخ ) ههههههههه وين بتروحين مني 
اسند غازي ظهره على الكنب وعينه على المطبخ .. خذته افكاره لداخل المطبخ للانثى الي خذت قلبه وعقله يحس ان زايد حلاها هذي الايام .. ما عمره شاف احلى من ابتسامتها .. تغيرت عليا كثير وصارت احلى بكثير من قبل ... صارت تحب تبتسم .. تتكلم .. قامت تخرج من قوقعتها .. ما يدري هو له فضل .. ولا سكنهم بالشرقيه مريحها .. (ولا علاقتها بامي الي ماني فاهمها .. ماني مصدق ان امي صارت تحب عليا .. وتوصيني عليها الله لا يغير عليهم ) .. 

/
*
/

... بصوت دافأ : حبيبي ممكن اسألك سؤال 
طلال ويفتح عيونه ببطأ : ولك مني الجواب .. تفضلي 
نجلا سكتت شوي وقالت : وتجاوبني عليه بصراحه 
طلال وعيونه معلقه على السقف : انا عمري كذبت عليك .. 
نجلا بعد تردد : ممم .. لو يوم رحت تزور اخوانك بالشرقيه .. وخبروك انهم اخطبو لك بنت عمك وبالغصب لازم تاخذها واذا ما تزوجتها راح تخسر اهلك .. وما راح يـكـ .. 
طلال قاطعها .. وحط اصابعه على فم نجلا يسكتها : ما راح اخذها .. صدقيني .. انا ما ني صغير علشان يفرضون رايهم علي .. ولاني واحد من اولادهم ما لازم اطلع من شورهم .. وبعدين انا اخواني مافي بسياستهم شيء بالقوه .. صحيح هم يلحون ويحاولون معي لكنهم ما يجبروني على شيء انا ما ابيه .. وبعدين ثقي انا هالقلب استحاله يسكنه غيرك .. وهالعقل استحاله يفكر بغيرك .. والعين استحاله تشوف غيرك ( كمل وهو يلمس خد نجلا برقه ) . والحب لك والشوق لك .. والعمر فدوه لعيونك .. ( سكت شوي وبعدين كمل يجنن نجلا ) بس ممكن يضمني سرير مع وحده غيرك .. 
نجلا اتسعت عيونها .. وضربت طلال على كتفه .. وقالت بعصبيه ودلع : اجل روح لغيري خل تنفعك 
طلال : هههههههههه يا عمري عليك والله ما اقدر 
نجلا طلعت يدها من تحت البطانيه وطفت الابجوره وهي تقول : يالله حبيبي نام 
طلال وهو يقرب منها ويطبع قبله على خذها : تصبحين على خير يا احلا نجلا 
نجلا وتغطي وجهه بالبطانيه .. بحيا : وانت من اهل الخير .. 
انتشله من دوامت الذكريات .. وصفحات الماضي .. واجمل الحظات .. صوت ساره الي واقفه قريب من مكتبه 
ساره بصوت واضح : السلام عليكم .. 
طلال بعد دقايق من الصمت : وعليكم السلام .. هلا اخت ساره .. امري 
ساره بهدوء : ما يامر عليكم عدو ولا ظالم .. عسى بس ما ازعجتك .. 
طلال : لا تفضلي 
طلعت ساره بطاقات من شنطتها وحطتهم على مكتب طلال وهي تقول بصوت واضح : حبيت اعزمك على زواجي الخميس الجاي .. وهذا البطاقات لك وللاهل .. اتمنى انك تشرفنا انت والاهل ( كملت وهي تتحرك متجهه للباب ) يالله انا استأذن الحين 
طلال بصوت عالي شوي : ساره .. ( لما شافها التفتت عليه كمل ) مبروووك .. الله يسعدك ويهنيك 
ساره وهي طالعه : الله يسلمك .. 
خذ طلال البطاقات وحطهم بالدرج .. سبحان مغير الاحوال .. ساره بتتزوج .. هو لا حظ عليها في الفتره الاخيره ما قامت تكلمه كثير .. تصرفاتها كلها عاديه .. وكثرت اجازاتها .. يالله لله يوفقها .. ( اسند ظهره على الكرسي وغمض عيونه ) ما يدري ليه يحس بحزن .. مع ان ما في سبب واضح وللحين بقايا احساسه بالخيانه خانقه .. أي مخنوق .. لو دلال ما رفضته كان تزوجها .. وخان حبه وخذل ذكرياته .. وما صار قد الوعد الي وعده لنفسه ولحبه ولها .. ماراح يسكن هل قلب غيرها .. صحيح دلال كانت شاغله تفكيره لكنها ما سكنت قلبه يمكن لو تزوجها وعاش معها تسكنه .. لا مستحيل .. مستحيل .. ما ابي افكر فيها .. صحيح اني حزنت لما ارفضت وما ادري هي ليش ارفضتني .. بس الحمدلله جات منها .. يمكن لو تزوجتها ما اسعدها .. يووه انا ليش افكر بهالموضوع .. خلاص انتهى وقته ..


فــي الدور 2 في المر .. 
ساره : نوره .. عزمت طلال على زواجي 
نوره : ياربي عليك لازم تسوين الي براسك .. حنا ما خلصنا من طلال .. ما نسيتيه
ساره : لا ما خلصنا ولا راح نخلص .. وما نسيته .. وشلون انساه وهو بالقلب 
نوره : والله محد بضيعك غير عنادك .. و جنونك .. تعالي انتي قول لي ليه وافقتي على حسن دام انك بعدك تحبين طلال .. 
ساره : بصراحه .. خفت يفوتني قطار الزواج .. وطلال مافي امل ان ياخذني اساس ما في امل يحس فيني وبعدين حسن ولد خالتي .. ويحبني وانا متأكده ان راح يسعدني .. وانا بعد بحاول احبه وسعده .. بس ما وعدك اني انسى طلال .. طلال بظل بقلبي .. وبعدين يقولون خذ الي يحبك ولا تاخذ الي انت تحبه 

/
*
/

فــي بيت هيام .. 
هيام : يما وين فرامت البصل 
ام ميثم : تحصلينا في الكبت الي فوق الثلاجه 
هيام : طيب .. كم راس بصل افرم 
ام ميثم : راسين .. 
جلست هيام على الارض وحطت الفرامه قدامها .. رن جوالها .. ورفعته بسرعه .. 
هيام : هلا سمر 
سمر : هلاا هيام .. وينك تأخرتي ما جيتي 
هيام ببتسامه : ما راح اجي اليوم .. انا قلت لسهيله اني باخذ اجازه يومين .. تعبانه 
سمر : سلامتك .. طيب اجل با خذ مكانك .. اخليك الحين 
سكرت هيام من سمر .. تحس هذي الفتره براحه كبيره وخاصه لما تقربت من امها .. صارت تسولف معها وتساعدها .. وتحاول تضحكها .. وتسمع لها .. وتفضفض لها .. حتى امها تغيرت لان هيام تغيرت .. 
خلصت هيام من فرم البصل وراحت لغرفتها علشان تغير ملابسها .. رن جوالها .. 
هيام ببتسامه : هلاا فيك 
فيصل : هلااا بقلبي وروحي .. هلا بالغلا كله .. شخبارك .. 
هيام : بخير دامك بخير .. انتي طمني عليك 
فيصل : ذابحني الشوق .. ودي اشوفك .. ما بتروحين اليوم المشغل 
هيام ببتسامه : حنا وش اتفقنا عليه .. ولا نسيت وش قلنا .. انا خلاص ما راح نشوف بعض بس مكالمات 
فيصل ببتسامه : انا بكره بروح اكلم امي علشان تكلم امك وتخطبك لي 
هيام دق قلبها من الفرح لاول مره : والله فيصل .. من صدق .. ولا تمزح معي 
فيصل : انا ما امزح بهالامور .. ان شألله امك توافق .. أي صحيح شخبار امك 
هيام براحه : الحمدلله .. تصدق توني اكتشف ان امي دمها خفيف 
فيصل ببتسامه : وانا اقول انتي لمين طالعه دمك عسل 
هيام : ههههههههه .. عسل مره وحده .. طيب ياعمري بسكر الحين بروح اشوف الاكل لا يحترق 
فيصل : طيب حبي ديري بالك على حالك .. 
سكرت هيام من فيصل وهي ميته من الفرح .. مو مصدقه ان فيصل يبي يتزوجها .. واخيرا ابتسمت لها الحياه نص ابتسامه .. عقبال ما تضحك بوجهها .. فيصل غيرني وخلاني اشوف الجانب الحلو من حياتي .. صحيح حالي مو عاجبني كثير لكني افضل بكثير من غيري .. وانا اقدر اغير من حالي .. للافضل .. 
غيرت ملابسها بسرعه ورتبت شعرها ونزلت تحت .. شافت خالها جالس بالصاله .. خذت نفس وحاولت تبتسم ودخلت الصاله بهدوء .. 
هيام ببتسامه : هلااا خالي شخبارك .. ( باست راسه وجلست على الكنب ) 
خالها ما رد عليها .. وكانت علامات الاستغراب تسكن ملامحه .. ناظرها بطرف عينه مستغرب .. 
دخلت ام ميثم وسلمت على اخوها وجلست جنبه .. 
ام ميثم : هيام حبيبتي قومي حطي الغدا اكيد خالك جوعان 
هيام ببتسامه وهي تقوم : ان شألله يما 
كانت عيون الخال على هيام وهي تطلع من الصاله .. التفت على طول على ام مثيم 
الخال بتسائل : ليه ما راحت الشغل .. ليكون افصلوها 
ام مثيم : لا ما فصلوها .. بس ما خذه يومين اجازه 
الخال توسعت عيونه : قولي لي بسرعه وش الي براس بنتك .. ليكون شايفه لها شوفه والله لكسر راسها 
ام مثيم : بسم الله على بنتي .. هي ما خذه اجازه تبي ترتاح .. 
الخال ويحاول يهدي من حاله : بحاول اصدقها .. بس قولي لها طلعه من البيت هاليومين ما في فاهمه 
دخلت هيام الصاله وحطت الغدا .. وهي تقول : يالله تفضلو .. 
بعد الغدا .. جلس الخال يريح على الكنبه .. : اقول ام مثيم .. عطيني 1000 ريال 
ام ميثم : ما عندي الحين .. انتظر لمن اقبض فلوس البضاعه .. 
الخال بعصبيه : يعني شلون ما عندك .. انا ابيهم ضروري .. 
كانت هيام تسمع خالها .. وهي جالسه تغلب في قنوات التلفزيون .. بسرعه طلعت من الصاله ورجعت .. مدت يدها .. لخالها وهي تقول : تفضل خالي هذي 1000 ريال 
خالها استغرب من تصرفها .. وظل دقايق يطالع في الفلوس قبل لا ياخذهم منها .. خذهم بسرعه وحطهم في جيبه وطلع من غير ما يقول شيء او حتى يعلق .. 

/
*
/ 


فــي بيت بو ضاري .. وتحديدا بالمجلس .. 
كان جالس بو ضاري مع شهاب وطلال وكمال وعبدالعزيز .. 
بو ضاري : وين انفال ما جات معك 
شهاب : لا والله نزلتها بيت امها من زمان ما شافتها 
بو ضاري : زين اجل شفناك .. بالمره ما تبين لا انت ولا حرمتك .. تعالو كل خميس تغدو عندنا خلنا نشوفكم 
شهاب ببتسامه : اسموحه منك يا عمي على التقصير .. ابشر كل خميس بتشوفنا عندك 
بو ضاري ببتسامه : حياك الله باي وقت .. قول لي شخبار الشغل معك 
شهاب : والله ماشي تمام بس عندنا ضغط شوي .. 
بو ضاري ويلتفت على كمال وعبدالعزيز : يالله يا شباب شدو الهمه وخلصو دراسه بسرعه علشان تساعدونا في الشركه 
عبدالعزيز ببتسامه : اسمحلي يا عمي انا ناوي اخلص ماجستير 
كمال بحماس : اما انا مالي خلق الدراسه .. بس انتو جهزو لي مكتبي بالشركه وانا مستعد اداوم من بكره 
شهاب وتذكر شي : أي صحيح ما قلت لكم .. عماد صالح صاحب شركة المقاولات خطب اختي ليلى لولده فارس عماد 
بو ضاري ببتسامه : والله .. والنعم 
عبدالعزيز ببتسامه : زين بالبركه .. 
طلال ببتسامه : وش راي ليلى بالموضوع 
شهاب : انا قلت لها اليوم .. بتفكر وبترد علي ... ( رن جوال شهاب .. طلعه من جيب الثوب ولما شاف رقم انفال تردد يرد ولا لا ) 
بكل هدوء رد عليها : هلا 
انفال : شهاب ممكن اطلب منك طلب 
شهاب بصوت عادي : تفضل 
انفال : ابي انام الليله عند امي .. ممكن 
شهاب ( منقهر ) : طيب .. طيب .. باي .. ( سكر الجوال ) 
طلال بتسائل : من المتصل 
شهاب برتباك شوي : هذا واحد من الشباب 
طلال ( علي انا انا سامع صوت انفال ) : طيب وش يبي 
شهاب ويحاول يغير الموضوع : ما عنده سالفه .. ( كمل وهو يقوم ) .. يالله انا استأذن 
طلال وهو قايم : يالله حتى انا بطلع 

فــي الحديقه .. 
شهاب بتردد : عمي ممكن اطلب منك طلب 
طلال ببتسامه : امرني .. 
شهاب : ابيك تطلع لي عذر من المستشفى .. ليومين .. اليوم وامس 
طلال : بكره يكون العذر عندك 
شهاب : بس ما ابيه يكون بأسمي .. ابيه يكون باسم انفال 
طلال ببتسامه جانبيه .. : مين انفال !! 
شهاب : يعني مين انفال زوجتي 
طلال ببتسامه عريضه ويغمز بعينه : انفال زوجتك .. متى صار هل كلام 
شهاب ويمشي بسرعه : عمي .. ماني فاضي .. لملاقتك .. سلااام 






.. 
تكلمة الجـــزء الواحد وعشــــرون 

.............................
...........................................




*
/
فــي بيت ام عبدالعزيز .. في الصاله .. كانت جالسه ام عبدالعزيز مع ميعاد .. 
ام عبدالعزيز بتذمر : انتي ما مليتي من الافلام الهنديه .. لاعت كبدنا .. اقول بدلي القناه خلينا نشوف شي ثاني 
ميعاد وعيونها على الشاشه : يما هذي نهايت الفلم .. وبعدين البيت في اكثر من تلفزيون 
دخل عبدالعزيز في هذي اللحظه وسلم وجلس .. 
التفتت ام عبدالعزيز على عبدالعزيز : شخبار عمك بو ضاري 
عبدالعزيز : بخير يما يسلم عليك 
ام عبدالعزيز : الله يسلمه .. من كان موجود هناك 
عبدالعزيز : عمي بو ضاري وعمي طلال وانا وكمال وشهاب 
ام عبدالعزيز : انفال كانت موجوده ؟ 
عبدالعزيز : لا ما كانت موجوده 
ام عبدالعزيز : طيب وش سالفتو فيه 
عبدالعزيز ( يا حب امي لتفاصيل الدقيقه ) : يعني وش سولفنا فيه سوالف عاديه .. ( تذكر شي وكمل ببتسامه ) .. أي صحيح يما ليلى بنت عمي انخطبت 
ميعاد التفتت على اخوها : احلف .. والله من الي خطبها 
ام عبدالعزيز بعصبيه:انتي خليك في فلمك ولا قومي صعدي فوق يالله ( التفتت على عبدالعزيز ) من الي خطبها 
عبدالعزيز : مدري صاحب شركه تتعامل معها شركت عمامي 
ام عبدالعزيز : وعمامك موافقين ؟ 
عبدالعزيز : مدري والله بس شكلهم بوافقون 
ام عبدالعزيز سكتت شوي وبعدين قالت : عبدالعزيز ليه ما اخطب لك ليلى بنت عمك 
عبدالعزيز عقد حواجبه : ليلى !! .. لا يما ليلى ما تناسبني .. وبعدين انا ما افكر بزواج الحين ابي اكمل دراسه 
ام عبدالعزيز بعصبيه : ليه يماما ما تناسبك .. ناقصها رجل ولا عين .. كامله .. والكامل الله .. جمال ودلال ومتعلمه .. بنت عمك وانت اولا فيها من الغريب .. بعدين شوف شهاب طلع اشطر منك وخذ بنت عمه مع ان مافيها شيء حلو .. شوف كيف عمك بو ضاري معززه .. هو الكل بالكل بالشركه .. خذ ليلى وصدقني بو شهاب ما بقصر عليك .. 
عبدالعزيز مو مقتنع : يما شهاب غير وانا غير .. وبعدين الحمدلله مو قاصرني شي 
ام عبدالعزيز ارتفع ضغطها من ولدها .. وقامت تبكي وتتحسر : ليه يا ولدي تكسر قلبي .. ليه يما ما تبي تفرحني .. انا امك الي تعبت عليك وربيتك .. هذا جزاي .. ما تطيعني 
عبدالعزيز ورق قلبه على امه .. قرب منها وباس راسها : خلاص يما دموعك غاليه .. 
ام عبدالعزيز : يعني اخطب لك ليلى 
عبدالعزيز بضيقه : الي تشوفينه يما .. يالله انا بصعد غرفتي بريح بكره عندي جامعه 
صعد عبدالعزيز فوق .. متضايق .. ومقهور .. ما يبي يتزوج .. ما يبي ليلى بنت عمه يحسها غبيه تصرفاتها كلها تصرفات اطفال .. مر من جنب غرفة اخته ميلاف .. سمع صوت ضحكاتها .. استغرب .. ناظر ساعة يده .. الساعه 2 .. للحين صاحيه .. قرب من غرفتها وفتح الباب بسرعه .. شافها جالسه على السرير 
ميلاف تضحك بدلع وهي ماسكه الجوال : هههههههههه ياعمري .. ( لما سمعت صوت الباب وشافت اخوها عبدالعزيز داخل الغرفه ارتبكت وسكرت الجوال بسرعه ) 
عبدالعزيز بنظرات حاده : من كنتي تكلمين .. 
ميلاف برتباك : ها .. كنت اكلم صديقتي .. وبعدين انت كيف تدخل علي كذا 
قرب منها عبدالعزيز وهو مو مصدق كلامها .. وخذ منها الجوال بقوه .. وهو يقول : أي صديقه هذي الي كل تكلمينها بنصايف الليول .. 
ميلاف بخوف وباعلا صوتها : يمااااااااا يماااااا تعالي شوفي ولدك.. يماااااااا 
عبدالعزيز ما هزه صراخها .. فتح جوالها .. اخر مكالمه .. وتصل .. 
وكانت المفاجاه .. توسعت عيون عبدالعزيز لما سمع باذنه صوت رجال .. 
(هلااا قلبي وش فيك سكرتي ).. سكر بسرعه الجوال .. وبدون تفكير رفع يده وعطاها كف .. صوته وصل لتحت .. من قوته .. جات ام عبدالعزيز مفزوعه تركض وجات ميعاد متروعه .. 
ام عبدالعزيز بخوف : وش صاير .. يما ميلاف وش فيك تبكين .. ليه سويت كذا يا عبدالعزيز 
عبدالعزيز فاقد اعصابه بصوت عالي : ما ابي ارتكب فيك جريمه يا بنت ام عبدالعزيز .. لكن احساب معك بعدين .. هذي اخر ثقتي فيك .. والله لوريك وهذا جوالك منتي بطايلته 

/
*
/

فــي المستشفى .. 
في عالمان من الظلام الممتزجان .. وفي روحا قد ابت العيش فيه .. لكنها استسلمت لسواد .. اصبح كل شيء بعالمها يخضع لسيد الالوان .. ملك يسحر العيون .. فلا تستطيع ان ترى شيئا .. يحس انه مقيد بسلاسل من حديد معلق على هذا السرير .. يريد ان يتحرك لكنه يخاف السقوط .. فكل شيء بداخل قد سقط بالهاويه .. فقد احساسه بالكون .. لا يستطيع ان يفكر .. لكنه يستطيع ان يتألم .. عيونه التي لا تستطيع ان ترى هي قادره على البكاء .. 

أبد والـلَّـه على خبرك ..
..أغض الطرف ،و أنتظرك...
..ألملم حلمي المدفون ,,أداري ظهري ....المطعون...
و أنتظرك .
.و أتساءل وش اللي باقي بـ إحساسي
...بـ زمن ناسيني و قاسي ..
وش اللي باقي بـ أشواقي .....
الجفا يخنق لي أنفاسي ..تدوزنِّي إنكساراتي ..**
..مثل عودٍ عيونك كل أوتاره.. وإسمك أجمل ألحانه
رحلت ..
..وذبلتْ الريشة وأنا بعدك ..سفينة هَمْ ،
من الضيقات ....تتكسَّر تجيني كيف
....وبيني وبينها دروب و مسافات .....وعذاب وزيف
أبد والله ...
على حطَّت يديك ..
الجرح ....وآلامي ...على خبرك أموت وأحيا
بـ أوهامي و أنتظرك ...
..وصوتي دايمٍ يسأل 
وينها ..عيونك حبيبي سافرت مثلك حبيبي ..
..عجزت ألقى لصــوتي حل..
أنادي به ولا رديت ولا فكَّر بيوم يـ مــل ...
.أنا دايم..على خبرك ..أمــوت أمــوت ،
و أحتـضرك .. { !!
إذا ودّك تحس شلون أنآ بــ ‘‘ آلحيل ’’ محتآجك ..
............ أبي تحبس ’’ نفس صدرك ’’ وحس بـــ حآجه { " الزفرهـ "..[ !

أي والله محتاجك .. ما تدرين يا سجى وش قد انا محتاجك .. محتاج اسمع صوتك محتاج احس بحبك وقربك .. متى بتجين .. متى بتحيين فيني الامل .. انا انتظرك .. تكفين لا تخليني .. والله العظيم محتاجك .. لا تخليني 

/
*
/

فــي بيت بو شهاب .. وتحديدا في غرفة شهاب .. 
دخل شهاب الغرفه وهو مبسوط اول مره يحس بلهفه للبيت .. ( واخيرا رجعت عزابي .. ليوم واحد.. اسوي فيه الي ابي .. اعفس الغرفه .. ارتبها بكيفي .. محد يشاركني سريري .. ) .. فتح شهاب الدولاب عشان يطلع له بجامه .. شاف الدولاب مرتب ( تذكر انفال ) .. بسرعه طلع له بجامه وسكر الدولاب .. جلس على الكنب يطالع التلفزيون .. مرت نص ساعه حاول فيها يندمج مع الفلم ما قدر ما يدري ليه .. حس بعطش وتثيقل ينزل تحت يجيب له ماي ( تذكر انفال) لو هي الحين معي كان جابت لي ماي .. تذكر ليله من الليالي صحى بنص الليل حس بشرقه بحلقه .. وظل يكح بقوه .. جلست من النوم مفزوعه .. وبسرعه قامت ونزلت جابت له ماي .. انا وش فيني افكر .. خليني اقوم انام .. 
انسدح شهاب على السرير براحه .. ومد رجله وذراعه على كبر السرير .. وغمض عيونه .. مرت ربع ساعه مو قادر ينام .. يمكن الوضعيه ما تساعد .. انقلب على جنبه اليمين وحاول ينام يحس بوحشه فتح عيونه والتفت على جنبه اليسار .. المكان الي تنام فيه انفال .. خذ نفس عميق ورفع جسمه واسنده على ظهر السرير ( يا ترى وش جالسه تسوين الحين يا انفال .. نايمه .. ولا صاحيه ) طلع جواله وناظر الساعه 3 .. 


فــي بيت منصور .. في غرفة انفال .. الي صارت لاخوها سالم 
لها ساعه ونص وهي تحاول تنام .. مهي قادره .. تنام على جنبها اليمين .. ومره اليسار .. ومره على ظهرها في كل حالاتها النوم مجافيها .. وبالها مشتغل بشهاب .. كانت تظن راح يرفض طلبها وما راح يرضى لها تنام بيت امها .. بس خاب ظنها .. عادي عنده تنام بقربه ولا بعيده ( هو اساس متى حس فيني .. ولا مره قال لي تصبحين على خير .. ما مره سألني اذا بردانه ولا حرانه .. ما مره غطاني ودفاني .. نفسي يوم يقرب مني لو بالغلط وهو نايم .. نفسي يوم يبوسني على خدي قبل النوم .. يضمني وينام بحضني .. ( خنقتها العبره .. ونزلت دموعها ) .. ادري اني احلم .. وبظل طول عمري احلم .. خلااااص والله مليت تعبت .. والله تعبت .. ماني قادره اتحمل .. ( بكت ) .. رن جوالها .. ارفعته بستغراب .. واستغربت اكثر لما شافت الشاشه .. 
على طول ردت : الووو 
شهاب : هلا انفال 
انفال بصوت كل بكى : هلاا فيك 
شهاب برود : شخبارك 
انفال وتحاول يكون صوتها طبيعي : بخير .. انت شخبارك 
شهاب : الحمدلله .. غريبه مو نايمه 
انفال ( وش اقول اقول اني كنت افكر فيك .. ولا ماني قادره انام بعيده عنك ): لا نايمه .. قصدي توني بنام 
مرة 3 دقايق من الصمت قبل لا يقول شهاب : انفال لبسي عباتك ونزلي انا استناك عند الباب 
انفال مستغربه بقوه : عند الباب !! .. أي باب ؟ 
شهاب بسرعه : بيتكم .. يالله لا تطولين انتظرك .. بااااي ... ( سكر ) 
انفال رمت الجوال على السرير وهي مصدومه .. مو مصدقه .. معقوله شهاب ينتظرني تحت .. جاي ياخذني بهذا الوقت .. الساعه 3 ونص .. ماني مصدقه .. والله اكيد احلم ) .. امسحت دموعها بسرعه ولبست عبايتها ونزلت بسرعه .. ما تبي تتاخر عليه .. 
اركبت السياره وهي تقول : تأخرت عليك 
شهاب ما لتفت عليها وحرك السياره : لا .. 
شهاب كان طول الطريق ساكت .. وانفال مقهوره .. تبي تتكلم .. ( مو هو الي جاي ما خذني الموفرض ان هو الي يبدي بالكلام ) بس ما تخفي احساسها بالفرح لما دق عليها وجا لها .. هذا يعني ان هو ما يقدر يبعد عني .. واضح من تصرفه ولو ان ودي يقولها بلسانه 
فــي البيت.. ادخلو الغرفه .. وحسو براحه وهذا كان واضح عليهم .. فيهم النوم ودهم يكبرون المخده .. 
شهاب التفت على انفال ببتسامه : انفال .. انا جوعان 
انفال ببتسامه عريضه : وش نفسك فيه 
شهاب ببتسامه : مدري أي شيء 
انفال ببتسامه : طيب .. بس اغير ملابس وانزل اسوي لك اكل 
نزلت انفال بسرعه .. وصلحت له سندويشات خفيفه .. محشيه بالبنه والزعتر وصعدت فوق .. شافته نايم على الكنبه .. حطت الصنيه على الطاوله .. وقربت منه .. تأملت فيه قبل لا تصحيه .. ( والله اتشقت لك ) 
انفال وهي تهز اكتافه بالخفيف : شهاب .. شهاب .. الاكل وصل 
شهاب وعيونه مغمضه : ماني مشتهي اكل .. فيني النوم .. ( قام بثقل .. وخط خطوات بتجاه السرير .. ونسدح على طول ) ابتسمت انفال .. وتثاوبت ( والله حتى انا فيني النوم ) 
انسدحت انفال على السرير وهي تقول بصوت عالي شوي : تصبح على خير .. 
ابتسم شهاب وقال بصوت واطي ما ينسمع : و انتي من اهل الخير 
التفت شهاب جهتها .. وقرب جسمه .. حط راسه على كتفها .. وهو مسوي روحه نايم .. انفال حست بحيا من تصرفه .. لكن في داخلها كانت فرحانه .. ودها يظل قريب منها على طول .. 

/
*
/

فــي المستشفى .. في غرفة الدكتور مساعد .. 
طلال ببتسامه : ابشرك المدير وافق على النقل 
مساعد ببتسامه : والله .. خلااص عزمت تسوي الي براسك .. 
طلال بعد تفكير : تصدق احس قلبي مقبوض .. مدري ليه .. متخوف 
مساعد بجديه : اجل اصرف النظر عن موضوع النقل .. والله صدقني حياتك هنا افضل بكثر .. بين اهلك وربعك .. حولك ناس كثير .. ما راح تحس انك وحيد .. عكس هناك 
طلال بصوت هادء : خايف اني اضعف .. وترجع لي الحاله .. مساعد انا للحين عايش على ذكرها .. للحين احس فيها عايشه بقلبي .. اشوفها بحلامي .. اتخيلها احيانا قدامي .. اتكلم معها اشكي لها 
مساعد بتسائل : طلال انت ليه ما تتزوج .. صدقني الزواج راح يحل المشكله صحيح ان هو مو حل نهائي وقطعي لكنه حل جزئي .. ور
قاطعه طلال بهز راسه بالنفي : انا ما اشوفه حل .. انا ما افكر بالزواج ولا راح افكر 
مساعد : طيب كلمت الدكتور ياسر 
طلال : بالامس كلمته .. قال ان رجعتي لرياض بهذا الوقت .. راح تحدد لنا نتائج العلاج .. ومدى تقبل النفس لعدم وجودها وبعدها .. وتكيفها مع الذكرى وقدرتها على الاستمرار 
مساعد بجديه : يعني لازم نقيم النتائج والتأثيرات في البقه الي ضمت الاحداث .. هذا حنا نلتمس النتائج في حياتك هنا .. وتكيفك مع اهلك 
طلال : راح ترجع معي لرياض .. ولا بتظل هنا 
مساعد ببتسامه : انا مالي حاجه بالشرقيه .. وانا مانقلت الا علشانك .. 
طلال ببتسامه : انا شهد انك عز الخوي 

/
*
/

فــي الجامعه .. 
دلال وهي تضم سجى بفرح : ماني مصدقه .. وربي اشتقت لك .. ليه تسوين فيني كذا 
سجى وهي تضم دلال دمعت عيونها : حتى انا اشتقت لك .. اسفه يا دلال غصب عني 
دلال ببتسامه عريضه : وهون عليك .. والله انشغل بالي عليك كل ادق على جوالك مغفل .. لو انك ما جيتي اليوم كان قلت لوافي يجيبني بيتكم .. 
سجى وتحاول تغير الموضوع ( ببتسامه ) : قول لي شخبار عمي وافي .. ان شألله بخير 
دلال بحيا : الحمدلله .. قول لي انت شخبارك كيف صحتك وش علومك 
سجى وتاخذ نفس : والله الحمدلله عايشين .. تعالي خلينا نجلس تعبت من الوقفه .. ابيك تقولين لي كل الي خذيتو .. وتعطيني المحاظرات الناقصه .. 
دلال وهي تجلس جنب سجى : ما فاتك كثير .. بكره راح اجيب لك الدفتر وشوفي وش ناقصك من محاظرات ( كملت وهي تناظر سجى من فوق لتحت ) سجى ضعفانه حيل .. وذبلانه علامك 
سجى وتخفي ارتباكها : لا حرام عليك احس اني متنانه .. مدري وش فيني هذي الايام شهيتي مفتوحه على الاخر .. وش رايك نقوم ناكل جعت .. 
دلال ( تحاول تبين لي ان حادث مشاري ما اثر فيها وهو عامل عمايله فيها ) : طيب ما قلت لي ليش غايبه 
سجى ينقبض قلبها ( لازم يا دلال تلعبين على اوتار الحزن .. لازم تبين اصرخ بالم .. وتخنقني العبره وانهار ) 
دلال لما شافت الدموع تتجمع بعيون سجى غيرة الموضوع مع انها كانت حابه ان سجى تفضفض لها ( بس باين الموضوع صعب عليها وفوق طاقتها ) : سجاوي انا عازمتك .. وش ودك تاكلين 
سجى بنبرة حزن : مو مشتهيه .. دلال انتي سعيده مع عمي وافي 
دلال وباينه السعاده في عينها ببتسامه حالمه : احس اني اسعد انسانه بالكون 
سجى ( وانا اتعس من على الارض ) ببتسامه خفيفه : الله يوفقكم يارب 
رن في هذي اللحظه جوال دلال .. ناظرت الشاشه ببتسامه حالمه وردت .. 
دلال ببتسامه : تونا بطاريك .. شخبارك ؟ 
وافي ببتسامه : بخير دام اني اسمع هالصوت .. شخبارك ياعمري .. كيفك ياقلبي ؟
دلال بحيا : بخير .. الله يسلمك .. انت وينك 
وافي : بالطريق الى قلب من احب .. واحببت .. وسأظل احبها هذا انا انتظرك بره 
دلال ( اذوب انا بكلامه ) : طيب الحين بطلع .. ترى سجى معي 
وافي بستغراب : والله .. زين داومت ما بقت .. شخبارها بنت اخوي من زمان ما شفتها .. اجل كويس دام هي معك انا عازمكم على الغدا لا تتأخرون .. 


فــي المطعم .. 
دلال : يو خلص المايونيز .. وافي قل لهم يجبون لنا 
سجى ببتسامه : دلول تتذكرين حصه الي كانت تموت بالكاتشب ما تاكل شيء الا مع الكاتشب من زود محبتها له كانت تاكله مع خبز .. هههههههههههههه والله سالفه 
دلال ببتسامه : وش الي ذكرك فيها قديمه .. بس والله كان عليها سوالف 
سجى ( وتضحك ) : ههههههههه ولا تتذكرين انوار لما جاتها الحاله قامت تغط الخس بالبيبسي وتاكله ههههههههههههههههه على قولتها كل شيء بيختلط بعضه بطنها 
وافي : ههههههههه زي واحد من الشباب كان معي بالعمل يفطر بكتكات وزبادي مدري كيف يفكر 
سجى : ههههههههه والله .. اظاهر انه يقرب لانوار .. اكيد من اهلها 
وافي ابتسم والتفت على دلال وناظر فيها وبعدين التفت على سجى الي استغرب من تصرفاتها صارت وحده ثانيه .. على كل شيء تضحك .. وتحاول تنكت .. وتخفف دمها .. وتتذكر مواقف مضحكه علشان تضحك من اركبت السياره الى هذي اللحظه وهي ما وقفت ضحك .. ( غريب امرك يا سجى من وين جات لك القوه وقدرتي تضحكين .. او تحاولين تضحكين .. ودموعك تلمع بعينك ) 

/
*
/

مــر على حادث مشاري اسبوع ويومين .. كانهم بنسبه له سبع سنوات .. ما كان وده يطلع من المستشفى ما كانت عنده الشجاعه لمواجهت الناس في عالم اسود .. ما عنده القدره على العيش تحت سقف الظلام .. يحس بعجز جسدي بالرغم من اطرافه السليمه .. تشويش ذهني .. الم في قلبه .. تحطيم نفسي .. انكسار عاطفي .. 
دخلت ام مشاري الغرفه وشافت ولدها جالس بالظلام .. شغلت الانوار .. وقلبها عورها على ولدها الي جالس على السرير .. قربت منه وهي تقول .. 
ام مشاري : عمامك يما تحت بالمجلس ما تبي تنزل لهم 
مشاري بحزن : لا يما ما ابي .. 
ام مشاري : ليه ياولدي ما تنزل .. كل جالس بغرفتك .. حرام عليك تسوي بنفسك كذا يالله يما علشان خاطري 
مشاري : يما انا مرتاح هنا .. محتاج اني اجلس لحالي .. سلمي عليهم وعتذري لهم قولي لهم مشاري نايم 
ام مشاري بقلب مكسور : على راحتك .. طيب تبين اجيب لك عشى 
مشاري : لا يما ما ني مشتهي الله يعطيك العافيه 
ام مشاري : ليه يا قلب امك ما تاكل .. ما كليت شيء من الصبح لـ
قاطعها مشاري : طيب يما جيبي لي عشى .. 
ام مشاري وهي تقوم من السرير : بس يجهز العشى بطلعه لك فوق .. 
مشاري : طيب .. يما اذا طلعتي طفي الانوار ( هو سمع صوت مفاتيح الانوار لما شغلتهم امه ) 
ام مشاري : ليه .. 
مشاري بيأس واضح : ما بردون لي النظر .. ولا راح يلونون لي السواد 

طلعت ام مشاري من الغرفه ودموعها على خدها .. مشاري يوم عن يوم يزيد حزن .. كل حابس نفسه بالغرفه ما يبي يشوف احد بالموت ياكل .. ومن تتكلم معه يعورها قلبها .. كلماته مثل الابر الي توغز قلبها .. يوم عن يوم تحس انه يرحل عنها بدت تفقده .. صارت تشوف واحد ثاني غير ولدها مشاري .. الي تعرفه 
صادفت ناديه امها وهي نازله من الدرج ودموعها على خدها .. 
ناديه بقلق : مشاري ما رضى ينزل 
ام مشاري وتمسح دموعها : لا .. ما يبي يشوف احد ياربي انا هالولد بموتني .. 
ناديه وتحاول تهدي امها : بسم الله عليك يما .. الله يطول بعمرك .. يالله تعالي خلينا نحط العشى .. 
يتبع ..
فــي الصاله .. كانت جالسه .. ام تركي .. ام مطلق .. عليا .. وكانو جالسين معهم حريم الجيران لكن طلعو لما تأخر الوقت .. دخلت ام مشاري الصاله وهي تقول : جوعناكم 
ام تركي ببتسامه : مو مهم حنا اهم شيء رجالنا اكيد جاعو 
ام مشاري : الحين تنزل ناديه ونحط العشى .. ( وتاخذ جوله بعيونها على الصاله ) .. وين اختي ام غاليه وغاليه ما اشوفهم 
عليا ببتسامه : تحصلينهم بالغرفه الثانيه .. 
ام مشاري وهي طالعه : طيب انا رايحه المطبخ .. خذو راحتكم البيت بيتكم 
وهي متجهها للمطبخ توقفت عند الغرفه الي جنب الصاله .. وسمعت صوت غاليه وامها .. توها بتفتح الباب علشان تقول لهم ان راح يحطون العشى .. شدها حديثهم .. فتراجعت عن فتح الباب وقفت تتسمع .. 
من دخل الغرفه .. 
غاليه : ما ابي يما اصعد له .. ما ابي 
ام غاليه : ليه طيب ما تصعدين له .. 
غاليه بتذمر : يو يما كل يوم نعيد نفس الموال .. يما اناااا ماااا ابببببببيه ما ابيه 
ام غاليه : ليه ما تبينه .. مو هذا الي كنتي مطيوره فيه 
غاليه : كنت يعني فعل ماضي ونتهى .. لما كان مثل الخلق والناس .. واما الحين الوضع اختلف انا مومستعده اعيش حياتي مع عاجز .. اشيله واحطه .. انا ابي من يدلعني وهذا ما عاد ينفع لشيء 
ام غاليه : طيب وش اقول لاختي ام مشاري 
غاليه : لازم يما تكمينها ترى انا مليت والله مليت اختك هذي واقف لي هنا .. يابنتي هذا خطيبك لازم تهتمين فيه .. وهو الحين محتاج لك .. كل دق علي علشان اجي اكله .. مدري وش فيه دقت علي .. هي وش مفكرتني خادمه له اكله واشيله واحطه .. ولا طبيبه نفسيه اشوف البلا الي فيه من وين .. انا ابي من يخدمني .. مو كفايه اني تحملت المستشفى .. كل يوم نروح نزوره 
ام غاليه : والله اني مستحيه من اختي .. مدري وش واقول لها 
غاليه باصرار : يما لازم تكلمينها .. قول لها أي شيء .. قول لها اني انخطبت وبعدين هذي سجى بنت عمه خل تاخذه مو تحبه وميته عليه .. خل تخدمه مع اني ما ظنتي تبيه .. من صار الحادث ما شفنا خلقتها في المستشفى ولا هنا .. ولا يجبون طاريها .. 
اشتدت غبضة ام مشاري على مسكت الباب .. وقلبها يتقطع من الكلام الي تسمعه .. ماهي مصدقه غاليه بنت اختها الي كانت تعزها وبتعطيها ولدها تقول هذا الكلام .. صحيح اساءت الاختيار .. وكانت راح تجبر ولدها ياخذها ويضحي بحبه لبنت عمه ..
/
*
/

فــي بيت بو شهاب .. 
فتح عينه ببطأ .. وناظر الساعه .. اخذ نفس عميق .. وظل يتأمل نور الصباح الداخل من زجاج النافذه .. التفت على انفال الي نايمه جنبه .. من ملامح وجهها عرف انها في سابع نومه .. ببتسامه .. هز كتفها .. وهو يهمس لها : انفال قومي صار الصباح .. لما ماشاف تجاوب منها قالها بصوت اعلى 
انفال ومازالت مسكره عيونها .. بصوت كله نوم : شهاب بس شوي .. خلني انام 
شهاب ببتسامه خبيثه .. رفع البطانيه عنها وهو يقول : ياكسوله طلعت الشمس 
انفال تفاجات من حركته .. ولملمت جسمها من موجة البرد الي جاتها .. ونزلت ملابسها الي كانت مرتفعه .. وفتحت عيونها .. تدور على شهاب .. سمعت صوت الماي في الحمام ( انتو بكرامه ) .. قامت من السرير وهي مستغربه .. شافت الساعه الي ( 45 : 6 ) .. لسى ماجات الساعه 7 .. غريبه شهاب جالس بدري مو بالعاده وداخل الحمام قبلي .. واضح ان رايق اليوم ... ياربي ان شألله دوم .. ) حست انفال بنشوت فرح تتسلل الا داخلها مع اشعت الشمس .. خمنت ان اليوم راح يكون مميز لان شهاب رايق ..
بسرعه جهزت له ملابسه .. وغراضه .. وستنته عند التسريحه .. اول ما طلع من الحمام قربت منه وهي تقول 
ببتسامه عريضه : صباحك .. خير 
شهاب ببتسامه مشرقه : صباح النور والانوار .. جهزتي لي ملابسي 
انفال وعينها على ابتسامته ( ابتسامة الصباح لها شكل ثاني يا حلووها ) : على السرير 
ادخلت انفال الحمام .. وخذت لها دش على السريع .. اما شهاب لبس ثوبه .. وتعطر .. ورتب السرير .. وجلس ينتظر انفال تطلع من الحمام .. طلعت انفال من الحمام وعلى شفايفها ابتسامه زاد عرضها لما شافت السرير مرتب .. 
شهاب : يالله عجلي بسرعه .. تراني ميت من الجوع 
انفال وهي تاخذ ملابسها .. : طيب 
البست انفال ورتبت شعرها .. تعطرت .. وحطت لها كحل وروج خفيف .. وخذت كتبها وعبايتها ونزلو تحت 
شهاب : انفال انا بطلع اجلس بالحديقه .. اذا جهز الفطور جيبي هناك 
فــي الحديقه .. كان الجو حلووو .. والسما صافيه .. واشعة الشمس بارده .. ما بعد تشتد .. و زقزقت العصافير عاليه .. مع نسمات هوا خفيفه .. جلس شهاب على الطاوله .. يتأمل الورد المتفتح .. 
انفال ببتسامه وهي تحط صينيت الفطور على الطاوله : اليوم الجو حلوو 
شهاب ببتسامه خفيفه : الله يعينا على شمس الظهر .. متى اليوم ترجعين من الجامعه 
انفال وهي تصب الشاي : 2 ونص .. 
ليلى وهي تقرب منهم .. ببتسامه : صباح السكر والعسل على احلى عصافير حب 
شهاب بشويت عصبيه : عصافير بعينك .. كل هالطول والعرض والرجوله عصفور 
ليلى وهي تسحب الكرسي وتجلس : طيب يا صقر ما عرفنا قدرك .. ( كملت وهي تناظر انفال ببتسامه ) يالله انفال تأخرنا .. السواق ينتظرنا بر .. خلي عنك هالغراب ياكل لحاله 
شهاب : اقول اكرمينا بسكوتك .. وقومي عن وجهي روح جامعتك .. انا بوصل انفال 
ليلى بتهويل : شهاب بكبره وبطوله وعرضه وجلالت قدره .. متنزل ومتكرم يوصلنا الجامعه .. وش صاير بالدنيا 
شهاب ويبي يقهرها : انا قلت بوصل انفال ما قلت بوصلك .. 
ليلى وتحط رجل على رجل : السياره الي بتودي انفال الجامعه بتوديني .. ليس اللفه الطويله .. خليني اكلم السواق .. اقوله يروح يكمل نوم .. 
انفال التفتت على شهاب .. ببتسامه : صحيح شهاب بتوصلني الجامعه 
شهاب ببتسامه: يالله قومي لبسي عباتك .. علشان ما نتأخر 

/
*
/

فــي الجامعه .. 
نجمه : وش هالتأخير يا ست انفال .. مو بالعاده 
انفال ببتسامه : اليوم شهاب جابني الجامعه 
نجمه مو مصدقه : والله .. من جد .. لا اكيد صاير شيء تعالي قول لي وش عنده موصلك 
انفال : ما في شيء .. لايروح بالك بعيد .. عادي اليوم مروق ومشتهي يوصلني 
نجمه : ان شألله تدوم هترويقه .. ويوصلك كل يوم .. خل يخدمك مثل ما انتي تخدمينه 
انفال بسعة صدر : تصدقين احس اني فرحانه .. بالحيل مبسوطه 
نجمه ( يحليك يا انفال علشان هالتوصيله فرحانه .. ما الومك ما عندك رجل عند حجر ) : الله يدوم عليك الفرحه .. يالله تعالي نكمل سوالفنا في المحاظره .. لا نتأخر 
مشت انفال مع نجمه للمبنى 2 .. 
انفال بعد تفكير : نجمه ... ممم ودي .. ودي افاجأ شهاب 
نجمه ببتسامه خبيثه : مفاجاه من أي نوع .. من النوع الي بالي بالك .. ولا 
انفال شوي مستحيه : أي الي بالي بالك .. بس عاد مو بالك يشطح بعيد .. ابي شيء اقدر عليه 
نجمه : ممم يا ستي انا توني الشهر الي راح مسويه ليله حمره .. خليت زوجي فيها يولع .. خليني اقولك وش سويت .. رحت السوق وشريت لي فستان احمر قصير وفي فتحات من الجنبين .. وشريت شموع حمر ورد احمر .. يوم كان طالع من البيت .. نثرت الورد على السرير .. وسويت عشا خفيف .. وشعلة الشموع وزعتهم في الغرفه .. حلووو .. شغلة موسيقى هادءه .. وحطيت مكياج ناعم .. بس خليت الروج صارخ احمر ناري .. اول ما دخل زوجي الغرفه .. تفاجا .. وبعدين عاد صار بينا حركات المهم .. ان تعشينا باجواء رومنسيه رهيبه .. وبعد العشى .. رقصت له مصري .. 
انفال ومندمجه : انتي تعرفين ترقصين مصري 
نجمه وتضرب على صدرها : افااا عليك فنانه .. لا تقولين يا انفال انك ما تعرفين ترقصين مصري .. ترى الرجال موتهم .. هز الخصر و الدلع 
انفال سكتت شوي وبعدين قالت : بصراحه ما اعرف .. ولا مره جربت .. احسه صعب 
نجمه : لا مو صعب .. بس عليك انك تهزين منطقة الخصر .. بعد المحاظره اعلمك كيف ترقصين 

/
*
/

فــي السوق .. 
دلال وهي ترفع الفستان .. بحماس : هذا حلوو راح يطلع يجنن عليك 
انفال وهي تتفحص الفستان : مدري ما كانه قصير مره .. وبعدين بدون سيور .. ولونه قو..
قاطعتها دلال بشويت عصبيه : انفال ما انفكت عقدتك من القصير .. صدقيني مو قصير كثير .. وبعدين مو انتي تقولين تبين فستان احمر هذي الدرجه المطلوبه .. يالله خذيه وماراح تندمين .. يالله تعالي ننسق له كسسورات 
انفال وهي تتأمل الفستان الي بيدها .. وتتخيله عليها ( ياربي ما يناسبني هاللون ما راح يطلع حلوو ) 
( اليوم لما ارجعت انفال من الجامعه .. عشعشت الفكره براسها .. لحظات تتحمس لها .. ولحظات تتخوف منها .. يمكن تصرفات شهاب في الفتره الاخيره .. خلتها تعزم و تفاجأه ولو انها من داخلها مو مقتنعه بشكل كبير .. لانها ما عندها امكانيه كافيه .. بتحاول .. الفشل وارد والنجاح ممكن .. لو فشلت راح تخسر كثير .. ولو انجحت راح تربح قلب شهاب .. وهذا هدفها .. مستعده تسوي أي شيء بس تكسب حبه .. 
فكرت تقول ليلى تساعدها لكن استحت منها .. وهي عارفه ان دلال بتساعدها .. لما جا المغرب دقت عليها وقالت لها .. انبسطت دلال كثير وتحمست .. بعد صلاة العشا مرة انفال على دلال وراحو السوق ) 
دلال وهي تحرك يدها قدام نظر انفال : انفال .. وين وصلتي .. 
انفال ونتبهت لدلال : معك .. 
دلال : لا والله منتي بمعي .. من زمان اسولف لحالي منتي بحاسه .. ( كملت وهي ترفع العقد الي بيدها ) طيب وش رايك في هذا .. راكب مع لون الفستان .. 
انفال : أي حلووو 
استمتعت دلال بالشوبنق .. مع انها تعاملت مع عناد انفال وترددها .. بالجبر والالزام شرت لها كل شيء جديد من فستان وكسسوارات ومكياج .. وشموع .. 
رن جوال دلال .. ردت بدلع : هلا حبيبي 
وافي : هلا بنور عيني .. هلا بدلولتي .. هلا بدلعوتي .. هلا بعمري ..ونبض قلبي 
دلال ( اه قلبي ) بحيا : هلا فيك .. شخبارك 
وافي : مشتاق موت .. ما كانك طولتي علينا .. 
دلال ببتسامه : امداك اشتقت لي .. يبي لي ساعه و خلص 
وافي : الله يصبر قلبي .. ساعه .. يعني 60 دقيقه وفي الدقيقه 60 ثانيه 
دلال ( تضحك بدلع ) : هههههه ههه .. خلاص راح احاول اخلص شغلي بنص ساعه .. 
وافي ببتسامه : مع انها كثيره .. بس بنتظرك .. اول ما تخلصين كلميني 
دلال : طيب .. بااااي 
انفال اعرفت من اسلوب دلال ان المتصل وافي .. ( كل نص ساعه يدق خطيبها يسمعها كلام حلو ويعجلها .. كل هذا حب وشوق .. وانا من شفت شهاب العصر ..بعدها ما كلمني ولا كلمته .. وما اعتقد انه راح يدق علي .. ولا يشتاق لي .. يمكن لان حنا تعودنا على هالشيء .. او لان ما في مشاعر تدفعنا ندق على بعض ) بعد هالفكره .. حست انفال بالاحباط وتبخر حماسها .. ودها ترجع البيت بلاها هالمفاجأه 
انفال : دلال خلصنا صح 
دلال وهي تحط الجوال بالشنطه : تغريبا .. بس باقي الورد طبعا بتشترينه في نفس اليوم الي بتسوين فيه السهره .. الا انتي متى ناويه تفاجأينه 
انفال بعد تفكير : يوم الاربعه .. 
دلال ببتسامه : حلوو .. عاد ما وصيك على العشا .. يفضل انك تختارين اطباق ايطاليه لانها رومنسيه .. وطبعا الورد بيكون جوري احمر .. أي صحيح ذكريني اعطيك سيديات الموسيقى .. وسيدي منوع لرقص .. أي صحيح نسينا اهم شيء بالحفله .. الهديه .. ولا منتي بنوايه تهدين زوجك 
انفال بهتمام : الا .. اكيد .. بس محتاره بالهديه 
دلال وهي تأشر على المحل الي قبالهم : تعالي معي .. هذا محل ساعات رووعه .. راح تعجبك وتعجب شهاب 
بعد ما طلعو من المحل .. طبعا شرت انفال لشهاب ساعه .. وهم دلال شرت لوافي ساعه .. جلسو في ستار بوكس .. يشربون كوفي .. 

.. 
ماحسبت المسافه بيني
وبينك..
بس..
حسبت ألف خفقه تحتريك..
مدري أقول:
اشتقت لك..
والا وحشتني؟
لكن اللي أعرفه..
أني أموووووت فيك..


.. تم ارسال الرساله .. 
حطت جوالها على الطاوله .. مرة خمس دقايق .. رنت مسج .. بسرعه ارفعت جوالها وفتحت الرساله بلهفه ..

صحيح رسالة منك تفرحني,
لكن صوتك
يريحني,
وشوفتك
تسوى أغلى ما عندي)احبك ) 

خذت نفس عميق وحطت جوالها على الطاوله .. ورجعت جسمها للخلف .. وسندت ظهرها 
انفال كانت تراقب تصرفات دلال من اول ما دخلو السوق .. اسلوبها .. دلعها .. لهفتها .. حبها .. نظرة عيونها .. سرحانها ..اهتمامها .. تواصلها مع وافي .. مكالمات .. والحين مسجات شغاله .. راح فكرها لبعيد كيف حياة دلال مع وافي في البيت في الشارع .. مدري حالهم طبيعي كل المخاطيب كذا ولا هم حاله خاصه .. اذا هم حاله خاصه .. يعني حالتي مع شهاب طبيعيه .. واذا هم طبيعين .. يعني علاقتي بشهاب مو طبيعيه 
انفال بتردد : دلال ... ممكن جوالك 
دلال ببتسامه : ممكن ونص .. تحت امرك 
انفال بتردد واضح : لا خلاص .. خلاص 
دلال بستغراب : وش الي خلاص .. انفال علامك .. 
انفال سكتت شوي وبعدين قالت : دلال ابي منك .. مسج حلوو 
دلال ( وفهمتها على طول )وتغمز بعينها لانفال : والله ما عندك سالفه .. مسويه زحمه .. يا شيخه كل مسجات تحت امرك الحين اطلع لك احلى مسج .. ورسليه ل بو شباب .. شهاب 

/
*
/


لا تستحي من ضمّة الرّوح للرّوح ..
دايمـ يضموّن الحبايب حبايب ..
هي لهفة(ن) فيها الغلا دومـ مسموح ..
حتّى ولو كانت من أشواق ذايب ..
ضمّة غلا ماهي تعابير ومزوح ..
لا تحسب إن ضمّة غلانا مصايب ..
لو تكسر ضلوعكـ بتحيي بكـ الرّوح ..
صدّقني أدري في ألمها عجايب

عقد حواجبه .. وتغيرت تعابير وجهه وهو يقرا كلمات المسج .. ( معقوله هالمسج من انفال لالا .. اكيد في غلط .. طيب وش الغلط هذا رقمها .. مو هي قالت بتروح السوق .. يمكن راحت ونسرق جوالها .. لا لالا.. فلم هندي .. طيب وش قصدها ( لا تستحي من ضمة الروح للروح ) 
وليد : ياااااااهو .. يا بو شباب وين وصلت .. صار لك ساعه تناظر بجوالك 
بحركه سريعه دخل شهاب الجوال في جيبه .. ولتها بالسوالف .. وماعاد يفكر بالمسج 

/
*
/

فــي بيت هيام .. في غرفتها .. 
فيصل : اقول هيومه كان عجبتك جلست البيت .. منتي بناويه تشتغلين 
هيام : الا .. ان شألله بكره بروح المشغل .. بس تصدق احس نفسيتي صارت احسن بكثير لما اخذت اجازه حتى علاقتي بـأمي والجيران وخالي تحسنت .. 
فيصل ببتسامه : كويس .. طيب حبي .. انا لازم اشوفك .. وش رايك بكره نلتقي 
هيام : مو حنا قلنا يا عمري .. ما راح نشوف بعض 
فيصل : صحيح .. بس هذي المره ابيك ضروي .. عندي لك خبر حلوو 
هيام بسرعه : وشو .. يالله قول .. 
فيصل : لا ما راح اقول .. اذا شفتك بقولك .. هو الخبر يتعلق بعلاقتنا انا كلمت امي 
هيام بلهفه : وش قالت 
فيصل ببتسامه يبي يلعب بعصابها : لا ما ينفع على الجوال .. لازم اشوفك اولا لاني مشتاق لك كثير وثانيا علشان اقولك الخبر .. 
هيام بعد تفكير : اليوم ايش .. 
فيصل : الاحد ليش .. 
هيام : وش رايك نلتقي يوم الاربعه .. لما اطلع من المشغل 

/
*
/
يوم الاثنين .. تجمعت العائله في بيت بو ضاري .. وخبرهم طلال بقراره .. الي رغم معارضت الكل وزعلهم ما زال مصر عليه .. صحيح انه تضايق بالحيل وخاصه انه تعلق فيهم .. وتآلف معهم من كبيرهم لصغيرهم .. بو ضاري كان معارض .. وحاول يقنعه ان يبقى حتى انه قال له بيشتري له بيت لكن لما شاف اصرار طلال ماحب يضغط عليه .. اما بو شهاب ما كان معارض ولا موافق على رجوعه لرياض .. اما الشباب تضايقو بقوه وخاصه عبدالعزيز وكمال لانهم اقرب لعمهم من شهاب الي ما كان باين عليه شيء يمكن تضايق مثلهم بس هو بطبيعته ما ينفعل كثير .. اما البنات فتأثرو بالخبر كثير .. وغلبوها مناحه .. الي يشوفهم يقول انه بسافر بريطانيا .. او بروح وما بيرجع 
في المجلس .. بعد العشا .. 
كمال : والله ضيقت صدري يا بو الاطلال بهل الخبر تكفى قول انها مزحه من العيار الثقيل 
عبدالعزيز : تصدق يا عمي والله صعب علينا انفارقك .. بعدين من نمزح ونسهر معه ونستهبل عليه 
طلال ببتسامه : انتو علامكم .. مكبرين الموضوع ومضخمينه .. انا ما قلت بسافر وما برجع السالفه وما فيها اني بنقل لرياض .. بشتغل هناك ..و وعد مني ان كل خميس وجمعه برز فيسي عندكم 
كمال : ما اعتقد يا عمي .. انت لما كنت تدرس بالرياض والسنه الي اشتغلتها بالرياض ما كنت تجي كثير وحتى اذا جيت يوم واحد وتمشي 
طلال ( كان صعب على قلبي فرقاها ) : راح اجي .. واذا ما جيت انتو تعالو لي 
عبدالعزيز : عمي قل لي انت وش الي خلاك تنقل لرياض 
طلال ما حب يصرح بالاسباب .. فضل ان يغير الموضوع .. التفت على شهاب الي جالس جنبه 
طلال : اقول شهاب دق على انفال .. قول لها تسوي لي درب بدخل اجلس مع البنات شوي 
شهاب : طيب دق على ليلى وقول لها تسوي لك درب 
طلال باصرار : اقولك دق على انفال وقول لها 
رفع جواله ودق عليها .. بعد الرنه الثالثه ردت انفال 
انفال : هلا شهاب 
شهاب : هلا .. انفال يقولك عمي طلال سوي له درب يبي يدخل يجلس معكم 
انفال ببتسامه : طيب .. ( سكتت شوي وكملت ) .. شهاب تعشيت 
شهاب : الحمدلله .. ( سكت شوي وكمل ) .. انفال ما ابي اتأخر كثير .. خلينا نمشي بدري طيب 
انفال بقلق : ان شألله .. شهاب شكلك تعبان .. 
شهاب : يعني صداع خفيف .. اليوم ضغطت نفسي بالعمل .. ولاني ما نمت العصر فجاني صداع 
انفال بهتمام : تبي اجيب لك بندول .. ولا شرايك تصعد فوق غرفة اخوي ضاري ترتاح على السرير 
شهاب : لا ما يحتاج .. بريح بالبيت انتو تعشيتو ولا لسى 
انفال : تونا قايمين من السفره 
شهاب : بالعافيه .. ( سكت شوي وكمل ) انفال ممكن تسوين لي عصير برتقال طازج 
انفال ببتسامه : من عيوني .. 
شهاب ببتسامه عريضه : تسلم لي عيونك 
طلال وقرب من شهاب ويغمز له .. : اقول قبل لا تصلح لك العصير قول لها لا تنسى تسوي لي درب 


فــي الصاله الداخليه .. دخل طلال وجلس مع البنات .. 
ليلى وفي دمعه حايره بعينها : صحيح عمي بتروح وبتتركنا 
ميلاف بضيقة خلق : خذني معك يا عمي 
طلال ( خذ عاد بدا الفلم الهندي ) : انتو شايفين معي سيف ودرع .. بروح احارب ترى اذا ما مسحتو دموعكم والله بطلع وما راح تشوفوني مره ثانيه .. 
ليلى وهي تمسح دموعها بطرف اصابعها : خلاص عمي .. الله يوفقك وين ما كنت بس عاد لا تنسانا 
طلال ببتسامه : وانا اقدر انساكم .. وبعدين صدقوني كل اسبوع بجي عندكم 
ميلاف بهدوء : وش رايك يا عمي اروح معك .. ما عدت اتحمل العيشه هنا .. 
الكل لاحظ ان ميلاف ما عادت ميلاف .. هادءه ما تتكلم كثير في انكسار بنظرة عيونها والحزن واضح عليها كل الي يشوفها يتسائل وين الغرور وين الاسلوب الجارح ليه كل هل الهدوء معقوله كل هذا تأثر بقرار طلال ولا في شيء اكبر من كذا .. صحيح في هم ساكن بداخلها .. في قلب مقبوض وبال مشغول .. في كره في خوف في الم مع شويت ندم وحسره على الحال .. من ذاك اليوم المشؤم والدنيا ضايقه فيها وجلست البيت تخنقها .. اخوها عبدالعزيز من يشوفها يذلها يستصغرها منع عنها كل شيء .. الجوال تلفون البيت .. الجامعه .. السوق .. الفلوس .. حتى الكلام معها جريمه .. 
طلال وهو يتأمل ملامح ميلاف : ميلاف في شيء مضايقك .. 
ميلاف ( الا الدنيا ضايقه فيني ) : لا ياعمي .. مافي شيء مضايقني ( سكتت شوي وكملت ) وين انفال ما اشوفها 
ليلى : في المطبخ تسوي عصير لشهاب .. والله اخوي ما عنده سالفه مهنته بس يتأمر عليها 



فــي الصاله الثانيه .. 
ام شهاب : ليه طلال بينقل لرياض ماهو بمرتاح بشغله .. 
ام ضاري : الله العالم .. عسى بس ما يكون مو مرتاح في بيوتنا ومستحي من خوانه 
ام عبدالعزيز : اذا مو مرتاح بيوتكم .. بيتي موجود 
ام ضاري تبي تغير الموضوع : أي صحيح مبروك يا ام شهاب على خطبت ليلى .. الله يسعدها يارب 
ام عبدالعزيز بخوف : ليه ليلى وافقت .. 
ام شهاب ببتسامه : لا ما بعد .. بس ابوها و خوانها موافقين .. وينتظرون ردها 
ام عبدالعزيز بتردد : والله بصراحه يا ام شهاب .. عبدالعزيز ولدي يبي ليلى بنتك .. كان مستحي من خاله لان لسى ما خلص جامعه ..ولما درى ان ليلى انخطبت ما قدر يصبر وجا قال لي .. وطلب مني اخطب له ليلى وانا فرحت كثير وين بحصل زوجه لولدي مثل ليلى بنت اخوي 
ام شهاب ببتسامه : والنعم الله يشهد اني اعز عبدالعزيز مثل اولادي والله من كثر ما يمدحون فيه كمال وشهاب اتمناه لبنتي .. القريب اولا من الغريب .. بس الراي الاول والاخير ليلى .. انا ان شألله اليوم راح اكلمها 
ام شهاب فرحت بخطبت عبدالعزيز اكثر من خطبت فارس عماد .. لان عبدالعزيز ولد عمتها راح يكون عليها احن واللطف من الغريب ودام وهو الي يبيها يعني اكيد يحبها وبعزها وبخاف عليها 

/
*
/

فــي بيت بو شهاب .. وتحديدا في غرفة ليلى .. 
اطلعت ليلى من باب الغرفه مبسوطه بالعزيمه و مشتاقه لجمعت العائله وسوالف البنات وضحكهم .. ودخلت من باب غرفتها .. حزينه ومتضايقه .. متحطمه ومتألمه .. رمت نفسها على السرير بثقل من كبر الهموم بداخلها اليوم كانت مثل المغناطيس الي جذب كل الهموم الي بالجو .. ما كانت مستعده لقرار عمها طلال وموضوع خطوبتها لعبدالعزيز صدمها .. وتفكيرها بخطوبت فارس عماد متعبها .. وجود عمها طلال ببيتهم يسعدها .. تنبسط لما تجلس معه ولما تتكلم معه يفهمها .. ولما تطلبه ما يردها .. ولما تشاوره يشير عليها و قرار نقله لرياض ضايقها حست انها بتفقد حلاوة البيت .. لكن عمها طلال وعدها ان راح يجي كل خميس وجمعه ( هذا هي الدنيا ناس تجي وناس تروح .. قلب يحب وقلب يكره .. دمعه تنزل وجرح يبقى .. ذكرى تألم وذكرى تسعد .. ناس تحس وناس عديمة احساس .. مدري وش الي بقلبه .. أي نوع من الحب الي يعبر عنه بتصرفاته .. أي شوق الي غير واضح بنظرته.. وش هل الحب الي ساكن بداخله .. غريبه هل الرغبه الي طلعت فجأه .. غريب هالاحساس الي نولد فجأه .. معقوله عبدالعزيز ولد عمتي يبي يتزوجني .. معقوله يبادلني نفس الشعور .. طيب ليه ما تكلم من زمان ليش ما حاول يعبر لي عن حبه .. يحسسني بوجوده باهتمامه .. يمكن كان خايف .. مستحي .. ماني مصدقه عبدالعزيز حب الطفوله ..و حلم المراهقه ( خطبني )
فــي سيارة وافي المتجه الى المطار .. 
وافي وعيونه على الطريق المظلم : الساعه كم طيارته 
دلال وتناظر ساعة يدها : الساعه 10 ونص 
ما تدري دلال وش احساسها بالضبط في هذي اللحظه اكيد احساس خالي من اللهفه والحماس والرغبه والانفعال .. احساس بارد هادء ..في كل موقف تكتشف ان تغير شيء بداخلها تلقائي .. ولا وين اختفى حماسها وتلاشت سعادتها .. بولد عمها ريتشارد .. تذكرت مواقف اللقا من ماضيها كيف كانت الفرحه تحركهم .. والحماس مسيطر عليهم .. العيون تراغب .. والقلب مشتاق .. متى يوصل الغالي .. ولما يوصل الدنيا ما تسعها والارض ما تشيلها .. ولما تنتهي فصول المغامرات .. ويختفي صوت الضحكات .. ويجي وقت الرحيل .. تضيق الدنيا فيها وتدمع عيونها .. ما تدري تحس انها كبرة على هالشعور .. اساسا ما عادت تحس فيه .. لما اليوم العصر كلمها اخوها بدر وقال لها ان ريتشارد بسافر لامريكا ما عاد يتحمل الجلسه هنا .. تخلف وضغط وملل وان طيارته الساعه 10 ونص بالليل .. كان شعورها عادي بالمره .. ترددت تقول لوافي ياخذها للمطار تودعه ولا تقول لبدر يبلغه السلام .. 
وافي وهو يناظر دلال الي سرحانه وعيونها على النافذه ( ببتسامه ) : الحلو في ايش سرحان 
دلال بصوت جدي : وافي ما يضايقك لو رحت ودعت ولد عمي 
وافي ببتسامه : ليه اتضايق .. بالعكس ولد عمك وبسافر لازم تسلمين عليه 
دلال براحه وببتسامه : وافي غير الغنيه .. 
رن في هذي اللحظه جوال دلال .. طلعته من الشنطه وردت على طول 
دلال بستغراب : طرينا على بالكم .. شيء طيب 
هيام ببتسامه : انتو دايم على البال .. شخبارك دلول ؟ 
دلال ببتسامه عريضه : بخير دام اني سمعت صوتك .. انت شخبارك وينك مختفيه من زمان 
هيام ببتسامه : اشغال .. انتي طمنيني عنك كيف الخطيب معك .. مبسوطه 
دلال ببتسامه : بالحيل .. انتي كيف الشغل معك مافي شيء جديد 
هيام كانت داقه علشان تقول لدلال عن فيصل وان يبي يخطبها طبعا ما كانت ناويه تقول كل التفاصيل : ما شي الحال .. دلال انتي بالبيت ولا طالعه 
دلال : طالعه 
هيام بخيبة امل : متى راح ترجعين البيت 
دلال : مدري والله .. تبين مني شي.. آمري 
هيام : لما ترجعين البيت كلميني ابيك بموضوع .. طيب .. يالله اخليك الحين ما ابي اعطلك 
دلال ببتسامه : لا شدعوه .. خلاص انا لما ارجع البيت بكلمك .. لا تنامين 
سكرت دلال من هيام .. وعلى راسها علامة استفهام كبيره .. من زمان ما حست بالراحه في صوت هيام يا ترى وش موضوعك يا هيام .. ان شألله خير .. متفائله بنبرة صوت هيام ونفسيتها .. 
/

فــي بيت بو تركي .. تحديدا بالصاله .. 
ام مشاري : وين ناديه ما اشوفها 
ام تركي ببتسامه : والله طالعين يتمشون هي وتركي ويلاعبون بنتهم وبيتعشون وبجون 
ام مشاري : يعني راح يطولون 
ام تركي : الظاهر كذا لان ما صار لهم ساعه من طلعو ..( سكتت شوي وكملت ) شخبار مشاري ان شألله بخير 
ام مشاري تنهدة بضيقه وهي تقول : على حاله .. كل يوم يزيد والله انا قلبي يعورني عليه يا ام تركي ما يرضى ياكل .. ولا يرضى يطلع من غرفته .. وما يحب يتكلم مع احد 
ام تركي بحزن : الله يساعدك يا ام مشاري وقوي قلبك .. وان شألله مشاري يرجع لك مثل اول 
ام مشاري من قلب : امين يا كريم .. اقول ام تركي شخبار سجى 
ام تركي برتباك واضح : هاا .. كويسه .. الحمدلله 
ام مشاري بتسائل : هي وينها ما شفتها من زمان 
ام تركي وتحاول تخفي ارتباكها : بغرفتها .. يمكن تذاكر او نايمه ( كملت وهي تقوم ) انا بروح احط العشا 
طلعت ام تركي من الصاله وتجهت للمطبخ .. خذت نفس عميق وجلست على الكرسي .. طلعت في الوقت المناسب لو اسألتها ام مشاري عن سجى وليش ما زارت مشاري كان ضاعت وما عرفت وش تقول لانها اساسا مو عارفه شيء .. سجى صايره هذي الايام غامضه كثير .. ومن تفتح معها الموضوع تلف .. وتلف وما تطلع بشيء مقنع .. 
ام مشاري لاحظت ارتباك ام تركي لما اسألتها عن سجى .. تضايقت حيل .. مو كفايه ضاقت الدنيا فيها لما سمعت اختها وبنتها .. من ذاك اليوم وهي تعبانه .. ما تنام .. ما تاكل كويس .. تحس بهم كاتم على انفاسها والهوا يدخل بصعوبه .. للحين مصدومه وندامنه كثير .. تحس انها السبب في تعاست ولدها .. ومرضه النفسي .. مستعده تسوي أي شيء علشان ترجع له ابتسامته .. ويرجع مشاري ولدها 

/
*
/

فــي المطار .. 
عاشت حياتها تعشق المطارات الارض التي يجتمع فيها الراحلون والعائدون .. وتختلط دموع الحزن والفرح .. تفترق قلوبا فالفراق صوره تتكرر يوميا بل كل لحظه هنا في هذه الارض .. وتجتمع الاحبه مشهدا يزينوه الفرح ويحركه الشوق ... ( الانتظار ) لحظات يعيشها كل من جلس على كرسي قاعدة الانتظار وكل من وقف يراغب هبوط الطائره .. 
سلطان وهو يضم ريتشارد : والله اني بشتاق لك .. تعودت عليك 
ريتشارد ببتسامه : وانا بعد بشتاق لك .. تعال عندنا بالصيف الجاي او بالاجازات 
جاسم ببتسامه : انا بجي بعيش عندكم .. بس خليني اخلص المدرسه 
بدر ببتسامه : ما تفكر تزورنا مره ثانيه 
ريتشارد وعيونه على دلال الي واقفه جنب وافي وبدر : ولا افكر .. خلاص الي كنت جاي علشان خاطر عيونه صار لغيري 
بدر ويحاول يغير الموضوع : اقول ريتشارد لا تنسى تسلم لي على عمي .. 
ريتشارد ببتسامه وما زالت عيونه معلقه على دلال : يبلغ .. اقول دلال ليه ما تجين معي 
دلال ارتبكت وما عرفت وش تقول ( علامه يخربط ) : سلم لي على عمي 
ريتشارد : تعالي معي ما شتقتي لايامنا الحلوه .. طلعاتنا .. جمعاتنا .. روحاتنا لسينما .. رحلاتنا للبحر .. تذكرينا لما كنا نسهر انا وانتي في مستودع الفله .ما اشتقتي لايام المدرسه والمخيم الصيفي .. يالله تعالي معي 
دلال فار دمها وحست بحراره .. ما عرفت وش تقول .. وكيف تغير الموضوع 
بدر لما حس ان ريتشارد بدا يخورها .. ويقول كلام ما له داعي .. قدام وافي .. قال بسرعه وهو يحاول يستعجل ريتشارد : يالله يالله .. تأخرت .. بسرعه .. قبل لا تطير الطياره 
ريتشارد وهو يتأمل في عيون دلال .. و متناسي الي حوله .. وخاصه وافي : دلوله .. لما تشوفين الوشم الي سويته لك على كتفك .. تذكريني .. اوكي .. 
تصلبت دلال في مكانها .. وصعد الدم لراسها 
وافي طول الوقت كان هادء .. ما تكلم .. بس كانت عيونه ونظراته كافيه .. التفت على دلال وناظر فيها بحده .. وقال بصوت واضح وجاد : انا انتظرك بالسياره .. ( ومشى بسرعه ) 
تحس نفسها بدوامه مو قادره تطلع منها .. مشت بسرعه خلف وافي بدون ما تلتفت للخلف .. اول مره يخذلها لسانها وما ترد عليه .. اول مره تحس ذكرياتها محزنه .. وماضيها غلطه ممكن تأثر على مستقبلها هي في هذي اللحظه ما عليها من الماضي .. المهم هو حاظرها .. وافي خطيبها 
اركبو السياره في صمت .. ولازمهم لفتره طويله .. دلال كانت عيونها على النافده .. ما لها وجهه تلتفت كيف بطالع عيونه .. ما عندها القدره على الكلام وان تكلمت وش تقول .. مستحيه .. منحرجه .. ندامنه .. متحطمه ..منقهره .. الصمت افضل لها 
وافي بصوت واضح عليه الضيقه : دلال .. انا لما سألتك عن الوشم الي في كتفك ما قلت لي ان ريتشارد هو الي راسمه لك .. ( سكت شوي ينتظر منها جواب ولما ما تكلمت كمل ) .. واضح من نظراته ان يحبك 
دلال بصوت واطي .. والدموع بدت تتجمع بعينها : وافي .. انا اسفه 
وافي بستغراب : على ايش .. ( سكت شوي ينتظر منها جواب ولما ما تكلمت كمل بجديه ) دلال انتي ودك تروحين امريكا 
دلال استغربت من سؤاله وما فهمت وش قصده : لا .. ما ابي اروح 

/
*
/

داخل اسوار الحزن وبقيودا من الم تحكم اطراف جسدها النحيل .. في سجن منعزل .. في وسط المدينه المظلمه الخاليه من أي شيء .. لا يسكنها احد سوى اشباح الصمت .. هناك صوت اشبه بدقات قلبا جريح ينزف دما .. واحاسيس مكسوره ترقص .. رقصت مجنونه . تدور حول احلاما قد ماتت قبل ان ترى النور .. ومشاعر تسمى الفرح والامل قد تلاشت للابد .. وقليل من رماد ابتسامه .. (سما قد غطتها سحبا سوداء تمطر دموعا غزيره). 
غطت وجهها بالبطانيه بملل .. ولما حست بالاختناق ارفعتها .. لفت جسمها للجهه الثانيه بثقل .. غمضت عيونها بقوه تبي تنام مو قادره .. فتحتها وتأملت الظلام الي حولها .. غمضت عيونها مره ثانيه يمكن يجيها النوم .. تعبت خلاص تبي ترتاح .. وتريح بالها .. من التفكير .. وقلبها من الهم الكبير .. فتحت عيونها بسرعه لما اسمعت طرقات الباب .. قامت بسرعه وشغلت الانوار كلها .. ورتبت السرير .. وفتحت كتاب كان محطوط على الطاوله .. ناظرت وجهها في المرايه .. ومسحت دموعها ( الله يستر ليكون اخوي عبدالرحمن ولا عمي وافي ما ابيهم يلاحظون شيء ) حاولت تبتسم وتكون طبيعيه قد ما تقدر .. وهي تفتح الباب .. تفاجات لما شافت ام مشاري .. صحيح انها ارتبكت بس تصنعت الفرح وعرضت الابتسامه 
ام مشاري وهي تسلم على سجى : هلا سجى شخبارك .. عسى ما ازعجتك 
سجى وهي تمد يدها : هلاا فيك .. تمام الحمدلله انتي شخبارك .. حياك خاله تفضلي 
ام مشاري وهي تدخل الغرفه .. وتجلس على الكرسي : اشتقنا لك يا سجى من زمان ما شفتك قلت دام اني جايه بيتكم خليني اطل عليك اسلم وطمن .. 
سجى وهي تجلس على طرف السرير : تشتاق لك العافيه .. 
مرت خمس دقايق من الصمت قبل لا تقول ام مشاري وهي تاخذ جوله بعيونها : جالسه تذاكرين 
سجى : أي والله عند ضغط اختبارات 
ام مشاري : الله يوفقك .. متى تخلصين 
سجى ( ماراح اخلص ) : مدري والله 
مرت عشر دقايق .. من الصمت .. وام مشاري مهي عارفه من وين تبتدي .. وكيف تفتحت الموضوع 
ام مشاري : سجى انتي زعلانه مني 
سجى بصوت واطي : لا يا خاله .. ماني زعلانه منك ليه تقولين كذا 
ام مشاري بحزن : من حادث ولدي مشاري ما شفتك .. ما جيتي زرتيه بالمستشفى .. ولا اتصلتي .. ولا جيتي البيت تزرينه وكل ما سألت عنك مره يقولون لي تذاكر ومره نايمه 
سجى اسكت ونزلت راسها ما عرفت وش تقول .. 
ام مشاري ودموع تجمعت بعينها : تدريتي ان مشاري ما يشوف فقد انظره عانا كثير وتعبت نفسيته .. كل يوم يسأل عنك يا سجى .. يدور عليك ونادي بأسمك .. كل يوم يسألني شخبار سجى . ما جات . ما اسألت عني معقوله ما اسألت يمكن محد قال لها .. يما تكفين طلبتك سلمي لي عليها قول لها مشاري مشتاق لك محتاج لك هو يحتظر بدونك .. ابي بس اسمع صوتها ابي احس فيها ..والله محتاج لها 
ما قدرت سجى تمسك دموعها .. قلبها يعتصر من الالم مو قادره تتحمل .. مسحت بسرعه دموعها وحاولت تكون قويه .. 
ام مشاري وخانقتها العبره : انا اسفه يا سجى .. سامحيني يا بنتي .. حاولت افرقكم عن بعض وكنت انانيه وما فكرت بمشاعركم .. فكرة بنفسي وبس .. غصبته ياخذ بنت اختي الي تخلت عنه بعد الحادث خيبت ظني وصدمتني .. انا جايتك اليوم .. وطالبتك لا ترديني يا بنتي .. ابيك ترجعين لمشاري .. هو محتاجك وانا محتاجه احس براحه .. رجعي لي مشاري ولدي .. ساعديه حسسيه انك معه رجعي ابتسامته الي ماتت من يوم الحادث 
سجى كانت متصلبه مكانها .. تحس ان تفكيرها مشلول .. مو قادره تستوعب ولا قادره تتحرك 
ام مشاري : الله يخليك يا سجى فكري .. فكري بمشاري الي ما ياكل ولا يشرب وحابس نفسه بالغرفه .. وحالته كل يوم تزيد .. ضعفان وتعبان ومكسور ويأس انتي علاجه يا سجى 
طلعت ام مشاري من الغرفه وسجى ما تحركت من مكانها .. عيونها معلقه على الكنب الي كانت جالسه فيه ام مشاري .. وصدى اخر كلمه يتردد بالها ( انتي علاجه يا سجى .. انتي علاجه يا سجى ) 

/
*
/
يوم الاربعاء .. في بيت بو شهاب .. الساعه 8 ليلا .. 
رمت نفسها على الكنبه بتعب .. وغمضت عيونها .. من جات من الجامعه وهي ما رتاحت ما نامت حطت الغدا لشهاب وجلست معه ولما طلع المغرب .. بسرعه دخلت المطبخ تسوي العشا ..توها منتهيه منه صعدت فوق علشان تجهر الغرفه .. وتتزين .. فتحت عيونها وناظرت زوايا الغرفه ( راح انثر الورد على السرير .. وبوزع الشموع بالغرفه على التسريحه .. على الطاوله .. جنب السرير .. وبحط الهديه على الطاوله .. خليني اقوم اخذ دش على السريع علشان ابتدي ارتب الغرفه ) لما طلعت انفال من الحمام ( انتو بكرامه ) نشف شعرها وزعت الشموع بس ما شعلتهم ونثرت الورد وعطرت الغرفه .. طلعت الاسطوانات وحطتهم في المسجل .. قبل لا تغير ملابسها .. شغلت التلفزيون وخذت جوله على قنوات الاغاني .. وقفت عند محطه فيها بنات يرقصون .. جلست على الكنبه تتابعهم .. وتراغب حركاتهم .. ( والله صعب .. ما اتخيل نفسي اسوي مثلهم .. والله هزهم مو صاحي .. بس حلو .. ربي خايفه انا فاشله في الرقص كيف برقص خليني اقوم اغير ملابسي ) قامت بسرعه وطفت التلفزيون مافي مجال انها تتراجع او تحس بالاحباط لازم تستمر .. لبست فستانها الاحمر الي شرته مع الاكسسورات طلع مره فضيع كان مخصر على جسمها و باين نص ظهرها وفي فتحتين على الجنبين .. استشورت شعرها وحطت لها مكياج كحل اسود سايل .. روج احمر صارخ .. ظلت ربع ساعه واقفه عند التسريحه .. متافاجأه من شكلها بالروج الاحمر مرات تشوفه حلو و مرات تقول بتمسحه .. رشة لها عطر .. وخذت نفس عميق ورفعت جوالها ودقت على شهاب .. بعد الرنه الرابعه جاه صوت شهاب 
شهاب : هلا انفال 
انفال ببتسامه : هلاااا شهاب شخبارك .. 
شهاب : بخير 
انفال ببتسامه : ممم وينك .. متى بتجي 
شهاب بلا مباله : هذا انا عند البيت .. خير تبين شيء 
انفال بحماس : لا ما ابي الا سلامتك .. طيب .. بااااي 
سكرت انفال من شهاب وبسرعه شعلت الشموع .. وطفت الانوار .. وخذت جوله بعيونها حول الغرفه تتفقد الاشياء .. وقفت جنب المسجل .. وعينها على الباب .. تحس بشعور غريب ما يميل للفرح وما يميل للحزن شعور مختلف اول مره يسكنها .. غير عن شعور يوم الزواج .. وبعيد عن شعور شهر العسل .. مزيج من الخوف والتوتر والربكه .. والانتظار مع نسبه من الحماس والفرح .. ( مرت عشر دقايق ) تعبت من الوقفه جاتها مثل الرجفه بجسمها .. ودها تروح الحمام ( وانتو بكرامه ) نشف ريقها وحست انها بتختنق من ريحة الشموع .. والباب ما انفتح .. ( بعد دقيقه انفتح الباب ) بحركه سريعه وبرتباك .. ضغطت انفال على زر المسجل وشتغلت الاغنيه .. بدون ما تناظر انفال جهة الباب بدت ترقص .. وتهز جسمها بحركات لا شعوريه اشبه بالشخص المتكهرب كان جسمها يميل يمين ويسار .. وعينها على نقطه بالارض كانت معتمده على سمعها لترصد حركة شهاب .. ما سمعت أي صوت غير صوت اغنية نانسي ( ادلع والطبطب ) تذكرت حركه علمتها اياه نجمه وسوتها.. ارفعت يدها ونزلتها .. وحركة رجلها للامام والخلف .. ومالت بخصرها وهزته كلما حست ان شهاب يقرب منها تزيد دقات قلبها وتحس برجفه في اطرافها وهي مستمره بالرقص .. فجأه انقطع صوت نانسي .. وختفت الموسيقى .. وقفت انفال مكانها موطيه راسها وعينها على الارض وشعرها نازل على وجهها .. شهاب لما طفى المسجل .. قرب منها اكثر وصار قريب حيل لدرجه انه يسمع انفاسها ودقات قلبها السريعه .. رفع راسها باصابعه ببطأ .. ورفع شعرها عن عينها بيده الثانيه .. ناظرها بنظرات بارده من فوق لتحت واطال النظر في العقد الي لابسته .. ( كان على شكل قلب يضم الحرف الاول من اسم شهاب والحرف الاول من اسم انفال ) رفع عينه وناظر وجهها .. تفحص ملامحها .. عينها انفها .. خدها .. جبينها .. شفايفها .. ( ابتسم ابتسامه خفيفه ) 
شهاب وعينه على شفايفها : وقفي هالاستهبال وخلي عنك الخبال .. ورحي مسحي هالاروج الاحمر ( توه بقول انتي بدون مكياج احلى بكثير بس ضاعت الكلمه لما شاف الدموع بدت تتجمع بعينها .. 
انكسر قلب انفال من كلام شهاب ونظراته (ليته ما تكلم) .. انزلت الدموع على خدها ولفت بسرعه ودخلت الحمام تبكي .. 
استغرب شهاب من تصرفها ( ليه تبكي انا ما سويت شيء ) جلس على الكنب ينتظرها تطلع من الحمام علشان يتكلم معها .. خذته اجواء الغرفه الهادئه الرومنسيه .. تجول بعيونه وتأمل زوايها وكل شيء فيها .. الشموع ولهيبها .. والورد المنثور على السرير .. طاولت العشى وترتيبها .. ولما جات عينه على المسجل توقف عنده وتذكر اول ما دخل الغرفه وبدت انفال ترقص .. وكيف كانت تنط وتنط .. وتهز .. كان شكلها مضحك واضح عليها الاتباك وباين انها ما تعرف ترقص .. ما قدر يمسك نفسه وضحك ههههههههههههه ( بصوت عالي ) ومسك بطنه من الضحك كلما جات باله صوره انفال وهي ترقص .. طلعت انفال من الحمام وهو مستمر بالضحك مو منتبه لها ولما انتبه وقف ضحك وناظر فيها .. كانت انفال عيونها منفخه من البكى وخاطرها مكسور .. ما تحملت صوت ضحكات شهاب .. وقساوته .. انفجرت وقامت تبكي بصوت عالي وتصارخ .. وطلعت بسرعه من الغرفه وهي تركض 
( ليتني مت قبل لا يدخل الغرفه )

يا جرح لو تلتهب ماهي على كيفـك ..الحاجه اللـي تـذل النفـس مابيهـا 
يا جرح لو في خفوقي ماكنٍ سيفـك..العزة اللي براسـي منـت قاويهـا 
يا قلب ياللي جروحك من مواليفـك..ناسٍ سعت في عذابك ليش تغليها ..!

/
*
/

افتحت الباب بسرعه وركبت وهي تقول : تأخرت عليك 
فيصل ببتسامه : لا .. شخبارك هيوم 
هيام وهي تسند ظهرها براحه : بخير دامك بخير انتي شخبارك 
فيصل وهو يناظر فيها : مشتاق لك .. حيل مشتاق لك 
هيام ببتسامه خجوله : فيصل يالله قول وش عندك 
فيصل وهو يحرك السياره : علامك مستعجله .. خلينا نتمشى ونشرب لنا عصير بارد ونتكلم براحتنا 
هيام بستعجال : لا .. الله يخليك فيصل ما ابي اتأخر على البيت .. لا تبعد كثير قوطي بيبسي من أي بقاله يكفي 
فيصل ببتسامه : براحتك .. هذي بقاله خليني اوقف اشتري .. بس تبين بيبسي 
هيام : مممممم جيب لي كتكات 
فيصل وهو يفتح الباب وينزل : طيب .. ( دخل البقاله وبسرعه طلع وركب السياره وبيده كيس فيه بيبسي وكتكات و مارس ) 
هيام وهي تفتح البيبسي : اسمعك يالله قول 
فيصل : طيب .. كلمت امي بالموضوع .. ماراح اقول كل التفاصيل .. صارت بينا مناقشه طويله عريضه عن السالفه القديمه .. 
هيام بخيبة امل كبيره قاطعته : يعني امك ما وافقت 
فيصل ببتسامه : اخليني اخلص كلامي .. امي وافقت على زواجنا .. بس عندها شرط ان نسكن بعيد عن الحاره 
هيام متفاجاه وفرحانه : والله !! فيصل وافقت .. تشرط على كيفها بس اهم شيء نتزوج 
فيصل : راح نتزوج ان شألله .. بس لو انعدي المرحله الصعبه .. تتوقعين امك وخالك بوافقون 
هيام خف حماسها : أي صحيح .. امي لا تحمل همها بتوافق .. بس خالي 
فيصل وهو يحرك السياره : ان شألله بوافق .. نحاول نضغط عليه انا ماراح اتخل عنك بسهوله 
هيام تشققت من الفرح : الله يخليك لي .. فيصل حبيبي رجعني نفس المكان الي خذيتني منه 
فيصل : ليه .. الحين الوقت متأخر من بوصلك البيت خليني اوصلك احسن .. 
بعد خمس دقايق .. وقفت سيارت فيصل عند باب بيت هيام 
هيام وهي تفتح الباب بستعجال : طيب مع السلامه امشي بسرعه لحد يشوفك .. طيب 
فيصل وهو يحاول يوقفها ببتسامه : هيوم .. احبــــك 
هيام وهي واقفه بالشارع بس فاتحه باب السياره بحيا : تصبح على خير .. ( سكرت الباب ) 
تحرك فيصل .. وقفت هي سرحانه ( يا بعد عمري يا فيصل .. وربي احبك .. واموت فيك .. معقوله الحياه بدت تبتسم لي .. واخيرا راح اعيش بسعاده .. ما ني قادره اصبر متى نجتمع انا وهو ما في شيء يفرقنا ) 
دارت بجسمها للخلف متجهه للبيت .. فجأه .. اتسعت عيونها وهزها الخوف لما شافت خالها واقف عند السياره .. وعيونه يطلع منها شرار .. وناظرها بنظره حاده .. شيطانيه .. عدوانيه .. اجراميه .. 
بسرعه اركضت ودخلت البيت .. وبدون ما تفسخ عباتها ونعالها ( اعزكم الله ) .. اصعدت فوق غرفتها وسكرت الباب ورتمت خلفه وهي تلهث وتنتفض .. مو قادره تاخذ انفاسها .. والعرق ما لي جسمها .. اقزت بخوف لما اهتز الباب خلفها .. 
الخال بأعلى صوته وبعصبيه : والله لو ما فتحتي الباب لاكسره على راسك يا كلبه .. ( ويهز الباب بقوه ) 
الصقت هيام بالجدار الي خلف الباب لانها عارفه انه راح يكسره .. وهي تحاول تاخذ انفاسها 
بعد ثلاث هزات قويه .. مع كل هزه ينعصر قلب هيام من الخوف .. اندفع الباب عليها بقوه .. 
ومن قوة الضربه نزف انفها .. دخل خالها وجهه محتقن من الدم وكانه بركان .. بدا بضربها بلا رحمه .. 
: والله لاذبحك .. واقطعك وارميك للكلاب .. انتي و الحمار الي معك .. 
هيام هي بقوة الضرب .. وعمق الالم .. ما عادت تتحمل .. قامت تصارخ : حرااااااااااااااااام عليك ابتعد عني .. بموووووووت .. حرام عليك .. ( تبكي مثل المجنونه ) لدرجه من غزارت الدموع وحرارتهم مو قادره تفتح عينها .. جمعت الباقي من قوتها .. ودفعته بصعوبه .. وطلعت باعجوبه من الباب .. وقامت تركض بسرعه وهي تجر رجلها .. وتحاول تفتح عيونها علشان تشوف الطريق .. انزلت من الدرج وهي ما تدري وين تحط رجلها على العتب ولا بالهوا .. وهي تحاول تاخذ انفاسها فقدت السيطره على نفسها وطت على عباتها .. ( طاحت ) حست نفسها طايره بالهوا .. فقدت التوازن .. وفقدت شيء من وعيها .. وفقدت قوتها .. تأرجحة على الدرج .. وعند اخر عتبه .. اندفع جسمها بقوه .. و ضرب راسها بالجدار بقوه .. وضربت يدها بالمزهريه الكبيره ( من نحاس ) وطاحت على راسها .. (وفقدت الوعـــــي تماما ).. 







_ ( اما زالت الحياه مبتسمه ) .. هل ستعيش هيام السعاده بعد هذا اليوم ؟ 
ما الذي حصل لها ؟ 
_ ( لم يذهب ريتشارد دون ان يحدث مشكله ) .. هل فعلا هي مشكله .. هل ممكن ان يبني ما حصل حاجز بين وافي ودلال ؟ .. ما الذي يفكر به وافي .. وكيف ستتصرف دلال ؟
_ ( اصبح الان مشاري حرا .. لكنه مكسور الجناح ) .. هل سيتعايش مشاري مع حالته ؟ 
كيف ستفكر سجى ؟ .. وما هو قرارها ؟ .. 
_ ( كانت بنتظاره .. واتى ) .. ما هو قرار ليلى .. وما ذا ستختار فارس ام عبدالعزيز ؟ 
_ ( سأعيش على ذكرها ) .. قد حان الوقت لنعرف سر طلال الذي اخفاه عن الجميع .. هل انتم مستعدون ؟
_ ( هل هذا التغير احدث تغيرا ) .. انفال وشهاب .. هل ستتغير انفال بعد هذه الحفله .. هل ستفقد الامل وتبتعد 
وشهاب هل سيحاول اصلاح شيء .. هل سيحس بالذنب ؟ 

كل هذه الاسأله والتسائلات سنعرف عنها بالجزء الاخيـــــــــــر ؟ 


الفصل الثاني والعشرين .. ( الاخيــــــر ) 

.................................

شربت من كأسه وما رتويت .. حاولت احرك شيء فيه وهزني .. ما كنت ابي من الدنيا شيء غير قربه .. كنت ابي احسسه بوجودي واحس بوجوده .. ابي احس اني زوجه ..اني نصفه الاخر الي يشاركه بكل شيء ..بحزنه بفرحه .. بهمومه .. بمشاعره ( خذت نفس عميق وهي تحاول توسع صدرها وتبعد الضيقه ناظرت حولها وتأملت الشجر والورد الي خيم عليه الظلام .. كل شيء حولها يوحي بالحزن .. يعني الظلام له جانب اخر غير الحزن ؟ ما اضن .. الجو هادء بس مخيف ) اذكر اول ما دخلت هذا البيت مع شهاب من الباب الخلفي كنت فرحانه الا طايره من الفرح .. كنت اظن ان حياتي هنا راح تكون ممتعه وحلوه .. راح الاقي السعاده الحقيقيه مع شهاب راح ارسم له حياته ولون لي ايامي .. 
قطع تفكيرها صوت عمها طلال .. الي فاجأها مع ذاك ما التفتت عليه ما تبيه يشوف دموعها 
وجود انفال في الحديقه في هذا الوقت يدل على وجود شيء .. ولما جلس جنبها وحاول يتفحص ملامحها من تحت ستار الظلام عرف ان الشي الي بداخلها كبير الحزن وخيبة الامل واضحه عليها .. استغرب من ملابسها فستان احمر قصير بهذي الساعه واكسسورات فضيه (واضح انها جايه من حفله بس الغير واضح جلوسها هنا ) طلال بهدوء : حلو فستانك 
انفال كانت ضامه يدينها في حضنها ولما قال لها عمها حلو فستانك اشتدت غبضتها على الفستان وكانها تبي تمزعه .. وبدت الدموع تتجمع بعينها ( هو سبب جرحي ) 
طلال استغرب من ردت فعلها وكانه سابها : انفال .. ليه جالسه هنا 
انفال بعد 5 ثواني ردت وهي موطيه راسها ..بصوت واطي : تعبانه .. 
طلال عرف ان تعبها عاطفي .. حط يده على كتفها بتعاطف : انفال قول لي وش الي متعبك 
ارفعت راسها وناظرت عمها بوجهه مليان دموع وهي تقول بصوت مخنوق : عمي انا تعبانه حيل تعبانه .. ما ني قادره اتحمل اكثر خلاص كل شيء بيدي سويته ما في فايده كل ما اقرب منه يبتعد عني صعب اني افهمه ما قدرت اتعايش معه .. تحملت جفاه وصده وبروده .. ( طلعت منها الكلمات متقطعه بالبكا ) 
ما كانت السالفه محتاجه لذكاء وقوة ملاحظه وافتراض .. ( شهاب هو اللغز الي ما قدرت انفال تحله ) كان متاكد طلال ان بجي اليوم الي واحد منهم بينفجر يا انفال او شهاب .. 
طلال بصوت حنون : انفال حبيبتي مسحي دموعك ترى دموعك غاليه علي .. يالله اذا تعزيني لا تبكين 
ارفعت يدها ومسحت دموعها باطراف اصابعها وهي تقول : عمي انا تافه .. وغبيه صح 
طلال باصرار : انفال لا تقولين عن نفسك كذا بالعكس .. سمعيني يا انفال اذا لاقيتي صعوبه انك تفهمين شخص واذا حاولتي انك تدخلين عالمه وما قدرتي هذا ما يعني انك انسانه فاشله ولا تافه بالعكس يمكن هو الشخص عنده مشكله مع نفسه او هو اساس مو فاهم نفسه 
انفال باهتمام : يعني .. ( كانت بتقول يعني شهاب عنده مشكله مع نفسه ) 
قاطعها طلال : انا ما اتكلم عن شهاب .. شهاب ما عنده أي مشاكل .. بس شهاب تكوينته غريبه شوي صلبه مو بسهوله تفهمينها اذا انا عمه وعايش معه سنين احيانا ما افهمه شهاب ما يحب يعبر كثير ولا يحب يصرح بمشاعره لكن احيانا يلجأ للفعل لتعبير .. هادء .. جاف .. لكن اقولك شيء وحطي تحته عشر خطوط حمره اذا حس شهاب ان الشخص الي يحبـــــه بيخسره ..يصير واحد ثاني .. يسوي المستحيل علشان ما يبتعد عنه 

بعد هذا الحديث الطويل الي استردت فيه انفال بعض من قوتها .. وتعلمت من عمها طلال اشياء كثيره بنائا عليها راح تتصرف مع أي مشكله ممكن تواجها في حياتها .. اصعدت فوق ودخلت الغرفه بهدوء .. تأملت زواياها البارده الي كانت قبل ساعتين تغريبا دافئه .. تأملت الورد المنثور على الارض .. العشا المثلج من برودت الجو .. غيرت ملابسها كان ودها ترتب الغرفه لكن خافت تزعج شهاب .. قربت من السرير ناظرت شهاب الي شكله بسابع نومه .. توه بتصعد على السرير بس تراجعت .. خذت مخدتها وطلعت لها بطانيه من الدولاب .. ونامت على الكنب 
/
*
*
*
/
فــي المستشفى .. الصباح الساعه 8 .. 
ياااااااااااااااااااااااما بنتي .. بتروح مني .. بضيع مني .. ايه على حالي واحوالي .. اه اه ياااااااااااااما ضاعت بنتي راحت .. مثل ما راح ابوها وراح اخوها وخلوني بروحي .. مالي بدنيا احد غيرها ( وتضرب على راسها ) يالله ارفق بحالي ياربي شافي لي بنتي .. حسبي الله عليك يا اخوي منت باخو ولا العدو يسوي سواتك .. الله ينتقم منك .. الله لا يوفقك .. ( جلست على الارض منهاره وعيونها على باب الابيض الي قبالها ) ياربي عافي لي بنتي ما لي احد بالدنيا غيرها ( شافت الباب ينفتح وطلع منه الدكتور فز قلبها ودها تقوم بس رجلها ما تساعدها تيبست )
الدكتور وهو يناظر ام هيام الي جالسه على الارض : علامك يا خاله .. 
ام هيام وهي تبكي : قول لي يا دكتور شلون بنتي ترى مالي احد بالدنيا غيرها 
الدكتور بملامح جافه : تطمني يا خاله .. ( حب الدكتور يطمن ام هيام .. مع ان هيام حالتها مو واضحه هو شاك ان الضربه اثرت على مخها .. بحطها تحت المراقبه اذا استفرقت ( اعزكم الله ) يعني الشك راح يقل وان مخها ما تأثر واذا ما استفرقت راح يخذ لها اشعه .. ) 
اتجه الدكتور الى غرفته .. وستدعا الممرضه .. 
الدكتور وهو يجلس على الكرسي : ابيك تلاحظين المريضه .. وخذي اشعه على رجلها انا متاكد انها مكسوره لان وارمه حيل ..
المرضه وهي بتطلع : ان شألله 
بسرعه استوقفها الدكتور : لحظه بسألك .. ما جا مع المريضه احد غير امها .. من الي نقلها للمستشفى 
المرضه : لا ما جا معها احد .. الظاهر ان في احد وصلهم ومشى 
الدكتور : الظاهر انها تعرضت لعتداء .. او ضرب مبرح .. اهتمي بالكدمات الي بوجهها والي بظهرها .. وعطي تقرير للمسؤل حسن و خل يخبر الشرطه .. وخذي امها وديها غرفه خل ترتاح واهتمي فيها 
/
*
*
*
/
فــي الشركه .. الساعه 9 .. في مكتب شهاب .. 
شهاب : ابوي موجود بمكتبه 
زهير : أي موجود .. ( كمل وهو يمد الملف ) تفضل هذا الملف الي طلبته تامرني بشيء ثاني 
شهاب وهو يفتح الملف : لا شكرا .. بس قول لهم يجبون لي قهوه 
لما سمع شهاب تسكيرت الباب .. سكر الملف .. واسند ظهره على الكرسي .. ماله خلق اليوم شيء بالمره وده يطلع من الشركه بس ما وده يرجع البيت ( يتذكر امس ) ما يتذكر شيء من شكل الغرفه بس يتذكر نظرة انفال وهي طالعه من الحمام ( وانتو بكرامه ) العيون المليانه دموع والنظره المكسوره مو قادر ينساها هزت شيء فيه اول مره يحس ان تصرف معها بقسوه .. جرحها .. وزاد احساسه لما لاحظ تصرفها اليوم نومها على الكنب .. ولما جلست ما قالت له صباح الخير ابتسمت لكن ابتسامه بارده ( حط يده بجيب الثوب ) حتى الورقه الي كل يوم تحطها لي بالجيب اليوم ما حطتها 
خذ نفس عميق شهاب من النوع الي ما يحب يفكر كثير .. حاول يبعد الافكار ويشغل نفسه بالملفات الي على طوالته .. ( رن جواله على طول طلعه من جيبه .. وناظر الشاشه .. خاب امله ظن ان انفال هي المتصله ) 
شهاب : هلاااا فيك .. 
متعب : صباحك خير .. وش الاخبار 
شهاب : بخير .. انتي كيف حالك ؟ 
متعب : طيب .. وينك يا الحبيب مو بين ما تقول عندنا ربع ننشد عن احوالهم .. بالمره قاطع 
شهاب ببتسامه : حقك على .. والله خذانا الشغل 
متعب ببتسامه : خذاكم الشغل .. ولا 
شهاب ببتسامه : لا الشغل .. اقول متعب وش رايك اليوم نتغدا مع بعض 
متعب : حلو .. خلاص بس ينتهي دوامي ادق عليك ونتواعد 
/
*
*
*
/ 
فــي بيت بو شهاب .. وتحديدا بالصاله .. 
ارفعت يدها تناظر الساعه ( الساعه 3 وشهاب ما جا مو بالعاده يتأخر ليكون صار له شيء الله يحفظه مدري ادق عليه اشوفه وينه .. لا لا ما راح ادق براحته متى ما يبي يرجع يرجع ) 
طلال وهو يناظر انفال الي جالسه على الكنبه المقابله له ( يحليك يا انفال قلبك مشغول على شهاب ) : اقول انفال مو ناوين تغدونا ترى متنا من الجوع 
ارفعت راسها وبتسمت لعمها ( ننتظر شهاب ) : ننتظر ليلى بس تغير ملابسها وتنزل وبنحط الغدا 
دخلت في هذي اللحظه ليلى ببتسامه : كاني سمعت اسمي اعترفو وش كنتو تقولون عني 
طلال ببتسامه : واخيرا شرفت الشيخه ليلى .. ضريبت تأخيرك يا حلوه انك بترتبين السفره وبتحطين الغدا 
ليلى وهي تجلس : وش هالضريبه المره .. ادفع فلوس احسن لي 
طلال وحب يجنن ليلى : معلوم يا ست ليلى متعلمه على الكسل ما ادري كيف بنزوجك 
نزلت راسها بحيا .. وقامت بالسرعه وهي تقول : بروح احط لكم الغدا 
بعد ما حطت ليلى الغدا .. جلسو يتغدون ليلى وانفال وطلال وبعد الغدا جلسو في الصاله 
طلال : وين ام شهاب ما شفتها اليوم 
ليلى ببتسامه : معزومه عند جيراننا على الغدا ( التفتت على انفال وكملت ) انفال وين شهاب ما اشوفه 
انفال ما تدري وش تقول .. هزت اكتافه : ما ادري ما جا يمكن عنده شغل 
طلال وهو يغمز بعينه ليلى الي جالسه جنبه : اقول ليلى قبل الزحمه وقبل الكل اقولك مبروك 
ليلى تسوي روحها مو فاهمه : على ايش 
طلال بجديه .. وببتسامه : على الخطوبه .. قولي على مين قررتي 
ليلى برتباك واضح .. وهي تلعب باصابعها وبصوت واطي : فارس 
طلال ابتسم ابتسامه عريضه وهو يناظر وجهه ليلى ( واضح انها مرتاحه ) : مبروك الله يكتب الي فيه الخير 
انفال ببتسامه : الف مبرووك 
ليلى صارت خدودها حمر : احرجتوني .. عاد ترى انتو اول من درى 
دخل في هذي اللحظه شهاب : درو بأيش 
طلال وهو يناظر في شهاب الي اختار ابعد كنبه عن انفال : وعليكم السلام 
شهاب وهو مريح جسمه على الكنبه : عن ايش كنتو تتكلمون 
طلال : عن خطوبت ليلى 
شهاب ببتسامه وهو يناظر ليلى المستحيه : وش راي الحلوه 
طلال التفت على ليلى وشافها منزله راسها : بتتكلمين ولا اتكلم عنك و اقول انك موافقه على فارس 
شهاب ببتسامه : مبروك اجل خل ادق على الوالد اقوله .. لما شفته الصباح في الشركه سألني عن رد ليلى 
انفال وتبي تفتح سالفه مع عمها طلال : عمي متى بتمشي الرياض 
طلال وهو يهز اكتافه : والله مدري يمكن هذا الاسبوع او الاسبوع الجاي لمن اخلص باقي اوراقي 
ليلى بترجي : معزم يا عمي انك تروح عنا .. والله صعب علينا فرقاك بعدين من يطلنا ويمشينا ويعشينا .. ويضحكنا .. ويسولف معنا ويفهمنا 
طلال ( مدري متى يخلص هالموال ) : انا .. ما راح يتغير شيء كل خميس اذا نزلت من الرياض بطلعكم وبعشيكم وبمشيكم وبضحكم 
انفال ببتسامه : عمي وش رايك تطلعنا حيل ودي اغير جو .. 
ليلى ببتسامه : تعجبيني يا انفال أي والله عمو خذنا للبحر الجو حلو حيل 
طلال : عاد انا ما اقدر عليكم .. ما اقدر ارد لكم طلب خلاص جهزو حالكم بس مو اليوم اليوم عندي شغل 
انفال كانت مبسوطه حيل لانها راح تبتعد شوي عن شهاب مو هذا بس داخليا تبي تبين لشهاب ان ما اثر فيها تحاول تضحك وتسولف وما همها .. بس لحظات ما تقدر ما تناظره بركن عينها تتأمله وهو عينه على التلفزيون ( اه يا شهاب ليه تبتعد عني وتبعدني عنك كنت مستعده اخدمك بعيوني وسوي لك كل الي تبيه بس تحبني وتحسسني اني زوجتك .. مدري جوعان ولا شبعان مدري عطشان ولا تعبان .. انت زيدت مساحة الحاجز الي بينا صار اكبر من اني اجاوزه .. واقوى من اني اهده )
/
*
*
*
/
فــي بيت بو بدر .. في الصاله 
جالسه على الكنبه وبيدها الريموت تقلب بين قنوات التلفزيون اتوماتكيا وبالها مشغول بشي ثاني .. في احساس متطفل يزاحم احاسيسها ..لخبطهم .. وغير شوي في الترتيب ما تدري كيف تتخلص منه كيف تبعد الضيقه عنها .. هذي اول مره من انخطبت لوافي تحس بهذا الاحساس هي مو مضايقه منه هي متضايقه من حالها .. اول مره تكره نفسها وتلومها .. 
دخل بدر الصاله ما حست فيه دلال .. وهو لما شافها سرحانه ما حب يزعجها جلس على الكنبه بهدوء 
بدر بصوت هادء : الحلو في ايش سرحان 
حطت دلال الريموت على الطاوله والتفتت على اخوها بدر .. بصوت واضح فيه الضيقه : افكر 
بدر بفضول : تفكرين بايش 
دلال بتنهيده خفيفه : بوافي 
بدر عاقد حواجبه : الا صحيح وينه غريبه ما جا هو بالعاده يخلص دوام ويجيك 
دلال وحبت تتكلم مع بدر بصراحه : بدر انت تشوف اني استحق وافي 
بدر بستغراب : ليه تسألين 
دلال بضيقه : مدري يا بدر .. احس اني متضايقه من حالي 
قاطعها بدر بعد ما عرف سبب ضيقتها : دلال انتي متضايقه على الي صار بالمطار .. ومن كلام ريتشارد 
دلال وهي تلعب باصابعها : متضايقه من حالي لان وافي متضايق مني امس طول الطريق ما كان طبيعي حتى كلامه كان قليل ولما وصلني البيت قال هو تعبان وبروح يرتاح في البيت .. من الظهر وانا انتظر اتصاله ما اشوفه دق وقال بيجي يتغدا معي .. 
بدر : طيب ليه ما تدقين عليه وتكلمينه 
دلال بتردد : مدري مالي وجهه اكلمه .. وش اقول له 
بدر : اعتذري منه .. طيب ليه ما تتكلمين معه بصراحه .. تبيني انا اكلمه 
دلال بعد تفكير : لا خلاص انا بكلمه 
في هذي اللحظه رن جوال دلال .. ارفعته على طول بلهفه .. وهي تشوف الشاشه 
دلال فرحانه ومرتبكه : بدر هذا وافي .. دق 
دلال ببتسامه : هلاااا وافي 
وافي بصوت عادي : هلا فيك .. شخبارك 
اختفت ابتسامتها لما سمعت صوته .. دلال : بخير انت شخبارك 
وافي : طيب .. دلووول فتحي لي الباب 
دلال وهي تقوم بسرعه مو مصدقه : والله وافي انت عند الباب .. الحين جايه
بسرعه نزلت دلال تركض .. فرحتها بجيته نستها شكلها وحالها المهم ان هو جا .. افتحت له الباب وستقبلته وكانها من زمان ما شافته .. وتفاجات حيل لما شافته حامل بيده باقة ورد حمره 
وافي وهو يهديها الباقه : احلى باقه لاحلى ورده بحياتي 
خذت دلال الورده وضمتها بقوه وبراحه .. ورفعت عينها وناظره عين وافي .. كانت تحكي كلام كثير والشوق واضح فيها .. لدرجه ان عينها ما قدرت تجاريها .. والدموع بدت تتجمع بعينها 
وافي وهو يناظر عيونها : يالله انا ماشي 
دلال متفاجاه : ليه 
وافي ببتسامه : كانك ما تبين تدخلينا 
دلال براحه وببتسامه : تفضل 
دخلو المجلس وجلس وافي على الكنبه الي متعود يجلس عليها وجلست دلال على كنبه بعيده شوي استغرب وافي ظن انها بتشاركه الكنبه كالعاده .. ظلو يناظرون بعض وفي عيونهم حكي ينتظر يترجم بكلمات واضحه هي تنتظره يتكلم وهو يبي يسمع كلامها .. ما يدري وش يقول وهي محتاره من وين تبتدي صعب عليها تعتذر لان ما مره اعتذرت بحياتها .. وخايفه لو اعتذرت ما يقبل اعتذارها بس لازم تتكلم معه بصراحه هي ما تقدر تتحمل بعاده .. بلعت ريقها .. ونزلت عينها وتاملت الورود الحمر الي محتضنتهم .. وبراسها ترتب الكلمات الي ببتدي فيهم دلال .. بصوت واطي شوي : وافي انا اسفه ادري انك متضايق مني ( سكتت شوي تنتظر تسمع صوته ..بس لما ما تكلم كملت ) مدري وش اقول .. انت عارف البيئه الي عايشه فيها وعارف اني عشت بامريكا من صغري .. درست هناك وتربيت هناك مع عيال عمي احسهم مثل اخواني عشنا ببيت واحد كلينا ولعبنا وشربنا .. 
قاطعها وافي .. بصوت جدي : دلال رفعي راسك وناظريني .. ( لما ارفعت راسها تامل عيونها الي كان مختفي بريقها .. وتامل ملامحها الي كان واضح عليها الارتباك وكمل كلامه بنفس نبرة الصوت ) دلال انا ما طلبت منك تحكي لي قصت حياتك وما طلبت منك مبرر عن الي حصل امس لاني عارف انتي كيف كنتي عايشه .. دلال الي ابيك تفهمينه ان انا مالي حق احاسبك وعاتبك على ماضيك لاني مو فيه ولاني ما كانت بحياتك بس لي كل الحق اني احاسبك وعاتبك على حاظرك لاني فيه ولاني جزء منه .. انا صحيح امس كنت مضايق بس كنت متضايق من كلام ريتشارد ما كنت متضايق منك ..ما عجبتني نظارته ولا اسلوبه 
دلال بصوت دافأ : يعني مو زعلان مني 
وافي ببتسامه خفيفه : وانا اقدر .. عمري انا ما اطلب منك شيء خارق او غير معقول انا كل الي طالبه انك تكونين معي على نفس الخط .. انسي الخطوط الحمرا الي كنتي ماشيه عليهم 
دلال بنظرة حب : انا علشانك مستعده اسوي ايش شيء .. انت تامرني بس .. المهم تكون راضي علي 
وافي ببتسامه خبيثه : متأكده مستعده تسوين أي شيء 
دلال ببتسامه : أيه أي شيء 
وافي بنظره خبثه : بـــــــوسيني 
/
*
*
*
/ 
فــي الليل .. في بيت ام عبدالعزيز .. 
طلال وهو قايم من السفره : الحمدلله تسلم ايدك يا ام عبدالعزيز 
عبدالعزيز وهو قايم : بالعافيه يا عمي .. مع انك ما كليت شيء 
طلال وهو يتجه للمغسله : نظفت الصحن وتقول ما كليت شيء ..
( دق اليوم عبدالعزيز على عمه طلال وعزمه على العشا عندهم .. حب يتكلم معه قبل لا يسافر في كلام كثير في خاطره بقوله له ) جلس طلال في الصاله وجابت ام عبدالعزيز دلت الشاهي والقهوه والحلى 
ام عبدالعزيز وماسكه دلت الشاي : كم ملعقة سكر 
طلال : ملعقتين .. ( كمل هو ياخذ جوله بعيونه حول الغرفه وكانه يدور على شيء )ا لا وين ميلاف ما اشوفها 
ام عبدالعزيز وهي تمد صحن الحلى والشاي لاخوها : في غرفتها 
طلال وهو ياخذ منها الصحن : تسلمين .. ليه ما نزلت تعشت معنا 
عبدالعزيز بسرعه يغير الموضوع : مدري يمكن عندها اختبار .. اقول عمي وين بتسكن بالرياض 
طلال حس ان في شيء : باجر شقه 
ام عبدالعزيز تكلمت وكـأن في قلبها حره : تكسر خاطر بنتي مو متهنيه بحياتها لا اكل تاكل ولا جامعه تروح حتى من غرفتها ما تطلع 
طلال بسرعه التفت على ام عبدالعزيز باهتمام : ليه طيب وش فيها 
عبدالعزيز ببتسامه مرتبكه ناظر امه بعدين ناظر طلال : عمي قوم معي ابيك بموضوع 
طلال وهو قايم : يالله هذا حنا قمنا 
.. في المجلس .. 
عبدالعزيز بملامح واضح فيها الضيقه : عمي ابيك بموضوعين .. بس اتمنى الكلام الي بقوله يضل بينا 
طلال : طيب اسمعك 
عبدالعزيز مو عارف وش يقول : عمي انا ما ابي ليلى بنت خالي .. بس امي اخطبتها لي غصب عني ( رفع راسه وناظر في وجهه عمه طلال ) صدقني يا عمي المسأله مو مسألة كره و نقص فيها بالعكس ليلى بنت ولا كل البنات .. بس انا ما ابي اتزوج الحين ابي اكمل دراستي واشتغل 
طلال ( ما يدري ليه جا في باله شهاب نفس الطلب بس الاسباب تختلف والوضع جدا مختلف) : وش المطلوب مني 
عبدالعزيز : ابيك تكلم ليلى بنت خالي .. وتقول لها اني مو مستعد لزواج واني ما ابيها تربط حياتها بحـ
قاطعها طلال بصوت جدي : تطمن يا ولد اختي .. لا تشيل هم ليلى وافقت على فارس عماد .. 
طلال كان فرحان بموافقت ليلى على فارس والحين فرح اكثر يمكن لان ما يبي تنعاد قصت شهاب وانفال : خلصنا من موضوع .. هات الموضوع الثاني 
ابتسم ابتسامه لعمه وقال بصوت واطي : الحمدلله ( ارتاح من هم .. باقي الهم الثاني ) ( اختفت الابتسامه ورجع الجمود ) عمي بصراحه الموضوع يخص اختي ميلاف 
طلال وهو عاقد حواجبه : وش فيها ميلاف 
عبدالعزيز يحس بخجل من اخته بس لازم يقول لعمه : مدري وش اقولك يا عمي ( وخبره بكل الي صار .. ان دخل على ميلاف وشافها تكلم جوال .. واكتشف ان تكلم ولد .. عطاها كف وحبسها في غرفتها ومنعها تروح الجامعه وخذا منها الجوال .. ) يا عمي ماني طايق اشوف خلقتها 
طلال تفاجا .. اصدمته ميلاف بتصرفها كان متوقع منها أي شيء الا هذا .. حاول يكون هادء : هي الحين بغرفتها .. بصعد لها فوق 
صعد طلال فوق وطلب من عبدالعزيز ان يستناه تحت .. دخل غرفة ميلاف بدون ما يضرب الباب .. وشافها جالسه على السرير وبيدها مجلة سيدتي ..استغرب من الوضع .. كان يظن ان بشوفها منهاره وتبكي وندمامه .. وضعها خلاه يعصب زياده .. جلس على السرير وناظر فيها بنظره ثاقبه .. 
سكرت المجله وحطتها جنبها وهي تقول بصوت واطي : عمي طلال 
طلال بشويت عصبيه : طحتي من عيني يا بنت اختي .. ما توقعتها منك .. انا ما راح اتصرف معك مثل اخوك بضربك ولا بحرمك من كل شيء .. الردع اذا ما جا من الداخل .. أي ضغط خارجي ما يمنع الخطأ ينعاد .. لازم تكون في قناعه داخليه انا هذا التصرف خطا .. وما راح يتكرر .. لازم يكون في رغابه ذاتيه .. في الوقت الي تكون الرغابه الخارجيه غايبه .. يا ميلاف الي ابيك تفهمينه .. ان البنت سمعه و متى ما تلوثت سمعتها صارت البنت على هامش المجتمع .. البنت لازم تحس انها اكبر من ان تنزل لهذا المستوى وتصير مستحقره بتصرفها وللاسف ان مجتمعنا صاير يخوف .. كثرت فيه الذئاب الي تنتظر ضحيتها تجي بنفسها مخدوعه بسم الحب والشوق .. ميلاف لا تستهينين بمسج ولا مكالمة تلفون ورنات ترى هذا اول الخراب .. اوعديني وعد يا ميلاف انا هذا التصرف ما يتكرر مره ثانيه .. 
ميلاف بخجل .. وبصوت واطي : اوعدك .. بس قول لعبدالعزيز يخليني بحالي وخليني اروح الجامعه 
طلال وهو قايم : بقوله .. بس لا تخذليني .. والله يا ميلاف اذا تكرر لوريك الوجهه الاخر من طلال 
/
*
*
*
/
فــي المستشفى .. الصباح .. كانت الشرطه تاخذ ايفادة ام هيام وتسألها بعض الاسـأله 
الشرطي : شو سبب ضرب خالها لها 
ام هيام بحزن : والله ما ادري يا شرطي يوم يضربها انا ما كنت بالبيت كنت بيت الجيران ورجعت على صراخها .. حسبي الله عليه سبع التحاسيب 
الشرطي : طيب هو اول مره يضربها 
ام هيام سكتت شوي وخذت نفس بتعب : لا مو اول مره .. مأذيها على اقل شيء يضربها 
الشرطي : ليه ما بلغتو عنه 
ام هيام بحزن : ما كان عندنا احد يحمينا .. هو رجال البيت ما نقدر نعيش بدون رجال 
الشرطي : ام هيام تعرفين وين نحصله .. او عندك رقم جواله 
ام هيام : مدري والله .. لحظه اعطيك الرقم 
ادخلت ام هيام الغرفه وجلست على الكنب .. ما تدري كيف طاوعها قلبها وبلغت عن اخوها .. اخوها الي من امها وابوها .. الي عاشت طول عمرها تداري خاطره وتخاف يزعل ويتضايق .. بس والولد غالي مو مستعده تخسر هيام قطعه منها بسبب شخص ما في بقلبه رحمه ما يعرف ربه .. وليله من نهاره .. وصديقه من عدوه صحت من افكارها على صوت هيام الي تون .. وتتالم .. قامت بسرعه من الكنب راحت لعندها وسمت عليها 
هيام مغمضه عيونها وتون من الالم : يماااا راسي .. اه اه يماا بموت 
ام هيام وتمسح على بنتها : خلاص يما بسم الله عليك الرحمن الرحيم ..لا تعبين نفسك ارتاحي 
دخل في هذي اللحظه الدكتور ومعه الممرضه .. 
الدكتور ببتسامه خفيفه : كيف مريضتنا اليوم ان شألله احسن 
ام هيام بخوف : على حالها يا دكتور .. تشتكي من راسها وظهرها 
الدكتور : هي ما في خوف عليها .. تطمني يا ام هيام بس الجرح العميق الي براسها والكدمات الي بظهرها تالمها والكسر الي برجلها .. الحين الممرضه تعطيها ابرة مسكن وتنام 
/
*
*
*
/
فــي بيت بوشهاب .. دخلت انفال الغرفه ورمت نفسها على السرير اليوم كان متعب بنسبه لها لان امس ما نامت عدل .. كيف الواحد ياخذ راحته بالنومه على الكنبه ..ثبتت عيونها على نقطه بالسقف ( الا متى بضل على هذي الحال .. عايشين بنفس الغرفه ونتصرف كاننا اغراب نحاول ما نلتقي والكلمه تطلع بالموت منا انا ما كان ودي باهذا الشي وماني مقتنعه بتصرفاتي بس لازم احسسه بذنب لازم يحس فيني .. ولنفرض يا انفال انها جات عليك وما حس فيك .. وقرر يخليك .. ماراح يخسرك انتي الي بتخسرينه بس راح احتفظ بكرامتي ما اقدر اعيش مع انسان ما يبيني .. اه اه يا شهاب ليه انت صعب الفهم .. 
قطع عليها تفكيرها صوت الباب .. دخل شهاب وستغرب لما شاف انفال منسدحه على السرير وبملابس الجامعه بالعاده تبدل وتنزل تحت .. دخل وسكر الباب وما نطق بكلمه .. خذ ملابسه ودخل الحمام ( انتو بكرامه ) طلع وشافها لسى منسدحه وكانها مو حاسه بوجوده .. خذ الابتوب وجلس على الكنبه .. مرت ربع ساعه تصرف فيها كانه لحاله بالغرفه .. مارفع عينه من الابتوب الا لما سمع صوت جوال انفال يرن .. قامت انفال من السرير .. وطلعت جوالها من الشنطه .. ورجعت جلست على السرير .. 
انفال ببتسامه : هلااااااا دلول .. 
دلال : هلا انفال شخبارك .. وكيف صحتك 
انفال : الحمدلله .. انتي شخبارك .. وكيف الدراسه 
دلال : ماشي الحال .. عسى ما ازعجتك اكيد زوجك جنبك 
انفال : لا تقولين كذا انتي تدقين باي وقت 
دلال بحزن : انفال هيام بالمستشفى 
انفال بسرعه : سلامات وش فيها .. عسى ما شر 
دلال : والله مدري وش اقولك انا صار لي كم يوم ادق عليها ما ترد قلقت عليها توني من ساعه مكلمه البيت وردت علي اختها وقالت ان هيام بالمستشفى لان خالها ضربها .. سألتها عن امها قالت مع هيام قلت لها انتي جالسه مع مين قالت مع جارتها نادتها وكلمتني وعطتني رقم ام هيام توني مسكره من عندها تقول هيام حالتها سيئه .. عاد قلت بخبركم لاني بروح لها اليوم 
انفال بقلق : أي اكيد لازم نروح لها .. دقيتي على سجى 
دلال : دقيت عليها جوالها مغلق .. واليوم ما جات الجامعه 
انفال باهتمام : دلال طيب ما قالت لك امها ليه خالها ضربها 
دلال : لا ما قالت وانا ما حبيت اسألها .. خلينا نطمن عليها ان شألله ما تكون حالتها خطيره والله ان ضاق صدري لما عرفت .. طيب انا بروح لها الساعه 4 بتروحين معي ولا في احد بجيبك 
انفال : خلاص نلتقي هناك .. يالله مع السلامه 
سكرت انفال من دلال .. وهي متضايقه وخايفه على هيام ..على طول دقت على عمها طلال بعد الرنه الثانيه جاها صوت طلال : مرحباااا 
انفال : هلا عمي شخبارك 
طلال : كويس انتي شخبارك 
انفال : تمام .. عمي انت لسى بالدوام متى بتطلع 
طلال : 3 ونص ليش بقيتي شيء 
انفال : صديقتي هيام بالمستشفى وبيك توديني لها اذا ما عندك شغل 
طلال بهتمام : سلامات .. لاما عندي شيء .. جهزي حالك الساعه 4 اخلص دوامي ومر عليك 
انفال ببتسامه وبصوت عالي شوي : انا قلت مالي الا عمي طلال .. تسلم يا عمي ما تقصر 
/
*
*
*
/ 


فــي الستشفى .. وافي ودلال يمشون في الممر متجهين لغرفة هيام .. 
وافي وعيونه على اخر الممر وبتسائل : ليه خالها ضربها 
دلال والافكار تتزاحم براسها : مدري والله يا وافي .. بس خالها هذا فيه حاله نفسيه وعصبي ويشرب وكـ
قاطعها وافي (وقف والتفت على دلال ) : طيب هذي ما عندها ابو او خوان 
وقفت دلال ولتفتت عليه : لا ابوها متوفي واخوها بعد وعايشه مع امها 
وافي بتسائل : طيب كيف عايشين 
دلال وهي تكمل مشي : هي تشتغل بالمشغل وامها تبيع في البيت 
وافي مشى جنب دلال وفي باله تتركب صور لحياة هيام ..وكيف عايشه بدون اب واخ يحميها .. كيف تعالج مشاكلها .. ويتسائل عن نوعيت الصداقه الي تجمعها بدلال واضح ان دلال تعزها حيل ولا كان ما خافت عليها وجات لها 
فــي الجهه المقابله من الممر .. كان يمشي طلال مع انفال .. 
طلال بهتمام : قلت لي كم رقم الغرفه 
انفال : 215 .. ( سكتت شوي وكملت بتنهيده خفيفه ) حسبي الله عليه الظلام .. والله انها ذاقت المر منه 
طلال : ليه خالها كل يضربها 
انفال بضيقه : ايوه .. بس هذي اول مره يسدحها بالمستشفى 
طلال بعد تفكير : طيب ما تدرين ليه ضربها .. يعني يمكن ( سكت لانه ما يدري كيف يقولها لانفال ) 
انفال وعينها على دلال الي كانت جايه من الجهه المقابله : هذي دلال مع خطيبها وصلنا مع بعض 
رفع عينه بسرعه وناظر دلال الي تمشي جنب وافي ..ووقفو عند الباب (يالله هذي هي دلال ) 
وافي لما شاف طلال تفاجأ .. وتضايق من نظراته لدلال .. عطاه نظره حاده ..وخر عيونه عن دلال (يعني لو ما وخرها كان تعارك معه ) دخلت دلال وانفال الغرفه عند هيام .. وظل وافي وطلال برى .. كل واحد كان واقف بجهه .. وافي ما ستلطف طلال بالمره .. وطلال تذكر موقفه مع وافي بالمستشفى وتذكر كلام دلال .. (والله الدنيا غريبه الحين هذا صار خطيبها ) قعد طلال على الكرسي .. وعيونه على باب الغرفه ..التفت جهة الممر لما سمع صوت خطوات ثقيله متجه لهم .. وقف لما شاف الشرطي قرب منهم .. 
الشرطي ويناظر طلال وافي .. وبملامح جامده : انت وش علاقتكم بالمريضه الي داخل حسب المعلومات الي عندي ان ما عندها اخوان ولا عندها عيال عم او خال 
كان وافي بقول ان مالهم علاقه بس اسبقه طلال وقال : نقرب لها خير يا شرطي بقيت شيء 
الشرطي : كان ودي ادخل اسألها كم سؤال بخصوص خالها .. هي عندها احد 
طلال بهتمام : أي عندها زوار .. (سكت شوي بعدين كمل ) وش صار على خالها 
الشرطي : هو موقف عندنا .. ولما حققنا معه عن اسباب ضربه للمريضه قال انها كانت طالعه مع شخص غريب .. وما رجعت الا نص الليل .. وانا جاي اسألها بخصوص هذا الموضوع على العموم انا ماشي الحين وبرجع لها بوقت ثاني .. مع السلامه 
طلال وعيونه مثبته على الشرطي الي مشى عنهم : الله يسلمك .. ( معقوله يكون فيصل ) ؟؟
ما يدري ليه يحس ان فيصل له علاقه بالصار لهيام وان هو الي كانت طالعه معه .. وخاصه ان حسب معلوماته الاخيره عنهم انهم يلتقون .. ما وده يدخل بالسالفه بس فيه فضول يبي يعرف اذا فيصل له علاقه ولا .. طلع جواله من جيب الثوب .. وبحث عن رقم فيصل ..ودق عليه .. بعد الرنه الرابعه جاه صوت فيصل ..
فيصل : نعم 
طلال : الله ينعم بحالك .. وش الاخبار 
فيصل ( بعد ما عرف الصوت .. استغرب من اتصاله ) : تمام .. خير 
طلال : ممكن اشوفك الحين ضروري 
فيصل : ليه 
طلال : ابيك موضوع مهم .. نلتقي بنفس الكوفي الي التقينا فيها 
سكر طلال بدون ما يسمع رد فيصل .. توه بيمشي بس استوقفه صوت وافي ..
وافي وفوق راسه علامة استفهام كبيره : لو سمحت ممكن تقولي وش السالفه 
طلال بعد تفكير .. : تعال معي وبالسياره اعلمك 
وافي تردد شوي وبعدين قال : طيب .. يالله ( دق وافي على دلال وخبرها ان بروح مشوار وبيرجع ) 


فــي الكوفي دخل طلال مع وافي الي حس انه يمثل فلم هندي .. هذا يحب هذي وهذا ظن ان هي تحب غيره ..انتقام .. وضرب الشخص الغلط .. هدوء بعدين عاصفه .. خطأ واضح .. وحب غير واضح .. حتى هو شكله غلط بينهم .. ما يدري وش اخرت هالمشهد .. جلسو طلال و وافي بعد ما سلمو .. 
فيصل : ادخل في الموضوع بسرعه 
طلال باسلوب استجواب : امس كنت طالع مع هيام ؟
فيصل تفاجاه من السؤال ما يدري يعتبرها وقاحه ولا تدخل .. فيصل بنفعال واضح : انت وش دخلك اذا كنت طالع معها ولا لا .( كمل وهو قايم ) الحين هذا الموضوع جايبني من بيتنا علشان تسألني هالسؤال .. وبعدين من انت .. علشان تسألني .. ليكون حاط عينك عليها وتــ 
انحبست الكلمه بفمه .. وضاق النفس من شدت قبضت يد طلال على رقبته .. طلال بملامح غيرتها العصبيه وبصوت حاد واضح فيه التهديد : الله ثم والله بيكون هذا اخر نفس تسحبه لو ما سحبت كلمتك يا الثور 
وقف وافي وحاول يفكك بينهم : خلاص يا طلال ابعد يدك عنه انحبس الدم في وجهه 
طلال وعينه في عين فيصل : بلاك ما عرفت من هو طلال ( وخر يده عنه ) 
فيصل وهو يتحسس رقبته بيده .. خذ نفس عميق : ما يشرفني اعرفه ( ناظر طلال و وافي بطرف عينه .. وتوه بيمشي استوقفه صوت طلال الي قال بصوت عالي شوي : هيام بالمستشفى 
التفت فيصل على طلال .. مستنكر ما سمعه : انتي وش تقول ! 
طلال : اقول لك هيام بالمستشفى 
عدم التصديق .. وعدم الفهم .. والاستنكار والتعجب .. كانت واضحه على ملامح فيصل .. 
مل وافي من دور المتفرج فحب يوضح الصوره لفيصل : هيام صديقت خطيبتي .. دقت عليها اليوم وقالت لها ان هي بالمستشفى لان خالها ضربها .. 
كمل طلال وعينه في عين فيصل : يقول الشرطي ان لما امسكو خالها قال لهم ان سبب ضربه لها هو خروجها مع شخص غريب .. واذا كان هالغريب هو انت فانت سبب الي هي فيه 
فيصل بخوف : هي بأي مستشفى 



فــي سياره طلال الي وقفت عند المستشفى .. 
التفت وافي على طلال وابتسم له قبل لا يحط يده على مسكت الباب : يالله مع السلامه 
طلال ببتسامه : الله يسلمك .. ( سكت شوي وكمل ) وافي مشكور 
وافي ببتسامه : على ايش ما سوينا شيء 
طلال بجديه : اتمنى الا صار يكون بينا ويضل بينا 
وافي بعد تفكير : طيب 
طلال ببتسامه : وعد رجال 
وافي ببتسامه : وعد رجال .. فمأن الله 
/
*
*
*
/ 
تحس انها كانها بسفينه بوسط بحر هايج موجه تدفعها يمين وموجه تاخذها يسار.. الظلام محاصرها من كل جهه .. لا شيء غير الظلام يسكنها .. هذا الظلام الظالم الذي حكم على حبها بالالم والبسه السواد قبل ان يزينه الفرح ويلبسه تاج الوصل ويتربع على عرش الحب ملكا .. كم هي غريبه هذه الحياه .. بال الغرباء نحن .. لا ندري هل هيا معنا ام ضدنا احيانا تهدينا اشياء ثمينه لا نقدر ثمنها .. ودائما تسلب منها اثمن ما نملك .. 
استيغضت من افكارها على صوت السواق .. 
السواق : مادم .. مدام حنا في يوصل بيت بابا مشاري 
ارفعت عينها وتأملت بيت عمها من خلف زجاج النافذه .. تنهدت بحزن وفتحت باب السياره وهي تقول 
سجى : محمد انت وقف هنا طيب 
رنت الجرس بخوف .. وفتحت لها الخدامه الباب 
الخدامه : ماما مافي هنا .. وليلى روح معها 
سجى بطمأنان : طيب وعمي بو مشاري موجود 
الخدامه : أي موجود في مجلس مع رجال 
سجى : طيب .. وخري بدخل اجلس بالصاله استنى مرة عمي 
ادخلت سجى الصاله .. وجلست فيها شوي لمن راحت الخدامه المطبخ .. وقفت ..وخذت جولى بعيونها على اركان الصاله والدرج الي بالزاويه .. ( ليه كل شيء في هالبيت صار مظلم كئيب .. ليه رحل النور عن هالزوايا وسكنتها الذكريات .. في كل زوايا من هذا البيت لي فيها ذكرى مع مشاري .. ايام الطفوله .. وايام الشباب .. يالله كانت حلوه ذيك الايام .. لما كنا نتخبا تحت الدرج ونلعب مع بعض .. لما كنا نتخانق على الالعاب ..اذكر لما كان يدافع عني لما كنت اتخانق مع ناديه .. للحين اذكر طعم المصاص الي كان يجيبه لي .. ولما كبرنا كانت نظراته لي تعبر عن الي بداخله .. وكان واضح فيهم الحب لدرجه الكل لاحظ ) صعدت الدرج وهي تحس بثقل يدفعها للخلف ..لمن اوصلت اخر عتبه خذت نفس عميق .. اتجهة الى غرفة مشاري ولما وصلت عند الباب زادت دقات قلبها .. وحست بحراره وخوف تحس انها مثل الحرامي الي خايف احد يحس فيه ويمسكه وهو يحاول يسرق ممتلكات البيت .. بس هي مو جايه تسرق جايه تشوف شخبار قلبها .. ومملكت حبها الحزينه حطت يدها على مقبض الباب وهي تحس بحراره في اطرافها مو قادره تتحمل النار الي بدت تشتعل بداخلها امسكت مقبض الباب بقوه وفتحت الباب بهدوء .. لما بين اثاث الغرفه وجزء من السرير حست ان قلبها بوقف وعينها حايره تبحث عن مشاري .. ادخلت بكل هدوء وحاولت ان تكون خطواتها قريبه وخفيفه علشان ما يحس فيها .. قربت من السرير .. وشافته نايم .. تأملت فيه .. وتفاجات من ذبول ملامحه وشحوب لونه وضعفه ( صحيح لي قالو الحزن يغير الملامح والالم يقسيها .. انا ادري انك محتاج لي وانا هم محتاجه لك .. والله اني احس ان الي فيك فيني .. حاسه فيك بس اتمنى انك تحس فيني .. مشاري كل ما فيني يبيك .. وحبي لك كبير لكني ما اقدر اكون جنبك ) قربت يدها المرتجفه تبي تلامس ملامح مشاري لكنها تراجعت خافت يحس فيها .. بدت الدموع تنزل على خدها بغزاره ما قدرت تتحمل الموقف ( مشاري انا اسفه ) ناظرته من خلف صفحت الدموع نظره عميقه لانها قد تكون الاخيره .. والتفتت بسرعه وطلعت من الغرفه ونزلت على الدرج وهي مو حاسه بحالها .. وبسرعه اطلعت من البيت وركبت السياره .. 
/
*
*
*
/
فــي بيت بو شهاب .. في غرفة شهاب 
( لو كان د حب ياويلي منه لو كان د جرح ما توب عنه ) عيونه مثبته على شاشة التلفزيون تراغب تفاصيل الفيدو كليب لا طالما كان يشده لكليب اكثر من الغنيه بس هذي المره فقد المتعه بالمشاهده يمكن لان من زمان ما طالع التلفزيون وصار له فتره مبتعد عن جديد الساحه الفنيه واخر ما عرض من الكليبات ويمكن لان باله مشغول بشي ثاني .. مشغول بأيش ( رفع عينه وناظر جهة الباب ) ما كانها تأخرت الحين الساعه 9 .. فجاه انفتح الباب .. بسرعه لف راسه وثبت عيونه على التلفزيون .. دخلت انفال وناظرت شهاب الي جالس على الكنب وعيونه على التلفزيون .. كانت بتسلم بس شافته مندمج ما حبت تخرب عليه .. وقفت عند التسريحه وفلت شعرها ومشطته .. خذت بجامتها وتجهة للحمام ( وانتو بكرامه ) وهي بطريقها استرقت النظر لشاشه شافت بنت ترقص بدلع .. وعين شهاب عليها .. اخنقتها العبره وبسرعه دخلت الحمام وسكرت الباب بقوه لدرجه ان شهاب رتاع .. تذكرت رقصها .. وحست انها غبيه وسخيفه نزلت دموعها على خدها من القهر ودها تطلع وتكسر التلفزيون على راسه مسحت دموعها وغسلت و جهها .. وبدلت ملابسها .. اما شهاب فكان ممتلي من انفال مقهور منها (دخلت الغرفه وكان غرفتها لا سلام ولا كلام ولا كاني موجود.). طلعت انفال من الحمام و وقفت عند التسريحه تعدل شعرها .. قرب منها شهاب وصار خلفها .. ارفعت عينها وناظرت الملامح الي تعكسها المرايه .. ما تدل على السلام ابد واضح الشر في عينه 
شهاب بصوت خشن شوي : وين كنتي حظرتك 
انفال ما تنكر انها حست بخوف منه : كنت بالمستشفى ازور صديقتي 
شهاب : ما اذكر اني عطيتك الاذن تزوينها .. ولا اذكر انك استأذنتي مني 
انفال ارتبكت وما عرفت وش تقول كلامه صحيح هي فعلا ما استأذنت منه قبل لا تروح .. التفتت عليه وناظرت فيه وقالت بصوت فيه الارتباك واضح : اظن انك سمعتني لما كلمت عمي وقلت له يوديني يعني لو انك مو راضي كان قلت لي ما اروح 
شهاب بصوت عالي شوي : لا والله .. وبعد تعالي انتي ما تعرفين كم الساعه الحين ليه راجعه متأخر 
شكل شهاب ناوي يتخانق .. وهي مالها خلق التفتت وما مدها تثبت جسمها الا حست بيد قويه تلفها مره ثانيه بقوه .. شهاب بصوت واضح فيه العصبيه : انا لما اكلمك ما تعطيني ظهرك .. وبعدين انا لسى ما خلصت كلامي .. ما تلاحظين يا انفال ان تصرفاتك هذا الايام غـ
قاطعته انفال والدموع متجمعه بعينها .. وبصوت يرتجف : زين انك لاحظت يا شهاب اني متغيره .. واخيرا حسيت .. كانت قصة التغير فصولها كثيره ما فهمت الا هل الفصل .. من تزوجتك وانا عايشه بدوامه من التسائلات والاسأله ما ادري وش الي يعجبك وش الي تحب .. وش الي يدور بخاطرك .. حاولت اني افهمك اقرب منك احس فيك .. لكن ما قدرت اقرب خطوه تبعد عشره .. كل شيء اسويه فاشل .. وفشلت فيه .. تعبت والله يا شهاب تعبت .. تعبت من حالي تعبت من حياتي .. ماني قادره اتحمل .. ( كملت بصوت مكسور ) شهاب انا احبـــــك .. احبك 
/
*
*
*
/
رفع كوب القهوه ورشف منه رشفه وحس بمروره لانه نسى يضيف لها سكر .. بس الي بداخله امر من طعم هل القهوه بمرات .. رفع يده وناظر الساعه بملل صحيح انه سبق بالجيه الى هنا بس هم عمه طلال تأخر بجيته .. ما يحب ينتظر .. ويكره التفكير لكن الافكار غصب عنه تدور براسه .. من لحظت ما سمعت اذنه كلمة احبك من انفال وهو مو هو .. هذي الكلمه كان مفعولها على نفسه عميق .. هزت شيء بداخله لخبطته .. وترته .. ما قدر بعدها ينطق بكلمه .. ما يقدر يحط عينه بعينها .. ما ذاقت عيونه النوم ولا حس بطعم الاكل .. فقد التركيز وضاعت حواسه .. ما قدر ينجز شيء من شغله اليوم .. وما يدري كيف يرجع البيت .. فحب يتكلم مع عمه طلال .. يمكــ ... قطع عليه تفكيره صوت عمه طلال .. 
طلال وهو يجلس على الكرسي : السلام عليكم 
شهاب رفع راسه وناظر عمه طلال : هلا عمي .. شخبارك 
طلال وعيونه على ملامح شهاب : كويس .. علامك يا شهاب شكلك مو نايم زين 
شهاب : يعني .. قول لي كيف الدوام اليوم 
طلال وهو يرجع ظهره ويسنده : اليوم كان عندي شغل كثير علشان كذا تأخرت عليك .. تدري لازم اخلص اوراقي علشان انقل الرياض .. المهم ما علينا مني انت شخبارك 
شهاب من غير نفس : بخير .. 
طلال بستغراب : لا شكلك مو طبيعي .. شكل عندك كلام كثير تبي تقوله .. يالله قول انا اسمعك 
شهاب وعينه مثبته على كوب القهوه الفارغ : مدري وش اقولك يا عمي احس اني متلخبط 
طلال ( حس ان الي ملخبطه علاقته مع انفال ) : وش الي ملخبطك 
شهاب بعد صمت دام دقائق : مدري يا عمي .. انفال ( سكت شوي وبعدين كمل ) متغيره 
طلال : كيف يعني متغيره 
شهاب مو عارف كيف يقولها : ... ما قامت تهتم فيني مثل اول وتصرفاتها صايره غريبه ما قــ
قاطعه طلال : بس هذا المتغير فيها .. ولا بس هذا التغير الي ضايقك واثر فيك .. الكل لاحظ يا شهاب ان انفال تغيرت كثير .. من ناحيت البس .. والاهتمام .. التصرفات حتى في بعض الافكار .. وكل هذا التغير علشانك تحاول تلفت انتباهك .. تشدك لها .. تثير اعجابك وشوي من اهتمامك الكل لاحظ تصرفاتها وكان واضح الحب في عينها .. بس انت الي ما كنت تلاحظ .. غريبه الحين لاحظت انها متغيره عليك 
شهاب بعد تفكير : من قالك يا عمي اني ما كنت ملاحظ كيف ما لاحظ و انا وهي عايشين بغرفه وحده بس 
طلال بهتمام : بس ايش .. ممكن يا شهاب تصارحني .. ممكن تقول الي بقلبك 
شهاب وهو منزل راسه .. وبصوت واطي : انا احبــــــها 
طلال مو مستوعب .. ومتفاجأ : كيف يعني .. 
رفع راسه وناظر في عمه .. وتكلم وكان شخص اتخذ قرار سريع بالبوح عن كل الي يحتويه : مدري ياعمي متى صار هذا الشيء بس كلما اشوفها احس بقلبي ينبض .. احس بذرة مشاعر تكونت بداخلي لما طاحت عيني بعينها اول مره .. وكل ما اشوفها احس بالذره تكبر وتكبر .. لما قمت احس بمشاعر كبيره تشدني لها .. خفت على نفسي منها .. حاولت ابتعد .. واتجنبها .. حتى احيانا اضيع عيوني علشان ما تلتقي بعيونها .. عمي انا ما ابي احبها .. ما ابي احبها 
طلال : انت حبيتها خلاص .. بس مشكلتك انك مو مقتنع انها الي تستحق حبك .. علشان كذا تتجنبها لان ما جا فيها ولا شيء من احلامك .. حبيبي شهاب احيانا نرسم مواصفات لشخص معين ولما نلقاه ونلقى فيه هل المواصفات نكون مستعدين للحب لكن نكتشف مع العشره ان ما قدرنا نحبه مع انه جا طبق الاصل من الرسمه الي في بالنا .. احيانا تجمعنا الحياه مع شخص بعيد كل البعد عن حدود احلامنا مختلف عنا تمام .. مافي بينا شيء مشترك .. مع ذالك نكتشف ان حبيناه .. لان بتصرفاته اجبرنا ان نحبه .. مثل ما يقولون الحب يجي فجأه 
شهاب ببتسامه خفيفه : كنت مبسوط لهتمامها فيني .. واهمالها نفسها احيانا .. غبائها .. برائتها .. عفويتها .. طموحها .. تفكيرها .. ابتسامتها .. خجلها .. طيبت قلبها .. كل شيء فيها شدني 
طلال : ولما تغيرت عليك خفت تفقد هالسعاده .. والاهتمام 
شهاب : واكثر .. خفت اني افقدها .. انا ما اقدر اعيش بدونها 
طلال : يا شهاب الانسان ما يقدر يعطي بدون مقابل .. ومثل ما هو يعطي يبي ياخذ .. انفال عطت كثير وكانت تنتظر منك شيء ولما فقدت الامل انك تحس فيها .. تعبت حست نفسها مثل الانسان الي ينفخ في جربه مثقوبه 
شهاب : عمي انا خايف 
طلال : خايف من ايش .. ترى الانسان ما يعيش الحياه الا مره .. ويمكن ما يلقى الحب فيها الا مره هذا اذا لقاه عيش حياتك يا شهاب عيش حبك .. حس فيه وحسسها خذ منها وعطها .. عيش سعيد وعيشها بسعاده .. لا تكابر .. لا تجفا .. وتجرح .. عبر لها عن مشاعرك .. حسسها بحبك 
شهاب : احس اني مقيد ما اقدر اعبر لها .. ما اعرف كيف اوصل لها احساسي 
طلال : انت لو ترفع الحواجز الي بينك وبين نفسك وبينك وبين انفال راح تحس فيك بدون ما تتكلم .. لا تكون اناني يا شهاب .. عيشها السعاده وحسسها بوجودك .. ( كمل طلال وفي عينه دمعه متحجره ) يمكن هي اليوم معك بكره فجأه ترحل عنك .. وتتندم على كل لحظه قضبتها بعيد عنها .. تتمنى لو حسستها بالحب اكثر .. عيش حبك يا شهاب .. عيش بسعاده 
/
*
*
*
/
في الجامعه .. 
اول مره تحس ان المحاظره طويله .. والدكتوره ممله .. ما فهمت شيء .. لانها بالها مشغول بامور كثيره وتحس بتعب جسدي لانها امس ما نامت .. كيف ما قدرت اضبط نفسي قدامه .. ليش اعترفت له بحبي .. والله يكفي غباء يا انفال يكفي .. كيف ارجع البيت الحين كيف اقابله .. يالله احس اني مخنوقه .. ضايعه مدري وين اروح .. ما ابي التقي فيه اخاف يكسرني .. كفايه الي فيني .. مدري اظل هنا للعصر .. ولا ادق على خالتي اخلها تطرش لي السواق ياخذني يوديني بيت امي .. ( طلعت جوالها من الشنطه توها بتدق الا تسمع صوت نجمه تناديها من الخلف .. التفتت عليها وابتسمت لها ) 
نجمه : نحنو هنا .. علامك يا انفال مو صاحيه اليوم .. في المحاظره سرحانه بعالم ثاني .. خلصت المحاظره طلعتي وتركتيتي .. اناديك ما تسمعين 
انفال : عذريني .. اليوم تعبانه شوي 
نجمه : شكلك ماراح تحظرين المحاظره الثالثه 
انفال وهي تناظر ساعة يدها (الساعه 2:30 ) : باقي عليها نص ساعه .. مدري احظراها ولا لا 
نجمه : انا اقول لا تحظرينها .. انتي ما مره غبتي فيها .. روحي البيت ورتاحي ..( كملت وهي تناظر ساعة يدها ) يالله انا بطلع زوجي ينتظرني بر .. سلام 
اجلست انفال على اقرب كرسي شافته .. وعينها على نجمه الي اختفت بالزحمه .. تنهدة بضيقه .. ( كل يوم زوجها يجي ياخذها من الجامعه .. وانا ولا مره جا خذاني .. اكيد اليوم عازمها على الغدا في المطعم .. لان هم كل اثنين يتغدون بالمطعم .. انا ما اذكر ان شهاب مره عزمني لا على غدا ولا على عشى .. شكله ولا يفكر يعزمني .. بس انا زوجي مشغول ويطلع من الشغل متاخر ..و هي زوجها يطلع مبكر .. 
قطع عليها تفكيرها صوت جوالها .. طلعته من الشنطه .. وستغربت من اتصاله 
انفال : هلا 
شهاب : ..... هلا انفال شخبارك 
انفال : بخير 
شهاب : انفال طلعي انا انتظرك بر 
انفال بعد تفكير : طيب .. 
سكرت انفال الجوال .. وهي مو مصدقه معقوله شهاب ينتظرني بر .. شكلي قمت اتخيل من كثر ما افكر 


في سيارة شهاب الي واقفه عند بوابة الجامعه .. 
ضربات خفيفه على السكان باطراف اصابيعه تدل على توتره .. وكانه اول مره يلتقي فيها .. صحيح هو دائما يشوفها بس الحواجز تحجب الرايه .. هذي المره راح يحاول يكسر الحاجز .. (ياخوفي ينكسر علي ) يحس بخوف ما يدري ليه .. يمكن خوف من الفشل .. لا لا .. ( يالله تعالي بسرعه ما احب انتظر ) رفع راسه وناظر البنات الي طالعين من الجامعه .. ولما لمح انفال طالعه .. وخر عيونه .. ولف راسه للجهه الثانيه ( هذا اولها ) 
اركبت انفال السياره بهدوء .. انفال بصوت واطي شوي : السلام عليكم 
شهاب وهو يلتفت عليها : وعليكم السلام .. ( كمل وهو يحرك السياره ) .. كيف الجامعه اليوم 
انفال برود : ماشي الحال 
تسلل الصمت الى الجو للحظات لكن شهاب تدارك الامر وفتح باب للحوار 
شهاب : كأن اليوم عندك محاظره الساعه 3 
انفال ( غريبه يذكر ) : اي عندي محاظره .. بس ما ابي احظرها 
شهاب : ليه 
انفال : تعبانه شوي 
شهاب : اهاا( كان شهاب ناوي يعزمها على الغدا في مطعم بس لما قالت انها تعبانه تراجع وقرر يروح البيت )
انفال : طالع بدري من الشغل 
شهاب وعينه على الطريق : حسيت نفسي تعبان قلت خليني اروح البيت اريح 
خاب املها .. كانت تظن ان هو ما خذها من الجامعه ..لانه عازمها على الغدا 
/
*
*
*
/ 


دخلت الغرفه .. وخذت نفس عميق علشان يوسع صدرها .. اختفت معالم الغرفه من فوضت غازي .. ملابس على الارض وبنطلونات على السرير .. واشرطه مبعثره على الطاوله .. انا ما ادري متى يتعلم النظافه .. ما ابيه ينظف على الاقل يحط كل شيء في مكانه .. قربت من السرير .. ( ابتسمت ) وهي تتأمل ملامح غازي الي شكله بسابع نومه .. كل يوم تكتشف فيه تصرفات طفوليه .. وحركات مجنونه .. وكل يوم يزيد حبها له .. هو اجمل ما حصل لها في حياتها .. صار حياته وحدود عالمها .. علمها كيف تعيش .. تحب وتنحب .. حسسها بالامان وسكنها الاستقرار معاه ..علم قلبها كيف ينبض للحب بلا خجل او خوف .. وكيف يعبر ويرسم العبارات .. يجمعها ويبعثرها .. يرتبها ويلخبطها .. معيشها بين والواقع والخيال .. بين الممكن والمحال .. كل شيء بحياتها صار له طعم ولون ونكهه .. ما تمل .. حلوه الحياه اذا كان فيها غازي .. 
قربت منه ببتسامه وهمست له في اذنه : غازي حبيبي .. يالله قوم ما شبعت من النوم 
غازي وهو مسكر عيونه وبصوت كله نوم : حبيبتي انتي .. بعد ربع ساعه .. صحيني 
عليا ببتسامه : يالله حبيبي .. قوم صار المغرب 
غازي وهو يفتح عيونه ببطأ : طيب الحين بقوم ( رفع جسمه واسنده على ظهر السرير ) 
عليا وهي تجلس على طرف السرير ببتسامه : يالله حبيبي صحصح علشان ترتب الغرفه 
غازي عاقد حواجبه : ارتب الغرفه ! .. 
عليا : أيه ترتب الغرفه مو انت الي عفستها .. انت الي راح ترتبها علشان تتعلم مره ثانيه ما تخبط لي المكان 
غازي بترجي : لا علوي .. الله يخليك انا تجيني حساسيه من الترتيب ما اقدر 
عليا ببتسامه : طيب انا ارتبها بس عندي طلب 
غازي ببتسامه : انتي تامرين امر 
عليا : اذا ما عندك شغل الاربعه خلينا نروح الرياض اشتقت لامي ام جواد .. ودانه 
/
*
*
*
/
في بيت بو تركي .. المغرب .. في الصاله .. 
دخل عبدالرحمن الصاله وشاف امه جالسه تشرب شاي .. باس راسها وجلس جنبها ..
عبدالرحمن ببتسامه : ام تركي جالسه لحالها .. 
ام تركي بصوت عادي : اسلي روحي .. شخبارك يا ولدي وكيف جامعتك 
عبدالرحمن : تسلم عليك .. اقول يما وين سجاوي 
ام تركي بتنهيده عميقه : بغرفتها .. كالعاده والله صدري ضايق على هالبنت حالتها تقطع القلب .. كل جالسه بغرفتها وصايره جلد على عظم من قلت الاكل 
عبدالرحمن : يما ما قالت لك شيء عن الموضوع الي كلمتها فيه مرة عمي 
ام تركي : لا ما قالت لي .. كل يوم تدق ام مشاري تنتظر جوابها 
عبدالرحمن وهو قايم : انا طالع لها فوق .. 
ضرب باب غرفة سجى ولما سمحت له يدخل فتح الباب .. كان متوقع يشوفها جالسه تبكي او نايمه .. تفاجأ لما شافها جالسه على الاب توب .. دخل وسكر الباب .. وجلس على طرف السرير .. 
عبدالرحمن ببتسامه : شخبار اختي الحلوه 
سجى ببتسامه خفيفه : بخير .. انت شخبارك 
عبدالرحمن رتاح لما شاف ابتسامتها من زمان ما شافها مبتسمه : ماشي حالي .. سجى ابي اتكلم معك شوي اذا مشغوله اطلع 
سجى : لا مو مشغوله .. اسمعك 
عبدالرحمن : انا الي جاي اسمعك .. قول لي يا سجى وش الي بداخلك 
سجى بنبره فيها الحزن واضح : وش تيني اقولك عن الي بقلبي ولا الي يدور بعقلي .. ولا عن الي بخاطري ومتزاحم بصدري .. ولا عن احلامي وطموحي .. وامنياتي الي تبخرت 
عبدالرحمن وهو يناظر عيون سجى : ليه الحزن واضح بعيونك .. ليه تسوين بحالك كذا .. جالسه بهالغرفه و عازله نفسك عن الكل .. الي صار ما يعني نهاية الدنيا .. الحياه قدامك طويله عيشيها يا سجى 
سجى والعبره خانقتها : ما اقدر يا اخوي ما اقدر .. انا حياتي مرتبطه بمشاري 
عبدالرحمن بسرعه : ومشاري موجود .. بامكانك تعيشين حياتك معه هو محتاج لك 
سجى وهي منزله راسها بصوت واطي شوي : ما اقدر .. ما اقدر 
عبدالرحمن : ليه ما تقدرين افهم من كلامك انك .. انك تخليتي عن مشاري .. ( افترقتو ) 
سجى ودموعها بدت تنزل : عبدالرحمن ممكن تخليني لحالي .. ابي اجلس لوحدي 





/
*
/ 
فــي كرونيش الخبر .. كان الجو حلو .. والجلسه كانت احلى مع العم طلال الي مر اليوم على البنات وجابهم للبحر .. ودق على الشباب وقالهم يجون ويجبون عدت الشواي معهم ..اختارو مكان بعيد عن الفوضه وزحمة الناس .. وقريب من البحر .. عبدالعزيز وكمال كانو متحمسين على الاخر ضبطو العده وشبو الفحم .. وجهزو اللحم ... عبدالعزيز ياشر لكمال : كمال جيب الاسياخ من الكيسه 
كمال : انتظر شوي خل يوصل شهاب وبعدين نبتدي نشوي 
عبدالعزيز : متى بيجي .. والله ميت من الجوع 
كمال : هههههههههه انت شكلك جاي تاكل 
عبدالعزيز : من قال لك اني جاي اتفرج .. اكيد جاي اكل 
كانت في عيون تناظر عبدالعزيز بنظرات يعلوها الحزن ( اه يا عبدالعزيز لو كنت حبيتني من قلبك مثل ما انا احبك .. وحسيت فيني وحسستني بحبك .. والله ما كان هذا حالي ولا كان هذا قراري .. صحيح انك خطبتني بس انا عارفه ان امك ورى هالشي ولا انت مافي امل تحبني .. والله غريبه الحياه .. يمكن حتى الي خاطبني الحين ما يحبني .. ولا انا بحبه .. يو ليه افكر كذا انا وش ناقصني علشان ما يحبني .. لازم اكون واثقه من نفسي .. ولازم اكون متفائله .. ومقتنعه بختياري .. 
قطع عليها سرحانها صوت انفال : ليلى .. ليلى .. بدينا من الحين في التفهي ما بعد حتى يجون يخطبون رسمي 
ليلى تلتفت على انفال : لا بس سرحت شوي .. وبعدين من قالك اني افكر بالخطبه 
قربت انفال من ليلى .. وكلمتها بصوت واطي : اقول ليلى ما تلاحظين ان ميلاف متغيره 
ليلى بصوت واطي وهي عاقد حواجبه : وش الي متغير فيها 
انفال بصوت واطي : مدري .. من جلسنا وهي كل في حالها وساكته ما تتكلم كثير 
ليلى بصوت واطي : يمكن تعبانه ولا متضايقه من شيء ( التفتت ليلى على ميلاف .. وبصوت اعلى شوي ) ميلاف كيف الجامعه معك 
ميلاف من غير نفس : ماشي الحال ... ( ميلاف تحس بممل فضيع .. وبضيقه من نظرات اخوها عبدالعزيز وعمها طلال .. ( اف اف .. هذي مو عيشه .. احسهم كاتمين على انفاسي .. هذا وانا ما سويت شيء يستاهل ,, كثير مكبرين الموضوع .. الله ياخذهم وافتك منهم .. وياخذ انفال معهم علشان تكمل .. هذا الجلسه معها بدون ما يطيح لساني على لسانها هم بكبره .. مدري متى نمشي ) 
طلال بحماس وهو يعجل البنات : يالله يا صبايا جهزو الصحون وطلعو الليمون .. والخبز العشى استوى 
.. لالا تعالو صحيح نسينا شهاب .. اقول انفال دقي عليه وعجليه .. 
انفال برود : ان شألله ... توها بطلع جوالها الا شرف شهاب .. 
شهاب ببتسامه : عسى ما تأخرت عليكم 
طلال : تونا بندق عليك .. 
جلسو الشباب يتعشون في جها والبنات في جهها .. كانت عيون انفال تغافلها وتناظر شهاب بين فتره وثانيه و اذنها كانت عندهم .. مستغربه منه كان ما خذ الجو هو اكثر واحد يسولف .. ( ليش يا ربي استغرب المفروض افرح لان هذا الي المفروض يصير .. بس اليوم كان غريب .. كل تصرفاته مو طبعيه .. ياربي ليش افكر بسلبيه ليش ما اقول هذي التصرفات الطبعيه .. هو الي كان مضيعني معه الطبيعي مو طبيعي والي المفروض يصير مو حاصل .. )
ليلى : ياهو .. انفال ترى خلص الاكل .. بلا تفهي .. يالله اكلي وبعدين سرحي على كيفك المجال مفتوح 
انفال : لا الحمدلله شبعت 
قرب شهاب من البنات : ها كفاكم الدجاج ترى في عندنا اذا تبون .. 
ليلى : لا الحمدلله شبعنا .. بس جيب دجاج لانفال لان هي ما كلت عدل .. 
انفال : لا .. لا تجيب .. الحمدلله شبعت 
شهاب بهتمام : ليه ما كليتي يا انفال ما عجبك الدجاج 
انفال وهي قايمه : الا عجبني .. شهاب .. ابي اروح دورت المياه 
شهاب : طيب .. تعالي معي 
راح معها لدورة المياه ما كانت بعيده كثير .. وقف يستنها برى لمن خلصت .. 
شهاب : انفال وش رايك نتمشى شوي .. احس اني كثرت اكل ابي اتحرك .. 
انفال استغربت منه بس ما عارضت لان هي بعد تبي تتمشى .. انفال : طيب يالله 
مرت ربع ساعه من الصمت الي اراح انفال وضايق شهاب .. كان شهاب محتار وتايه .. تتزاحم المواضيع في راسه ومو عارف أي واحد منهم الانسب .. يبي يتكلم بس مو عارف وش يقول .. يبي يعبر بس خايف .. يبي يناظر فيها بس مستحي .. لا زم يتكلم لازم يخطو خطوه حتى لو كانت غير واضحه .. ( افتح معها موضوع سياسي ولا سياحي ولا شخصي ولا عام .. والله مدري بالعاده هي الي تتكلم وانا الي اسمع .. بس الحين ما ادري وش فيها ما فتحت موضوع .. ) انفال كانت مستمتعه بالجو .. وعيونها تراغب الناس من حولها وخاصه الاطفال الي يلعبون بحماس ( الله يخليهم لاهلهم ) حست بيد تلامس يدها وتحتضن كفها بدفا .. التفتت بسرعه وشافت يد شهاب ماسكه يدها .. شدت قبضتها على يد شهاب وهي تقول بدخلها ( غريبه !! اكيد مايدري .. يعني كيف ما يدري .. اليد من كيفها تصرفت ) 
بعد خمس دقايق تكلم شهاب وعيونه على الاولاد الي يلعبون كره : لما كنت صغير كنت احب اللعب كره .. و كانت امي دايم تعصب علي لاني كنت اكسر المناظر واعفس لها البيت 
انفال : يعني كنت مشاغب 
شهاب ببتسامه : لا مو كثير .. كنت هادء بنسبه لاخوي كمال وليلى الي كل يوم يسون لنا حفلة هواش ومذابح 
انفال ببتسامه : يحليهم ..انا لما كنت صغيره كنت احب اللعب دكتوره وداوي اخواني ..كان حلمي اصير طبيبت اطفال 
شهاب : الحين انتي تدرسين رياض اطفال يعني ما بعدتي كثير عنهم .. انا كان ودي اصير ضابط بس ابوي ما رضى .. 
انفال هي تحس بشويت تعب : شهاب كان بعدنا كثير .. احس اني تعبت 
شهاب : شرايك نجلس هنا على الكرسي .. نريح شوي وبعدين نرجع .. 
جلست انفال وجلس شهاب الي التفت على انفال وقال : انفال عطشانه .. تبين اشتري لك حاجه تشربينها 
انفال بستغراب ( انا لو الهث ما سألني اذا عطشانه ولو عصافير بطني تصفر ما سألني اذا جوعانه ) : عطشانه .. جيب لي ماي 
انقضت الساعه بين السوالف وتامل الناس .. حاول فيها شهاب يزحزح الحواجز الي بينهم .. ويسولف بدون تكلفه وتكلف .. صحيح المواضيع كانت عاديه او ممله .. وقديمه عند البعض .. لكن هي جسر لتحاور مع انفال 
/
*
/
في الصباح .. على طريق الرياض .. 
طلال : كم باقي ونوصل 
مساعد وهو يناظر ساعته : هذي خامس مره تسألني .. الي يسمعك يفكر انك اول مره تمسك خط الرياض .. بس بجاوبك لعيونك .. باقي يا الطيب ساعه الا ربع 
ارخى طلال جسمه .. وغمض عيونه .. ( باقي ساعه الا ربع .. ونوصل الرياض .. يالله احس اني متوتر وممتلي اوجاع .. كيف بتحمل كيف رجلي بتوطي على ارض هي مو فيها .. كيف بشوف الرياض من غير عيونها .. 
مساعد لما التفت على طلال وناظره عرف ان طلال جالس يعيش صراع داخلي .. وكأن نرجع لورى .. وعقارب الساعه تاكل دقايقها .. ( الله يكون بعونه ) 
مساعد : اقول طلال .. اذا تبي نرجع لدمام .. نرجع 
طلال بتجاهل : باقي كم ونوصل الرياض 
مساعد : ثلت ساعه .. (سكت شوي ) طلال .. وش نيتك .. قصدي وش ناوي عليه
طلال بنظره حزينه : اول ما اوصل بروح ازورها .. وبعدين بروح المستشفى 
مساعد : بس .. طيب و 
قاطعه طلال : فاهم عليك .. مو ناوي اروح اشوفه 
/
*
/
في المستشفى .. في غرفة هيام .. 
مافي الم بريح .. ولا الوضع يفرح .. لكن في ضمير بدا يصح من نومه .. وفي ورود سوده بدت تذبل .. ورود بيضه توها تتفتح .. سماء النفس بدت تصفى .. وتتسلل خيوط الامل بخجل الى داخلها .. بعد ما تشربكت كل الخطوط .. ومتزجت الالوان وبعد ما كانت النفس حديقه مزينه بورد الاسود المتفتح والشوك الناعم ..
فتحت عيونها ..وثبتت نظرها على السقف الابيض .. وبدت تفكر بحالها مثل كل يوم تصح فيه وهي في المستشفى .. يسير شريط حياتها قدام عينها .. طفولتها .. دراستها .. مراهقتها .. صديقاتها .. افكارها .. تهورها .. وتدهورها .. المها .. وحقدها .. حبها .. وكرهها .. امها .. اخوانها .. وفيصل .. انتها الشريط عند فيصل يمكن لان هو سبب وجودها هنا .. ( لا مو هو السبب حتى انا تسببت على حالي .. اه يا فيصل لو تدري بحالي .. محتاجه لك .. وانا بحاجه للبعد عنك .. ) 
ارفعت جسدها .. وسندته على ظهر السرير .. لما سمعت صوت ضربات على باب 
هيام وهي تاخذ طرحتها : تفضل 
انفتح الباب ببطأ وكأن الشخص الي خلف الباب متردد بالدخول .. دخل بهدوء وعينه على السرير .. 
هيام لما شافت فيصل ارتبكت .. ورمت طرحتها على وجهها .. اما فيصل فتفاجأ من تصرفها 
فيصل وهو يقرب من السرير : هيام .. ( صمت ثواني ) شخبارك 
هيام بصوت واطي شوي : الحمدلله 
فيصل مو عارف وش يقول .. ومن وين يبتدي : هيام انا اسف 
هيام بصوت واطي شوي : على ايش 
فيصل : على الي صار .. هيام انا ما كنت متوقع ان راح يصير كذا 
هيام : خلاص صار .. قولي انت من الي خبرك 
فيصل : مو مهم من الي خبرني المهم اني عرفت .. وجيت .. هيام انا جنبك ما راح اخليك .. انا احبك 
هيام ودموعها بدت تنزل : وبعدين يا فيصل وبعدين .. ( كملت بصوت مخنوق ) انا يا فيصل تعبانه تعبانه حيل كل يوم افتح عيوني .. افكر بحالي .. وشلون كنت وين صرت .. ما كان في حياتي شيء عدل .. ما عمري فكرت صح .. ولا عمري تصرفت صح .. كل شيء بحياتي كان ملخبط .. غلط .. اذا جيت افرح ينقلب فرحي حزن .. والنور كان يعكس الظلمه بداخلي .. كانت عيوني على الشيء الي مو لي .. وقلبي مشغول بلي عند الناس .. كنت الوم الدنيا .. واحط الوم على حظي وما اشوف حالي وافعالي .. الله يخليك يا فيصل اذا كنت تحبني مثل ما تقول خلني بحالي .. ما ابي اشوفك .. ابي ارتــــــــــــاح 
/
*
/ 
في الجامعه

كانت تمشي بطريقها للمحاظره وفكرها ياخذها لطريق مختلف ( ياربي مو مصدقه .. وليش ما اصدق يمكن شهاب بدا يحس فيني .. او يمكن بدا يحس بذنب .. لا لا اكيد بدا يحس فيني .. اخيرا بديت احس بوجوده بديت اعرف وشلون يفكر .. لمن بدا هو يتكلم عن نفسه وافكاره .. فعلا ما نقدر نفهم الشخص ونعرفه عدل اذا هو ما تكلم عن افكاره .. طيب ليش في هذا الوقت ليش ما تكلم من زمان .. معقوله يحبني .. وخاف اني اتركه مثل ما فهمت من كلام عمي طلال .. والله لو يقولها لي بلسانه .. مادري وش بصير فيني .. بس لازم اثقل شوي ما ابي ارجع مثل اول .. ويبتعد هو عني ) .. رجعها للواقع صوت نجمه ..
نجمه ببتسامه : ياااااااااااااااهو .. ما تلاحظين يا انفال ان زايد تفهيك هالايام 
انفال ببتسامه : وانتي عاد ما تقصرين .. كل صايدتني 
نجمه :.. بسرعه قولي لي من الي ماخذ عقلك 
انفال ببتسامه : ولا شيء .. بس طلعت البحر غيرت من نفسيتي انبسطنا فيها حيل 
نجمه بسرعه : طلعتي انتي وشهاب 
انفال : لا مو بس انا وشهاب .. بنات عمي وعيال عمي وعمي 
نجمه : اهاااا فكرت انتي وشهاب بس .. طيب كيفك مع شهاب 
انفال(ما حبت تقول شيء لنجمه): تمام( كملت وهي تناظر ساعتها )اقول نجمه يالله خلينا نلحق على المحاظره 
/
*
/
فــي الرياض .. 
وقف بعيونا حزينه .. يتامل المكان حوله .. على الارض عاشو وتحتها دفنت اجسامهم .. الفقير والغني لهم نفس النصيب من الارض .. والصغير والكبير لهم نفس المصير .. كل انسان لا يدري متى يحين اجله .. وفي أي ارض يموت الموت على الانسان حق لكن الم الفراق لا يحتمل .. غمض عيونه .. وحس بحرقان بخده من حرارة الدموع .. 
( صور من شريط الذكريات ) .. 
الصوره الاولى :: كان طلال جالس على الكنبه في الصاله وبيده الريموت ويقلب بقنوات التلفزيون .. ينتظر الغدا 
جا صوت نجلا الحنون من المطبخ : جوعان حياتي ؟
طلال ( اه على هالصوت ) : بموت من الجوع 
نجلا وهي تدخل الصاله حامله صنية الغدا : نساك الموت حبيبي .. وهذا الغدا وصل 
طلال ويعدل جلسته : يا سلام .. على الريحه .. بسم الله الرحمن الرحيم 
مد يده طلال وكل اللقمه الاولى .. والثانيه .. الثالثه قربها من فمه وبعدين بعدها عنه لما لاحظ ان نجلا ما بدت تاكل ..
طلال وناظر نجلا : حياتي نجولتي ليش ما تاكلين 
نجلا ببتسامه خفيفه : مدري مو مشتهيه .. مالي نفس .. كمل اكل حبيبي بالعافيه 
طلال وهو يحط الملعقه على الصحن : الحمدلله شبعت 
نجلا بعيون وساع : ما كليت شيء 
طلال : مالي نفس لان نجولتي ما لها نفس 
نجلا ببتسامة دلع : طيب علشان خاطر نجوله اكل 
طلال : ما راح اكل الا لما تاكلين 
مدت نجلا يدها وخذت الملعقه وبدت تاكل .. وكمل طلال اكل .. بعد الغدا .. جلس طلال في الصاله يتابع الاخبار ومندمج 
دخلت نجلا وهي تمشي بدلع والحيا وجلست جنبه على الكنبه .. التفت عليها طلال وابتسم لها وعرف من عيونها ان عندها كلام تبي تقوله .. مدت نجلا يدها ومسكت يد طلال .. وحطتها على بطنها .. وناظرت فيه بحيا .. طلال وهو عاقد حواجبه بتعجب .. وناظر فعيونها : نجلا انتي ... ؟ 
نجلا وهي منزله راسها : أي يا طلال انا حامل .. 
طلال بعيون وسيعه وابتسامه عريضه : والله حامل .. بحركه سريعه ضم طلال نجلا بقوه وبلا شعور .. 
( الصوره الثانيه ) .. 
نجلا بالم ..وهي تهز طلال : حبيبي قوم ..قوم 
طلال وهو يغطي وجهه بالبطانيه : حبيبتي لسى ما صار الصباح .. بدري 
نجلا تشد على البطانيه من الالم : حبيبي قوم .. احس بالم مو طبيعي 
طلال وهو يرفع البطانيه عن وجهه بسرعه .. وقوم مفزوع : نجول .. ليكون بتولدين 
نجلا وتمسك بطنها من الالم : شكلي بولد .. لان الالم مو راضي يفك 
طلال بسرعه قام من السرير .. وهو حايس يدخل الحمام .. ولا مو لازم .. يروح بالبجامه ولا يلبس ثوبه .. يحط عطر ولا ما يحتاج .. ( حرك راسه بسرعه وكانه يطرد هالافكار الي مالها داعي .. وفكر بنجلا .. راح بسرعه لعند السرير .. وساعدها .. خذت لها كم غرض .. على طول على المستشفى .. 
في المستشفى كان طلال عايش حالة توتر وخوف .. وشوق وترقب .. صار له اكثر من ساعه وهو رايح جاي رايح جاي .. يوقف شوي وياخذ نفس عميق وكمل المشوار .. ما رتاح الى لما سمع الممرضه تقوله مبروك جاك ولد 
طلال حس بالارتياح وتبدلت مشاعر التوتر الى فرح
طلال بنفس عميق : الحمدلله .. الحمدلله .. 
( الصوره الثالثه ) ... 
طلال هو متكتف و يقلد صوت البيبي .. وسوي روحه زعلان :: واااااه واااااه وااااه ( يبي يلفت انتباه نجلا الي مشغوله بالبيبي )
نجلا وهي ضامه وليد بحنان : طلول بعد قلبي خليني انوم وليد 
طلال وهو مسوي روحه زعلان : وانا متى بجي دوري .. ( ما ينكر طلال انا من جا وليد وهو يحس مشاعر غيره منه .. لان صار يشاركه بكل شيء .. باهتمام نجلا وحنانها و حضنها الدافي ولمساتها الرقيقه .. مرات يحس ان وليد يبكي بس علشان امه تضمه ( ما يعطي المجال لغيره ) بس ما ينكر بعد ان قدوم وليد اضاف نكه حلوه وما تنمل لحياتهم .. زاد الحب وفاضت المشاعر .. وانولدت مشاعر جديده في داخل كل من نجلا وطلال .. مشاعر الابوه والامومه مشاعر لا تقل اهميه عن مشاعر الحب وربما هي اعلى واسمى .. ملا صوت وليد واركان الشقه وملا قلب ابوه وامه .. 
نجلا وهي تصحي طلال من سرحانه : طلول حياتي .. وين وصلت 
طلال ببتسامه : ها جا دوري .. اجهز حالي 
نجلا ببتسامة حيا : لا لسى .. خليني انوم وليد بالاول وبعدين يجي دورك ..( كملت وهي قايمه ) .. طلول انتبه لوليد انا بروح اجيب له رضاعته .. وبشرب ماي عطشانه 
طلال وهو عينه على وليد : طيب .. ( كمل وهو يمد يده ويمسك يد وليد ) متى يا حبيبي تكبر وتصير رجال مثل ابوك 
نجلا وهي داخله الغرفه : بدري عليه خله يجلس بالاول 
طلال بتنهيده : الايام تمر بسرعه .. وبيكبر وبفرح فيه 
( الصوره الرابعه ) .. 
في الدوام .. جلس طلال يرتب الاوراق على الطاوله بكسل .. جاه احساس غريب مثل النغزات بقلبه بسرعه وراحت .. مايدري وش الي جرى له من صحى من النوم وهذا النغزات تجي بسرعه وتروح .. كلما جات يحس ان صدره يضيق .. يمكن فيه حموضه لانه ثقل امس بالعشا وعلى طول نام .. بس يخلص شغله بروح يشتري له حليب يمكن يخف عنه هذا الاحساس .. وخاصه انه لازم يحظر حاله لان عنده اجتماع بعد شوي .. وهو طالع من المكتب .. رن جواله .. كانت المتصله نجلا .. رد عليها على طول لانه عارف ان دواه عندها ومن يسمع صوتها يرتاح 
طلال : هلا قلبي 
نجلا بعتاب : حبيبي ليه ما صحتني من النوم .. ما يصير تطلع بدون ما اشوفك .. والله ما يصير 
طلال : يا قلبي اعذريني لما شفتك في سابع نومه ما حبيت اصحيك لانك امس ما نمتي الا متأخر سهرانه مع وليد وفما حبيت ازعجك .. كيف حبيبي وليد 
نجلا ببتسامه : هذا هو جنبي لبسته علشان بروح بيت امي 
طلال : ليه بتروحين بدري انتظريني اخلص دوامي ونروح مع بعض 
نجلا : لا حبيبي ودي اروح قبل ابي اساعد امي بالطباخ وبعدين انت ما تخلص الا العصر وعلى ما تجي وتاخذني ونروح صار المغرب .. 
طلال : طيب براحتك حبيبتي بس دري بالك على حالك .. دقتي على السواق يجي ياخذك 
نجلا ببتسامه : ايوه دقت عليه قالي عشر دقايق وهو عند الباب .. تامرني بشيء حياتي 
طلال هو ما وده يسكر : نجلا .. 
نجلا : ياعيون نجلا 
طلال حس انه وده يعبر عن شيء بداخله مو قادر يوصفه : تسلم لي عيونك الحلوه يا اغلى نجلا على قلبي .. حبيبتي والله انتي عندي بدنيا كلها .. وقلبي ينبض علشانك ..مع كل نبض يزيد حبك .. وما يوقف الا لما تطلع روحي 
نجلا : لا تقول هالكلام يا عمري .. تفداك روحي .. جعل يومي قبل يومك .. يالله حبيبي انا بسكر الحين اسمع صوت السياره اكيد السواق وصل .. بااااااي حياتي اشوفك العصر .. 
سكر طلال من نجلا واصل طريقه الى غرفة الاجتماع .. دخل شاف الكل محضر حاله وكل واحد جالس على كرسيه .. جلس طلال على الكرسي بعد ما سلم .. وحاول يجمع افكاره والنقاط الى راح يطرحها في الاجتماع .. لقى صعوبه بتجميع الافكار والسيطره على ذهنه .. الي مشغول بنجلا .. حس مره ثانيه بالنغزات الي مو راضيه تفك عنه بالمره .. 
بدا الاجتماع .. وبال طلال مره حاضر بالاجتماع ومره غايب مع نجلا .. الين رن جواله مع نهايت الاجتماع 
ناظر شاشة الجوال بستغراب لان الرقم غريب .. رد : نعم 
المتصل : السلام عليكم 
طلال بستغراب لانه ما عرف الصوت " وعليكم السلام .. 
المتصل : الاخ طلال الفلاني .. 
طلال : نعم انا طلال 
المتصل : انا اتصل عليك من مستشفى ( ... ) انت زوج نجلا .. 
طلال وهو يقوم من الكرسي بسرعه : أي انا زوجها .. وشفيها نجلا 
المتصل : تعرضت لحادث .. ونقلت عندنا بالمستشفى .. هي .. 
قاطعه طلال .. وهو يحس ان الدم تجمع بوجهه ويده : انا جاي الحين .. 
طلع طلال من الاجتماع بسرعه ولا كانه شايف احد جدامه .. وما يدري وشلون وكيف وصل عند سيارته وبسرعه على المستشفى .. واول ما دخل المستشفى .. كان شكله مثل التايه ما يدري وين يروح .. مو قادر يفكر الا بنجلا .. يبي يوصل لها بسرعه مو مهم كيف .. تقدم بخطوات سريعه ومرتجفه الى الاستقبال .. 
طلال بصوت مرتجف : نجلا .. نجلا .. نجلا .. الله يخليك وين نجلا 
الاستقبال : ممكن تعطين اسمها بالكامل .. 
طلال بسرعه : نجلا الفلاني .. انا زواجها طلال .. هي صار لها حادث 
الاستقبال : روح قسم الطوارىء ( كمل بسرعه وهو ياشر على جهة اليمين ) على اليمين 
وصل طلال قسم الطوارىء ..وهو يقول نجلا نجلا .. شاف دكتور متجه له .. 
الدكتور وهو يقرب من طلال وبملامح جامده : انت طلال 
طلال بسرعه : أي انا طلال .. الله يخليك يا دكتور طمني وين نجلا .. نجلا زوجتي وينهي 
الدكتور وهو يطبطب على كتف طلال وكانه يحاول يواسيه .. وبنفس الملامح : البقيه بحياتك 
طلال حس ان الدنيا بدت تدور فيه ومو قادر يشوف شيء قدامه .. وصوت الدكتور يزلزل كيانه البقيه بحياتك .. البقيه بحياتك .. حس ان الاه الي مسكت قلبه وصلت لحلقه .. واطلق صرخه هزت الممر .. لا شعوريا .. اطرافه من الرجفه مو قادره تشيله .. مسك الجدار الي جنبه .. اسند نفسه عليه .. جلس بالارض .. وهو ما سك راسه بيدينه الثنتين .. وصوت الدكتور واصوات ثانيه مرعبه تتزاحم براسه .. ( البقيه بحياتك .. البقيه بحياتك .. نجلا راحت خلاص .. راحت .. راحت .. وما عاد ترجع .. نجلا ماهي موجوده .. نجلا خلاص خلاص .. مــــــــــاتت .. مــــــاتت .. ماتت نجلا ) 
قام بسرعه وهو جلس يضرب الجدار بيده بقوه وهو يقول : لا لا لا نجلا ما مماتت نجلا مما ماتت .. ( علا صوته وهو يصارخ بدون وعي والدموع ماليه وجهه ) لا لا لا لا .. نجلا حيه .. حبيبتي ما راحت .. ما راح تخليني 
تجمعو عليه الممرضات وحاول يهدونه لاكن ما في فايده .. جن جنونه اكثر وبدا .. يضرب بالارض والجدار بقوه .. طلب منهم الدكتور ان يعطونه مهدا و يدخلونه في غرفه علشان يرتاح .. 
/
/
/
/
في المستشفى عند هيام .. بعد ما طلع فيصل من هيام حست براحه .. وضيقه في نفس والوقت وكان رقبتها بكلام عن الي يدور بداخلها هي الي خلتها تتصل على دلال و تقول لها تمرها المستشفى في أي وقت تكون فيه فاضيه .. مرت دلال بعد ما طلعت من الجامعه على طول .. لان صوت هيام اقلقها .. فحبت تطمن عليها .. 
هيام وتحاول تعتذر : ادري اني ازعجتك .. واسفه اذا كنت عطلتك .. بس والله انتي الي جيتي على طول في بالي ود..
دلال ببتسامه خفيفه : هيام وش هذا الكلام .. عادي مو حنا صديقات 
هيام ارتاحت لما اسمعت كلمة صديقات وذكرت ايام المدرسه .. يعني للحين تجمعنا صداقه رقم ابتعادنا عن بعض بعد ايام المدرسه .. هذا يعطيها دافع انها تتكلم و تقول كل الي بداخلها بدون حواجز .. اكيد دلال راح تسمعها 
هيام نزلت راسها وناظرت الارض وهي مو عارفه من وين تبتدي .. ومنحرجه من الكلام الي راح تقوله .. لما شافتها دلال مرتبكه قالت لها ببتسامه خفيفه : هيام اذا مو عارفه من وين تبتدين ابتدي من البدايه 
هيام وهي تاخذ نفس طويل : انا يا دلال .. لما صار لي الحادث قصدي لما ضربني خالي وصرت في احوال .. صار لي ايام افكر في حالي ..في حياتي .. وفي الناس الي حولي .. هم وين صارو وانا وين صرت ( كملت بتنهيده ) انا يا دلال تعبانه حيل تعبانه .. فيني وجع والم في قلبي .. وجروح مو عارفه كيف اداويها .. والله يا دلال ما اكذب عليك من تخرجت من المدرسه ما شفت يوم عدل وانا كنت اضن ان حياتي بتكون افضل .. انا مو غلطانه مدري يمكن غلطانه بس انا من حقي اني اعيش حالي حال غيري من البنات احب وانحب واتزوج .. ويكون عندي بيت 
(دلال كانت مع هيام في الخط و تسمع لها بس هي لسى ما عرفت هيام وش تقصد بكلامها .. فما حبت تقاطعها )
كملت هيام كلامها .. وخبرت دلال عن قصتها مع فيصل وطلعاتها معه .. وحبها له وحبه لها واتفاقهم على الزواج .. عن الليله المشؤمه الي شافها فيها خالها وهي نازله من سيارة فيصل وجن جنونه وضربها .. 
كملت بتنهيده طويله .. والله يا دلال كنت ذاك اليوم فرحانه .. واحس ان الدنيا اخيرا ابتسمت لي .. وبعيش حياتي لكن خالي ما خلا لي نفس .. شفت الموت .. وما ادري وشلون نفذت من تحت يده .. وللحين فيني نفس .. 
دلال وهي تمد يدها وتضم يد هيام وببتسامه : الحمدلله على سلامتك .. كل هذا يا هيام في قلبك وحنا ما ندري انا كنت اعرف ان خالك ما كان يخليك في حالك وبس بسالفت فيصل ما كان عندي خبر ما مره قلتي لنا ان في حياتك شخص او كنت مخطوبه لاحد 
هيام وهي تناظر في دلال : انا يا دلال من عرفتكم .. واحساسي اني اقل منكم ما كان يفارقني ليومك هذا .. دائما كنت احس انكم افضل مني في كل شيء وما اكذب عليك اذا قلت لك اني احسدكم واحساس الغيره يذبحني .. كلكم تخرجت ماشألله بمعدلات وكلكم .. كملتو دراسه وفي الاقسام الي تبونها .. عايشين حياتكم وما عندكم مشاكل تاكلون وتشربون وتلبسون من افضل الماركات وطلعون وتنبسطون وتسافرون .. ( كملت والدموع بدت تتجمع بعينها ) اما انا كنت كل يوم اكره حياتي ارجع البيت وانام على ونات امي وحزنها ..وصراخ خالي الي مافي قلبه رحمه .. كل يوم لما اجلس الصباح كنت انتظر شيء يغير لي حياتي يحسسني بالحياه .. بالحب بالاهتمام بقيمتي .. تعبت يا دلال تعبت كل يوم اقول اليوم كل يوم اقول اليوم .. لما شفت ان مافي امل من الحياه قلت خليني ادور على سعادتي بنفسي واعيش مثل ما البنات عايشين .. انا يا دلال حبيت فيصل من كل قلبي هو الي حسسني بطعم الحياه .. خلاني احس اني انسانه لي قلب ومشاعر صحيح ان علاقتي فيه كانت خطأ .. بس والله انا ندمانه .. لكني مو ندمانه لاني حبيته .. ندمانه لاني كنت اعرف ان تصرفاتي كلها خطأ مع ذالك كنت استمر فيه .. دلال انا محتاره ودي انك تساعدين ابي اعيش باقي عمري مرتاحه .. بس الله يخليك يا دلال لاحد يدري بالموضوع 
/
*
*
/ 


الحب مو خطأ لكن العلاقه الي تختبأ خلف مسمى الحب هي الي خطـأ .. حنا ما نختار حياتنا يا هيام مو بيدنا نغير كل شيء فيها لكن بيدنا نغير اشياء كثير بداخلنا خاصه اذا كانت بدافع الحب .. خلي حبك لفيصل دافع انك تغيرين حياتك .. انا متاكده انك راح تقدرين خاصه ان خالك خلاص راح عنكم .. حاولي تساعدين امك .. وتهتمين بخوانك .. وفيصل ما اقولك انسيه لكن خبيه بقلبك وهو اذا يحبك مثل ما انتي تحبينه راح يرجع ويطلبك من جديد .. ما ابيك تحسين انك اقل منا بشي وتاكدي اني عند وعدي والموضوع راح يضل بينا .. ( ما ادري الكلام الي قلت لها كان صحيح ولا لا .. يعني المفروض اني اعاتبها على الي سوته واحط اللوم عليها .. لا ليش الومها .. بس والله فاجاتني .. 
قطع عليها تفكيرها صوت وافي الي يرد الروح : الحلو وين سرحان فيه 
دلال وهي تلتفت عليه ببتسامه : افكر بهيام 
وافي وعينه على الطريق ببتسامه : وانا احسب انك تفكرين فيني .. اتاري هيام الي ماخذه عقلك 
دلال ببتسامة حب : ما يكفيك قلبي الي مشتغل فيك 
وافي ببتسامه : يعني انا ما استاهل اني اشغل القلب والعقل والروح واخذ الاحساس واشتري الخاطر 
دلال ( وربي اموت فيه ) : الا تستاهل .. 
رن في هذي اللحظه جوال وافي .. رفعه وناظر الشاشه ببتسامه .. ورد على طول 
وافي : هلا دحومي 
عبدالرحمن : هلا عمي .. هلا بالطيب .. هلا بالي راكنا بالجنب .. ولا بمفتكر فينا .. لنا الله 
وافي : اقول بس شخبارك ؟ 
عبدالرحمن : مو مهم اخباري المهم اخبارك واخبار القلب والعقل 
وافي ببتسامه : طيبين وسلمون عليك 
عبدالرحمن : مممم .. عمي انت وينك الحين 
وافي : انا مع دلال .. خير في شي
عبدالرحمن : انت مع دلال .. لالا مافي شي .. خلاص اكلمك بعدين 
وافي وحس ان في شيء : الا في شي.. قول لا تشغل لي بالي 
عبدالرحمن تردد شوي وبعدين قال : عمي سجى .. مدري وش الي صار لها 
وافي وهو عاقد حواجبه : سجى .. وش فيها 
عبدالرحمن : انت عارف ان مرت عمي جات كلمت سجى علشان ترجع لمشاري وتساعده علشان يطلع من الحاله الي هو فيها .. الي حصل يا عمي ان سجى ما تبي ترجع له حاولت انا وامي معها مافي فايده ماني عارف لها وماني فاهم تصرفاتها .. كلما جيت اكلمها تنهار وتبكي وتعصب علي .. المشكله ان مرة عمي دقت من شوي وقالت لها امي ازعلت وسكرت السماعه .. 
وافي : خلاص .. مسافت السكه وانا عندكم .. وترى بجي مع دلال 
/
*
*
/
في الرياض .. 

وش اللي باقـــــــــــي بقلبي عروق تحمل الحرمان 
وش اللي باقــــــــــي بدربي امــل احيابه لبكره 
اقول انـــي مع الفرحه اعيش بدنيتي فرحان 
وانـــــا في داخل اعماقي حزن ما انطفى جمره 

الدكتور محمد متفاجأ : طلال!!!!!!!
طلال وهو يمد يده : لسى تتذكرني يا دكتور 
الدكتور محمد وصافح طلال : لاني متاكد انك ما راح تنساني لاني جزء من الحادث 
( بعد انهيار طلال في المستشفى .. وفقدانه للوعي .. والتركيز .. ورفضه لاستعاب .. تنوم في المستشفى وظل عندهم ايام على المهدئات ينام ويصحى يضارخ ويعصب ويبكي ونادي نجـــــلا .. كان رافض الاكل والشرب ورافض الحياه اساسا .. كان دائما يقول (لاحـــياه بعد نجــــلا ولا امـــــل ).. انهياره وعدم سيطرته على نفسه منعته من حضور العزا والدفن .. دخل طلال في حاله من الحزن العميق وكان الدنيا كلها توقفت عند يوم الحادث ..كل يوم كان يجدد العزا بينه وبين نفسه على الرغم من مرور اسبوع على وفاتها .. وكل يوم كان يتذكر اخر مكالمه بينهم ورن صوتها باذنه وتمر صورتها بذاكرته .. من يشوف احد يقوله عن مشاعره اتجاه وحبه لها وهيامه وان هي راح ترجع له ما راح تخليه لحاله .. ولما الدكتور قال له ان ولدك للحين عايش وانا الحمدلله مافيه شيء لان امه كانت محتويته بجسمها بقوه .. انهار اكثر ورفض يشوف والولد وتمنى ان الولد هو الي مات ونجلا الي ظلت عايشه .. لما لاحظ الدكتور ان مافي أي تحسن بحالته الصحيه والنفسيه قرر ان يحوله على طبيب نفسي يعالجه ويساعده ان يتقبل الواقع ويتاقلم مع موت نجلا .. محمد دكتور نفساني هو الي كان ماسك حالة طلال الي يعتبرها من اغرب الحالات الي مرة عليه واكثرها تعقيدا الي كان يسميها الصدمه العاطفي القاتل .. خذت جلسات العلاج وقت طويل دام غرابه 6 شهور الثلاث الشهور الاولى كانت الاصعب لان طلال كان رافض يتجاوب مع الدكتور .. وكان دافن نفسه بالذكريات وكل يوم يانب نفسه لان ما قال لها كذا وماسوى لها كذا .. بدا يتجاوب طلال مع العلاج لكن حس الدكتور ان وجوده في الرياض و تواجده في نفس الاماكن الي كانت موجوده فيها راح تجدد له الالم و تاخر من اندماجه مع المجتمع مره ثانيه .. فقترح عليه ان ينقل لشرقيه عند اهله وما يطب الرياض في البدايه رفض طلال الفكره لكن بعدين وافق لما الدكتور مساعد قرر ينقل معه .. )
طلال ببتسامه : شخبارك يا دكتور 
الدكتور محمد : اخبارك اهم يا طلال .. انا بخير الحمدلله .. انت شخبارك 
طلال وهو يجلس على الكرسي : الحمدلله على كل حال .. ( سكت دقايق بعدين قال ) توني واصل من الشرقيه 
الدكتور محمد : وشلون جو الشرقيه .. وشخبار اهلها 
طلال : كلهم طيبين .. بس اشتقنا لرياض واشتقنا لشورعها واهلها ومن سكن فيها .. اول ما وصلت رحت المقبره وزرت قبر نجلا ..( كمل طلال وهو يناظر في ابعد نقطه ) .. خذتني الذكريات لبعيد وما حسيت بحرارة الشمس وكان الحادث صار امس .. كانت ايام صعبه وما تنسي لكن حسيت اني اقوى 
الدكتور محمد : قصدك ان صارت عندك القدره انك تعيش في الرياض بدون ما تاثر الذكريات على حياتك 
طلال : انا ما نسيت نجلا ولا نسيت ايامي معها وحتى لما كانت بالشرقيه ما كانت تغيب عن بالي وحبها للحين بقلبي ساكن برغم من موتها لكنها ما زالت حيا بداخلي وينبض القلب لجلها .. بس مثل ما قلت صارت عندي القدره على التعايش وتقبل عدم وجودها .. بس تصدق وجودي بالشرقيه ساعدني كثير مع اني مرات احس اني غريب بس حب اخواني وقرب اعيال اخواني مني ساعدني 
/
*
*
/
في بيت بو تركي .. وتحديد في غرفة سجى .. 

عجزت القى اجابات تقرب للعتب طاري 
جوابي بس انا .... ( احبــــــــــك ) .. انا عاشق انا ولهان 
شعرت ان الفرح انتي وحبك اجمــل اقدراي 
ولالي غيرك احـــباب .. ولاناس .. ولا خلان 

قربت البطاقه من وجها وشمتها ( اه على رحت احبابي ) اه على حبي لهم اه على حزني واهاتي .. ليش القدر لعب لعبته معنا وفرقنا ليش سمحنا لظروف تبعدنا عن بعض .. لانك ضعيف يا مشاري .. انت الي استسلمت وما حاولت تسوي شيء وشوف وين صرنا .. حتى انا بعد ما اقدر .. مو لاني ضعيفه بس انا ما اقدر .. انا اسفه يا قلبي .. اسفه من كل قلبي .. اسفه لاني ما اقدر اكون جنبك .. ( جاها الم اعتصر قلبها ونزلت دموعها بحرقه وهي تحرك شفايفها الجافه .. ما قدر .. ما اقدر ) انتفضت لما اسمعت احد يضرب على الباب .. بسرعه مسحت دموعها وجمعت اوراق الذكريات وهديا مشاري ورجعتهم لصندوق ودخلت الصندوق تحت السرير .. وراحت بسرعه للمرايا ورتبت شعرها وسوت تمارين لملامحها علشان تكون طبعيه وهي تقول ( طيب الحين بفتح ) 
فتحت الباب وتفاجات لما شافت عمها وافي مع دلال 
وافي ببتسامه : مفاجاه صح 
سجى وهي تفتح الباب كله : أي صحيح مفاجاه .. حياكم 
دلال وهي تدخل : اسفين على الازعاج .. شخبارك 
سجى : لا مافي ازعاج .. انا طيبه انتي اخبارك 
جلست دلال وسجى على السرير وجلس وافي على كرسي قريب من السرير .. ظلو ساكتين خمس دقايق كل واحد يناظر في الثاني .. عرفت سجى من نظراتهم ان هم عرفوا قرارها وجاين يتكلمون عن الموضوع .. بس هي ما عندها استعداد انها تتكلم وتبرر موقفها خصوص قدام عمها وافي .. فحاولت انها تفتح مواضيع مختلفه علشان ما تعطيهم مجال يفتحون معها الموضوع .. سجى : ما قلتو لي حددتو موعد الزواج 
دلال : قلنا بالصيف بس أي يوم بضبط لسى ما حددنا .. على حسب اجازة وافي 
سجى :مممممممم طيب وين بتسافرون شهر العسل 
دلال حست ان سجى متلخبطه تجيب من الاول ومن الاخر .. لفت راسها وناظرة وافي وناظرت الباب .. فهم وافي من نظرات دلال ان تبيه يطلع ويخليهم لحالهم .. 
وافي وهو قايم : يالله انا اخليكم بروح اشوف عبدالرحمن ابيه بموضوع 
تتبعت دلال وافي بعيونها لما طلع وسكر الباب .. التفت على سجى الي نزلت راسها على طول 
دلال ببتسامه خفيفه : سجى مو انا اغلى صديقه عندك وما عمرك خبيتي شيء عني وكل الي بداخلك كنت تقولينه لي .. وش الي غيرك يا سجى ليه صرتي كتومه 
سجى : انا ما تغيرت يا دلال يتهيأ لك .. وما عندي شيء اقوله لك لان كل شيء انتي عارفته 
دلال : لا مو صحيح في اشياء كثيره انا ما اعرفها .. وابي اعرفها منك 
سجى : وش تبين تعرفين بالضبط يا دلال
دلال بعتب : ابي اعرف وش الي يدور براسك يا سجى .. ليه تخيرت العذاب .. وعيشت نفسك بالحزن ليش رافضه تطلعين منه ليش عاصه قلبك وكاتمه على انفاسك 
بدت الدموع تتجمع بعيون سجى الذبلانه الي تناظر دلال وفي اقل من الثانيه رمت سجى نفسها بحضن دلال وانفجرت من البكا ما استغربت دلال تصرف سجى لانها عارفه ان راح يجي اليوم الي بتنفجر سجى وبتفيض دموعها بعد ما اتعبت من المكابره قدام دلال ... 
بعد ما اهدات سجى ارفعت راسها ومسحت دموعها وهي تقول : انا اسفه 
دلال بعتب : ليه الاسف ترى راح ازعل منك 
سجى منحرجه من دلال : والله ما ادري وش الي صار فيني .. بس انتي عارفه انك اقرب شخص لي وعندك علم بالحاله الي امر فيها احس بالوحده والضياع والالم والحزن احس ان مشاعري كلها متلخبطه بس تدرين يا دلال لي ان رفضت ارجع لمشاري لاني احبه احبه يا دلال اكيد انتي مستغربه من كلامي كيف احبه و ارفضه انا رفضته لاني خايفه على مشاعري خايفه على مشاعر الحب الي انولد بداخلي من لما كنت طفله وكبر معي يتحول الى مشاعر شفقه اتجاه الانسان الي حبيته ما ابي احس بالشفقه .. ابي احس بالحب علشان كذا رفضته ..عندي اعيش عمري و قلبي ينبض بحبه ولا اعيش معه ويتحول حبي الى شفقه 
دلال هي متفاجاه (( معقوله سجى بهدرجه من الانانيه )) : سجى بصراحه كلامك مايدخل العقل تضحين بحبيبك لانك خايفه على مشاعرك .. طيب ليش ما تضحين عشانه .. انتي عارفه ان وجودك جنب مشاري راح يساعده كثير راح يرجع له الامل بالحياه .. فكري يا سجى حرام تحرمين نفسك منه وتحرمينه منك لا تخلين انانيتك وكبريائك بالحب يهدمون حياتك ويضيعون منك حبيبك 
سجى بتعب : حاولت بس ما قدرت والله ماقدرت 
/
*
*
*
/
المتصل : الوو السلام عليكم 
المذيعه : وعليكم السلام من معي 
المتصل : معك ناصر من الشرقيه ممكن اهدي 
المذيعه : ممكن طبعا لمين حاب تهدي 
المتصل : حاب اهدي اغنية عبدالمجيد عبدالله ( كل عام وانت الحب ) لزوجتي وحبيبتي بمناسبة عيد زواجنا و اقولها كل عام وانتي ضوا دنيتي وربي يخليك لي 

تفكر انفال بشعور زوجت ناصر اكيد طايره من الفرح لان زوجها اهداها الاغنيه وصرح بمحبتها للمستمعين اتخيل كيف يكون شعوري لو كان المتصل شهاب ويهديني الاغنيه و الناس كلها تعرف ان شهاب يحبني قطع عليها تفكيرها صوت شهاب وهو يقول : انفال وين وصلتي 
التفتت انفال على شهاب وهي تقول : ما كو بس كنت استمع للاذاعه 
شهاب : عجبك البرنامج 
انفال : يعني بسلي .. بس انا ما تعجبني هذي النوعيه من البرامج 
شهاب : ليه بالعكس حلوه برامج الاهدائات .. مرة علينا فتره انا والشباب نحب ندق على برامج الاهدائات والمسابقات 
انفال : حتى صديقاتي ايام المدرسه عندهم هوس وجنونهم برامج الاغاني وتصويت .. كنت اجاريهم اذا سالفو عن التصويت والاغاني والمغنين بس ما انفعل مثلهم .. 
شهاب : قريبه .. المعروف ان البنات موتهم التلفزيون اذكر اختي ليلى لما اطلع المغرب اشوفها عند التلفزيون ولما ارجع في الليل اشوفها نايمه بالصاله والتلفزيون شغال شكلها ما طلعت من الصاله مسلسل ورا مسلسل 
انفال ببتسامه : يحليلها ليلى .. انا ما كان عندي وقت اجلس عند التلفزيون .. اساسا حنا ما عندنا الى تلفزيون واحد العصر خواني يتابعون افلام كرتون وفي الليل عمي يحطه على الاخبار فكان ما في مجال اني اتابع شيء الا اذا مسلسل كنا انتابعه كلنا .. فكنت اقضي وقتي بالمذاكره ولا اقرا كتاب او اساعد امي 
خطر في بال شهاب فكره ببتسامه وهو يلتفت على انفال : وش رايك نمر المكتبه نشتري كتب 
انفال متفاجاه : صحيح ... يا ريت والله من زمان ما قريت كتاب 
شهاب وهو يلف السكان : هذا مكتبة العبيكان قريبه منا 
وصلوا لمكتبه و نزل شهاب وانفال الي كانت فرحانه مو علشان انها راح تشتري كتاب لا فرحانه لان شهاب فكر يشتري لها كتاب ... دخلوا لمكتبه و صعدو الدور الثاني ..
شهاب : في شيء بالك .. كتاب معين 
انفال : لا والله ... بس ودي اقرا في الادب روايات او شعر او قصص قصيره 
عند رف الادب .. جلس شهاب و انفال يقلبون في الكتب 
انفال وهي فاتحه كتاب لنزار قباني وتفرفر فيه لين وقفت عند صفحه .. انفال وهي تمد لكتاب لشهاب : شهاب اقرا هذه القصيده بصراحه من اروع قصائد نزار .. كانت صديقتي سجى دائما تقراها لنا لانها كانت المفضله عندها .. لما سمعتها اثرت فيني حيل .. ولسى احس من اقراها اتأثر فيها 
شهاب وهو ياخذ الكتاب من انفال : لهدرجه .. خيلني اقراها .. واشوف 
قالت لهُ...
أتحبني وأنا ضريرة...
وفي الدُّنيا بناتُ كثيرة...
الحلوةُ و الجميلةُ و المثيرة...
ما أنت إلا بمجنون...
أو مشفقٌ على عمياء العيون...
قالَ...
بل أنا عاشقٌ يا حلوتي...
ولا أتمنى من دنيتي...
إلا أن تصيري زوجتي...
وقد رزقني الله المال...
وما أظنُّ الشفاء مٌحال...
قالت...
إن أعدتّ إليّ بصري...
سأرضى بكَ يا قدري...
وسأقضي معك عمري...
لكن..
من يعطيني عينيه...
وأيُّ ليلِ يبقى لديه...
وفي يومٍ جاءها مُسرِعا...
أبشري قد وجدّتُ المُتبرِّعا...
وستبصرين ما خلق اللهُ وأبدعا...
وستوفين بوعدكِ لي...
وتكونين زوجةً لي...
ويوم فتحت أعيُنها...
كان واقفاَ يمسُك يدها...
رأتهُ...
فدوت صرختُها...
أأنت أيضاً أعمى؟!!...
وبكت حظها الشُؤمَ...
لا تحزني يا حبيبتي...
ستكونين عيوني ودليلتي...
فمتى تصيرين زوجتي...
قالت...
أأنا أتزوّجُ ضريرا...
وقد أصبحتُ اليومَ بصيرا...
فبكى...
وقال سامحيني...
من أنا لتتزوّجيني...
ولكن...
قبل أن تترُكيني...
أريدُ منكِ أن تعديني...
أن تعتني جيداً( بعيوني..(.
شهاب : والله بصراحه روعه .. مع اني ما افهم بالشعر بس والله روعه 
انفال جات في بالها فكره : شهاب وش رايك تختاري لي كتاب على ذوقك 
شهاب وهو يناظر الرفوف محتار : على ذوقي !! ( وهو يناظر عناوين الروايات شده عنوان .. مد يده واخذ الروايه وهو يقول : عندما تشرق الشمس الحب 
/
*
*
/
في نهاية الاسبوع الثالث من الاختبارات .. فــي بيت بو شهاب .. في غرفة انفال وشهاب 
بعد الغدا جابت انفال الحلى والعصير وحطته على الطاوله قبال شهاب الي جالس يتابع الفلم ..جلست انفال على الكنبه جنبه تتأمله وهو مندمج بالفلم .. ( اكتشفت فيك يا شهاب شغلات حلوه وما كنت اتوقعها فيك .. الحين اقدر اقول اني زوجتك .. ونصفك الثاني .. توني احس بوجودي بحياتك ماني قطعة اثاث ولا ني خدامه .. صحيح انك لسى ما عبرت لي بمشاعرك وش تحس اتجاها .. بس اهتمامك فيني يكفيني خوفك علي وحرصك .. اذكر ايام الاختبارات كنت تصحيني من النوم وتفطر معي وتدعي لي ولما اخلص اختبار تدق تسألني عن تقديمي .. تمنيت ان اختباراتي تطول شهر .. 
شهاب وهو يحرك يده قدام عين انفال : انفال وين وصلتي 
انفال توه منتبها انها كانت سرحانه : لا معك .. ها اعجبتك الكيكه 
شهاب : لا لسى ما ذقتها .. بس اكيد انها راح تعجبني .. تسلم يدك .. اقول انفال طلعو نتايج الاختبارات ولا لسى 
انفال وهي ترفع كاس العصير : طلعو مادتين وباقي اربع مواد 
شهاب : ها وكيف النتيجه 
انفال : حلوه وحده a والثانيه a+ 
شهاب ببتسامه : مبروك النجاح .. والباقي متى راح تطلع نتايجهم 
انفال : اتوقع الاسبوع الجاي 
شهاب وتذكر شيء .. وقام وهو يقول : عندي سالفه مع ابوي بروح اكلمه وبرجع .. ( مشى وبعدين وقف عند الباب والتفت عليها وقال ) انفال ابيك تتابعين الفلم وتقولين لي وش صار .. لاتطلعين من الغرفه طيب ( كمل وهو يفتح باب الغرفه ) ما راح اتأخر 
طلع من الغرفه .. وبعد عن جناحهم شوي طلع جواله من جيب البجامه .. ودق على السكرتيره زهير 
شهاب : هلا زهير 
زهير : سم طالع عمرك 
شهاب : زهير اكد الحجز على يوم الخميس طيب 
سكر شهاب الجوال واتجه لغرفة ليلى .. 
فـــي غرفة ليلى .. 
ليلى تضحك بدلع : هههههههههه هههههههه 
فارس : فديت هالضحكه و صاحبتها .. اقول حبيبتي انا عازمك اليوم على العشا 
ليلى : أي مطعم 
فارس : مفاجاه 
ليلى : يا حبك للمفاجأت .. ( في هذي اللحظه سمعت ضربات على باب غرفتها ) حبيبي في احد يضرب باب غرفتي شوي واكلمك طيب .. ( سكرت الجوال وقامت تتحلطم .. من هذا المليق الي خرب على جوي .. اكيد انفال اوريها )
افتحت الباب وهي حاطه يدها على خصرها : نعم .. ( لما شافت اخوها شهاب استحت ونزلت يدها ) شهاب هلا 
شهاب : ساعه على ما تفتحين لي الباب .. وش كنتي جالسه تسوين 
ليلى ما تدري وش تقول : كنت .. كنت في الحمام 
شهاب ببتسامه وهو يدخل الغرفه : علينا .. صوت الضحك واصل لاخر الممر .. المهم ما علينا .. ابي منك خدمه 
بس ما ابي احد يدري وخاصه انفال .. ( كمل وهو يغمز لها ) ولا حتى خطيبك فارس الي بعد شوي بدقين عليه 
ليلى : وش الخدمه يالله قول بسرعه .. واذا كنت اقدر عليها بسويه لك من عيوني 
شهاب : ابيك تسوين ( وقال لها الخدمه الي يبيها تسويها ) 
ليلى وهي تغمز لشهاب : والله يا اخوي طلعت منت بهين .. يطلع منك حركات 
شهاب ببتسامه : المهم مثل ما وصيتك .. اعجبك .. احسن من فارس خطيبك 
ليلى بدلع : والله فارس مافي منه شيخ الشباب 

طلع شهاب من غرفة ليلى ورجع للغرفه ولما فتح الباب شاف انفال مندمجه مع الفلم .. ابتسم على شكلها .. جلس جنبها على الكنب وهو يقول : شكل الفلم عجبك 
انفال ببتسامه : انت قلت لي اتابعه واقولك وش صار .. تبيني اقولك هذا الي اسمه ركي مدري رك قـ...
قاطعها شهاب وهو يقول : ما يحتاج تقولين لي انا شايفه الفلم من قبل .. المهم حبيت ا قول لك ان طلعت لي سفرت عمل ضروريه .. ولازم اسافر .. ابيك تحظرين شنطتك علشان اخذك بيت امك او بيت عمي بو ضاري 
انفال بضيقه : والله بتسافر .. طيب ليه ما اجلس هنا .. انت راح تطول ؟
شهاب وهو يتفحص ملامح انفال : اسبوع بالاكثير على حسب العمل 
انفال : طيب وين راح تسافر 
شهاب : فرنسا .. ابيك تحظري شنطتك من بدري لان طيارتي يوم الخميس في الليل يدوبي اوصلك بيت امك 
انفال متفاجاه : يعني بعد بكره .. ينعي لازم احظر شنطتي من اليوم .. طيب ليه ما اظل هنا مع ليلى وخالتي ما احس اني غريبه .. واذا احتجت شيء عمي ما راح يقصر معي 
شهاب ويحاول يقنعها : لا راح اكون مطمن عليك عند امك .. وبعدين اكيد هي مشتاقه لك ولاتنسين اخوك سالم راح يفرح لما يدري انك بظلين عندهم اسبوع 
/
*
*
/
فـــي الرياض .. في بيت بو جواد .. في شقة عليا 
بالموت فتح غازي عين وحده علشان يشوف كم الساعه .. وبسرعه غمضها ثواني و فتح العينين لانه ما استوعب الساعه بسرعه قام من السرير وهو يقول : ياربي تأخرت على الشركه الساعه 7و ربع .. غريبه عليا ما صحت اليوم بدري وصحتني .. ( قرب من عليا علشان يصحيها وهو يقول ) : حبيبتي قومي تأخر الوقت .. تأخرت على دوامي 
لما ما بذر منها أي تجاوب .. قرب منها اكثر وهز كتفها وهو يقول : عليا طلعت الشمــ ... 
سكت لما تأمل ملامحها كان وجها احمر وملامحها ذبلانه .. واضح انها تعبانه 
غازي وهو يحط يده على جبينها بخوف : ياربي درجة حراراتها مرتفعه 
حست عليا بيده وفتحت عينها وهي تقول بصوت واطي : غازي انت صحيت .. الحين اقوم اسوي لك الفطور 
غازي وهو يمنعها : لا حبيبتي خلك مرتاحه ..ولا اقول قومي خليني اخذك لطبيب 
عليا وهي تشير روحها بثقل : انا ما فيني شيء .. باخذ لي دش وبصير احسن 
غازي بقلق : عليا لا تجهدين نفسك .. بدق على امي 
رفع الجوال توه بدق على امه الا يرن جواله وكانت المتصله امه ..
ام جواد : جلست يا غازي من النوم ابوك ينتظرك .. يالله بسرعه لا تتأخر عليه 
غازي : هلا يما توني بدق عليك يما عليا تعبانه حرارتها مرتفعه .. باخذها للمستشفى قول لابوي راح اتأخر شوي 
ام جواد : ما تشوف شر .. يالله انا بصعد لها الحين وانت انزل وروح الشركه ما ابوك .. وانا راح اخذها للمستشفى مع السواق 
غازي : لا خليني انا اخذها للمستشفى .. ابي اطمن عليها .. ( كمل وهو يسمع صوت عليا في الحمام ترجع ( انتو بكرامه ) .. يالله يما بسكر .. بروح اشوف عليا 
اصعدت ام جواد شغة عليا .. ولزمت على غازي يروح الشركه مع ابوه وهي راح تاخذ عليا على المستشفى اذا استدعى الموضوع .. غازي مصر ان يروح معهم المستشفى لان خاف ترجع الحاله لعليا .. بس لما دق عليه ابوه وقاله ان في اجتماع ضروري الصباح وما يقدون يأجلونه .. ولازم يحضره .. استأذن من عليا وراح 
/
*
*
*
/
في مــكان ثاني بالرياض .. في المستشفى الي يشتغل فيه طلال .. 
على مكتبه جالس ويفكر بولده وليد .. مشواره طويل علشان يرجع الي فقده من يوم الحادث .. من لما شافه في بيت زياد وهو حاس بالذنب اتجاهه و راح عند الدكتور محمد يستشيره .. بوموضوع وليد الي ما يدري ان هذا ابوه .. قاله الدكتور ان وليد يبي له وقت طويل علشان يستوعب ان طلال ابوه ولو قال له الحين ماراح يصدق .. فالافضل ان يحاول يتقرب منه ويكسب محبته ويهتم فيه وفي الجهه المقابله لازم زياد يبدي عدم اهتمامه فيه ويخفي حبه له بس مو لدرجة يظهر له الكره وبكون ردت فعل وليد ان راح يتعلق في طلال لان راح يحس باهتمامه وحبه .. وبعدين شوي شوي يفهمه ان هو ابوه .. فعمل طلال بمشورت الدكتور .. وصار كل يوم يزوره في بيت زياد .. في البدايه حس وليد بالخوف منه ويرفض ياخذ منه شيء او يجلس معه .. بس بعد كم زياره تعود وليد على زيارته .. وصار عادي يجلس معه بالمجلس بدون ما يكون زياد موجود .. قطع عليه تفكيره صوت الدكتور مساعد 
مساعد ببتسامه : انت متى بتبطل من عادة السرحان في الشرقيه تسرح وهنا بعد تسرح .. شلي ياخذ عقلك 
طلال ببتسامه : مهموم يا صاحبي مهموم 
مساعد وهو يجلس على الكرسي : خير ان شألله 
طلال : افكر بولدي وليد .. شكله ما راح يحبني ويتعلق فيني بسرعه 
مساعد : الحين انت تركته سنه وتبيه يحبك ويرجع لك بشهرين 
طلال : كلامك عين العقل .. بس مشتاق لكلمة يبا .. والله اذا سمعته يقولها لزياد قلبي يالمني 
مساعد : راح يجي يوم وتسمعها .. اقول طلال من متى ما نزلت الشرقيه 
طلال : من خطوبت بنت اخوي .. قلت بنزل الاسبوع الجاي لان في اوراق ابي اجيبهم من المستشفى الي كنت اشتغل فيه .. ولان اخوي بو ضاري عتبان علي لان ما نزلت 
مساعد بتردد : طلال ما تفكر تقول لاخوانك عن زواجك ولدك وليد 
طلال بسرعه : لا .. ما افكر ولا راح افكر 
/
*
*
/ 

في المستشفى .. في غرفة انتظار النساء ..
عليا : يعني ضروريه يا خاله هذي التحاليل 
ام جواد : ما طلبتها الدكتوره الى اكيد انها ضروريه .. يالله عشر دقايق وراح تطلع النتيجه .. اذا تعبانه يا بنتي تمددي على الكرسي .. وانا بروح اجيب لك شيء تاكلينه من الصبح ما طب في بطنك شيء 
عليا وهي تمنع ام جواد : لا يا خاله ما يحتاج مو جوعانه .. اذا رجعت البيت اكل أي شيء 
ام جواد باصرار وهي قايمه : انتي ما شفتي وجهك مصوفر من شافت الدكتوره لون وجهك قالت اكيد عندك نقص .. لانك ما تاكلين ..خليني اروح اجيب لك شيء تاكلينه خل يرد لونك 
رحت ام جواد وجابت لعليا كورسان جبن وعصير برتقال .. كلت عليا مع انها كانت مو مشتهيه .. بس علشان خاطر ام جواد .. بعد خمس دقايق نادتهم الممرضه .. ودخلو عند الدكتوره يشفون نتائج التحليل 
ام جواد وهي تجلس على الكرسي : ها يا دكتوره الشلون التحليل 
الدكتوره وهي تناظر عليا ببتسامه : مبروووك انــــتـــــي حـــــــــــــامل 
ام جواد استوعبت الموضوع بسرعه على عكس عليا الي ما ابدت أي تفاعل ظاهر.. قامت ام جواد من كرسيها وسلمت على الدكتوره وهي تقول لها بفرح واضح : الله يبارك فيك .. يخليك .. ( التفتت على عليا الي كانت جالسه ومتجمده ) مبروك يا بنتي الف مبروك .. والله انا كان حاسني قلبي من امس لما شفتك .. مالك نفس ولا يعه كبدك .. علشان كذا اصريت اني اجي معك .. الف الف مبرووك .. 
عليا والدموع متجمعه بعينها وهي في حالة ذهول وعدم تصديق : دكتوره هذا الشي مستحيل انا عقيم ما اجيب عيال 
الدكتوره بستغراب : وش الي عرفك انك عقيم .. عامله تحاليل من قبل 
عليا وهي تتذكر الماضي المألم ويصوت واطي واضح الحزن فيه : انا كنت متزوجه من قبل .. ولما طولت ما حملت خذاني زوجي وامه للمستشفى وعملنا تحاليل .. وبعد اسبوعين جاتني ام زوجي .. وقالت لي انا ما ما اقدر اجيب عيال وان انا عقيم ولدها سليم .. والعيب مني انا .. ( خنقتها العبره وسكتت وبعدين كملت ) وطلقني 
الدكتوره : الدكتوره طيب انتي شفتي التحاليل بعينك 
عليا ودموعها على خدها : لا .. ام زوجي هي الي قالت لي 
الدكتوره : يعني هي اكذبت عليك .. اكيد ولدها كان العيب منه .. وما حبت ان ولدها يطيح من عيون الناس فقالت العيب منك .. تمر علينا حالات كذا .. الرجل اصعب شيء عنده ان يعترف ان هو ما فيه عيال فيحط العيب في مرته .. فقمنا نحرص على وجود الزوج والزوجه اذا طلعو نتايج التحليل .. على العموم اذا حابه تتأكدي اعملك سونار تشوفين الكيس الجنيني بنفسك ..
عليا وهي تحاول تستوعب .. حطت يدها على بطنها .. وبدموعها على خدها : يعني انا حـــامل .. حامل 


فــي السياره .. 
عليا من شافت الكيس الجنيني وهي حاطه يدها على بطنها وتتحسسه .. ( يا لطيف يا رازق يا ودود يا رحمن يا رحيم رحمت حالي وضعفي ورزقتني اعظم نعمه .. واجمل هديه .. الحمدلله ياربي الحمدلله على هذي النعمه .. كان الامر في بالي مستحيل .. مستحيل .. تقبلت فكرت ان ما راح يكون عندي ولد يناديني يما .. لكن برحمت ربي راح اصير ام .. ام .. (دمعت عينها ) .. ماني مصدقه ماني مصدقه .. ( ابتسمت لما تذكرت شكلها وهي تشوف شاشة السونار .. وتقول لها الدكتوره الحين انتي في الشهر الثاني في الاسبوع الثالث .. وتقوم عليا بفرح وتحضن ام جواد بقوه .. وتصيح بصوت عالي .. وتصيح معها ام جواد .. حتى الدكتوره دمعة عينها وهي تشوف الموقف .. ياليت غازي كان معي .. اكيد بيفرح لما يدري ان انا حامل .. مشتاقه اشوف شكله لما اقوله .. طيب وش لون اقوله .. جات في بالها فكره .. التفتت على خالتها ام جواد 
عليا : خاله ممكن نمر السوق الحين ودي اشتري لي اغراض 
ام جواد : الحين نمر .. بس خليني ادق على بو جواد ابشره 
عليا بسرعه : لا يا خاله لا تقولين له الحين اخوف ان يدق على غازي ويقوله .. في البدايه ابي اقول لغازي وبعدين نقول لعمي .. والاهل 


دخلت عليا الشقه وهي مبسوطه حطت الاكياس الي شرتهم .. وبسرعه دخلت الحمام وخذت لها دش على السريع .. افتحت كبتها تدور على فستان ناعم تلبسه طلعت لها فستان برتقالي قصير وفيه شريطه بيضه حول الخصر .. استشورت شعرها و عملت رفعه خفيفه من فوق .. حطت لها مكياج ناعم ..وثقلت الروج شوي .. توها بتطلع من الغرفه تذكرت عقد الكرستال الي هداها غازي لما رجو لبعض .. طلعته ولبسته .. رتبت الشقه وعطرتها وحطت الورد الجوري الي شرته في مزهريه وحطتها على الطاوله في غرفة النوم .. حطت الاغراض الي شرتهم داخل علبة الهديه .. وخبتها داخل الكبت 
طلعت لصاله وجلست تستنى غازي .. ثلت ساعه وتسمع باب الشقه ينفتح .. بسرعه تقوم وتستقبله عند الباب 
غازي اول مافتح الباب وشافها واقفه استغرب ناظرها من فوق لتحت وهو يقول : مـــرحبا 
عليا بدلع : مراحب .. 
غازي وهو يفتح ازرار ثوبه : عازمه احد ولا احد عازمك 
عليا ببتسامه : لا 
دخل غازي غرفة النوم على طول طاحت عينه على الورد .. وزاد استغرابه .. ( عليا فيها شيء اليوم الصباح تعبانه و العصر كاشخه وفرحانه و شايره ورد خليني اطلع الصاله اشوف وش سالفتها ) فسخ ثوبه وطلع الصاله وجلس على الكنبه جنب عليا وهو يقول : كيفك القمر الحين 
عليا ببتسامه مو مفهوم معناها : الحمدلله ما فيني الا الخير 
( قامت عليا بسرعه لانها ما فيها صبر تبي تقول لغازي انها حامل .. ادخلت الغرفه وجابت الهديه وقدمتها لغازي الي كانت مرسومه على وجهه علامت استفهام كبيره .. 
غازي وهو ياخذ الهديه : وش المناسبه 
عليا وهي تجلس جنبه بحيا : اذا فتحتها راح تعرف 
غازي وهو يرفع غطا العلبه .. شاف ملابس اطفال نبو بيبي ورضاعه ومصاصه .. عقد حواجبه وهو يرفع البطاقه ويقرا المكتوب فيها .. ( انتظــرني يا بابا بعد 9 شهور .. ان شألله اوصل بالسلامه والبس الملابس الي شرتهم لي الماما ) 
رفع غازي عينه وناظر في عليا .. الي ببتسامه مسكت يد غازي وحطتها على بطنها وهي تقول والدموع بدت تتجمع بعينها .. غازي انا حـــ .. قبل لا تكمل بحركه سريعه ضمها غازي بقوه .. استسلمت عليا لدموعها وقامت تبكي بصوت عالي وهي تقول لغازي .. انا ما كنت عقيم .. انا مو عقيم الحمدلله ياربي 
غازي ودمعة عينه : والله اني مو مصدق .. احلى صدمه بحياتي اتلقاها .. راح اصير ابو .. سمعي يا قلبي من اليوم ورايح ما تسوين شيء ولا تشلين شيء ثقيل .. وارتاحي .. ( بحركه سريعه ومجنونه ) .. حمل غازي عليا بين ايده وخذاها لغرفة النوم وهو يقول لازم نحتفل 
/
*
*
*
/
يوم الخميس .. الساعه 7 المغرب في غرفة انفال وشهاب ..
من لما قال لها انه بسافر وهي ما تدري وش فيها .. تحس انها متضايقه بس ما تبي تبين لشهاب ضيقتها .. راح تفتقده كثير .. ما تدري كيف بمر هالاسبوع وهو بعيد عنها .. مو قادره تتحمل مجرد التفكير بأنه راح يبعد عنها يحزنها والمصيبه انها ما قادره تقوله هالكلام .. ما تبيه يسافر وهو مضايق واساسا هو مو بيده شيء هذي سفرت عمل 
ارتبت شنطتها من يوم الي قال لها انه بسافر .. لكن كلما تذكرت شيء تحتاجه افتحتها وحطته فيها .. اما شهاب توه يرتب شنطته اليوم .. 
انفال وهي تناظر شهاب يسكر شنطته : خذيت كل شيء تحتاجه .. 
شهاب : ايوه .. ( سكت شوي وبعدين كمل ) .. انفال احس اني جوعان وشرايك ننزل تحت نأكل لنا شيء قبل لا نمشي 
انفال استغربت انه جوعان تونا متغدين بس ما اعترضت .. ونزلت معه تحت .. 
دخلو المطبخ .. وجلس شهاب على الكرسي وهو يقول : سوي لي فيليه دجاج
انفال وهي تفتح الفريزر : طيب 
مسك شهاب جواله ودق رنه لاخته ليلى .. وظل يراقب انفال وهي تغلي فيليه الدجاج .. خلصت انفال الغلي وصلحت له سندويشات .. مع انه مو جوعان بس تغصب فيهم .. ولما ارفعت انفال الصحون .. وحطتهم في المغسله 
قال شهاب وهو يطلع من المطبخ : انا راح اصعد فوق بغير ملابس وبنزل الشنط وبحطهم في السياره .. وانتي اذا خلصتي صعدي فوق وغير ملابسك ولبسي عباتك اوكي ..
بعد مالبس شهاب البدله و نزل الشنط وحطهم في السياره ركب السياره وجلس ينتظر انفال .. لما تأخرت دق على ليلى 
شهاب : ليلى سويت الي قلت لك عليه 
ليلى ببتسامه : افا عليك .. عيب تقول هل الكلام .. انا قدها وقدود 
شهاب : يا شين الثقه .. طيب شوفي لي انفال وين هي تأخرت 
ليلى : طيب .. يالله تروح قصدي تروحون وترجعون بالسلامه .. لا تنسى الصوقه 
عشر دقايق .. وانفتح باب السياره وركبت انفال 
انفال وهي تسكر الباب : سوري تأخرت .. لان سلمت على ليلى وخالتي 
شهاب وهو يحرك السياره : مو مشكله .. باقي وقت 
انفال وهي تناظر شاشة الجوال : راح ادق على امي واخبرها .. لاني ما قلت لها 
شهاب : لا لا .. لا تقولين لها خليها مفاجاه احلى 
انفال وهي تحط الجوال في الشنطه وتناظر الطريق قدامها : شهاب هذا مو طريق بيتنا شكلك ضيعت 
شهاب : عارف ا ن مو طريق بيتكم .. بمر المطار اول وبدخل الشنط وبعدين بوصلك البيت 
وصلو المطار على الساعه 10:15 .. 
شهاب وهو يناظر انفال : انتي خليك في السياره وانا بنزل ادخل الشنطي وبرجع لك اوكي 
بعد ثلث ساعه رجع شهاب .. وركب السياره .. شهاب وهو يناظر انفال : يالله نزلي 
انفال بستغراب : ليش انزل 
شهاب ( مايدري وش يقول ) : انتي نزلي .. وبعدين اقولك .. يالله نزلي 
انزلت انفال وهي مو فاهمه شيء ومستغربه من تصرفات شهاب .. دخلو المطار .. التفت شهاب على انفال الي كان باين عليها الحيره .. ابتسم وقال لها وهو يناظر في عيونها : عمري .. راح تسافرين مـــعي 
انفال تناظر شهاب بعيون وسيعه ونظرات عدم تصدقين .. مو مستوعبه الكلام الي اسمعته .. عقلها مو قادر يشتغل مو قادر يترجم الكلمات .. ويفسر العباره .. تمنت ان شهاب يعيد كلامه مرتين وثلاث واربع علشان تحاول تفهمه 
شهاب ببتسامه عريضه : اذا ضليتي كذا راح تطير علينا الطياره .. ( وبسرعه مسك يدها وهو يقول ) يالله خلينا ندخل 
انفال ببتسامه عريضه اقرب لضحك من تحت برقعها .. وهي تحس بنبضات قلبها ترقص من الفرح .. المفاجاه كان تأثيرها قوي عليها بس حاولت تمسك نفسها وما تنفعل حيل لانها في مكان عام .. جلسو على الكراسي وهي مو قادره تثبت ودها تقوم وتضم شهاب بالقوه .. ودها تصرخ ودها تنطط .. ودها تضحك .. ودها ترقص .. ودها تعبر عن الي تحس فيه باي طريقه .. حطت يدها على يد شهاب الي جالس جنبها على الكرسي وهي تقول : والله يا شهاب ما ني مصدقه اني بسافر معك .. ماني مصدق .. مفاجاه ما كانت على البال .. مشكور يا شهاب ( دمعت عينها ) مشكور يا حبيبي .. والله ماني عارفه وش اقول وشلون اوصف لك شعوري .. بطير من الفرح 
شهاب وهو يشوف دموع انفال : لا لا لا .. ما نبي دموع .. حنا بروح ننبسط وش لزمتها الدموع 
انفال : يعني حنا مو رايحين فرنسا علشان عمل ؟ 
شهاب : لا حنا رايحين .. ولا اقول خليها مفاجاه .. راح تعرفين لما يعلون عن الطياره 
/
*
*
*
/
فـــي بيت بومشاري .. في الصاله ..جالسين سجى وام تركي و ناديه عازمتهم ام مشاري على العشا الي كان واضح عليها الفرح وكأن الارض مو شايلتها الي يشوفها يقول رابحه المليون وشايفه نفسها فيه .. والغريب ان كل ما سألتها ام تركي عن سبب فرحتها .. تقول لها بعدين راح تعرفين .. كل شيء بوقته حلو .. سجى كانت مو مرتاحه اساسا هي كانت مارا حتجي لما امها لزمت عليها .. وهي قاهرها ا ن ام مشاري كل تناظرها بنص عين .. وتكلمها من طرف خشمها 
بعد العشا حطت ام مشاري الحلى .. 
ام تركي : ما نوايه تقولين لنا سبب فرحتك خلينا نفرح معك 
ام مشاري : لا تستعجلين يا ام تركي .. اشوي وراح تعرفين ..( كملت وهي تناظر سجى ) الا قول لي يا سجى شخبار الدراسه 
سجى من غير نفس : الحمدلله 
ام مشاري قامت بسرعه وهي تسمع ضربات على باب الصاله .. افتحت الباب شوي وشافت مشاري واقف قالت له لحظه شوي .. رجعت وقالت وهي تناظر سجى : تغطو بيدخل مشاري 
طبعا ماتغطو .. رجعت قالت ام مشاري : يالله تغطو بيدخل مشاري 
ام تركي : ليش نتغطى .. مشاري ما يشوف 
ام مشاري وكأنها تنتظر هاللحظه من زمان .. وهي عينها بعين سجى .. وكانها تقولها حره يعذالي ببتسامه عريضه : من قال لك انه ما يشوف .. الحمدلله لك الحمد والشكر يا رب .. رجع يشوف وعيونه 6 على 6 فديته نظر عيني الحين عرفتي ليه عازمتكم .. وليش فرحانه ومستانسه 
وكان بكلامها كبت ماي بارد فيه ثلج على سجى الي زوق وجها .. وانقلب احمر وكأن شابين نار تحتها .. شوي ونقلب اسود .. كل الالوان .. بسرعه لبست نقابها علشان ما يلاحظون وقع الصدمه عليها 
ام تركي : الحمدلله على سلامته .. وشلون رد له ابصره 
ام مشاري وهي رافعه يدها لدعاء : ياربي سلم عمه وافي من كل شر يا كريم .. (كملت وهي تنزل يدها ) .. والله ما قصر جعل عيني ما تبكيه .. راسل المستشفيات في لندن ولما جات الموافقه حجز كل شيء ومارضى يأخذ ولا ريال .. والله لرقص بعرسه لين ينهد حيل .. ومهما سويت ما اطلع من جزاه .. فرح قلبي و قلب اخوه .. والله لدعي له في كل صلاه ( كملت وهي تناظر في سجى ) ولدعي على الي كسر قلب ولدي وخلاه في احاول وعور قلبي على ولدي 
دخلت المطبخ وجابت كيس حلاوه .. وقالت لمشاري يدخل .. دخل مشاري بعد ما تنحنح .. وسلم 
مشاري وهو يناظر ام تركي : كيف حالك يا مرت عمي 
ام تركي : الله يسلمك الحمدلله على سلامتك .. والله فرحت لك 
مشاري : تسلمين يا مرت عمي .. 
ناظر سجى الي كانت منزله راسها ومغمضه عيونها فعرف انها منصدمه بس ماسكه اعصابها .. هو اساسا كان متعمد يدخل علشان يشوف ردت فعلها .. التفت وهو يقول عن اذنكم 
ام مشاري بفرح : لحظه خليني اكب عليك حلاوه 



من شافت مشاري وسمعت صوته وهي ما تدري وش صار فيها .. تحس انها ما تت وهي حيه .. تحس ان قلبها وقف وهو يدق بسرعه .. صار التنفس عندها سريع واطرافها نار .. تبي ترفع راسها مو قادره .. تبي تتكلم بس صوتها رايح ولسانها ثقيل .. بل موت قامت لما قالت لها امها بنمشي .. تجر رجلها جر .. حتى ما قالت شيء ولا حتى مع السلامه .. اركبت السياره بصعوبه .. وتحس ان الطريق طويل بالموت اوصلو البيت .. افتحت باب السياره قبل حتى لتوقف ونزلت بسرعه ودخلت البيت ارفعت برقعها الي من دخل مشاري البسته ولا فسخته .. الحقتها امها وعبدالرحمن الي خافو عليها لما شافوها ما تتكلم لما يسألونها .. افتحت باب البيت بسرعه وسكرته بقوه .. 
ام تركي : علامك يا سجى .. نكلمك ما تردين علينا 
التفتت سجى على امها وناظرتها والدموع في عينها .. لحظات وثار البركان .. قامت تصرخ وتبكي بصوت عالي وتضرب وجها بيدها وهي تقول بصوت يعور القلب .. لـــــــــيش ما قلتو لي ليش .. ما قلتولي .. كل مني الله ياخذني ضــــــاع من ايدي .. خسرت كل شيء خسرت كل شيء .. قامت تكسر كل شيء قدامها بيدها .. قامت تضرب براسها في الجدار وهي تقول الله ياخذني .. انا حيوانه ما عندي احساس .. ياربي ليش صار كذا .. لــيش .. راحت ام تركي بسرعه تنادي عبدالرحمن لانا شافت نفسها مو قادره تسيطر على سجى الي انهارت بالكامل و قامت تهلوس وتضرب في كل شيء لين اجرحت روحها وغرقت بدمها .. عبدالرحمن لما شاف اخته بهالحاله ما اتحمل وعلى طول خذاها للمستشفى .. الي قالو انها تعرضت لصدمه عصبيه قويه وادت الى انهيار عصبي .. فضروري انها تنام بالمسشفى لمن تهدا اعصابها و يعلاجونها .. عطوها مهدا ونامت .. وظلت امها وعبدالرحمن سهرانين عندها 
/
*
*
*
/
اهبطت الطياره في مطار مدريد في اسبانيا بالسلامه ..
انبسطت انفال لما اعرفت انهم بكملون شهر العسل في اسبانيا .. بس هذي المره اكيد عسل .. ما حست بالملل بالطياره و مشى الوقت بسرعه لدرجة انها تفاجأت لما نادت المضيفه بضرورت ربط الاحزمه لان الطياره بتهبط .. فرحتها بالمفاجاه لسى ما بردت على العكس كلما وتزيد ولانها عارفه وحاسه ان تنتظرها لحظات حلوه مع شهاب في قلب الاندلس .. كلها شوق لان تطأ قدمها ارض الحضاره الاسلاميه .. والاثار التارخيه .. في اثناء تحليق الطائره .. خبرها شهاب عن برنامج الرحله الي رتبه راح تكون محصوره بس في جنوب اسبانيا بين غرطبه و غرناطه واشبليه جبل طارق ..
شهاب وهو يفك لحزام : انفال وين وصلتي فكي حزامك وخلينا ننزل 
انفال وتوها تنتبه ان الطياره هبطت وان الناس بدت تنزل وتحاول تفك حزامها بسرعه : تصدق ما حسيت بالطياره وهي تنزل 
شهاب وهو يقوم من الكرسي : اكيد ما بتحسين لانك كنتي سرحانه .. وش سرحانه فيه 
انفال وتحاول تغير الموضوع ماتبي تقوله ان هي لسى مو مصدقه وبتموت من الفرح : راح نجلس ليله في مدريد 
شهاب : لا راح نطلع نتمشى شوي وبنرجع لان طيارتنا مالقا المغرب والحين الضحى يعني في وقت 
/
*
*
*
/ 


فــي المستشفى ..غرفة سجى .. 
ام تركي انهكها السهر وتعبتها الجلسه على الكنب .. لما جا بو تركي لزم عليها عبدالرحمن ترجع البيت مع ابوه وتجيب لسجى ملابس وتجي العصر وهو راح يجلس عند سجى .. عبدالرحمن ظل طول الليل يفكر بحالت اخته العجيبه والغريبه مو لاقي تفسير لتصرفها وانهيارها لما درت ان مشاري رجع يشوف .. مو هي قالت ما تبيه طيب وش الي تغير الحين بس لو سجى تصارحني وتقولي الي بداخلها .. كان يمكن فهمت حالتها .. لما تعب من التفكير دق على عمه وافي الي تفاجاه وحس بالذنب والقلق عليها .. 
حست بالم فضيع في راسها وثقل في جفونها .. حركت راسها في البدايه قبل لا تحاول تفتح اجفانها .. افتحتهم بصعوبه والناظرت المكان من حولها .. لما شافت عبدالرحمن جالس على الكرسي جنبها .. ظلت دقايق تحاول تتذكر قبل لا تسأله سجى بصوت تعبان : انا وين .. من الي جابني هنا 
عبدالرحمن ببتسامه خفيفه : امس تعبتي شوي .. وجبناك هنا .. كيفك الحين 
سجى وتذكرت امس : انا ما فيني شيء ابي اروح البيت 
عبدالرحمن : انتي ارتاحي .. وان شألله في الليل راح نرجع البيت 
سجى وتحس بجفاف في حلقها : عبدالرحمن ممكن تصب لي ماي عطشانه 
عبدالرحمن وهو يمسك الجيك ويصب الماي : ان شألله ( كمل وهو يمد لها الكاس ) تفضلي 
سجى وهي ترفع نفسها وتسند ظهرها على ظهر السرير وتاخذ الكاس من عبدالرحمن : شكرا 
سجى وهي تمد كاس الماي لعبدالرحمن وهي تناظر مباشره في عيونه : عبدالرحمن ان كنت تدري ان مشاري سافر يتعالج 
عبدالرحمن ما يدري وشلون قال لها بسرعه وبدون تفكير : لا ما كنت ادري 
سجى مو مصدقه : يعني عمي وافي ما قال لك ان هو مسفر مشاري يتعالج على حسابه 
عبدالرحمن وهو يبعد نظره عن سجى : لا ما قالي 
سجى للحين مو مصدقه : طيب مشاري ما قال لك انه مسافر يتعالج 
عبدالرحمن وهو يحاول يغير الموضوع (ببتسامه ) : انا زعلان عليك يا سجى لانك ما باركتي لي على التخرج 
سجى وفهمت انه يحاول يغير الموضوع : على البركه يا اخوي .. قدمت على وظايف 
عبدالرحمن : لا والله حاط في بالي اسجل في البعثات ودي اكمل ما جستير 
سمع عبدالرحمن ضربات على الباب قال وهو يقوم بسرعه : هذي اكيد امي .. بفتح لها الباب 
فتح عبدالرحمن الباب وتضايق لما شاف عمه وافي وخطيبته دلال .. ( ياربي يا عمي لو انك منتظر ادق عليك واحذرك ما تقول قدام سجى اني انا ادري بموضوع سفر مشاري وعلاجه الله يستر )
دخل وافي ودلال .. وافي وهو يقرب من سجى : السلام .. شخبارك يا سجى 
سجى ناظرت دلال و وافي بنظرات واضح فيها الشر .. ولفت راسها للجها الثانيه وما ردت عليهم السلام 
فهم وافي انها ماخذه موقف منه .. جلس على الكرسي .. وجلست دلال على الكرسي الي جنبه ..
دلال ببتسامه خفيفه : كيفك الحين .. خفت عليك .. ما تشوفين شر 
سجى وهي تلف راسها بسرعه وتناظر في دلال بنظرات حقد بصوت عالي شوي وبنفعال : انتي بذات ما ابي اسمع صوتك .. وما ابي اشوفك بعد .. كنت اضنك اقرب صديقه لي وما تخبين علي شيء .. بس للاسف طلعت مخدوعه فيك .. انتي ليش جايه جايه تشوفين حالي جايه تتشمتين علي .. جايه تمثلين انك خايفه علي علشان تكبرين بعيون عمي وافي ويحبك زياده 
وافي وهو يقوم بسرعه والعصبيه واضحه بصوته وملامحه :بس عاد يا سجى .. انتي وش جالسه تقولين .. انا ما اسمح لك انك تهينين دلال وتقللين من قدرها ترى دلال تاج راسك .. هذا بدل ما تشكرينها انها جايه تزورك وامس ما نامت تحاتيك .. تقول متى يجي بكره وتجي تشوفك .. 
سجى وهي تبكي وبنفعال زايد وعصبيه : بان على حقيقتك يا عمي وافي .. طلع الكره والحقد الي في قلبك لي .. انا ما ادري وشسويت لك علشان تكرهني .. تسفر مشاري يتعالج وما تعلمني وما تعلم احد واكيد دلال تدري بس قلت لها لا تعلمني .. تبي تكسرني تبي تحطمني .. ( كملت وهي تصراخ بنفعال يخوف ) انا خلاص مابقى فيني شيء صاحي انبسطت الحين .. ( كملت وهي تأشر على الباب ) يالله طلعو برا ما ابي اشوفكم ما ابي اشوفكم 
عبدالرحمن قرب منها ومسكها وحاول يهديها .. وهو يقول لها : سجى ذكر الله .. ذكر الله 
وافي وهو يمسك يد دلال وبطلعون .. تراجع ولف على سجى و قال لها وهو يناظر فيها بعصبيه : انا صحيح سفرت مشاري على حسابي علشان يتعالج .. لاني ما قدرت اشوفه يموت قدامي .. ويغرق في بحر اليأس وانا مكتف ايدي .. و يكون بعلمك مشاري بنفسه هو الي طلب منا ان ما نقولك بموضوع علاجه و سألي اخوك عبدالرحمن هو كان موجود وبعدين انتي قلتي ما تبينه .. ورفضتي انك ترجعين له .. 
طلع وافي من الغرفه وهو ماسك ايد دلال بقوه .. بدون ما ينتظر ردت فعل سجى .. مشى شوي وبعدين وقف لما شاف المر فاضي ما فيه احد .. التفت على دلال وناظر مباشره في عيونها .. شاف الدموع متعلقه برموشها .. 
وافي بحنان : دلول انا اسف على الكلام الي قالته سجى 
دلال وهي تحاول تكون اقوى : ليه تتأسف يا حبيبي .. بس والله انا مصدومه ماني مستوعبه ان سجى المرهفة الاحساس الشفافه .. توصل الى هذي الحاله .. لما دخلنا وشفت نظراتها لي .. تفاجأت قلت بداخلي هذي مو صديقتي سجى اكيد وحده ثانيه .. بس لما سمعتني الكلام .. اجرحتني .. ( غمضت عينها وانزلت دموعها ) الله يسامحها 
/
*
*
*
/
Rincon Andaluz .. في اسبانيا .. في فندق 
في ماربيا .. دخلت انفال الغرفه وهي تدور على السرير بعد هذا اليوم الطويل .. كان متعب فعلا وخاصه انها ما كانت مهيأه نفسها لسفر .. بعد ما تمشو في مدريد ارجعو المطار وركبوا لطياره لمالقا .. ولما اصلو المطار كان شهاب مستأجر سياره خاصه فيها جهاز ملاحه .. مرشد لطريق .. اكتبو اسم الفندق في الجهاز .. وتتبعو الطريق للفندق في ماربيا .. جلست انفال على السرير تتأمل اركان الغرفه .. كانت الاجواء رمنسيه وهادءه .. وكل شيء في الغرفه انيق تذكرت شنطتها .. وهذا الشيء الوحيد الي مضايقها .. طل السفر وهي كل ما تذكرت شنطتها تضايقت لانها ما خذت معها اغراض لسفر ولا ملابس مناسبه .. اكثر الملابس الي حطتها بالشنطه كانت ملابس بيت على اساس انها بتروح تجلس في بيت امها .. قامت من السرير وهي تقول بخاطرها يالله بكره اقول لشهاب يشتري لي ملابس .. افتحت شنطتها علشان تطلع لها ملابس .. وتفاجات لما شافت الملابس الاغراض الي بشنطه غير .. ارفعت راسها وعلى طول ناظرت في شهاب الي جالس على الكنب ويحوس في جواله .. ابتسم شهاب لما شاف نظراتها .. وعلى طول قال 
شهاب وهو يناظر في انفال : انا كنت متفق مع اختي ليلى انها تبدل ملابس واغراضك الي حطيتهم في الشنطه وبملابس تناسب السفره .. تتذكرين لما نزلت معك تحت وطلبت منك تصلحين لي فيليه .. دخلت ليلى غرفتنا وبدلت الاغراض وعلشان اضمن انك ما تفتحين الشنطه طلعت قبلك لفوق ونزلت الشنط وحطيتهم بالسياره 
انفال ببتسامه عرضه : الحين اكملت فرحتي ..
انفال وهي تتفحص محتوايات الشنطه شافت بطاقه مكتوب عليها ... ( من قدك .. شوفي نفسك و الله اخوي شهاب ما في منه .. شفتي الحركات الي حطيتها لك .. اعجبك .. أي صح نسيت اقولك الحمدلله على السلامه .. شوفي حياتك وانبسطي .. ليلى ) رجعت انفال البطاقه في الشنطه وهي تبتسم .. شافت الملابس الي حاطتهم لها ليلى كلها ملابس دلع .. اختارت واحد منهم ودخلت الحمام علشان تغير ملابسها وقفت امام المرايه وتتامل ملامح وجهها ( امس كنتي بالسعوديه واليوم في اسبانيا .. تكملين شعر العسل واخيرا الدنيا اضحكت لك يا انفال ) بدلت بسرعه ملابسها ورتبت شعرها لانها ما تبي تطول على شهاب .. حطت لها روج فاتح .. ورشت لها عطر .. وطلعت من الحمام .. شافت شهاب جالس على السرير وبيده الرموت وعينه على التلفزيون .. جلست على طرف السرير وهي تقول بدلع : ماراح ننام .. 

.. في صباح اليوم الثاني .. جلس شهاب من النوم وسكر منبه الجوال .. التفت على انفال شافها غرقانه بالنوم حب يصحيها لكن بطريقه غير الطريقه الاعتياديه .. يصارخ في اذنها لا يخاف تفزع .. يكب عليها ماي بارد لا يخاف يروعها وده طريقه ذربه .. ليس لها اثار جانبيه .. لقى ان افضل شيء يفتح الستاير وخلي شمس اسبانيا تدخل للغرفه وتصحيها من النوم .. لما حست انفال بنور الشمس اعقدت حاجبها .. وافتحت عينها وببتسامه حلوه قالت : صباح الخير 
شهاب ببتسامه : صباح النور والسرور .. يالله بسرعه قومي من السرير ترى ورانا طريق لغرناطه 
انفال وهي تقوم من السرير : ان شألله .. 
بدلو ملابسهم وانزلو افطرو في الفندق وركبو السياره متجهين الى قرطبه..
انفال : شهاب انت متى اجرت هذي السياره 
شهاب وعينه على شاشة جهاز الملاحه يتابع الطريق : اجرتها لما كنت بالسعوديه عن طريق موقعهم على الانترنت 
انفال : يصير يعني تأجر سياره عن طريق الانترنت 
شهاب : أي يصير 
انفال : طيب ليش ما اخرنا تكسي يودينا ويرجعنا مو اريح لك 
شهاب ببتسامه : جنوب اسبانيا مشاويرها كثيره .. وكل منطقه تبعد ساعه ولا ساعتين واكثر ..وراح نتبهدل مع التكاسي .. ( كمل وهو يناظر انفال ) وبعدين علشان نظل لحالنا .. وناخذ راحتنا افضل من التكسي 

وصلو قرناطه بعد ساعتين .. انزلو يتمشون في الاحياء القديمه .. صادفهم متحف يمثل تصميم البيت القديم في الاندلس دخلو فيه وتفرجو على ديكور البيت التاريخ الي واضحه فيه الملامح والمسات الاسلاميه .. كانت انفال مبسوطه ومذهوله بالاشياء الي تشوفها .. كان المتحف هادء .. قبل لا يوصل القروب السياحي الي ملا المتحف من السواح الاجانب .. في بعض الاشياء انفال ما قدرت تتفحصها عدل لضيق المكان 
انفال : شهاب شوف الاواني القديمه الي كانو يستخدمونها 
شهاب ببتسامه : أي حلوين .. ( شهاب اساسا كانت عيونه تراقب زحمة السواح .. يخاف انهم يزاحمون انفال او يلمسونها .. لمح سائح مشغول بكاميرته ومشي ومو منتبه لطريق .. لما شافه قر ب من انها خاف شهاب ان يلمس كتفها .. فبحركه سريعه مسك انفال من يدها وقربها منه .. صارت انفال قريبه منه حيل لدرجه انها تسمع انفاسه حست ان قلبها بوقف تذكرت على طول الموقف الي صار لها في شهر العسل الاول على طول بعدت عنه بس شهاب مسك يدها بسرعه وقربها منه اكثر وهو يناظر في عيونها : خليك قريبه مني .. ترى راني ما اتحمل بعادك 
انفال حست ان هذا الوقت المناسب علشان تسأله وهي تناظر في عيونه بخجل : شهاب انت تحبـــــــني 
شهاب يحس ان ما جا الوقت المناسب علشان يقول لها احبك فحب يغير الموضوع : انفال كأن الوقت تأخر اذا خلصتي خلينا نمشي ترى في اماكن كثيره بنزورها 
/
*
*
*
/
بعد مرور 4 شهور .. وتحديد في اليوم المنتظر .. اليوم الي وافي يعد الساعات والدقايق والثواني علشانه .. امس ما ذاقت عيونه حلاوت النوم .. واشغله عقلبه وقلبه .. وصاحبه السهر .. ينتظرون شروق الشمس .. جلس طول الليل يفكر بدلال .. الي راح يحط يده بيدها للابد .. راح يعيش معها العمر كله بحلوه وبمره .. من يوم شاف عيونها وهو حاس ان هذي العيون قدره .. وسيوف مصوبه لصدره .. راح تكون له .. وبيفوز بقلبها .. لو كلفه هالفوز اغلى ما يملك .. مشتاق ان يشوفها مشتاق لريحتها .. وابتسامتها الحلوه .. مشتاق يداعب شعرها و يناظر عيونها .. 
عبدالرحمن ويصحي وافي من سرحانه : عمي .. اول مره اشوف معرس كل سرحان .. 
وافي ببتسامه : من قال لك اني سرحان 
عبدالرحمن : عيونك .. الي فاضحتك .. اقول خلك معانا 
وافي بعجله : عبدالرحمن كم الساعه الحين 
عبدالرحمن : والله ما مداها الساعه تتحرك .. الا سألتني عنها مثل ما قلت لما سألتني اخر مره بس زياده عليها دقيقتين 
وافي : ياربي شوف تأكد اكيد ساعتك خربانه 
قرب مشاري من عمه وافي وهو يقول : من قدك يا عمي .. عرسك الليله 
وافي ببتسامه : الفال لك 
مشاري : لا خلاص راحت علينا .. خواينا لعزوبيه .. وتركنا العرس لصحابه 



فــي قاعة النساء .. وفي غرفة انتظار العروس .. كانت دلال جالسه وكانها ملاك تسحر كل الي يناظرها وصلي على النبي من جمالها .. كانت لابسه فستان ابيض مشغول بالكرستالات عند الصدر بطريقه حلوه .. مافيه نفشه كثير لان دلال ما تحب الدفاشه تبي كل شيء يكون ناعم وفخم في نفس الوقت حتى مكياجها كان يبرز ملامح وجهها اكثر من انه يغيرهم كانت عامله تسريحه ناعمه بشعرها ولابسه تاج كرستال وماسكه في يدها باقة ورد جوري احمر وابيض .. كان محليها اكثر الخجل .. والحب الممزوج بالفرح الي كان واضح في عيونها .. كانت تناظر صديقاتها والناس الي يعزونها حلولها فرحانين لفرحها .. بس تنقصهم سجى .. الي من يوم المستشفى رافضه انها تكلم دلال وافي حتى لما زاروها في البيت مارضت تكلمهم .. طبعا هي خبرت انفال وهيام وغاليه بالقصه علشان ما يستغربون عدم حضورها للعرس ..
غاليه وهي تجلس جنب دلال ببتسامه : شخبار عروستنا الحلوه .. توه مكلمني غازي يقول اخوكي وافي لو ما زفيناها في احتمال كبير انه يجن .. دلول رحمي اخوي .. انتي وش مسويه فيه 
دلال ببتسامة خجل ( بعد قلبي اسم الله عليك من الجنون ) : والله ما سويت له شيء .. طمنيني على البيبي 
غاليه ببتسامه عريضه : بخير .. بس حركته زايده شكله بيطلع على ابوه 
دلال وهي تناظر بطن غاليه الي كان واضح حيل : والله لما قال لي وافي انك حامل فرحت كثير .. وخاصه لما شفت وافي الفرحه مو شايلته .. انتي أي شهر الحين 
غاليه ببتسامه : في السادس .. ياعمري على اخوي عاد انا وغازي متفقين اذا جانا ولد بنسميه وافي على اسم اخوي 
دلال ببتسامه : ان شألله يجيكم ولد .. طيب قول لي وشلون موقف غازي واهله لما درو انك حامل 
غاليه : والله وش اقولك يا دلال وين بشلوني وين بحطوني .. عمي من فرحته جهز غرفة البيبي من الحين وخالتي شرت له اغراض كثيره .. والله ما تقصر تصدقين ان من حملت وهي الي تطبخ لنا الغدا وتصعده فوق .. وكل يوم تدق تطمن علي وما تخليني انزل واصعد كثير .. وحتى وانا بجي عرسك هي معي .. انتبي لهذا بالعدال .. خلك مرتاحه .. لا تتحركين كثير .. زين اني قافلتها وجيت لك اسلم عليك .. خليني اروح لها اكيد جالسه تدورني 

كانت انفال توها واصله .. وافسخت بسرعه عباتها ورتبت شعرها وناظرت نفسها في المرايه الكبيره .. 
هيام وهي تقرب منها : والله طالعه حلوه 
انفال وهي تلتفت على هيام : تسلمين .. حتى انتي طالعه حلوه .. شخبارك وشخبار الزواج معك 
هيام ببتسامه : تمام (هيام تزوجت من شهرين تقريبا ما عملت عرس فخم لان ما عندهم امكانيات ماديه .. عملت عزيمه عائليه .. ولبست فستان بسيط ابيض وحطت لها مكياج وسوت تسريحه وركبت طرحه بسيطه .. واحتفلت هي والجيران والاهل وصديقاتها طبعا ما جات الى دلال وانفال اما سجى دقت عليها وباركت لها .. زفو فيصل و وصور مع بعض .. وسكنو في بيت اهله .. في غرفه وصاله صغيره في الدور الثاني .. سافرو البحرين يوم واحد انبسطت حيل . فيصل ما قصر معها بالي يقدر عليه .. ووعدها ان راح يطلعون في شقه لحالهم لما يجمع قيمة اجار الشقه ) 
هيام وتذكرت وببتسامه : أي صحيح مبرووووك الحمل .. والله بطنك طلع شوي الحين انتي أي شهر 
انفال بفرح واضح : الله يبارك فيك .. الفال لك ان شألله .. الحين انا في الشهر الرابع ( حطت يدها تتحسس بطنها .. وتذكرت يوم عرفت انها حامل .. والله كان من اسعد ايام حياتها .. 
فــي اسبانيا .. بعد الغدا رجعو انفال و شهاب للفندق علشان يرتاحون .. انفال من يومين تحس ان فيها شيء مو طبيعي تحس بخمول مع انها تنام ساعات كفايه .. وتحس مرات بلوعه .. ما قالت لشهاب لانه الموضوع ما يستدعي تثير قلق شهاب عليها .. لما دخلوا الغرفه .. فسخت عبانها وهي مو قادره تتحمل الاكل واحل لحلقها .. على طول دخلت الحمام ( ورجعت الي في بطنها ) الله يعزكم .. ورتاحت .. لما سمعها شهاب ترجع دخل الحمام .. 
شهاب بقلق : يا عمري وش فيك .. 
انفال وهي تغسل وجها : لا ما فيني شيء .. بس بطني يألمني .. 
شهاب : تبين اخذك للمستشفى 
انفال وهي تهز راسها بنفي : لا لما رجعت صرت احسن 
شهاب : طيب تعالي ارتاحي 
انسدحت انفال على السرير وجلس شهاب يطالع التلفزيون .. بعد نص ساعه .. حست انفال بالوعه .. وراحت بسرعه الحمام ورجعت مره ثانيه ( الله يعزكم ) خاف عليها شهاب واصر ان يا خذها للمستشفى .. 
شهاب باصرار وامر : انفال يالله لبسي عباتك .. زام نروح المستشفى اكيد حالة تسمم من الاكل .. الله يا خذهم على هل الاكل .. 
انفال لما شافت شهاب مصر ما قدرت تتحجج .. البست عباتها وراحو المستشفى ادخلو على الدكتور وطلب منهم يعملو بعض التحاليل .. لما طلعت النتيجه .. دخلو عند الدكتور .. طبعا شهاب يجيد اللغه الانجلنزيه .. واما انفال تمشي حالها .. 
الدكتور ببتسامه : مبروووك زوجتك حامل 
شهاب وسع عيونه بس بسرعه حاول يكون طبيعي علشان ما تلاحظ انفال لان اكيد مو فاهمه وش يقول الدكتور 
شكر شهاب الدكتور ودعه .. ولما طلعو من الغرفه .. انفال على طول التفتت على شهاب وهي تقول : وش قال 
شهاب ويحاول يجننها : قال تحتاجين عمليه بسرعه يستأصلون المعده والامعاء والبنكرياس 
انفال بالحاح : شهاااااااااب يالله قولي 
شهاب بطولت بال : لما نوصل الفندق اقولك .. واذا اصريتي علي ترى ما راح اقول ..
مسكت انفال نفسها واول ما فتحو باب الغرفه وقبل لا تفسخ عباتها قالت بسرعه : يالله قول 
شهاب : علامك مستعجله خليني اسكر الباب بالاول .. 
بعد ما سكر الباب .. التفت عليها وقال وهو عينه على تعابير وجهها : انتي حـــــــامل 
انفال تجمدت في مكانها .. وتوسعت عيونها .. وهي تقول : يعني شنو حامل 
شهاب وحب يستهبل : يعني حامل مادتين .. ولازم تعيدينهم.. يعني شنو حامل يعني حامل يعني بجينا بيبي 
انفال من فرحتها بلا شعور رمت نفسها في حضن شهاب وضمته بقوه .. وهو طوقها بذراعه وضمها 
رجعت للواقع لما اسمعت صوت دلال تناديها .. راحت وجلست جنها .. بعد ما باركت لها وتمنت لها السعاده 
دلال ببتسامه : اكيد سرحانه بالنونو .. والله بان بطنك 
انفال ( من احد يجيب لها طاري حملها ينور وجهها) : أي .. تذكرت لما عرفت اني حامل في اسبانيا 
دلال : ما قلت لي وش موقف شهاب من موضوع الحمل 
انفال ببتسامه : والله ما توقعت ان راح يفرح كثير .. وخاصه انه قالي ان هو ما يبي عيال بدايت زواجنا .. بس لما صار انبسط كثير .. وانا فرحت اكثر لاني اموت في الاطفال من زمان نفسي يكون عندي ولد اربيه .. الحمدلله ان الله عطاني .. 



فــــي بيت بو تركي . .. بين اجواء البيت الموحشه .. واركانها المظلمه .. والهدوء المخيف .. خلف باب غرفة سجى المغلق .. تقف سجى امام شباك غرفتها لتتأمل الشارع .. وانواره الخافته .. والسكون الطاقي في هذه الساعه المتأخره .. اناسا تحتفل بزواجها .. واناسا تعزي قلبها المكسور ..لم اسمح ولن اسامح من طعنني من الخلف .. خانني وخدعني .. احتفلي بنصركي ودعيني اواسي قلبي المسكين .. ( تنهدت سجى بحزن وهي واقفه تراقب القمر ) حجزتو ليلة فرحكم ليلة اكتمال القمر .. مثل ما كنا مخططين انا و مشاري .. ان نتزوج في ليله يكون فيها القمر بدر ..بس صارت الليله لكم .. اه يا مشاري معقوله يموت حبك لي وتنساني بكل سهوله .. من ذاك اليوم الي عرفت فيه انك تشوف .. ما شفتك مره ثانيه ولا حتى زرتني في المستشفى .. ولا بعثت لي ورده .. مسج .. سلام .. عفيه على القلب الي في صدرك ما يحس .. اساسا كلكم مثل بعض .. ما في واحد فيه خير .. كل واحد يحب نفسه .. مشاري .. وافي .. دلال .. عمتي غاليه .. انفال .. هيام .. اكرهكم كلكم .. اكـــــرهكم .. بس اخوي عبدالرحمن الي احبه على انه كذب علي لما كنا بالمستشفى بس هم احبه حتى دلال احبها هي صديقتي ... لا لا هي مع عمي وافي ومشاري .. ( نزلت دموعها لما تذكرت صديقتها دلال وايام المدرسه والله ايام ما تنسي .. ) معقوله يا دلال في يوم فرحك ما اكون جنبك ..يالله الله يوفقك في حياتك 


.. نرجع لاجواء الفرح .. لعرس احلى حبيبين ( وافــــ دلال ــــــي ) في قاعة الزواج بعد ما زفز دلال .. الي بجمالها اجذبت اعيون الحاظرين .. كان الزواج حلو ومرتب مو فخم كثير ولا كان بالمستوى زواجات اهل دلال بس دلال كانت طايره من الفرح لان متأكده ان وافي مستعد يفرش لها الارض ورد .. وسكنها بعيونه .. وهذا يكفيها ..
الساعه وحده زفو وافي .. الي كانت عيونه ودها تطلع من مكانها وتسبقه لدلال الي كانت واقفه بكل خجل وانوثه تنتظره في اخر الممر .. واخيرا وصل لها .. وفتح طرحتها وباسها على جبينها .. قرب منها وهمس لها في اذنها 
وافي بصوت واطي : تدرين يا حبيبتي لو ما زفوني كنت دخلت وخطفتك وطرت فيك لمكان بعيد لعالم مافيه الا انا وانتي 
بعد ما اخذت المصوره لهم كم صوره .. جلسو على الكرسي الي في وسط الكوشه .. كان وافي في عالم ثاني متناسي الناس الي حوله .. وجالس يناظر في دلال بشقف .. وحب واشتياق .. 
دلال بحيا : وافي الناس عيونهم علينا 
وافي : والله يا دلال مو بيدي .. كل شيء فيني منجذب لك .. اه لو يدري قيس عنك يا دلال كان عاف ليلى من زمان .. والله لو انك طالعه بزمن عنتر كان ما عمره طالع بوجه عبله .. 
صار وجهه احمر وحست بالحيا : وافي خف علي شوي 
وافي : ياربي ما فيني صبر .. متى يخلص العرس .. 
دلال وقامت ترجف : باقي .. 
وافي : متى يا عمري .. يتسكر علينا باب واحد .. وتكونين لي وانا لك .. اوعدك يا قلبي اني اسعدك .. احبـــك والله اموووووت في حبك .. 
/
*
*
*
/
بعد شهرين .. 

أنا عمري مطار أيام مواجع نظمت رحلات 

ألم حاجز حزن راجع تذاكر همّ شاريها 

أنا مسافر مع أيامي وارافق رحلة الساعات 

وأبي صالة مطار اليأس أبجلس في كراسيها 

أنا تجرحني الكلمه أفكر بأبسط الكلمات 

وأسولف واشرح لنفسي واعاني قصتي فيها 

دقيقه من عمر ساعه الى يوم عمر واوقات 

من ايامي كشفت اني وقفت وقمت أقهويها 

خــــــــلاص ابسكن في مدينـــة صمـــــــت 

واكمل هالعمر بسكاااااااااااااااااااااا ااااااات

نهاية قصتي وادري مصير المـــــــــــوت يمحــــيها

عيونها معلقه على باب المطار على امل في أي لحظه تشوفه .. يركض لعندها يمنعها من السفر ويترجاها تظل معه ويتأسف لها عن كل الي بذر منه .. ويعترف لها بحبه .. 
صحاها من احلمها عبدالرحمن : سجى يالله تأخرنا .. نص ساعه وتطير الطياره 
سجى بصوت واطي : طيب 
مشت سجى وعينها على الخلف .. يمكن في أي لحظه يدخل .. يمكن الحين .. الحين .. مع كل خطوه تخطوها يتلاشى جزء من الامل .. اه يا مشاري من الممكن في لحظات ترجع تجتمع القلوب .. ويرجع النبض واحد .. خلاص انا بسافر .. بسافر .. راح ابتعد واقترب عن الوطن .. وعيش بقربت مشاعر .. كان عندي امل اني اشوفك لو من بعيد .. ( التفتت وناظرت قدام .. ومشت بخطوات ثابته .. وخلت كل شيء خلفها .. قلبها الي مازل ينبض بحب ولد العم .. وامالها واحلامها الي قفلت عليهم مع ذكريات مشاري في صندوق تحت سريرها الي احتضنها واحتضن مشاعرها بدفا .. ودعت كل شيء يذكرها فيه .. وحطت مستقبلها قدام عينها .. لما عبدالرحمن طلعت له البعثه قررت تسافر معه .. وتدرس .. وتأسس حياتها من جديد ) 

( وداعا ايها الحـــب الذي لم اذقه رغم علمي بحلاوة طعمه ... وداعــــا ) 
/
*
*
/
فـــي نفس الوقت .. كان جالس على صخره قريب من الشاطىء .. يجرع الهات .. واللوعات ويتنهد بضيقه تكتم انفاسه .. وتخنق العبره .. لو يرجع الزمن لورى كان كل شيء تغير .. يمكن كان تزوجنا وعشنا حياتنا .. وما تألمنا .. وتعذبنا .. وعشنا لحـــظت الفراقا الاليمه .. سامحيني يا ســجى لاني للحين احب وبظل احبك .. مع اني عارف انك نسيتي حبـــي ونسيتيني .. تخيرتي البعاد .. وقررتي تعشين حياتك بعيده عن الارض الي اشهدت على حبنا .. ( مسك الدفتر وتأمل فيه بحزن ) .. كان ماسك طريق المطار قبل لا يغير رايه ويتراجع بعد مافكر ان سجى مو بحاجه لدفتر الي نزف فيه قلمه اروع المشاعر واسمها لما كان لا يبصر غير نور حبها .. كان راح يعطيها الدفتر تقراه .. بس تراجع ولقى نفسه امام البحر .. 
فتحته .. للمره الاخيــره .. 
مضى لي وقت في رحله حزينه رجـــــاء(ن)

رجاء لاتذكريني أصيــح بوقت طــــاريها 

أبكسر لك من ضلوعي قلم وأرسم لك اللوعات

وعلى جرحي ابكتب لك عن الدنيا وامانيها 

رجيت الشمس في لحظة غرووووووب وطالت 
الساعات
وانا كني دقايقها واســـــــافر فــــــــي ثوانيــــها

مشاعر في بحر هايــج يتيمه من طرف أموات 

وبحور العشق مهجوره من يحــــدد شـــواطيــــها
( في صفحه اخرا ) 

الورق للشعر ظامي من ظما شعري ارتويت 
وانتثر حبر المواجع قلت المه ما قدرت 
صفحتي عميا كفيفه هاضت المعنى وحكيت 
قلت ما عندي سطر واحد واختصرت 
( آه هذا الحب جمره من لظاه انا اكتويت )
و احترق ليلي بشمعه ذاب قلبي وانتحرت 
لو عرفت اني بعاني كان ماهمت وهويت 
ولا ابتليت بنجم ساهر لجل اهدابه سهرت 
لكن رغم هذا ما تندمت و بكيت 
اتصبر بين ناس بعينهم ماقد صغرت 
صح شباكي تحطم لكن اني ما انتهيت 
لو هو احساسي تحطم مثل شباكي ظهرت
مافقدت احساس ملهم بالشعر لا ما انعميت 
اشعر بكلي معاني واكتبك لو ما شعرت
قلت بان الحب جمره لكن اني ما دريت 
لين عشت الحب لجلك والمواعيد انتظرت
للسهر عودت عيني ما ضعفت ولا هويت
ما فقدت احساس ملهم ما تحطمت وخسرت 
دايما صورتك و اسمك في خيالي ما نسيت 
لك هويت ولك بنيت وباشعرك او ما ذكرت 
سكر الدفتــــر .. وغمض عيونه ورماه بكل قوته في قلب البحر .. هو يقول ( وداعا )

... تمت ...


