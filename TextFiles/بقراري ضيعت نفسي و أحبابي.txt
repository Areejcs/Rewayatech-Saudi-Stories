
البندري 15 سنه يتيمة الأب....
أختها الكبيرة مشاعل 20 سنه متزوجة بسام 27 سنه ما عندهم عيال....
سعد أخو البندري الكبير 29 سنه.... متزوج الجوهرة 24 سنه ولدهم الصغير راكان عمره سنتين.... الجوهرة مسيطره على سعد وطمعانه بفلوسه.... ودايما تبعده عن خواته....
أم بسام رضعت البندري مع بنتها.... فبسام زوج أختها وأخوها من الرضاعة....
تركي 24 سنه من الدمام.... طفش من مشاكله مع أبوه وترك الدمام.... درس واشتغل بالرياض بس حياته ضاعت وبسبب أصحابه....

مسكت يده وهي تبكي: ليه تسوي فيني كذا... حرام عليكـ أنا أحبكـ
سحب يده: هيه أنا ما جبرتتس تجين معي... جيتي لي برضاتس
خلود برجاء: طيب متى تجي تخطبني
ابتسم تركي: أخطبتس؟؟ هههههههههه حلوه هذي... ـ وهو رايح للباب: وأنا خبل عشان أخطب وحده تعرف عشره غيري
خلود شوي وتنهار: صدقني أنا ما عرفت غيركـ... والله إني ما أعرف غيركـ
فتح تركي الباب وناظرها وعلى وجهه أكبر ابتسامه.... وقال: طيب صدقتس... بس حظتس هو اللي رماتس عند واحد مثلي ههههههههههه
انقهرت خلودأنك.تشوفه شيطان بهيئة إنسان.... قالت: صحيح أنكـ .###.. و.###.. والله لأدفعكـ الثمن غالي يا تركي
تركي مبسوط: لا يكثر هرجتس... محد ضربتس على إيدتس وقالتس حاكيني... يللا خذي أغراضتس والحقيني
طلع تركي وجلست خلود بطرف السرير وبكت.... لأنها دفعت ثمن استهانتها بالمكالمات والثمن كان غالي على أي بنت.... ما تدري كيف تواجه أهلها بعد اللي صار وبسبب حبها وثقتها بتركي....
تركي!! تذكرته وقامت وجمعت أغراضها.... خافت يتركها وهي مو عارفه الطريق لبيتها.... سكرت باب الشقة ونزلت تحت.... ركبت السيارة وتفاجات من اللي شافته....
شافت تركي يحط بودرة بطرف يده وقرب أنفه وشمها....
قالت بصدمة: أنت ممـ..مدمن
تركي بعد ما أخذ الجرعة سند راسه لرتبت السيارة وهو يضغط عليه، ثواني وبدا مفعول المخدر....
خلود مصدومة أول مرة تشوف ها الشيء ع الواقع.... قالت بخوف: تر..تركي أنت مدمن
ناظرها تركي ثواني وبعدها ضحك: هههههههههه إيوه... شفتي يا خلود... أنتي ما ترضين تاخذين واحد مدمن... وأنا ما أرضى على نفسي آخذ وحده تعرف عشره غيري
كرهته خلود وكرهت كل شي فيه.... قالت وهي مقهورة: رجعني المجمع... طلعني من ها القرف
تركي بعالم ثاني: متى بشوفتس مرة ثانية
خلود وخلاص بتنفجر: تركي... ودني المجمع يللا
شغل تركي السيارة: طيب... طيب بوصلتس المجمع... بس إذا وصلتي البيت طمنيني عليتس
خلود: الله ينتقم منكـ... الله يحرق قلبكـ مثل ما حرقت قلبي... ـ وظلت تدعي عليه الين وصلها للمجمع اللي خذها منه....
مشى وتذكر ربعه وقرر يروح لهم.... يغير جو ويوسع صدره.... دخل للشقة وشافهم جالسين يلعبون بلوت....
منصور: اووه هذا تركاان جا
جلس تركي: وش السالفة... أشوفكم عزابيه اليوم
فايز: إيوه قلنا اليوم استراحة
بعد فترة رن التلفون.... رد تركي بصوت ثقيل من بعد ما شرب كم كاس خمر.... وكان أبوه متصل وعرف أبو تركي أن ولده سكران.... وكالعادة يهزئه ويدعي عليه وعلى أمه اللي جابته....
تركي يكلم أبوه وهو مقهور: دام مو طايق أمي ليه تجيبني بها الدنيا... ليه ما قتلتني وريحت نفسكـ
سكر تركي الخط بوجه أبوه وضغط راسه.... خلاص تعكر مزاجه....
منصور: تركاان لا تزعل ولا شي ترى ما يقصد... مو من قلبه
تركي: أسكت واللي يعافيكـ
فايز: وين رايح
تركي: ما يخصكـ
طلع تركي من الشقة وركب سيارته ومشى.... ما انتبه للإشارة إلا لما سمع هرن سيارة مسرعة.... ما قدر صاحب السيارة يخفف سرعته وصدم تركي.... اللي تقلبت به السيارة، ثواني والكل تجمع حوالين سيارته....

دخلت المستشفى من بعد ما وصلها أخوها وتركها.... راحت للاستعلامات....
البندري: لو سمحت وين غرفة مشاعل عبد العزيز العاصي
ناظر الموظف الأوراق وبعدها قال: غرفة 310 الدور الثالث
ما انتبهت للطريق وراحت لقسم الرجال.... ودخلت غرفة 210 وما شافت حد بس انتبهت على حد نايم بالسرير ومتغطي بالكامل.... حطت شنطتها بالسرير ونزلت البرقع ومسحت شعرها الأسود الكثيف.... جلست على طرف السرير وقربت راسها من أختها المتغطية وقالت بهمس: مشاعل... شعوله أصحي
تركي اللي كان يحاول ينام استغرب لما حس بأحد دخل غرفته خمن أنه الدكتور أو ممرض وما تحركـ.... بس أنه تفاجئ لما حس بأحد جلس جنبه.... واستغرب لما سمع صوت همس.... شال الغطا وانصدم لما شاف بنت عنده بالغرفة....
فتحت البندري عيونها ع الآخر لما شافت رجال نايم بالسرير.... وقفت وتراجعت وهي تتلفت يمين وشمال تبي تتأكد هذي غرفة أختها ولا لا....
رجعت ناظرته وقالت: وش جابكـ غرفة أختي
تركي كان مبهور من الملاكـ اللي قباله.... غطاها وعباتها على كتفها وكم خصلة سوده على وجهها.... خدودها موردة من الحر وغير عيونها الناعسة....
البندري شافته مفهي عليها.... حركت يدها بوجهه وقالت: هيه أنت يا الحبيب وش جابكـ غرفة أختي
ابتسم تركي لما سمع صوتها الطفولي: أنتي اللي وش جابتس غرفتي
شهقت وطلعت تتأكد من رقم الغرفة وصارت غلطانه.... رجعت وعدلت غطاها وخذت البرقع وشالت الشنطة وطلعت....
تركي كان يراقبها يحس بإحساس غريب يجذبه لها.... هذي البنت غييير عن البنات اللي عرفهم.... بنوته صغيرة وحلوة وفيها براءة.... انتبه عليها طلعت وطلع وراها من غير ما تدري.... شافها دخلت غرفة، ناظر رقم الغرفة وعرف أنها مو متقصده تدخل غرفته.... راح وفي باله ألف فكرة....
دخلت الغرفة وهي تلهث....
مشاعل: وش فيتس يا بنت الناس علامتس خايفه
البندري: وش أقول... وش أحكي
بسام: الحمد لله والشكر... جاية تركض وتبي تسوي رياضه بالمستشفى
ناظرته البندري بنص عين: أساسا أنا رشيقة مو مثل بعض الناس
مشاعل: أنا؟؟
البندري: مهوب أنتي... أقصد زوجتس الفاضل
ضحكـ بسام: هههههههههه بالعكس هذا دليل الصحة
البندري: أسكت بس... خلني أقول لكم وش صار معي..........
بسام: خبله والله العظيم خبله
مشاعل: وش جابتس غرفة الرجال
البندري: والله ما انتبهت للطريق... وش أخبار صدرتس الحين أحسن
مشاعل: الحمد لله ارتحت من بعد البخار
البندري: وش تسوي برة التهوية والغبار كان قوي أمس
مشاعل: كنت بدخل ملابسي عن الغبار
بسام: ومن الأهم ملابستس ولا صحتس... بغيتي تموتين علي أمس
مشاعل: خايف علي
بسام: أكيد خايف عليتس... أنتي زوجتي وحبيبتي وروحي ومقدر على فراقتس
استحت مشاعل ونزلت راسها....
البندري: نحن هنا
بسام: ندري أنتس هنا
البندري: وراكـ ما تنتظر الين ما أتزوج... وبعدها تغزل بزوجتكـ على كيفكـ
بسام: وحنا قلنا لا... تو رجال خطبتس وأنتي رفضتيه وهو ما عليه كلام
البندري: العيب مهوب برجال العيب بأخوي المحترم
بسام: سعد!!... ليه
مشاعل: سعد يبي بنوو تتنازل عن نصيبها من شركة أبوي... ولا ما راح يزوجها
البندري: شفت يخيرني بين الزواج والشركة... مثل ما سوا مع مشاعل
توقع بسام ذا الشي وقال: الله يهديه... بس يا بنوو وش تستفيدين من الشركة خليها له
البندري: لا... مالي إلا ها الشركة، كفاية أنه حرمني من ثانوي... كل صديقاتي بيدرسن بالثانوية وأنا محرومة من أبسط حقوقي
مشاعل: وكل صديقاتس تزوجن يا بنوو وكل وحده عندها بيتها وزوجها
البندري: زواج منيب متزوجة... لا تحاولون معي منيب متزوجة
بسام: الله يهديتس... يللا يا مشاعل جهزتي أغراضتس
مشاعل: إيوه يللا

بنفس الوقت
راح تركي للاستعلامات وسأل عن غرفة 210.... وعرف أسم مشاعل بالكامل.... وعرف أنها بتطلع من المستشفى اليوم.... كان واقف قبال الاصنصيل عشان يشوفها.... جا له صديقه الصدوق بدر اللي ما تخلى عنه ودايما ينصحه....
بدر: يللا يا تركي مشينا
تركي: لحظه
بدر: ليه تحتري حد
تركي: إيوه
فتح باب الاصنصيل وشافها وعرفها من عيونها.... لما شافته نزلت عينها ومشت ورا أخوانها....
تركي: بدر مشينا
بدر: وين اللي تحتريه
مشى تركي: تعال لا تأخرني
طلعوا وركبوا السيارة....
تركي: الحق ذي السيارة
بدر: ليه
تركي: بدر ألحقها وما عليكـ
بدر: الظاهر الحادث أثر بمخك مهوب براسكـ... ـ شاف نظرة تركي وقال: يللا
طول الطريق وهم يلحقون بسام.... الين وقف ونزلت البندري وشافها تركي تدخل واحد من البيوت.... ناظر البيت العادي ومشوا لشقة....

دخلت البندري البيت وشافت أمها وزوجة أخوها بالصالة....
البندري: السلام عليكم
أم سعد: وعليكم السلام... ها بنوو وش أخبار مشاعل
البندري: بخير... توها راحت البيت مع بسام وبيجون بعد شوي... عن أذنتس يمه بروح أتروش
راحت غرفتها وتروشت وبعد ما جهزت نزلت الصالة وخذت الريموت وغيرت القناة....
التفتت الجوهرة: ومن قالتس تغيرين القناة
البندري: والله أنا ما أتابع مسلسلات مكسيكية
أم سعد ساكته لأنها متعودة على هواشات البندري والجوهرة....
الجوهرة: ومن متى ها الالتزام... أقول هاتي الريموت بسرعة
البندري بتحدي: لما يكون البيت بيتتس أحكي
انقهرت الجوهرة ووقفت بوجه البندري: بتعطيني الريموت ولا كيف
وقفت البندري: ما راح تاخذينه وش بتسوين
دخل سعد ورمت الجوهرة نفسها بالأرض وبكت.... تفاجات البندري وأمها....
الجوهرة وهي تبكي: الحق علي يا سعد
سعد: خير وش صار
الجوهرة وهي تبكي بصوت عالي: أختكـ ذي تبي تذبح ولدكـ ورمتني بالأرض
البندري: أنا؟؟ أنا اللي رميتس... ما أقول إلا حسبي الله ونعم الوكيل فيتس
وما انتبهت إلا وذا الكف اللي رماها بالأرض وطلع الدم من طرف فمها....
عصبت أم سعد: سعد
سعد طنش أمه وصرخ: تذبحين ولدي... ولد أخوتس
وركلها كذا ركله ببطنها وهي تصرخ من الألم: آآي والله زوجتكـ كذابة... آآي حرام اللي تسويه فيني
الجوهرة ابتسمت ابتسامة انتصار.... أما أم سعد تحاول تبعد ولدها عن بنتها بدون فايدة....
جر سعد شعر أخته وقال: أنا منيب فاضي الحين... ولا كان حرقتس بالنار... وأسمعي لو تموتين ما راح ترتاحين إلا لما تتنازلين عن الشركة... ـ ضرب راسها بالأرض والتفت لزوجته: يللا حبيبتي قومي أوصلتس لطبيب
قامت وهو يساعدها توقف.... طلعوا من البيت ووصلوا السيارة إلا بسام ومشاعل واصلين.... مشاعل شافت نظرات الجوهرة وخافت" أكيد صار شي "....
دخل بسام ومشاعل الصالة وشافوا البندري منطويا على بطنها وتبكي.... وأم سعد تهديها....
مشاعل: بنوو وش فيتس... يمه وش صار
أم سعد بقهر: حسبي الله عليتس يا جوهرة
بسام: عمتي... وش سوت ها الـ.##
أم سعد قالت لهم اللي صار....
البندري من بين دموعها: أنا كنت أتوقع ها الشي ما يصير إلا بالمسلسلات بس صار حقيقة
نزلت دمعة مشاعل وهي تمسح الدم من فهم أختها: الله ينتقم منها
البندري وهي تبكي: كفاية أنا تعبت ما عاد أبغى الشركة... ولا أبي حلالي كفاية ما فيني أتحمل
بسام: ربتس يا بنوو ما يرضى بالظلم... وبيجي يوم ويعرف سعد ها الشي

بعد كم يوم....
في الاستراحة، تركي اللي كان جالس مع ربعه.... هذا يشرب وهذا يغازل.... أما تركي بعد ما أخذ جرعة المخدر.... تذكر كل الكلام عن البنت اللي قابلها بالمستشفى.... وعرف كل شي عنها وعن ظلم أخوها لها.... كانوا أخوياه فالينها بالخمر والأغاني والرقص.... وهو ولا على باله....
ما يدري ليه سأل عن البنت وليه هي بذات اللي قبلت تفكيره.... يمكن لأنها عايشه بظروف مشابه بظروفه....
كان معهم وتفكيره بمكان ثاني" كيف أساعدها.. أخوها هذا ما فيه ذرة رحمة.. فكر يا تركي.. كيف أساعدها.. أتزوجها؟؟ إيوه بتزوجها.. وأهلي؟؟ تفكر بأهلك اللي ما يدرون عنك.. من جد كاسرة خاطري.. من يصدق سعد العاصي بها القسوة مع خواته.. ع الأقل إذا تزوجتها بفكها من ها الظالم.. وأخوها يموت ع الفلوس.. بمجرد يعرف أنا أبوي سلمان العالي بيطير من الفرحة "....
منصور وهو يملي الكأس ثلج: تركاان وش فيكـ
تركي سرحان وما يدري عن صاحبه.... أخذ منصور علبة المناديل ورماها على تركي....
عصب تركي لأنه قطع أفكاره: وجع... وش تبي
منصور ولسانه بدا يثقل: وش فيك سرحان... مهاوشكـ الوالد
تركي مو رايق: خلكـ بحالكـ
منصور وهو يرفع الكأس: لا يا تركاان عش حياتكـ... ترى الدنيا ما تسوى
وقف تركي مو قادر يفكر بوجود ها المزبلة.... توه بيمشي جا له فايز ومسكه من كتوفه وهو مو قادر يتوازن وقال: وين رايح
عصب تركي ودفه: أبعد أقرفتني
طلع من عندهم وراح شقته وهو مصمم يخطب البندري....
.

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



بعد أسبوع راح تركي لفيلا سعد وكلمه بالموضوع....
سعد: طيب يا تركي... ما قلت لي من هو أبوكـ
تركي: سلمان العالي
تفاجئ سعد: أنت تركي بن سلمان العالي
تركي: إيوه
سعد: والنعم فيكـ يا ولد العالي
تركي: الله ينعم بحالكـ... أنا أبي أتزوج أختكـ... ـ بتردد: بس ورا أهلي الين ما أضبط أموري هنا وأقولهم... وش قلت
سكت سعد ثواني وهو يناظر بتركي.... " الله يا الدنيا هذا تركي ولد خالتي وفاء.. هه جاي يخطب بندري وهو ما يدري أنها بنت خالته.. وهذا المطلوب "....
سعد عارف عن سوالف تركي الشينه.... بس فلوس أبوه تشفع له.... ما همه أخته أهم شي أنه يفتكـ منها وياخذ الشركة له....
سعد: والله يا تركي أنا مبدئيا موافق... بس أنا شارط على أختي شرط ما تتزوج إلا لما تنفذه... وإذا وافقت ونفذته مالكـ إلا اللي يرضيكـ
ابتسم تركي لأنه عرف أن سعد ما همه إلا شركة أبوه: على خير إن شاء الله ورقمي عندكـ
بعد ما طلع تركي ظل سعد يفكر الين جت زوجته....
الجوهرة: وش يبي ذا جاي عندكـ
سعد: هذا تركي ولد خالتي وفاء اللي كانت ساكنة بالدمام
الجوهرة: جد!!
سعد: إيوه... بس الحلو بالموضوع أن تركي ما يدري أني ولد خالته... أساسا ما يدري إن له خاله بالرياض
الجوهرة: طيب وش عنده جاي إذا ما يدري عنكم
سعد: جاء يخطب البندري
الجوهرة: وطردته
سعد: لا طبعا... أنا اللي أعرفه أنه واحد كئيب ومعقد... تدرين أنه عايش هنا من ست سنين
استغربت: ليه؟؟
سعد: لأن علاقته بأبوه وإخوانه مو زينه... وخصوصا مع أبوه، حتى أن أبوه هو اللي طرده من البيت
الجوهرة: ليه
سعد: هه راعي سوالف... يعني خمر حشيش بنات
ضحكت الجوهرة بشماته: هههههههه والله أنه مناسب للبندري
سعد: بس في مشكله وهي أنه يبي يتزوجها من ورا أهله... وأنا خايف أنها ترفضه لها السبب
الجوهرة بحقد: مو ضروري تعرف... وأظن أنها بتوافق ها المرة من بعد ضربكـ لها... وهذي فرصتكـ أنا سمعت أن أخوها بسام مسافر
سعد: تهقين توافق
الجوهرة: أكيد... بس تذكر لا تقولها عن أهل الرجال... وأنت أتفق معه أنه يقول ما عنده أهل... يعني مقطوع من شجرة بس لا تنسى تحذر أمكـ... لأنها تعرف ولد أختها وإذا قالت له أنها خالته، أبوه بيرفض لأنه أساسا متزوج أم تركي غصبن عنه... كيف بيرضى يزوج ولده بنت خالته
سعد: ما فهمت قصدتس
الجوهرة: قصدي تحاول تقنع أمكـ عشان تكلم البندري عن ولد خالتكـ بدون ما تقول لها أنه يقرب لكم... وأنت قايل أنكـ ما بتزوج البندري إلا بعد ما تتنازل... وهذا العريس جا
اقتنع سعد: صح كلامتس
الجوهرة: وش تحتري... أتصل عليها
طياري أتصل ع البيت وردت أمه....
أم سعد: الوو
سعد: هلا يمه
أم سعد: وش عندكـ متصل... أي مصيبة جبتها لنا
سعد: افاا يمه أنا أجيب لتس المصايب
أمه: إيوه... ما خبري يجي من وراكـ الخير
سعد: جايب عريس لبنتس هذا تسمينه مصيبة
أمه: وأي بلوى تبي ترمي أختكـ عليه
سعد: ولد أختس يمه
أمه بصدمه: تركي؟؟
سعد: إيوه... بس ترى تركي ما يدري عنتس يظن أن أمه وحيدة أهلها... وهذا أنا أقولتس ما أبي تركي يدري أنتس خالته... ولا أبي أحد تدري عنه بس حاولي تقنعين بنتس فيه
أم سعد ما بيدها حيله: ليه يا سعد... ليه تحرمني من ولد أختي... كفاية أبوه حرمني منه من بعد ما توفت أمه
سعد: يمه ولد أختس اللي فرحانة فيه خربااان... تعرفين معنى خربان يعني له سوالف بطاليه وكل بلاوي الدنيا فيه
أم سعد بحسرة: مو منه... من أبوه وزوجة أبوه الله يسامحهم... بهذلوه الين ضاع ومحد ضيعه غير عيال الحرام
سعد: طيب يمه وش قلتي
أم سعد: أنا وولد أختي نعرف لبعض بس أنت أطلع منها
سعد: بطلع منها بس بشرط بنتس تتنازل عن الشركة... وما أبي أحد يعرف إن تركي ولد أختس ولا والله لادخلتس لدار العجزة
أم سعد خافت من دار العجزة: خلاص يا سعد بعد أسبوع نرد عليكـ
سعد: مع السلامة
سكرت أم سعد وهي تفكر بولد أختها.... تتمنى تشوفه وتاخذه بحضنها لأنها عارفه أنه محتاج لها.... بس أنها خايفه من ولدها.... وخلاص مو لازم يدري تركي أنها خالته.... أهم شي يكون ولد أختها عندها....

بعد أسبوع....
وافقت البندري عشان ترتاح من أخوها وزوجته.... تنازلت له عن الشركة.... وبعد أسبوعين جا بسام وعرف بالموضوع وكان يوم ملكة البندري على تركي....
مشاعل: وش فيكـ يا بسام شكلكـ متضايق
بسام: مدري... قلبي مو مطمن من ولد العالي
مشاعل: ليه سمعت عنه حاجة مو زينه
بسام: لا بس إحساس... وش أخبار بنوو
مشاعل: مبسوطة... مثل أي بنت بتتزوج
بسام: الله يوفقها إن شاء الله
كانت جالسه بالغرفة الداخلية خايفه ومرتبكة.... دخل أخوها سعد ومعه بسام وتركي.... دقايق وتركوا البندري وتركي لحالهم....
ابتسم تركي وهو يناظرها.... شكلها بريء مستحية منه ومنزله راسها وتفركـ يدينها.... كان يظن ها النوع من البنات اختفى.... بس هذي البندري زوجته وحلاله.... حس أنها ما تستاهله وخاف أنه يظلمها....
تركي: كيف حالتس يا بندري
البندري منزله راسها: الحمد... أحم الحمد لله
تركي: في شي بالأرض
استغربت: بالأرض
تركي: إيوه ولا ليه منزله راستس... فيتس تشوه ما أدري عنه
رفعت راسها وشافته وتفاجات ونزلت راسها مرة ثانية....
ابتسم من حركتها: ما توقعتي اخطبس صح
هزت راسها وابتسمت....
تركي: المهم أنا أعطيت مهرتس لسعد وقلت له يعطيتس إياه
البندري بحياء: مشكور... ـ وبخاطرها" لا بالله أخذت مهري "....
تركي: عموما أنا أجرت شقة صغيرة و...
رفعت راسها وقاطعته: لا أنا أبغى أمي معي
تركي: طيب تجي أمتس تسكن معنا ما عندي مانع
البندري: لا... حنا نسكن ببيت أمي
تركي: تبيني أسكن معتس ببيت أمتس... مستحيل
البندري معنده: طلعه من بيت أمي منيب طالعه وإذا مهوب عاجبكـ طلقني
استغرب: انهبلتي أنتي... تبيني اطلقتس بس عشان قلت لتس تسكنين معي
دمعت عيونها: ما أبي أتركـ أمي لحالها
تركي: ليه لحالها أخوانتس موجودين
نزلت دموعها: أخوي بسام دايما يسافر مع أختي عشان العلاج... وأخوي سعد زوجته دايما تبعده عنا... نادر ما يسأل عنا
نزلت راسها وبكت....
رفع راسها وهو يحس بصدق مشاعره.... قال وهو أول مرة يصدق بكلامه: لا تبكين ما يهون علي أشوف دموعتس
البندري وهي تمسح دموعها: يعني أنت موافق تسكن معي
تركي: وأختس أضايقها في بيت أمها
البندري: أنا متفقة معها أعيش هنا مع زوجي عشان أمي وهي موافقة... وش قلت
ناظرها تركي لثواني" صغيرة.. طبيعي تبي تكون قريبه من أمها" ابتسم وقال: طيب موافق وأمري لله
تذكرت البندري: صح... أنت وش أسمكـ
ضحكـ تركي: ههههههه جد ما تعرفين أسمي
حست بغبائها وضحكت: لا هههههههه... ما سألت بسام عنكـ ولا انتبهت لما وقعت العقد
تركي: أنا تركي العالي
البندري: أقول تركي
تركي: يا عيونه
استحت ونزلت راسها: عندي طلب
تركي: آمري
البندري وهي تناظر الأرض: ممكن أكمل دراستي
تركي مبسوط على براءتها: أكيد... في أي سنه أنتي
البندري: توني نجحت من ثالث متوسط وما سجلت ثانوي
تركي وكأنه يكلم طفله: ليه
البندري: سعد مهوب راضي أكمل دراستي... يقول كفاية علي متوسط... أنا أبغى أكمل دراستي ع الأقل الين آخذ الثانوية العامة
تركي: أنا زوجتس وموافق على دراستس... وأن حبيتي تكملين الجامعة ما عندي مانع... وإذا تبين أنا بنفسي أوصلتس المدرسة... في شي ثاني تبينه
البندري: تسلم... بس ممكن سؤال
تركي: قولي
البندري: ليه محدن من أهلكـ حضر
توقع تركي ها السؤال.... وأساسا هو متفق مع سعد أنه يسكت عن ها الشي.... وتركي ألف قصة مقنعه عن أهله....
تنهد تركي لأنه تذكر أهله اللي ما يدرون عنه: أنا ما عندي لا أخوان ولا أخوات... أمي سورية تزوجت أبوي وبعد ما جابتني تهاوشت معه وطلقها ومن بعدها ما شفتها... عرفت من سنين أنها ماتت... وأبوي توفى بحادث وربتني جدتي وصار لها سنة من توفت
البندري: آسفة
تركي: عادي
البندري: طيب ما عندكـ عمات أو عمان
ابتسم تركي بمرارة: محد قال إن لي عمان أو عمات... وما لي إلا زوجتي وأهلها
بعد دقايق طلع تركي وهو يحس بتأنيب الضمير.... بسبب كذبه عن موضوع أهله....

بعد ما طلعوا المعازيم جلست أم سعد مع بنتها وتسألها عن تركي.... استغربت من الكلام اللي أنقلته البندري عن أهل تركي.... بالليل خذت التلفون ودقت على بيت ولدها....
ردت الجوهرة: الوو
أم سعد: وين ولدي
الجوهرة: نايم
أم سعد: صحيه خليه يكلمني
الجوهرة: آآف... سعد أمكـ ع الخط
سعد: وما تعرفين تقولين نايم
الجوهرة: يعني ما تعرف أمكـ... خذ بس تفاهم معها
خذ سعد السماعة وقال بطفش: نعم يمه... وش عندتس متصلة الحين بنااام
أم سعد: ما تنام إلا لما تقولي وش سالفة تركي
تثاوب سعد: وش فيه
أم سعد: وش ها الخرابيط اللي قايلها لبنتي... وشو أمه سورية وما عنده أخوان هااه
سعد: يمه ترى تركي لما جا يخطب قالي أنه بيتزوج بنتس من ورا أهله
أم سعد بصدمة: وشوو
سعد: إيوه أهله ما يدرون أنه متزوج
أم سعد: وليه تزوجه أختكـ وأنت عارف أنه بيتزوجها بالسر
سعد وعارف نقطة ضعف أمه: يمه مو أنتي تبين ولد أختس... وهذا هو تزوج بنتس وبتشوفينه 24 ساعة... وعلى فكرة لو عرف أبو تركي أن ولده متزوج بنتس بيغصبه يطلقها
خافت أم سعد: ليه
سعد: يمه أبو تركي ما تزوج خالتي إلا مغصوب... وتجين أنتي وتعطين ولده بنتس والله لا يطلقها تركي... ولا نسيتي كيف منع تركي عنتس من بعد ما توفت أمه
أم سعد: لا حول ولا قوة إلا بالله
سعد: وأظن أن تركي بيتعلق فيكن لأن ما له أحد هنا... أهله ما يدرون عنه
أم سعد: هو خله يجي والله أحطه بعيوني
سعد: تبين شي يمه بنام
أم سعد: لا فمان الله




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



قبل الزواج بأسبوعين....
البندري: هاه يمه من يوصلني للسوق
أم سعد: ضروري يا بنتي
البندري: إيوه يمه... لسى باقي حاجات ما شريتها
أم سعد: وما يصير تحترين بسام ومشاعل يجون... لأن سعد ما راح ياخذتس للسوق
البندري: يمه أخواني ما راح يرجعون إلا قبل الزواج بيومين... ما يمديني
أم سعد: ما لنا إلا تركي ياخذنا... بس خليني أشوف سعد وش يقول
اتصلت عليه وقالت له كل شي....
سعد: خليها تروح يمه... بس أنتي روحي معهم لا يروحون لحالهم
أم سعد: ليه
سعد: والله أنا ما أثق بولد أختس... بكرة يبليها بشي ويسود وجهنا
أم سعد تبي تسكته: طيب بروح معهم... ـ سكرت الخط وقالت: يللا دقي على تركي وروحي معه
البندري: وأنتي
أم سعد: لا والله أنا رجيلاتي ما يستحملن السوق... روحي أنتي ولا تتأخرين
البندري: وسعد
أم سعد: ما أظن بيجي اليوم بس لا تتأخرين
البندري: طيب
خذت التلفون واتصلت على رقم الشقة اللي عطاها إياه تركي....
رفع بدر السماعة: الووو
البندري سمعت صوت رجال وسكرت الخط....
استغرب بدر لأنها سوت ها الحركة ثلاث مرات....
أم سعد: وش فيتس ما تكلمين
البندري: يكلمني رجال ثاني
أم سعد: وأنتي وش عليتس منه... كلميه وقولي له عطني تركي
بالشقة....
تركي: بدوور وش فيكـ تلعب بالتلفون
بدر: ومن قالكـ إني العب هذول ناس فاضيه ما عندهم شي يسوونه
رن التلفون وقال تركي: لحظه خلني أنا أكلم... ـ رفع السماعة وقال: الوو
البندري بتردد: تر..تركي!!
ابتسم تركي: هلا بحياتي والله
وقف وعلى طول راح الغرفة يكلمها.... ابتسم بدر لصاحبه، أول مرة ينشد تركي لبنت بها الطريقة.... ومن ملكـ عليها وحياته تغيرت نسبيا، قلة زياراته لربعه الفاشلين.... وصار تقريبا منتظم بالعمل وزيادة على كذا صار يصلي....
دخل تركي الغرفة وجلس بالسرير وقال: حرام عليتس خليتي بدوور يعصب... زين ما كسر السماعة
البندري مبسوطة: ههههه مدري أستحي منه
تركي فري: لا عادي تراه خويي ودوم عندي... فإذا اتصلتي وهو رد اطلبيني عادي
البندري: بحاول... تركي ممكن طلب
تركي: آمري وتدللي
البندري: ممكن تاخذني للسوق
استغرب منها أول مرة تطلب منه يطلع معها.... قال: متى
البندري: الحين... لأن الزواج بعد أسبوعين وأنا لسى باقي حاجات ما شريتها... وأخواني مسافرين وسعد مهوب فاضي
تركي: ما طلبتي شي... من عيوني يا بنووو، أنتي جاهزة الحين
البندري: إيوه
تركي: طيب مسافة الطريق وأنا عند بيتكم
بعد دقايق وصل تركي لبيت أم سعد.... دق الجرس، ثواني وطلعت له البندري وركبت ورا....
تركي: وش فيتس راكبه ورا
البندري: لا كذا أحسن
لف تركي لها وقال: بنوو أنا مو سواق ولا أنا رجال غريب عشان تركبين ورا... وترا كل المتزوجين يركبون قدام سوا
البندري: عارفه أنكـ خطيبي بس أنا مرتاحة هنا
تركي: طيب اعتبريني أخوتس بسام وأركبي جنبي
بعد محاولات ركبت البندري جنبه وهي تحس وجودها غلط.... شغل تركي السيارة ومشى ولما وقفوا عند الإشارة.... حط تركي يده على يدها.... سحبت البندري يدها وكأن شي قرصها....
تركي: وش فيتس
ناظرته البندري بتهديد: هييه ترى بسام ما يمسكـ يدي
ضحكـ تركي لأنها معتبرته مثل أخوها: هههههههههه طيب طيب... أي سوق تبين تروحين
البندري: أبي سوق الـ...
وصلوا وخافت لما شافت تركي وقف جنبها.... لاحظ تركي وقال: بعد ممنوع امشي جنبتس
ما ردت بس الخوف واضح بعيونها....
ابتسم تركي" نوونوو يا ناس والله نونو ": بنوو لا تخافين ما راح أضرتس ولاني مسوي لتس شي... يللا نمشي عشان ما تتأخرين

بالبيت جا سعد حتى يتأكد من شي واحد.... دخل واستغرب لما شاف أمه جالسه تتفرج ع التلفزيون.... شافته أم سعد وبلعت ريقها....
سعد: ما رحتن السوق... أجل وين بنتس
أم سعد بخوف: بنوو تـ.تروش
سعد: بندرري يا بنووو
أم سعد: وش تبي فيها
سعد: بعطيها فلوس زيادة << هو راضي ع البندري لأن الشركة صار له لحاله....
أم سعد: عطني إياهم وأنا أعطيها
طنش سعد أمه لأنه شكـ بشي وقال يكلم نفسه: وش فيها ذي ما ترد
راح فوق ونزل والشر بعيونه: وينها بنتس
أم سعد بخوف: بـ.الـ.سو.ق
سعد: مع من راحت إذا مشيعل مسافرة مع زوجها... مع من بنتس راحت
أم سعد مثلت القوة: مع زوجها
فار دم سعد: وليه ما رحتي معهم... مو أنا قايل لتس لا تروح معه لحالها
أم سعد: قلت لكـ مع زوجها مو واحد غريب
سعد بعصبية: رجعت وقالت زوجها... يمه ولد أختس خربان بكرة يطعن بشرفها ويسود وجهنا... بس ها الـ..## أنا أعرف كيف أتصرف معها
التفت سعد لما سمع الباب ينفتح وخطوات تقرب.... وشاف البندري جايه ومعها أكياسها.... أصفر وجه البندري لما شافت سعد والشر بعيونه....
سعد: شرفتي يا هانم... ـ قال بزمره: وين رحتي
البندري بخوف: السـ..ـوق
سعد بحده: مع من
بلعت البندري ريقها ناظرت أمها ورجعت ناظرته: مع تر..تركي
سعد: وين رحتوا للشقة ولا الفندق هاه
البندري ما فهمت قصده: لا رحنا السوق بس
مسكـ شعرها وقال: لا تكذبين وين رحتي
نزلت دموع البندري وهي تتألم: والله ما رحنا إلا السوق بس
سعد وهو يجر شعرها أكثر: أنتي الظاهر ما فيه رجال مالي عينتس
رمها بالأرض ونزل عقاله.... أم سعد كانت تصرخ عليه ولا حياة لمن تنادي.... البندري تحس ظهرها يولع مع كل ضربه بالعقال....

بشقة تركي....
دخل وشاف الشقة فاضيه.... رمى الشماغ ع الطاولة وجلس ع الكنب بطفش.... ناظر السقف وابتسم وهو يتذكر البندري " متى يجي اليوم اللي نسكن فيه لوحدنا يا بنوو ".... دق الجرس وفتح الباب واستغرب لما شاف سعد ومبين أنه معصب....
تقدم سعد بدون ما ينطق مسكـ تركي من قلاب ثوبه ولصقه بالجدار.... وبما أن تركي نحيف ما قدر يبعد سعد عنه....
سعد بعصبية: ليه طالع مع البندري لوحدكم هااه
حاول تركي يدفه: أنا طالع مع زوجتي وش يخصكـ
سعد وهو يضغط بصدره وقال: وليه تطلع معها من الأساس... عشان تطعن بشرفها... أسمع يا تبن تركي أن عرفت أنكـ شفتها ولا رحت لها قبل الزواج بيكون آخر يوم بحياتكـ يا ..###
طلع سعد مثل الإعصار اللي دخل به.... تركي ما جا في باله غير البندري.... طياري راح للتلفون واتصل عليها....
ردت أم سعد اللي كانت تحط الثلج على أماكن ضرب سعد بظهر البندري....
أم سعد: الوو
تركي: هلا عمتي كيف حالتس
أم سعد قلبها مفطور على بنتها: نحمده على كل حال... وش أخباركـ أنت يا وليدي
تركي: بخير... عمتي وين بنوو
أم سعد: دقيقة... ـ قالت بصوت واطي: بنوو هذا رجلتس كلميه
البندري بصوت باكي وواضح: ما أبي أكلمه... ما أبي أشوفه قولي له يطلقني
أم سعد: ليه يا يمه
البندري ودموعها بخدها: الحين عرف إن مالي أحد وبيضربني مثل سعد... ما أبيه أقفلي الخط بوجهه
تنهدت أم سعد وقالت: لا حول ولا قوة إلا بالله... ـ رجعت لتركي وقالت: والله يا وليدي البندري تعبانه تحاكيكـ بعدين
تركي واللي سمع كلام البندري قال: لا أبغى أكلمها الحين... حطي السماعة بأذنها
أم سعد: طيب... ـ حطت السماعة بأذن البندري اللي كانت متمددة جنبها وتبكي.... سمع تركي صوت بكيها وعوره قلبه عليها....
تركي: بنوو حياتي لا تبكين
ما ردت عليه بس تبكي....
تركي: بنوو ليه تظنين إني بكون سعد ثاني... يا قلبي أنا أدري أن سعد يعذبتس... لأنه جا لعندي وهددني أطلع معتس قبل الزواج
مسكت البندري السماعة وعدلت جلستها.... وقالت: لا تظن إني وحيده عشان سعد يكرهني... ترى بسام موجود ومنيب محتاجة لحد بوجوده
تركي: عارف يا بنوو عارف... بس قولي لي وش سوا لتس سعد
البندري مقهورة: مالكـ دخل فيني طلقني
تركي عارف أنها تخربط بس قال: مد يده عليتس صح
البندري بصراخ: مالكـ دخل فيني... كله منكـ أنت يا ليتني ما تزوجت يا ليتني ظليت عند بسام أحسن لي
تركي: وأنا أبي أشيل مسؤليتتس عن بسام... ودي يتقدم الزواج لأسبوع عشان أحميتس من سعد وزوجته
البندري وكأن شي قرصها: لااا... أبي الزواج يتأخر لبعد شهر
تركي: ليه بعد شهر
البندري ما تبيه يشوف جسمها المعلم بضرب سعد: بس كذا أبيه بعد شهر
تركي: خلاص يظل على ما هو عليه بعد أسبوعين... بس أمسحي دموعتس ولا تبكين
البندري هدت شوي: وش سوا لكـ سعد
تركي: ما يقدر يسوي لي شي... قال حكي فاضي وطلع بس أنتي حاولي ما تحتكين فيه ولا بزوجته... هو أساسا يبي الشركة والحين صارت له... صدقيني بعد زواجنا بيلتهي عنتس
البندري: طيب... تبي شي بنام
تركي: سلامتس... صلي ركعتين وان شاء الله ترتاحين
البندري: طيب فمان الله
سكر تركي الخط وهو مستغرب من نفسه.... من متى ينصح حد بالصلاة، من متى يراضي بنت وهي تصرخ عليه.... ابتسم وقال: الظاهر أنتي اللي بتغيرين حياتي يا بنووو

بعد شهر في بيت سعد....
سعد وهو يضم ولده راكان: هلا وغلا بحبيبي
راكان: بابا أبي واوا
سعد: من عيوني
جت الجوهرة: غربيه اليوم جاي بدري
سعد: لا غربيه ولا شي... وش أخبارتس الحين أحسن
الجوهرة: إيوه الحمد لله
سعد: لا حول ولا قوة إلا بالله... كان عندنا الحين أخت لركوني
الجوهرة: الحمد لله ربكـ كريم
سعد: ونعم بالله
الجوهرة: ما قلت لكـ
سعد: وشو
الجوهرة: سمعت أن أختكـ سكنت زوجها معها في بيت أمكـ
فتح سعد عيونه: ايش
الجوهرة: إيوه سكن معها بعذر عشان أمكـ
وقف سعد: ذا بيت أمي والغريب ساكن فيه
الجوهرة: وين رايح
سعد: بروح لهم
الجوهرة: بذا الوقت
سعد: أكيد... يللا فمان الله
طلع سعد أما الجوهرة انبسطت من قلبها.... وخاطرها تشوف وش بيصير....

وصل سعد للبيت وكانت الساعة 9 الصباح.... البندري كانت تجهز الفطور لتركي اللي طلع يشتري أغراض للبيت.... تفاجأت البندري لما شافت سعد داخل....
البندري: سعد!!
سعد: إيوه سعد... وش فيتس متفاجأه ولا نسيتي أن هذا بيت أمي
البندري: ما نسيت بس هذي أول مرة تجي بذا الوقت
سعد: أسمعي يا بندري أنا ببيع البيت
فتحت البندري عيونها ع الآخر: ايش... وأنا وأمي وين نروح فيه
سعد: أنتي متزوجة وزوجتس هو اللي يسكنتس ببيته... مو هو اللي يسكن عندتس
البندري: حرام عليكـ هذا بيت أمي
سعد: وأنا أبغى نصيبي منه... أنا عارف أنتس وأختس ما عندكن ولا قرش... عشان كذا أنا ببيع البيت وكل واحد ياخذ حقه
وقفت البندري: مهوب بكيفكـ تبيعه... حنا مو موافقات
سعد: مهوب مهم رايتس... وذا البيت ببيعه يعني ببيعه
البندري تستهزء: وبتاخذ حقنا مثل ماخذت الشركة مننا و...
سكتت من بعد كف سعد لها.... ما تدري كيف تجرأت تقول اللي قالته.... يمكن بسبب وجود تركي بحياتها تحس نفسها قوية....
سعد بعصبية: أن سمعتس تقولين ها الحكي مرة ثانيه... بدفنتس بالحياء فاهمه
البندري ودموعها تنزل: هذا الصدق يا سعد... أنت سرقت شركة أبونا منا
مسكـ سعد ذراعها: أنا أحمي فلوسكن... ولا قولي لي ليه بسام ما تزوج عشان يجيه الضنا... لا تقولين يحب مشاعل لا هذاكـ أول هو يحب فلوسها
البندري مقهورة: لو يحب فلوسها كان ما تزوجها بعد ماخذت حقها
سعد: أنتي بزر ما تفهمين... خليتس ماشيه مع التبن تركي
البندري بعصبية غريبة عليها: حسن ألفاظكـ يا سعد... وقل أن عينكـ على حلالنا مو تحط العيب بتركي وبسام
عصب سعد لأنها تمادت معه، نزل عقاله وخذت نصيبها من الضرب.... حاولت بعفوية تحمي وجهها وهي تصرخ....
صراخ البندري صحى أم سعد من النوم.... طلعت من غرفتها اللي تحت وصرخت لما شافت ولدها يضرب البندري....
أم سعد: بس يا سعد... منت تاركـ البنت بحالها حتى وهي متزوجة
البندري من بين دموعها: ضربكـ ما عاد يأثر فيني... جسمي تعود عليه من سنين
دخل تركي وتفاجئ لما شاف سعد يجر شعر البندري ووقفها.... ناظرته أم سعد هذا ولد أختها هو اللي بيحميهم من ولدها....
سعد وهو بقمة عصبيته: أمسكي لسانتس يا بندري... ترا والله لأقصه لتس
انتبه لما حس بحد مسكـ يده.... التفت وشاف تركي....
تركي بحده: أتركها يا سعد
احتقره سعد: هذي أختي وما للغريب دخل
ضغط تركي يده: أنا زوجها مو غريب... وإذا تبي منها شي كلمني أنا
فكت البندري يد سعد عنها وراحت ورا تركي.... وقوف البندري وراه هز شي بداخله.... زوجته تحتمي فيه عن أخوها وهو اللي مو متعود يكون مسؤل عن حد.... ومن فترة صار مسؤل عن البندري وواجب يحميها من أقرب الناس لها....
تركي: بندري أطلعي فوق
ما تحركت بس تبكي....
تركي: عمتي خذي بندري وروحي فوق
تقدمت أم سعد وخذت بنتها لفوق....

أخذ تركي نفس عميق وقال: سعد... تعال معي المجلس
سعد: هه نسيت يا تركي أنكـ ساكن ببيت أمي
تركي: لا ما نسيت... بس الصالة مو مكان مناسب... تعال المجلس ولا الغرفة الداخلية
راحوا المجلس.... ولما جلس سعد قال هو يناظر تركي من فوق الين تحت: الحين أنت يا ولد العالي ساكن ببيت أهل زوجتكـ... وعاجز تشتري لكـ بيت
تركي: أنت عارف إني مو عاجز عن قصر مو بيت... بس أنا أراعي خاطر يتيمة أنحرمت من أبوها... ـ وبعتب: وأخوها الوحيد اللي تخلى عنها
سعد: من عمايلها هي وأختها... أصلا أنا وش فيني جالس أتفاهم مع مدمن
أنقهر تركي لأنه ما يبي البندري تعرف عن إدمانه.... لأنه لقى عندها الاستقرار والأمان اللي فقده من سنين.... وأكيد أنه بيخسرها إذا عرفت عن سوالفه.... وهذا اللي ما يبيه تركي....
تركي وهو ماسكـ أعصابه: سعد ما عليكـ مني... الحين قلي وش عندكـ جاي من صباح ربي
سعد: ببيع بيت أمي
تركي: ليه
سعد: أبغى حقي منه... ولأني عارف إن خواتي ما عندهن ولا قرش يدفعونه لي بدل ما أبيعه... فأبيع أحسن من ياخذ الغريب حقي
تركي: سعد أنت عارف إن عندي خير... ولاني طمعان بفلوس أيتام
سعد: أنا ما أقصدكـ أنت... بس لا تنسى في غيركـ
تركي: ما أظن أن بسام طمعان بفلوس زوجته... عموما أنا مستعد أعطيكـ حقكـ من البيت بس بشرط تتنازل عنه رسمي لأخواتكـ
سعد عجبته الفكرة.... ووقف وقال: يكون أحسن... عطني نص ساعة وأجيب رجال يثمن البيت
طلع سعد ودخل تركي داخل وهو يفكر بسعد.... ما توقع يكون في إنسان مثله.... يعذب خواته عشان الفلوس.... ناظر البندري اللي ترتجف وهي تبكي " لها الدرجة الفلوس تغير النفوس ".... انتبه لما وقفت البندري وقالت: تركي
قرب منها ومسح شعرها وابتسم لأنها شي ثمين عنده.... وقال: يا حياتي لا تبكين
أم سعد كانت واقفة عند الدرج.... ابتسمت لما شافت تركي حنون مع بنتها.... كم مرة شافته واقف بالحمام ويشم بودرة بيده.... سكتت لأنه ولد أختها وزوج بنتها.... سعد قايل لها أن تركي راعي سوالف ويرجع البيت سكران.... بس أنها ما شافت ها الشي.... وتأكدت أن تركي ترك ها السوالف لأنه لقى الاستقرار عند بنتها....
البندري وهي تغالب عبرتها: منيب عارفه وش بسوي بدونكـ
مسكها تركي بيد ومسح دموعها بيد: لا تقولين ذا الحكي... بنوو روحي فوق وأجلسي بالغرفة الين أجي لتس فاهمه
البندري بصوت باكي: ليه
تركي: بيجون رجال يشوفون البيت
البندري: خلاص سعد باع البيت
انتبه تركي بوجود أم سعد وقال: بندري روحي مع أمتس فوق وأجلسن بغرفتنا... بعد شوي أجي أفهمتس

بعد ساعة بعد ما تم كل شي وما بقى غير توقيع البندري ومشاعل ع الأوراق.... استأذن تركي ودخل وراح فوق.... كانت البندري جالسه بالصالة....
قرب تركي: حبيبتي ابغي توقيعتس
البندري: ليه
تركي: بعدين تعرفين... يللا وقعي
وقعت البندري وقال تركي: بنوو اتصلي في أختس وقولي لها إني جاي لها وبعطي الخدامة ورقه وخليها توقع... يللا اتصلي عليها الرجال يحتروني بالمجلس

دق جرس بيت بسام فتحت الخدامة الباب.... راحت الخدامة فوق من بعد ماخذت الورقة.... فتحت مشاعل عيونها بصعوبة لما تذكرت اتصال البندري ويا الله يا الله وقعت....

دخل تركي داخل من بعد طلعوا الرجال.... جلس جنب البندري بتعب وقال: خذي بنوو إذا تبين تعرفين ليه أخذت توقعيتس
خذت الورقة وبدت تقرا وهي مستغربة.... أوراق بيع وشراء وتفاجأت لما صار البيت باسمها وأسم أختها مشاعل....
البندري وعيونها مدمعه: كيف... فهمني
تركي: أنا أعطيت سعد نصبيه من البيت بشرط يتنازل عنه لتس ولأختس
البندري: وأمي؟؟
ناظر تركي أم سعد وقال: السموحه يا عمتي إذا كان البيت بأسمتس بيكون لسعد نصيب... وبيأخذ حقه مرتين بعد عمر طويل... عشان كذا خليته باسم بناتس
أم سعد: زين سويت يا وليدي
البندري بعد ما خلصت قراءة قالت: الله يقدرني وأرجع لكـ فلوسكـ
تركي: لا تقولين ذا الحكي... أنا وأنتي واحد
ناظرته بامتنان: الله لا يرحمني منكـ
تركي: ولا منتس
رجع يناظر التلفزيون وهو يفكر فيها.... البندري غيرت حياته وتركـ الخمر والبنات.... تركـ ربعه الفاشلين عشانها.... صار يصلي بالمسجد من بعد ما هجر الصلاة من سنين.... بس بقى شي واحد، المخدرات ما تركها لأنه خايف ينفضح إذا تعالج.... وكان حريص أن البندري ما تكتشف ها الشي....
.
.
.


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





دخلت مشاعل البيت.... هي عارفه أن تركي مو فيه.... عشان كذا راحت المطبخ....
مشاعل: السلام عليكم
أم سعد: وعليكم السلام... وينتس من ساعة احتريتس
مشاعل: لما اتصلتي كنت توني صاحية... ـ التفتت للبندري وقالت: وش أخبارتس مع تركي
البندري: الحمد لله... تركان طيب وأخلاقه عاليه
أم سعد: الله يسعدتس يا بنتي
مشاعل: وأنا يمه نسيتيني هههههههه
أم سعد: ربي يوفقكن إن شاء الله
البندري: يا رب... إلا قولي لي وش أخبار سعد
مشاعل: سعد!!... ـ وبحسره: سعد تطمن إن الشركة باسمه ونسانا
البندري: الله يهديه
حست بلوعة وراحت الحمام.... لحقوها أمها وأختها وهم خايفين عليها.... وبعد ما طلعت البندري شافت أمها وأختها بوجهها....
مشاعل: وش فيتس
البندري بتعب: مدري الظاهر إني مثقله بالأكل
ابتسمت مشاعل وهي تناظر أمها: يمكن يصير اللي ببالي
البندري: وشوو
أم سعد بفرح: دقي على بسام يجي ياخذنا
البندري: وين ياخذنا
طنشوها ودقوا على بسام اللي جاء وأخذهم للمستشفى.... وفعلا صارت البندري حامل....
بسام من فرحته اتصل على شقة تركي.... اللي كان جالس فيها مع صاحبه بدر....
رن التلفون وشاف تركي رقم بسام ورد: قوة بسام
بسام: الله يقويكـ... مبروكـ ألف ألف مبروكـ
تركي: الله يباركـ فيكـ... بس وش عليه
بسام: يقولون ولي العهد بالطريق
فتح تركي عيونه ع الآخر.... مر بباله أهله وبان عليه الخوف أكثر من الفرح....
بسام: تركي... تركي وين رحت
حاول تركي يكون طبيعي: هاه لا بس منيب مصدق... أنت تحكي من جد ولا تمزح
بسام: وفي أحد يمزح بها الأمور
تركي: ههههه لا تلومني من فرحتي والله
بسام: يللا مبروكـ إن شاء الله
تركي: الله يباركـ فيكـ... تامرني بشي
بسام: هههههه لا تنسى تباركـ للمدام
تركي: تحسبني احتريكـ تذكرني أنت وخشتكـ
بسام: ههههه يللا فمان الله
سكر تركي الخط وهو مصدوم.... ناظره بدر وقال: تركاان... ـ هز كتفه: هييه يا الطيب علامكـ
تركي: المدام حامل
فرح بدر: جد!! مبروووكـ والله وكبرت وبتصير أبو يبو الترووكـ
تركي: أي أبو واللي يرحم والديكـ... الحين أهلي ما يعرفون بزواجي وبعد عندي عيال
بدر: هونها تهون يا تركي... يا ما شباب تزوجوا من ورا أهلهم ولما عرفوا عنهم زعلوا كم شهر وبعدها رضوا
تركي: مدري وش أسوي... مدري متى أقول لهم عن زواجي... وأبوي وش رده
بدر: بالعكس اللي أعرفه أنكـ دلوع الماما والبابا... لا تخاف ما راح يقولون لكـ شي
تركي: أقول يا شمس القايلة أكرمني بسكوتكـ
بدر: بدر وغصبن عنكـ بدر
وقف تركي: يللا أنا طالع
بدر: وين على الله بدري
تركي: المدام حامل وتبيني أقابل خشتكـ
بدر: تركاان
تركي: سم
بدر: تظن أن بنتكـ أو ولدكـ بيجون سليمين
تفاجئ تركي: ايش؟؟
وقف بدر: تركي أنت عارف إن المدمن ما يجيب إلا معاقين
خاف تركي: فال الله ولا فالكـ
بدر: وليه خايف... هذا الصدق عيالكـ يا مشوهين أو معاقين
عصب تركي: وش دراكـ
بدر: لا تقول أمهم سليمة لأن المخدر يمشي بعروقكـ... فلا تتعلق بعيالكـ كثير
ارتفع صوت تركي: بدر علاج منيب متعالج... أنا مو غبي حتى أفضح نفسي
بدر: مو فضيحة أنكـ تتعالج الفضيحة أنكـ للحين مدمن
لف تركي عنه: لا صرت ولدكـ ذيكـ الساعة تعال أحكي
بدر متعود على أسلوب تركي.... قرب منه وحط يده على كتفه وقال بهدوء: زوجتكـ ما تستاهل... كفاية أخوها النذل أخذ حلالها وزوجها واحد مدمن... حرام يا تركي لا تضيع زوجتكـ وولدكـ اللي مالهم غيركـ
تركي كان بيصرخ فيه لأن البندري ما تستاهله.... بس أنه تأثر من آخر جمله قالها بدر.... تذكر لما شاف آثار الضرب بظهر البندري وقالت له أنها من سعد.... تذكر كيف تركض وراه وتحتمي به من أخوها....
تذكر ها الأشياء وهو يناظر بعيون بدر.... نزل عينه وقال: يصير خير... مع السلامة
ابتسم بدر لما شاف نظرة تركي.... بشارة خير وقال: مع السلامة
مشى تركي وكلام بدر يدور براسه" كلامكـ صحيح يا بدر.. بنوو ما تستاهل بس أهلي وش أقول لهم... يللا بيزعلون وبعدها يرضون "....
وقف سيارته عند البيت فتح درج السيارة وطلع كيس صغير.... فتحه وحط البودرة على يده.... وبعد ما أخذ الجرعة ظل بالسيارة خمس دقايق.... وبعدها نزل ودخل البيت وللصالة وشاف زوجته جالسه.... قرب منها وحط بوكيه الورد بحضنها....
تركي: ألف مبروكـ يا حياتي
البندري وهي مبتسمة: الله يباركـ فيكـ
جلس جنبها: في أي شهر أنتي
البندري: توني بالشهر الثاني
تركي: آآه منيب قادر أصبر وأناظر ولدي فيصل
البندري: ههههه فيصل... وش دراكـ يمكن تكون بنت
تركي: ياليت والله أنا أموت ع البنات... وإذا جت لي بنت يا رب تطلع قمر مثل أمها
البندري: أنت تبي بنت ولا ولد
تركي: مو مهم البنت أو الولد المهم صحتس أنتي
البندري: تسلم لي يا تركي

بعد شهر....
دخل تركي البيت مستعجل وجسمه يرتجف وراسه يألمه، محتاج جرعه.... تذكر أنه مخبي جرعة احتياطيه بالغرفة.... على طول راح فوق ودخل الغرفة.... فتح الكبت وبدا يدور بسرعة.... شافها وأخذها، يده ترتجف وهو يحط البودرة بيده الثانية.... قرب أنفه وشم البودرة، ثواني ورجع طبيعي.... دخل الحمام وغسل وجهه وجلس على طرف السرير بتعب.... التفت لما فتح الباب وشاف البندري....
البندري كانت بالمطبخ، سمعت صوت الباب يسكر وعرفت أنه تركي.... بس استغربت العادة يجي لها قبل ما يروح فوق.... طلعت للصالة وشافته راح فوق.... نادته وما رد عليها واستغربت" تركي مو طبيعي اليوم ".... راحت وراه وشافته يجلس على طرف السرير....
قربت منه وقالت: تركان وش فيكـ
تركي: تعباان حدي
البندري: قم للطبيب
ابتسم وهو يتمدد: الطبيب هه لا بنام شوي
البندري: طيب غير ملابسكـ
تركي بدا يستسلم للنوم: بعد..دين
استغربت البندري أول مرة تشوفه على ها الحال.... حطت يدها على جبهته تتأكد من حرارته.... بس كانت عاديه وما فيها شي.... فصخته جزمته وحطت عليه الغطا وشغلت الاباجورة وطلعت....

صحى تركي لما سمع البندري تناديه....
البندري: قم يا تركي... يكفي نوم
تركي: كم الساعة
جلست البندري بطرف السرير: 6 المغرب
سحب تركي نفسه: يا الله ليه تركتيني نايم كل ذا الوقت
البندري: كنت تعبان مرة... حاولت أصحيكـ بس أنت ما تدري عني
تذكر تركي السبب وسكت....
البندري لما شافته سكت خافت ومسكت يده وقالت: تركي أنت أحسن الحين
ابتسم تركي" آآه لو تعرفين يا بنوو": إيوه الحمد لله ... ـ بعد الغطا عنه: بروح أتروش جهزي لي ملابسي
وقفت البندري: طيب
بعد ما تروش ولبس استقبل القبلة وبدا يصلي الصلوات اللي فاتته.... ولما خلص التفت عليها وهو جالس بالأرض.... شافها واقفة عند الكومدينة وتحركـ شي بيدها.... التفتت البندري وشافته يناظرها وهو سرحان....
البندري: خلصت
انتبه تركي ووقف: إيوه
البندري: تقبل الله
تركي وهو يرتب السجادة: منا ومنتس
البندري: تركاان تعال خلني أبخركـ
تقدم تركي وهو مبتسم: وش المناسبة
البندري تطبق درس أختها.... ابتسمت وقالت: كذا بدون مناسبة
سكت تركي دقايق ولما شافها حطت المبخرة مسكـ يدها وهو ناوي ينفذ القرار اللي فكر فيه من زمان....
ابتسمت البندري بخجل درس أختها جاب نتيجة....
تركي: بندري
البندري: سم
تركي: سم الله عدوتس... بس أبغى أقولتس عن حاجة
البندري: وش هي
تركي: أنا بسافر
ما تفاجـأت البندري لأنه دايما يسافر للعمل.... هو اللي قالها كذا ولا أساسا هو يسافر عشان يزور أهله....
البندري: طيب تبي أجهز لكـ ملابسكـ
تركي: إيوه بس مو اليوم... واحتمال أتأخر ها المرة
البندري: لكم يوم
تركي: شهرين أو ثلاثة
فتحت البندري عيونها: ايش؟؟
تركي مصمم يتعالج من المخدرات.... عشانها وعشان ولده اللي ما جا للدنيا.... ما تستاهل العايلة الصغيرة اللي كونها أنه يكون مدمن.... وما يبي البندري تكتشف سوابقه ويطيح من عينها....
تركي: هذا عشانتس يا بنوو
دمعت عيون البندري: بتتركني ثلاثة أشهر وتقول عشاني
تركي: لا تخافين منيب مسافر وأتركتس لحالتس... منيب مسافر وأخوانتس مسافرين... ما أبيتس تحتاجين لحد بوجودي... بس ضروري أسافر
بعدت عنه وجلست بطرف السرير وبكت.... تنهد تركي وراح يكلمها....

وقف تركي عند باب المستشفى وتنهد.... فكر يتراجع بس تذكر البندري ودخل.... جلس قبال مكتب الدكتور وهو ساكت....
الدكتور: وأخيرا أررت تتعالج يا توركي
تركي: إيوه
وقف الدكتور وقال: ماشي أتفزل معايا

رفعت البندري السماعة ودقت ع الرقم وهي مترددة.... سمعت صوت رجال وارتبكت....
بدر: الوو
البندري: مـ.ممكن أكلم تركي
بدر عرف أنها زوجته: والله يا أختي تركي بالعمل
البندري: وليه ما يتصل علي
توهق بدر: هااه
البندري شوي وتصيح: ليه ما يتصل علي... صار له أكثر من 3 أسابيع مسافر وما أعرف عنه حاجة
بدر: لا تخافين عليه هو بخير
البندري: من قالكـ
بدر بتردد: هو ييـ..ـتصل علي
تفاجات البندري: جد!!
بدر: لا... مو دايما بس مرة اتصل وما عاد سمعت صوته... بس لا تخافين إذا اتصل بقوله يكلمتس
البندري حست أنها زودتها: مشكور... فمان الله
سكرت الخط ورجعت للتلفزيون وهي مقهورة من تركي....

أما بدر كان يفكر بتركي.... فقرر أنه يزوره، انبسط تركي بزيارة بدر....
بدر: وش مسوي يا تركي
تركي يصارع الألم اللي ياكل جسمه: آآه يا بدر... تعباان وجسمي يالمني وما أنام إلا متأخر بسبب الصداع... ابغي جرعه وحده ما ابغي غيرها بس من يسمعكـ غير الجدار
بدر: هانت يا تركي... شدة وتعدي وبعدين هذا كله لمصلحتكـ... وعشان زوجتكـ وولدكـ
تركي: إيه والله عشان زوجتي أنا صابر على كل شي... تصدق على ها التعب اللي أحس فيه جوعااان حدي جوعان كأني عايش في مجاعة
استغرب بدر: ليه جوعان ما يعطونكم أكل
تركي: وأنت ما قد شفت أكل المستشفى... بارد وقليل ويسد النفس
بدر: تحمل يا تركي ما بقى إلا الهين... أنت بس أطلع من المستشفى ولكـ طبخات تاكل أصابعكـ وراها
تركي: ما تقصر يا بدر
بدر: على فكرة زوجتكـ اتصلت من شوي
تركي: وش فيها
بدر: ما فيها إلا كل خير... بس تسأل عنكـ
تركي: يا حياتي يا بنوو
بدر يستهبل: أسمها بنوو
عصب تركي: كل تبن
بدر: ههههههههه فهمنا... بس واللي يعافيكـ اتصل عليها حرام اللي تسويه فيها... ع الأقل لو عارفه أنكـ تتعالج كان عذرتكـ... بس أنت مسافر على أساس العمل... كيف ما تتصل عليها
تركي: يصير خير
ناظر تركي بدر وهو يطلع بعد ما انتهت الزيارة.... خنقته العبرة لأنه مشتاق للعالم برة ويحس أنه عايش بسجن مو مستشفى....

مشاعل: الحمد لله على كل حال... هذا نصيبي وأنا راضيه فيه
البندري كانت جالسه مع صديقات أختها....كلهم يحكون ويضحكون سوا وهي تفكر باللي مسافر وتنتظر اتصاله....
نهاد: بنوو... يا بنوو
انتبه البندري: هلا تحاكيني
هيلة: لا بنوو مو معنا
الكل: ههههههههه
نهاد: أقول وش مسويه مع الحمل
البندري: تعب والله... أحسد مشاعل لأنها مرتاحة
ابتسمت مشاعل" اشتري ها التعب يا بنوو بس عشان زوجي ": لا تخافين يا بنوو... أنتي بس جيبي العيال وأنا وأمي نقوم فيهم
البندري: هههه إن شاء الله تذوقين اللي أذوقه
رن التلفون النقال وردت البندري: الوو
ـ : هلا بها الصوت... هلا بحياتي والله
غرقت عيونها لما سمعت صوته.... وقفت وطلعت وهي حاطه يدها بفمها تكتم شهقتها.... البنات عرفوا أنه زوجها ورجعوا يكملون سوالفهم....
بالصالة....
البندري تبكي وهي تسمع صوته لأنها اشتاقت له....
تركي ندم أنه تركها شهر بدون ما يكلمها.... فقال: بنوو خلاص لا تبكين عورتي قلبي
البندري تبكي....
تركي: بنوو ما أقدر أطول معتس... أمسحي دموعتس لا تبكين
البندري بصوت باكي: وينكـ يا تركي... ليه ما تتصل فيني أنت ما تبيني صح
تركي: افاا يا بنوو أنا ما أبيتس... لا عاد أسمع ها الحكي مرة ثانية... طمنيني عليتس وش أخبارتس
البندري: أنا طيبة وأنت وش مسوي
تركي: آآه يا بنوو تعبان... ومنهد حيلي قليل آكل وقليل أنام... بس عشانتس كل شي يهون
البندري: لو عارفة كان جيت معكـ غصبن عنكـ
تركي: وين تجين... أنا اللي متعبني أنتس بعيده عني
البندري: يا بعد عمري تركان
تركي: آآه على تركان هذي... ما عرفت أن أسمي حلو إلا لما عرفتس
انبسطت البندري: هههههههه... عارفة كل شي مني حلو
ظلوا يحكون 5 دقايق وانتبه تركي على يد ترتبت على كتفه.... التفت وشاف الدكتور يعني لازم يسكر....
تركي: طيب ثواني بس... بنوو أنا بسكر الحين
البندري: ليه تسكر... تونا
تركي: إيوه بس أنا ما أقدر أطول معتس... عندي شغل كثير
البندري: لا بدري... متى تتصل مرة ثانيه
تركي: مدري على حسب... بس انتبهي لحالتس وع النونو
وبعد محاولات سكرت البندري وظلت بالصالة.... تفكر في تركي ومبسوطة باتصاله.... رجعت عند صديقات أختها وتغيرت نفسيتها بسرعة....

هجم ع الأكل بشراهة.... مشفوح ع الأكل لأنه من ثلاثة أشهر محروم من الطبخات اللي قبالة.... أما صديقه كان يناظره وهو مبسوط له.... لأنه تعالج ورجع مثل ما كان....
ناظر تركي الأطباق وضحكـ: هههههههههههه
بدر: وش فيكـ
تركي: السموحة يا بدر ما خليت لكـ شي
بدر: ما عليكـ مني خذ راحتكـ
تركي: مدري وش فيني أكلت ها الكثر
بدر: بالعافية
تركي: الله يعافيكـ... منيب مصدق إني تعالجت من ها السم... مو مصدق إني ما بحتاج للمخدر وغيره
بدر: أهم شي أنكـ ما ترجع لذاكـ الطريق
تركي: لااا الله لا يعودها من أيام... ـ وقف: عموما أنا بغسل يدي وبمشي
بدر: بدري
تركي وهو يمشي: بدري من عمركـ... بروح لزوجتي مشتــااااق لها
بدر: هي تدري أنكـ بترجع اليوم
وقف تركي عند المغسلة: لا طبعا
بدر: وأهلكـ يدرون أنكـ تعالجت
تنرفز تركي وهو يغسل يده: لا ما يدرون ومو لازم يدرون
بدر: حرام يا تركي... أكيد أنهم يتمنون أنكـ تتعالج ليه ما تفرحهم
عصب تركي وهو يجفف يدينه: لأني ما أهمهم ولا هم يهموني... عندي وحده تغنيني عنهم كلهم
بدر: بس....
قاطعه تركي: الله يخليكـ لا تفتح معي ذا الموضوع مرة ثانية... لا تخرب علي فرحتي
ابتسم بدر لأن تركي مبسوط أنه تعالج: طيب على راحتكـ
شال تركي الشنطة وقال: يللا أنا ماشي الحين... تبي شي
بدر: سلامتكـ
تركي: تسلم... لا تنسى تشكر الوالدة... فمان الله

وقف تركي وناظر البيت وابتسم.... ثلاثة أشهر مرت عليه وكأنها ثلاث سنين.... بس أنه رجع نظيف من الحياة اللي كان عايش فيها.... سليم من كل السموم اللي كان ياخذها.... وكل هذا عشان هي وبس....
دخل البيت وللصالة الفاضية.... انتبه على يد البندري اللي متمددة ع الكنب.... حط الشنطة وقرب وشاف كتاب البلاغة بالأرض.... ناظرها وهي غرقانه بالنوم وما تدري باللي حولها....
باس جبهتها وجلس ع الطاولة قبالها.... تأملها وعلى وجهه أكبر ابتسامة.... البندري سمنانه بسبب الحمل وبطنها بارز شوي.... حست بأنفاس تشاركها الهواء وفتحت عيونها.... شافت تركي اللي زادت ابتسامته لما صحت....
البندري: تركي
تركي: عيون تركي
استوعبت البندري وضمته: تركي... متى جيت
ضحكـ تركي: ههههه اليوم وصلت
بعدت عنه وهي تمسح دموعها....
شافها تركي تمسح دموعها وقال: افاا ليه ها الدموع تبيني أسافر
جلست البندري ع الكنب: لااا ايش تسافر هذي... أنا ما صدقت شفتكـ
تركي: آآه وأنا أعد الأيام عشان أشوفتس... كيف حالتس يا بنوو
البندري: الحمد لله... وش فيكـ نحفت كثير
تركي: أنتي مو معي كيف ما أكون ضعفان
البندري: يا بعد عمري تروكي... الحين أسوي لكـ شي تاكله
توها بتوقف مسكها تركي: أجلسي أكلت من شوي مع خويي... ـ حط يده على بطنها وقال: وكيف حال النونو
ابتسمت البندري وهي تناظر بطنها: بخير بس مشتاق لأبوه
تركي: وأنا مشتاق له وأنتظر يجي اليوم اللي أشيله
البندري: إن شاء الله نبلغ فيه
تركي: إن شاء الله... بندري إذا فيتس النوم ليه نايمه هنا
البندري: نروح فوق
تركي: إيوه أنا تعبان ومنهد حيلي
وقفت البندري: يللا
راحت معه فوق وبس حط تركي راسه ع المخدة استسلم للنوم.... خاب أمل البندري لأنها مشتاقة له وتبي تسولف له.... بس عذرته لأنه توه جاي من السفر وتعبان.... ابتسمت وهي تناظره، أهم شي أنه رجع وبكرة تسولف معه....
.


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




بعد كم شهر....
نزل وهو تعبـــــااان ونعســـــااااان.... عصبت لما شافته يتثاوب....
البندري بعصبية: ساعة احتريكـ
تركي وهو يفركـ عيونه: حرام عليتس باقي ساعتين على دوامي ليه تصحيني بدري
البندري: لما قلت لكـ أمس الساعة 11 قم نام قلت بدري
جلس تركي: ما اختلفنا، بس والله حرام... توني من ساعتين صاحي لصلاة الفجر... والحين لمدرستس وبعد ساعتين للعمل... ليه ما رحتي مع بسام
البندري: تستهبل أنت... ولا نسيت أن أخواني مسافرين... يللا قم صارت الساعة 6 وما رحت المدرسة
كتف تركي أيدينه وقال: جالسه تهاوشني وتصرخ علي كأني سواقها منيب زوجها
ابتسمت البندري: بعد أنت عارف كله من ولدكـ اللي ما يخليني أنام
وقف تركي: ما يخليكـ تنامين هااه... قدامي بس
طلعوا ولما وصلوا لباب المدرسة شهقت البندري: يا ربيييي
تركي: وش فيتس
البندري: نسيت فلوسي بالبيت
ابتسم تركي وفتح بوكه وطلع ريالين وقال: هذي ريالين... واحد فطيرة بالجبن والثاني عصير برتقال
فتحت البندري عيونها ع الآخر: وش ذا!! ريالين!!... اشتري فيهم باونتي يا بخييل
ضحكـ تركي: هههههههه أخاف أعطيتس أكثر وتشترين الباونتي وتنسين البيبي اللي ياكل معتس
البندري: عن ها الحكي الفاضي وترا هذي طلبات ولدكـ مو أنا
تركي: أنا أشكـ أنها طلبات ولدي... ـ مد لها البوكـ: بس تفضلي
ناظرت البندري البوكـ وسحبت 200 ريال وفتحت الباب ونزلت.... رفعت الميتين وقالت: هذول بدل الريالين يا بخيل
ضحكـ تركي على حركتها.... وقال: ههههههه حلالتس
البندري: اوكي باي... ـ مشت قبل ما تسمع رده....
مشى وهو يفكر فيها، ما تزوجها إلا شفقة.... والحين يحبها ومو قادر يفارقها.... يضيق صدره لما يتذكر أهله، وأنهم ما يدرون بوجودها بحياته.... ومستغربين أنه فجأة تعالج....

بالفسحة جو صديقات البندري وجلسوا معها....
دلال: يا لطيف من ذا الدووبه
البندري: أنا دووبه يا دلول
دلال: هههههه قصدي لطووف
لطيفة تقلدها: قصدي لطووف... ناظري جسمكـ بالأول وبعدها أحكي... ـ والتفتت للبندري: أقول بنوو متى بيشرف البيبي
البندري: بعد شهرين
لطيفة: بنات أنا جوعانه وبنزل اشتري تبون شي
مدت البندري فلوسها: خذي هاتي عصير وفلافل وباونتي
دلال: ولازم ذا الباونتي... آآخ لو يدري عنتس أبو الشباب كان ما عطاتس دراهم
ضحكت البندري: ههههههههه تو الصباح عطاني ريالين يقول للعصير والثاني للفطيرة
لطيفة: ياااه زوجكـ بخيل... حتى ابتدائي يعطونهم أهل أكثر من 5 ريال
البندري: يا خبله ذول 100 مهيب 5... أقول روحي اشتري لي أنا جوعانه... وتروكي موصيني ما أجوع
لطيفة: هههه... اوكي بااي
طلعت لطيفة....
التفتت دلال للبندري: أقول بنووو ما تلاحظين أنتس صغيرة ع الزواج... يعني الحين عمرتس 15 سنة
قاطعتها البندري: بعد شهر يصير عمري 16 سنة
دلال: يعني كبرتي... الحين أنتي تدرسين ومتزوجة وحامل... لا بالله ضاع شبابتس
ناظرت البندري دبتها: احيانا الظروف هي اللي تحكم... يعني أنا بعدي صغيرة وش لي بالزواج والمسؤليه... ما في سبب غير ظروفي يا دلال
دلال: آآسفه بنوو مهوب قصدي أحرجتس
البندري: عادي
دلال: وأنتي مبسوطة مع تركي
البندري: أكيد مبسوطة... بمثل ذا الوقت لما يكون بسام ومشاعل مسافرين... كنت أخاف يجي سعد يذبحني... بس بوجود تركي كل شي انتهى... ما عاد في هموم وخوف لأني أحس بالأمان مع تركي... تكفيني دخلته علي البيت لأنه الوحيد اللي قدر يوقف بوجه سعد
دلال: أسمحي لي لو أنتس متنازلة عن الشركة كان ارتحتي بدون زواج
البندري: صح كلامتس... بس أفرضي إني ما تزوجت وأخواني مسافرين... واحتجت حاجة وش أسوي
دلال: اتصلي عليه
البندري: اتصل عليه؟؟ حسرة علي... هو الحين تطمن أن الشركة صار له وانقطعت أخباره... تعرفين وش كان بيسوي
دلال: وش بيسوي
البندري: بيقول أنتي لازم تسكنين معي... مهيب بعدله أنتس وأمي لحالكن بالبيت
دلال: وأمتس
البندري: يا حياتي يا أمي ما بيدها شي... وسعد بيسكني معه حتى أكون خدامه لزوجته
دلال: يعني تنصحيني أتزوج
البندري: اللي عايشه بمثل ظروفي تتزوج بدون تردد
لطيفة من ورا البندري: بوووووو
خافت البندري: بسم الله متى جيتي
دلال: لطووف بلا هبال بنوو حامل مو كويس لها
لطيفة: هههههههههه تستاهلي يا بنووو مو هذي حركاتكـ
دلال: أنا مدري كيف المديرة قبلت بطالبات معهن ارتجاجات بالمخ
لطيفة: ارتجاج بعينكـ... ـ ناظرت البندري: تنصحيني بالزواج يا بنوو... طيب بقول لولد عمي يعجل بزواجنا
دلال: إيوه تكفين عشان تعقلين ويروح عنتس الهبال ههههههههه
البندري: ههههههه تسوين خير والله
لطيفة: عناد فيكم منيب متزوجة إلا بعد ما أتخرج من الجامعة ههههههه

بعد المدرسة جا تركي وأخذ البندري وراحوا البيت.... ومن التعب ناموا وما صحوا إلا الساعة 4 العصر....
تركي: بنوو أنا جوعان
البندري: حتى أنا جوعانه... أطلب لي من برجر كنغ
تركي: ليه مطعم منتي طابخه اليوم
البندري: لا شنوو أطبخ حرام عليكـ أنا لما أشتغل أكون شايله معي وزن زيادة
حط تركي يده على بطنها وقال: ما أحس أنه ثقيل
ناظرته البندري باستهزاء: بالله... أقول لا يكثر
ضحكـ تركي: هههههه طيب باتصل عليهم
توه مسكـ السماعة إلا طلعت أم سعد من غرفتها....
أم سعد: وأخيرا صحيتوا من الظهر وأنا أتصل فوق ومحدن يرد
تركي: راحت علينا نومه يا خاله وش نسوي
أم سعد: عاد أنا اتصلت عليكم عشان تنزلون للغدا بس محدن رد وهذا أنا مجهزته بالمطبخ
تركي: ليه مكلفه على نفستس يا خاله توني باتصل ع المطعم نطلب غدا
أم سعد: وش هو له المطاعم... مرتكـ حامل وتأكلها من مطاعم
قام تركي وحب راسها: لا والله ما تزعلين يا خاله... بس أنا ما أبي أتعب بنوو ولا أبغى أكلف عليتس
أم سعد: ما فيها تعب ولا كلفه... ولما يجي بسام ومشاعل يحلها الحلال

بعد كم يوم.... دخل تركي وشاف البندري جالسه بالصالة....
تركي: مساء الخير
البندري: مساء النور
تركي: كيف حالتس وكيف حال ولدنا
البندري: أنا طيبه... ـ وتناظر بطنها: وولدكـ مو مخليني بحالي... كل شوي يضربني
قرب تركي بسرعة وحط أذنه عند بطنها: ما أسمع حاجة
البندري: ههههه ولا راح تسمع لأنه سكت
جلس تركي جنبها وتنهد....
البندري: خير وش فيكـ
تركي: جا في بالي بسام الله يعطيه إن شاء الله
البندري: إن شاء الله... ما تتصور وش قد فرح هو ومشاعل لما عرفوا إني حامل... ومدري وش بيسوون لما يعرفون إن فيني ولد
تركي: بخليهم يربونه وأنا وأنتي نتأمر عليهم
البندري: هههههههههههه
تركي: ما قلتي لي وين أمتس
البندري: راحت لعند جارتها
دخل بسام ومشاعل من بعد ما فتحت الخدامة الباب....: السلام عليكم
تركي والبندري: وعليكم السلام... الحمد لله ع السلامة
بسام: الله يسلمكم... وش أخبار العصفور
البندري: العصفور بخير ويسلم عليكـ
بسام: سمعوا بما أنكم مو وجه زواج أنا باخذه عندي
تركي: ههههههه متى ما بغيته خذه حنا موافقين
البندري: تو تركي يقول بيخليكم تربونه وأنا وياه نتأمر عليكم
مشاعل: لا بالله ما عاد نبيه
الكل ضحكـ.... وخصوصا تركي لأنه فاقد الجو الأسري من صغره....

بعد شهرين
تركي كان بالدمام عند أهله.... كان جالس مع زوجة أبوه اللي لاحظت أنه مرتاح.... كان يسولف ويضحكـ وزيادة على كذا سمنان.... ما تدري وش السر اللي مخبيه تركي عنهم.... بس كانت مبسوطة له لأنها كانت سبب تعاسته وهو صغير....
بعد ما خلص تركي سوالفه راح غرفته ورن التلفون.... قفل الباب وراح يرد....
تركي: الوو
بسام: هلا تركي
تركي: هلا فيكـ
بسام: كيف حالكـ
تركي: بخير كيف حال بنووو
بسام: وأنا مالي رب تسأل عني
تركي: وش ابغي فيكـ أنت وخشتكـ
بسام: ههههه
تركي: وش أخبارها عساها بخير
بسام: لا والله بنوو بالمستشفى
تركي: وش فيها
بسام: أبشركـ جابت لكـ فيصل
فرح تركي: جد!!
بسام: إيوه مبروكـ يبو فيصل والله يبلغكـ فيه
تركي: الله يباركـ فيكـ... وإن شاء الله أبلغ فيه بوجودكـ
بسام: تسلم... هاه وش صار على شغلكـ بالشرقية
تنهد تركي لأن ما عنده شغل غير أنه يزور أهله.... أو بالأخص زوجة أبوه وأخته لأن علاقته بأبوه وإخوانه شبه مقطوعة....
تركي: تعبت والله... بس التعب راح من سمعت الخبر
بسام: ومتى ناوي تجي الرياض
تركي: الجمعة إن شاء الله
بسام: على خير إن شاء الله... يللا بروح أشوف الصغير
تركي: تكفى بوسه عني
بسام: أكيد ببوسه بس مو عشانكـ هههههه
تركي: بردها لكـ... يللا حط بالكـ عليه
بسام: أوكي فمان الله
سكر تركي الخط وهو مبسوط.... طلع من غرفته وشاف أخوه الصغير ماهر جالس بالأرض ويحط ألعابه بفمه.... اختفت ابتسامته لأن تذكر أمه.... تقدم وجلس على ركبه قبال أخوه....
نزلت مها أخته المجلة لما حست بحد.... ناظرت بتركي اللي جلس قبال ماهر ويناظره بسرحان.... فتحت عيونها ع الآخر لما سمعت تركي يتكلم....
تركي اللي تذكر أمه وش بتكون فرحتها لما تعرف أن ولدها صار أب.... مسح شعر أخوه وقال: يمه ما ولهتي علي... بس أنا مشتاق لتس وتمنيتس تكونين معي بها اليوم... فرحتي ناقصة بدونتس يمه، يا ليتني مت معتس ياليت
نزلت دمعت مها لما سمعت أخوها.... تركي اللي طول عمره طايش وما يهتم لأحد.... عرفت أنه يحس ويتأثر بكلام اللي حوله بس يبين العكس.... توقعت أنه يتأثر شوي بس مو لدرجة أنه يتمنى الموت.... ما عرفت وش اللي ذكره بأمه.... بس اللي فهمته من كلامه أنه صار له شي حلو ووده تكون أمه موجودة وتشاركه بفرحته.... توها بتسأله بس كلمت أبوها الجمتها....
أبو تركي: صادق يا تركي... يا ليتكـ ميت معها كان ريحتني منكـ ومن بلاويكـ
أبو تركي اللي سمع كلام ولده أنقهر.... ما يدري وش اللي قصر فيه على ولده وخلاه يتمنى الموت.... أملاكـ أمه عنده ومعطيه الحرية.... ومع ذلكـ حريته ضيعته.... فرح لما تعالج بس فرحته نقصت لما شاف تركي رجع ساكت عن حقه.... حاول يغير أسلوبه مع تركي بس صار يشوف تركي ضعيف شخصية مثل أمه.... عشان كذا صار يعامله بقسوة يمكن يتعلم تركي ياخذ حقه.... وما يدري أنه يطعن تركي بقسوته....
تركي ما تحركـ ولا التفت بس شد قبضة يده.... وبداخله يستغفر حتى ما يغلط على أبوه.... وقف وتو ينتبه بوجود أخته وعلى قد ما يقدر أرخى ملامحه.... التفت لأبوه وناظره ببرود....
أبو تركي يكره ها النظرة: وش فيكـ ساكت نفسي بيوم أسمعكـ ترد علي... نفسي أشوفكـ مثل أخوكـ أسد والكل يهابكـ... بس ما منكـ رجا لأنكـ طالع على أمكـ
تغيرت ملامح تركي لقهر" لو تدري إن أمي موصيتني ما يطلع صوتي بوجودكـ.. بس آآخ على من ينتظر رضاكـ "....
زفر بتعب ما يقدر يرد على أبوه اللي يكمل كلامه.... ختم أبو تركي كلامه وهو يحسب ويدعي.... مشى تركي لغرفته بدون ما يرد على أخته اللي تناديه.... شال شنطته ونزل تحت" أنا وش اللي خلاني أزورهم "....
شافته زوجة أبوه وقالت: تركي وين رايح
ناظرها تركي" سامحيني يا مرت أبوي.. مقدر أنسى عمايلتس فيني "....
زوجة أبوه: تركي وين رايح... مو أنت قايل أنكـ مشتهي سمكـ وأنا سويته عشانكـ
تركي شوي وتنزل دموعه.... قال وهو رايح: متضايق، أبي أمي... ما عليكم مني، أنسوني، أنا مو ولدكم
ما يدري وش يقول بس المهم أنه يهرب من المكان.... طلع من البيت وقرر أنه يرجع للرياض بدل الهم اللي بالدمام.... بس بآخر لحظة غير رايه وراح لبيت أمه.... أعصابه تلفانه وخاف تترمل البندري ويتيتم ولده وهو ما شافه....

بعد مرور أربع سنوات....
البندري كانت نايمه وشافت نفسها تمشي بالظلام.... وسمعت صوت تركي وراحت له.... خافت لما شافته يبكي وقالت: تركي وش فيكـ
تركي بصوت باكي: غصبن عني يا بندري... والله إني أحبتس بس ظروفي أقوى مني
البندري: أي ظروف وش فيكـ
تركي وهو يبعد: غصبن عني يا بندري... والله إني أحبتس بس ظروفي أقوى مني
حاولت البندري تلحقه: لحظه يا تركي فهمني وش فيكـ
ابتعد تركي وهو يعيد كلامه وهي تناديه وتحاول تلحقه الين اختفى.... سمعت صوت ولدها يضحكـ والتفتت وشافت مشاعل وبسام....
البندري: مشاعل وين فتووني
مشاعل وهي تلعب فيصل: فتوون عند أبوها وحنا عندنا فصولي
بسام كان معصب: أنا كنت حاس من قبل بس محد سمعني
خافت البندري: وش حسيت به... وش اللي صار
بسام: محد بيدفع الثمن غير فيصل وفاتن
صحت البندري من النوم وهي متروعه.... خافت من ها الحلم اللي يهدد بيتها.... تعوذت من إبليس وهي تتنفس بسرعة.... ناظرت تركي اللي كان نايم" وش اللي مخبيه يا تركي وتبكي عشانه.. أعوذوا بالله من الشيطان الرجيم.. أكيد هذي كوابيس ".... قامت وطلت على عيالهم النايمين باستهم ورجعت لسرير وهي تفكر بالحلم....

كالعادة آخر الأسبوع، وصل تركي من الدمام ودخل البيت.... كانت مشاعل موجودة مع أمها وأختها بالصالة ومع عيال البندري....
دخل تركي: السلام عليكم
الكل: وعليكم السلام
ركض فيصل ( 3 سنوات ) لأبوه.... اللي ضمه وباسه....
تركي: هلا بحبيبي فصولي... شلونكـ
فيصل: تيب... بابا أبي واوا
تركي: أبشر بشتري لكـ اللي تبيه... بس أنام شوي
راح تركي فوق وراحت وراه زوجته.... فضخ تركي ثوبه وجلس ع السرير والبندري تطلع أغراض من شنطته....
البندري وهي تطلع أغراضه: تركي... ما تلاحظ إن أغلب أشغالكـ ما تكون إلا بالشرقية
ناظرها تركي وهو مستغرب من كلامها....
البندري تكمل كلامها وما تدري عنه: يعني أنت دايما تسافر للمنطقة الشمالية أو جده بس أكثر وحده الشرقية وشهريا
تركي ويبي يعرف وش تبي توصل له.... قال بشوية حده: وش تبيني أسوي
استغربت البندري من نبرة صوته: تصدق في حياتي كلها ما قد شفت البحر... وأنت شهريا تروح الدمام وما قد فكرت تاخذنا معكـ
تنزفر تركي: وأنا أروح عشان أتمشى... ـ تمدد وقال: أسمعي أنا بنام صحيني لصلاة العصر
طلعت البندري وتأكدت من شكوكـ أختها.... في سر مخبيه تركي ورا سفره غير الشغل.... بتسكت الحين وبتحقق معه وقت ثاني....
تركي لما سمع الباب سكر بدا يفكر" لاحظت يا تركي.. وليه ما تلاحظ مو هي زوجتكـ اللي ما يدرون أهلكـ عنها.. وإذا دروا وش بيصير.. أبوي طول عمره حاقد علي جت على زواجي يعني.. بس البندري وأهلها وش بيسوون إذا عرفوا بموضوع أهلي.. بتكرهي وتطلب الطلاق وبتاخذ العيال.. ولا بتسكت وتنتظر المجهول مثلي "....
دخلت البندري وهي شايله بنتها وشافت تركي سرحان.... خافت أكيد شكـ أختها بمحله.... وملاحظتها طيرت النوم من عيونه وخلته يفكر....
قالت تنبهه: تركي وش فيك ما نمت... باقي ساعة ع الصلاة
استغرب تركي كيف مر الوقت بسرعة" هذي من متى هنا ": ما جاني نوم... وين فيصل
البندري: خذته مشاعل معها
عدل تركي جلسته وقال: بندري... تعالي أجلسي جنبي
جلست بعد ما حطت بنتها بسريرها اللي كله العاب.... وقالت: وش فيكـ
تركي: بندري في شي من تزوجتس وأنا ساكت عنه... والحين أبغى أقولتس إياه بس حطي في بالتس إني أحبتس ومالي غناة عنتس
انقبض قلب البندري: خير وش فيكـ
نزل تركي عينه وقال: سمعيني ولا تقاطعيني... أنا قلت لتس من قبل إني من الدمام مو من الرياض... أبوي عنده شركة كبيرة وأسمه كبير بالسوق... بس أنا حبيت أعتمد على نفسي واشتغلت هنا بعيد عن واسطات الوالد
البندري مفجوعه: وش ها الحكي أبوكـ حي
تركي: لا تقاطعيني... الحمد لله اشتغلت هنا وتيسرت أموري وأمي كانت....
قاطعته البندري: وأمكـ موجودة بعد... ـ شافت نظرته وسكتت....
تركي: وأمي كانت تبي تزوجني بس أنا ما أبغى أتزوج إلا بأختياري... وبعد ما شفتس وسألت عنتس... خطبتس بعد ما عرفت ظروفتس
كانت تسمعه ودموعها تنزل، طلع لتركي أهل أكبر كذبه بحياتها.... وقفت وهي تحس بكره له، راحت لسرير بنتها.... فاتن شافت أمها واقفة قبالها مدت يدينها لها عشان تشيلها.... ناظرت بنتها ودمعتها بخدها.... تتنفس بسرعة ومهيب مصدقة اللي تسمعه....
تركي يناظر ظهرها وقال: عندي أخوان، أخوي الكبير يوسف... وأخوي الثاني خالد... وأختي الوحيدة مها وأخوي الصغير ماهر... ما بينه وبين فيصل إلا كم شهر
التفتت البندري وهي تبكي: صار عندنا عيال يا تركي وتوكـ تتكلم عن أهلكـ
تركي بتردد: لأني... لأني تزوجتس من وراهم
غطت البندري وجهها بيديها وبكت بصوت مسموع.... قرب تركي وحط يده على كتفها.... بعدت البندري عنه وقالت: لا تلمسني ابعد عني
تركي: والله مو قصدي أتسلى فيتس
البندري منهارة: من ورا أهلكـ!!... ليه وأنا وش ناقصني حتى تتزوجني من ورا أهلكـ
تركي: مو ناقصتس شي... بس ظلم أخوتس لتس هو اللي خلاني أخطبتس
انقهرت البندري متزوجها شفقة: حياتي مع سعد أرحم من اللي سويته فيني
تركي: بندري أهدي شوي... وأنا بكلم أهلي عنتس الأسبوع الجاي
البندري: تستهبل أنت... بعد أربع سنوات بتقول أنا متزوج بنت فقر ومالها ظهر
سكت تركي وما عرف يرد....
البندري: أعرف أنكـ هدمت حياتي... أنت بالآخر بتتزوج البنت اللي بتشرف أهلكـ... بس تذكر إني أنا وعيالكـ بندفع ثمن طيشكـ يا تركي... خسارة على قلبي اللي عطيتكـ إياه خسارة
تركي ما عنده جواب مناسب لبس ثوبه.... وطلع من الغرفة ومن البيت كله.... البندري بكت بحسرة ما توقعت ها الشي منه.... شالت بنتها ونزلت تحت لغرفة أمها.... حطت بنتها وضمت أمها وبكت....
سألتها أمها عن السبب وصار اللي كانت خايفه منه وأنكشف المستور.... حاولت تهدي بنتها وهي خايفه من رد أبو تركي لما يعرف بزواج ولده من بنت خالته....
.
.



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





وصل الخبر لمشاعل وبسام اللي اتصل على شقة تركي....
بسام: ليه تسوي بالبنت اللي سويته
تركي: ما سويت شي
بسام: لااا ما سويت شي... وأكيد سعد عارف وساكت
ما قدر تركي يرد....
بسام: أنت وسعد أنذال هو أخذ الشركة وأنت تبي وناستكـ يا ..###
تركي ما عنده رد.... بس قال: بسام أنا بكلم أهلي عنها بالأسبوع الجاي
بسام: ولا تنسى تطلقها وتنسى عيالكـ... لا باركـ الله فيكـ يا..##
سكر الخط.... أما تركي ظل يفكر بموقف أبوه.... الين دق الجرس وجا له بدر.....

بسام اللي ركب سيارته وراح لبيت سعد....
بسام: وليه تزوجها له وأنت عارف أنه بيزوجها بالسر
سعد ببرود: وأنت وش يخصكـ
بسام: البندري أختي يا سعد
سعد: لا صارت أختكـ من أمكـ وأبوكـ تعال أحكي... ويللا تراكـ عطلتني
بسام: ذنب البندري برقبتكـ يا سعد وربكـ ما يرضى بالظلم وراح تعرف إني صادق
طلع من عند سعد وهو مقهور.... زيارته ما جابت نتيجة وكان ينتظر تركي يكلم أهله....

بالليل كان جالس مع ربعه وهم اللي مبسوطين ويضحكون.... أما هو كان تفكيره مشتت بين أهله وبين زوجته وعياله....
بدر: تركي
التفت تركي: سم
بدر: سم الله عدوكـ... التلفون لكـ
خذ تركي التلفون وراح الغرفة.... جلس بطرف السرير وقال: الو
البندري: تركي!!
تركي: إيوه... وش فيتس
البندري: متى تجي العشاء جاهز
تركي: عشاء!!
البندري: إيوه يللا أنا أحتريكـ
تركي يحس أنه ظلمها كثير: تحتريني يا بندري... تبين أجي وأتعشى معتس
البندري تحس أنها ما عطت تركي فرصة يبرر تصرفه.... فقالت: أكيد... يللا تعال
تركي: اوكي... باي
سكر تركي الخط وسلم على ربعه وطلع.... وصل البيت وبصعوبة دخل متفشل من البندري وأهلها.... دخل الصالة واستقبله ولده.... شال فيصل وراح لعند فاتن اللي رفعت يدينها له.... جلس وحطهم اثنينهم بحضنه وبوسهم.... ناظر بعيونهم وحس أنه ظلهم وظلم أمهم معهم....
ناظرته البندري من باب المطبخ وتحسرت على حظها.... خذت نفس وطلعت للصالة وبيدها سفرة الأكل....
البندري: هذا أنت جيت... أحط العشاء ولا تبدل قبل
تركي: إيوه حطيه
جلست البندري توكل عيالها أما تركي كان سرحان وما أكل إلا شوي....
بعد فترة لما ناموا عيالهم.... شالت البندري بنتها ولفت لتركي وقالت: تركي... هات فصولي فوق
قام وشال ولده وراح وراها.... خذت البندري فيصل ونومته جنب أخته.... التفتت وشافت تركي يجهز شنطته....
البندري: وين رايح
تركي: بروح عند واحد من الشباب
البندري: ليه
تركي: وبعد تبيني أنام هنا وأنتي عارفه كل شي
البندري: إيوه لأنكـ للحين زوجي... ـ قربت منه ومسكت ذراعه وقالت: اتركـ اللي بيدكـ وناظرني
ناظرها وشاف الدموع بعيونها....
البندري وتحس نفسها مخنوقة: عطني سبب واحد أعذركـ باللي سويته فيني
سكت تركي وهو يناظر بعيونها.... بس أنه رجع بذاكرته لثمان سنوات.... لما ضربه أبوه عشان صدم بالسيارة..... أنقهر من أبوه وطلع من البيت زعلان....
ناظر يده وتذكر كيف طاحت منه حبة المخدر.... لأنه خاف على نفسه بس أصحاب السوء خذوه لذاكـ الطريق....
راح تركي عند الكومدينه وقال: بندري... تدرين أنتس متزوجة واحد مدمن وله تاريخ مع الخمر والسوالف البطاليه
فتحت البندري عيونها ع الآخر: ايش!!
التفت لها وقال: بندري أسمعيني شوي... من فتحت عيوني وأنا عايش مع أمي لحالنا... وعشان أبوي تزوجها غصبن عنه وبسبب جدي... فكان يحط حرته فيها الين توفت وأنا بعدي صغير
سكتت البندري وهي متفاجأة، أول مرة تركي يتكلم عن أهله.... لأنه قايل لها أنه مقطوع من شجرة وهذا اللي شافته من تزوجها....
تركي: توفت أمي وصرت أنا أعاني بعدها لأن أبوي يذكرها إذا شافني... ما أقولتس أنه كان يضربني بس كلامه كان قاسي... ويفرق بيني وبين أخواني وكأني ولد الخدامة
البندري: ليه
تركي: مدري... بس زيادة على معاناتي مع الوالد طلعت زوجة أبوي... ما رحمت صغر سني وشفت معها أنواع العذاب... قالوا لي يا بختكـ أنت ولد العالي... وش استفدت من فلوسي دام إني أنام بالمطبخ... دام إني أتعاقب بسبب وبدونه... زوجة أبوي تعذبني وأبوي مو مهتم... ما عندي خوال أروح لهم ما عندي خالات أشكتي لهن... لأن أمي وحيدة أهلها... كنت دايما أقول يا رب تموت خالتي يا رب... بس ربي بلاها بسرطان الثدي وتغيرت معاملتها لي 180 درجة... بس بعد ايش بعد ما صار عمري 15 سنة
البندري تعاطفت معه بس قالت: صار ماضي يا تركي ولازم تنساه... ـ بتردد كملت: صحيح أنت مدمن
تركي: كنت مدمن وتعالجت
البندري: وليه تدمن
تركي: هواشات أبوي وصراخه علي تحملته... بس ما تحملت أنه يضربني وقدام أولاد عمي... فهربت من البيت وما وقفت إلا عند قطار رايح للرياض... ركبت فيه وجيت هنا وأنا عمري 17 سنة
البندري بصدمة: جد؟؟
تركي: إيوه وبعد هواشات مع الوالد نقلت ملفي هنا عشان أكمل الثانوية... وبرضوا درست بالجامعة هنا... بس مرة صدمت بالسيارة ومد أبوي يده علي للمرة الثانية... رجعت للرياض وأنا مقهور من كل شي... وما وقفت إلا وأنا أناظر 3 شباب يتاجرون بالمخدرات
شهقت البندري....
ناظرها تركي ثواني وصد: هه... رحت لهم وتعرفت عليهم وأنا ناوي أجرب المخدر... ما غابت عن عيني فرحتهم لما عرفوا إني ولد العالي... والأكيد عشان يستفيدون من فلوسي... ولما عطوني الحبوب كنت بجربها بس إني خفت على نفسي... وأنتي عارفه كيف يجرون الواحد معهم... بالبداية كانوا يعايروني إني بزر ومن ذا الكلام... وبعدها قالوا راح أنسى مشاكلي وجربتها... وبعدها صرت مدمن عليها ورافقت شباب فاشلين... ما همهم غير البنات والخمر والحشيش... ـ ناظر لبعيد وتذكر ذيكـ الأيام وقال: كم بنت عرفتها... وكم بنت كذبت عليها بحبي لها الين ما أخذت منها اللي أبي ورميتها بالشارع... أهلي وناس كثير حاولوا فيني عشان أتركـ ذا الطريق... وأولهم خويي بدر
البندري كانت تسمع وهي مصدومة بتاريخ زوجها....
تركي: بس ذاكـ اليوم لما دخلتي علي بالمستشفى قلبتي كل شي فيني... صرت ما أنام إلا وأنا أفكر فيتس... عشان كذا سألت عنتس وقررت أخطبتس لأني عرفت أنتس إنسانه طاهرة وشريفة... وأنا اللي كنت أظن أن ها النوع اختفى... بس خفت إني أظلمتس... عشان كذا كنت حريص أنتس ما تشوفيني منهار ومحتاج مخدر... ولما عرفت أنتس حامل...
خفت أنتس تجيبين طفل معاق أو مشوه... وفكرت أتعالج من إدماني لأنتس ما تستاهلين يكون زوجتس مدمن... وتركتس 3 أشهر إني مسافر للعمل وأنا أتعالج... لأني ما أبغى أفقد اللي كنت أدور عليه من سنين
قرب منها ومسكـ يدينها وابتسم: صدقيني عشانتس أنا تركت الخمر والبنات... تركت المزبلة اللي كنت مخاويهم... بس خفت إن أخوتس سعد يكشفني عند أهلي
ناظرته البندري وقالت: أربع سنين يا تركي... وأهلكـ ما يعرفون حاجة
تركي: قلت لتس هواشاتي مع أبوي وأخواني ما تنتهي... عشان كذا تركتهم وقطعت علاقتي فيهم... أروح الدمام شهريا عشان أزور زوجة أبوي... لأنها الوحيدة اللي تسأل عني وتبي تشوفني
ما شاف منها رد وقال: سامحيني يا بندري... ما كنت أبغى أتزوجتس وأهلي ما يدرون... بس إني وحيد بها الدنيا وما لي حد غيرتس أنتي والعيال
سكتت البندري لثواني وقالت: وحنا مالنا غيركـ... بس ممكن طلب
تركي: آمري
البندري: أجلس معي بالبيت الين تروح الشرقية... مو بس ها الليلة
تركي: طيب

يوم الأربعاء اللي المفروض تركي يروح الشرقية... دخل البيت من بعد العمل وراح للصالة... وبما أنه شاف سيارة بسام موجودة فيمكن تكون مشاعل داخل.... تنحنح قبل ما يدخل....
تغطت مشاعل وقال بسام: أدخل يا تركي
دخل تركي وشاف الكل موجود: السلام عليكم
الكل: وعليكم السلام
ترك فيصل الألعاب وركض لأبوه.... ضمه تركي وباسه: منيب مصدق إن عندي عيال
بسام بحقد: حتى أهلكـ ما راح يصدقون
توجهت الأنظار لتركي اللي وقف وقال: لا تخاف اليوم بيعرفون
راح فوق بدون ما يناظر حد.... رمى نفسه ع السرير بتعب وما حس بشي إلا لما سمع البندري تناديه....
البندري: يللا يبو فيصل وش ذا النوم
سحب تركي نفسه وقال: طيب... طيب
قام وهو يناظر البندري وهي ترتب شنطته.... دخل الحمام وهو يمرر أصابعه بين شعره....
وقف تركي وبيده شنطته والبندري واقفة قباله....
تركي: بندري لا تتصلين علي أبد
البندري: ليه
تركي: بس كذا لا تتصلين... مهما تأخرت أنا اللي باتصل واحتمال إني أجلس أسبوعين بالدمام
البندري: طيب... تجي بالسلامة
تركي: الله يسلمتس... فمان الله
مشى عنها وهو يحس أنه آخر مرة بيشوفها وهي حاسه بنفس شعوره... وقف والتفت لها وشاف نظرات الخوف بعيونها رجع لها وضمها لصدره.... ضمها بقوة وكأنه يودعها الوداع الأخير.... مسكـ ذراعيها وقال: ما أوصيتس على نفستس وع العيال
انقبض قلب البندري وقالت: تركي لا تروح
تركي: إذا ما رحت اليوم بروح بكرة أو الأسبوع الجاي... لا تخافين ما راح يصير إلا اللي الله كاتبه... بس مثل ما قلت لتس لا تتصلين علي
دمعت عيون البندري: طيب اتصل أول ما توصل بالسلامة
تركي: طيب
جا فيصل لأبوه ضمه تركي وباسه.... صافح زوجته وناظرها، عيونهم اللي تتكلم.... خايفين من رد أهل تركي.... سحب تركي يده وضغط على نفسه أنه يمشي....
تركي: مع السلامة
طلع تركي، أما البندري ظلت محتارة.... سمعت ولدها يركض وهو ينادي خاله.... التفتت وشافت مشاعل داخله مع بسام....
بسام ومشاعل: السلام عليكم
البندري: وعليكم السلام
مشاعل وهي تبوس فيصل: وينه أبو فيصل
البندري: مشى للشرقية
بسام وهو شايل فاتن: من متى
البندري: من نص ساعة
بسام: كان نفسي أشوفه

طول الطريق كان يمشي نفسه يمشي للأبد.... وبعد ساعتين وصل لمدخل فيلاتهم من بعد ما فتح له الحارس الباب.... اتصل ع البندري: هلا بنوو
ارتاحت البندري: هلا فيكـ... وصلت
تركي: إيوه وهذا أنا عند الباب منيب قادر أدخل
البندري: توكل على الله وأدخل
تركي: طيب أكلمتس بعدين... فمان الله

أخوان تركي
>> يوسف أخوه الكبير متزوج.... خالد أخوه الثاني متزوج.... مها أخته الوحيدة أرمله وعندها بنت.... ماهر أصغر أخوانه 3 سنوات <<
نزل ودخل كانت أم يوسف زوجة أبوه بالصالة....
تركي: السلام عليكم
أم يوسف: وعليكم السلام... هلا بولدي
باس راسها: هلا فيتس... ـ جلس جنبها: شلونتس يمه
أم يوسف: أنا بخير دام أشوفكـ أنت وأخوانكـ بخير
جا يوسف مع مها والعيال وجلسوا معهم.... وبعد ساعة جا أبوهم مع خالد وجلسوا يسولفون.... وتركي طول الوقت يحاول يكون طبيعي....
بعد العشا....
أبو يوسف يكلم زوجته وهو يناظر تركي: بتقولين له ولا أنا أقوله
تركي حس أن الموضوع فيه إن....
أم يوسف: لا أنا بقوله... ـ التفتت لتركي وقالت: تركي وش رايكـ ببنت عمكـ
تركي: أي وحده
أم يوسف: غادة بنت عمكـ سلطان
ابتسم تركي بارتباكـ: وش عرفني فيها... علمي فيها لما كنت بابتدائي
فرحت أم يوسف لما شافته ابتسم وقالت: أجل استعد أنا وأبوكـ ناويين نخطبها لكـ
وقف تركي من الصدمه وقال: ايـــش
مها: هههه تركي وش فيكـ أمي قالت بتخطب لكـ غادة بنت عمي
انفجر تركي: أي خطبه وأي بطيخ... أنا متزوج
الصدمة خلت الكل ساكت ويناظر الثاني....
خالد بصدمه: متزوج!!
تركي: ايوه متزوج... يعني عندي زوجة
يوسف: متى وليه
تركي: من زمااااان وأنا متزوج
أبو يوسف: تركي
تذكر تركي وجود أبوه.... لأنه ظن أنه يتناقش مع زوجة أبوه واخوانه.... ناظر أبوه بتردد....
أبو يوسف: من بنته متزوج
خوف تركي من أبوه خلاه يسكت....
مثل ما توقع أبو يوسف بنت فقر.... وقف وقال: ما تقدر تقول من بنته صح... لأنكـ عارف أن ما فيه عايله محترمه تعطي بنتها لواحد مدمن مثلكـ
تركي: يبه ليه مهتم بالنسب... أهم شي الأخلاق والسمعة الطيبة
أبو يوسف: لا يا شاطر... عشان يسألوني عن أنسابكـ وأقولهم الهـ..## أنساب ولدي
أنقهر تركي: بس يا يبه أنا...
قاطعه أبوه: بلا كلام فاضي... من بكرة تروح تطلقها
تركي: لا... منيب مطلقها
أبو يوسف: طلقها يا تركي ولا البيت يتعذركـ
تركي: يبه ليه تحرمني من زوجتي وعيالي
ارتفع ضغط أبو يوسف وفتح أزرار ثوبه: عيالكـ؟؟ أي عيال... ـ ما قدر يكمل كلامه وجلس....
الكل: يبه
وقفوا وراحوا لأبوهم إلا تركي.... خالد ويوسف شالوا أبوهم ولحقم تركي.... جلسوا ينتظرون الدكتور يطمنهم.... مر الوقت وتركي جالس يفكر.... أخوانه مشوا من ساعتين إلا هو.... سند راسه بالجدار وما حس بنفسه إلا لما سمع صوت المؤذن.... ناظر ساعته كانت 4 الفجر.... صلى الفجر ورجع ناظر أبوه من النافذة.... يحس نفسه بين نارين، أبوه وزوجته.... حس بجوع وراح لكفتيريا المستشفى.... ولما رجع لغرفة أبوه شاف أخوانه داخلين الغرفة.... فكر يلحقهم بس تردد، ظل دقايق وبعدها دخل....
الكل التفت وبمجرد ما شافه أبوه قال: طلقها يا تركي... ـ كمل بتعب: ولا أنا... بري منكـ... ليوم الدين
يوسف خاف على أبوه: تركي أطلع بره
تركي: بس...
ما عطاه فرصه يتكلم وطلعه بره.... سكت تركي ومشى لبيتهم وعلى طول لغرفته ونام..... وما صحى إلا 8 العشا، نزل تحت وما شاف حد.... أكيد أنهم عند أبوه.... قال للخدامة تسوي له شي ياكله وبعدها راح المستشفى....
وصل لغرفة أبوه إلا يوسف طالع من الغرفة.... قال لما شاف تركي: نعم... وش عندكـ جاي، ما عندكـ دم أنت
تركي: وش فيكـ... أبغى أشوف أبوي
يوسف: تبي تموت أبوي ناقص عمر
تركي: أبعد واللي يرحم والديكـ
دخل تركي غصبن عن أخوه.... كان عمه وأولاد عمه موجودين....
أبو يوسف لما شاف تركي قال: بشر يا تركي عسى طلقتها
قرب تركي وقال: يبه عطني فرصه أشرح لكـ
أبو يوسف: يعني مالكـ نيه تطلقها صح... أطلع بره
تركي: زوجتي وعيالي مالهم ذنب
صرخ أبو يوسف: تركي أطلع بره لا باركـ الله فيكـ من ولد
وكالعادة سحبوه اخوانه وطلعوه بره....
يوسف بعصبيه: أسمع دام أبوي بالمستشفى... ما أبغى أشوف وجهكـ هنا فاهم يا تريكي
عصب تركي: منيب أصغر عيالكـ حتى تقول تريكي... وبجي لأبوي غصبن عن خشتكـ
يوسف: إذا فيكـ خير قرب
تقدم تركي ودفه يوسف.... توهم بيتضاربون بعدهم ولد عمهم....
فايز: يوسف تركي وش فيكم... احنا بمستشفى
تقدم فهد صديق تركي.... واللي شافهم من أول ما طلعوا من الغرفة.... مسكـ تركي من ذراعه وقال: تركي... تعال معي يللا
راح تركي مع صديقه لشقة وجلسوا....
فهد: تركي شلون تجي الدمام وما تقول لي
تركي: انشغلت مع أبوي وش أسوي... والله إني في حيره
فهد: ليه وش الجديد... هواشكـ مع الوالد مو جديد
تركي: لا مو جديد... بس خلني أقولكـ وأنت شور علي
بدا تركي يتكلم لصاحبه عن اللي صار....
تركي: وش رايكـ
فهد: والله وضعكـ يحير
تركي: شفت كيف
فهد: بس الأولوية لزوجتكـ وعيالكـ... وأبوكـ معه حق باللي قاله
تنرفز تركي: لا ماله حق... مو على كيفه يتحكم فيني
فهد: تركي لا تسوي شي الحين... انتظر على ما يطلع أبوكـ من المستشفى... وفي ها الفترة حاول تدور حل يرضي الطرفين
تركي: صعبه والله صعبه... أبوي مستحيل يرضى بزوجتي... وزوجتي مستحيل تعيش معي وهي عارفه أن أهلي رافضينها... أو أنها بتشوف أنها أقل منهم... محتار يا فهد
وقف فهد وحط يده على كتف تركي: ريح نفسكـ شوي... وقم اتصل بزوجتكـ وتطمن عليها وعلى عيالكـ
تركي: وين رايح
فهد: الأهل رايحين السوق بروح أجيبهم
بعد ما طلع فهد.... أخذ تركي السماعة وراح الغرفة واتصل ع البيت...
البندري: وينكـ يا تركي... ليه ما اتصلت
تركي: آآآه انشغلت مع أهلي
البندري: وش سويت معهم
سكت تركي....
البندري: تركي... رد وش صار
تركي: بندري لما عرف أبوي بزواجي تعب والحين هو بالمستشفى... يعني..
قاطعته البندري بصراخ: بس اسكت لا تكمل
رمت السماعة وراحت تبكي.... توقع تركي ردة فعلها وسكر الخط.... مال بجسمه لقاعدة السرير.... وشريط حياته يرجع له....
طلع من الغرفة لما سمع الجرس يرن.... استغرب لما شاف أخوه خالد جاي له....
تركي: نعم
خالد: تركي ممكن تجي معاي مشوار... أبيكـ بموضوع
تركي: إذا على أبوي ف أسمح لي... هذي مشكلتي وأنا اللي بحلها
خالد: طيب منت طالع معاي... قلي تفضل ولا بتوقفني عند الباب
ناظره تركي وقال: تفضل
خالد: تركي اللي سويته غلط وأنت عارف لنظرة أبوي
تركي: إيوه عارف
خالد: يعني تزوجتها وجبت عيال منها... ما فكرت بمصيرهم
تركي مو رايق: خالد سكر ها الموضوع
خالد: طيب يا تركي... أبوي يقول طلقها وبيسامحكـ
تركي: عناد منيب مطلقها ارتحت الحين
خالد: حرام يا تركي... ترا أبوي تعبان مو مثل قبل ما يتحمل... وإذا على معاملته معاكـ فهو بالنهاية أبوكـ
سكت تركي وحس أنه مضغوط وبينفجر....
خالد: وش قلت يا تركي
تركي: مدري يا خالد... خلني أفكر

باليوم الثاني....
أخذ تركي أخته لمطعم حتى يسمع رايها....
تركي: مها كلمي أبوي... ما يصير أطلق زوجتي
مها: زواجكـ يا تركي مستحيل أبوي يرضى عليه... ولا في أمل يغير رايه
تركي: مو حرام عليه يفرق بيني وبين زوجتي
مها: وش تبيني أسوي
تركي: كلميه وخلي أمي تكلمه
مها: كلمناه يا تركي بس أنت تعرف أبوي
تركي: عيالي وزوجتي هم اللي بيدفعون الثمن
تنهدت مها: تركي لما بغيت تتزوج ليه ما قلت لأبوي أو حتى لأمي
سند تركي ظهره: بالله عليتس من متى أبوي يدري عني... حي ولا ميت
مها: تقوم تتزوج من وراه
تركي: وهذا اللي صار... وش الحل الحين
مها: طلقها وارتاح
تركي: سهل عليتس تقولين ها الكلمة... حطي نفستس بمكان زوجتي وش بتسوين
مها: الله يكون بعونها... بس لو تدري وش يقولون أهلنا ضغط مو طبيعي
تركي: وش أقول أنا... لا من عيال عماني ولا من عماتي وغير عيال خوالاكم
مها: فكر يا تركي وعسى أن تكرهوا شيئا وهو خير لكم
طول الأسبوعين والكل يحن على راس تركي.... آخرتها قرر يطلقها يمكن خيره مثل ما قالت له أخته.... كلم يوسف اللي كان ببيت أبوه....
يوسف: أنت متأكد
تركي: إيوه
أبو يوسف: وش قال
يوسف: بيطلقها
تركي يحس أنه بدوامه: وعيالي ما تبونهم
يوسف: يبه... يقول وعياله
أبو يوسف: عياله هم عيالنا... قله ياخذهم من أمهم
يوسف: سمعته
تركي: إيوه... فمان الله
سكر تركي السماعة وغطى عيونه بيده....
فهد منقهر من تركي: هذا اللي بيحط زوجته وعياله فوق كل شي
وقف تركي: وش أسوي يا فهد... خلوني ولد عاق عشان أبوي
راح للغرفة وجلس ع السرير وناظر السقف بسرحان.... يتمنى أنه يصحى ويصير كل شي حلم....


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




وصل تركي للرياض وراح لبيت زوجته.... وهي كانت جالسه تنتظره على نار....
دخل تركي وقال: السلام عليكم
وقفت البندري: وعليكم السلام
ناظرته البندري من فوق الين تحت.... ضعف كثير ووجهه شاحب والسواد حول عيونه.... انتظرته يتكلم وما قدرت....
البندري: وش صار مع أهلكـ
صد تركي وعرفت هي الجواب.... جلست وبكت تقدم تركي وجلس عند رجليها.... ناظرها وندم أنه وافق يطلقها.... من كثر ما حنوا عليه يطلقها نسى من هي البندري.... مستحيل ينسى أيامه معها....
دمعت عيونه وهو يقول: غصبن عني يا بندري... والله إني أحبتس بس ظروفي أقوى مني
البندري تبكي بحسره....
تركي فكر بسرعه وقال: خلاص لا تبكين... أنا بجلس هنا وأهلي ما ردهم بيوافقون
البندري من بين دموعها: لا أنا ما أبغى أعيش مع واحد أهله رافضين أهلي
تركي جلس جنبها: صدقيني كلها مده وبيرضون... وبتعرفون عليتس وبيحبونتس
البندري: وكم ها المدة شهر ولا سنة... لا طلقني يا تركي خلاص
ناظر تركي بعيونها وقال: بندري آسف
وقفت البندري وقالت: تركي أبغى عيالي
وقف تركي: لا خلي فيصل معتس... أنا باخذ فتوونه معي
البندري: لا أنا أمهم وإذا تبي رح المحكمة وأشكتي
تركي: بندري أنا بنحرم منتس ليه تحرميني من ريحتس
البندري: لأن أهلكـ ما راح يتركوني بحالي إذا عرفوا أن فيصل عندي
تركي: بندري... أنا بقول لأهلي أن فيصل مات... ـ فتحت البندري عيونها ع الآخر وكمل تركي كلامه: عشان ما ياخذونه منتس
البندري مصدومة: بتقول لأهلكـ أن ولدكـ ميت
تركي: وش أسوي يا بندري... أنا مقدر على أبوي ممكن بكلمة وحده يدخلتس المحاكم... أو ممكن يورط أخوتس بشي بس عشان ياخذ فيصل منتس
انقهرت البندري.... اكتشفت أن تركي ضعيف قدام أهله....
تركي: بندري لا تناظريني تسذا... ردي علي
نزلت دمعه حارة بخد البندري: وش تبيني أقول... الله يسامحكـ، الله يسامحكـ
مسكـ يدينها وقال: ما عندي شي أقوله غير إني أشكرتس على كل حاجة سويتيها عشاني... ـ حب راسها وقال: أوعدتس يا بنوو طول ما أنا عايش ما راح أنساتس
تركـ يدها وعطاها ظهره وقال: بندري أنتي ط.. طالق
مثل ما دخل تركي طلع.... جلست البندري تبكي لحالها.... مهما صار بيظل تركي عزيز وله فضل كبير عليها....

بعد كم يوم وعند باب بيت أم سعد.... ضم تركي ولده وباسه.... حط مبلغ بجيب ولده وقاله: فصول عط هذول لماما طيب
فيصل: تيب... بابا أبي ألكب سياله
وقف تركي: بعدين يا بابا
أخذ فاتن من خالها وحطها بالسيارة.... سلم على بسام ومشى وهو يسمع صياح فيصل.... لأن أبوه أخذ فاتن وتركه....
وصل تركي لفيلا أبوه.... دخل الصالة وهو شايل بنته النايمه....
تركي كان مقهور عشان كذا دخل بدون ما يسلم.... خذت مها بنته وقالت: يسلم قلبها... كم عمرها
تركي: سنة
مها: ههه كبر أموري << تقصد بنتها أميرة....
أبو يوسف: صار لكـ أكثر من سنه متزوج... وتلومني لما قلت لكـ طلقها
تركي بخاطره" كيف لو شايف فيصل "....
يوسف: عسى ما شر... ليه جلست اسبوع بالرياض
أبوه: مو مهم وين ولدكـ
تركي" سامحني يا فيصل ": توفى
بأصوات متفرقه: مات؟؟ لا حول ولا قوة إلا بالله... عظم الله أجركـ
تركي: أجرنا وأجركم... عن أذنكم رايح أنام
راح تركي لغرفته وتمدد ع السرير.... تحسس الوسادة اللي جنبه وحس أنه خسر البندري....

صحت فاتن من النوم بالبداية خافت بس أنها التهت بالعب مع أميرة بنت عمتها وماهر عمها.... وبعد فترة فقد أمها وصارت تدور بالبيت وهي تبكي....
مها: حتى مدري وش أسمها تعالي ماما... ـ مدت الرضعه: خذي الحليب
زادت فاتن البكي الين نامت.... نزل تركي ونفسيته تعبانه.... قالوا له عن بنته وهو ولا اهتم، طلع من البيت وماله خلق أحد....
انفطر قلب مها: حرام اللي سواه أبوي في تركي
أم يوسف: والله قلت له حرام اللي تسويه بولدكـ... قالي النسب والنسب، آآه ما راحت إلا على تركي وزوجته
مها: يعني يا يمه أنتي ما ودكـ بغادة لتركي
أم يوسف: إلا ودي فيها، البنيه حليوه ومن أهلنا... بس تركي لما كان بالرياض كان لحاله... وأكيد لما تزوج شاف زوجته مهتمه فيه وقايمه به... وتعلق فيها
مها: والله مدري وين الخيرة فيه... ـ ناظرت فاتن النايمه: قلبي على ها الصغيرة مالها أي ذنب عشان تنحرم من أمها
دخل يوسف مع زوجته وعياله: السلام عليكم
الكل: وعليكم السلام
خوله زوجة يوسف: من ها الصغيرة
مها: هذي بنت تركي
يوسف: من جابها أبوها ما صحت... للحين نايمه
أم يوسف: صحت من شوي وجلست تلعب مع العيال... بس فقدت أمها وصاحت الين نامت
صحت فاتن من صوت العيال وبدت تدور أمها وتبكي.... الكل يناظرها بشفقه لأنهم عارفين أنها تبي أمها وما تعرفهم....
دخل تركي للصاله لأن زوجة أخوه ما تتغطى منه....
تركي: السلام عليكم
الكل: وعليكم السلام
فاتن سمعت صوت أبوها وراحت له وهي تحبي.... وصلت لعنده ورفعت يدينها وهي تبكي.... نزل لمستواها وضمها" حتى أنا أبي أمتس يا بابا ".... شالها ووقف....
مها تأثرت بحال أخوها: تركي... بنتك من صحت ما كلت شي
تركي: وين أكلها
عطته مها الحليب وراح غرفته مع بنته.... جلس يناظرها وهي تشرب الحليب.... كان باب غرفته مفتوح شوي.... خالد كان بينزل تحت مر من عند غرفة تركي وسمع صوت صغيرة....
فاتن وهي تلعب بازار ثوب أبوها: ااا...اا
تركي: آآه عارف يا عمري تبين أمتس... وأنا وش أقول الله يسامحكـ يا يبه
حز بخاطر خالد كلام أخوه.... بس أنه يبي يسكر الباب لأن لو أبوه سمع كلام تركي.... ما راح تعدي ها الليلة على خير.... طق الباب ودخل وتأثر لما شاف تركي.... اللي كان جالس بالأرض ويمسح شعر بنته ودمعته بخده....
قرب خالد وقال: تركي وش فيكـ
مسح تركي دمعته وقال: بديت أفقد زوجتي جد... أحس إني بكابوس ومنيب قادر أصحى منه... معقوله أنا طلقت بندري
خالد: انسى اللي راح وعش حياتكـ
تركي بغصه: مقدر يخوي... هذا أنت مبسوط مع زوجتكـ وعيالكـ... وش بتسوي إذا قالكـ أبوي طلق نهال
خالد" بسم الله علي ": مدري ايش أقولكـ... والله وضعكـ صعب
تركي: أجل لا تلومني
خالد وهو يسمح شعر فاتن: الحين ها الحلوه ايش أسمها
تركي: فاتن
طق الباب ودخلت الخدامه: بابا مدام في قول اشا

مرت الأيام سريعة.... وبعد 4 أشهر....
دخل تركي البيت واستغرب من الهدوء.... قال بخاطره" أكيد أمي طالعه ومها مع البنات فوق ".... تذكر شي بمكتب أبوه وراح ياخذه.... ولما قرب سمع صوت طفل يبكي.... فتح الباب لينها بنته جالسه بالظلمة وتبكي.... جلس قدامها على ركبه وضمها.... امتلت عيونه دموع وهو يفكر" لا تحط اللوم على أمكـ وأختكـ... اللوم عليكـ أنت يوم خذتها من أمها ".... شالها وراح غرفته....
حطها بسريره لأنها نامت.... جلس جنبها ودفن وجهه بين يدينه.... نزلت دموعه وهو يفكر" وش استفدت يابوي لما فرقت بيني وبين زوجتي... حرام عليكـ هذي حياتي وأنا حر فيها "....

بنفس الوقت كانت البندري جالسه مع أمها يتفرجون ع التلفزيون.... انتبهت لما سمعت صوت شي طاح وبكى ولدها.... راحت تشوف وش فيه، شافته طايح بالدرج وعلى يده....
شالته وزاد البكي، واستغربت لما شافت يده تورمت.... جابت كريم وتدهنها.... بس أنه يبكي بشكل غير طبيعي.... لاحظت أنه ما يقدر يحركـ يده وإذا حركتها صرخ من الألم....
أم سعد: وش فيه
البندري: طاح من الدرج... بس ناظري يده تورمت
أم سعد بخوف: لا يكون انكسرت
خافت يصير كلام أمها صحيح بس على من تتصل.... إذا أخوانها مسافرين وسعد بيدفنها بالحيا أن اتصلت عليه.... مالها إلا تركي حتى لو هو ساكن الصين طياري يجي لها.... راحت غرفتها واتصلت عليه....

تركي كان جالس بطرف السرير.... ضميره يأنبه لأنه تسرع بقرار الطلاق.... تاركـ لدموعه الحريه لأن نفسيته تعبانه والكل ضده....
زفر بحسرة: بقراري ضعيت نفسي وضعيت زوجتي وحتى عيالي
وقف وتوه بيدخل الحمام رن التلفون، ماله خلق يرد.... بس لما شاف رقم الرياض على طول رد....
تركي: بندررري!!
البندري وهي تبكي: الحق على ولدكـ يا تركي
خاف تركي: وش فيه
البندري ويا الله ينفهم كلامها من البكي: طاح من الدرج والظاهر يده انكسرت... الله يخليكـ أخواني مسافرين ومالي بعد الله غيركـ
تركي: ساعتين بالكثير وأنا عندتس... فمان الله
سكر الخط وجهز ملابسه.... وهو عارف أن أبوه بيدفنه أن عرف بسفره.... شال شنطته ومسكـ مسكة الباب....
وقف والتفت للسرير.... ناظر بنته النايمه وهو يفكر" محد أهتم فيها بوجودكـ.. من بيهتم فيها وأنت مسافر ".... شالها وطلع....
نزل تحت وشافته أم يوسف وقالت وهي تنزل عباتها: تركي وين رايح
رمى القنبله وهو طالع: لزوجتي
لحقته أم يوسف وحاولت فيه بس هو عنيد....

سكرت البندري الخط وهي خايفه من اللي سوته.... لا أكيد أخوانها بيعذرونها لأنهم عارفين أن ما لها أحد إذا سافروا.... هذي كانت أفكارها....
بعد ساعتين ونص وصل تركي لبيت أم سعد.... تفاجئ لما شاف سعد طالع من البيت ومبين أنه معصب.... وتأكد له ها الشي لما شاف سعد ركب سيارته وصفق الباب بقوة....
دق ع البيت وردت البندري وهي ترتجف من بعد كف سعد.... قالت وهي تناظر خدها بالمرايا: الوو
تركي: بنوو أنا ع الباب أطلعي
البندري: طيب... فمان الله
سكرت الخط ولفت الغطا على راسها....
أم سعد: وين رايحه
البندري: المستشفى
أم سعد: مع من
التفتت البندري: مع تر..تركي
عصبت أم سعد: وليه تتصلين عليه
غرقت عيون البندري: مالي إلا هو... وبعدين فيصل ولده... يللا أنا تأخرت فمان الله
طلعت البندري وهي شايله ولدها بحذر.... فتحت الباب اللي ورا وشالت بنتها ودخلتها عند أمها ورجعت وركبت قدام جنب تركي....
تركي: بندري ليه دقيتي على سعد
دمعت عيون البندري: مو أنا هذي أمي... وأصلا مالنا إلا هو
تركي: مد يده عليتس صح
بكت البندري لأن ما عندها حد يوقف بوجه أخوها....
انقهر تركي: الحـ..## الـ..##

بنفس الوقت دخل أبو يوسف البيت وشاف زوجته وبنته مها ويوسف جالسين يتقهون....
أبو يوسف: السلام عليكم
الكل: وعليكم السلام
أبو يوسف: يوسف عندنا اليوم
يوسف: كنت راجع من مشوار ومريت ع البيت... وقلت بسلم عليكم
جلس أبو يوسف: حياك الله... وين أخوانكـ خالد وتركي
يوسف: كلمت خالد من شوي وقال أنه بالرياض من أمس عشان الشركة... أما تركي مدري عنه
مها: يمكن تركي عند ربعه
أبو يوسف: إذا هو عند ربعه وين بنته
أم يوسف: يبو يوسف... تـ.تركي بالرياض
فار دم أبو يوسف: وش عنده بالرياض
أم يوسف: لما جيت من عند جارتي شفته بيطلع ومعه بنته وشنتطه... ولما سألته قال بروح لزوجتي
أبو يوسف: أي زوجة... مو هو طلقها
أم يوسف: إلا طلقها... ما شفت ورقة طلاقه
أبو يوسف: أنا كل خوفي أنه زور ورقة عشان أسكت عنه
يوسف وهو يدق بجواله: هد أعصابكـ يبه... هذا أنا أتصل به

تقطع قلب البندري وهي تسمع صياح ولدها اللي ملى المستشفى.... أما تركي كان بين نارين البندري وولده.... رن جواله لينه رقم أخوه سفهه وما رد وها الشي خلا أبوه يحوس البيت حوس....
ناظر البندري اللي تروح وتجي وقام لها....
تركي: بندري أهدي شوي... فيصل ما به إلا كل خير
البندري بصوت باكي: هذا ولدي يا تركي ولدي
تركي: وولدي بعد... أجلسي الحين يطلع الطبيب ويطمنا عليه
مشت البندري للكرسي وأنهارت ومسكها تركي....
حطوها بغرفه ترتاح فيها.... دخل تركي غرفتها وسمح لنفسه أنه يجلس بطرف سريرها ويمسكـ يدها.... تأمل وجهها نحفت كثير، أكيد نفسيتها زفت.... الدكتور قاله أنها ما تاكل كويس وهو عارف أنها إذا تضايقت تفقد شهيتها....
فتحت البندري عيونها ببطئ.... حست بيد رجال ماسكه يدها.... لفت راسها للجهة الثانية وشافت تركي عندها....
ناظرها تركي وقال بغصة: لا تحسبين إني مرتاح يا بندري... أنا باليوم أموت ألف مرة... حتى النوم انحرمت منه
لفت البندري وجهها عنه وبكت.... تضايق تركي وطلع ما يتحمل يشوف دموعها.... مشى وهو يعاتب نفسه" تسرعت يا تركي.. وش صار لو إني عاندت أبوي.. كان ارتحت من ها العذاب اللي عايش فيه "....
توه بيجلس شاف بسام عنده: تركي وش صار على فيصل
مشاعل من وراه: وين بندري
توه بيرد إلا وفتح الباب وطلعوا الممرضات يجرون السرير اللي نايم فيه فيصل....
دقايق والكل بغرفة البندري.... ناظرهم تركي وهم يدخلون وزفر بحسرة.... طلع من المستشفى وركب سيارته.... صار يدور بالشوارع وهو يعاتب نفسه ومتحسر على حاله.... ما لقى نفسه إلا عند استراحة ربعه الفاشلين....

توه وقف سيارته عند الفندق.... إلا وجا له أمر يدور تركي دامه بالرياض....
استغرب خالد" وش عنده تركي جاي الرياض ".... حركـ سيارته وماله إلا بدر يسأله عن تركي....
بدر: تركي هنا؟؟ من متى
خالد: اليوم المغرب
بدر: غريبه ما جالي... خلني اتصل عليه
رد تركي بصوت ثقيل وغير ازعاج الأغاني عنده.... ها الشي خلا بدر يخمن مكانه....
بدر: تركي أنت وينكـ
ـ :.............
بدر: طيب... احاكيكـ بعدين
خالد: وينه
بدر: تعال معي
راحوا للاستراحة وبدر عارف الطريق.... بس متحسر على تركي اللي هدم كل شي سواه....
وصلوا ودخلوا الاستراحه عند الباب.... وقف خالد بمكانه مذهول.... يسمع ويقرا عن ها الاماكن بس لما شافها ع الواقع انصدم.... شباب وبنات سكارى وأغلبهم عيال حمايل.... الخمور بكل مكان والأغاني صوتها مرتفع بشكل لا يطاق.... خالد كان يناظر داخل بذهول بعكس بدر اللي متعود يشوف تركي هنا....
مسكـ بدر ذراع خالد وقال بصوت عالي: خالد خلنا نطلع بره
طلعوا بره وقال خالد: ايش هذا... ما كأني بالرياض ولا كأني بالسعودية كلها... ـ ما شاف رد وقال: ايش السالفه... وليه جايبني هنا
بدر: خالد لما أمكـ وأبوكـ يعاملون تركي بقسوة... ولما أنت ويوسف تخليتوا عنه لمن يروح وهو ما عنده أم أو حتى أهل أم يشتكي لهم... أكيد بيجي هنا، صحيح محد مهتم فيه بس المهم أنكم بعيدين عنه... المهم أنه يسكر عشان ينسى مشاكله ببيت أبوه
خالد كان يناظر المكان من برة بس كلام بدر خلاه يناظره....
بدر بعتب: لا تلوم تركي لما مشى بها الطريق لأنه منبوذ عندكم... ولا تلومه لما تزوج من وراكم لأن زوجته أعطته الأمان والاستقرار اللي ما شافه عندكم
تو ينتبه خالد: قصدكـ تركي داخل
بدر: با الله عليكـ واحد أهله مو سألين فيه... وفرقوا بينه وبين زوجته وش يسوي بحاله... ينتحر بس بالبطيء، رح أدخل وجبه
خالد: أنا أدخل... بس أنا... ـ شاف نظرة بدر وقال: وإذا ما رضى أخاف أسحبه ويتهجم علي... هذا إذا كان صاحي
بدر: إذا رفض قله الهيئة جايين بالطريق
ناظر خالد للمكان وبعدها دخل.... يدور تركي وهو مو مصدق الأشكال اللي يشوفها.... شاف تركي يرقص مع بنت وقرب منه....
خالد: تركي تعال معاي يللا
تركي مو قادر يتوازن: وين أروح معكـ... زوجتي وطلقتها... ـ حركـ يده للهواء وقال: خلاص بح راحت
خالد انكتم من الريحه وقال: تركي تعال الهيئة جايين برة
خاف تركي وكأنه صحى فجأة: هيئة؟؟
مسكـ خالد يد أخوه وقال: إيوه برة... تعال بسرعة
طلعوا برة وركبوا سيارة بدر.... ناظر خالد أخوه اللي نايم ورا وقال: آآف هذا كيف آخذه للفندق معاي وهو كذا
بدر: أنا باخذه لشقتي... ـ التفت ورا ودخل يده بجيب تركي وطلع مفتاحه: خذ تعال بسيارة أخوكـ... ولا تجي بكرة الصباح لأن تركي ما راح يصحى إلا المغرب

باليوم الثاني صحى تركي وشاف نفسه بشقة خويه.... ناظر حوله وشاف شنطة ملابسه.... خذ له ملابس ودخل يتروش.... ولما طلع من الغرفة شاف بدر جالس يقرا جرايد... راح للمطبخ وفتح الثلاجة وما فيها إلا حليب.... صب له كاس حليب وخذ حبتين بندول وأكلهم.... رجع لبدر وتمدد ع الكنب وضغط راسه: آآآه راسي بينفجر
بدر وهو على وضعه: ليه ما تذكر وين كنت فيه أمس
تركي: إيوه أذكر
حط بدر الجريدة بقوه: تركي ليه تسوي اللي سويته... حرام عيالكـ مالهم ذنب
جلس تركي بقهر: آآخ يا القهر تقولي مالنا غيركـ وأروح أطلقها... وين كان تفكيري وين
بدر: ها الحكي ما منه فايده الحين
دق الجرس وقام بدر يفتح الباب.... لينه خالد جا لتركي....
دخل خالد وشاف تركي جالس بالصالة.... ما عاتبه ولا قاله شي لأنه تذكر كلام بدر أمس....
خالد: تركي... قم معاي بنرجع الدمام
تركي: طيب
ركبوا السيارة وتركي كان يسوق.... استغرب خالد لما شاف تركي راح لطريق ثاني....
خالد: تركي لوين رايح
تركي: المستشفى... أبغى أشوف واحد
راحوا المستشفى وكلم تركي بسام وسأل عن غرفة ولده.... طلع بسام مع مشاعل من الغرفة.... وسلم بسام على تركي وخالد وعرف أنه أخوه من الشبه اللي بينهم....
دخلوا الغرفة، ناظر خالد أخوه وهو يروح لسرير الطفل اللي رفع يده لتركي.... وقاله: بابا
ما استوعب خالد الكلمة اللي سمعها وقرب من تركي....
تركي شال ولده وجلس بطرف السرير وقال: شلونكـ فصولي
فيصل يأشر على يده: بابا يألم هنا
ناظر تركي يد ولده وعليها الجبس وضمه.... وهو يتمنى يرجع الزمن لورا ويصحح غلطته لما طلق زوجته....
خالد مصدوم: تركي... هذا ولدكـ
تركي: ايوه
خالد: وليه قلت أنه توفى
تركي: أخاف اخذه ويعيش مثلي... وأنت عارف أن أبوي إذا عرف بوجوده بيبهذل أمه وأهلها عشان ياخذه منهم... ف الله يخليكـ ما أبغى أحد يدري
خالد: منيب قايل لأحد هذا شي راجع لكـ... بس بالنهايه الكل بيعرف عنه

بعد ساعة بالمستشفى....
جلست أم سعد مع بسام ومشاعل والبندري وبدت تتكلم عن أختها.... الكل تفاجئ، بعد ها العمر طلع لأم سعد أخت.... وكانت ساكنه بالدمام وتركي ولدها....
البندري على طول بكت....
بسام: وتركي يعرف أنتس خالته
أم سعد مسحت دموعها: لا لأن سعد موصيني ما أقوله ولا أقولكم... أنا عارفه أنه تزوج بنتي من ورا أهله... وسكت لأني بغيته يكون حولي وتحت عيني
مشاعل: وليه ما قلتي لنا يا يمه
أم سعد: لأن سعد هددني بدار العجزة إذا قلت لكم
ناظرت أم سعد بنتها وضمتها وبكت معها.... وهي تقول: تركي ولد خالتتس يا يمه... سامحيه تراه مسكين وماله أحد غيري
.
.


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




بالدمام
في بيت أبو يوسف اللي كان جالس على أعصابه.... مع زوجته وولده يوسف....
سكر يوسف الخط وقال: يبه يقول تركي أنه عند الباب
تركي بعد ما وصل أخوه لبيته راح لبيت أبوه.... تأفف من اتصال يوسف عليه حتى يتأكد أنه جا للفيلا....
دخل الفيلا وللصالة وهو شايل بنته.... ثواني واسودت الدنيا بعين تركي من بعد كف أبوه له.... ناظر أبوه بكره وحقد ويده بخده.... بلحظه حس تركي أنه بينفجر من داخله.... أكثر من 15 سنة وأبوه يحقره قدام الكل.... وهو يضغط على نفسه ويصبر وبعد ها العمر مد يده عليه.... 
تركي وهو مقهور ومعصب ما تذكر إلا أمه.... اللي كانت توصيه ما يرفع صوته بوجه أبوه" لمتى تنتظر عطف من أب يكرهكـ.. آآآه يا يمه اشتريتي راحتس وتركتي ولدتس يعاني مع ناس أغراااب "....
أبو يوسف: صحيح أنكـ قليل حيا وما تربيت
لف تركي ظهره لأبوه وطلع مع بنته....

مشى تركي وهو يشوف الدنيا ضباب بسبب دموعه.... ما حس بالطريق اللي هو رايح له إلا لما شاف نفسه قريب من بيت أمه.... وهذا حاله من توفت أمه، إذا تضايق راح لبيتها....
نزل ودخل البيت وهو شايل بنته، كانت الساعة 11 الليل.... دخل غرفة أمه وحط بنته بالأرض.... وجلس ع السرير وضم رجلينه لصدره ونزل راسه بين ذراعيه....
نزلت دموعه لما تذكر لما كان عمره 7 سنين...." كان يجي ينام جنب أمه ع السرير ويقول: يمه أنا بردان دفيني
مسكت أمه يده وقالت: حتى أنا بردانه وبنام جنبكـ عشان أدفيكـ "....
ما كانت تقصد تدفيه عن البرد.... كانت تدفيه بحنانها لأنها عارفه بمرضها وما راح تكمل معه مشوار حياته....
صرخ تركي بداخله" وينتس يمه تدفيني بحنانتس.. وين حضنتس يحميني.. ليه رحتي وتركتيني ".... حس بحراره دموعه اللي تنزل من القهر والعذاب.... كلما انقهر من أبوه تذكر أمه....
مر الوقت وما حس تركي إلا بيد ترتبت على كتفه.... رفع راسه وشاف أخوه خالد ومسح دموعه....
خالد وهو شايل فاتن: تركي وش فيكـ... أنا شفت سيارتكـ بره وعرفت أنكـ هنا
تركي شبه منهار: تعبان يا خالد... فراق زوجتي يذبحني
انفطر قلب خالد: ما بيدكـ شي يا تركي وإذا كنت زعلان وجيت هنا... لا تجيب بنتكـ معاكـ كان خليتها عند أمي
تركي: وإذا قلت لكـ إني رجعت البيت وشفتها تبكي بمكتب أبوي بالظلمه
خالد: وين أمي ومها عنها
تركي: هه أمكـ طالعه وأختكـ ما همها غير بنتها
خالد: لا حول ولا قوة إلا بالله... يللا يا تركي قم البيت
تركي: منيب رايح بيت أبوي بنام هنا
خالد: طيب قم معاي بيتي
تركي: ليه من متى يهمكـ وين أنام
خالد: أكيد يهمني... يمكن أنت ما تذكر بس من سنين لما كنت أشوف أمكـ... كانت دايما تقول ترا تركي أخوكم وماله غناة عنكم... ومن ها الكلام
تركي مقهور: وليه ما تذكرت ها الكلام لما تشوف أمكـ تخليني أنام بالمطبخ هاه... وش ها المحبة اللي نزلت عليكـ أنت ويوسف... وينكم عني لما كنت محتاج لكم
استغرب خالد من هجوم تركي عليه وقال: كنا صغار يا تركي كنا نسمع كلام أمنا... بس الحين كل شي تغير... ما تصدق كيف فرحنا لما عرفنا أنكـ تركت الطريق اللي كنت ماشي فيه... وصرت تصلي بالمسجد والله فجأتنا يا تركي
وقف تركي وقال بصراخ: وما سألت نفسكـ عشان من تعالجت... عشان من تركت الطريق اللي كنت ماشي فيه... عشان وحده خلتني أعرف أن الدنيا بخير وللحين في ناس طيبه... غيرت حياتي عشانها هي... ويجي أبوكـ وبكل بساطة يقول طلقها وخذ عيالكـ منها.... ليه أكون نذل وأعض اليد اللي انمدت لي
وقف خالد وهو ماسكـ أعصابه: تركي أنا عارف مو شي سهل أنكـ تطلق زوجتكـ بدون سبب... بس يوم أنكـ تدور الزواج والاستقرار... ليه ما قلت لأمي عشان تدور لكـ البنت اللي تناسبكـ وتناسبنا... ليه ما سألتني عن أم فاتن قبل ما تتقدم لها... أنت تزوجت وحده أقل منا في كل شي 
تركي: الفقر مو عيب يا خالد
خالد: المسألة مو مسألة فقر... المسألة نسب، يعني أنت تزوجت وحده مالها أصل ولا فصل
عصب تركي: لا تتكلم عن النسب وأنت ما تعرف من هم أهلها
تذكر خالد ها النقطه: من هم أهلها
تركي ما هتم: البنت وطلقتها ما بيتغير شي إذا قلت لكـ
خالد: طيب براحتكـ... قم معاي البيت الين تهدا الأمور... بس قلي ليه قلت لأمي أنكـ رايح لزوجتكـ وأنت مطلقها... تدري أن أبوي ظن أنكـ مزور ورقة الطلاق
تركي: لأني مو رايق أدور عذر لهم... حتى منيب طايق نفسي
خالد: الله يهديكـ... ـ رن جواله: هلا يوسف
يوسف: هلا خالد... أقول ما شفت أخوكـ
خالد: ايه تراه معاي... شفت كيف ظلمتوا تركي... لأنه راح الرياض لصاحبه اللي مسوي حادث... وفكر ياخذ بنته معاه عشان تشوفها أمها

وبعد كم يوم دخل تركي للبيت وسمع أبوه يقول: شيلوا ها الصياحه عني<< يقصد فاتن....
ناظر تركي أبوه" مو أنت سبب صياحها "....
انتبه أبو يوسف بوجود ولده وقال: والله يا تركي بنتكـ محتاجه لأم ثانيه
تركي يلعب بنته ولا كأن حد يكلمه....
أم يوسف: وش فيكـ ما ترد... نبي نخطب لكـ غادة بنت عمكـ
تركي" يا كرهي لها الغادة هذي ": اللي تبونه سووه أنا ما عاد لي راي
أبو يوسف ما عجبه الرد: إذا منت موافق تكلم... هذا زواج مو لعبه
تركي" وش الفايدة إذا اعترضت... بعد ما فرقت بيني وبين زوجتي " وبقهر قال: وأنا حكيت شي... اللي تبونه سووه، ما راح ألاقي أحسن من بنت عمي
انبسط أبو يوسف: على خير إن شاء الله
أم يوسف فرحت: كلولولولولوش... مبروكـ يمه
تركي بدون نفس: الله يباركـ فيتس
مها: مبروكـ يخوي... والله منيب مصدقة غدووه بتصير مرت أخوي وناسه
تركي ناظر أخته اللي جالسه بجنبه وقال بهمس مع شوية حدة: هي تعرف إني مطلق وعندي بنت
ابتسمت مها" ما درى أن البنت ميته فيه": ايه تعرف وابشركـ تراها تموت ع الصغار
صد تركي عنها وما اهتم... لاحظت مها وقالت: ما عليكـ يا تركي إن شاء الله غادة تعوضكـ عن اللي راح
تركي: ما تهمني وإذا أنا وافقت ترا بس عشان بنتي
مها: لا تظلم غادة يا تركي... ترا مالها ذنب
ارتفع صوت تركي: ما لها ذنب!! مو هي ما وافقت إلا لما تأكدت إني طلقت زوجتي
مها: من حقها يا تركي... تبي تساويها ببنت الهـ..##
وقف تركي وصرخ: مهااوي... انتبهي لحكيتس لا تخليني أمد يدي عليتس
راح تركي فوق وعم السكوت المكان.... دخل غرفته وصدره يطلع وينزل.... انفعل كثير من وصف أخته، وما توقع يطول لسانه عليها.... عذر نفسه لأنها استفزته....
طق باب الغرفة وقال تركي: أدخل
فتحت أم يوسف الباب وقالت: تركي ما تبي عشا
قرب تركي منها: الله يهديتس يمه... ليه ما ارسلتي الخدامة تقولي تعبتي نفستس
أم يوسف: ما فيها تعب... هاه بتنزل للعشا
تركي: ايوه... شوي وأنا جاي وراتس
أم يوسف: طيب... بس استعد بكرة
تركي: ليه
أم يوسف: بتروح مع أبوكـ وأخوانكـ يخطبون لكـ غادة
تركي: بها السرعة... هذول ما صدقوا خبر
أم يوسف مبسوطة: ههههه خير البر عاجلة
تركي: إنا لله وإنا إليه راجعون
أم يوسف: وش فيكـ
تركي: خلوني أصدق إني طلقت زوجتي... مو على طول تخطبون لي غيرها
أم يوسف: مراح تنسى زوجتكـ إلا لما تتزوج غيرها... يللا أخوانكـ وعيالهم تحت تعال وتعشا معهم
تركي: قولي للخدامة تجيب لي عشاي هنا ولا أقولتس ما أبغى عشا
أم يوسف: ليه
تركي: منيب رايق لأخواني ولا لمزحهم... وإذا تبيني أنزل بنزل بس لا تلوميني إذا غلطت عليهم
أم يوسف: خلاص براحتكـ
طلعت أم يوسف وراح تركي وجلس بطرف السرير وقال: قالت تزوج بنت عمكـ وتنسى بندري... هه تحلم
ناظر التلفون وحن قلبه لصوتها.... خذ السماعة واتصل عليها.... البندري كانت تلعب فيصل، رن التلفون وردت....
البندري: الوو
تركي بس سمع صوتها تجدد كل شي عنده.... قال: كيف حالتس يا بندري
البندري: تركي!!
تركي: إيوه... كيف حالتس يا ترى تعانين مثلي
دمعت عيون البندري لما تذكرت أنه ولد خالتها: حالي مو أحسن من حالكـ... كيف حال فتوونه
تركي: محتاجة لتس وأنا محتاح لتس... لا تتخلين عنا
البندري" وأنا محتاجة لوجودكـ معي": وش ها الحكي اللي بيننا انتهى
تركي: بكرة أبوي بيخطب لي بنت عمي... وأنا ما أبيها أحسن إني مضغوط وبنفجر... قولي لي وش أسوي
نزلت دمعت البندري وضغطت على نفسها: الله يوفقكـ يا تركي
تركي: ما تخافين تكون قاسية مع فتوونه
البندري: فاتن معكـ وهذا اللي مطمني
تركي: بنوو أنا تعباااان... قولي لي وش أسوي
البندري: انساني عشان ترتاح... انساني مثل ما أنا نسيتكـ... ولا عاد تتصل فيني ما فيه أي شي يربطكـ فيني
تركي: انساتس!!... توقعت تقولي أهرب انتحر، أو تعال عندي وأنا أخبيكـ
البندري: لا تهرب ولا تنتحر... نفذ رغبة أهلكـ وتزوج بنت عمكـ... أنا عارفه أن ها الشي مو سهل بس لازم تدفع الثمن يا تركي
انصدم تركي من كلامها: أنتي البندري... متأكدة أنتس بنوو
البندري: أصحى يا تركي لا تعيش بأوهام لأنكـ ما تحلي حتى لو ما تزوجت... تركي أنت اتصلت حتى تتطمن على فيصل... وهو بخير بسام قايم به... انساني وترتاح فمان الله
رمى تركي السماعة بقوة وانكسرت.... لأنه مصدوم من كلام البندري.... طلع من الغرفة ومن البيت كله....

سكرت البندري السماعة وانفجرت بالبكي.... ما تقدر تمسكـ نفسها أكثر.... دخلت أمها وشافتها تبكي....
أم سعد: وش فيتس يا يمه... من اتركتس ارجع أشوفتس تبكين
البندري تبكي....
أم سعد: بس يا يمه ما عاد ينفع البكي... انسيه خلاص هو طلع من حياتس
وقفت البندري وراحت غرفتها.... مهيب رايقه لنصايح أمها....

اليوم الثاني....
فتح تركي عيونه لما سمع صوت زوجة أبوه....
أم يوسف: يللا يا يمه... وش ها النوم قم ولا نسيت وش عندكـ اليوم
تركي وهو بعده نايم: وش عندي
أم يوسف: تركي وش فيكـ... اليوم بتروح مع أبوكـ لبيت عمكـ
جلس تركي وهو يتأفف: يعني ضروري اليوم
أم يوسف وهي طالعه: ايه يللا قم لا تتأخر عن أبوكـ
قام وتروش وجهز نفسه وطلع.... نزل وشاف مها تبخر البيت.... قال بخاطره" في أحد يبخر البيت عشان عزا ".... كان بالنسبه له ها اليوم مثل العزا على خطبته لبنت عمه....
شافته مها: كلولولولولوش... ألف مبروكـ يا تركي
تركي: الله يباركـ فيتس... اللي يسمعتس يقول البنت موافقة
مها: وهي بتلقى أحسن منكـ... وأصلا هي محجوزة لكـ من كنت صغير
تركي: أولا لا تخافين لأنها بتلقى أحسن مني، وبتكون غبية إذا وافقت علي... وثانيا حكي الشياب أبوي وعمي ما يهمني
تحاشت مها ترد عليه لأن شكل نفسيته زفت....
جت أم يوسف: كلولولولولوش ألف مبروكـ يمه... الحمد لله اللي بلغني أشوف ها اليوم
تركي كان تفكيره بشي ثاني.... قال بدون شعور: الله بلغتس بس ما بلغ غيرتس
أم يوسف ومها ناظروا ببعض.... وهم عارفين أنه يقصد أمه....
انتبه تركي أنه فكر بصوت مسموع وقال: آسف يمه... ـ حب راسها: اعذريني والله مو قصدي
أم يوسف: ما عليكـ يا تركي... أنا عارفه كل واحد نفسه تكون أمه معه بيوم خطبته... ـ التفتت لبنتها: مهااوي عطيني المبخر خليني أبخر أخوكـ
ثواني وقالت أم يوسف: تركي وش فيه وجهكـ أصفر
تركي: قلت لتس يمه... بطني يألمني
أم يوسف: من فتره وأنت تشتكي منه... ليه ما رحت المستشفى
تركي: رحت للطبيب وقال عندي التهابات... وأكلت الأدوية بس أحس الألم يزيد ما يخف
أم يوسف: اضغط على نفسكـ شوي... على الأقل لين ترجعون من بيت عمكـ
وصلوا لبيت عمهم أبو عبد الله.... ناظر تركي الفيلا اللي مو أقل فخامة من فيلا أبوه.... من سنين ما دخل بيت عمه، كان عمره 13 سنة لما دخله ومن بعدها ما يدري عنهم.... وما جالهم إلا عشان يخطب....
دخلوا وجلسوا البداية كانت سوالف عاديه.... تركي ما يعرف وش يتكلمون فيه عشان كذا سرح بالبندري.... تذكر لما دخلت عليه المستشفى وقرر يخطبها.... تذكر سوالفها عن المدرسة وردت فعلها المفاجئه.... تذكر تفكيرها البسيط وغبائها ببعض الأشياء....
ناظر خالد أخوه وقال وهو يكلم يوسف: يوسف... شف تريكي بالبيت مسوي عزا وهنا يوزع ابتسامات
انتبه تركي: واللي يعافيكـ أنا وين وأنت وين
يوسف: خالد وش فيكـ عليه خله ينبسط
خالد: تركي وش فيكـ ما تسولف ولا تضحكـ... يخي أضحكـ للدنيا تضحكـ لكـ
تركي: ها. ها. ها وش رايكـ... وبعدين بطني بينفجر من الألم
يوسف: اضغط على نفسكـ شوي
عمه أبو عبد الله: هاه يا تركي شكلكـ تعبان
تركي: ابد يا عمي سهر وقلة أكل
أبو عبد الله: وش لكـ بالسهر وأنا عمكـ
تركي" آآه يا عمي.. خلها بالقلب تجرح ولا تطلع برة وتفضح ": سهر مع الشباب
أبو يوسف: والله يخوي احنا اليوم جايين نخطب بنتكـ غادة لولدنا تركي
أبو عبد الله: وهذي الساعة المباركة... ـ ناظر تركي وقال: بس اعذرني يخوي لازم أشاور البنت
أبو يوسف: من حقها
أبو عبد الله: فايز
فايز: سم يبه
أبو عبد الله: قم شاور أختكـ
وقف فايز: طيب
دخل فايز أما تركي ناظر الأرض وبخاطره" أرفضيني يا بنت عمي.. لا تبغيني أنا أحب غيرتس وما أبي أظلمتس "....
رجع فايز وقال: يبه تقول غادة اللي تشوفونه
انبسط أبو عبد الله: أنا قلت لكـ يا سلمان ما بنلقى لبنتنا غادة أحسن من ولدنا تركي
أبو يوسف: على بركة الله... متى تبي الملكة
أبو عبد الله: الاسبوع الجاي
فرح أبو يوسف: يوم أزوج ولدي تركي لبنتي غادة هو أسعد يوم بحياتي
تركي" وحددتوا الملكة بدون ما تسألوني.. أنا أشهد أنه أسعد يوم بحياتكـ يابوي "....
فايز كان رافض نهائيا أن أخته تتزوج تركي فقال: تركي سمعت أنكـ متزوج
تركي وعارف ولد عمه: ايوه وعندي عيال
فايز يستهزئ: كم واحد
تركي: خمسة والله يعين أختكـ عليهم
يوسف وعارف أن علاقتهم مو عدله فقال: فايز تركي وش فيكم
التفت تركي لخالد وقال: متى بنمشي
خالد: وش فيكـ لا يكون ضايقكـ فايز
تركي: يهبا... بس أنا تعبان وبطني ياكلني منيب قادر أصبر
بعد ساعة طلعوا.... طول الطريق وتركي ماسكـ بطنه.... يحس بلوعة ممكن يستفرغ بأي لحظه.... وبس وقفت السيارة نزل تركي ودخل للفيلا....
وقفت أم يوسف لما شافت تركي دخل.... بس هو ما عطاها فرصة وعلى طول راح فوق.... دخل لجناحه وللحمام واستفرغ.... وبعدها طلع ورمى نفسه بالسرير بتعب....
تحت....
مها: وش فيه تركي دخل معصب... حتى سلام ما سلم
خالد: من دخلنا بيت عمي وهو يشتكي من بطنه
أم يوسف: مهااوي قومي شوفي أخوكـ يمكن يبي شي
راحت مها فوق ودخلت لجناح تركي.... قربت من السرير وشافته نايم....
مها: تركي... تركان وش فيكـ
تركي: تعبان وأبغى أنام أطلعي
مها: طيب بدل ملابسكـ... في أحد ينام بثوبه
تركي بعصبية: بعدين... فارقي
طلعت مها ورجع تركي نام.... بالفجر صحى تركي بألم فضيع ببطنه.... ويا الله أخذ التلفون واتصل على بيت أخوه يوسف.... فتح يوسف عيونه لما سمع زوجته تصحيه....
يوسف: نعم وش فيكـ
خوله: تركي يبيكـ ضروري... خذ كلمه
يوسف: نعم تركي وش عندكـ متصل بالفجر
تركي تعبان: يوسف... تعال خذني للمستشفى... ـ سكت شوي وقال: بطني يألمني ومنيب قادر أوقف
يوسف: طيب... طيب
سكر الخط وراح لبيت أبوه.... دخل وراح لجناح تركي وما شافه بالسرير.... سمع صوته بالحمام وراح له وشافه يستفرغ....
يوسف: سلامتكـ يا تركي... وش فيكـ
التفت تركي ودموعه تنزل من الألم....
مد يوسف يده وقال: قم أغسل وجهكـ يللا
رجعوا للغرفة وجلس تركي على طرف السرير بتعب....
يوسف: ارتحت الحين
تركي: مدري... بطني للحين يألمني... آآه
يوسف: قم خلني آخذكـ للمستشفى
راحوا المستشفى.... دخلوا تركي للطوارئ أما يوسف جلس ينتظر.... ولما طلع الدكتور راح له....
يوسف: هاه يا دكتور وش فيه تركي
الدكتور: التهابات بالمعدة... هو جالي من فترة وعطيته العلاج... بس قلة الأكل وإهمال الأدوية هي سبب التعب اللي هو فيه
يوسف: وكيف حاله الحين
الدكتور: أنا عطيته مهدئ الحين... وضروري ينام هنا كم يوم عشان ياخذ أدويته بانتظام
يوسف: أقدر أشوفه
الدكتور: ايه بس هو نايم الحين وما راح يصحى إلا الصباح
يوسف: طيب مشكور دكتور

يوم الملكة....
صرخ تركي ع الخدامة: وش فيتس أنتي مهبوله ما تفهمين
الخدامة بخوف: ايس فيه بابا
تركي معصب: أنا كم مرة قلت لتس لا تحطين زعفران بالشاي هاه... ولا الدعوة عناد
أم يوسف: تركي وش فيكـ
تركي: هذي الهبله حاطه زعفران بالشاي
أشرت أم يوسف للخدامة تروح وقالت: تركي وش فيكـ متوتر كأنكـ أول مرة تتزوج
تركي: أي متوتر
أم يوسف: وصراخكـ هذا وش تسميه
وقف تركي: ما أبي بنت عمي يا يمه... ليه تغصبوني عليها
حمدت أم يوسف ربها أن زوجها مو موجود: تركي وش ها الكلام
تركي: بالذمة يا أمي... أبوي يطلقني من زوجتي عشان يزوجني من بنت عمي... هه لا تلوميني إذا كرهتها
أم يوسف: ويوم أنكـ ما تبيها ليه تخطبها هاه
تركي: غصبتوني يا يمه
أم يوسف: محد غصبكـ... أبوكـ قالكـ طلق بنت الناس وطلقتها... قالكـ أخطب بنت عمكـ وخطبتها... ليه ما اعترضت يا تركي، ليه تسكت عن حقكـ قدام أبوكـ
تركي كان يناظر زوجة أبوه بذهول.... أخيرا تأكد أنه ماله شخصية قدام أبوه.... فجأة جت بباله فكرة جنونيه، بس لازم يخطط عشان ينفذها.... كان يناظر زوجة أبوه وما يدري عن ملامح الخبث اللي ارتسمت بوجهه....
أم يوسف شكت: وش ناوي عليه
تركي: بايش
أم يوسف: نظرتكـ من شوي ما عجبتني... وش ناوي عليه، لا تقول منت جاي بيت عمكـ
عطاها ظهره وقال: لا بجي لا تخافين
راح لجناحه وجلس ع الكنب ويخطط للفكرة اللي جاته.... كل اللي يبيه غادة تزعل ويتركها معلقة.... أخذ جواله وشاف كم اتصال من بسام ودق عليه....
بسام: الوو
تركي: هلا بسام
بسام: هلا فيكـ... كيف حالكـ
تركي: آآه عندي عزا
صدق بسام: عظم الله أجركـ
تركي: اليوم وفاتي أنا بملكـ على بنت عمي
بسام: الله يهنيكـ ويعين غيركـ
فهم تركي وقال: ويعينني أنا بعد... ما علينا وش أخباركم أنتم
بسام: كلنا بخير... تركي وين بيتكم
تركي: ليه
بسام: أبغى فتووني ولهت عليها
تركي: أنتم بالشرقية
بسام: إيوه
تركي: خلاص قلي وينكم أنتم وأنا أجيبها لكم لأني أبغى أشوف فصولي
بسام: والملكة
تركي: باقي ع الملكة هاه وينكم

سكر تركي الخط وطلع من جناحه.... راح لغرفة جالسين فيها المربيات مع فاتن وأميرة بنت أخته.... خذ بنته وطلع ونزل تحت شاف أمه وأخته بزينتهم....
أم يوسف: هاه توصلنا
تركي: لا خلوا السواق يوصلكم
أم يوسف: ليه وين رايح
تركي: عندي مشوار... ـ وقبل ما تتكلم أم يوسف قال: لا تخافين منيب متأخر
راح لعند بسام وسلموا على بعض.... ركض فيصل لأبوه: بابا
شاله تركي وباسه: شلونكـ فصولي
فيصل: تيب... بابا ابي اسكليم
تركي: من عيوني... ـ ناظر بسام: باخذه معي
بسام: براحتكـ... دق علي إذا بترجع لأننا طالعين بعد صلاة العشا
تركي: طيب فمان الله
دخل بسام للشقة جت مشاعل وخذت فاتن لمتها وبوستها....
بسام: وين بنوو
مشاعل: تتروش... قلبي فتوني وش أخبارتس
وظلت تسولف مع فاتن وبعدها انتبهت: وين فيصل
بسام: خذه أبوه... تدرين اليوم ملكة تركي على بنت عمه
فاتن: الله يوفقه... ما راحت إلا على أختي
بسام: الله يعوضها
طلعت البندري من الغرفة وركضت لبنتها.... دق الجرس إلا هو تركي مع ولده.... لما شافت البندري فيصل دخل قالت: تصدقين توي انتبه أن فيصل مو موجود... انشغلت بفتوون ونسيته
مشاعل: هههه ما ألومتس... تعال فصولي ورني وش جاب لكـ بابا
ناظرت البندري ولدها وتذكرت تركي.... تحاول تطلعه من بالها بس مشكلتها ما بعد تصدق أنه طلقها.... وقريب يخطب بنت عمه....
بسام: يللا تجهزن عشان نروح الكورنيش
البندري: وفاتن أبوها مو ماخذها معه
بسام: لا ابسطي تركي قال خلوها عندكم
ابتسمت البندري: أجل يللا

شغل تركي سيارته بعد ما حط ولده جنبه....
تركي يكلم نفسه: ودي العب معكـ يا فصيل... بس وين أوديكـ
رد فيصل ببراءة: نلوح ملاهي
ضحكـ تركي: هههههه بعد شوي اوديكـ الملاهي
خذه لشقة خويه فهد.... فتح فهد الباب واستغرب لما شاف تركي جاي له....
فهد: تركي!!
دخل تركي وما انتظر خويه يدخله: ايوه تركي وش فيكـ
سكر فهد الباب وقال: توني بجهز عشان أجي ملكتكـ وأنت اللي جيت... وجايب معكـ ولد أخوكـ
تركي: آآه بدري ع الملكة بعد المغرب بروح... ـ رفع فيصل وقال: أعرفكـ هذا فيصل ولدي
فهد: ههه ما يشبه لكـ
تركي: بيتغير توه صغير
فهد: الله يخليه لكـ
تركي باس ولده وجلس بالأرض ولعب معه وهو مبسوط....
بعد خمس دقايق قال فهد: مطول يا الطيب
تركي متمدد ع الأرض وحاط فيصل ببطنه.... قال: ليه إذا مشغول رح لشغلكـ... أول مرة أجلس لحالي بالشقة
فهد: منيب مشغول... بس العتب ع اللي ملكته اليوم وجالس يلعب مع عياله
تركي: لاحقين ع الملكة... بس أنت اسبقني أنا بروح مع فصيل الملاهي... وإذا أذن المغرب باخذه لأهله
فهد: يعني هم هنا... ظنيكـ رايح الرياض اليوم
تركي: هههه شدعوه
فهد: منكـ أنت مو غريبة

في بيت عمهم أبو عبد الله....
ملكـ الشيخ على تركي وغادة.... والكل باركـ لبعض ورجعت السوالف مرة ثانية.... تركي لما شاف الكل فرحان له ويعلق عليه.... عرف ان الفاس طاح بالراس وغادة صارت زوجته....
مر عليه شريط حياته الخمر والمخدر والبنات.... تذكر البنات اللي لعب عليهم ورماهم بالشارع.... كم بنت سمعها تقول: الله يحرق قلبكـ مثل ما حرقت قلبي
دارت الأيام وانحرق قلبه على زوجته وعياله.... زفر" اللي صار لي دين علي " وقال بصوت واضح: يا رب إني أسألكـ العفو والعافية
ناظره عبد الله ولد عمه: اللهم آمين
ما رد تركي وهو عارف أن أولاد عمه ما يبونه....
أبو عبد الله: تركي
التفت تركي: سم عمي
أبو عبد الله: وش فيكـ ما تبي تشوف العروس
تركي: الحين!!
الكل ضحكـ.... أبو يوسف: لا تركي مو معنا

دخل لغرفة وشاف غادة جالسه جنب أخته.... سلم وجلس جنبها....
مها: ابسط يا تركي غادة صارت زوجتكـ... مبروكـ يخوي
تركي: الله يباركـ فيتس... ـ ناظر غادة وتعمد يحرجها: مبروكـ يا غادة
غادة بصوت غير مسموع: الله يباركـ فيكـ
قرب تركي أذنه عند فمها وقال: وش حكيتي ما سمعت
تورد وجه غادة وبعدت عنه.... ضحكـ تركي ومها عليها....
مها: حرام عليكـ شوي شوي ع البنت... ما قلت لي وين فتوونه
تركي: أخذتها لأمها
مها: رحت الرياض وجيت !!
ضحكـ تركي: هههه شدعوه
مها: كيف يعني وينها بنتكـ
تركي: أمها موجوده هنا... ودق خالها وخذها
مها: اهاا
غادة بخاطرها" وش قصده هذا.. يبي يذكرني بطليقته "....
غمزت مها: تركي أنا بطلع الحين لا أوصيكـ ع البنت
تركي: لا توصين
طلعت مها أما تركي ضل ساكت ومتملل.... ناظرها وحس أنه لازم يتكلم....
تركي: كيف حالتس يا غادة
غادة تناظر الأرض: طيبه
تركي مستغرب أنها مستحيه منه.... هي أساسا ما تتغطى منه، ويمكن استحت لأنه صار زوجها....
سولف معها شوي وتوه بيسألها سؤال مهم.... الا وفتح الباب ودخلت أم يوسف وأم عبد الله وهم يزغرطون.... سلموا على تركي وزوجته وباركوا لهم.... وبعد السوالف قالت أم يوسف: تركي وش فيه وجهكـ اصفر
استقل تركي السؤال: بطني مغصني فجأة
خافت أم يوسف: وش كلت اليوم
مسكـ تركي بطنه: ولا شي.. بس يمكن من الوجبة اللي أكلتها مع خويي... أصلا أنا نسيت آكل أدويتي اليوم
أم عبد الله: أم يوسف اتصلي على أخوانه
تركي حس أن الكذبه مشت عليهم وقف وقال: لا تتصلين يمه... أنا بطلع واتصل عليهم
طلع بكل بساطة وراح بيتهم أنه تعبان....
.
.



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



بعد اسبوع....
طلعت البندري من الجامعة مع صديقتها دلال.... ناظرت حولها تدور أخوها وما شافته....
دلال: أخوي جا أنا رايحه
البندري: طيب
دلال: ما جا أخوتس
البندري: لا مدري وش فيه
دلال: طيب تعالي معي أخوي يوصلتس
البندري: لا فشلة... خليني أحتريه شوي
دلال: لا تستحين أخوي متزوج... مراح يخطبتس
البندري: تافهه... أقلبي وجهتس وروحي
دلال: ههه وش بتس عصبتي ترا والله أمزح
البندري مو رايقة: آآف وينه هذا
دلال: بندري أنا أتكلم جد... تعالي معي
استسلمت البندري وراحت معها.... راحت لبيتها ودقت الجرس.... محد رد ظلت تدق الجرس ولا حياة لمن تنادي....
دلال كانت تنتظرها تدخل.... نزلت وراحت لها: بنوو... وش فيتس
البندري: ليه ما رحتي
دلال: كيف أمشي وأنتي بعدتس ما دخلتي
البندري: محد يرد وما معي مفتاح نسيته
دلال: تعالي نوصلتس لبيت أخوتس
البندري: أنا رايحه له
دلال: انهبلتي أنتي... تروحين لحالتس والشوراع فاضيه... بلا هبال وتعالي معي
كان حمد يسوق السيارة.... لف لجهة بيت بسام وطلع فيصل بوجهه....
صرخت البندري: فـيـصـــل
وقف حمد ونزلت البندري لولدها وضمته وهو يبكي....
خاف حمد وقال: اخذه للطبيب
البندري مفزوعه: لا... لا ما صار له حاجه... مشكور
دخلت البيت وللصاله وقالت بصراخ: يمه وينكم عن فيصل
أم سعد: ليه وش فيه
البندري وهي تفصخ عباتها: يمه فيصل كان بالشارع... وكان بيصير له حادث
خافت أم سعد: ومنهو طلعه للشارع
البندري: باب الشارع مفتوح يمه... وين الخدامة الخبلة عنه
أم سعد: مدري عنها... وش فيتس تصارخين
هدت البندري ودمعت عيونها: وين بسام
أم سعد: طلع مع مشاعل... تعالي يا يمه أجلسي جنبي
جلست جنب أمها وبكت بحضنها.... مع بداية الدراسة من جديد انتشر خبر طلاقها.... وها الشي خلاها تكره الدراسه....
مسحت أم سعد شعرها.... لأنها عارفه أن نفسيتها تعبانه وبسبب طلاقها من تركي.... قالت بحنان: أهدي يا يمه والله يعوضتس برجال أحسن من تركي وأهله
البندري وهي تبكي: ما أبغى تركي ولا غيره
ظلت تمسح بشعر بنتها الين نامت.... دخل بسام ومشاعل....
بسام: عمتي قلتي لها
أم سعد: لا
مشاعل: يكون أحسن

بنفس الوقت....
مها كانت جالسه تسولف مع تركي.... قررت تكلمه عشان غادة....
مها: الا ما قلت لي يا تركي... كيف حال غادة
تركي ببساطه: من هي غادة... اهاا بنت عمتس
مها: زين عرفتها... كيف حالها
تركي: وأنا أدري عنها
مها: تركي ما يصير كذا... من متى وأنت مملكـ عليها ولا مرة كلمتها... ولا حتى فكرت تعزمها على مطعم... من ايش مخلوق أنت
تركي: مدري يا مهاوي أحس أنها دخلت حياتي فجاة... أمي وأبوي ما عطوني فرصة
مها: تركي اتوقع أخذت وقتكـ وزيادة... ترا مثل ما تسوي بغادة بيجي من يسوي ببنتكـ
تركي: مراح تفهميني... بس قولي لي وش المطلوب
مها: ما يبي لها ذكاء... اتصل فيها وأطلع معها
فعلا اتصل تركي عليها وطلب منها تطلع معه.... فرحت غادة أخيرا تذكرها، لو عارفه كان من زمان كلمت مها....
وقت العصر، غادة كانت معه بالكورنيش ومبسوطه.... تنهدت وهي تسمع صوت البحر اللي واقفه قباله.... وأخيرا تحس نفسها مخطوبه مثل غيرها.... ناظرت بتركي وهو جاي وجايب لها ذره.... ابتسمت له وهذي أول مرة تدقق بملامحه....
رد لها تركي الإبتسامة مجامله.... لأنه مو بالعها بس لابس قناع المجاملة.... يسولف ويضحكـ وهو من داخله طفشان ومتملل ويبغى ينتهي ها اليوم الطويل....
عطاها الذرة وقال: سمي
غادة: شكرا... من زماان مشتهيته
تركي واقف جنبها: بالعافيه
غادة: يعافيكـ
تركي يناظر البحر: غادة
غادة: هلا
تركي: يا ليت لو تغطي وجهتس
انصدمت غادة: ايش
تركي: عن اخواني ما عندي مانع لأن زوجاتهم أساسا كاشفات لي... بس بره البيت لا
غادة: ليه
ناظرها تركي وابتسم باستهزاء: أنتي ملكي وأنا ما أحب أحد يشوف أملاكي
تورد وجه غادة وصفه لها طير قلبها.... استغرب تركي ردة فعلها وتذكر أنها بنت مثل البنات اللي عرفهم.... وتموت ع الكلام المعسول بس مو على تركي، حريمتها.... انتبه لما حس بكورة عند رجله.... شالها وشاف ولد صغير يناظر كورته.... رمى له الكوره وناظره وهو يلعب مع اخوانه الثلاثة ومعهم أهلهم....
تذكر البندري وعياله.... ولا مرة فكر يوديهم لمكان ترفيه غير الملاهي.... لو ما صار اللي صار كان صارت البندري مكان غادة.... وعيالهم يلعبون حولهم.... زفر وقال: صبركـ يا رب
غادة تراقبه وتذكرت أن ولده ميت من فتره.... فقالت: الله يرحمه
استغرب تركي وناظرها: من!!
غادة: ولدكـ... مها قالت لي أن ولدكـ توفى
تركي: ايه توفى طيب... أقول مو كأن الوقت تأخر
استغربت غادة أنه ما تأثر لما ذكرته بولده: لا تونا بدري... وإذا ع العمل لا تدوام محد قايلكـ شي
تركي: بس الحين موعد أدويتي وإذا ما كلتها بتعب... تبيني أنام بالمستشفى الليله
شكت غادة بسالفة معدته بس قالت: لا أنا ما أبيكـ تتعب... وإذا تبي نمشي يللا

بالرياض، العصر....
صحت البندري من النوم وراحت غرفتها.... بدلت ملابسها وتروشت ونزلت.... شافت اخوانها جالسين وجلست جنب أمها....
أم سعد: هاه ارتحتي يا بنتي
البندري: ايوه
ركض فيصل لأمه وضمته بحضنها.... هذا فيصل ريحة الغالي، رفعت راسها وشافت اخوانها يراقبونها.... وقالت: بسام ليه ما جيت لي الجامعة اليوم
بسام: مع من جيتي
البندري: جيت مع صديقتي وأخوها... كيف تتمشون وتاركيني لحالي بالجامعة... إذا ما تبوني خذوني لسعد مستعده أشغل عنده... بس....
غطت وجهها بيديها وبكت، ضمتها أم سعد وقلبها مفطور عليها.... وعلى ولد أختها اللي ما تدري عنه.... وقفت مشاعل وجلست جنب أختها تهديها....
ناظرها بسام وتحسب بداخله على تركي.... هذي بنوو صغيرتهم ودلوعتهم كيف يكون حالها كذا.... قال للخدامة تجيب كاس مويه....
البندري تبكي بحضن أمها وهي تتذكر نظرة البنات اللي يعرفونها.... مطلقة وهي بالـ 19 سنة وعندها طفلين.... كلام البنات ونظرة الشماته بعيون الحاسدات.... كل هذا يضغط عليها والظاهر أنها ما تقدر تكمل الجامعة....
بعد ما هدت جلس بسام عند رجليها وعطاها الموية.... شربت منه ودموعها بخدها....
مسح بسام دموعها وقال: كيف أتضايق منتس وأنتي أختي وعياليتس هم عيالي... لا أسمعتس تقولين ها الحكي مرة ثانيه
هزت البندري راسها بايوه....
مشاعل: بنوو حنا ما كنا نتمشى بس أمي تعبت شوي
التفتت البندري بان الخوف بعيونها.... ناظرت أمها وقالت: يمه وش بتس
أم سعد: لا تخافين بس تعبت شوي
بسام: بندري أكلي الغدا أول وبعدها باخذتس للمكان اللي تبينه
ناظرت لبسام وقالت: بسام ما أبغى أدرس
مشاعل: ايش
البندري: ما أبغى أروح الجامعة
مشاعل: ليه
دمعت عيون البندري: البنات يحكون عني كثير... وبعضهن أشوف الشماته بعيونهن... ما أبغى أدرس باخذ وقف قيد
ناظر بسام أم سعد وهي تهز راسها له بايوه.... ناظر البندري وحده بوضعها محتاجة ترتاح....
بسام: خلاص بنوو اللي تبينه سويه... ع الأقل ترتاحين السنة وربتس يفرجها

يوم الزواج....
بعد ما وصلوا للفندق، ودخلوا جناحهم.... غادة راحت الغرفة أما تركي طلب العشا....
طلعت غادة بعد ما بدلت الفستان وهي تدعي ع البنات بسبب مقالبهم اللي ما تخلص....
جلست مع تركي وما تجرأت تناظره.... جلسوا ياكلون سوا وبعدها راحت غادة للغرفة.... أما تركي شافها قامت فصخ ثوبه وتمدد ع الكنب.... استغربت غادة لما شافته تأخر.... طلعت من الغرفة وفتحت عيونها لما شافته نايم.... قربت منه ومدت يدها بس غيرت رايها ورجعت الغرفة....
بكت ولد عمها رفضها، كل شي توقعته من تركي الا ها الشي.... طلع كلام أمها صحيح تركي مغصوب عليها وما تزوجها إلا عشان يسكت أبوه عنه....
انتبه تركي لما فتح الباب وعطاها ظهره، أنه نايم.... حس بخطواتها تقرب وبعدها تراجعت وراحت.... جلس لما سمع الباب يسكر، دفن وجهه بين يدينه وقال بخاطره" سامحيني يا بنت عمي.. أنا مو لتس "....

اليوم الثاني....
دخل تركي وغادة لبيت أبوه.... استقبلتهم فاتن اللي تحبي.... شالها تركي وباسها وقال: يا عيون بابا أنتي
فاتن: اممه.. ماما
تركي ناسي وجود غادة وقال: عارف يا حياتي تبين أمتس... لو بيدي كان أخذتس وطرنا لها
ناظرته غادة وتحسرت على حالها.... صرح بشوقه لطليقته وهي واقفه جنبه....
مشوا لأم يوسف ولأبو يوسف وسلموا عليهم.... ناظر تركي أمه وأبوه ببرود وهم اللي فرحانين له.... وبعد ربع ساعة قالت مها: غادة تعالي معاي
أشرت غادة بعيونها على تركي....
قالت مها: تركااان باخذ غادة معاي
تركي يتفرج ع التلفزيون أشر بيده ولا هو مهتم.... راحت مها وغادة فوق.... أما أبو يوسف كان يناظر تركي بعتب.... لو كلمه أو صرخ عليه بيسكت تركي وينزل عينه.... " ليه تركي ضعيف شخصية.. ليه ما يدافع عن حقه.. ليه يسكت وهو من داخله مقهور ".... تنهد أبو يوسف ما في فايدة من تركي....

دخلت مها مع غادة لجناحها....
مها مبسوطة: قولي لي وش صار
ناظرتها غادة وما ردت....
مها: وش سويتي مع القمصان هههه... أكيد جابت نتيجة ونسيتيه طليقته
غادة بقهر: أي قمصان وأي بطيخ... أخوكـ نام بالصاله
مها بصدمة: ايش
غادة ماسكة دموعها: ليه ما قلتي لي أن تركي مغصوب علي... ليه ما شرتي علي
مها" ما يبي لها ذكاء يا بنت عمي.. أنتي عارفه أنه ما يبيكـ ووافقتي عليه ": بس أنتي ما وافقتي عليه الا وأنتي عارفه أنه كان متزوج
بكت غادة: ايه وياليتني سمعت كلام أمي وما وافقت
مها: خلاص يا غادة تركي الحين زوجكـ حاولي تكسبينه
غادة: أكسبه!! لو ما خوفي من أبوي كان طلبت الطلاق
مها: أعوذوا بالله... أي طلاق أنتي الثانيه
تركي وهو واقف عند الباب ومكتف ايدينه: هيه أنتي مطوله
الثنتين التفتوا.... كتم تركي ضحكته من شكل غادة.... وشال القناع اللي لابسه أيام الخطوبه وقال: تبين الطلاق، حسبالتس الدنيا فوضى... تفرقين بيني وبين زوجتي وتبين الطلاق والسلام... أحلمي
مها مصدومه من أخوها: تركي!!
طنشها تركي وكمل كلامه: هه حطي في بالتس عدل... إني ما تزوجتس إلا غصبن عني والعقد اللي بيننا عشان يسكتون أبوي وعمي... ولا أنتي ولا شي بحياتي فاهمه ولا شي
غادة ومها الصدمة الجمتهم وهم يناظرون بتركي....
سكت تركي لأن مر بباله مشهد قديم.... طلع من جناح أخته وراح جناحه.... سند ظهره للباب وهو مستغرب من أسلوبه مع غادة.... نفس أسلوب أبوه مع أمه.... غمض عيونه وتذكر ذاكـ اليوم لما كان عمره 6 سنين وفي بيت أمه.... كان جالس بغرفته ويسد أذنه حتى ما يسمع صوت أمه وهي تتألم من ضرب أبوه.... وبعدها تجي أمه تضمه وكأن شي ما صار....
شد قبضة يده لأنه مقهور.... ليه ما صار مثل أخوه يوسف شخصيته قوية.... ووقف بوجه أبوه وتزوج البنت اللي أختارها.... وبيوم صباحيته جابها لأهله وعلى وجهه أكبر ابتسامة.... ولو خالد كان سوا مثل يوسف.... بس الفرق أنه كان راضي ببنت خالته....
طلع من الغرفة لما هدا شوي.... نزل كم درجة وتنحنح لما سمع صوت نسوان.... دخل الصالة واستغرب لما شاف البنات.... تذكر هذول خوات غادة وبنات العمام ما يتغطون من أولاد عمهم....
البنات خقوا لما شافوه لأنهم آخر مره شافوه كان عمره 15 سنة.... واستغربوا لما عرفوا أنه هاجر للرياض....
همست مها لأختها: يا بخت غدووه تصبح على ها الجمال
هند بهمس: وأنتي الصادقة... تركي أحلى من اخوانه
مها: يمكن طالع على أهل أمه
استغرب تركي لما شاف ثنتين يتهامسون وهم يناظرونه....
أم عبد الله زوجة عمه: ألف مبروكـ يا تركي
تركي: الله يباركـ فيتس
أم عبد الله: ليه تتكلم قصيمي
تركي مو رايق" تستهبل هذي ولا ناسيه إني ساكن بالرياض": أنا حر أتكلم صيني هندي بكيفي
استغربوا وش فيه متنرفز....
انقهرت هند وقالت بصوت واضح: هذا على ايش شايف نفسه
التفت لها تركي وهي استغربت من نفسها.... ناظرها تركي بنص عين والتفت لأم يوسف: يمه وين أبوي
أم يوسف: بالمجلس
أم عبد الله منحرجه من كلمة بنتها قالت: تركي وين بنتي ما شفتها
تركي بطفش: فوق مع أختي مها
طلع من عندهم وراح المجلس....

فرحت لطيفة بزيارة البندري ودلال بشقتها....
لطيفة: وأخيرا يا بنات ما بغيتوا تجوني
البندري: أنتي عارفه ظروفي
دلال: وأنا يا بعدي بنت وأهلي ما يرضون أطلع
لطيفة: عارفه والله... بنوو ليه ما حضرتي زواجي والله زعلت كثير
دلال: لا وجلست بالبيت وتركتني مع تهاني
البندري: فيصل تعال هنا... ـ ناظرت صديقاتها وقالت: وش أسوي يا لطووف زواجتس صار وأنا بالعدة ومالي بال أحضر حفلات
دلال: طيب والجامعة... تعالي وتسلي
البندري: الجامعة مقدر... وداد وصديقاتها كلامهن كثير عني... لدرجة أن البنات يناظروني بشماته
سكتت وبلعت عبرتها....
لطيفة بحقد: آآخ من وداد هذي... جبانه نفسي أوريها قدرها
ضمت دلال البندري وقالت: خلاص بنوو هذا ماضي
مسحت البندري دمعتها: غصبن عني والله
لطيفة تغير جو وقفت وقالت: قوموا بنات أفرجكم ع الشقة
وقفت دلال حتى تتحمس البندري وتقوم معها.... وقفت البندري وهي مبسوطة بصديقاتها اللي ما نسوها.... خاف فيصل لما شاف أمه تمشي.... راح لها ومسكـ يدها ناظرته البندري وخربطت شعره.... لأنه ذكرها بتركي اللي ما يغيب عن بالها إلا دقايق....

ركبت غادة السيارة مع تركي.... ومعهم فاتن نايمه بكرسيها.... ناظرت الشارع واستغربت الطريق....
التفتت لتركي وقالت: وين بنروح
تركي: الرياض
مغصها بطنها، وش عنده بالرياض لايكون بياخذها لزوجته.... أكيد أنه كذب على أهله بموضوع طلاقه" تستاهلين يا غادة.. مو أنتي ما وافقتي الا بعد ما تأكدتي أنه طلق زوجته.. لا تلومينه إذا كرهكـ وكذب على أهله " قالت: ليه الرياض... احنا مو مسافرين
تركي: الا بنسافر
غادة: أجل ليه نروح الرياض
تركي بطفش: أنا أبغى أروح الرياض... وإذا ما تبين تروحين أحكي عشان أرجعتس لأهلتس
غادة تبي عذر مقنع عشان تزعل لأنها طفشت منه.... دوم اخلاقه مقفله قالت: لا بكيفكـ... أنت حر
تركي: أجل أكرميني بسكوتس
انقهرت غادة وناظرت النافذة ودمعتها بخدها....
وصلوا الرياض، ابتسم تركي بمجرد ما صار بوسطها.... اشتاق لها ولزحمتها ولكل شي فيها.... راح يدور شقة وبفضل صاحبه حصل الشقة المطلوبه....
جلست غادة بالصالة وجنبها فاتن النايمة.... استغربت المفروض هم الحين بالمطار عشان يسافرون لمصر وش جابهم الرياض....
انتبهت لما دخل تركي وهو شايل الشنط.... حط شنطتها بالأرض وقال: أنا داخل أنام
راح لوحده من الغرف وسكر الباب.... توقعت غادة ها التصرف، أساسا هو ما أجر شقة مفروشة وفيها غرفتين إلا عشان كل واحد له غرفة.... شالت فاتن ودخلتها لغرفتها....

الساعة 3 الفجر.... صحى تركي وهو يسمع صوت بنته تبكي.... طلع من الغرفة واستغرب لما سمع صوت صياح بنته واضح بالصالة.... تذكر أنها كانت نايمة ع الكنبه جنب غادة.... والحين هي بالأرض وتبكي.... انقهر أكيد متعمدة تتركها نايمة بالصالة وهي تحركت وطاحت ع الأرض وبكت....
راح وشال بنته وراح لغرفة غادة.... فتح الباب ودفه وفتح الأنوار.... صدمت الباب بالجدار خلت غادة تفز من النوم.... جلست وشافت تركي شايل بنته اللي تبكي وعيونه حمرا.... قرب منها وقال بصراخ: وش قصدتس تاركه البنت لحالها بالصالة
غادة شكل تركي وهو معصب خوفها وما قدرت ترد....
تركي ما شافها ردت حط بنته على سريرها وقال: لا تدخلين بنتي بيني وبينتس... ولا ترا والله لأمد يدي عليتس فاهمه
اخيرا نطقت غادة: والله مو متعمده... والله إني نسيتها بالصالة
تركي: ما يهمني... وهذا أنا أقولتس أن صار حاجة لبنتي لا تلومين إلا نفستس
طلع من الغرفة أما غادة ناظرت بفاتن اللي تبكي.... وخدها عليه كدمة شكلها طاحت من الكنب وهي نايمة.... مسحت شعرها وقالت: والله مو قصدي يا فتوني

باليوم الثاني الساعة 5 العصر.... تركي كان جالس بغرفته وما يدري عن زوجته وبنته.... طفش وهو يتفرج ع التلفزيون.... ضغط على راسه فجأة وقال: خلاااص أطلعي من راسي
مو قادر يطلع البندري من باله.... لو هي موجوده الحين كان ما جلس بالغرفة ومتملل.... يحس نفسه بدا يقارن بينها وبين غادة....
تذكر أول اسبوع من زواجهم.... لما كان يحاول ينام وانتبه لما دخلت البندري بمريول المدرسة.... فصخت شنطتها وعباتها.... خذت الروب ودخلت الحمام ولما طلعت رن التلفون.... جلست بطرف السرير وما تدري أنه نايم بالطرف الثاني.... ولما خلصت سوالفها مع صديقاتها وقفت عند الكبت وبدلت ملابسها....
تفاجئ تركي كان المفروض يفتتن بجسمها.... بس أنه شاف آثار ضرب بظهرها، خمن أنها من عقال أو سوط.... حط في باله ألف سؤال وأول سؤال من ضربها....
تقدمت البندري للسرير بتنام.... بس أنها فتحت عيونها لما شافته يناظرها....
ابتسم تركي بخبث وقال: مساء الخير يا حلوه
تورد وجه البندري.... أكيد أنه شافها، تخصرت وقالت: من متى وأنت هنا
تركي ماحب يضيع الموضوع فقال: ما عليتس مني... ـ عدل جلسته وقال: تعالي أجلسي جنبي
جلست وقال تركي: بنوو وش فيتس
البندري: ما فيني حاجه
حط تركي يده على كتفها وقال: واللي بظهرتس وش تسمينه
غرقت عيونها دموع وسكتت....
استغرب تركي ردة فعلها وقال: من سعد
بكت البندري: والله ما كان كذا... والله كان يحبني ويقولي بنوتي... وأنا ما أقوله الا بابا سعد
مسح تركي دموعها وقال: ليه وش اللي غيره عليكم
البندري: زوجته هي السبب... من تزوجها صار يكرهنا ويبي يتخلص مننا بأي طريقة
تركي: الله يسامحهم... خلاص بنوو لا تبكين أنا موجود وكلنا حولتس... لا تخافين منتي وحيده
لما شافها تمسح دموعها حب يلطف الجو وقال: وش جبتي لي من المدرسة
ابتسمت البندري ووقفت عند شنطتها.... طلعت سنيكرس وعطته اياها....
تركي: سنيكرس حلوو... بس يا البخيله جايبه لي واحد وصغير
البندري: ما يبيعون الا هذا... واساسا أنا شريت لكـ اثنين... بس الحين اشتهيت الثاني
تركي: لا مو على كيفتس... أبيهم اثنينهم
البندري وهي تحركـ السنيكرس بيدها: لا يعني لا
قام تركي وراها وهي تضحكـ وتركض.... وهو مبسوط باللعب معها لأنه يحسها بزره.... فجأة وقفت البندري ومثلت الألم....
جلست البندري وهي تضغط بطنها: آآي... آآي بطني
خاف تركي وقرب منها: بنوو وش فيتس
البندري ماسكة نفسها لا تضحكـ: بطني يألمني
تركي بيموت من الخوف ومو عارف وش يسوي.... قال والخوف واضح بصوته: وش تبين، وش أسوي لتس... تبين مويه ولا آخذتس للطبيب
ابتسمت البندري: لا أبي سنيكرس
ضحكـ تركي على حركاتها: هههههههههه... خلاص خذيه ما عاد أبيه أخاف أتسمم
ضحكت البندري: يكون أحسن
شالها تركي فجأة ودار فيها وقال: أموووت أنا ع الدلوعه
ضحكت عليه وهي مبسوطه....
ها الذكرى خلته طول الوقت يناظر السقف وهو مبتسم.... وصوت ضحكها بأذنه، رجع للواقع وهو يسمع صوت غادة وبنته.... خذ التلفون واتصل ببيت أم سعد....
كانت جالسه مع صديقات أختها.... تسولف وتضحكـ معهم رن التلفون وردت: ههههههه... ـ وبدلع: هلا
تضحكـ.... البندري تضحكـ يعني مبسوطة ببعده.... وهو اللي مقطع حاله عشانها....
تركي: كيف حالتس يا بنوو
تفاجات البندري: تر... ـ قطعت كلمتها وقالت: دقيقة... ـ وقفت وقالت: عن أذنكن
طلعت من عندهم وجلست بالصالة....
البندري: الوو
تركي: هلا... كيف حالتس
البندري: طيبه... وفيصل بخير
تركي: بندري أبغى أشوف فيصل
البندري خافت: ايش
تركي: أبغى أشوفه يا بندري... أنا بالرياض الحين لا تحرمين فيصل مني
دمعت عيونها لأنها خايفه أنه يتراجع عن كلمته.... وياخذه منها: وبتاخذه مني
تركي: لا طبعا... بس أبغاه معي اليوم وبرجعه لتس بالليل... لأني قريب مسافر
ارتاحت شوي: ومتى بتجي
تركي: الحين إذا هو جاهز
البندري: طيب تعال
تركي: طيب فمان الله
سكر الخط ولبس وطلع من الغرفة.... سمع صوت غادة بالحمام وراح لها....
غادة: فتووونه... يللا حبيبتي تعالي
فاتن تلعب بالمويه وتضحكـ....
تركي: أنا طالع تبين شي
التفتت غادة: وين رايح... ـ شافت نظرته وقالت: ما أبغى شي
طلع تركي أما غادة بعد ما روشت فاتن ولبستها.... جلست بالصالة ويدها بخدها.... أي عروس هي اللي طلع زوجها وتركها لحالها.... أن قالت لأهلها يا ويلها وأن كلمت تركي هم يا ويلها.... خذت الريموت تتسلى بالتلفزيون....
وصل تركي لبيت أم سعد ودق الجرس.... انفتح الباب وطلع فيصل.... قرب تركي وشال ولده وباسه.... لمح يدها وهي تحط الشنطة عند الباب....
تركي: فصولي شلونكـ
فيصل: ثين... بابا أبي اتوونه
تركي: هههه طيب بتشوف فتوونه
دمعت عيونها لما سمعته يضحكـ مع ولده.... وقالت: تركي... يا تركي
التفت لجهة الباب وقال: سمي
البندري: متى بترجع فيصل
تركي: الساعة 9 أو 10 تقريبا
البندري: جب فيصل لبيت أخوي
سكرت الباب ودخلت وهي تبكي على حظها.... طلعت مشاعل من عند صديقاتها وشافت أختها تبكي....
مشاعل: بنوو وش فيتس
وقفت البندري وضمت أختها: ليه يطلقني تركي وأنا بنت خالته... مو حرام عليه يسوي فيني كذا
مشاعل: بنوو وش ها الحكي... صار لكـ أكثر من 5 أشهر وأنتي مطلقه... ليه ها البكي الحين ووين فيصل
بعدت البندري عن أختها لأنها مراح تفهمها.... وقالت: خذه أبوه
مشاعل: من متى
البندري: من شوي
مشاعل: هو اللي اتصل من شوي
البندري: ايوه قال أنه بالرياض ويبي ولده
مشاعل: وهذا ما يعرف يتصل على بسام... ولا يظن أنتس للحين زوجته
البندري: لأنه يعاني مثلي
مشاعل ما تبي البندري تعيش بوهم فقالت: ومن قالتس... هو متزوج بنت عمه
ما ردت البندري....
مشاعل: اتركي عنتس تركي وتعالي أجلسي معنا
البندري: لا منيب رايقه... باتصل بدلال

ركب تركي سيارته مع ولده ومشى للشقة.... استغربت غادة من الولد اللي مع زوجها....
ركض فيصل لما شاف أخته: اتوونه
رفعت فاتن يديها لأخوها: أأأ...أأ
ناظرت غادة بتركي اللي جلس بالأرض يلعب مع عياله.... هجموا عليه عياله وهو يضحكـ معهم ويدغدغهم....
غادة: من ولده هذا
تركي: ولدي
غادة: عندكـ ولد
تركي متمددت ع الأرض وهو رافع بنته ومبتسم لها: ايوه
غادة: بس عمي قال أن ولدكـ ميت
تركي وفيصل يضغط على حضنه: هذا هو قبالتس حي ويلعب
انقهرت غادة: كذبت علينا يا تركي... وقلت أنكـ متزوج من سنه... وولدكـ عمره 3 أو 4 سنوات
عدل تركي جلسته والتفت لها وقال: ايوه كذبت وأنا متزوج من 5 سنين... وأن عرفوا أهلي بها الشي لأكون رامي عليتس يمين الطلاق
وقفت غادة: يا ليت
راحت لغرفتها وبكت دم بدل الدمع.... لأنها تذكرت كلام أمها اللي ما كانت راضيه بها الزواج....
ناظر تركي لخيالها اللي راح وتنهد" لو بنوو تحلي كان من زمان أنا مسرحتس "....
فيصل: بابا أبي واااوه
وقف تركي وطلع مع عياله يتمشى فيهم.... وبعدها ناظر ساعته وراح المطعم وشرا وجبات ورجع للشقة.... دخل وشاف غادة جالسه وجنبها شنطها....
وقفت غادة: طلقني
تركي: ايش
غادة: مالي قعده معكـ دقيقه وحده طلقني
طنشها تركي وعطا ولده وجبته.... وجلس بالأرض معه ومع فاتن اللي تاكل بطاطس....
انقهرت غادة وقربت: وش تسوي
تركي: ارقص... وش رايتس يعني بتعشى
غادة: ودني بيت هلي... ما أبغى أجلس معكـ
تركي: يصير خير تعشي قبل
غادة ودها تخنقه: ما أبغى عشا ودني لهلي
تركي: ما تبين عشا براحتس بس جهزي أغراض العيال برجعهم لأمهم... ونرجع الشرقية

وصل تركي لبيت بسام ودق الجرس.... فتح بسام الباب: هلا تركي وش أخباركـ
تركي: نحمده على كل حال... كيف حالكـ أنت
بسام: بخير... تفضل
تركي: دام فضلكـ... بس أنا جايب العيال لأني راجع الشرقية
بسام: كأنكـ هونت عن السفر
تركي: لا منيب مسافر
بسام: طيب متى ترجع تاخذ فتوونه
تركي: مدري... يمكن تطول عندكم
نزل تركي عياله مع شنطهم وقال: يللا مع السلامة
بسام: انتبه للطريق
تركي وهو يركب سيارته: لا توصي
دخل بسام وهو شايل فاتن والشنط.... ركض فيصل لأمه وضمته ودمعت عيونها.... خذت فاتن ومسكت يد فيصل وجلست معهم....
مشاعل: غريبه جاب فاتن
بسام: مدري عنه بس يمكن تجلس عندها فترة طويله
مشاعل: يا ليت

وصل تركي الدمام وراح لبيت عمه.... نزلت غادة وهي مقهوره حتى ما كلف على نفسه يراضيها.... يبغاها من الله ورمها بيت أهلها ومشى.... دخل بيت أبوه والكل استغرب....
مها: تركي!!
أم يوسف: وش جابكـ
تركي وهو رايح فوق: أسألوا بنت العم
ابتسم تركي وأخيرا نفذ خطته وبيتركـ غادة معلقه....



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





باليوم الثاني عصب أبو يوسف لما عرف باللي سواه ولده....
أبو يوسف: دام ما تبيها ليه تزوجتها
تركي مطنش: أنت قلت لي تزوجها وأنا تزوجتها... مو هذا اللي تبيه
يوسف: بس يا تركي مو عدل اللي تسويه... هذي بنت عمكـ كيف ترفضها كذا
أبو يوسف: طلقها يا تركي
أم يوسف: وشوو
أبو يوسف: غادة بنتي وأنا ما أرضاها لها
تركي: وأنت تبيني أتزوج وأطلق طول عمري... طلاق منيب مطلق يا يبه
أبو يوسف: مو على كيفكـ... لحظه وش سالفة ولدكـ
ناظر تركي أبوه: يعني سوتها غادة
أبو يوسف: ومهددها ما تتكلم... ما تسـ...
قاطعه تركي وهو يوقف: يبه طلاق منيب مطلق... ولاني مرجعها بتركها معلقه واللي تبي تسويه سوه
طلع تركي ولا كأنه يسمع حد....

مر أسبوع وتركي على حاله.... ناس كثير كلموه عشان بنت عمه.... وهو راكب راسه يتركها معلقه....
بالشركة....
سعد كان له علاقات عمل مع أبو يوسف.... وبعد الإجتماع طلع أبو يوسف وعياله وسعد من الغرفة بالشركة.... تركي شاف سعد يطلع مسكـ ذراعه وقاله: انتظر شوي
سكر تركي الباب والتفت لسعد: وش قصدكـ لما قلت لي يا ولد الخاله
ابتسم سعد: ليه ما تدري أن أمي خالتكـ
تركي بصدمة: خالتي!!
سعد: ما قالكـ أبوكـ أن لكـ خالة ساكنه بالرياض... واللي هي أمي
تركي مازال مذهول: أمكـ هي خالتي
سعد: ايوه
تركي: تكذب
سعد: إذا مو مصدقني رح أسأل أبوكـ... وشف وش يقول
تركي: وليه أمكـ ما قالت لي... ولا هي ما تعرفني
ناظر سعد تركي وفهم تركي نظرته مهدد أمه ما تتكلم....
عصب تركي: ويوم أنكـ تدري ليه ما قلت لي
سعد مبسوط: إذا أبوكـ ما قالكـ ليه أنا أقول
طلع تركي معصب من الغرفة ومن الشركة وركب سيارته.... رفع جواله ودق على بسام وما رد عليه.... دق على خويه بدر وطلب منه يتحقق من كلام سعد....
وصل الفيلا ودخل الصالة.... شافته أم يوسف وتوها بتقوله أن غادة طالبه الطلاق.... سكتت لأنه طنشها وراح غرفته وتمدد ع السرير يحاول ينام بس ما قدر.... يفكر بالكلام اللي دار بينه وبين سعد...." توكـ تدري يا تركي أن أم سعد خالتكـ... ليه أبوي ما قالي عنها.. لا يمكن سعد يكذب.. لا أكيد يكذب.. بس وش استفاد من كذبته ".....
قطع أفكارة لما رن التلفون ورد....: الوو
صديقه بدر: هلا تركي
تركي: هلا فيكـ هاه ما قلت لي وش صار
بدر: كلام سعد صحيح
تركي: جد!! من قالكـ
بدر: بسام وقال أنهم توهم يعرفون من فترة
تركي: طيب أنا بتصرف
بدر: وش بتسوي
تركي: بواجه أبوي
بدر: بس انتبه لا يطول صوتكـ عليه... هو أبوكـ بالنهاية
تنرفز تركي لأن بدر يعيد عليه كلام أمه: بس مو من حقه يبعدني عن خالتي من بعد ما توفت أمي... حرام والله أنا عايش أكثر من 8 سنين بالرياض ومدري أن لي خاله... وبالآخر تطلع زوجتي بنتها
بدر: مدري وش أقولكـ بس مالكـ نيه تزورها
تركي: أكيد بروح لها بس بعد ما أواجه أبوي... تبي شي
بدر: سلامتكـ
تركي: فمان الله

سكر تركي الخط وجهز شنطته ونزل تحت.... دخل الصالة وسمع أبوه يتناقش مع زوجته وولده يوسف....
أبو يوسف: محد قاله يتزوج بنت فقارى... أنا بعد ها العمر أحط يدي بيد ناس هـ..##
تركي مقهور: هـ..## وهـ..## يبه أنت تعرف سعد العاصي
أبو يوسف: ايوه
جلس تركي: لو هو جا وخطب مها بتزوجه اياها
أبوه: أكيد والنعم بولد العاصي
ناظر تركي بعيون أبوه: إذا أنت موافق تعطيه بنتكـ... ليه تغصبني أطلق أخته جت علي أنا
يوسف بصدمة: أنت متزوج أخت سعد
تركي: ايوه، والله لو إني عارف أنها بنت خالتي... كان تحلمون تشوفون وجهي هنا... بس آآخ كله من أمي اللي موصيتني ما أرفع صوتي بوجودكـ يا يبه... لأنها عارفه أنكـ بتعاملني مثل ما تعاملها
يوسف: لحظه سعد ولد خالتكـ!!
تركي بقهر واضح: إيوه... ـ ناظر أبوه: يبه ليه ما قلت لي عن خالتي منى... من كم سنة وأنا عايش بالرياض ومدري أن لي خاله... ليه تحرمني منها... إذا أنت تزوجت مغصوب وش ذنبي عشان أدفع الثمن... تطلقني من بنت خالتي عشان تزوجني من بنت عمي... ليه تخليني أعيش مثلكـ
الكل ساكت ومذهول من اللي صار لتركي.... محد قادر يرد لأن الحق مع تركي....
تركي كمل كلامه: تذكر يا يبه أنكـ ظلمتني كثير... بس مهما سويت وحاولت أرضيكـ بظل بعينكـ ولد الخدامة... ـ وقف وقال: تمنيتكـ تعاملني مثل يوسف وخالد بس الظاهر نجوم السماء أقرب لي... ـ ناظر أبوه: أنا برجع الرياض لخالتي وياليت محد يكلمني... ـ مشى لباب بدون ما يناظرهم وقال: أنساني يا يبه وأنسى وجودي... فمان الله
طلع تركي للتهوية وتوه بيركب سيارته سمع أبوه يناديه.... والتفت له...
أبو يوسف: أسمعني يا تركي... لا تظن إني أكرهكـ وشايل بخاطري عليكـ... بس بغيت أشوفكـ قوي عشان تقدر تدافع عن حقكـ... لأن عيال الحرام لعبوا عليكـ وخلوكـ خربان مثلهم
تركي: يبه أنا مقدر أكون مثل يوسف وخالد... يبه اخواني ما شوفكـ تضرب أمهم... عشت بجحيم وأنا صغير حتى بعد وفاة أمي ما سلمت من زوجتكـ... والحين تبيني أكون مثل اخواني تأخرت كثير
حط أبو يوسف يده على كتف ولده: عارف... تركي لو إني عارف أنكـ متزوج بنت خالتكـ... كان مستحيل غصبتكـ تطلقها بس اللي صار صار... الحين رح لعند خالتكـ وأجلس عندها المدة اللي تبي... بس فكر ببنت عمكـ، أنا ما أغصبكـ عليها... إذا ما تبيها طلقها بس لا تتركها معلقه
تركي: طيب... فمان الله
ركب سيارته ومشى للرياض وهو مبسوط بأم سعد.... اللي طلعت له وهو جد محتاج لها....

باليوم الثاني....
جلست أم سعد لحالها بالصالة.... ناظرت بالساعة صار لهم ساعتين طالعين وتاركينها مع العيال.... جت لها الخدامة من بعد ما فتحت الباب....
الخدامة: ماما بابا توركي يبي أنتي
تهلل وجه أم سعد أكيد عرف أنها خالته وجا يشوفها.... وقفت وراحت المجلس وقالت للخدامة تدخله لها....
دخل تركي المجلس وناظرها.... كان يستغرب من نظراتها له وكأنها تحبه.... دمعت عيونه لأن انتبه أن لها عيون أمه....
أم سعد شافته طول وهو يناظرها.... عرفت أنه تذكر أختها وقالت: هلا بتركي هلا بريحة الغالية
تركي: يمه... ـ راح لها وحب راسها ويدها.... قال ودموعه على خده: ليه ما قلتي لي يا يمه ليــه
قالها يمه وبكت.... ضمته بقوة وكأنها أول مرة تشوفه.... وبعد الدموع....
قال تركي: وينتس عني من 28 سنة... وينتس عني بعد ما توفت أختس... ليه تركتيني عند أبوي وما سألتي عني
أم سعد تمسح دموعها: حشى ما نسيتكـ... بس يا تركي، تعرف شلون بسام يتفاهم مع ولدي سعد... هذا أبو سعد مع أبوكـ، يا ما رحنا الشرقية عشانكـ بس أبوكـ ما رضى... وما يبيكـ تعيش بعيد عنه والشرع معه
تركي: وليه أنتي ما قلتي لي... أنا متزوج بنتس من 5 سنين وأنتي عارفه كل شي وساكته
أم سعد: من سعد يا تركي... قال بيرميني بدار العجز إذا قلت لأحد
تركي: لو أنتس قايله لي كان والله حطيتس بعيوني والله
أم سعد: ما تقصر يا يمه... قلي الحين وش أخباركـ
تركي: يمه أبغى أقولتس أشياء كثيرة... بس مقدر اخذ راحتي هنا تعالي بيتي
أم سعد: مدري يا يمه أحسها صعبه شوي
تركي: شدعوه أنتي بتجين بيتي مو شقة عزابيه... وبجيب لتس خدامة وأي حاجه تبينها بجيبها لتس... بس الله يخليتس تعالي بيتي أنا مالي غيرتس... لا تحرميني منتس يمه

دخلوا بسام ومشاعل والبندري البيت.... استغربت البندري لما شافت عيالها نايمين لحالهم....
البندري وهي تصحي ولدها: وين أمي
مشاعل سمعت صوت حد بالمجلس: الظاهر عندنا ضيف
بسام: كأني شفت سيارة تركي برة
راح المجلس وطل عليهم وشافهم يضحكون سوا.... رجع الصالة وقالهم بوجود تركي....
انفطر قلب البندري، صار وجود تركي لأمها مو لها.... حاولت تلهي نفسها عن الدموع ولبست ولدها.... اللي راح للمجلس وقطع سوالف أبوه....
فيصل: بابا
فتح تركي يدينه لولده وقال: هلا بفيصل هلا بحبيبي والله
جلس تركي عند أم سعد ساعة ونص وبعدها استاذن.... وما طلع من عندها الا بعد ما وعدته تجي بيته يومين....
دخلت أم سعد للصالة وشافتهم ساكتين....
شافها بسام: هاه عمتي وش أخبار تركي
أم سعد عارفه أن البندري تنتظر الجواب.... ومتلهفه لأخبار تركي.... قالت حتى ما تتعلق بنتها بشي مستحيل....: الحمد لله بخير ونعمه... مبسوط مع زوجته وقريب يسافرون
مثل ما توقعوا انحسبت البندري وهي تخفي دموعها عنهم....

بعد كم يوم....
تركي كان جالس جنب أم سعد ببيته....
أم سعد: هاه يمه متى توديني البيت
تركي: بعد ساعة
أم سعد: ما قلت لي وش ناوي مع بنت عمكـ
تركي: مدري
أم سعد: رجعها يا يمه
تركي: أرجعها!!... بعد كل اللي قلت لتس تقولين أرجعها
أم سعد: كفاية ظلم يا تركي... ظلمت بنتي لما تزوجتها بالسر وظلمتها لما طلقتها وهي مالها ذنب... وظلمت بنت عمكـ لما تزوجتها وأنت ما تبيها فلا تظلمها وتطلقها
تركي: بس يا أمي أنا...
قاطعته أم سعد: لا تقول تحب بنتي... لا خلاص أنسى بنوو لأنها ما تحلكـ الا بعد ما تتزوج غيركـ وإذا تطلقت أرجع تزوجها
نزل تركي راسه: آآه ما يهون علي أشوف البندري مع رجال ثاني
حطت أم سعد يدها على كتفه: هذا شرع الله يا يمه... رح صلح أموركـ مع زوجتكـ وجبها لي... نفسي أشوفها
تركي: يصير خير

بعد ساعة، دخل تركي لبيت خالته.... وهو ماسكـ يدها يوصلها المجلس عشان تدخل.... سلم عليها وطلع للتهوية.... وقف مكانه لما شاف البندري طلعت تركض وتحاول تمسكـ ولدها اللي يركض ورا الكوره.... طلع فيصل للشارع يلحق كورته.... التفتت البندري لما لمحت حد واقف يراقبها....
البندري بخوف: تركي فيصل طلع للشارع... الحق عليه بسرعه
طلع تركي للشارع ووقف مكانه لما شاف ولده بوسط الشارع.... وسيارة جايه وقريبه منه.... الرجال بسيارته فجأة طلع له بزر يركض وضغط برجله ع الفرامل.... وحاول يوقف قد ما يقدر....
البندري واقفه عند الباب.... حطت يدها بفمها لما سمعت صوت السيارة.... امتلات عيونها دموع لما شافت تركي دخل وهو شايل ولده ومغطيه الدم.... بس كل هذا وهم لأن تركي شاف ولده انحنى وخذ كورته.... ورجع ببساطة لأبوه، تركي شاف ولده جاي له.... أنهار على ركبته وسجد وهو يردد: ألف الحمد لله لكـ يا رب... ألف الحمد لله لكـ يا رب
رفع راسه وشاف ولده قباله.... ضمه وهو يمسح شعره وظهره.... وقف لما سمع الرجال اللي نزل من سيارته وقال: سلامات ما جا له شي
تركي: لا الحمد لله... العذر والسموحه
الرجال: الحمد لله، يخي أمسكوا بزارينكم... ما يسوى عليكـ لو مات قدام عينكـ
تركي: طيب عن أذنكـ
دخل تركي وارتاحت البندري لما شاف ولدها عند أبوه.... خذته وضمته وهي تفحصه....
ناظرها تركي وقلبه مفطور عليها.... محروم منها لأسباب تافهه.... قال: وحشتيني يا بنوو
التفتت البندري واستغربت لما شافته يراقبها.... قالت بقهر: نعم وش تبي... أنت دمرتني يا تركي أطلع برة... أنا أكرهكـ، أكرهكـ
راحت داخل وهي تمسح دموعها....
سند تركي ظهره للجدار وكلمتها تتردد بأذنه...." أنا أكرهكـ، أكرهكـ ".... تنهد تركي" تكرهيني.. وأنا أحبتس وأحب الأرض اللي تمشين عليها.. بس آخ الفاس طاح بالراس.. وما عاد ينفع الندم "....

بعد اسبوع....
رن التلفون ورد تركي: الو
ـ :.......
تركي: كيف ومتى
ـ :........
تركي: أنا جاي فمان الله
راح المستشفى وسأل عنها وراح لغرفتها.... شاف بسام وسعد عند الباب.... قرب من بسام وقال: بسام وش فيها أمي
نزل بسام عينه: أدعي لها يا تركي
ثار تركي: كيف أدعي لها... ليه وش مسوين لها ومنوو زعلها
ناظر بسام سعد بقهر وفهم تركي.... توه بيتكلم الا ومروا من عندهم الممرضات مع الدكتور ودخلوا غرفة أم سعد....
كلها دقايق وطلع الدكتور.... نزل عينه وهز راسه....
تركي: لاااا
دف الدكتور ودخل الغرفة وراح عندها.... وقال: يمه حاكيني يمه أنا تركي... يمه لا تتركيني أنا محتاجتس لا تتركيني
هزها مسكـ يدها وما ردت عليه.... حط راسه بصدرها وبكى كأنه طفل.... مسكه بسام وسعد وصرخ: اتركوني معها... خلوني مع أمي
سحبوه وطلعوه بره.... ضم تركي بسام وهو يبكي: ماتت أمي يا بسام... ماتت أمي الثانية
بسام طبطب على ظهره: الله يرحمها... قل الله يرحمها
سعد: تركي ليه تبكي كنكـ بزر... قل الله يرحمها
رد تركي عليه ببقس بوجهه.... قال بقهر: كل تبن، كله منكـ أنت... أنت اللي ذبحتها، حسبي الله عليكـ
بسام: تركي يللا تعال معي... يللا مشينا
طلعوا وتركوا سعد لحاله....

أول أيام العزاء.... تركي وبسام وسعد عند الرجال ببيت سعد.... البندري وأختها وزوجة أخوها وأهلها عند النسوان.... البندري مقطعه نفسها بكي وأختها تهديها....
انتهى أول يوم ورجع تركي لشقة بدر وما شافه.... أكل الشاورما اللي شراها وتمدد ع السرير.... فكر بالبندري أكيد مقطعه نفسها بكي، من يواسيها غير أن عيالها عندها.... فكر يتصل عليها وخذ التلفون.... بس أنه تراجع ونام....
باليوم الثاني....
دخل يوسف وخالد وسلموا ع الرجال وجلسوا.... خالد يدور تركي بعيونه وما شافه....
ناظرهم بسام والتفت لسعد وقال: سعد... من هذول
سعد: اخوان تركي
بسام بصدمة: ايش
سعد: ايوه اخوانه... ولو هم عارفين أن اخوهم متزوج بنت خالته... كان تركي ما طلقها
بسام: أنا بروح أقول لهم
مسكه سعد: ليه تقولهم... تركي وطلق أختي وهي ما تحله... وش تستفيد لو قلت لهم
سكت بسام....
سعد: لو يبي أبو تركي كان سأل من بنته تركي متزوج... بس ما يفيد شي الحين
بسام: وعشانكـ عطيته أختكـ وأنت عارف أن أهله ما يدرون... هذا هو وعياله وزوجته يدفعون الثمن
سعد: ما يخصكـ
تقدموا خالد ويوسف لسعد وبعد السؤال عن الأحوال.... قال يوسف: بو راكان
سعد: سم
يوسف: سم الله عدوكـ... وين تركي ما جا
سعد: أمس كان موجود بس مدري وش فيه ما جا اليوم
يوسف: اهاا باتصل عليه وبشوف وش فيه... أحسن الله عزاكم

بشقة بدر....
طلع تركي من الغرفة وجلس بالصالة وهو حاط يده ببطنه....
بدر: وين وش ذا النوم... يللا قم تأخرنا ع العزا
تركي بتعب: واللي يعافيكـ أي نوم
بدر: وش فيه وجهكـ أصفر
حس تركي بلوعه وقف وحط يده بفمه.... راح لعند الزباله وجلس قبالها واستفرغ فيها.... وبعدها وقف ودخل الحمام ولما طلع شاف بدر بوجهه....
بدر: سلامات وش فيكـ
تركي تعبان: مدري من صحيت وبطني ماغصني
بدر: وش أكلت أمس
تركي: شاورما من بوفيه مدري وش أسمها
بدر: مهبول أنت تاكل شاورما من أي بوفيه... يللا تعال المستشفى شكلكـ متسمم
تركي: أي مستشفى... بروح العزا
بدر: شنوو عزا... أنت تعبان يللا قدامي
راحوا المستشفى وتنوم تركي وما قدر يحظر باقي أيام العزا....

بعد شهر....
طلعت نتايج الجامعة.... ابتسمت البندري وهي تسمع الفرحة بكلام صديقاتها.... كان ودها تكون ناجحه مثلهم.... بس نفسيتها ما سمحت لها تكمل دراستها....
دخل بسام متضايق....
مشاعل: بسام وش فيكـ
جلس بسام: مدري وش أقولتس... وليد خطب بندري
مشاعل بصدمة: ايش!! من جد يتكلم هذا
بسام: ايوه وقال أنه ما راح ينازل عن دين أبوتس الا لما يتزوج بنوو... لا ويبيها تجيب له عيال
مشاعل: جن هذا بندري كبر بنته
بسام بقلة حيله: أنا مدري من وين طلع لنا ها الدين... والمشكلة الأوراق كلها صحيحه
مشاعل: وحنا ما بيدنا شي... حتى بيت أمي بعناه وعطيناه فلوسه
بسام: بس باقي 370 ألف ريال من وين نجيبها
مشاعل: كله من سعد والله... خايف على ملايينه وأرسل الرجال لنا... الله يـ...
قاطعها بسام: لا تدعين ربتس يحاسبه... بس الحين بنوو كيف نقول لها
البندري واللي سمعت كل شي: أنا موافقه
التفتتوا الأثنين لها.... مشاعل: وش قلتي
البندري: أنا موافقه أتزوج وليد... بس المهم يرتاح أبوي بقبره
بسام: لا أنتي ما عليكـ أنا بدبرها
البندري: لا تدبرها ولا شي، كفاية القرض اللي سحبته عشاننا... خلاص أنا بعيش مع الرجال حتى لو هو كبر أبوي
مر اليوم والكل شايل همه.... وبالليل بكت البندري وهي تناظر عيالها.... متحسره عليهم وعلى نفسها....

بعد أسبوع....
ـ : تزووووووووجت
بسام: ايوه تزوجت... ليه تبيها تنتظركـ وهي ما تحلكـ
تركي: متى وشلون
بسام: تركي وش فيكـ... في واحد تقدم لها وهي وافقت عليه... وبعدين أنت أرسلت ورقة طلاقها... لايكون جاي ترجعها
تركي: لا... بس كيف تزوجت
حط بسام يده على كتف تركي: خلاص يا تركي... أنسى البندري وأرجع لزوجتكـ وأهلكـ
تركي: باخذ عيالي
بسام: اثنينهم!!
تركي: أكيد... أمهم تزوجت مع من يعيشون
بسام عارف أن الحق مع تركي وقال: ع الأقل أتركـ فيصل عندنا... إذا مو عشاني عشان أمهم... مو كفاية أنكـ ظلمتها لما تزوجتها بالسر... وحرقت قلبها لما طلقتها... وبعد تبي تاخذ العيال منها
سكت تركي لأنه ما يبي يقهر البندري حتى لو تزوجت غيره.... بسام وزوجته موجودين وهو عارف أنهم يموتون على عياله....
فقال: خلاص باخذ فاتن
بسام: مشكور يا تركي... وياليت ما تحرم بنتكـ من أمها
تركي: يصير خير

دخلت البندري بيت زوجها وهي خايفه.... ناظرت فيه كبير وفخم نوعا ما.... ناظرها وليد وتنهد البندري صغيره مره عليه.... بس بسبب أخوه اللي ما رضى يتنازل عن فلوس أبوه.... الين ما يتزوج وليد البندري وتجيب له عيال....
وليد: أدخلي يا بندري... وش فيكـ واقفه
دخلت البندري وهي متردده.... وجلست بالكنب....
وليد: هذا جناحكـ يا بندري... ومثل منتي عارفه البيت ما فيه الا أنا وزوجتي... وكل وحده لها جناحها
البندري: طيب... أبغى أبدل
وليد: خذي راحتكـ... هذي الغرفة والحمام هناكـ
وقفت البندري ودخلت الغرفة وهي ترتجف.... حست بندم أنها واقفت عليه.... بس ما بيدها شي....

دق الجرس.... وفتح بدر الباب واستغرب لما شاف تركي ضمه....
تركي بصوت مخنوق: تزوجت يا بدر... بنوو تزوجت
دخله بدر لداخل وسكر الباب: من اللي تزوجت
تركي: أم فيصل تزوجت
بدر: أكيد بتتزوج... لأنكـ طلقتها
تركي مو رايق: يرحم والديكـ لا تعيد علي كلام أخوها
بدر: لأن كلامه صحيح
تركي: بس أنا أحبها
بدر: تركي أنت طلقتها وش ها الكلام
تركي: غصب عني يا بدر... مو برضاي
بدر: عارف يا تركي... بس أنت أرسلت ورقة الطلاق... وأنا يا ما حاولت معكـ... بس الله يهديكـ استعجلت وطلقتها
دفن تركي وجهه بين يديه: آآخ يا القهر... كله من أبوي
بدر: اللي صار صار
تركي: وش أسوي بحالي الحين
بدر: رح الدمام وصلح أموركـ مع بنت عمكـ... خلاص عش حياتكـ مع زوجتكـ مثل ما سوت أم فيصل
وما جا العشا الا وتركي ماشي الدمام.... وصل لبيت عمه وهذا القرار اللي فكر فيه.... دام البندري تزوجت هو بعد بيعيش حياته مع بنت عمه حتى لو قلبه عند غيرها....
دق الجرس وفتح فايز الباب.... شاف بوجهه تركي اللي كان شاحب وذقنه فيه كم شعره....
فايز: هااه يا ولد العم... سكران وجاي عندنا بعد
تركي: أولا أنا منيب سكران... ثانيا أنا مو جاي أقابل خشتكـ أنا جاي أشوف زوجتي
فايز: نعم وش قلت... ما سمعتكـ
تركي: فايز بلا هبال وخلني أقابل غادة
فايز: غادة ما تبيكـ طلقها وفكنا منكـ
تركي: خلني أسمع ها الكلام منها
فايز: تحلم
جا عبد الله: خير فايز وش فيكـ... ـ شاف تركي: هلا تركي... حياكـ تفضل
فايز: لا ما يدخل
عبد الله: فايز... أكرمنا بسكوتكـ
فايز: طيب أنا أوريكـ
دخل وراح يقول لأخته....
بالمجلس.... قال عبد الله: عليكـ حق يا تركي... ليه تركت أختي كذا
تركي: وأنت عليكـ حق ما جيت عزا أمي
عبد الله: ما كنت موجود بالسعودية... عظم الله أجركـ
تركي: جزاكـ الله خير... عبد الله، أنا جاي وأبي أكلم غادة
عبد الله: بعد ها الفترة اللي اختفيت فيها... تهقى غادة تبيكـ
تركي: عارف إني غلطان... بس أنا معذور وأبيها تسمعني قبل وبعدها هي حره
وقف عبد الله: من حقكـ أنها تسمع لكـ... عشان كذا أنا بناديها لأني أبي الصلح بينكم... بس مراح أتدخل إذا طلبت الطلاق
تركي: طيب
دخل عبد الله لأخته وجلس معها لحالها بغرفتها....
غادة: ما أبيه يا عبد الله... ولا أبي أشوف وجهه
عبد الله: غادة يا أختي أسمعي للرجال قبل وسوي اللي تبينه
غادة: لا منيب رايحه له
عبد الله: أنا عارف أن فايز لعب براسكـ... بس ترا آخرتها فايز بيتزوج وأنتي بتظلين مطلقه... ف روحي لتركي وسمعيه يمكن تقتنعين بكلامه
وبعد محاولات راحت غادة للمجلس....
شافها تركي وابتسم: كيف حالتس يا غادة
غادة: نعم يا تركي وش تبي
تركي: ابيتس يا غادة... عطيني فرصة وأرجعي لي
غادة: بدري يا ولد عمي... خلاص عافكـ الخاطر
تركي: غادة... تعالي وأجلسي وأسمعيني
جلست وقالت: تكلم هذا أنا أسمع... وترا ما جيت إلا عشان عبد الله
قام تركي وجلس جنبها وقال: غادة أنتي ما تعرفين كيف كنت أنا عايش... غادة أنا تعبت كثير بصغري لا من أبوي ولا من زوجته... عشان كذا هربت منهم وعشت بالرياض... وما لقيت من ينصحني الا أصحاب السوء
ناظرته غادة بقهر: بس هذا كله ماضي مو عذر عشان تتركني
تركي: عارف... بس لما تزوجت لقيت من يهتم فيني ويسأل عني... أنا ما أقول ها الكلام عشان أقهرتس... بس حطي نفستس بمكاني تزوجت وبسرعة طلقت وفجأة تزوجت وحده ثانيه... ـ رفع يده ولف وجهها لجهته وقال: غادة أنا تركتس هنا لأني كنت محتاج أبعد شوي... حتى استوعب إني طلقت زوجتي وتزوجتس
بعدت يده عنها وصدت....
تركي: صدقيني لو ما سويت تسذا كان عذبتس وعذبت نفسي معتس... لأنتس أنفرضتي علي وكنت بطلع قهري من أبوي فيتس
وقفت غادة وقالت: لا تحاول عذركـ مو مقبول يا تركي
وقف تركي ومسكـ كتوفها: غادة أنا ما عندي أسلوب بس أبيتس تسمعيني بقلبتس مو بعقلتس... أنا عشان ما أكرهتس تركتس عند أهلتس... وما أبغى أطلقتس وأنا ما عطيت نفسي فرصة إني أتعرف عليتس أو حتى أحبتس... أبيتس تعطيني فرصة حتى تتعرفين علي وتعرفيني على طبيعتي
غادة: بس أنت ما نسيت البندري
تركها وغمز لها وهو مبتسم: ها الشي بيدتس أنتي... إذا كنتي شاطره بنساها وبنسى أنها كانت زوجتي
سكتت غادة وهي محتاره....
تركي: غادة أنا قلت اللي عندي... وأعرفي إني ما جيت من الرياض لبيتكم إلا لأني ابيتس وشاريتس... فكري بكلامي وإذا قررتي قولي لأختي مها وهي تبلغني... فمان الله

تم الصلح بينهم والعزيمه عشانهم.... ابتسمت أم عبد الله برضى لأنها دفعت ثمن شماتتها بالناس.... وصاروا الناس يتشمتون ببنتها.... بس تركي رجع لغادة وتغير 180 درجة ظل اسبوع عشان زواج أخته.... وبعدها سافر مع زوجته....


.


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




مرت الأيام والسنين....
استقلت أم فيصل بحياتها.... تطلقت من وليد بعد ما جابت منه 4 عيال.... وبما أن فيصل ولدها يشتغل وهي تشتغل.... خلاص مو لازم تسكن عند اخوانها....
تذكرت سبب طلاقها من وليد.... لما رجعت من المستشفى وأكدت لها الدكتورة أنها حامل بالطفل الخامس.... انقهرت لأن بناتها التوأم ما كملوا السنة وحملت بعدهم.... جا وليد العصر وأخذها للسوق.... دخلوا لمحل أطفال وناظرت البضاعة.... أما وليد كان واقف بعيد بس عينه عليها.... رفعت فستان وردي وابتسمت وهي تتخيله على بناتها....
ـ : عاجبتس
التفتت البندري للرجال اللي وقف جنبها.... عرفت أنه غلطان وبعدت عنه.... بس هو مسكـ يدها وقال: حبيبتي للحين زعلانه
سحبت البندري يدها: ابعد يا قليل الحيا
بانت الصدمة بعيون الرجال.... هذا مو صوت زوجته.... التفت لما سمع زوجته تقول: حبيبتكـ!!
الرجال توهق: أأنا... أنا ظنيـ...
سكته بقس من وليد.... وقال: جد أنكـ..## بس الشرهه مو عليكـ... ـ ناظر البندري: الشرهه على حبيبتكـ
البندري فتحت عيونها ع اللي فهمه زوجها.... مسكها زوجها وطلع فيها من المحل.... كانت تناديه وتفهمه بس هو يسكتها....
استغربت زوجته لما شافته يجر البندري من يدها.... وكأنها لعبه وهي تحاول تفهمه.... دخلوا جناحهم وقفل وليد الباب....
ناظرها والشرر بعيونه: ما ألومه أخوكـ لما تبرا منكـ ومن أختكـ... لأن تربيتكم زفت
نزل عقاله وضربها وما جا ببالها الا سعد لما يهجم عليها وكأنه وحش.... أغمى عليها من ضربه ولأنها كانت حامل.... وبعد ساعة رجع يشوفها وشافها تنزف وخذها للمستشفى.... لأنها سقطت جنينها.... ولما صحت شافت نفسها بالمستشفى.... ناظرته وقالت: وش فيني
وليد كان ندمان لأن الرجال جا لعنده وفهمه اللي صار.... فقال: أنتي حامل... أقصد كنتي
مثلت البندري الصدمة: ايش
وليد بندم: آسف والله ما كنت عارف أنكـ حامل
البندري: كل مرة تضربني وتقول مدري أنتس حامل
وليد: بس أنا...
قاطعته وقالت: ما أبغى منكـ حاجه... أبغى اخواني
وليد: جايين بالطريق
ولما عرف أخوها وقف معها بمسألة الطلاق.... بعكس أختها مشاعل ما تبي أختها تتطلق للمرة الثانية.... رفضت محاولات زوجها وأختها وبالآخر تطلقت وارتاحت منه....
انتبهت لما دخلت طالبه بغرفتها.... وقالت: أم فيصل
أم فيصل: وش بغيتي
الطالبة: تبغيكـ أبله هيله
دخلت لغرفة المديرة وشافت طالبه واقفه معها....
أم فيصل: سمي استاذه هيله
المديرة هيله: سلمتي... شوق تقول أنها نست ساعتها أمس بالفصل ما شفتيها
أم فيصل: لا ما شفت أي ساعة
ناظرتها شوق باحتقار: الحين قالت ما شفتها... أكيد سرقتيها
أم فيصل: وليه أسرقها
شوق: ساعتي من ارماني ولا أنتي وش عرفتس بالماركات... أكيد أخذتيها حتى تجيب لتس مبلغ كويس
قاطعتها المديرة: شوق احترمي وجودي
شوق: استاذه... هذي ساعتي هديتي من داادي... وأكيد هذي سرقتها
دخلت بنت وقالت: شوشو وش فيكـ... ساعتكـ عندي نسيتي
شوق: ايش
البنت: أمس لما كنا بنطلع عطيتيني اياها ونسيتيها
ناظرت شوق أم فيصل وطلعت.... أما المديرة هيله تنهدت: السموحه يم فيصل
أم فيصل كان تفكيرها بشوق.... اسلوبها وشكلها ذكرها بوحده بس ماتدري من هي.... ناظرت المديرة وقالت: حصل خير
المديرة: آآه من ها البنت دوم تسبب مشاكل
أم فيصل: كلمي أمها
المديرة: كذا مرة كلمتها بس دايما تقول أن بنتها بنت العاصي... ومحد قد أبوها
أم فيصل شدها أسم العايله: وش أسم أبوها
المديرة: سعد العاصي
تفاجات أم فيصل، شوق بنت أخوها سعد.... النسخة الثانية من أمها" لو تعرفين يا شوق إني عمتتس وش بتسوين ": الله يعينتس استاذه هيله... عن أذنتس

فيصل 26 سنة
كان جالس بمكتبه بالعمل.... ناظر حوله وتحسر، لما كان بالثانوية اجتهد بالدراسه حتى يتخرج ويحصل وظيفة ممتازه.... بس الحين وبعد ما تخرج من الجامعه صار ما فيه وظايف زينه إلا بالواسطة....
ناظر ببطاقة الراجحي وتنهد.... كل شهر ينزل له مبلغ من أبوه.... وكأنه يدفع ثمن زواجه من أمه بالسر.... لوما الحاجة ولا كان من زمان كسرها.... تذكر لما راح لمدير وحده من الشركات....
تفاجئ الشايب لما قرا اسمه: أنت ولد تركي العالي
فيصل: ايوه
الشايب: ومن متى تركي عنده ولد
سكت فيصل وش يقول أبوي ما يبيني.... ما يتشرف فيني لأني ولد الفقيرة....
ضرب يده بالطاوله وقال: آآآخ يا القهر آآخ
قام لما طلبه مسؤله.... طلع من الشركة ومعه أوراق لشركة التصدير والإستيراد.... لازم يوصلهم للمدير، هذي شغلته....
راح للشركة وسأل عن مكتب المدير وراح له.... وهو يمشي ما انتبه إلا لما صدم واحد وبيده قهوه....
راكان: عمى إن شاء الله ما تشوف
انحرج فيصل: آسف ما انتبهت
احتقره راكان: وش أسوي بثوبي الحين
فيصل: اعتذرت لكـ وش تبي أكثر
راكان: اعتذرت!! وين أصرفها فيه آسف ذي
سفهه فيصل ومشى لأنه ما يبي مشاكل.... انقهر راكان ومسكه ولفه لجهته وعطاه بقس بأنفه.... حط فيصل يده بأنفه من الألم.... ناظر أصابعه اللي فيهم دم ورد له البقس بخده وهجم عليه.... مسكوهم الموظفين وكل واحد بدا يعلي صوته ع الثاني....
الكل سكت بعد صرخة أبو راكان: وش فيكم
راكان: ذا العمي كب القهوه علي
فيصل: لا تخليني أجيب كوب ثاني وأكبه عليكـ
انفجر راكان وتوه بيهجم مسكوه الموظفين.... قال وهو يقاومهم: أتركوني ما تفهمون
أبو راكان: راكان
راكان: ما تسمعه وش يقول
أبو راكان: تعال أنت معه المكتب وأنتم كل واحد على شغله
راح راكان مع أبوه أما فيصل اخذ منديل ومسح دمه.... شال الشماغ والأوراق ولحقهم....
راكان كان واقف جنب أبوه وكأنه بزر.... أما فيصل واقف قبال المكتب....
راكان: ناظر يبه شف وش سوا بثوبي... أخصم عليه راتب سنة... ولا أطرده وفكنا منه
أبو راكان: راكــان
ركان: آمر يبه
أبو راكان: رح البيت وخلني أتفاهم مع الرجال
راكان: بس يـ...
قاطعه أبوه: وبعدين معكـ... رح البيت وأرجع لكـ ربع ساعة
طلع راكان وهو مقهور....
أبو راكان: وش تشتغل
فيصل: مراسل
أبو راكان: وش أسمكـ
فيصل: فيصل العالي
أبو راكان: أنت ولد تركي العالي
فيصل طفش من ها السؤال: ايوه
أبو راكان: أنت تشتغل هنا
فيصل: لا
أبو راكان: وش عندكـ جاي
مد فيصل الأوراق: أنا جاي أبيكـ توقع ع الأوراق
أخذ أبو راكان الأوراق وبدا يقرا.... وبعدها قال: وش أخبار بندري
تفاجئ فيصل: ايش... ـ ما انتظر الرد وقرأ أسم أبو راكان وقال: اهاا أنت خالي سعد
أبو راكان ما رد.... دخل رياض وعلى طول راح عند أبوه: يبه يدكـ على 5 آلاف ريال
أبو راكان: وش عندكـ
رياض: بنروح الشرقيه أنا والشباب ويمكن نمر البحرين
أبو راكان: والجامعه
رياض: اسبوع واحد ما يأثر يبه
أبو راكان ما تهمه الجامعه لأنه قريب يسفر ولده.... عشان يدرس ويجيب الشهادة الكبيرة.... فتح الدرج اللي جنبه ومد الفلوس له....
انبسط رياض وقال: الله لا يخلينا منكـ يا يبه
أبو راكان: مرتاح بشغلكـ يا فيصل
فيصل: الحمد لله مستوره
أبو راكان: وش رايكـ بوظيفة راتبها 4 آلاف ريال وفوقهن سيارة
فيصل: هنا!!
مد أبو راكان الأوراق: ايوه
أخذهم فيصل: لا مشكور ما تقصر
رياض: هذي فرصة لا تضيعها
فيصل وهو يناظر خاله: ما أبغى أشتغل بشركة فلوسها كلها حرام
طلع فيصل أبو راكان ما هتم من كلامه.... أما رياض كان مصدوم من رد فيصل....

سجى وندى 16 سنة
هذول بنات البندري من زوجها وليد.... سجى عايشه مع أمها وندى عند أبوها.... كانت سجى جالسه بالفصل تسولف مع ديمه 17 سنة بنت بسام ومشاعل....
سجى: وش تبين أكثر
ديمه: اممم وش لونه المفضل
سجى: وأنا أدري عنه... مدري وش تحبين فيه تراه عصبي وشديد
ديمه: عسل يا قلبي عسسسل
سجى: ههههه الحالة صعبه
ديمه: أي مطعم يحب
سجى: ألف مرة قلت لتس كودو...وش عندتس على ذا التحقيق
ديمه: ولا شي عادي
سجى: مو على سجوو... ـ ابتسمت بخبث: اهاا نسيت أن حبيب القلب هو اللي بيوصلتس البيت اليوم
ديمه: هههه كاشفتني
سجى: أنتي راعية طويله
ديمه: أحبه... آآه أموت عليه
سجى: ههه وش رايتس أقوله اليوم
ديمه عارفه هبال بنت خالتها: تبين أكسر ها الطاوله على راستس أحكي
سجى: ههههه خبلة بنت خالتي
جت ندى: وش عندكم يا بنات
سجى: ناظري بنت خالتس المهبوله
ندى: أكيد تتكلمون عن فيصل
ديمة: إذا ما تكلمنا عنه... عن من نحكي
ندى: الله يكون بعونكـ... سجوو جبتي اللي طلبته
سجى: أكيد وأنتي
ندى مدت كتابها: خذي بس لاحد ينتبه
فتحت سجى الكتاب اللي بوسطه صور: هذول اخواني
ندى: ايوه فديتهم
سجى: من نواف ومن مهند
ندى تأشر بيدها: هذا نواف وهذا مهند
سجى: وهذا أكيد أبوي
ندى: ايوه الله يرحمه
سجى: مساكين أنا وفيصل اثنيننا انحرمنا من ابائنا
ديمه: جد أنا عمري كله ما شفت أبو فيصل... ومحد يجيب طاريه... هو وينه
سجى: هو عايش بالشرقية، جا لما كان فيصل بالثانوية... طلع له بطاقة أحوال والرخصه وما عاد شفناه
ندى: سجوو وين اللي طلبته
فتحت سجى بوكها وطلعتها: سمي بالرحمن وناظري
ديمه: وااااو جايبه صورته وساكته
ندى: يجنن من يشبه
سجى: أمي تقول يشبه جدي الله يرحمه... وخالتي تقول يشبه أخته فاتن... وخالي يقول يشبه أبوه أختاري الأجابه الصحيحه
ندى: أنا ما قد شفت جدي ولا أختي فاتن ولا أبو فيصل... وأظن أنه يشبه أمي اللي ما قد شفتها
سجى: وش فيتس تناظرين أخوي... عيب تراه أجنبي عنتس
ديمه: ول على ولد خالتي... كل أسبوع يصير أحلى من اللي قبله
سجى: هههه تو من يومين شايفته كيف لو شهر
ديمه: وتهقين يومين قليله... آآه يا زينه ويا ملحه
ندى: بسم الله على أخوي... لا تصيبينه بعين
ديمه: بلا حتسي فاضي... ـ وقفت: يللا انتهت الفسحة أنا رايحه لفصلي
سجى: ديمووه
ديمه: ووجعووه... وش تبين
سجى: هاتي الصورة
ديمه: ههههه أبغى أفرجيه لصديقاتي
ندى: لا تنسين أخطبي له أحلى وحده
ديمه: يخسن أخطب لهن فيصل

نواف 22 سنه، مهند 19 سنه
هذول أولاد البندري من زوجها وليد.... توهم يعرفون أن اللي مربيتهم هي زوجة أبوهم.... فهم جايين مع أختهم ندى عشان يشوفون أمهم البندري....
نواف: ندووش أنتي متأكده
ندى: ايوه... وأنا قايله لكم أن سجى معي بالمدرسه... وأمها هي أمنا بس أنتم ما صدقتوني
مهند: شكل أختكـ بتورطنا
ندى: وقف بس هذا بيتهم
فتح مهند عيونه ع الآخر: هذا بيتها
نواف: الحين مو فيصل ولدها هو ولد العالي... كيف هو ساكن مع أمه هنا
ندى: أولا فيصل أخوكـ وأمه هي أمكـ... ثاني شي أمي ما رضت تسكن من فلوس أبو فيصل
مهند: وش دخل أبو فيصل
ندى: مو أبو فيصل هو اللي يصرف على ولده... وأمي تشتغل وفيصل يشتغل وراتبه على راتب أمي... اشتروا ها البيت وسكنوا فيه... لو على فيصل كان شرا قصر من فلوس أبوه... بس أمي اللي ما رضت
مهند: وأنتي من كيف عرفتي كل هذا
ندى: من أختي سجى... يللا ننزل فشله واقفين كذا
نواف: أنتي شفتي فيصل من قبل
ندى وهي تفتح باب السيارة: صورته بس
نزلت ندى ودقت الجرس.... فتحت سجى الباب ودخلت أختها....
سجى انبسطت: ندوووش
ضمتها ندى: هااااي... كيفكـ يا حلوه
سجى: كويسه... جو اخواني
ندى: أكيد... تعالوا نواف مهند أدخلوا
دخلوا وسلموا.... مهند: اووه هذي ندووش ثانية
سجى: هههه حياكم أمي بتموت وتشوفكم
دخلوا ووقفت أم فيصل لما شافت عيالها.... سلم عليها نواف وهو مستحي.... وهي ضمته وبكت وضمت مهند وندى.... أما هم فكان عادي عندهم لأنهم ما يعرفونها....
جلست وهي تمسح دموعها: كبرتوا والله وصرتوا رجال
حطت ندى راسها بصدر أمها وقالت: شفت سجى من أولى متوسط... وسألت أبوي عنها وقال أن أمها هي أمي... ومن يومها وأنا دايما معها حتى بالثانويه سجلت معها بنفس المدرسة
باستها أم فيصل: ياحبني لتس يا ندى
نواف: متى آخر مرة شفتينا
أم فيصل: أنت كان عمركـ 7 سنين... ومهند كان 4 سنوات... ـ حطت يدها على شعر ندى: وندوش كان عمرها سنة
سجى: كل ها السنين يا يمه... ليه
أم فيصل: بالبداية ما كان حد يجيبكم لي... وبعدها أبوكم غير بيتكم وما عاد عرفت وين رحتوا... ومن سألتني سجى عن أختها عرفت أنكم رجعتوا
نواف: يمه وش كان سبب طلاقكـ من أبوي
نزلت أم فيصل عينها وقالت: ما أبي تهتز صورة أبوكم بعينكم... بس بسبب عصيبته ماتوا اثنين من اخوانكم وهم ببطني
مهند بصدمة: كيف!!
أم فيصل: ما كان أبوكـ يعرف إني حامل وقتها... ولما سقطت مرتين خفت على نفسي وقررت أنفصل عنه وأربي فيصل... بس زوجة أبوكم جابت لي سجى
مهند: صحيح أمي عندنا أخت أسمها فاتن
أم فيصل: ايوه... وهي عند أبوها بالشرقية
ندى: متى آخر مرة شفتيها
أم فيصل: كانت بابتدائي، جابها أبوها اسبوع عندي... وما عاد شفتها، شفتوا كيف عيالي بعاد عني
نواف: يسلم راسكـ يمه... وأنا توي أعرف أنكـ أمي، لو عارف كان جيت لكـ من زمان
مهند: ودام عرفناكـ بنجيكـ على طول
دخل فيصل للبيت وصل الصالة.... فيصل: السلام عليكم
الكل: وعليكم السلام
سجى: فيصل هذول اخواننا
سلم فيصل عليهم وجلس وبعدها قال: أمي جوعان أبغى غدا
وقفت أم فيصل: الغدا جاهز... غير ملابسكـ وتعال تغدا مع اخوانكـ... يللا بنات تعالوا معي
راحوا البنات مع أمهم وقال فيصل: كيف حالكم نواف ومهند
نواف: بخير... شكلكـ تعرفنا
فيصل: ايوه أذكركم كلكم... وأذكر زوجة أبوكم بعد
مهند: كم كان عمركـ
فيصل: 10 سنين تقريبا... ـ وقف: عن أذنكم بروح أبدل

بالدمام....
ناظر أبو فيصل صورة غادة وتنهد.... جابت له ولدين وتوفوا وجابت له بنت.... بس ما عاشت معها الا 5 سنين وبعدها توفت.... حط أبو فيصل يده بخده وراح في بحر الشوق.... خصوصا أن غادة متزوجته وكأنه واجهه اجتماعية.... زوج بالأسم وعيال بالأسم أهم شي عندها شكلها عند الناس....
حفلات استقبال ومجاملات وهذي تزوجت وهذي ولدت.... أما زوجها صفر ع الشمال والعيال المربية موجوده معهم.... وما جلست بالبيت إلا لما مرضت وآخرتها توفت بحراره.... وها الشي خلاه دوم يفكر بأم فيصل.... مع أنه رافض الزواج....
غير الصورة وشاف صورة أم فيصل.... رغم صغرها لما تزوجها إلا أنها كانت دايما معه وقليله طلعاتها لصديقاتها.... هو اللي يقترح تطلع معه لأنها حابسه نفسها بسبب الدراسة....
ابتسم لما تذكر كيف وصلت صورتها عنده.... أخذ بنته فاتن تشوف أمها وجاب فيصل عنده وهم صغار.... وبعد ما رجعها، كلها يوم وجابت له الخدامة صورة أم فيصل.... وقالت أنها لقتها مع ملابس فاتن.... عرف أن بنته خذتها ومحد يدري عنها....
أبو فيصل يكلم الصورة: وش تسوين الحين يا بندري... وكيف عايشه حياتكـ

فاتن 24 سنة....
مال وجمال وثقة عمياء.... ناظرت بعقد أمها، وتذكرت زيارتها الوحيدة لأمها.... كان عمرها 9 سنين وراحت لأمها أسبوع ولما جا أبوها ياخذها.... عطتها أمها ها العقد حتى تتذكرها.... وقبل ما تركب السيارة احتجت أنها نست شي بغرفة أمها....
راحت وفتحت البوم الصورة اللي تفرجوا عليه من فترة.... خذت صورة أمها وحطتها بجيبها لأنها ما رضت تعطيها اياها....
ضحكت فاتن: هههه مدري وين راحت ها الصورة... سامحيني ماما
انتبهت لصوت منبه المسن ورجعت تسولف.... طق الباب وقالت: أدخل
دخلت أميرة بنت عمتها: هاااي فتوون
فاتن: هااي
أميرة: فتون وش فيكـ ما جهزتي... تأخرنا
فاتن: خليني أفتكـ من ها العله اللي عندي>> تقصد اللي بالمسن....
أميرة: خليكـ معه... أنا بروح أجهز وبمشي عنكـ
فاتن صرفته وقالت: يللا هذا أنا سكرت المسن
أميرة: اوكي

دانة 15 سنة
هذي بنت تركي الوحيدة من غادة....
ناظرت بصورة أمها ومسحت دموعها.... ليه هي فقدت أمها، ليه هي معها ثقب بالقلب.... وأنواع الجزع بأفكارها.... قطع أفكارها لما طق الباب....
دانه: أدخل
دخل عمها ماهر: دانة
التفتت دانه: هلا عمي كيفكـ
ماهر: تمام... دانة أنتي تبكين
دانة: لا بس كنت أتثاوب
جلس ماهر ع الكرسي وقال: دانه أحمدي ربكـ ترا أنتي أحسن من غيركـ
نزلت دمعة دانه: أحسن بايش يا عمي... أم ما عندي ومعي ثقب بالقلب
ماهر: بس عندكـ أب يا دانه وخالات يسألون عنكـ... فلوس أبوكـ مغرقتكـ ومنتي محتاجه لأحد
دانة تبكي: خذ فلوسي وعطني قلب صاحي... خذ فلوسي ورجع لي أمي
ماهر: بالنسبه لثقب قلبكـ بيصغر بإذن الله... أنا أعرف واحد كان مثلكـ ولما دخل العشرين صغر الثقب عنده وهو عايش طبيعي... أما أمكـ أفرضي أنها موجوده يمكن تكون مشغوله عنكـ... ولا نسيتي كلام فاتن عن أمكـ دوم معزومه وتاركتكم عند المربيات
دانه: ولو وجودها يكفيني... وتذكر أنها توفت قبل ما يكتشفوا الثقب... ولا كان صارت دوم معاي
ماهر: دانه يا بنت أخوي... أنا ما أعايركـ بأمكـ بس أبيكـ تشوفين غيركـ... أنا مثلا فلوس وعندي وسيارة وبيت... بس وش الفايده ما عندي أم ولا أب... والله إنهم دوم في بالي... من تحصل لي مناسبه حلوه أتذكر أمي وأبوي وش بتكون فرحتهم فيني
دانة: الله يرحمهم
ماهر: آمين... يللا أنزلي تحت أختي مها جت مع بنتها
.
.


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




بالرياض
بالمدرسة الثانوية.... استغربت أم فيصل من البنات اللي طلعوا من الغرفة اللي تجلس فيها.... كلها نص ساعة وجت وحده تناديها لأن المديرة تبيها.... راحت لمكتب المديرة وشافت 4 بنات وكم ادارية....
المديرة هيلة: أم فيصل... تقول شوق أنها فاقدة اسوارتها
ناظرت أم فيصل ببنت أخوها وقالت: يمكن نسيتيها عند وحده من صاحباتس أسأليهن قبل
تخصرت شوق: أسألهن وأنا متأكده أنها عندتس
أم فيصل كأنها تشوف نسخة مصغرة من زوجة أخوها.... وقالت: روحي الغرفة وفتشي
وهذا اللي صار والكل تفاجئ لما لقوا الأسوارة بشنطة أم فيصل....
رفعت شوق اسوارتها وقالت: وهذي اسوارتي عندتس وش رايتس
تذكرت أم فيصل البنات اللي طلعوا من غرفتها من شوي وقالت: وأنتي متأكدة إني أنا اللي سرقتها... ليه ما سألتي صاحباتس لأنهن كانوا هنا من شوي
أصفر وجه هناء لأن أم فيصل تناظرها: كذابه
المديرة هيله: لا يا شوق تأكدي من البنات... لأن أم فيصل عمرها ما مدت يدها على أغراض غيرها... وأكيد هذا مقلب من البنات
عصبت شوق: لا مو مقلب... ـ أشرت على أم فيصل: هذي حراميه مو أول مرة تسويها... أنا مدري كيف مشغلينها هنا وهي تسـ...
سكتت من بعد كف أم فيصل لها.... الكل تفاجئ لأنهم عارفين أن شوق بنت العاصي ومحد يقدر عليها....
أم فيصل: أنكتمي يا قليلة الحياء... ـ تكتفت وقالت: بس أنا ما ألومتس لأن أمتس ما لقت من يربيها... عشان تسذا ما عرفت تربيتس يا قليلة التربيه
شوق الصدمة الجمتها.... لأنها ما توقعت حد يمد يده عليها ويغلط على أمها.... والحين الفراشة أم فيصل تضربها.... قالت بقهر: تضربيني أنا هااه هين... طيب أنا أوريتس
طلعت شوق من الغرفة ولحقوها البنات.... راحت دورة المياة وطلعت جوالها.... دقت على أبوها وقالت له اللي صار وزادت السالفة ملح وبهار....
طلعت شوق والبنات وحست أم فيصل بيد على كتفها.... الكل عذرها لأن شوق تمادت معها....
استاذه منال: ما كان له داعي تضربيها... تسرعتي يم فيصل
ابتسمت أم فيصل: الدنيا ما تصفى لأحد يختي منال... ولا من يصدق ها البزرة بنت أخوي
الكل تفاجئ: بنت أخوكـ
أم فيصل: ايوه
المديرة هيله: إذا عرف أبوها أسمكـ مراح يسوي شي
أم فيصل: هو ما يعرف إني اشتغل فراشة... فبيعطي أوامر وبس ولا هو بسأل عن أسمي... بس واللي يعافيكن ما أبي شوق تدري إني عمتها

باليوم الثاني....
مثل ما توقعت أم فيصل جا أمر بفصلها.... طلعت من المدرسة وركبت السيارة وهي مقهورة.... قالت للسواق يوصلها لعند أخوها ولا هي مهتمه أنها رايحه بدري.... لأنها عارفة أن وقت فطور أخوها.... وقفت عند الفيلا ونزلت....
الحارس: نعم يا خاله وش فيكـ
أم فيصل: أفتح الباب أبغى أشوف سعد
الحارس: وش تبين بالعم سعد
أم فيصل: هذا بيت أخوي بعد بتمنعني عنه
خاف الحارس على عمره: آسف طال عمركـ تفضلي
رجعت للسيارة ودخلت فيها الين الباب الرئيسي.... نزلت ودخلت للصالة ولا هي مهتمه بكبيرة الخدم اللي تمنعها.... وصلت للصالة وشافت أخوها جالس يفطر....
رفع أبو راكان راسه لما سمع صوت سحر كبيرة الخدم.... وهي تمنع وحده أنها تدخل وقال: خلاص يا سحر روحي لشغلتس... ـ ناظر الحرمه وقال: نعم وش بغيتي
تقدمت أم فيصل وفتحت غطاها.... قال بصدمة: بندري !!
أم فيصل: ايوه بندري مفاجأة صح
أبو راكان: وش عندتس جايه
جت أم راكان وناظرت بالحرمة اللي جايتهم الصباح.... واستغربت أنها أم فيصل قربت منها وقالت: نعم وش تبين جاية... ما عندنا لتس حاجة
أم فيصل: محد حكى معتس... فخليتس ساكته
أم راكان: هييه أنتي تراتس ببيتي... فاحترمي حالتس
أم فيصل: هذا بيت أخوي وأنا جايه لأخوي... فلا تتدخلين وفارقينا بريحه طيبه
عصبت أم راكان: لا والله أنا يا.....
قاطعها أبو راكان: جوهرة
أم راكان مقهورة: ما تسمع وش تقول
أبو راكان: أتركينا لحالنا... يللا
راحت أم راكان للأصنصيل وهي مقهورة.... نزل رياض من الدرج وهو يتثاوب.... وقف عند نهاية الدرج اللي بالصالة.... واستغرب من الحرمة اللي واقفه مع أبوه.... كب على راسه مويه بارده لما سمع الكلام اللي دار بين أبوه والحرمه....
بعد ما دخلت أم راكان الأصنصيل.... قال أبو راكان: نعم يا بندري وش تبين
أم فيصل ومجهزة الكلام من زمان.... رفعت صبعها وقالت: زوجتني تركي بدون علم أهله الين رفضوني وطلقني... قلت الزواج قسمة ونصيب وعديتها وسكت... ـ رفعت صبعها الثاني: أخذت حلالي وحلال أختي قلت أحسن دام فيها راحتي وعديتها وسكت... ـ رفعت صبعها الثالث: بعنا ما ورانا وقدامنا عشان نسدد دين أبوي للرجال اللي طردته... قلت المهم راحت أبوي وعديتها وسكت
أبو راكان يسمعها وهو متفاجئ.... وش عندها تذكره بأيام قبل....
ناظرت بعيونه وقالت: وعلى كل اللي سويته يا سعد... ما قد رفعت يدي ودعيت عليكـ... تعرف ليه... ـ بصوت باكي: لأني بنوو
أبو راكان مو عارف وش يقول.... بس كان يناظرها بذهول....
نزلت دموع أم فيصل: أنا بنوو اللي ما عرفت أب غيركـ... وبكل بساطة تقطع لقمة عيشي وعشان بنتكـ شوق... سعد قطع الأرقاب ولا قطع الأرزاق ولا تبيني أطر بالشارع عشان أرضي زوجتكـ وبنتكـ... ـ مسحت دموعها: أنا سكت على عمايلكـ قبل بس الحين منيب ساكته... صحيح مقدر أسوي لكـ حاجه... بس دعوة المظلوم ما بينها وبين الله حجاب... فمان الله
لثواني ظل أبو راكان متسمر مكانه.... مستحيل يتركها تطلع بعد ما سمع كلامها.... وقف وراح لها لما شافها تمشي.... مسكها وقال: وين رايحه تعالي وقولي لي وش اللي صار بينتس وبين بنتي... وأختاري الوظيفة اللي تبينها وأنا أجيبها لتس
قالت له اللي صار بالمدرسة وهو وعدها بوظيفة مكتبيه.... وبيسجلها بمعهد عشان تاخذ شهادة كمبيوتر وهي تشتغل....
طلعت أم فيصل وتقدم ولده رياض وعلى وجهه أكبر علامة استفهام....
رياض: يبه من هذي
أبو راكان يفكر بكلام أخته: أختي
تفاجئ رياض: عندنا عمه... من متى
أبو راكان انتبه: قصدي أختي بالرضاعة
رياض: وإذا بالرضاعه وينها عننا كل ها السنين... ووش سالفة حلالها وحلال أختها
تنرفز أبو راكان وقال: رياض شي ما يخصكـ لا تتدخل فيه... فاهم
قصر الشر وراح لأمه حتى يفهم السالفة.... وما سمع إلا نفس الجواب.... جلس وهو يفكر بكلام أم فيصل وما غابت عن باله كلمة فيصل بالشركة لما قال" ما أبغى أشتغل بشركة فلوسها كلها حرام "....

كلها اسبوع ودخلت أم فيصل المعهد وبدت تتعلم ع الكمبيوتر.... دخلت غرفة فيصل وقربت من الستاير وفتحتها مع النافذه.... تضايق فيصل من نور الشمس وغطا وجهه.... ابتسمت من حركته اللي ذكرتها بأبوه....
قربت من سرير ولدها وسحبت الغطا: فيصل قم وش ذا النوم
فيصل وهو بعده نايم: كم الساعة
أم فيصل: سبعة ونص
عطاها ظهره وقال: يمه أنا قلت لتس صحيني 8 مو الحين
أم فيصل: فصيل قم تروش وتجهز... يللا تحركـ لا تتأخر
جلس فيصل وهو يفركـ عيونه: طيب بقوم يمه... بس لا تقولين فصيل منيب بصغير
أم فيصل: طيب يا كبير قم لا تعطلني
تثاوب فيصل: سجوو راحت المدرسة
أم فيصل: ايوه مع اخوانكـ
طلع فيصل من الغرفة جلس بالصالة وشاف الفطور جاهز.... جت أمه وبيدها العصير وجلست تفطر معه.... كانت مبسوطة أن عندها ولد بعمره وتقدر تعتمد عليه.... ناظرته بفخر وابتسمت....
انتبه فيصل وقال: وش عندتس تناظريني ومبسوطة
أمه: بس تذكرت حاجه
فيصل: علينا يم فيصل... قولي منوو اللي جا بالتس وأنتي تناظريني... أبوي مثلا
أمه: لا مو أبوكـ... أساسا أنت ما تشبه له
فيصل: افاا يم فيصل الحين كل من شافني قال إني اشبهه إلا أنتي
أمه: لا يكثر بس... أقول فصيل ترا....
رمى فيصل الملعقه وقاطعها: لا يمه لا تقولين فصيل... والله ازعل
وقفت أم فيصل: عن الهرج الزايد وقم وصلني للمدرسة
فيصل: سوا خير خالي لما دخلتس المعهد وجاب لتس وظيفه
أم فيصل: لو ما الحاجة ولا كان ما رحت له
فيصل مقهور: يمه وش حاجتس للوظيفة وأنا موجود... مستعد أسكنتس بقصر مو بها الخرابه
أمه وهي تلبس عباتها: وأنا منيب مستعدة أعيش من فلوس تركي العالي
فيصل: يمه هذي فلوسي مو فلوس أبوي
أمه: مو أبوكـ اللي يصرف عليكـ... وأبوكـ مو زوجي عشان أعيش على نفقته
فيصل: بس أنا يا يمه....
قاطعته أمه وقالت: فيصل حنا منتهين من ها الموضوع... وإذا أنت متفشل من بيت أمكـ رح أشتر لكـ قصر وأسكن فيه... ولا رح لأبوكـ وعش ملكـ عنده... يللا أنا تأخرت
شالت شنطتها وطلعت وهي تمسح دمعتها.... لحقها فيصل للتهوية ومسكها وحب راسها....
فيصل: آسف يمه اعذريني
أمه: وأنا أتكلم جد... إذا مو عاجبتكـ حياتكـ هنا رح لأبوكـ
فيصل: مو كذا يا أمي... بس يعز علي تروحين لخالي وتطلبين وظيفة وأنا موجود
أم فيصل: وتبيني أجلس بالبيت ما عندي إلا الجدار أتكلم معه... خلاص أنا اشتغل عشان اتسلى وأشوف الناس... يللا وصلني المدرسة
فيصل: يعني سامحتيني يمه
أم فيصل: قلبي ما يزعل عليكـ يا يمه... يللا مشينا

بالدمام
أبو فيصل كان جالس مع أخته وبناته....
أم أميرة: يللا يا بنات طلعوا فوق أبغى أكلم أخوي بكلمة راس
راحوا البنات إلا فاتن اللي وقفت حتى تسمع....
أم أميرة: هاه يخوي... وش رايكـ بهند أخت غادة
أبو فيصل: من أي ناحيه
أم أميرة: وش رايكـ فيها كزوجة لكـ
أبو فيصل: أي زوجة أنا مالي بالزواج
أم أميرة: ليه يا تركي... من توفت غادة كلنا توقعنا تخطب هند... لأنها بنت عمكـ وخالة بنتكـ... وزيادة على كذا بنت ما تزوجت
وقف أبو فيصل: الله يجيب نصيبها... مها واللي يعافيكـ موضوع زواجي شيليه من راسكـ
وقفت أم أميرة: يعز علي يخوي أنكـ جالس لحالكـ بالبيت كذا... ع الأقل هند بتقوم بكـ وبتشوف أموركـ
أبو فيصل: مها... أنا رافض هند مو عيب فيها... لا أنا رافض الزواج ولي أسبابي طيب
أم أميرة: بس يخوي
قاطعها أخوها: صدقيني إذا بتزوج بجي بنفسي وأقولكـ... ويرحم والديكـ قفلي الموضوع ترا طفشت من ها الموال... لا منكـ ولا من الشباب
فاتن شافت أبوها جاي ركضت لفوق.... وقالت لهم اللي صار....
دانة: أحسن... يعجبني أبوي
أميرة: وش فيكـ هذي خالتكـ
دانة: لو أبوي تزوجها بعد ما توفت أمي... كان حبيتها بس الحين منيب محتاجه لها
فاتن وأميرة ناظروها وهم مستغربين منها....
راح أبو فيصل فوق وشاف أخوه ماهر جاي له....
أبو فيصل: هاه يا ماهر وش فيكـ
ماهر: أبيكـ بموضوع... ممكن تجي جناحي
أبو فيصل: يللا
راحوا وجلسوا.... أبو فيصل: هاه وش عندكـ
ماهر مستحي: أبـ..ـغى أتـ..ـتزو..ج
أبو فيصل: تتزوج!!
ماهر: ايه
أبو فيصل: طيب على بركة الله... بس ما تلاحظ أنكـ صغير ع الزواج
ماهر: تركي ترا أنت تزوجت وكنت أصغر مني
أبو فيصل: وقتي غير وقتكـ... وأنت حتى ربعكـ ما تزوجوا على ايش مستعجل
ماهر: أبغى أستقر وأتزوج
أبو فيصل: طيب إذا تبي تتزوج ما راح أوقف بوجهكـ... بس باقترح عليكـ اقتراح أحسن من الزواج والمسؤليه
ماهر: وشوو
أبو فيصل: أنا عارف أنكـ طفشت من الروتين... فقلي الحين وش رايكـ تقدم أوراقكـ وتدرس بره
ماهر: حلو بس من بيكون معي... إذا ربعي كلهم يدرسون من العام
أبو فيصل: وليه ما قالوا لكـ
ماهر: ما قصروا قالوا لي وحنوا علي بس أنا رفضت... والحين ندمت إني ما رحت معهم
أبو فيصل: خلاص رح مع سعود ولد أخوكـ
ماهر: لا... إلا سعود ما أروح معه
وقف أبو فيصل: مالكـ إلا هو... بتصل عليه وبشوف وش يقول
توهق ماهر وحاول يقنع أخوه لأن علاقته بسعود مو عدله....

ببيت أبو راكان....
وقفت شوق عند المرايا وناظرت نفسها للمرة ألف.... خذت العطر وتعطرت للمرة المليون.... شالت شنطتها بعد ما تأكدت أنها خذت اللي تبيه.... سكرت باب الجناح وقفلته ونزلت تحت.... طلعت من الأصنصيل وكان بوجهها رياض تأففت بداخلها لأنها عارفه وش يبي....
رياض 20 سنة: على وين يا حلوه
شوق 18 سنة: السوق
رياض: وش عندتس
شوق: شوية أغراض
ناظرها من فوق الين تحت: بهذي العبايه
ناظرت شوق عباتها: وش فيها عباتي
رياض: كل ها الألوان والكرستالات وتقولين وش فيها
طفشت شوق من ها الموال: آآف ما فيها شي... كل الناس تلبس تسذا جت علي أنا
وكالعادة تهاوشوا.... فتح باب الأصنصيل وطلع راكان 28 سنة وهو يدندن.... شاف اخوانه يتهاوشون وهز راسه....
راكان: للحين ما خلصتوا من ها الموال
رياض: بالله عليكـ ناظرها... هذا شكل وحده بتروح السوق
شوق: وش عليكـ مني... هذا شي يخصني
راكان: رياض وش فيكـ هذي الموضة... حنا مو عايشين بزمن جدتكـ... خلكـ متحرر شوي
رياض: وإذا البنت تسترت تكون من العصر الحجري... وبعدين وشوو متحرر وموضة وش ها الأفكار الخربانه
راكان: آآف وأنا ما لقيت إلا الشيخ رياض أتفاهم معه... أبعد أنت وأختكـ تأخرت ع الشباب
شوق: رياض خلني أروح تراكـ عطلتني
رياض: بدلي العبايه وأطلعي
شوق: صبركـ يا رب... رياض أنت ما تطلع ما تروح لمجمعات أو السوق... ما تشوف الناس وش لابسه... الدنيا تغيرت وكل شي صار عادي... مو بس أنا اللي عباتي كذا
رياض: لا يا شاطرة مثل ما فيه بنات مثلتس يركضن ورا الموضة... فيه بنات محترمات وآخر أهتماماتهن الموضة... فأختصري على نفستس وغيري عباتس
أبو راكان: وش فيكم
رياض: يبه ناظر بنتكـ وش لابسه
أبو راكان: وش لابسه مايوه وأنا مدري
فتحت شوق عباتها وقالت: ناظر يبه أنت شايف شي غلط
أبو راكان: لا
رياض: أنا أقصد العباية مو اللي تحتها
أبو راكان: ما راح أعيد عليكـ نفس الكلام... وبعدين ليه أنت مو واثق بأختكـ... شوشو محترمه وما لها بالسوالف البطاليه
رياض: عارف يبه... بس تبدل عباتها قبل
أبو راكان: الناس ما تحكم عليكـ من ملابسكـ
شوق: صح يبه... لأنكـ تشوف وحده عباتها مثل عباة جدتي ولها سوالف مالها أول ولا آخر
رياض بطفش: براحتكـ يا يبه هذي بنتكـ... بس لا تلومني إذا طاح الفاس بالراس
دخل رياض الأصنصيل....
شوق: بابا تصرف مع رياض... تراه طفشني
أبو راكان: وأنتي الله يهديتس ليه ما تسمعين كلامه
شوق: لا يبه حرام عليكـ تبي الناس تضحكـ علي
أبو راكان: بس أخوتس خايف عليتس
شوق: لا تخاف علي دااادي... محد يقدر على بنتكـ

فيصل كان جالس بالاستراحه مع خويه....
زياد: بو الترووكـ
فيصل: هلا
زياد: ودي أسألكـ عن شي ويا ليت ما تزعل
عرف فيصل أنه بيسأله عن أبوه فقال: أجل لا تسأل
زياد: لا بسأل... الحين أنت أخذت بكالوريس إدارة أعمال مو كنها كثيرة على مراسل
فيصل: وأنت شايف وظايف زينة ذا الأيام... يا الله بواسطة وبوس الأيادي
زياد: بس واسطتكـ أكبر واسطة
فيصل: ما أبغى شي من أهل أبوي... أنا بشتغل بشهادتي ومنيب محتاج لهم
زياد: أتركـ عنكـ ذا المثاليات... والله لو أنا مكانكـ كان وظفت ربعي واخوانهم
فيصل: ماله داعي الدف لأني مو مثلكـ... ولا تفتح معي ذا الموضوع ولا ترا منت شايفني
زياد: خلاص براحتكـ
دخل خويهم أسامة معصب وجلس....
زياد: سلامات داخل على يهود... ترا السلام لله
ابتسم فيصل" وش فيه زياد.. متسبب اليوم "....
أسامة: سلام
ردوا عليه: وعليكم السلام
زياد: عسى ما شر وش فيكـ
أسامة: من أبوي... عصب علي اليوم لأني ما رحت العمل
زياد: محد قالكـ تسهر الليل وتنام النهار كنكـ بوم
أسامة: آآخ يا القهر أبغى يوم إجازه وأبوي مو راضي آخذ لي... تصدق يوقف على راسي الين أطلع من البيت
زياد ناظر فيصل وقال: شفت يا فيصل كيف أنت عايش بنعمه... أبوكـ تارككـ على راحتكـ حتى ما يدري إذا تشتغل ولا لا
فيصل: أبوي من صغري ما يدري عني... بس خلها بالقلب تجرح ولا تطلع بره وتفضح
زياد: وش رايكم بدل الهم اللي عايشين فيه... نروح المجمع نتسلى مع كيكات ونضيع الوقت
أسامة: ايه والله أنا محتاج أغير المود
وقف فيصل: يللا أشوفكم على خير
أسامة: وين
فيصل: وراي عمل وأنا صاحي من بدري
أسامة: فيصل تكفى سلفني أبوكـ... جرب أبوي اسبوع
فيصل: ههههه ياليت
زياد: يخي أسحب عليهم يوم وتعال وسع صدركـ
فيصل: تبيني أكلم بنات لا يا شيخ ها الإختصاص لكم مو لي... بااي
طلع من عندهم وراح لبيت أمه ودخل.... تنحنح لأنه سمع صوت ديمه بنت خالته....
فيصل: السلام عليكم
الكل: وعليكم السلام
أم فيصل: تعشيت يمه
فيصل: ايوه... أنا داخل أنام تبين شي
أمه: لا
دخل فيصل غرفته.... وقفت ديمه وقالت: سجوو تعالي معي
ابتسمت سجى: يللا
دخلوا لغرفة سجى وقالت ديمه: قلبي يا نااااس قلبي
سجى تستهبل: بسم الله على قلبيتس يوخيتي
ديمه: وش أقول وش أحكي... صدق من سماه فيصل
سجى: أبوه سماه
ديمه: هههه حسبتها خالتي
سجى: وش رايتس أروح أقوله عن حبتس له
ديمه: مهبوله تبين أبوي يدفني بالحياء
سجى: حسره على خالي وين يدفنتس وما عنده غيرتس
ديمه: لا يكثر بس... خلينا نطلع للصالة يمكن يطلع
سجى: لا يا حلوه أنتي مفهيه عليه وما تدرين وش قال... قال بينام
ديمه: خسارة أمي مو راضيه أنام عندكم
سجى: أكيد ما ترضى عشان فيصل
ديمه: وش فيه فصولي
سجى: فصولي!! جد قليلة حيا
ديمه: ههههه خلصينا
سجى: لما تغطيتي عن فيصل وحنا ساكنين معكم... فيصل قال لأمي أنه بيسكن مع ربعه عشان ما يضايقتس
ديمه: ومن قال إني متضايقه منه... ودي أشوفه بالصباح والمساء وبكل وقت
سجى: بلا هرج وتعالي نجلس مع أمي

بالدمام
دخل أبو فيصل الغرفة وشاف البنات جالسين....
أبو فيصل: جهزتوا أغراضكم
فاتن: ايوه تقريبا... بس يبه ما قلت لنا وش عندكـ بالرياض
أبو فيصل: واحد من ربعي مسوي عملية... وبعدين أنتي ما تبين تشوفين أمكـ
فاتن: يا ليييييت
أبو فيصل: يللا تعالوا سلموا على عمكم ماهر... باخذه للمطار والعصر نمشي للرياض
راحوا سلموا على عمهم ماهر ورجعوا للغرفة....
دانه: أنا بروح أتأكد من أغراضي
طلعت دانة وقالت فاتن: آآف ملل
أميرة: وش رايكـ نروح ستار بوكس ونستهبل ع الشباب
فاتن: هههه يا ليت... بس بنروح الرياض العصر ما يمدي
أميرة: تدرين أخاف السواق يقول لخالي عن سوالفنا
فاتن: ما عليكـ منه نعطيه قروش ويسد حلقه
أميرة: إلا صحيح كيف بنطلع لرحنا الرياض... هناكـ الشباب يخققووون بس من بياخذنا غير خالي
فاتن: وأنا خليتها تمر كذا... طلعت مليون عذر ووافق تروكي يجيب السواق معه
أميرة: ههههه منتي سهله... تصدقين نفسي أشوف أمكـ
فاتن: أما أنا لا
أميرة: ليه
فاتن: مدري أحس إذا شفتها مراح اخذ راحتي بالطلعات... وأساسا أمي تتكلم قصيمي فيمكن هي متشدده
أميرة: اهاا
.
.



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





بالرياض
في بيت أبو راكان....
صحى رياض وحاول يتحركـ وما قدر.... استغرب وظن أنه بسبب نومته.... حاول مرة ثانية وما في فايدة.... ما يدري وش فيه، توه أمس صاحي وما به شي....
سمع الخدامة لما دخلت وقالت: بابا رياد مدام قول قومي
رياض وهو خايف على نفسه: روحي نادي أمي
الخدامة: مدام يبي أنتي قومي
رياض حاول يتحركـ وما قدر.... صرخ: نادي لي أمي بسرعة
طلعت الخدامة وقالت لأم راكان عن ولدها.... استغربت أم راكان وراحت تشوف وش فيه يمكن مريض....
دخلت غرفته وشافته نايم ومعطيها ظهره.... قالت بصراخ: رياااض قم لا تتأخر ع الجامعه
رياض على وضعه وبصوت مخنوق: يمه مقدر أتحركـ
أمه: رياض بلا هبال قم
رياض: قلت لتس يمه مقدر أتحركـ
قربت أمه: وش فيكـ
رياض: مدري يمه... أحس بجبل على صدري ويمنعني أتحركـ
أمه: وش تخربط
رياض مقهور لأنه يحاول بدون فايده: يمه منيب قادر أحركـ شي من جسمي... حتى أصابعي مقدر أحركهم
أم راكان: خلني أنادي أخوكـ
طلعت من جناح رياض وراحت لجناح راكان.... وصلت لغرفته وطقت الباب لأنه مقفل....
أم راكان: راكاااااان يا راكااان
راكان كان متمدد ع السرير وبيده ع الجوال: دقيقة يا قلبي... ـ نزل الجوال وقال: نعم يمه
أم راكان: راكان تعال وناظر أخوكـ مدري وش فيه
راكان: وش فيه رياضوه
أم راكان: مدري يقول ما يقدر يتحركـ
راكان: طيب يمه... دقيقة وجاي
راحت أم راكان ورفع راكان جواله وقال: اقول يا عمري... أنا بسكر الحين أمي تبيني مدري وش فيها
ـ :...........
راكان: اوكي على اتفاقنا
بعد ما سكر الخط طلع من جناحه وهو طفشان.... شكل أخوه مريض وهو اللي بياخذه للطبيب....
وصل لجناح أخوه ودخل الغرفة وقال: وش فيه رياضوه
أم راكان بصوت باكي: تعال يمه ناظر أخوكـ مو قادر يتحركـ
قرب راكان وهو يقول: أنا أخليه يتحركـ... ـ حط يده على كتف أخوه ولفه لجهته.... استغرب لأن رياض يناظره ودموعه بعيونه....
راكان: وش فيكـ
رياض بصوت باكي: كم مرة أقول لكم منيب قادر أتحركـ
راكان: ليه
رياض: مدري، من صحيت وأنا أحس بجبل على صدري
راكان: خلني آخذكـ للطبيب

بنفس اليوم....
صار لهم اسبوعين من وصلوا الرياض.... ناظرت فاتن حولها أبوها طلع وأختها نايمه.... وما في إلا هي وأميرة....
فاتن: آآف ملل
أميرة: والسواق ليه جاي... خلينا نروح الفيصليه
انبسطت فاتن: ايوه خلينا نغير جو
راحوا لغرفهم وكل وحده تكشخت وتزينت وطلعوا للفيصليه....
بنفس الوقت....
كانوا جالسين ببيت زياد.... زياد يتفرج ع التلفزيون وفيصل يشتغل ع اللاب توب....
زياد بطفش: يخي أنت ما مليت من الجهاز
فيصل: وش اسوي أغراضي بجهازكـ وكلهم للعمل ولازم اسلمهم ها الأسبوع
زياد: طيب أنا مليت
فيصل: وش أسوي لكـ
زياد: قم معي للفيصليه
فيصل: زويد أنا ماخذت اللاب توب حقكـ إلا عشان اشتغل فيه... مو عشان اتسلى به بالفيصليه
زياد: الجهاز حلالكـ متى ما احتجت له خذه... بس تكفى قم معي
فيصل: ما تقصر... كله من جهازي اخترب وراح علي كل شي
زياد: يللا بو التروكـ قم معي عشان خاطري
فيصل: الحين قلي وش بتسوي بالفيصليه
زياد: نروح كوفي نشوف الناس... نغير جو
فيصل: وليه ما اتصلت على وسيم
زياد: دقيت عليه وقال خاله عازمهم وما لي إلا أنت
وبعد دقايق اقتنع فيصل وراح معه....
دخلوا أميرة وفاتن للكوفي ونزلوا غطاهم.... انبسطوا لما شافوا معظم الشباب التفتوا لهم.... جلسوا بالطاوله اللي قبال فيصل وزياد.... انتبهت أميرة على زياد اللي تعرفت عليه من فتره.... قامت تسلم عليه هي وفاتن....
انتبه عليها زياد لما شافها جت وابتسم.... أما فيصل كان يكتب ع اللاب توب وما يدري عن اللي حوله....
أميرة وفاتن: مرحبا شباب
استغرب فيصل لما سمع صوت بنات.... رفع راسه وتفاجئ لما شاف بنتين جلسوا معهم ع الطاولة.... ظن أن زياد مواعدهم وعصب التفت لزياد وناظره بتهديد....
اما زياد طنش فيصل وقال: مرحبتين... يا هلا بأميرة وفاتن
أميرة: هلا فيكـ... شلونكـ زياد
زياد: كويس وأنتي وفاتن وش أخباركم
أميرة: الحمد لله
فاتن: وأنا طيبه
أميرة: زياد كيف تجي هنا بدون ما تقولي
زياد مبسوط: فجاة قررنا أنا وفيصل وجينا
وقف فيصل وهو يسكر اللاب توب: زياد أنا بمشي وباخذ الجهاز معي
زياد وهو يغمز له: ما ودكـ تجلس معنا
فيصل نفسه يحرق صاحبه: لا والله أنا مشغول... ـ نزل وهمس لزياد: حسابكـ بعدين يا الخايس... وإذا وسعت صدركـ دق علي
زياد ماسكـ ضحكته: وين بتروح
فيصل: بجهنم الحمرا... باي
فاتن طول الوقت تناظر فيصل ومفهيه عليه.... ومن خبرتها عرفت أن ما له سالفه مع البنات.... بس ما تدري ليه وجهه مألوف وكنها شايفته من قبل.... ما تدري وين ومتى....
أميرة: وش فيه صاحبكـ راح
زياد: هو مشغول اليوم وبيجي مرة ثانية

جلس راكان ع الكنب وهو يناظر أخوه اللي بالسرير....
رياض: راكان
راكان: هلا
رياض: تهقى وش فيني
راكان: شي غريب والله مدري
رياض بدا يوسوس: يمكن فيني شلل ولا ارتخاء بالعضلات
راكان: انتظر تطلع نتيجة التحاليل ونعرف وش فيكـ... لا تفاول
رياض: الله يستر
دقايق ودخل الدكتور.... وقف راكان وقال: هاه يا دكتور بشر
الدكتور: التحاليل أثبتت أن رياض سليم
راكان: كيف سليم وهو ما يقدر يتحركـ
الدكتور: وهذا اللي استغربت منه... لأن أعصابه وعضلاته وعظامه كلها سليمة وما فيها أي خلل
صرخ رياض: كيف سليمة... وأنا من صحيت ومقدر أحركـ شي من جسمي... يخي قل كلام يدخل العقل
الدكتور: يا أخ رياض احنا سوينا التحاليل ثلاث مرات وما فيكـ أي مرض
رياض بقهر: ثلاث مرات بس... سوها عشر ألف مليون
راكان: رياض اهدا شوي... خلني أكلم أبوي
دق على أبوه: هلا يبه
أبو راكان: هاه يا راكان وش صار مع أخوكـ
راكان: التحاليل سليمة وما فيه أي شي
أبوه: ورياض ما يقدر يتحركـ
راكان: ايوه
أبوه: الحين تتفاهم مع الدكتور حتى يرسل التقارير للندن
راكان: طيب يبه... بس المانيا أحسن من لندن
أبوه: طيب ألمانيا... إذا تفاهمت مع الدكتور طلع أخوكـ من المستشفى... ودق علي إذا فيه أي اشكال
راكان: طيب يبه... فمان الله... ـ ناظر الدكتور وقال: أتوقع عرفت وش يبي الوالد
الدكتور: ايه بس أحب أقولكـ أنكم مراح تستفيدون شي... لأن النتيجة وحده هنا وبرة
راكان: وإذا مو عاجبكـ الموضوع تفاهم مع الوالد
الدكتور: طيب على راحتكم

وصلوا أميرة وفاتن البيت ومن حظهم أن أبو فيصل ما جاء.... جلست أميرة ع الكنب وفتحت كيس كنتاكي....
أميرة: جوعااانه مقدر أصبر
فاتن: بنادي دنون
راحت وطقت الباب على أختها....
دانه: من
فاتن: أنا
دانة: أدخلي فتوونه
فتحت فاتن الباب: هاااي دنون
دانة: هااي... متى جيتوا
فاتن: من دقايق بس... على فكرة اشترينا لكـ من كنتاكي... نزلي وتعشي معنا
دانه: لا مالي نفس... وش سويتوا بالفيصلية
فاتن: هذا هو الفيصليه ما تغير... تمشينا الين تعبنا
دانة: ع الأقل غيرتوا جو
فاتن: ما تبين عشا
دانة: نوو ثانكس
نزلت تحت وجلست تاكل مع أميرة....
أميرة: فتووون فااتن وين رحتي
فاتن: آآه متى تجيني يا فيصل بحصانكـ
أميرة: ههههههه أي فيصل وأي حصان
فاتن: يجنن والله ها الفيصل... بس مدري وين شايفته، وجهه مألوف
أميرة: الحمد لله والشكر... لا تتعلقين بفيصل كثير لأن شكله مو من النوع اللي تعرفينهم... أجل في أحد يشوف وحده بجمالي ويروح
فاتن: وأنا مو ناقصني شي... لو يشوفوني الأجانب عطوني جائزة أوسكار
أميرة: هههههه أحلمي

بعد كم يوم....
بالاستراحه ناظر فيصل أسامة يكتب ع اللاب توب ويبتسم.... وكل شوي يكلم نفسه ويضحكـ.... التفت لما سمع زياد يقول: ههه يا حياتي أنتي
فيصل: زياد أقفل الخط أبيكـ بموضوع
زياد: دقيقه بس... ـ نزل الجوال وقال: وش تبي
فيصل: أول شي أقفل الخط
زياد: بعدين
رجع يكلم الجوال: لا يا حلوه هذا فصيل يستخف دمه
أخذ فيصل كرتون المناديل ورماه على زياد وقال: وجع
فيصل: يخي أنت ما تمل من البنات
طنشه زياد وكمل سوالفه.... ولما خلص سكر الخط وأرسل رسالة لفيصل....
استغرب فيصل وقال: وش ذا الاستهبال من رقمه هذا
زياد: هذا الله يسلمكـ رقم فتوون
فيصل: وش أسوي به
زياد: صور معه... بعد ايش خله عندكـ يمكن تحتاجه
فيصل: واللي يعافيكـ
زياد: فصيييل ناظر وسيم شيسوي
ضحكـ فيصل: ههههه المجانين في نعيم
أسامة: ضحكت بلا سنون يا الشايب... لو تدري ها الدلخ شحن جوالي بثلاث ميه ريال
فيصل: صدقه عنه وعن أهله
بعد ساعة طلع فيصل وراح لبيت أمه.... وسمع صوت اخوانه ودخل....
فيصل: اووه اخواني الحلوين هنا
مهند: وأخيرا جا اللي بيلعب معنا
جلس فيصل معهم وقال: أنتم عارفين إني استاذ بالبلوت... أحم أحم
مهند: يللا ورنا شطارتكـ
فيصل: يللا سجوو... أنتي خليتس متفرجه
قامت سجى وهي مقهورة لأنها ما تعرف تلعب.... بدوا هم يلعبون....
نواف: يللا فيصل خلنا نصيح البزارين هذولا
ندى: قال بزراين قال
نواف: هههه ترا فيصل فنان
ندى: فيصل ما عنده إلا الحكي بس
فيصل: نشوف
سجى: مو حرام عليكم... علموني
بعد دقايق، دخلوا خالهم أبو ديمه وخالتهم أم ديمه.... قالت سجى: يمه ترا خالتي وخالي وصلوا
أم فيصل بالمطبخ: أتصلي على فيصل واستعجليه
فيصل: أنا هنا يمه
جلست ديمه تتفرج عليهم يلعبون.... واحتارت بين فيصل ولا نواف ولا مهند....
أم ديمة: يللا يا بنات المطبخ مع أمكم
وقفت ندى وقالت: أنا بقوم
فيصل ونواف ومهند: لاااا أجلسي
جا أبو ديمة وجلس: خلوها تروح... أنا بلعب معكم
فيصل: خالي تعرف تلعب
أبو ديمة: وش رايكـ... يللا أنا مع منوو
انبسط مهند: معي أنا

ببيت أبو راكان....
طفشوا وهم يدورون حل لمشكلة رياض بدون فايده.... اسبوعين ورجعوا للسعودية لأن رياض تعب من المستشفيات والتحاليل....
دخلوا البيت والكل منهد حيله.... كل واحد راح لجناحه حتى يتروش وينام.... إلا راكان اللي كان يدف أخوه مع كرسيه المتحركـ.... طلع راكان مع رياض من الحمام.... مدد راكان أخوه ع السرير وحط عليه الغطا....
رياض منحرج من أخوه وما توقع يعيش بيوم من الأيام عاجز....
رياض: آسف يخوي تعبتكـ معي
راكان: ما سويت شي
رياض: ما تقصر
راكان: أنا بروح أنام تبي شي
رياض: لا... بس أقفل الجناح معكـ وخل المفتاح مع أمي
راكان: ليه
رياض: مثل منت شايف أنا مقدر أحركـ شي من جسمي... وأخاف تدخل علي الخدامة وتسوي لي شي وأنتم ما تدرون عني
حز بخاطر راكان حال أخوه وقال: طيب تصبح على خير
طلع من الجناح وقفله وسند ظهره للجدار.... وكلام أخوه يتردد يداخله" أخاف تدخل علي الخدامة.. وتسوي لي شي وأنتم ما تدرون عني ".... مر بباله موقف قديم لما كان عمره 6 سنين.... كان جالس بغرفته يلعب دخلت عليه الخدامة....
هز راسه ما يبي يتذكر ها الكابوس اللي شافه.... انتبه على أمه لما شافها طلعت من جناحها....
أم راكان: راكان وش فيكـ ما نمت
راكان: هذا أنا بروح أنام... ـ مد لها المفتاح وقال: يمه هذا مفتاح جناح رياض خليه معتس... هو قال إذا طلعتوا من عنده أقفلوا الباب
أم راكان: ليه
راكان: ما يبي الخدامة تدخل عنده ويشوف اللي شفته
راح راكان لجناحه بدون ما يرد على أمه اللي تناديه.... دخل لغرفته وجلس بالأرض جنب السرير.... ضم رجلينه لصدره وهو يناظر الباب.... ينتظر الخدامة تدخل وتلعب فيه.... هذا اللي كان يصير له بغفلة عن أمه وأبوه.... نزلت دموعه وجسمه يرتجف لأنه عايش ذاكـ الموقف القديم.... فتح الباب وزادت دقات قلبه....
أم راكان استغربت من ولدها وراحت وراه.... دخلت غرفته وشافت الظلام يغطي الغرفة.... فتحت النور وشافت راكان جالس بالأرض ويبكي وكأنه بزر....
شافها راكان وقال بصوت باكي: لا تسوين لي شي... لا تسوين لي شي
قربت أمه منه: راكان وش فيكـ
ناظرها راكان وقال: يمه
نزلت أمه لمستواه: راكان وش فيكـ
ضمها راكان وبكى: ليه تركتيني عندها الين قتلت طفولتي وبرائتي... ما أنام إلا وهي بوجهي
دمعت عيون أمه ومسحت ظهره: سامحني يا يمه... ما هقيت أنها .### سامحني لأني لهيت عنكـ وتركتكـ عندها... حسبي الله عليها، الله ينتقم منها
بعد دقايق وقف راكان وقال: أطلعي يمه... أتركيني لحالي
وقفت أمه: ليه
صد راكان وقال: كفاية انتهى الموضوع... أنتي اهملتيني وأنا صغير ومنيب محتاج لتس الحين... ـ سحب مفتاح جناح رياض منها وقال: وها المفتاح بيكون عندي واللي يبي يشوف رياض يقولي... أنا ما أبي رياض يشوف اللي شفته
أم راكان: بس
قاطعها راكان: يمه واللي يخليتس أطلعي... أنا تعبان وبنام
طلعت أم راكان وهي تتحسر على حاله.... صار عمره 28 سنه وللحين متأثر من عمايل الخدامة.... دخلت جناحها وصلت ركعتين.... دعت ع الخدامة بأنواع العذاب وما نست تدعي لعيالها....

بنفس الوقت....
تمدد فيصل بالسرير وتقلب فيه يحاول ينام.... أخذ جواله وناظر الساعة.... ما يدري كيف مر بباله رقم فاتن.... تردد يتصل عليها ولا، وما حس بنفسه الا وهو يتصل عليها.... بعد ثلاث رنات ردت فاتن....
طلعت فاتن وهي لافه الروب على جسمها.... نزلت الفوطة من شعرها ووقفت عند المرايا وتجففه.... استغربت لما رن جوالها برقم غريب.... حاولت تتذكر من عطت رقمها، ما في إلا زياد خوي أميرة.... ردت عليه: الوو
بمجرد ما سمع فيصل صوتها الهادي ما عرف وش يقول: هـ..هلا
ابتسمت فاتن: هلا زياد كيفكـ
فيصل: لا أنا فيصل خويه
عضت فاتن شفتها" والله وجبتي راسه يا فتوون ": أهلين فيصل كيف حالكـ
فيصل يحس بطنه يمغصه من الفرحه: الحمد لله وش أخبارتس أنتي
جلست فاتن بطرف السرير: طيبه
فيصل يقلد خويه: لا يكون أنتي نايمه وأنا صحيتتس
فاتن: لا بدري... على فكرة من وين حصلت رقمي
ابتسم فيصل وكأنه يشوفها: زياد اعطاني اياه
فاتن تسوي نفسها ما تدري: اهاا يمكن أميرة عطته اياه
فيصل: يمكن... آسف إذا ازعجتس
فاتن: لا ما ازعجتني... فرصه سعيده يا فيصل
فيصل: وأنا أسعد... تصبحين على خير
فاتن: وأنت من أهله
سكر الخط وهو مبتسم، مشاعر جديده يحس فيها.... أول مرة يكلم بنت مو من محارمه.... عشان كذا مبسوط بالانجاز هذا.... ابتسم وبعدها انفجر ضحكـ....
فيصل: هههههههههههههههه حسبي الله على ابليسكـ يا زويد
فتحت سجى الباب: بسم الله الرحمن الرحيم... وش فيكـ لا يكون تحلم
تغطى فيصل باللحاف وقال: ما فيني شي... أطلعي بنام
قال ها الكلمة وهو عارف أنه مراح ينام إلا وجه الفجر....
.


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



مر اسبوعين على تعارف فيصل وفاتن....
دخل أبو فيصل بيت صاحبه اللي سلم عليه بحراره.... جلس مع اخوياه وانبسطوا بوجود أبو فيصل معهم.... وبعد ساعتين ودعهم وطلع، ركب سيارته ورن جواله....
أبو فيصل: دانة وش فيكـ
دانة: طفشانه بابا... متى تجي
أبو فيصل: ليه
دانة: أبغى أطلع وما في إلا أنت
أبو فيصل: وين أختكـ وأميرة لا تقولين طلعوا
دانه: ايه مع السواق
أبو فيصل: وليه ما رحتي معهم
تغير صوت دانة: أخاف أتعب ويتوهقون فيني
حزن أبو فيصل على حال بنته وقال: طيب ربع ساعة وأنا عندكـ خليكـ جاهزه
انبسطت دانه: اوكي باي
وصلت دانة المجمع مع أبوها.... ويا فرحتها لما تتمشى مع أبوها لأن طلعاتها قليله....
دانة: وقف بابا خلني أشوف الاكسسوارات
أبو فيصل: دنوون من دخلنا وأنتي ماخذتي شي... ليه
دانة: ما في شي عجبني
أبو فيصل يناظر ببنته وهي تتفرج ويتذكر أمها.... على النعمه اللي عايشه فيها مو عاجبها شي.... صار كل شي تافهه بالنسبة لها....
طلع معها ودخلوا كم محل... وبعدها راحوا للمطعم ورجعوا للبيت....
دانة: شكلهم للحين ما جو
أبو فيصل دق على أميرة: بدق عليهم
أميرة: هلا خالي
أبو فيصل: وينكم فيه
أميرة: بالفيصليه
أبو فيصل: يللا تعالوا البيت
أميرة: طيب خالي هذا احنا طالعين

بنفس الوقت....
جلس فيصل وفاتن بالكوفي ياكلون ايس كريم....
فيصل مو عارف وش يسولف فيه فقال: إلا ما قلتي لي أنتي من الشرقيه
ابتسمت فاتن: ايه كيف عرفت
فيصل مبسوط أنه يكلم بنت: من لهجتتس
فاتن: وأنت قصيمي صح
فيصل: هههه لا أنا أحكي مثل أهل أمي
فاتن: أكيد قصيميين
فيصل: يمكن... على فكره ليه جايين الرياض بالاجازه... ليه ما سافرتوا بره
فاتن تحس أن سوالفه ممله.... لأنها توقعت أنه بيتغزل فيها وبجمالها... وما درت أنها شاغله باله طول الوقت: تونا مسافرين قبل الاختبارات وأساسا أبوي جابني هنا عشان أشوف أمي
فيصل: أمتس مطلقه!!
فاتن: ايه
فيصل: نسبه الطلاق مرتفعه بالحيل
فاتن شدها الموضوع: ليه أمكـ وأبوكـ متطلقين
فيصل: ايه وأنا عايش مع أمي وأهلها
فاتن: شفت صارت ظروفنا متشابهه
رن جوال فاتن وصارت أميرة تقول لها بتمشي.... سكرت الخط وقالت: هذي أميرة تقول السواق جا... ـ وقفت: مشكور ع الوقت اللي ضيعته معي
فيصل: شدعوه خليني أشوفتس
فاتن: اوكي باي
راحت فاتن أما فيصل ظل بمكانه.... تذكر خواته، بمجرد ما يتخيل أن سجى جالسه مع واحد يعصب.... كيف لو صار واقع" الدنيا دين يا فيصل ومثل ما تسوي ببنت الناس فيه من يسوي لأختكـ "....
ـ : بدكـ شي استاز
فيصل: لا... ولا أقولكـ هات لي قهوه ساده
الويتر: تكرم استاز
راح الويتر وجا زياد وشاف فيصل جالس لحاله وسرحان....
زياد: مساء الخير
فيصل: مساء النور
زياد: ليه جالس لحالكـ
فيصل: الحلوه راحت
جا الويتر وقال: وهي أحلى اهوه لأحلى شب
زياد: أبغى موكا
الويتر: تكرم استاز
زياد: فيصل وش فيكـ سرحان
فيصل: مدري بس قلبي مقبوض
زياد: خير اللهم أجعله خير... من وشو مقبوض
فيصل: من فاتن هذي... بس أجلس معها أتذكر خواتي... خايف أنهن مثلها
زياد: لا توسوس ولا شي... أمكـ مربيه خواتكـ عدل
فيصل: مدري أنا خايف وبس
زياد: الحين كذا وخايف كيف لو تروح شقق واستراحات
فيصل: اعوذوا بالله... ما بقى الا هي
بعد ربع ساعة طلع فيصل من المجمع وراح البيت وشاف أمه بالصالة....
جلس بطفش وقال: سلام يمه
أم فيصل: وعليكم السلام... وأخيرا جيت من زمان احتريكـ
فيصل: خير يمه وش بغيتي
أمه: كل خير... فيصل يمه ما تفكر بالزواج
فيصل يكره لحظة الخجل لأن وجهه يحمر بسرعة.... ومجرد ما سمع كلمة زواج جت بباله فاتن الحلوه.... أعمارهم متقاربه وأفكارهم وحده.... فرصة يقول لأمه عنها بس مو عارف كيف يبدأ....
أم فيصل شافت وجه ولدها محمر قالت: فيصل وجهكـ وابتسامتكـ تقول أنكـ راضي
فيصل يناظر أي شي إلا وجه أمه: عادي
فتحت سجى باب غرفتها وشافت أمها جالسة مع أخوها وواضح أن عندهم موضوع خاص.... وقفت تسمع إذا يستاهل الموضوع تسمعه ولا تطنشه....
أم فيصل: طيب قلي وش رايكـ بديمه
فيصل: ديمه بنت خالي
أمه: ايوه... حلوه ومزيونه ونعرفها
نزل فيصل عينه للأرض وهو يقارن بين فاتن وديمه.... في فرق بين الثنتين وفرق كبير بعد....
انشدت أعصاب أم فيصل وسجى.... أم فيصل تبي تفرح بولدها وببنت أختها وسجى تبي تبشر ديمه وتفرحها....
رفع فيصل نظره لأمه وقال: شمعنى ديمه يمه
أمه: أحسن شي فيها أنها بنتنا ونعرف أخلاقها... نعرف من هم أهلها... وإذا على أبوكـ مراح يعارض
فيصل: أبوي ماله دخل... طول عمره ما يدري عني جت على زواجي يعني
ناظرت أم فيصل ولدها بصدمة.... نفس الكلام قاله أبوه من قبل ونتيجتها تطلقت: فيصل لا تسوي شي من ورا أبوكـ.... تراه سواها قبلكـ وأخرتها أنا تطلقت ودفعت الثمن معكـ ومع أختكـ
فيصل: طيب خلينا من أبوي الحين... واللي تطلبينه صعب
أمه: ليه وش فيها ديمه... أنت شايف عليها شي
فيصل: ايوه شايف شي وأنتم ما تدرون عنه
أمه: وش شايف
وقف فيصل: ديمه يا أمي مثل أختي... كيف تبين تزوجيني وحده ما أعتبرها إلا أخت لي
حطت سجى يدها بفمها.... وش رد ديمه لما تعرف راي فيصل فيها وهي تموت فيه.... رجعت الغرفة ما تبي تسمع أي شي زيادة.... جلست وهي محتاره كيف تقول لديمه عن فيصل هي تعرف أنها تحبه وبانيه أحلام كبيرة معه....

في بيت أبو راكان....
طلعت شوق من جناحها وريحة عطرها سابقتها.... وقفت عند باب الأصنيصل وجت عينها بجناح رياض.... ابتسمت بخبث وراحت لجناح أمها وخذت مفتاح جناح أخوها....
دخلت عليه وهو كان يتفرج ع التلفزيون.... انبسط لما سمع الباب فتح.... أخيرا في أحد تذكره، استغرب لما شاف أخته جايه....
شوق: هاااي روورووو
رياض: رورو!!... شايفتني بزر ويا وجهتس
شوق: هههههه أنا أدلعكـ يا المفهي
رياض: محد طلب منتس تدلعيني
شوق وهي تدور قدامه بدلع: رياض وش رايكـ بعباتي... شريتها من (..) تجنن صح
ناظرها رياض وهو عارف أنها تبي تقهره.... أبعد نظره عنها وما قال شي لأنه متوقع ردها....
شوق: غريبه وش عنده الشيخ رياض ساكت... ـ ما شافت رد وكملت: ما تصدق كيف أنا عايشه بحريه واااو... أطلع أدخل ألبس ومحد يقولي شي... تدري ليه لأنكـ معاق... هههههههه والله ارتحت منكـ، كنت مثل العظم بالبلعوم وشلته... صحيح مصائب قوم عند قوم فوائد
رياض وهو يناظر التلفزيون: انتبهي لحالتس بس... ترا الشباب يدورون أشكالتس بالسوق... ومو عشان أنا مقدر عليتس تفرحين... لا تنسين اللي بالسماء يراقبتس ويحاسبتس على كل شي
شوق: لا تخاف محد يقدر علي... وخلكـ على تلفزيونكـ ويخب عليكـ... ولا أقولكـ خلني أغير لكـ القناة
حطت له على قناة مسكره وقالت: هذي زينه ناظر الألوان حتى تعتمي وجد أفتكـ منكـ ههههههههه
طلعت من الجناح وهي مبسوطه.... التفتت لما سمعت صوت راكان: شوق ليه ما قفلتي الجناح
شوق: سوري نسيت
راكان: شوق... أبعدي عن رياض لأكسر رجلتس
شوق وهي عند باب الأصنصيل: ما تقدر... وبعدين خلني اخذ حقي منه... حشا صاير لي مثل الحجر بالجزمه
عصب راكان: شووق
دخلت شوق الأصنصيل وأشرت بيدها: باااي
راح راكان لجناح أخوه ودخل: مرحبا رياض
رياض: مرحبتين
راكان: متى صحيت توقعتكـ نايم
رياض: صار لي ساعة من صحيت... بس جت أختكـ الهبله تقرقر على راسي وطلعت
راكان: ما عليكـ من حكيها يا رياض
رياض: الله يهديها بس... أمي موجوده
راكان: ايوه جالسه تتقهوى مع أبوي... وهذا أنا جيت لكـ عشان ننزل نتقهوى معهم
فتح باب الأصنصيل وابتسمت أم راكان لما شافت عيالها جو.... ما تدري وش ها الحنان اللي نزل براكان وخلاه يقوم بأخوه....
راكان وهو يدف الكرسي المتحركـ: وهذا رياض جا
أبو راكان: حيا الله رياض
رياض: الله يحيكـ... شلونكـ يبه
أبو راكان: نحمده على كل حال... وأنت وش مسوي اليوم إن شاء الله أحسن
رياض: ما تغير شي... بس الحمد لله
أم راكان: راكان مدد أخوكـ ع الصوفا
رياض: لا يمه مليت وأنا متمدد خليني جالس شوي
أبو راكان: رياض
رياض: سم يبه
أبو راكان: سم الله عدوكـ... اليوم الصبح كلمت دكتور بنويوركـ مختص بـ....
قاطعه رياض: كفايه يبه... أنا ما عاد أبغى مستشفيات طفشت والله
أبوه: بس هذا دكتور شاطر... وناس كثير تعالجوا تحت يده
أمه: أنت ما خليتنا ندور علاجكـ... كلها اسبوعين ورجعتنا
رياض: يبه يمه أنا سلمت أمري لربي... لأن كل التحاليل أثبتت إني سليم... ما تدري يمكن أنا مسوي شي غلط وربي يعاقبني عليه
راكان: خلاص يبه يمه أتركوا رياض براحته... على فكره رياض ربعكـ بيجونكـ
ابتسم رياض: جد !!
راكان: ايوه أنا شفتهم بالصدفه وقالوا يبون يشوفونكـ وأنا وعدتهم ع الخميس... مناسب الخميس ولا
رياض: أكيد مناسب... متى بيجون
راكان: الساعة 10 بالليل... ـ رفع البسكوت: تبي بسكوت
رياض: ايوه
بدا راكان يستهبل على رياض ويكلمه مثل الطفل.... ورياض يضحكـ عليه لأنه متغير 180 درجه....

بعد أسبوع أبو ديمة مع بنته وسجى بنت أخته بالفيصليه....
ديمه: سجوو ناظري الساعة هنا
سجى: رووعه
ديمة: مدري وش أختار للبنت
سجى: وش المناسبه
ديمة: عيد ميلاد
سجى: لما تهدينها ساعة بتكون هدية حلوه... أممم حتى ألاكسسوار هدية حلوه... وأساسا الهدية بقيمتها المعنويه مو المادية... حتى لو تكون بوكيه ورد
ديمه: صح كلامتس والبوكيه بيكون مع الهدية
أبو ديمة: يللا يا بنات وش قررتن عليه
ديمه: الساعة بتكون أحلى هدية... يللا سجوو خلينا ندخل... ـ والتفتت لأبوها: يبه وش فيكـ منت داخل معنا... ترا محد بيدفع غيركـ
أبو ديمة: هههه أنتن يبغي لكن ساعة عشان تختارن شي... وأنا بحتريكن بره
دخلت سجى وديمة المحل أما أبو ديمة جلس على الكرسي وهو يناظر اللي حوله.... انتبه لما شاف فيصل يتمشى مع بنت.... وتفاجئ لما شاف البنت كاشفه وجهها وما عرف أنها فاتن....
بالليل رجع فيصل لبيتهم.... دخل الصالة وشافها فاضيه راح المطبخ....
فيصل: سلااام على أحلى أم فيصل
أم فيصل: ههههه وعليكم السلام... وينكـ فيه طول اليوم حتى ما تعشيت معنا
فيصل: راح علي الوقت وأنا جالس مع الشباب... وتعشينا سوا
أم فيصل: بما أنكـ تعشيت رح لخالكـ تراه يسأل عنكـ وبالمرة جب معكـ أختكـ
ناظر ساعته وقال: طيب أنا طالع وإذا تبين شي اتصلي علي

ديمه بصدمة: ايــــــــش
سجى: اللي سمعتيه
ديمه: من قالتس... كيف عرفتي
سجى: سمعته بأذني يا ديمه
جلست ديمه تبكي.... قربت منها سجى وقالت: خلاص يا ديمه... أنسي فيصل لأنه عمره ما فكر فيتس
ديمه تبكي: حرااام والله حرام
سجى: ما تدرين يا ديمه... يمكن فيصل ما يناسب لتس
ما ردت عليها ديمه ورن جوالها: هلا خاله
ـ : ............
سجى: طيب خاله... ثواني وجايه
سكرت الخط وقالت: ديموو أنا بمشي الحين... أهدي شوي ولا تفكري بشي
ديمه بصوت باكي: لا تتركيني سجوو... نامي عندي اليوم
سجى: لا أمي تبيني وأرسلت فيصل ياخذني... وأنتي محتاجه تجلسي لوحدتس شوي... خليتس قويه يا ديموو لا تضعفي... ما تدرين إن شاء الله ربي يرزقتس برجال أحسن من فيصل
جلس فيصل مع خاله بالمجلس....
فيصل: خير يا خالي تقول أمي أنكـ تبيني
أبو ديمه: فيصل وينكـ اليوم الساعة 7
فيصل: مع الشباب
أبو ديمه: ما له داعي الكذب يا فيصل... لأني شفتكـ بالمجمع ومعكـ بنت كاشفه وجهها
نزل فيصل عينه وما رد....
أبو ديمه: تراضاها لوحده من خواتكـ يا فيصل
فيصل: لا طبعا... وأنا أساسا نويت أتركـ ذا البنت
أبو ديمه: يعني فيه غيرها
فيصل: لا يا خالي ما أعرف غيرها
أبو ديمه: طيب ليه فجأة قلت بتتركها
فيصل: لا مو فجأة... من فتره وأنا مقرر أتركها
أبو ديمه: ليه
فيصل: ظروفها نفس ظروفي... وزياده على كذا أسمها
أبو ديمه: وش فيه
فيصل: أسمها فاتن بنت تركي العالي... وخفت أنها تقرب لي من أهل أبوي
أبو ديمه: بالله عليكـ... وأختكـ اللي بالدمام مو أسمها فاتن
وقف فيصل من صدمته: لا يكون... لا ما يصير... أذبحها والله أذبحها
أبو ديمه: فيصل أسمعني شوي... رح البيت ولا تقول لأمكـ أي حاجه الين أتأكد
فيصل: وكيف تتأكد
أبو ديمه: بسأل ربع أبوكـ... يمكن هو هنا وجايب خواتكـ ولاهي عنهن
فيصل: ايوه يرحم والديكـ
طلع فيصل مع أخته وراح البيت وهو يفكر.... وما قدر ينام الا وجه الفجر....

انبسط رياض لما شاف ربعه جايين عشانه.... بعكسهم هم تفاجأو لما شافوا شكله بالكرسي المتحركـ وراكان يدفه.... ناظروه بشفقه لأنه معاق بشكل تام.... سلم عليهم راكان وطلع....
بعد ساعتين وهم يسولفون معه طلعوا.... إلا مهند اللي قرب من رياض وقال: رياض في حرمه أبي أسألكـ عنها
رياض: وش أسمها
مهند: البندري بنت عبد العزيز العاصي... وش تقرب لكم
رياض: ما أعرف وحده بها الأسم
مهند: توقعتها عمتكـ
رياض: لا أبوي ما عنده خوات
مهند" بس أبوكـ هو خالي ": مدري أنا سمعت ها الأسم قلت يمكن تقرب لكـ... ـ قال يستهبل: خسارة كنت ناوي أخطبها
رياض: هههه والنعم والله
ودعه مهند وطلع أما رياض ظل يفكر بأسم البندري.... مر عليه ها الأسم من قبل بس متى.... تذكرها هي نفسها اللي جت لهم الصباح وتكلمت عن حلالها هي وأختها.... وكانت تبي وظيفه، ولما سأل أبوه قال أنها أخته بالرضاعة....
كمل بخاطره" وش صلتها بمهند.. يمكن هي أمه.. لا ما لي إلا خالتي وضحى أسألها "....

بعد يومين....
سكر فيصل الخط وراح لبيت خاله.... ودق عليه: هلا خالي أنا عند الباب
أبو ديمة: طيب أنا جاي
طلع أبو ديمه وراح له فيصل: خالي وش صار... وش عرفت
أبو ديمه: فيصل أركب سيارتكـ والحقني
فيصل: ليه
أبو ديمه وهو يركب سيارته: الحقني وبعدين أقولكـ
مشى فيصل ورا خاله الين وقفوا عند بيت.... نزلوا من سياراتهم....
فيصل: من بيته هذا
أبو ديمه: الحين تعرف
دق أبو ديمه الجرس وفتحت الخدامة الباب.... : بابا هنا
هزت الخدامة راسها وبعدت عشان يدخلون....
أبو ديمه: فيصل أدخل
فيصل: ليه
أبو ديمه: إذا تبي تعرف وش صار أدخل
فيصل: بتدخل معي
أبو ديمه: لا
بعد محاولات دخل فيصل وهو ما يدري وش ينتظره.... دخلت الخدامة وقالت لأبو فيصل عن ضيف يبي يشوفه.... نزل أبو فيصل وشاف بناته جالسات بالصالة....
دانة: بابا ليه ما قلت لي من قبل بيجيكـ ضيف... كان سويت لكم حلا
أبو فيصل: ذا الضيف جا بدون موعد... قولي للخدامة تسوي قهوة... ـ ناظر حوله: وين أميرة عنكم
فاتن تغطي عليها: فوق تكلم عمها... يبه ترا عمتي جايه قريب عندنا
أبو فيصل: حياها الله
راح أبو فيصل المجلس ودخل: السلام عليكم
وقف فيصل: وعل... ـ قال بصدمه: أبوووي!!
أبوه: حيا الله فيصل شلونكـ
فيصل مو عارف وش يقول: كيف ما يصير
أبوه: فيصل وش فيكـ
ما أهتم فيصل من أبوه ودخل داخل.... يبي يتأكد من شي واحد.... وصل للصالة وأبوه وراه، جت عين فيصل بعين فاتن اللي جايه من المطبخ.... ناظرها من فوق الين تحت وهو مصدوم....
ناظرته فاتن وكانت صدمتها أكبر: ففـ..فيصل
فيصل ما توقع البنت اللي يعرفها ومصادقها تكون أخته من أمه وأبوه.... تذكر كلام ربعه عن ها النوعيه من البنات وثار دمه.... تقدم من أخته وعطاها كف وقال: يا قليلة الحيا يا مسودت الوجه... ـ شد شعرها وقال: فضحتيني لا باركـ الله فيتس
مسكت فاتن يده: آآي أتركني
أبو فيصل: ؟؟؟؟؟؟؟؟؟؟
دانه خافت على أختها لأنها عارفه بسوالفها.... والأكيد أن أخوها فيصل كشف فاتن....
تقدم أبو فيصل ومسكـ ذراع ولده: فيصل وش فيكـ
لف فيصل لأبوه وهو يجر شعر أخته: للأسف يا يبه ما عرفت تربيها... ـ ناظر أخته وصرخ: تخليني أنا أحكي عنتس عند الشباب يا مـ.###... ـ رمها بالأرض ورفع صبعه وقال بتهديد: أن لمحتتس بمجمع ولا بمطعم... والله ثم والله لا يكون آخر يوم بحياتس يا حـ.##
طلع من البيت وركب السيارة ومشى ألف.... ومو مهتم من خاله اللي يدق عليه....
طلع فيصل وتقدم أبوه لفاتن ومسكـ ذراعها.... ناوي يكمل اللي بداه فيصل....
أبو فيصل: فاتن... وش مسويه أنطقي
فاتن تبكي....
جلست دانة ع الكنب وهي ترتجف ودقات قلبها تزيد.... من خوفها على أختها تعبت ومحتاجه أدويتها.... ومو قادره تنطق....
أبو فيصل تأكد أن بنته مسويه شي غلط.... عشان كذا تبكي وما تدافع عن نفسها....
مسكها بيدينه الثنتين وهزها: فاااتن وش مسويه
فاتن ترتجف ودموعها تنزل: مـ..ماسو..يت.. ششـ..ـي
نزلت أميرة وهي رايقة ع الآخر.... استغربت لما شافت خالها يصرخ على بنته وهي تبكي.... ناظرت دانه اللي ترتجف ووجها محمر....
ركضت أميرة لها: داااانه
قربت منها وهي عارفه وش فيها.... ناظرت خالها اللي ماسكـ بنته وقالت بخوف: خالي دانه تعبانه... دانه تعبانه
دف أبو فيصل بنته للأرض وقال: حسابكـ بعدين
راح لبنته الثانيه وعرف أن الحبوب ما يفيدها الحين.... ناظر بنت أخته وقال: أميرة هاتي عباتها بسرعه
لبسوها عباتها وراحوا فيها المستشفى.... إلا فاتن اللي راحت غرفتها وظلت تبكي الين دخلت عليها أميرة.... أما دانة حالتها معروفه مهدئ وتنويم....

في بيت أبو راكان....
سكرت شوق الخط بعد ما تأكدت أن صاحباتها جايات بالطريق.... طلعت من جناحها وراحت لجناح أمها....
أم راكان كانت جالسه قبال الكومدينه.... وعندها المصففه السورية تسوي شعرها....
شوق: ماما وين رايحه
أم راكان: أم ريان مسويه حفله بمناسبة تخرج ولدها... تجين معي شوشو
شوق: نوو مامي... بيجون صاحباتي عندي وبنسهر سوا الليله
أم راكان: على راحتس
الكل التفت لما طق الباب ودخلت كبيرة الخدم....
سحر: اعزريني مدام... بس رفئات الست شوء ايجو
شوق: اوكي أنا رايحه... سحر طلعي صاحباتي لغرفتي وسوي اللي قلت لتس عليه
سحر: تكرمي ست شوء
طلعت شوق.... وبعد دقايق وقفت أم راكان بعد ما خلصت المصففه مايا منها.... ناظرت أم راكان شكلها بفخر.... بتفاجئ صاحباتها على شكلها الجديد.... من بعد عملية شد البشرة بوجهها.... وبعد ما شالت الشحم ببطنها، تغير شكلها 180 درجة....
خذت أم راكان أغراضها وقالت: خلاص يا مايا شيلي أغراضتس واقفلي الغرفة... أنا بطلع أخاف أتأخر ع الناس
مايا: تكرمي مدام
طلعت أم راكان وهي واثقة كثير بمايا لأنها تشتغل عندها من 5 سنين.... طلعت من جناحها وشافت راكان يفتح باب جناحه....
صفر راكان لما شاف شكل أمه: فضيعه يم راكان... صغرتي عشرين سنه
نفخت أم راكان ريشها: هههه كل الناس تقول إني صغيرة... بس أبوكـ اللي ما يشوف
راكان: ما عليتس من أبوي... هو عارف أنتس حلوه بس ما يحكي
أم راكان: ما علينا... وش عندكـ جاي
راكان: سلامتس... بس بتروش وبرتاح شوي وبطلع للشباب... وأنتي عندتس حفله اليوم
أم راكان: ايوه يللا لا تأخرني
دخلت أم راكان لجناح رياض وتطمنت عليه وطلعت.... تأكد راكان أن أمه دخلت الأصنصيل وانبسط لأنه تذكر شي مهم.... راح لجناح أمه ودخل.... شاف مايا تجمع الأغراض.... ناظرها وعلى وجهه أكبر ابتسامه....
مايا اللي كانت تجمع الأغراض.... سمعت صوت الباب يفتح ظنت أنها أم راكان نست شي ورجعت تأخذه.... التفتت وشافت راكان واقف يراقبها.... من بسمته ونظرته عرفت وش يبي....
دخلت شوق جناحها وابتسمت لما شافت البنات جالسات عندها....
شوق: هاااي صبايا
الكل: هااي شوشو
ابتهال: شوشو وش عندكـ ع البارتي اليوم
جلست شوق: ولاشي بس قلت أغير المود... ونعملها حفلة بالبيجامات
أماني: ايه والله... يللا متى تبدا الحفله
شوق: خلينا نرقص شوي
خذت الريموت وشغلت الأغاني.... بدوا البنات بالرقص والهبال....
جلست هناء وهي تشرب عصير وقالت: أقول بنات وش رايكن نسوي رومانسيين... ونرقص كلاسيكـ
أماني: ايوه... شوشو عندتس أغاني أجنبيه
شوق وهي تناظر السيديات اللي عندها: لا ماظن... يمكن عند أخوي راكان بروح أشوف
طلعت من جناحها وراحت لجناح أخوها.... لأنها عارفه أنه يموت ع الأغاني الأجنبيه وهي بغرفة بنومه.... فتحت الباب وحط يدها بفمها لما شافت راكان مع مايا.... ظلت ثواني تستوعب وبعدها سكرت الباب.... راحت تحوس بأغراض أخوها حتى تنسى اللي شافته....
طلع لها راكان وهو معصب: شوق وش جابتس
شوق: ابغى أغاني أجنبيه
راكان: تدلين الباب
شوق: ايوه
راكان: أجل فارقي
ابتسمت شوق: اوكي... الليله أقول لأمي وأبوي عن اللي شفته
انقهر راكان، مسكت شي كبير عليه.... مسكها لما شافها بتروح: شوووق... أن نطقتي بكلمة قتلتس
شوق: عطني السيديات
راكان: أحلمي
شوق: اوكي تفاهم مع أبوي
راكان: على بالتس إني خايف من أمتس وأبوتس... لا يا شاطره العبي غيرها لأن مايا زوجتي
تفاجأت شوق: زوجتكـ!! ييع جد ما عندكـ ذوق... متزوج وحده كبر جدتي
راكان: شي ما يخصتس... يللا فارقي
مايا اللي سمعت كل شي.... طلعت وهي لافه الروب على جسمها....: شو في
ناظرتها شوق: وأنتي بعد ما عزيناتس وعديناتس وحدتن منا... تجازينا وتلعبين على راكان يا فـ.##
سكتت من بعد كف أخوها وقال: اووص وقص بالسانتس يا اللي ما تستحين... انقلعي برة يللا
طلعت شوق وهي مقهوره.... تذكرت صاحباتها مستحيل تدخل لهم بها الشكل.... دخلت لجناح أمها تهدي أعصابها.... ابتسمت لأنها ناويه تقول لأمها وأبوها عن راكان.... راحت لصاحباتها ولا كأن شي صار....

فيصل بسيارته، ازعجه رنين جواله.... ناظر الشاشه وشاف رقم أمه.... مجروح، مقهور ومعصب على أخته وماله بال يكلم أمه.... يخاف يغلط عليها بدون ما يقصد.... رمى الجوال جنبه وما أهتم فيه.... تذكر لما كان جالس مع ربعه بالاستراحه....
أسامة: وش أسمها اللي شابكـ معها
فيصل: وش عليكـ منها
أسامه: بالله تنكت أنت وخشتكـ
فيصل: مالكـ دخل
زياد: لا تلومه توه جديد ما يعرف
فيصل: وش اللي ما أعرفه
زياد: ما تعرف أن اللي كلمتكـ يعني كلمت غيركـ
فيصل: لا فتووونه ما تعرف غيري
أنفجروا ضحكـ عليه....
فيصل: ضحكتوا بلا سنون وش فيكم
زياد: بو التروووكـ وش فيكـ... لا يكون صدقتها
فيصل: وليه ما أصدقها
زياد ينبه فيصل حتى ما يصدق البنت وتطلع خاينه.... فقال: فيصل حط في بالكـ أن البنت اللي كلمتكـ يعني كلمت غيركـ طيب... لاحظ طريقة حكيها كيف هي جريئه معكـ وتدلع عليكـ... حتى خجلها تحسه مصطنع
أسامه خاف على فيصل لأنهم هم اللي اقنعوه يسوي مثلهم.... فقال يكمل مع زياد: بالله عليكـ بنت كاشفه وجهها وتتمشى معكـ قدام خلق الله... هذي ما تستاهل حد يناظرها... بس أنت خذ المسأله تسليه مو تصدق أنها تحبكـ وما تعرف غيركـ
زياد: غيركـ شبعان فيها
ثار دم فيصل لما تذكر ذاكـ اليوم وزاد السرعة وشياطين الأرض قباله.... ما انتبه أنه قطع الإشاره إلا لما سمع هرن سيارة مسرعة.... اللي صدمته وتقلبت السياره فيه.... دقايق وتجمعت الناس حوالين سيارته....
.
.
.


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



في بيت أبو راكان
ـ : متزووووج!!
شوق: ايوه يبه... راكان متزوج
أم راكان: من قالتس
شوق: هو قالي بس قولي من زوجته
أمها: من
شوق: مايا
أم راكان بصدمه: وشووو
شوق: صدقيني يمه حتى إني كنت......
أبو راكان: شوق روحي نادي أخوتس بسرعه
طلعت شوق من المكتب، توها بتدخل الأصنصيل دخل راكان.... فتح باب الاصنصيل وقالت شوق: راكااان... رح لداادي يبيك بالمكتب
راكان: لااا تكفين والله إني ميت خوف... أنقلعي وأنتي ساكته
داخل راكان المكتب وما استغرب هجوم أبوه عليه.... ناظرهم ببرود وهم اللي معصبين....
راكان: بالهداوه يا يبه لا يصير لكـ شي
أم راكان: وما لقيت إلا الـ.## مايا
راكان: خلاص يمه لا تتعبين حالتس... مايا زوجتي وأنا أحبها وهي تحبني
انقهر أبوه: أطلع بره وما أبغى أشوف خشتكـ هنا ولا بالشركة... رح قل للـ.## تخدم بالبيوت وتصرف عليكـ
راكان: وليه أخلي حبيبتي مايا تشتغل وعندي مؤسسه
أبوه: أي مؤسسه
راكان: أنت عطيتني توكيل للمؤسسه اللي بالإمارات... وأنا شريتها بها التوكيل... يعني يا يبه منيب محتاج لكـ
صرخ أبوه: أطلع بره لا باركـ الله فيكـ من ولد
أمه: حسبي الله ونعم الوكيل... حسبي الله ونعم الوكيل
طلعت شوق وهي لافه الروب بجسمها.... وبعد ما لبست طلعت من الجناح وشافت سحر ترتب الصاله الكبيرة.... جتها فكره جنونيه وابتسمت.... خذت مفتاح جناح رياض وراحت لسحر....
شوق: سحر... سحر
سحر: في شي ست شوء
شوق: تعالي ابيتس
فتحت شوق جناح أخوها ودخلت ومعها سحر.... رياض كان يتفرج ع التلفزيون.... تأفف لما سمع صوت أخته....
شوق: هاااي ريري
رياض: وش عندتس
شوق: جايبه لكـ عروسه
رياض: ايش
شوق: بما أن المحروس أخوكـ متزوج مايا... فأنا جبت لكـ سحر وش رايكـ فيها
سحر: شو ها الحكي
رياض: شوق بلا هبال وأخذي سحر وانقلعي بره
شوق: اوكي أنا طالعه... خذوا راحتكم
طلعت شوق ولحقتها سحر بس شوق ركضت وسكرت الجناح وقفلته.... خافت سحر وجلست ع الكرسي وهي ميته خوف من رياض.... خايفه يقوم فجأة ويهجم عليها....
سمع رياض صوت سحر وهي تقول: ست شوء شو ها الحكي... لكـ افتحي ما بيصير هيكـ
عرف رياض أن شوق ناويه له الشر.... وقفلت الجناح عليه وعلى سحر.... عاش لحظات رعب وهو يناظر جهة الباب.... وارتاح لما دخل عليه راكان....
فتح باب الاصنصيل وطلع راكان.... قال بصوت عالي: مااياا... يا مااايا
طلعت مايا من جناح راكان: شو في حبيبي
راكان: جهزي أغراضنا بنطلع من هنا
مايا: لوين رايحين
راكان: خلينا نطلع ويصير خير
رجعت مايا للجناح.... طلعت شوق لما سمعت صوت راكان....
شوق: بما أن أبوي طردكـ يا راكان... وش رايكـ تاخذ معكـ رياض وسحر... لأنهم طايحين غراميات سوا
راكان: وشوو
شوق: ايوه اثنينهم جالسين بجناح أخوكـ... خذه معكـ وخلوا زوجاتكم يشتغلن بالبيوت حتى يصرفن عليكم
قرب راكان من جناح أخوه وفتح الباب.... بس كان مقفل، ناظر أخته وقال: وين المفتاح
شوق: مدري
عصب راكان: شوووق قلت لتس وين المفتاح
شوق: مو عندي مدري عنه
راح لها وشد شعرها.... وبعد ما كفخها خذ المفتاح منها وفتح باب الجناح.... شاف سحر جالسه ع الكرسي وقريبه من الباب....
شافته سحر ووقفت: استاز راكان أنا...
قاطعها راكان: عارف، عارف... روحي لشغلتس
طلعت سحر وهي مرتاحه.... راح راكان لغرفة رياض اللي بيموت من الخوف....
راكان: رياض
ارتاح رياض: هلا راكان زين جيت والله خفت مررره
راكان تطمن: عارف بس أختكـ هذي سوسه
رياض: وأنت صادق
راكان: رياض... أنا جاي أسلم عليكـ
رياض: وين رايح
راكان: بسافر للإمارات مع مايا
رياض: أبوي طردكـ صح
راكان: ايوه
رياض: الله يهديكـ ما لقيت إلا مايا تتزوجها
راكان: وهذا اللي صار... رياض انتبه لنفسكـ وحاول تتحاشى شوق... الله العالم وش تخطط لكـ
رياض: الله يستر... راكان اتصل وطمني عليكـ... ابغى أخباركـ توصل لي
راكان: ما عليكـ ناصر ولد خالتي بيقوم بالمهمه... تبي شي يخوي
رياض: سلامتكـ... بس انتبه من مايا والله إني خايف عليكـ منها... انتبه لا تلعب عليكـ وتسرق فلوسكـ
راكان: تهبا... ما بقى إلا هي تلعب علي
رياض: حط بالكـ على حالكـ يخوي
قرب راكان وضم أخوه: أشوفكـ على خير
حاول رياض يضم أخوه بدون فايده.... دمعت عيونه بسبب ها العجز اللي يحس فيه.... وقال بصوت باكي: فمان الله يا راكان

بنفس الوقت....
سكرت أم فيصل الخط....
أم فيصل: قفل الجوال
أختها أم ديمه: غريبه أول مرة يسويها فيصل
أم فيصل: أخاف صار له حاجة
أخوها أبو ديمه عارف ليه فيصل قفل جواله: لا تخافين ولا حاجة... أتركيه لحاله شوي

ببيت أبو فيصل....
رجعوا البيت أميرة على طول راحت لفاتن.... فتحت الباب وشافت فاتن تبكي وهي تضم الدبدوب....
راحت لها وجلست جنبها.... وقالت: فتوونه وش صاير
فاتن تبكي: فيصل يا أميرة فيصل
أميرة: وش فيه
فاتن تشهق بالبكي: فيصل أخوي... تصدقين فيصل طلع أخووووي
فتحت أميرة عيونها ع الآخر: ايــــــش
فاتن وهي تروح وتجي ودموعها بخدها: وش أسوي مع أبوي... وش أقوله
سكتت فاتن لما فتح الباب ودخل أبوها.... من خوفها ما قدرت تناظره.... أما أميرة خافت لما شافت وجه خالها المعصب.... سمعته يقول: أميــرة
وقف أميرة: نعم خالي
أبو فيصل: خليني مع فاتن شوي
طلعت أميرة أما فاتن من خوفها جلست بالزاويه تستعد لضرب أبوها بالعقال.... بكت لما شافت أبوها قرب وغطت وجهها لأنها خايفه من الجاي.... نزل أبو فيصل لمستواها وضمها.... عذرها لأنها عاشت بعيد عن أمها مثله.... عذرها لأن الأيام دارت واللي سواه ببنات الناس صار لبنته وولده....
تسمرت فاتن بمكانها لما شافت أبوها ضمها.... دقات قلبها زادت وتنفسها زاد لما بعدها أبوها عنه ومسح دموعها....
أبو فيصل: يعز علي بنتي تدور الحنان والحضن الدافي بالشارع وأنا موجود... ومع كذا أنا عاذركـ لأني رميتكـ عند المربيات وحرمتكـ من أمكـ... بس أنا مضطر آخذكـ للمستشفى
رفعت فاتن اصبعها وقالت: والله محد لمسني والله
وقف أبو فيصل: إذا تبيني ارضى عليكـ قومي للمستشفى
وقفت فاتن: ليه يبه منت واثق فيني
أبو فيصل: بعد اللي صار ما أقدر
فاتن: إذا منت واثق فيني خلاص يبه خذني للمستشفى
أبو فيصل: من بكرة الصباح تجهزي
طلع أبو فيصل من الغرفة أما فاتن انبسطت وما توقعت أن أبوها متفهم كذا....

مرت ثلاث أيام وفيصل مختفي وجواله مقفل.... أم فيصل خافت عليه وسألت أخوها عنه....
أم فيصل: بسام... وين فيصل هذي أول مرة يسويها
أبو ديمه: بندري اسمعيني شوي
أم فيصل: وش فيكـ
أبو ديمه: فيصل الله يهديه... حاول يقلد ربعه ويكلم بنات
أم فيصل وأم ديمه بصدمة: بنات؟؟
أبو ديمه: ايوه وللأسف ما طاح إلا على فاتن
أم فيصل ما بعد تستوعب: وش دخل فاتن
أبو ديمه: بندري... أبو فيصل الله يسامحه أهمل فاتن أو وثق فيها بزيادة وهي الله يصلحها صارت تحكي مع شباب
أم ديمه: ليه
أبو ديمه: والله مدري... وطلع أبو فيصل موجود هنا بالرياض... ولما قرر فيصل يجرب يحكي مع بنت ما كلم إلا فاتن
أم فيصل: من قالكـ
بدا أبو ديمه يقول لأخته اللي صار....
وقفت أم فيصل: حسرتي على عيالي... حسرتي على عيالي
أم ديمه: لا حول ولا قوة إلا بالله... عشان كذا فيصل مختفي... بس ما يصير كذا بينتهي الأسبوع وحنا ما نعرف عنه حاجة
أبو ديمه: هذا الشرطة تدور عليه
أم فيصل: الشرطة
أبو ديمه: ايوه لأني سألت ربع فيصل عنه وما شافوه من اسبوع
جلست أم فيصل وهي تقول: صبركـ يا رب

في بيت أبو راكان....
ـ : حـ.## لنـ.##
ريان: أقول حسني ألفاظكـ... ولا تبين تشوفين صوركـ بالنت
خافت شوق: حرام عليكـ ليه تسوي كذا
ريان: كيفي أنا حر
شوق: طيب رجع لي صوري
ريان: احلمي
شوق: الله يخليكـ رجعهم لي... بسوي لكـ اللي تبيه بس رجعهم لي
ريان: متأكده
شوق: ايوه
ريان: أبيكـ تروحين معي
شوق: وين
ريان: شقة مرتبه مع أخوياي وخوياتهم بالعربي مسوين بارتي
شوق: أي بارتي
ريان: حفله عادية... بس من حظكـ إني ما لي مزاج حفلات اليوم... ولا كان خذتكـ غصبن عنكـ... ـ وقف وقال: أنا ماشي الحين... وأصحي تسوين شي من وراي فمان الله
ناظرته شوق وهي تحس نفسها بحلم.... كان ملهوف عليها ويتغزل بجمالها والحين صار ذيب مفترس.... وخافت زياده لما فتح اللاب توب حقه وشافت صورها اللي كانت بجهازها....
رجعت شوق البيت وحده ثانيه.... دخلت الصاله وكالعادة ما فيه إلا الخدم.... إذا راكان سافر الإمارات مع مايا ورياض محبوس بغرفته.... وأبوها مشغول بالشركة ومشاكلها.... وأمها لاهيه بالحفلات والمجاملات....
راحت لجناحها ورمت نفسها بالسرير وبكت.... تتمنى تكون بحلم ويرجع لها ريان مثل ما كان....

انتهى الاسبوع وما فيه أي خبر عن فيصل.... ركبت أم فيصل مع سواق صديقتها.... راحت لبيته بعد ما عرفت عنوانه من صديقتها.... لازم تسأله عن ولدها.... وكل هذا بدون علم أخوها....
نزلت من السيارة بعد ما قالت للسواق يمشي.... راحت للباب ودقت الجرس.... وبعد ما فتحت لها الخدامة رجعت حتى تقول لهم وشافتها فاتن....
فاتن: سيرين من جاي
الخدامة: مدام يبي بابا
راحت فاتن تشوف من ها الحرمه اللي تبي أبوها.... طلعت للتهويه وشافت أمها واقفه وراحت لها....
فاتن: نعم يا خاله من بغيتي
أم فيصل: يا بنتي هذا بيت تركي العالي
فاتن: ايه
أم فيصل: الله يعافيتس أبغى أشوف أبو فيصل
فاتن تحقق: ليه وش بغيتي منه
استغربت أم فيصل من سؤالها وقالت بكذب: أبيه يشوف وظيفه لولدي
فاتن: تعالي تفضلي
دخلتها لغرفة الحريم وراحت الصالة وجلست....
أم أميرة عمتها: فاتن
فاتن: هلا عمه
أم أميرة: من ها الحرمة اللي تسأل عن أبوكـ
فاتن: مدري بس قالت تبي أبوي يوظف ولدها
أبو فيصل: وطرديتها
فاتن: لا
أم أميرة: أجل وين راحت
فاتن: خليتها بالمجلس الين تطفش وتمشي
أم أميرة: ما شاء الله عليكـ... ومالكـ نيه تقولين
فاتن: ايوه أبوي مو فاتح جمعيه خيريه
وقف أبو فيصل: عيب يا فاتن تواضعي للناس
وقفت أم أميرة: ما عليكـ منها يخوي... خلنا نروح للحرمه، فشلة من زمان جالسه لحالها
راحوا الأثنين ولحقتهم فاتن....
بالمجلس أم فيصل حست أنهم زودوها وما لهم نيه يجون.... وقفت وشالت شنطتها بتطلع.... بس التفتت لما سمعت حد يقول: السلام عليكم
ناظرت الحرمة وما عرفتها أكيد هذي زوجته.... ناظرت أبو فيصل نفس الملامح بس أكبر" قدر الزمن يغيركـ يا تركي.. بس هذا أنت مثل ما كنت "....: وعليكم السلام
أبو فيصل: خير يا أختي أنا أبو فيصل... وش بغيتي
أم فيصل تذكرت ولدها واختنق صوتها: وين فيصل يا تركي
الصدمة خلت الكل ساكت ويناظر الثاني....
أبو فيصل مو مصدق هذي البندري بشحمها ولحمها واقفه قباله، وببيته.... قال بصدمة: بندري!!
أم فيصل: ايوه أنا البندري... وين فيصل
حطت فاتن يدها بفمها.... ها الحرمه أمها، أمـها.... نزلت دموعها وركضت لها: يمه... يمه
ناظرت أم فيصل البنت اللي تركض لها.... نفسها اللي فتحت لها الباب.... فتحت ذراعها وقالت: فاتن
ضمتها وبكوا سوا.... فاتن: ولهت عليكـ يمه... أنا محتاجه لكـ وعندي كلام كثير أبغى أقولكـ عنه
أم فيصل تبكي: يا بعد عمري بنتي... حرام عليكـ يبو فيصل تحرمني من بنتي... الين اليوم وأنا وعيالكـ ندفع ثمن طيشكـ
أبو فيصل ما عنده رد بس كان متأثر عشانهم....
ناظرت أم فيصل بنتها وقالت: ليه يا فاتن... ليه تسوين اللي سويتيه أنتي ما تخافين من ربتس... وش بتقولين لما يجي وقت الحساب
فاتن منهاره بالبكي باست يد أمها وقالت: تبت يمه... والله تبت
أم فيصل: ما تهمتس سمعتس وسمعت أهلتس
فاتن ودموعها بخدها: غلطت يا أمي وأعترف إني غلطانه... بس والله إني تبت يمه
رفعت أم أميرة السماعة وقالت للخدامة تجيب كاس مويه.... قدمته لأم فيصل وقالت: أم فيصل اشربي ماي واهدي شوي
شربت أم فيصل الموية وقالت أم أميرة: أم فيصل أنتي جايه تسألين عن فيصل
أم فيصل ناظرت أبو فيصل وقالت: ايوه ما جا لكم
أبو فيصل: مدري عنه من أسبوع ما شفته
نزلت دموع أم فيصل: فيصل من طلع من بيتكم ما رجع الى اليوم
أبو فيصل بصدمه: كيف!!... بلغتوا الشرطة
أم فيصل: ايوه لأن ربعه ما يدرون عنه... وجواله مقفل ومحد يعرف وين راح
أم أميرة: هدي يم فيصل إن شاء الله ولدكـ ما به الا كل خير
رن الجوال وردت أم فيصل: هلا مشاعل
ـ :............
أم فيصل: كيف!! لقيتوه!!
ـ :.................
أم فيصل: بأي مستشفى
ـ :............
أم فيصل: أنا جايه فمان الله
أبو فيصل: وش صار
أم فيصل: فيصل عمل حادث وهو الحين بالمستشفى
شافتها فاتن بتطلع وقالت: يمه وين رايحه
أمها: بروح له
فاتن: بروح معكـ يمه
أمها: هاتي عباتس بسرعه
طلعت فاتن ولبست عباة البشت.... هي استر عبايه عندها، طلعوا للشارع وشافوا أبو فيصل عند سيارته.....
أبو فيصل: يللا اركبوا السيارة
أم فيصل بسرعه ركبت قدام واستغربوا منها.... بس أنهم طنشوا وركبوا.... أبو فيصل كان يسرق النظر لها وهي تناظر النافذة وتستغفر..... عيونها مدمعه وتفركـ بيديها....
وصلوا وسألوا عنه وشافوا أبو ديمة وأم ديمه.... قربت أم فيصل من أختها وقالت: وينه فيصل وين ولدي
أم ديمه: بندري فيصل عمل حادث وهو بغيبوبه من اسبوع
الصدمة الجمتها، ناظرت بأبو فيصل وتقدمت له.... مسكت ذراعيه بيدينها وقالت: فيصل بغيبوبه... ـ ضغطت عليه وصرخت: فيصل بغيبوبه ولدي بغيبووووووبه
الكل مستغرب ومصدوم....
تكهرب أبو فيصل من لمست يدها.... حس فيها ارتخت ومسكها لأنها فقدت وعيها....
خذوها لغرفة ترتاح بعد إنهيارها العصبي.... وحسوا أن وجودهم ماله داعي وراحوا لبيوتهم....

بنفس الوقت....
ببيت أبو راكان....
تغير حال شوق، طلعاتها صارت قليله.... وأكلها قل ودايما بغرفتها.... حتى رياض استغرب منها لأنها تركته بحاله....
وهي رايحه لجناحها التفتت لما سمعت أمها تناديها: نعم يمه
استغربت أم راكان أول مرة تناديها يمه.... وقالت: شوق أم حمد مسويه حفله تنكر... تجين معي
شوق: لا يمه مالي نفس
قربت أم راكان منها: وش بتس شوشو... منتي طبيعيه صاير لتس شي
دمعت عيون شوق" لو تعرفين يمه ": لا يمه ما فيني شي... بس مالي مزاج احضر حفلات
أم راكان: تعبانه يمه... في شي مضايقتس قولي لي أنا أمتس
نزلت دموع شوق: تعبانه... أبي أجلس لحالي
راحت لجناحها وقفلت الباب وبكت دم بدل الدمع.... صورت ريان ملاكـ ببالها ووثقت فيه بس صار العكس....
انتبهت لما رن جوالها.... وردت ع الرقم: الووو
ريان: فديت الالوو وصاحبتها
شوق مو رايقه: نعم وش تبي
ريان: افاا وش ذا الأخلاق
شوق ودموعها بخدها: رجع لي صوري
ريان: قلت لكـ ابغى اشوفكـ بحفله واحد من الشباب... بتجين بعطيكـ الصور منتي جايه تحملي ما يجيكـ
شوق: وأنا ما أبغى اشوفكـ... حسبي الله عليكـ يا مـ.##
سكرت الخط بوجهه وبكت على غبائها لما صدقته....
طق الباب وقالت: من
سحر: صاحبتكـ ع التلفون
شوق: من هي
سحر: جديده ما بعرفها
مسحت شوق دموعها يمكن هذي ابتهال.... هي الوحيده اللي تتصل بتلفون البيت لأن ما عندها جوال.... طلعت وراحت للتلفون....
شوق: الوو
ريان: مرحبا
تلفتت شوق يمين وشمال وقالت بصوت واطي: وش تبي
ريان: ها المره دقيت ع البيت والمرة الجايه بلحقكـ بالسوق وقدام أهلكـ
شوق: آآف ترا طفشتني
ريان: أطفشكـ بكيفي... وها الحركة السخيفة بعديها بكيفي... بس أصحي تعيدينها مره ثانية.... ولا والله ثم والله لا تكون صوركـ بكل مكان... وأنا كلمتي ما أثنيها
نزلت دموع شوق: حـ.## مـ.## الله يا ينتقم منكـ يا رب
ريان: دموع التماسيح هذي جربيها مع أخوكـ... وللمرة الثانيه أقولكـ حسني الفاظكـ... ولا والله لا يكون مصيركـ مثل أخوانكـ
استغربت شوق: ليه وش مسوي لهم
ريان: شي ما يخصكـ لا تتدخلين فيه... عشان تعرفين من هو ولد الخاني يا ست شوق
سكر الخط بوجهها وهو يضحكـ.... أما شوق جلست مصدومه وش مسوي ريان لأخوانها.... ناظرت بجناح رياض وهي تفكر.... بما أنه عاجز مستحيل يضربها.... عشان كذا قررت تقوله اللي صار....
دخلت جناحه وهو استغرب من شكلها وقال: شوق وش فيتس
جلست شوق ع الكرسي وبكت.... وبعد ما هدت حكت كل شي لأخوها....
رياض: هذا اللي كنت خايف منه يا شوق... هذا اللي كنت احذرتس منه... بس أنتي ما تسمعين كلام حد
شوق وهي تبكي: والله ما كان تسذا... كان صادق معي بأشياء كثيره
رياض: طبيعي ما كان تسذا... هو هدفه أنتس تثقين فيه الين ياخذ اللي يبيه ويرميتس لأقرب شارع... شوق أنتي دايما تقولين محد يقدر علي... وها التبن ريان ضحكـ عليتس تعرفين ليه
شوق: ليه
رياض: لأن البنت ضعيفه، تصدق الكلام الحلو وتصدق القصص اللي تقراها... ما فيه رجال يفكر يتزوج بنت يعرفها... حتى لو كانت ملكة جمال لأنها خانت أهلها... كيف يأمن على بيته وعياله وهو عارف أن زوجته خاينه... تعبت وأنا احذرتس وما على لسانتس إلا الناس والموضه... وهذا اللي أخذتيه من الموضة
شوف: ما توقعت أنه نذل تسذا... بس قلي وش أسوي الحين
رياض: دقي على راكان بسرعة
خافت شوق: لا مابي راكان
رياض: وأنا مقدر أتصرف وهذا حالي... دقي عليه بسرعة
راكان جالس على طرف السرير ويده على وجهه....آخر شي توقعه من مايا الخيانه.... طردها من الشقة وهو متحسر على حاله....اخذ ملف للشركة وفتحه وانصدم.... كانت ناويه تسرق حلاله وخلته يوقع على أوراق مهمه للمؤسسه.... أخذ ها الأوراق وشققها وحرقها.... حمد ربه أنه كشفها قبل ما تسرقه....
رن جواله وانبسط لما شاف رقم أخته.... وقال: يا هلا باللي ذكرنا... حيا الله شوشو وحشتيني يا حلوه
نزلت دموع شوق.... لو عارف باللي سوته ما كان هذا ترحيبه.... قالت: كيف حالكـ يخوي
راكان: نحمده على كل حال... شوشو قولي لأمي أني طلقت مايا وراجع قريب لكم
شوق: جد!! وما سرقت فلوسكـ
راكان: كانت ناويه بس الحمد لله ربي كشفها... إلا ما قلتي لي وش أخبار رياضوه
شوق: هذا هو جنبي ويبي يحكي معكـ
راكان: حطي السماعه بأذنه... أبغى أكلمه
حطت شوق السماعه بأذنه وقال: راكان
راكان: هلا رياض شلونكـ
رياض: نحمده على كل حال... راكان متى ترجع الرياض
راكان: بكره العصر... توني حجزت
رياض: ايوه واللي يعافيكـ تعال... أبيكـ ضروري
راكان: حتى أنا بس مدري عن أبوي... أخاف يطردني
رياض: معه حق لا تزعل منه... بس ضروري أشوفكـ
راكان: طيب... أنا بنام الحين وراي سفر
رياض: طيب اتصل بالبيت وقل لسحر أنكـ وصلت
راكان: اوكي فمان الله
.
.


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





اليوم الثاني....
وقف راكان عند باب المجلس وهو يفكر بها اللحظه من فتره.... طق الباب وسمع أبوه يقول: أدخل
دخل راكان وقلبه يدق خصوصا أن أبوه ما رفع راسه.... لأنه عارف أن راكان هو اللي جاي له لأن الحراس قالوا له....
راكان بتردد: يبه
ناظره ببرود وقال: وش تبي
قرب راكان من أبوه وجلس قباله على ركبه وقال: آسف يبه سامحني
أبوه: وبعدين
بكى راكان وكنه بزر وهو يعتذر.... أما أبو راكان يناظره ببرود وها الشي يذبح راكان....
أبو راكان: خلصت
راكان: يبه أنا عارف إني غلطان وما أبي منكـ غير رضاكـ
وقف أبو راكان: نجوم السماء أقرب لكـ... وأنا ما عندي ولد غير رياض... رح للمسعده مايا وخلها تضفكـ... أطلع بره
وقف راكان مصدوم: بس يبه أنا طـ...
سكت لما شاف أبوه دق ع الأمن اللي مسكوه وطلعوه بره.... شافته شوق اللي كانت واقفه ع الدرج ورجعت لرياض....
شوق: أبوي طرده
رياض: اتصلي فيه وخليني أحكي معه
سوت اللي قاله أخوها وقال: هلا راكان
ـ :...............
رياض: إيوه قالت لي شوق... بس أنت ما عليكـ أنا بتصرف
ـ :...............
رياض: قلت لكـ أنا بتصرف بس أصبر علي

انتهى الأسبوع وفيصل بعده بغيبوبه....
دخل أبو فيصل المستشفى وراح لغرفة ولده.... شاف الباب مفتوح ودخل وشاف ظهر وحده جالسة بطرف سرير ولده....
سمعها تقول: فيصل يا يمه حاكيني... ـ مسكت يده: أصحى يا فيصل، عطني أي اشارة أعرف منها أنكـ تسمعني وتحس فيني... ـ بكت وهي تقول: لا تتركيني مثل ما تركني أبوكـ... أنا مالي غيركـ يا يمه
انصدم أبو فيصل من كلامها.... نفس الكلام قالته له وهو تركها وطلقها.... انتبه عليها وهي تحط أصابعها بالمويه وتبلل شفايف ولدها.... فتحت فمه بشكل بسيط وسقته شويه مويه....
أبو فيصل : لا تشربينه ماي... ترا يغص فيه
رفعت أم فيصل راسها لما سمعت صوته.... غطت وجهها والتفتت وجت عينها بعينه اللوزية السوداء.... " من متى واقف هنا ".... لفت عنه وناظرت بولدها اللي مو حاس بشي....
تقدم أبو فيصل للجهة الثانية للسرير.... تأمل عيونها الناعسة، اشتاق لها ولكل شي فيها.... وهي ما تدري عنه بس تناظر بولدها وعيونها مدمعه....
انتبه لما قالت: كيف حالكـ
استغرب بس ابتسم لأنها تسأل عنه حاله: بخير الحمد لله... وأنتي
أم فيصل: طيبه... وش أخبار زوجتكـ
ناظر ولده وقال: آآه زوجتي راحت وتركتني
عضت أم فيصل شفتها لما قالت: طبيعي تترككـ ومراح تتحمل تعيش معكـ وأنت تفكر بغيرها
أبو فيصل استغرب ردها بس قال: ايه الله يرحمها
تفاجأت أم فيصل: آ.آآسفة توي أعرف... آسفة يا تركي
تركي!! قالت أسمه.... يا حلو أسمه على لسانها وبصوتها الهادي.... ناظرها أبو فيصل وقال: حصل خير
أم فيصل: آسفه ع السؤال بس الحرمة اللي كانت ببيتكـ ذاكـ اليوم... مو هي زوجتكـ
أبو فيصل: لا هذي أختي مها... ما قلتي لي وش أخبار زوجكـ أنتي
أم فيصل: زوجي؟؟ أنا مو متزوجه
أبو فيصل: يعني ما فيه حد بحياتكـ
أم فيصل: إلا فيه... عيالي هم حياتي
أبو فيصل: اهاا
سكتوا لدقايق.... تذكرت أم فيصل شي وقالت: يبو فيصل وينكـ عن فاتن ليه تاركها ضايعه بين الشباب
أبو فيصل ما يبي يتكلم بالموضوع.... عطاها ظهره وقال: عادي... بنتي عايشة مثلي
استغربت أم فيصل من رده وقالت: وش ذا الحكي
أبو فيصل على وضعه: قصدي فاتن أنحرمت من أمها مثلي... ولا تخافين ترا زوجتي الله يرحمها كانت تحبها... بس توفت وفاتن بثالث متوسط
أم فيصل: وليه ما تزوجت... أنت عارف قيمة الأم ليه تخلي بنتكـ تعيش مثلكـ... يوم أنكـ مو ناوي تتزوج ليه ما جبتها لي... ليه تركتها تدور الحضن الدافي بره
تضايق أبو فيصل: أنتي مو فاهمتني... منتي فاهمه ليه ما تزوجت وتركت بناتي عند المربيات
أم فيصل مقهوره منه تحس أنه مو لاقي شي يتعذر فيه.... فقالت: فهمني وقلي ليه
التفت أبو فيصل وما يدري كيف طلع منه ها الكلام: بندري أنا عانيت من بعدكـ... بعد ما حبيتكـ وتزوجتكـ الظروف ابعدتكـ عني... وبعد ما تزوجت غادة وحبيتها الموت أخذها مني... كيف تبيني أتزوج وأنا أشوف كل بنت أتزوجها تختفي فجأة من حياتي...
حرمت نفسي من أشياء كثيره، حاولت أنسى... دفنت نفسي بالشغل حتى ارتاح من كل همومي... أهملت فاتن ودانة لأني أشوف صور أمهاتهم بعيونهم... بس لما شفتكـ تبكين ببيتي رجعتيني لسنين طويله... ورجعت لي كل همومي
أم فيصل كانت ساكته وهي تناظر بعيونه....
أبو فيصل انسحب: مع السلامة
طلع من الغرفة ومن المستشفى وركب سيارته.... كيف قالها ذا الكلام، ليه ضعف قدامها وتكلم.... هز راسه ما يبي يذكر ها الموقف.... شغل سيارته ومشى لبيته....
أم فيصل ظلت تفكر بعد ما طلع أبو فيصل.... " كل ها الهم شايله بقلبكـ يا تركي... آآه يا ولد خالتي ".... ولد خالتي!! هزتها الكلمة كثير ورجعت لأيام ورا لما كانت زوجته.... قطع أفكارها لما دخل أخوها وأختها....

بنفس الوقت.... في بيت أبو راكان....
أبو راكان: أسمع أنا ما سامحتكـ إلا عشان رياض... لو علي ما كلمتكـ ليوم الدين
أم راكان: خلاص يا سعد... مايا وطلقها ورجع لنا... ليه معصب
أبو راكان: عشان يعرف أنه غلطان
راكان: عارف يبه بس ما أبي إلا رضاكـ
أبو راكان: رجع اللي أخذته
راكان: يسلم راسكـ يبه... ـ مد الملف: هذي الأوراق وما ناقص إلا توقيعكـ
بعد فترة طلع من مجلس أبوه وراح فوق.... دخل جناح رياض: مساء الخير رياض
ابتسم رياض: مساء النور
راكان: للحين ما تقدر تتحركـ
رياض: راكان قلت لكـ أنا مسلم أمري لربي... خلكـ الحين مني وأسمع.... ـ حكى له اللي صار لشوق....
وقف راكان معصب: ها الو.## أنا أعرف كيف أربيها
رياض: راكان مو كذا تحل الموضوع
ما رد عليه راكان وراح لجناح شوق اللي متوقعه رد أخوها.... دخل عليها وعطاها كف وشد شعرها: ليه يا حـ.### ليه
شوق تبكي: والله ما عطيته صوري هو اخترق جهازي وأخذهم
راكان معصب ومازال يشد شعرها: وليه ما قلتي لي هااه
شوق تتألم وتبكي: خفت والله خفت منكـ
راكان بصراخ: الحين أنا أعلمتس كيف تخافين مني
نزل عقاله وضربها وهي تصرخ.... كل هذا يصير بدون علم أمهم وأبوهم.... لأن جناح شوق معزول عن الصوت لأنها دايما تزعجهم بالاغاني....
راكان: أن شفت صورتس بالنت أو بالجوال... والله أذبحتس وما همني السجن... لأن القتل حلال فيتس
طلع من عندها وراح لجناح رياض.... رياض لما شاف شكل أخوه قال: ها الأمور ما تنحل بها الطريقه
راكان: لو ما صار لكـ اللي صار كان سويت أكثر مني
رياض: صحيح أنا مقدر أتحركـ... بس إعاقتي خلتني أفكر بشكل أعمق من تفكيركـ
راكان: آآف وش أسوي لو نشر صورها
رياض: الحين إذا اتصل فيها وشافها ما ردت بيظن أنها مطنشته... لازم هي تسايره وتكلمه
راكان: بالله عليكـ... وإذا قالها تجي معه لمكان وهددها بصورها... وش نسوي ساعتها
رياض: ما خليتني أكمل كلامي... ضروري هي تسايره عشان يقدرون الهيئه يمسكونه
راكان: والله أنكـ جبتها... الحين اتصل فيهم

بنفس الوقت بالليل....
ناظرت فاتن الساعة 9 ونص المساء.... تذكرت أن أبوها طلع وأخذ معه دانة.... وعمتها رجعت الدمام مع بنتها.... وقفت ولبست عباتها وطلعت مع السواق....
راحت للمستشفى وسألت عن غرفة أخوها.... وقفت لما شافت حد طالع من غرفته وشكلهم أمها وخالها وخالتها....
دخلت لغرفة فيصل وشافته نايم ومو حاس بشي.... ما تدري وش تقوله إذا صحى.... وما تدري ليه حاطه أمل أنه بيصحى.... قربت منه ودمعت عيونها لما شافته كأنه جثه.... بسببها طلع أخوها زعلان والحين بغيبوبه....
قربت وباست جبينه، خافت لأنها سمعت صوت الأجهزه.... ثواني ودخل الدكتور ومعه كم ممرضة....
بوسة فاتن سببت رعشه لفيصل.... حس فيصل وحركـ يده ببطئ.... حركـ راسه بحركة خفيفه وحس بمويه بحلقه الجاف.... بلع رشفة المويه، وحركـ شفايفه بدون صوت: مويه... أبغى مويه
فاتن خافت لما شافت الدكتور والممرضات واقفين حوالين فيصل ويتكلمون.... من خوفها ما فهمت كلامهم.... أكيد يحتضر، تسببت بوفاة أخوها.... خافت من الفكرة وطلعت من الغرفة ومن المستشفى ورجعت البيت وهي تتخيل أبوها يدخل يبلغها بوفاة فيصل....

اليوم الثاني.... صحى فيصل الساعة 8 الصباح.... تمدد بكسل ودخل الدكتور....
الدكتور: هاه يا فيصل... كيف حالكـ الحين
فيصل: كويس
بدا الدكتور يتكلم مع فيصل وبعدها طلع.... ثواني ودخلت الممرضة ومعها الفطور.... بعد ساعة طفش فيصل وقرر أنه يطلع يتمشى.... بعد الغطا عنه وتوه بينزل رجله ما قدر يحركها.... حاول يحركـ رجله الثانية بدون فايده.... وبصعوبه قدر يجيب رجلينه عند طرف السرير.... بمجرد أنه وقف طاح بالأرض.... شلل!! هذي الفكرة اللي جت بباله وخاف منها.... بصعوبه دق الجرس وثواني دخلت الممرضة....
انفجعت الممرضة لما شافته جالس بالأرض وقالت وهي تقرب منه: بابا ايس فيه
فيصل: نادي الدكتور بسرعة
الممرضة ساعدته الين جلس ع السرير وطلعت تنادي الدكتور....
دخل الدكتور: خير يا فيصل وش فيكـ
فيصل: دكتور مقدر أحركـ رجليني
قرب الدكتور وفحصه.... وبعد محاولات قدر فيصل يحركـ أصابعه بشكل بسيط....
العصر.... دخلت أم فيصل المستشفى ومعها اخوانها.... انقبض قلبها لما شافت غرفة ولدها فاضية.... راح أخوها أبو ديمه وسأل عنه وفرحوا لما عرفوا أنه صحى....
فيصل كان متمدد ع السرير يفكر.... انشلت رجلينه وما راح يقدر يمشي إلا بعلاج طبيعي.... من وين له المبلغ، مستحيل يطلبه من أبوه.... التفت لما فتح الباب وابتسم لما شاف أمه جايه له....
قربت أم فيصل وضمته وهي تبكي: فيصل يا بعد عمري... وش أخباركـ
فيصل: هههههههه خلاص يمه لا تبكين هذا أنا قبالتس
مسحت أم ديمه دمعتها: سلامتكـ يا فيصل ما تشوف شر
فيصل: الشر ما يجيتس
ظلوا يسولفون معه وبعدها طلعوا.... بعد ساعة دخلوا اخوان فيصل....
ـ : مرحبا فيصل
فيصل: هلا
نواف: سلامتكـ يا فيصل
فيصل: الله يسلمكـ
مهند: ما تشوف شر يخوي
فيصل: ما يجيكـ
قربت ندى من أخوها وقالت: فيصل أخوي وحيدي اشتقت لكـ كثير... خفت أنكـ ما تصحى
فيصل: وهذا أنا صحيت كحلي عيونتس
مهند: وليه وحيدكـ وحنا وين رحنا
ندى: أنتم اخوان المصلحة
نواف وهو يكشهم: يا حظي فيكـ أنتي وأخوكـ
ابتسم فيصل على اخوانه وقال: أنتم تناقروا براحتكم أنا وش ذنبي
سجى: ما عليكم منها يا اخواني الأعزاء... أنا سجوو موجوده
مهند: عفيه عليكـ يوخيتي... ـ قرب من فيصل وقال: أقول بو الترووكـ وش رايكـ تروح معي ماليزيا
فيصل: ههههه أحلامكـ كبيره يخوي... نجوم السماء أقرب لكـ... عن الهرج الزايد وعطني تلفونكـ
مهند: كان بودي بس ما فيه رصيد
فيصل: ومتى يكون مفوتر... ترا أحسن من الرصيد
الكل ضحكـ إلا مهند....
فيصل: وش فيكم
سجى: الله يسلمكـ مهندوه طايح مسجات للتلفزيون والمسابقات... وجت الفاتورة ألف ريال
هز فيصل راسه: جد أنكـ خبل
ندى: عشان كذا خالتي عصبت وخذت الفاتورة لعمي وهاوشه وحرم عليه الفواتير
مهند مقهور: انكتمي أنتي معها
فيصل: الصراحة ما ينلام عمكـ... لو أنا كان حرمت عليكـ الجوال
مهند: واللي يعافيكـ
نواف: فيصل إذا تبي جوالي خذه
خذه فيصل: مشكور
دق فيصل على واحد من ربعه: هلا زياد
ـ :..............
ابتسم فيصل لأنه انزعج من أصوات ربعه: أذني يا ناس أبغاها
ـ :................
فيصل: الله يعافيكـ
ـ :.............
فيصل: أبد بس كنت أفكر بشي وما انتبهت إني قطعت الإشارة
ـ :...................
فيصل: يعني ظهري مكسر من النومه الطويله... وعندي القدم مكسوره وزيادة على كذا مقدر أمشي
تفاجأوا اخوانه: كيف!!
انتبه فيصل لاخوانه وقال: أقول زياد... ما لكم نيه تجون
ـ :............
فيصل: لا اليوم ما ينفع أهلي عندي... تعالوا لي بكرة
ـ :.............
فيصل: طيب فمان الله
سكر فيصل الخط وقال نواف: صحيح فيصل ما تقدر تمشي
فيصل: ايوه
مهند: وما فيه علاج
فيصل: إلا فيه... اليوم الصباح الدكتور عمل لي تصوير وأشعه... وقال ممكن أمشي بعد العلاج الطبيعي
مهند: حلو من بكرة تبدا العلاج
فيصل: العين بصيرة واليد قصيرة
سجى: وليه ما تقول لأبوكـ
فيصل: لا أنا بتفاهم معه
نواف: وأمي تدري
فيصل: ايوه وقلبت الغرفة مناحه
طق الباب وقال فيصل: تغطن يا بنات
تغطوا سجى وندى وقال فيصل: أدخل
فتح أبو فيصل الباب وقال: فيه أحد
فيصل: تفضل يبه حياكـ
دخل أبو فيصل ومعه بناته.... نواف ومهند ناظروا ببعض لما شافوا دانه كاشفه وجهها عادي....
أبو فيصل: شلونكـ يا فيصل
فيصل: الحمد لله
فاتن ودانة: الحمد لله ع السلامة
فيصل من غير ما يناظرهم: الله يسلمكن... يبه هذول اخواني من أمي... نواف ومهند والبنات خواتي بعد
سلموا عليه نواف ومهند....
سجى تهمس لأختها: ناظري كيف فيصل يشبه أبوه
ندى: لا فيصل أحلى
سجى: مالت عليتس... هذا أبوه مو توأمه عشان تقولين أحلى
نواف اللي واقف جنبهم قال بهمس: أسكتي أنتي معها... ـ كمل بصوت واضح: يللا يا بنات مشينا... ـ ناظر فيصل وقال: ما تشوف شر يخوي
فيصل: ما يجيكـ
مهند قبل ما يطلع قال لفيصل: فيصل خل تلفوني معكـ
فيصل: لو فيه رصيد هذا وجهي إن عطيتني اياه
مهند: عادي أشحنه من قروشكـ... وما أبي أقل من 200 ريال
فيصل: أقول مهندووه فارق
مهند: هههههه طيب فمان الله
طلع مهند وقال أبو فيصل: ها يا بنات هذا أخوكم فيصل... ـ ناظر فيصل وقال: هذي أختكـ فاتن أنت عارفها... وهذي أختكـ دانة
ناظر فيصل لجهة دانة بدون ما يناظرها: كيف حالتس يا دانة
استغربت دانة من أخوها وقالت: كويسه وأنت
فيصل مو طايق يكلمها لأنه يظنها مثل فاتن: بخير
توه بيتكلم أبو فيصل إلا رن جواله.... ناظر الرقم وقال: دقيقة وجاي
طلع أبو فيصل.... فيصل صد عن خواته وقال: ولتس عين جايه يا ست فاتن
تفاجأوا الثنتين.... فاتن: فيصل أ.أنا تـ..
قاطعها فيصل بعصبية: أنكتمي... أنكتمي لا أسمع صوتتس... وش عندتس جايتن لي، تقتلين القتيل وتمشين بجنازته... ـ ناظرها وقال بقهر: مو كفاية الحادث اللي صار لي بسببتس... مو كفاية سببتي لي إعاقة... ـ رفع يده وأشر ع الباب وقال بحده: أطلعي بره... ما يشرفني وحد ر.## مثلتس تكون أختي
حطت فاتن يدها بفمها ودموعها بخدها.... ما توقعت وصف أخوها لها.... توها بتنطق قال فيصل: فتوون فارقي لأدفنتس بمكانتس يا مـ.###
ما قدرت تتحمل إهانات أخواها وطلعت ووجهها مكشوف.... ركضت للأصنصيل وما انتبهت أنها صدمت رجال....
ناظرته ودموعها بخدها وقالت: آسفة...آسفة
راحت للأصنصيل وما درت أنه خالها.... أبو راكان استغرب من البنت اللي صدمت فيه.... ناظرها لما اعتذرت منه وجهها مألوف بس وين شايفها.... تذكر وقال: بندرري
فاتن ما تدري أنه يقصدها دخلت الأصنصيل وسكر الباب.... بكت دم بد الدمع، هي عارفه أن فيصل صادق بس ما توقعت ها الكلمة تطلع منه....
ضمتها دانة اللي كانت لاحقتها وقالت: خلاص فاتن لا تبكين... ترا فيصل ما يقصد
ضمت أختها وبكت بصدرها.... فتح باب الأصنصيل وطلعوا لسيارة أبوهم.... اللي توه بيركب سيارته ويمشي لربعه.... استغرب لما شاف بناته جايات له وركبوا السيارة....
أبو فيصل: وش فيكم
فاتن تبكي ودانة ساكته....
أبو فيصل: دانة وش فيها أختكـ
دانة: يبه فيصل هاوش فاتن وطردنا
فاتن تبكي: ودني البيت يبه... ما أبغى أشوفه... ودنا الدمام أبغى عمتي
أبو فيصل متوقع تصرف ولده عشان كذا سكت وراح لبيته....

اليوم الثاني....
تمددت شوق ع السرير وابتسمت براحه.... تحمد ربها ألف مرة لأنه حفظها من الفضيحة....
أما رياض كان مبسوط بزيارة خواله وخالاته وعيالهم.... كلهم جايين عشانه لأنهم ظنوا أنه مسافر يتعالج.... يسولفون ويضحكون معه لأنهم ما يبون يحسسونه بالنقص.... ناظر أخوه اللي جاي له وبيده الجوال....
راكان: رياض واحد من ربعكـ متصل
رياض: خلني أكلمه
حط راكان الجوال بأذن أخوه: الوو
ـ :..........
رياض: هلا مهند... أنا بخير كيف حالكـ أنت
ـ :..............
رياض: لا اليوم أهلي هنا... تعال بكرة
ـ :.............
رياض: وش فيكـ
ـ :.................
رياض: اوكي براحتكـ... فمان الله
راكان: وش فيكـ
رياض: هذا مهند... كان يبي يقولي عن موضوع بس غير رايه
راكان: اهاا
اتصال مهند ذكر رياض بالحرمة اللي سأل عنها.... وقال: راكان ناد لي خالتي وضحى
راكان: طيب
دقايق وجت خالته وضحى: ها يا رياض تبيني
رياض: ايوه... خالتي أبغى أكلمتس بموضوع بجناحي... خلينا نروح فوق
وضحى: يللا
راحت معه فوق ودخلوا جناحه....
وضحى: ها يا رياض وش عندكـ
رياض: خالتي قولي لي من هي البندري بنت عبد العزيز العاصي
تفاجأت وضحى: وش عرفكـ فيها
رياض: قولي لي من هي
وضحى: كيف عرفت أسمها
رياض: قبل ما يصير اللي صار لي... نزلت الصباح تحت وشفت حرمه واقفه مع أبوي... كان يقولها البندري وهي كانت تتكلم عن حلالها هي وأختها وتبكي... وبالآخر كانت تبي وظيفة... سألت أبوي عنها وقالي أنها أخته بالرضاعة
وضحى: جد!!
رياض: ايوه... وقبل كم اسبوع جالي واحد من ربعي... وسألني إذا أعرف البندري بنت عبد العزيز العاصي... وأنا أظنها نفسها اللي جت لأبوي
تنهدت وضحى وما ردت....
رياض: حلفتس بالله يا خاله أنتس تقولين لي من هي البندري
وضحى: طيب يا رياض... أنا ما ودي أقولكـ لأني عارفه أن صورة أمكـ وأبوكـ بتهتز بعينكـ... بس أمري لله
بدت وضحى تتكلم ورياض مصدوم من عمايل أمه وأبوه....
وضحى: عرفت يا رياض وش سوا أبوكـ لأخواته وبسبب أمكـ... هو تبرأ منهن وهم عزوا نفسهم عنه... عمتكـ مشاعل متزوجة وزوجها مسؤل عنها... بس عمتكـ البندري لا، ولأنها حست أنها مثقله على زوج أختها... دروت على وظيفة، تدري وش تشتغل
رياض: لا
وضحى: فراشة
رياض بصدمة: أيــش!!
وضحى: ايوه فراشه... إذا أنت تشوف اللي حولكـ يحسدونكـ لأنكـ ولد العاصي وعندكـ خير... أعرف أن أبوكـ أخذ حلال خواته وتركهن على بساط الفقر
شافته ساكت ويناظر يده اللي بحضنه.... وقفت وراحت جنبه ناظرها ودموعه بعيونه....
وضحى: آسفه يا رياض... ما كنت أبغى أقولكـ بس الظلم مو زين... يمكن المرض اللي صابكـ وعجزوا الأطباء عن علاجه... يمكن هذي عقوبه من ربي لأمكـ وأبوكـ... لأن اللي سووه في عماتكـ مو شي بسيط... ـ حطت يدها على كتفه وقالت: تبي شي يا رياض
رياض: لا بس لا تنسين تقفلين الجناح معتس
.
.
.



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




بنفس الوقت راحوا ربع فيصل للمستشفى.... دخلوا عليه غرفته....
ـ : مساء الخيييير
فيصل: مساء النوور
سلم عليه زياد: ما تشوف شر
فيصل: الشر ما يجيكـ
سلم عليه أسامه: سلامتكـ يا فيصل
فيصل: الله يسلمكـ
سلم عليه ناصر: بو الترووكـ... الحمد لله ع السلامة
فيصل: الله يسلمكـ... وش ذا المفاجأة من متى ناصر عندنا
زياد: وش رايكـ بالمفاجأة حلوه صح
فيصل: أحلى مفاجأة والله... متى جيت من كندا
ناصر: أمس
أسامه: لما عرف نصور أنكـ مسوي حادث نشب بحلقنا نجيكـ بدري
فيصل: زين سويت
ناصر: وأخيرا جيت الرياض... نصيحة لاحد يدرس بره حشا طلعت براسي نخلة وأنا أنتظر تبدأ الإجازه
أسامه: هههههه كل هذا عشان ترجع للرياض
ناصر: والله من شوقي للرياض وأهلها... والله إني مشتاق لكم ولسوالفكم
زياد: على طاري السوالف فيصل طاح ومحد سمى عليه
فيصل شد قبضة يده....
ناصر: أحلــــى يبو التروووكـ وش صار
زياد: أنا وحده وفيصل وحده... بس أي بنتين، كيكتين ملاكين... كل وحده تقول الزود عندي
فيصل يسمعهم ومنزل عينه.... ربعه يتكلمون عن أخته شرفه وعرضه....
أسامه: فيصل وش فيكـ ساكت
ابتسم فيصل مجاملة: أسمعكم
ناصر: علينا تسمعنا أكيد رحت عندها... متى كلمتها
زل لسان فيصل وقال: أمس
ناصر: جد وش قالت
فيصل: أقول ورا ما تغير الموضوع أنت وياه
أسامه: ليه وش صاير
زياد: مدري بس فيصل تركـ البنت من فتره
أسامه: ليه فيصل لا يكون تبي تتوب
توتر فيصل: وأنت وش دخلكـ إذا أبي أتوب ولا
أسامه: يخي وسع صدركـ ما فيها شي غلط... البنت هي اللي ركضت وراكـ مو أنت
رفز فيصل حتى ما يغلط على ربعه....
ناصر: أقول فيصل عن الهرج الزايد... توكـ تقول أنكـ مكلمها أمس
عصب فيصل: لو سمحتوا أما أنكم تسكتون ولا تفضلوا
وقف ناصر: اوو فيصل زعلان
فيصل: وش تبيني أقول... كفايه أتركوا البنت في حالها
زياد شكـ بفيصل وفاتن لأنه عرف أن أسمائهم متشابهه.... وخمن أنهم يقربون لبعض عشان كذا فيصل متنرفز.... قال يلطف الجو: خلاص بنغير الموضوع... أجلس يا نصور وقل لنا وش أخبار الكيكات اللي بكندا
ابتسم ناصر وجلس يحكي لهم عن سوالفه اللي ما تخلص.... وهم يضحكون عليه لأنه غبي ودايما يطيح بمواقف سخيفه....

الساعة 10 المساء.... راح أبو فيصل المستشفى، حتى يسأل الدكتور عن ولده.... جلس قبال المكتب بعد ما سلم عليه....
أبو فيصل: ما قلت لي يا دكتور وش أخبار فيصل
الدكتور: عال العال... وبعد العلاج الطبيعي بيمشي إن شاء الله
أبو فيصل: يمشي!!... ليه هو ما يمشي
الدكتور: اهاا الظاهر أنه ما قالكـ
بدا الدكتور يشرح لأبو فيصل عن حاله ولده.... وبعدها استأذن أبو فيصل وطلع.... توه بيروح لولده منعه السيكورتي لأن وقت الزيارة انتهى.... رفع أبو فيصل جواله وبمكالمه وحده صار عند غرفة ولده....
فتح أبو فيصل الباب وشاف الظلام يغطي الغرفة.... فتح النور وشاف فيصل التفت له وقال: يبه
أبو فيصل: نايم
سحب فيصل نفسه: لا
تقدم أبوه وجلس بطرف السرير: شلونكـ
فيصل: كويس
أبوه: ما قلت لي متى ناوي تبدا العلاج الطبيعي
ناظره فيصل بصدمه: ايش
أبوه: فيصل ليه ما قلت لي أنكـ ما تقدر تمشي بسبب الحادث... أنا قريب برجع الدمام... تبي الناس تقول إني مقصر عليكـ
فيصل ساكت....
أبوه: وأمكـ تدري
فيصل: إيوه أنا قلت لها
أبوه: وليه ما قلت لي... أنا مو أبوكـ مالي حق عليكـ... ولا تبيني أدري من الناس
أخذ فيصل نفس عميق وقال: يبه تمنيت أنكـ بنفسكـ تسأل الدكتور عني... ودي أشوف اهتمامكـ فيني، أنت تركتني عند أمي وما تدري عني... أهم شي عندكـ أنكـ تحول لي فلوس بالبنكـ... يبه أنا ما أبغى فلوسكـ، أبيكـ أنت أبي الناس تعرف إني ولدكـ... لأني كلما رحت لمدير أو مسؤل يقرا أسمي ويقول من متى تركي عنده ولد... أحسكـ يا يبه متفشل مني لأن أمي فقيرة... وما تناسب عايله العالي
أبو فيصل: فيصل أول شي أمكـ هي بنت خالتي طيب
تفاجئ فيصل: جد!!
أبوه: ايوه فلا تقول عن أهلها كلام مو زين... لو مين كانوا أهلها
فيصل: أنا ما قلت شي عنهم... بس أنا أفسر اللي أشوفه
أبوه: لا تفسر من كيفكـ... وترا أمكـ مو فقيره غير خالكـ اللي أكل حلالها
فيصل: عارف
أبوه: وبعدين أنا تركتكـ عند أمكـ لأني فقدت أمي من قبل وعارف قيمة وجودها... ما بغيتكـ تعيش تعيس مثلي
فيصل: كيف تعيس
أبوه: عشت تعيس لأني فقدت أمي وأنا صغير... وما لقيت من يسمعني وينصحني إلا أصحاب السوء... بس الحمد لله بفضل الله ثم أمكـ تركت الطريق اللي كنت ماشي فيه... وعلى ها الأساس أنا تركتكـ عند أمكـ... بس كلامكـ صحيح أنا مقصر بوجودي معكـ... والدنيا اشغلتني عنكـ... وهذا مو معناه إني ما أسأل بسام عنكـ... يعني أخباركـ توصل لي بشكل مستمر... أنا يا فيصل تركتكـ عند أمكـ بس حرمت فاتن منها
فيصل: وش فيها فاتن
أبوه: أنا خفت أنكـ تعيش مثلي ونسيت فاتن... صارت هي التعيسه... أنت عارف أن البنت تتبع أمها بس فاتن ما لقت من يسمعها... عشان كذا دورت ها الشي بره البيت... وللأسف بطريقه خطأ
فيصل: يعني تبيني أسامحها
أبوه: ياليت يا فيصل
فيصل: نجوم السماء أقرب لها
أبوه: وش السبب
فيصل: يبه لا تظن إني أعرف بنات أو أكلمهن... أنا ما سويت ها الشي إلا لما اقنعوني ربعي وقالوا أنها تسليه... وللأسف ما طحت إلا على أختي
أبو فيصل: لا حول ولا قوة إلا بالله
فيصل: يبه تعرف معنى رجال يكلم بنت... معناه بتكون البنت حديث المجلس... ذاك يقول كيكه وهذا يقول مستعمله وغيركـ شبعان فيها... منيب مصدق إني سمعت ها الوصف عن أختي... اللي سوته فاتن جريمه وجريمه تستاهل عليها القتل
أبو فيصل: عارف يا فيصل... بس أبيكـ تعذرها لأني حرمتها من أمها ولهيت عنها
فيصل: مدري ليه أحسكـ تدور لها عذر... صحيح وجود الأم مهم بس فاتن عارفه أن اللي تسويه غلط... ومع كذا مستمره وما همها أحد.... والله العالم وش مسويه دانة
أبو فيصل: فيصل منيب عارف كيف أشرح لكـ... بس لما كنت أسوي الغلط كنت عارف إني غلطان بس ما همني... ليه أهتم بالصح والغلط دام ما فيه أحد يسأل عني ويخاف علي... ولا تتهم دانة بشي لأنها ما تطلع من البيت إلا وهي معي ولبيت جدتها
فيصل: وليه ما صارت فاتن مثلها
أبوه: دانة عندها خالتها تحبها وتسأل عنها... غير الزيارات والإتصالات فيها... وأنت ما تدري يمكن ثقب القلب اللي فيها معنها تكون مثل أختها
فيصل: دانة معها ثقب بالقلب !!
أبوه: ايوه عشان كذا هي هادية وحساسه... وقليلة طلعاتها لأنها تتعب ولازم أكون أنا معها
فيصل: الله يشفيها
أبوه: آمين... وش قلت على فاتن
فيصل: منيب مكلمها ولا أبغى أناظر خشتها
أبوه: تبيني أترجا فيكـ يا فيصل
فيصل: حشا ما بغيتكـ تترجاني بس..
قاطعه أبوه: لا تبسبس ولا شي... أنت عطها فرصة وأن شفت شي أو شكيت بشي... عاقبها بالشي اللي تبيه
فيصل: طيب يا يبه يصير خير
وقف أبو فيصل: عموما أنا كلمت أخصائي عظام... ودكتور مختص للعلاج الطبيعي... وبكره هم عندكـ عشان يقرورون كيف يبدا علاجكـ
فيصل: الله يخليكـ لي يا يبه ولا يخليني منكـ... ـ شاف أبوه ابتسم له وقال: يبه وين رايح
أبو فيصل: بمشي خواتكـ لحالهم بالبيت... وبكرة بيجيبهم لكـ وياليت تستقبلهم عدل
فيصل: طيب يا يبه

بنفس الوقت....
ببيت أبو راكان....
رياض اتصل بمهند وطلب منه يجي له....
رياض: مهند أبي أعرف ليه سألتني عن البندري ذاكـ اليوم
توهق مهند: ولا شي... بس قلت لكـ إني سامع عنها
رياض: مهندووه بلا هبال... إذا تعرف بيتها خذني لها
مهند: ليه
رياض: لأنها عمتي
مهند: من قالكـ
رياض: خالتي قالت لي... تعرف بيتها
مهند: ايه
رياض: جد!! خذني لها
مهند: ليه وش تبي منها
رياض: هذي عمتي وياليت ما تتدخل
عصب مهند: وإذا قلت لكـ أنها أمي وش بتقول
تفاجئ رياض: أمكـ؟؟
مهند: ايه أمي... وأنا عارف أنكـ ولد خالي... وعارف أن أبوكـ أخذ حلالها
رياض مصدوم أن مهند عارف كل شي: وكيف عرفت
مهند: من أمي... أنا لما عرفتكـ لاحظت تشابه الأسماء بينكـ وبينها... ولما سألتها قالت لي كل شي
رياض: وليه ما قلت لي
مهند: إذا أبوكـ ما قال لكم ليه أنا أقول
رياض: طيب ممكن تاخذني لها... أبغى أقابلها
مهند: بس يا رياض... إذا عرف أبوكـ بيسوي مشاكل مع أمي
رياض: لا تخاف أنا مدبر كل شي... وأنا ما عرفت أنها عمتي إلا من خالتي

ناظر رياض بيت عمته العادي.... طبيعي بيكون كذا لأن أبوه أكل فلوسهم....
رياض: هذا بيتها
مهند: ايوه... ليه متوقع احسن من كذا
سكت رياض دقايق وبعدها قال: مهند رجعني للسيارة ما أبغى أقابلها
مهند: ليه
رياض: مالي وجه أناظرها وأنا عارف اللي سواه أبوي فيها
مهند: طيب... بس ع الأقل سلم عليها ومو شرط تقولها أنكـ عرفت بالسالفة... وبعدين ترا أمي طيووبه يعني لو يجي خالي ويعتذر منها... بتسامحه بدون ما تاخذ فلوسها
رياض: خلاص دام إني وصلت بدخل
دخلوا للبيت وللمجلس.... مهند: دقيقة أناديها
دخل مهند وشافها جالسه بالصالة لوحدها.... مهند: يمه
أم فيصل: تعال مهند أجلس
تقدم مهند: يمه رياض ولد خالي هنا
أم فيصل: هنا
مهند: ايه بالمجلس
وقفت أم فيصل وراحت مع ولدها المجلس.... أنفطر قلبها لما شافت ولد أخوها جالس ع الكرسي المتحركـ.... وشكله معاق بشكل تام....
رياض ما كان منتبه كان يناظر يده اللي بحضنه ومرتبكـ.... يفكر وش يقول إذا قابل عمته....
رفع نظره لما سمع حرمه تقول: رياض
ناظرها رياض هي نفسها الحرمه اللي جت بيتهم الصباح....
قربت أم فيصل منه ونزلت لمستواه.... مسحت شعره وقالت بخوف: رياض وش فيكـ... وش صار لكـ، اللي أعرفه أن عيال أخوي سليمين... صار لكـ حادث ولا أنت مريض
طار الكلام اللي بيقوله رياض لعمته.... حس بخجل منها لأنها خافت عليه وتسأله عن سبب عجزه.... وأبوه مأذيها وسرق حلالها.... نزلت دموعه وقال بصوت باكي: مهند خذني للبيت طلعني من هنا
قرب مهند وقالت أم فيصل: ليه يا رياض... وأنا اللي كنت أتمنى أشوفكـ أنت وراكان بس منيب عارفه كيف... والحين تبي تطلع
ناظرها رياض ودموعه بخده: كيف تبيني أجلس معتس وأنا عارف اللي سواه أبوي فيتس وبعمتي... مالي وجه صراحه
مسحت أم فيصل دموعه وابتسمت: وأنت مالكـ ذنب يا رياض... وبالآخر سعد هو أبوكـ وربي يهديه... بس قلي الحين وش صار لكـ... من وين ها الإعاقة من حادث ولا ايش
رياض هدا شوي: مدري يا عمه... من شهر تقريبا صحيت من النوم وأنا أحس بجبل على صدري ويمنعني أتحركـ... كم دوله سافرت لها وكم دكتور رحت له... بس كل التحاليل تثبت إني سليم وما فيني شي... تعبت من المستشفيات والأطباء وسلمت أمري لربي... بس الحين عرفت أن ربي يعاقب أبوي فيني... لأن اللي سواه بأهله مو بسيط
أم فيصل: الله يهديه

باليوم الثاني....
وصلت فاتن لغرفة أخوها.... رفعت يدها وطقت الباب بتردد.... سمعت صوته يقولها تدخل.... فتحت الباب وطلت براسها لأنها خايفه أنه يطردها....
شافها فيصل وابتسم: تعالي يا فاتن أدخلي
دخلت فاتن وركضت لسريره.... حطت راسها عند يده وبكت وهي تقول: سامحني يا فيصل... الله يخليكـ سامحني
ناظرها فيصل وتذكر كلامه مع أبوه عشانها.... مسح شعرها وقال: فاتن أرفعي راستس
ناظرته فاتن ودموعها بخدها....
فيصل: لا تعتذرين مني يا فاتن... أنتي غلطتي بحقتس وبحق أمتس وأبوتس... مدري وين تفكيرتس وأنتي تكلمين الشباب من واحد لثاني
فاتن تبكي: مو قصدي بس أنا كنت...
قاطعها فيصل: لا تقولين لي أعذارتس بس أسمعيني شوي... البنت لما تلبس عباية مطرزة وكنها فستان سهره... وريحة عطرها تشمينها على بعد 10 أمتار... وتستعرض بمشيتها، هذي تقول للشباب الحقوني... تلبس وتكشخ ولما يطيح الفاس بالراس تقولوا الغلط من الشباب... مو هذا اللي تبيه البنت من البدايه... فاتن الرجال لما يشوف بنت متستره وما يبان منها غير يدها وعيونها... وعبايتها ما فيها أي زينه... صدقيني مستحيل يلحقها لو مجرد تفكير... لأنها تفرض عليه يحترمها
فاتن كانت تناظر بعيونه وتفكر بكلامه.... سمعت ها الكلام من قبل وتوها تفهمه....
أخذ فيصل حبة شوكولاته: ناظري يا فاتن... ـ فتح الشوكولاته ولحسها ومدها لها: خذي ذوقيها
انقرفت فاتن وعبست بوجهها: ييعع
ابتسم فيصل: شفتي كيف... البنت مثل الشوكولاته حلوه... بس محد ياخذ شوكولاته مفتوحه أو حد لمسها... ـ حط يده بكتفها وقال: يا أختي يا بنت أمي وأبوي... أنتي غالية مثل الألماسة... نحبتس ونخاف عليتس وما نعطيتس إلا لواحد يستاهلتس
ابتسمت فاتن وهي تمسح دموعها: منيب عارفه وش أقول... سمعت ها الكلام كثير من قبل... بس ما أثر فيني مثل الحين
فيصل بجديه: فاتن لو علي أنا ما حكيت معتس ولا ناظرتس... بس أبوي طلب مني أنسى اللي راح وأفتح صفحة جديده معتس... وهذا اللي سويته... بس إن شفت أو شكيت بشي... صدقيني ما يريحتس مني إلا الموت
فاتن: والله منيب راجعه لذاكـ الطريق
ناظر بعيونها وقال: وعد يا فاتن
فاتن: وعد
فيصل: وأن صار العكس
فاتن: دمي حلال عليكـ
فيصل: طيب وأعرفي أن هذا لمصلحتس
فاتن: عارفه
التفتوا لما فتح الباب ودخلت أم فيصل.... شافتها فاتن ووقفت وركضت لها ضمتها أم فيصل وبكت معها....
أم ديمه وأبوها، ونواف واخوانه كانوا ساكتين وهم يناظرونهم.... وبعد الدموع والأسئلة....
ناظرت أم فيصل ولدها وقالت: وش أخباركـ يا فيصل
الكل ضحكـ عليها.... فيصل: تو تذكرتيني يا يمه
أم فيصل وهي تقرب منه: فصيل عن الهرج الزايد
فيصل: شكل فاتن خذتس مني يمه... صح خالي
أبو ديمه: لا غلطان خل فاتن تتهنى بأمها
فيصل: أختكـ طبيعي بتكون بصفها
أم فيصل مبسوطة بشوفت بنتها: فاتن
فاتن: نعم يمه
أم فيصل: خليني أعرفتس على أهل أمتس... هذي أختي مشاعل
سلمت عليها فاتن: هلا خالتي مشاعل كيفكـ
ضمتها أم ديمة: هلا فيتس يا قلبي... وش أخبارتس
فاتن: كويسه
أم فيصل: وهذا بسام... زوج خالتتس وأخوي بالرضاعة
مدت فاتن يدها له: كيف حالكـ يا خالي
ضمها أبو ديمة: الحمد لله...ـ بعدها عنه وقال: كبرتي يا فتوونه وصرتي بنوو الصغيرة
فاتن: من بنوو
أم ديمة: دلع أمتس
سجى: وااااو يمه يدلعونتس بنوو
أم فيصل استحت: لا يكثر بس... فاتن هذول اخوانتس نواف ومهند
تقدمت منهم وقالت: كيف حالكم
نواف: الحمد لله
مهند: تمام... ـ ناظر أخوه وقال: صار عندنا أخت كبيره يمكن يعقلون البرزاين اللي جنبكـ
ندى: تكفى يا العاقل الكبير
ناظرتهم فاتن: وهذول خواتي صح
مهند: ايوه سجى وندى
قربت سجى من فيصل وقالت: فيصل خلني أقولكـ وش صار أمس
قاطعتها ندى: اسكتي أنا بقوله
سجى: لا أنا
وكالعادة سجى وندى يتناقرون وكل وحده تبي تقول السالفة....
مهند: على شنوو المناقر... على موقف تافه
ندى: مالت عليكـ... أنت ما فهمت اللي صار عشان كذا تقول تافه... فيصل أمس خالتي راحت....
قطعت كلمتها لأن سجى حطت يدها بفم أختها حتى تسكتها....
ابتسمت فاتن على رجة أخواتها....
سند فيصل ظهره لقاعدة السرير وقال: نواف واللي يرحم والديكـ طلع خواتكـ بره
توه بينطق رن جواله.... رد وسكر وقال: أعفيني يخوي أنا مواعد الشباب
طلع نواف وقال أبو ديمه: ها يا فيصل وش سويت مع العلاج
فيصل: ما قلت لكـ يا خالي... أمس أبوي جا لي وعرف إني ما أمشي وتكفل بكل شي
أم فيصل: جد!!
فيصل: ايوه... هو زعل لأني ما قلت له... بس الدكتور والأخصائي كانوا هنا اليوم الصباح... وإن شاء الله يبدأ علاجي من الأربعاء
أم ديمه: طمنتا يا فيصل... ـ ناظرت زوجها وقالت: يللا يا بسام
أبو ديمه: يللا
أم فيصل: وين
أبو ديمة: ديمة لحالها بالبيت تحترينا... لأنها تبي كم غرض من السوق
أم فيصل: خذوني معكم
طلعوا سوا.... دق جوال مهند وسكر وقال: يللا سجو وندوش مشينا
سجى: بدري
ندى: تونا
مهند: عمي يبيني وش أسوي
سجى: نبي نجلس شوي
مهند: لا والله ومن يرجعكم البيت
ناظرت ندى بفاتن وقالت: فاتن... عادي أبوكـ يوصلنا
ابتسمت فاتن: أكيد
سجى: تمام احنا بنرجع مع تركي أبو فيصل
فاتن: ههههههههه
تكتف فيصل: بعد تركي... تمونين أنتي وخشتس
مهند: سجى ندى قدااامي
طلعوا بعد ما سلموا....
فاتن مبسوطة بشوفة أهلها: ها التوأم شي والله
فيصل: صادقه... مسويات جو بالبيت
فتح الباب ودخلت أم فيصل....
فيصل: يمه وش فيتس رجعتي
أم فيصل: بجلس شوي مع فتوونه... تعالي يا يمه أجلسي جنبي
جلست فاتن جنب أمها.... رفعت العقد اللي لابسته وقالت: شوفي يمه
أم فيصل: هذا عقدي
فاتن: ايوه أنتي عطيتيني اياه وأنا حافظت عليه... كم مره قلت لأبوي يجيبني هنا ويقول منيب فاضي
أم فيصل: الله يسامحه... فاتن كيف كانت تعاملتس زوجة أبوتس
فاتن: كانت تحبني كثير يمه... لأن أبوي قال أنها جابت اخوان اثنين وتوفوا
فيصل: عندي اخوان توفوا... من متى
فاتن: توفوا وهم صغار... أخونا سلمان توفى بحادث وعمره سنة ونص... وأخونا عبد العزيز غرق بالبحر وعمره 4 سنوات
أم فيصل استغربت أنه سمى ولده عبد العزيز.... نفس أسم أبوها" أكيد صدفه.. مو حاجة ثانية "....
فيصل: الله يرحمهم
أم فيصل: ودانة كيف حالها
فاتن: كويسه
طق الباب ودخلت دانة: مرحبا
فاتن وفيصل: مرحبتين
فاتن: تعالي دنوون سلمي على أمي
قربت دانة ومدت يدها: كيفكـ يا خاله
أم فيصل: الحمد لله... وش أخبارتس أنتي
دانة: كويسه
قربت من فيصل وقالت: الحمد لله على سلامتكـ يا فيصل
فيصل: الله يسلمتس... أنتي قمر والله صدق من سماتس دانة
ابتسمت دانة وانفطر قلبها: وش ينفع جمالي إذا قلت لكـ إني مريضة
فيصل: وش فيتس
دانة: معي ثقب بالقلب يخوي
أم فيصل: قولي الحمد لله يا بنتي... ولا تناظرين الناس الصاحية... ناظري الناس المريضة وما عندهم قيمة العلاج
فيصل: أنا أعرف واحد كان يدرس معي بابتدائي ومتوسط... وكان معه ثقب بالقلب والحين شفته صاير عادي وما به حاجة... ولما سألته قال أن الثقب اللي بقلبه صغر
فاتن: يعني لا تخافين بإذن الله بيصغر الثقب... إلا ما قلت لي وين أبوي
دانة: نزلني وقال رايح مشوار وراجع
دق جوال أم فيصل وسكرت: يللا أنا طالعه
فيصل: مع من بتروحين
أمه: مع خالكـ... أنا قلت له يمر علي إذا خلص
فتحت الدرج وطلعت ملابس فيصل وقالت: أنا باخذ هذول معي
فيصل: وأنا وش البس ما عندي غيرهم
أمه: وهذول أنت لابسهم قبل... ما عليكـ بارسلكـ غيرهم مع نواف... ـ قربت منه وحطت يدها على كتفه: إذا بغيت شي اتصل فينا
فيصل: اوكي
راحت لفاتن وضمتها: انتبهي لنفستس يمه
دمعت عيون فاتن: طيب
بعدت أمها عنها وقالت: خذي رقمي من فيصل... وكل يوم حاكيني
فاتن: إن شا الله يمه
سلمت على دانة وبوستها: لا تنسين تدعي ربتس يا بنتي... ترا الشفاء بيد الله
دانة استغربت من اهتمامها: إن شاء الله
لبست أم فيصل البرقع وطق الباب وقال فيصل: تفضل
فتح أبو فيصل الباب: في أحد
فاتن: لا يبه حياكـ
دخل أبو فيصل وجت عينه بعين أم فيصل وهو يفكر بردة فعلها إذا عرفت باللي دار بينه وبين أبو ديمه.... ناظروا بعضهم لثواني والكل يراقبهم.... كسرت أم فيصل نظرتها وقالت: فمان الله
أبو فيصل وهو يتقدم لولده: شلونكـ يا فيصل
فيصل: كويس

دخل الشركة وعيونه تدور على راكان.... سأل عنه وراح لمكتبه.... طق الباب ودخل: السلام عليكم
استغرب راكان من ذا الرجال.... لأن ذقنه فيه شوية شعر ووجهه شاحب والسواد تحت عيونه.... وزياده أنه نحيف مررره.... قال راكان: وعليكم السلام نعم
ريان: أخ راكان العاصي
راكان: أيوه وش بغيت
ريان: بغيتكـ بموضوع أنت والوالد... وياليت أقولكم عنه الحين
راكان: ليه وش موضوعه
ريان: موضوع يخص أخوكـ رياض... تكفى يا راكان خلني أقابل أبوكـ ضروري أكلمكم
حس راكان أن الموضوع خطير وقال: دقيقة
وكلها دقايق وجلسوا بمكتب أبو راكان....
راكان: نعم يا ريان وش بغيت
ناظر ريان أبو راكان: أنا ريان بن محمد الخاني يبو راكان... محمد الخاني اللي سرقت منه شركته... واللي جته جلطة بسببكـ
أبو راكان ببرود: ايوه عرفتكـ وش تبي
ريان: أنت حرقت قلب أبوي يبو راكان وأنا قررت أنتقم منكـ بعيالكـ... وأولهم راكان
راكان: ايش!!
ريان: ايوه انتقمت منكـ بمايا
أبو راكان بصدمة: مايا
ريان: ايوه... عطيتها فلوس عشان تغريكـ يا راكان وصار اللي بغيته وخليتكـ تتزوجها... بس للأسف ما قدرت تاخذ منكـ المؤسسة
مسكه راكان من جيبه: ايا المـ.##..
ناظره ريان وقال بصوت مخنوق: أسمعني للآخر يا راكان... ولا تلومني اللي سواه أبوكـ لأبوي مو سهل
تركه راكان: كمل
ريان: لما قالت لي مايا أنكـ تزوجتها... التفت لأختكـ شوق
أبو راكان: شوق!!
ريان: ايوه صحيح تعبت معها بس إني قدرت عليها... وصارت أذكى مني وقالت لاخوانها
ابتسم راكان بشماته: أتوقع الدرس اللي أخذته من الهيئه كان كافي
ريان: الحمد لله... بو راكان أنا انتقمت منكـ بعيالكـ راكان وشوق... بس رياض ما قدرت عليه لأنه ما يهتم بالبنات بشكل عام... عشان كذا فكرت وما لقيت أحسن من السحر
راكان وأبوه بنفس الوقت: سحر!!
ريان: ايوه... عطيت خدامتكم فلوس عشان تجيب لي شعر رياض... ومنه عملت سحر من عند ساحره... ـ دخل يده بجيبه وطلع حجاب أبيض وحطه ع الطاوله وقال: ها الحجاب عطيته خدامتكم عشان تدفنه ببيتكم بتراب... وهذا اللي خلا رياض عاجز والأطباء ما عرفوا له علاج
ناظر راكان الحجاب وهو مصدوم.... كل شي توقعه برياض إلا أنه يكون مسحور....
كمل ريان كلامه: ومن اسبوع أبوي توفى... وصرت أشوفه بالنوم يتعذب وعرفت أن السحر هو السبب... لأني ما سويته إلا عشان انتقم لأبوي... دفعت دم قلبي لخدامتكم عشان ترجع الحجاب لي... وهذا أنا أسلمه لكم... ـ وقف وقال وهو يناظر أبو راكان: ما أبغى منكـ شي يبو راكان... كل اللي أبيه أنكـ تتقي الله بحقوق الناس... وترجع لهم فلوسهم... فمان الله
طلع ريان وهو مرتاح.... طلع وتركـ راكان وأبوه مصدومين....
راكان مذهول: سحر يا يبه... رياض مسحور
أبو راكان ساكت ويفكر بكلام ريان " كل اللي أبيه أنكـ تتقي الله بحقوق الناس... وترجع لهم فلوسهم "....
وقف راكان وقال: يبه باخذ الحجاب لشيخ يعرف يفكـ السحر
هز أبو راكان راسه وما يدري وش قال ولده....

بنفس الوقت ببيت أبو راكان....
رياض كان جالس بكرسيه المتحركـ ويفكر بعماته.... انتبه لما سمع أمه تناديه....
أم راكان: رياض وين رحت فيه
رياض: كنت أفكر
أمه: بايش
رياض متضايق من عمايل أمه: ولا شي... ولا شي
أمه: وش فيكـ
رياض بطفش: يمه قلت لتس ما فيني شي آآف
سكتت أمه وهي مستغربه منه....
نزلت شوق وقالت: هاااي ايفري بوودي
محد رد.... شوق: السلام لله
رياض: وأنتي ما سلمتي
جلست شوق جنبه وقالت: لا يكثر بس... تبي عصير
ابتسم رياض لأن شوق متغيره 180 درجة: ايوه
قربت الماصة من فم أخوها وهو يشرب....
شوق: بس
رياض: وأنا قلت لا... خليني آخذ نفسي
شوق: خلني أقولكـ ذيكـ السالفه
بدت شوق تقرر على راسه بسوالفها بالمدرسة مع المدرسات والطالبات.... ضحكوا سوا وسكتوا....
فجأة انشدت أعصاب رياض وغمض عيونه.... انتبهت شوق وقالت: رياض وش فيكـ
التفتت أمها وخافت لما شاف ولدها كأنه يتألم.... قالت بخوف: رياض وش فيكـ يمه... رد علي رياض
فتح رياض عيونه وصدره يطلع وينزل من اللي شافه.... وجهه أحمر وجسمه معرق بس فيه شي تغير.... الثقل اللي كان يحس به يضغط على صدره أختفى.... حركـ يده وشوي وقف وهو مصدوم....
أم راكان تهلل وتكبر وشوق معها.... رياض يناظر رجلينه مو مصدق أنه واقف.... يحركـ يدينه وهو مصدوم أنه قدر يحركهم....
دخل راكان وانبسط لما شاف رياض واقف وأمه تزغرط.... وقال: رياض
رفع رياض راسه وناظره.... قرب راكان من أخوه وضمه ودمعت عيونه.... وهو يقول: سحر يا رياض... كان معمول لكـ سحر
رياض كأنه بحلم: سحر!!
راكان: ايوه أسمع.......
حكى له كل شي قاله ريان.... وقف رياض وهو مقهور من أبوه.... دخل أبو راكان وانبسط لما شاف رياض واقف.... ضمه وهو يقول: ألف الحمد لله لكـ يا رب
ناظر رياض أبوه ببرود وقال: يبه وش سويت مع ولد الخاني
أبو راكان: من بكره بينزل له مبلغ محترم بأسم أبوه
رياض: وعماتي
أمه وأبوه تفاجاو....
راكان: ايش
شوق: أي عمات
رياض: يبه ما تشوف اللي صار لي ولاخواني عقوبه من الله... بسبب اللي سويته بعماتي
راكان: ومن قال أن عندنا عمات
رياض بقهر: عندنا عمات يا راكان مشاعل والبندري... بس أبوي أنكرهن بسبب الطمع... حنا عايشين مرفهين على حساب غيرنا... ها البيت حرام علينا، أكلنا وشربنا ولبسنا بفلوس حرام... لأنها فلوس عماتي اللي أبوي أخذها منهن
شوق: وش تخربط
رياض: شوق تذكرين الفراشة اللي ضربتس بالمدرسة
شوق: ايوه
رياض: هذي عمتتس البندري... هي عارفه أنتس بنت أخوها عشان تسذا ما هتمت فيتس وضربتس قدام الكل
شهقت شوق وقال راكان: كيف عمتي فراشة
رياض: قلت لكـ أبوي أخذ حلال عماتي... ما رضى يزوجهن إلا بعد ما تنازلن عن نصيبهن من أملاكـ جدي... أخذ فلوسهن بالغصب وتركهن على بساط الفقر... عشان تسذا عمتي البندري عزت نفسها واشتغلت فراشة حتى ما تمد يدها للناس
أبو راكان وأمه الصدمة الجمتهم....
رياض: ارتحتي يا يمه من بعد ما بعدتي أبوي عن عماتي... وهو الأخ الوحيد لهن وما لهن غيره... ـ ناظر أبوه: تدري يا يبه من كم يوم زرت بيت عمتي البندري
أبوه: وش قلت
رياض: ايوه رحت لها، وش ها الخرابه اللي عايشة فيها بنت العاصي... وللأسف صارت عمتي طيبه معي ضمتني ومسحت دمعتي وأنا اللي متفشل منها... بسبب عمايلكـ فيها يا يبه... توقعتها تطردني بس هي فرحت بشوفتي... وسألتني عن حالي وعن اخواني... وش اللي سوته عمتي حتى تجازيها تسذا... كيف تضركـ وهي تعتبركـ الأب الوحيد لها... ـ عطاهم ظهره وقال: يبه لا تسوي مشاكل مع عماتي لأنهن ما حكوا لي حاجة... أنا اللي سألت خالتي عنهن من بعد ما جت البندري بيتنا الصباح... الله يسامحكـ يا يبه
راح جناحه وعم السكوت المكان.... ما يدرون كيف تغير حالهم بدقايق.... كانوا مبسوطين برياض بس الحين الكل ساكت ويفكر بكلامه....
.
.
.


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





ببيت أم فيصل....
كب براسها كاس مويه بارده.... لما قالها أخوها أن أبو فيصل خطبها منه.... كلها يومين وبلغته برفضها.... تركها أبو ديمه تكمل الأسبوع يمكن تغير رايها.... بس هي أصرت على رايها ورفضت.... دخلت عليها أختها وقالت: بندري
أم فيصل: هلا مشاعل... أدخلي
جلست أم ديمة: ممكن أسألتس سؤال
أم فيصل: ايوه
أم ديمه: لا تفهميني غلط بس أبي أعرف ليه رفضتي أبو فيصل
أم فيصل: بسام قالتس
أم ديمه: ايوه ليه رفضتيه توقعت توافقين
أم فيصل: أول حاجة ما أفكر بالزواج بعد ها العمر
أم ديمه: هههه فيه نسوان أكبر منتس وتزوجن
أم فيصل: خلاص يا مشاعل أنا رفضت تركي وانتهيت
أم ديمه: براحتس
أم فيصل: من يعرف بالموضوع غيرتس وغير بسام
أم ديمه: محد
أم فيصل: وياليت محد يدري وخصوصا عيالي
أم ديمه: لا تخافين بسام قال نفس كلامتس
فتحت سجى الباب وقالت: وش عندهن الخوات جالسات سوا
عصبت أم فيصل على بنتها وقالت: أبغى أعرف ها البنت على من طالعه
ضحكت أم ديمه: ههههه الحب على بذره
وقفت أم فيصل: لا والله منيب ملقوفه مثلها
سجى: خلاص يمه لا تزعلي بس بغيت أسأل خالتي عن ديموو... ليه ما جت
أم ديمه: والله مدري عنها... قلت لها تجي تنبسط معكن وقالت مالها نفس
سجى: مالها نفس... هين
طلعت وراحت لغرفتها وقفت ندى وقالت: وش قالت خالتي
جلست سجى: الست ديمووو مالها نفس... ـ خذت جوالها: أنا أفرجيها الخايسه... صار لها فتره ما جت بيتنا
ردت ديمه: هلا سجوو
سجى: أهلين... ليه ما جيتي
ديمه: والله ما لي نفس
سجى: مالتس نفس، هذي تمشي على أمتس بس مو علي
ندى: هاتي الجوال هذي محد يعرف لها غيري
سجى: صدق محد يقدر عليتس إلا ندوووش
ندى: تكلمي يا أخت ديموو ليه ما جيتي
ديمه: آآف... ما أبغى أجي ارتحتي
ندى: لا ما ارتحت... بس إذا منتي قايله وش فيكـ لا تحاكيني فهمتي
ديمه: يمه منتس... أصبري
ندى: يللا أحكي
دمعت عيون ديمه: ما أبغى أشوف فيصل... ما أبغى أشوفه
ندى تقلدها: ما أبغى أشوف فيصل... أولا فيصل بالمستشفى وثانيا أصحى يا هبله مقطعه حالكـ عليه وهو ما فكر فيكـ
ديمه شوي وتبكي: بس أنا أحبه
انقهرت ندى: تحبينه... يا حظكـ المايل بس
خذت سجى الجوال وقالت: ديمووو... صحيح فيصل أخوي وما أرضى عليه بس هو بالنهاية رجال... تهقين وش موقفه لما يعرف أنتس تحبينه وهو ما فكر فيتس
خذت ندى الجوال وحطته سبيكر: بتطحين من عينه... لأنكـ راميه نفسكـ عليه
سجى: وش لتس بالزواج المسؤلية... خليتس بدراستس، خليتس بحريتس ببيت أبوتس... كلي ونامي وأطلعي على راحتس... مو زوج وبيت وعيال
ندى: لاحقه ع الشقى... قالت فيصل قالت، ما تدرين يمكن يتزوجكـ واحد أحسن من فيصل
طول الوقت وديمه تسمع كلامهم.... فعلا وش لها بالحب وغيرها عايش حياته....
سجى: وش قلتي بتجين
ديمه: ايوه خليني الحق على أبوي قبل ما يطلع
سجى: تعجبيني والله

بعد اسبوع....
دخل رياض وراكان وشوق لبيت عمتهم أم فيصل ومعهم مهند....
مهند: تفضلوا بروح أنادي أمي
دخل مهند وشاف أمه جالسه لحالها بالصالة وقال: يمه
أم فيصل: هلا مهند
مهند: وين خواتي عنكـ
أم فيصل: بالغرفة مع بنت خالتكـ
مهند: يمه روحي المجلس في لكـ مفاجأة
أم فيصل: جد!! من من
مهند: مني... يللا روحي
راحت أم فيصل وابتسمت لما شافت عيال أخوها جالسين.... شافت رياض وقف وقالت: رياض
تقدم رياض وباس راسها: كيف حالتس عمتي
ضمته أم فيصل: رياض صرت توقف... ولا تلعب علي ذاكـ اليوم
رياض: لا والله ما كذبتس عليتس... بس فيه واحد يبي ينتقم من أبوي وعمل لي سحر
أم فيصل: الله يسامحه
رياض: عمه اخواني جو معي يبون يشوفونتس... هذي أختي شوق أكيد تعرفينها
ناظرتها أم فيصل: ايوه أعرفها
تقدمت شوق وسلمت عليها: كيف حالتس عمه
ضمتها أم فيصل: كويسه... وش أخبارتس أنتي
شوق: الحمد لله... آسفه عمه ما عرفت أنتس عمتي
أم فيصل: حصل خير
رياض: وهذا أخوي راكان
قرب راكان وسم عليها.... ناظرته أم فيصل وقالت: ركوني
ابتسم راكان: ركوني!!
ابتسمت أم فيصل وهي تناظره من فوق الين تحت: كبرت يا راكان وصرت رجال والله
راكان: كيف حالتس عمه
أم فيصل: طيبه... ـ مسكت يده وقالت: تعال أجلس جنبي
جلسوا وقال رياض: شكلتس تعرفين راكان يا عمه
أم فيصل: كيف ما أعرفه وهو كان يقولي ماما
شوق: جد!!
أم فيصل: ايوه... ـ ناظرت راكان وقالت: أمكـ وأبوكـ كانوا يتركونكـ عندي وأنا كنت بمتوسط... أنا وأختي مشاعل وأمي الله يرحمها كنا نحبكـ كثير لأني كنت أصغر من بالبيت وبعدي جيت أنت... فكنا مشتاقين لنونو... وأمكـ وأبوكـ يسافرون ويتركونكـ عندي لأن مشاعل متزوجة... فكنت أنا اللي البسكـ وأنومكـ وأتحمم معكـ
أحمر وجه راكان لأن عمته تتكلم وهي ماسكه يده: والله ما ذكرتس يا عمه
أم فيصل: كنت صغير يا راكان... حتى لما كان عندنا اجتماع أمهات بالمدرسه جت أمي وجابتكـ معها... أنت بس شفتني ركضت لي وقلت ماما... حتى البنات والمدرسات ظنوا إني متزوجه وأن وركوني ولدي وهو عمره سنتين
ضحكت شوق: ههههه وناسه
أم فيصل: شفتي كيف... بس ركوني تعلق فيني كثير لأنه ما شاف أهله شهر كامل... فظن إني أمه جد وعشان كذا خذوكـ أمكـ وأبوكـ حتى تتعود عليهم
راكان انحرج من أمه وأبوه بعد كلام عمته.... لأنها كانت قايمه به وهم عاملوها بكره....
طق الباب وتنحنح مهند.... تغطت شوق وقالت أم فيصل: أدخل مهند
دخل مهند: هاه يمه وش رايتس بالمفاجأة
أم فيصل: تجنن يا مهند
مهند: وش رايكم بأمي
راكان: أحلى عمه والله
أم فيصل: عيونكـ الحلوه... شوق تعالي داخل عند بناتي
دخلت شوق مع عمتها وشافت ثلاث بنات يرقصون على أغاني وناسه....
أم فيصل: سجوو ندوش ديموو
التفتوا الثلاثه.... أم فيصل: هذي شوق بنت خالكن سعد
تقدمت سجى لأنها شعبيه وتحب اللمه.... وقالت: هلا شوق كيف حالتس
شوق: كويسه
أم فيصل: شوق التوأم بناتي وديمه بنت عمتتس مشاعل... يللا أنا رايحه أكلم أختي

بعد اسبوع....
أبو راكان كان جالس بالشركة بحيره.... مر بباله كلام رياض أول ما وقف.... ونظراته له من بعد ذاكـ اليوم.... ما قدر يكلمه أو حتى يعاتبه على طريقة كلامه.... لأن كلامه صحيح وكانت صفعه له من اعز اولاده رياض....
فكر برياض اللي يختلف عن راكان وشوق لأنه يميل لعماته بتفكيره.... ما تهمه الفلوس كثر ما تهمه راحة باله وحب الناس له.... قدر يجذب اخوانه له ويعرفهم بعماته الين ما تحسنت علاقتهم ببعض....
رجع أبو راكان بذاكرته لسنين وهو يتذكر خواته وكيف ظلمهم.... ناظر حوله كل ها العز اللي عايش فيه إلا أنه وحيد.... مع أن زوجته من ورا ها الفلوس إلا أنها مبسوطة مع أهلها وهو لا....
حس بغبائه لأنه خسر خواته عشان يرضي زوجته.... وعاش كل السنين مدفون بالشركة ومشاكلها.... اللي خلته يركض ورا الفلوس وينهب رزق الناس بس عشان يكون جبار وفوق الكل.... خسر أهله والناس الطيبه وبالآخر مو متهني بحياته....
خذ جواله واتصل ع المحامي وبدا يتفاهم معه.... المحامي تفاجئ من قرار أبو راكان بس أنه عبد مأمور.... ولازم ينفذ الأوامر بدون ما يسأل....

فتح أبو ديمه عيونه ع الآخر لما قرا الأوراق اللي جابهم المحامي لزوجته....
أبو ديمه: أنت متأكد أن الأوراق هذي صحيحه
المحامي: ايوه وأبو راكان طلب مني أنفذ ها الشي اليوم الصباح... فياليت تجيب الأخت مشاعل العاصي والأخت البندري العاصي... عشان يوقعون ويستلمون حلالهم
تفاجأت أم ديمه باللي صار.... خذت الجوال واتصلت بأخوها....
أم ديمه تبكي: أنت ما تشتري رضانا بفلوسكـ يا سعد
ـ : ..............
أم ديمه تمسح دموعها: منت غريب عن البيت يخوي... تعال والله أننا مشتاقين لكـ ونتمنى وجودكـ بيننا
ـ : .............
ـ : ننتظركـ يخوي لا تنسى
وما جا المغرب إلا وأم ديمه وأختها أم فيصل جالسات بالمجلس.... دق الجرس وفتح أبو ديمه الباب.... دخل مع أبو راكان اللي ناظر خواته اللي وقفوا لما شافوه....
تقدم أبو راكان لهم ونزل لرجلهم وهو يبكي.... وقال: سامحوني يا بنات أنا عذبتكن وتخليت عنكن وأنتن بحاجتي
نزلوا لعنده وهم يبكون....
أم ديمه: لا تقول ذا الحكي
أم فيصل: أنت أخونا ومالنا غناة عن بعض
مسح أبو راكان دموعه بطرف شماغه.... وبعدها جلسوا ع الكنب وفتح أبو راكان الملف اللي جايبه معه.... طلع أوراق ومدهم لأخواته وقال: يللا يا مشاعل وقعي وأنتي يا بندري وقعي بعد
أم فيصل: ما نبغى الفلوس يا سعد... نبيكـ أنت
أبو راكان: اتركن عنكن المثاليات... هذي فلوس أبوكن يعني لكن... يللا كل وحده منكن توقع وتبصم بعد
وقعوا أم ديمه وأم فيصل وانبسطوا بالاملاكـ اللي صارت لهم.... وغير المبالغ اللي نزلت بحساباتهم....
استأذن أبو راكان وما رضوا يطلع من عندهم إلا بعد العشاء.... جو عيالهم وتعرفوا على خالهم....

بعد شهر....
دخلت فاتن بيت أمها اللي أول مرة تدخله.... صحيح كبر جناحها ببيت أبوها بس هو بيت أمها.... دخلت وراها دانه اللي مفجوعه بها الخرابه ويسمونه بيت....
أم فيصل وعيالها كلهم موجودين لأن فيصل طلع من المستشفى.... بس يروح يوميا عشان علاجه الطبيعي فكان يمشي بعكاز بشبه الطاوله....
فاتن دخلت سلمت عادي وهم فرحوا فيها.... بس استغربوا لما شافوا دانه داخله بعباية ع الكتف.... ما فيها أي زينه بس أنها ع الكتف والغطا بعد مرمي على كتفها.... يعني كاشفه وجهها بوجود نواف ومهند اللي مو محارم لها.... محد يقدر يتكلم لأن أبوها ساكت ولأنها ما تغطت من نفسها....
أم فيصل وفاتن وسجى هم اللي كانوا يسولفون سوا.... نواف ومهند مستحين من وجود دانه لأنها مو أختهم ولا تقرب لهم.... ندى كانت تسمع السوالف ودانه مركبه سماعات الجوال والأغاني ماليه راسها.... وفيصل كان يتروش وما يدري عنهم....
فاتن: يمه نفسي أذوق طبخكـ وش رايكـ
أم فيصل ما صدقت: ايوه فرصة تتعلمي
فاتن: ههههه يمه أنا قلت أذوق مو أطبخ
أم فيصل: في بيت أبوتس ذوقي هنا تعلمي
ندى: ايوه يم فيصل حليكـ فيها... عطيها الدروس اللي تعلمناها
سجى: ترا أمي طباخه ولا منال العالم
أم فيصل استحت: لا يكثر بس... يللا فتونه تعالي
راحوا فاتن وأمها للمطبخ.... وقف مهند وهو يناظر دانه وراح لندى وقال بصوت واطي: خذي دانه للغرفة
ندى: ليه
مهند: هي ما تبي تتغطى مننا براحتها... بس إذا طلع فيصل وشافها وش بيسوي
ندى: وأنت صادق
وقفت وراحت لعند دانه وحركت يدها بوجهها.... ناظرتها دانة ونزلت السماعة وقالت: هلا
ندى: وش رايكـ تجين معي أنا وسجوو للغرفة
وقفت دانه وقالت: يللا
راحوا لغرفة سجى، بالبداية كانت الجلسة رسمية بس بعدها صارت الجلسة حلوه.... خصوصا أن دانه مفتقدة جلسة البنات لأنها تدرس منازل فما عندها صديقات....
وقفت دانه وهي ميته ضحكـ: والله أنكم حفله
سجى: شفتي كيف
دانه: نشفتوا ريقي من كثر الضحكـ... رايحه اشرب ماي وبالمرة بشوف فتوون
ندى: إلا دانه من جابكم
دانه: أبوي... قال عنده شغل وأصلا فتون ما قصرت فيه بالحنه وجينا
طلعت دانه الصالة وما انتبهت أن فيصل جالس مع اخوانه.... أما فيصل ظن أنها ما تدري بوجود اخوانه هنا فسكت لأنها دخلت المطبخ....
دانه: هاااي
فاتن: هااي
دانه: فتوونه تطبخ... من وين طالعه الشمس اليوم
فاتن: شفتي كيف
أم فيصل: فاتن حركي البصل
دانه: الله يرحم... وين سيرين تتأمرين عليها
فاتن: هههههه وش أسوي مقدر أتأمر على أمي
دانه: تكفين يم فيصل نبي غوزي اليوم
أم فيصل: ههههه غوزي مرة وحده
فاتن: يا لئيمه أنتي ما تحبين الغوزي... وش جابه على بالكـ
دانه: بس كذا... خليني اتصل بأميرة وأبشرها
فاتن: اشوف فيكـ يوم يا دنوون
طلعت دانه وهي تتمشى من بعد ما كلمت أميرة وضحكوا سوا.... وما تدري عن فيصل واخوانه.... فيصل شافها تتمشى عادي ظن أنها ما تدري عن اخوانه وقال: دانه
التفتت دانه: هلا فيصل كيفكـ
فيصل: دانه اخواني هنا
دانه: ايوه وش فيها
تقدم لها فيصل بعكازه: وش فيها !! اخواني مو محارم لتس حتى تكشفين لهم
نواف ومهند على طول راحوا المجلس....
دانه كل شي عندها إلا الغطا: ما عليكـ مني كيفي أنا حره
طلعت أم فيصل وقالت: وش فيكم
عصب فيصل: دام اخواني هنا احترمي حالتس فاهمه
انقهرت دانه: أبوي ما قالي شي... ف أنت لا تتدخل
راحت عنه وطلعت من الصالة وما عرفت وين تروح.... دخلت لغرفة داخليه وجلست ع الجلسة وتبكي.... أما أم فيصل كلمت ولدها وتهديه عشان أخته.... دقيقتين وجاله اتصال من أبوه يوصيه لا يقول لأخته شي.... انقهر فيصل من أبوه لأن بسبب ثقته الزايده كانت بتضيع فاتن والحين تاركـ على دانه راحتها....
فاتن كانت بالمطبخ وما تدري عن حاجة لأنها تكلم أميرة وتناظر الأكل....
وقف نواف وقال: كذا مو صح... شكلي منيب جاي هنا إذا بنت تركي هنا
مهند: فيصل معه حق المفروض أخته تتغطى
نواف: ومن قالكـ أصلا أبو فيصل معطيها الحرية... وبالآخر هي بنته وهو حر معها... أنا رايح الحمام
طلع من المجلس وسمع صوت غريب بالغرفة اللي جنبه.... فتح الباب وشاف دانه ترتجف وجهها محمر وتتنفس بسرعة.... قرب منها وقال: دانه وش فيكـ
دانه بحالة ما يعلم فيها إلا الله: حبـ.. ـبوي
خاف نواف: وينه حبوبكـ
دانه يا الله تتكلم: شنـ.. ـطتـ..ـي
مد لها شنطتها وشافها تناظره وما تتحركـ.... فتح الشنطة وحاس فيها وطلع الحبوب، قرب يده بارتباكـ وحط الحبه بفمها.... طلع المويه اللي جايبتها معها احتياط وساقها.... بعد فتره بدا مفعول الحبوب ودخلت فاتن: دانه نواف
التفتوا الأثنين.... ناظرت فاتن أختها وعرفت أنها توها كلت حبوب.... قربت منها وقالت: دانه وش فيكـ
نواف: أنا دخلت وشفتها تعبانه وعطيتها ادويتها
فاتن: ليه وش فيكـ تعبتي فجأة
وقف نواف: أنا طالع

بعد كم يوم
في بيت أبو ديمه....
أم ديمه: عرفتي عن نسيب سعد
أم فيصل: ايوه اتصل فيني سعد وقالي... الله يرحمه كان صغير والله
أم ديمه: ضروري نروح العزا
أم فيصل: ولو أن ما ودي أناظر زوجة أخوتس... بس هذا الواجب
راحوا العزا وكانوا محط الأنظار لأنهم أخوات سعد اللي ما يشوفونهم إلا قليل.... سلموا على أم المتوفي وخواته ووصلوا لزوجة أخوهم....
أم ديمه: عظم الله أجرتس يم راكان
ضمتها أم راكان والكل استغرب.... أم راكان اللي صار لأخوها هزها كثير.... كان يحبها ودايم يستشيرها.... ربته مع راكان وكأنه ولد لها.... توها شافته أمس وانفجعت بوفاته بحادث اليوم.... هاالشي خلاها تعرف أن الدنيا رايحه.... ومهيب دايمه لفلوسها وحلالها، واللي صار لعيالها من كرها لاخوات زوجها....
أم راكان تبكي: سامحيني يا مشاعل... أذيتس معي وحضرت أخوتس ياخذ فلوستس وأنتي ما عملتي لي حاجة
أم ديمه مو مصدقه طبطبت على ظهرها وقالت: اللي راح راح وحنا عيال اليوم يا جوهرة
أم فيصل كانت تراقبها وتراقب أختها وهم مو مصدقين.... ناظرت أم راكان إلا وضمتها زوجة أخوها وهي تبكي: وأنتي يا بندري بالذات سامحيني وحلليني... ما استفدت لما خليت أخوتس يكرهتس ويضربتس... ما استفدت لما فرقت بينكن وبين اخوكن... إلا الكل غلطني وأنا أقول من سعد وهو ما سوا كذا إلا بسببي
أم فيصل مستغربه أن اللي تكلمها هي زوجة أخوها الحية.... قالت: عسى ربي يسامحتس يا جوهرة... كثري استغفار ترا الأنسان ما تبقى له إلا أعماله
بعدها جلسوا مع وضحى أخت أم راكان.... اللي كانت عكس أختها بكثير.... تذكرت أم ديمه أن أمها كانت تبي وضحى لسعد بس بالصدفة شاف أم راكان وطلبها وما بغى وضحى.... ابتسمت بداخلها" كل حاجة قسمة ونصيب "....

مرت ثلاث أشهر.... وفيصل مستمر بعلاجه الين انتهى....
اليوم فيصل ارتاح من زيارات المستشفى ومن الدكاتره والأدويه.... سوت أم فيصل عشا لعيالها بس عشان فيصل.... فاتن ودانه كانوا موجودين عندهم....
جلسوا حوالين الطاولة ياكلون.... كلهم حلال على بعض إلا دانه اللي مو متغطيه من اخوان فيصل.... وفيصل متضايق من ها الشي بس أبوه موصيه ما يحكي شي لدانه.... لأنها تتعب إذا زعلت....
دانه الفتت نظر نواف بدلعها وبهدوئها.... بعكس خواته الرجة، خصوصا من بعد الموقف اللي صار لهم صار يراقبها.... وع العشا مرت عليه ببساطة وجلست ع الكرسي جنبه....
دانه: نواف لو سمحت
مغصه بطنه لما سمع أسمه على لسانها.... ناظرها وقال: آمري
دانه: ممكن تصب لي عصير برتقال
مد لها الكاس وهو مبتسم.... ردت له الإبتسامة وكلت بأسلوب راقي.... عشان كذا حط عينه عليها وتعلق فيها....
فيصل: نواف
التفت نواف بخوف لو شاف أخوه شي كان دفنه.... وقال: هلا
فيصل: اليوم فيه مباراه صح
نواف: ايوه... وأنا بروح مع ربعي نشوفها
فيصل: اهاا
كملوا العشاء ولما خلصوا جلست دانه مقابله نواف ع الكنبات.... الكل يسولف ومحد يدري عن الثاني.... سمعوا الأغنيه بالتلفزيون....
أنسى ها العالم ولو هم يزعلون.... ما عطيت اليوم غيرك اهتمام
عجزت عيوني على غير تمون.... ما عرفت أنطق لغيرك بالسلام
التقت عيونهم ببعض، نواف ابتسم لها.... أما دانه استحت ونزلت عينها وهي مبسوطه....
دق الجرس ووقفت سجى: أكيد هذا هندي البقالة
خذت الفلوس وراحت تفتح الباب.... طلعت للتهويه وفتحت الباب ومدت الفلوس....
أم راكان وعيالها كانوا جايين زياره.... رياض أول واحد نزل ودق الجرس.... أما أم راكان وراكان وشوق ينزلون الهدايا اللي شارينها لفيصل....
استغرب رياض لما فتح الباب وشاف يد بنت انمدت له.... تعطيه 50 ريال.... سمع البنت تقول: هذي فلوسكـ ويا ويلكـ إذا نقصت حاجة
توهق رياض يفكرونه هندي البقالة.... سجى شافته سكت وما عطاها أغراضها ولا خذ فلوسه.... قالت: هيه أنت يا الدلخ
شوق اللي سمعت بنت عمتها ضحكت وقالت: هههههههه أنتي سجوو ولا ندووش
سجى: شوووووق... أدخلي
دخلت شوق وهي ميته ضحكـ: يا الهبلة هذا أخوي رياض... عيب تقولين له يا الدلخ
سجى: وليه حضرت جنابه ما نطق
دخلت أم راكان: والله أنتن حكيكن كثير... ـ ناظرت سجى وقالت: روحي يا بنتي نادي أخوتس راكان ورياض برة
رياض كان يسمع تعليقات سجى وهو مبتسم.... بنت عمته غير عن أخته.... شكلها شعبية ومرحه مو دلوعه وتافه مثل أخته.... قال يكلم نفسه: مالي إلا شوق أسألها
راكان اللي كان يراقب أخوه ابتسم.... لأن رياض ما عنده سالفه مع البنات.... قال: تسألها عن منووو
انتبه رياض: ولا شي
راكان: علينا ها الحركات يا رياض هاه... بس ترا شكلها رجه ولا صغيرة مرة
رياض عصب: ركين كل تبن
ضحكـ راكان وهو مبسوط لاخوه.... ضربه على كتفه بمزح وقال: هههههههههه الله يجعلها من نصيبكـ

رجعوا بالليل....
رياض على طول راح جناحه.... أما أم راكان وزوجها وشوق وراكان كانوا جالسين بالصالة.....
شوق كانت تمدح فاتن لأبوها وأم راكان عاجبها مديح شوق لفاتن بوجود راكان.... أما راكان كان يتفرج ع التلفزيون وهو حاط أذنه عندهم....
شوق: أقولكـ يبوي تجننن... مرة تجنن لا وتشبه عمتي البندري وهي صغيرة... سجوو بنت عمتي ورتني صورها والله نسخه منها... تقول فتون شعرها بسرعة يطول حتى أنها ما تتهنى بقصة شعرها... تقص شعرها لرقبتها وما تنتهي السنة إلا وغطى ظهرها من جديد
أبو راكان: ايوه مثل بنوو الله يذكرها بالخير
شوق: يحليها عمتي يدلعونها بنوو
أبوها: وش رايتس صغيرة البيت هي
شوق: بس هي تختلف عن فاتن... لأن فاتن كشخة لبسها كلامها مشيتها حتى طريقة أكلها راقي... لولا الحيا ولا كان قلت لها إني معجبه فيها
وقف أبو راكان: أنا رايح أنام
أم راكان: وين بدري
أبو راكان: لا والله بنتس صدعت راسي بحكيها... يللا تصبحون على خير
الكل: وأنت من أهله
وقفت شوق: بروح لرياض... مدري وش فيه نايم بدري
تأكدت أم راكان أن زوجها وشوق راحوا فوق.... التفتت لراكان اللي يتفرج ع التلفزيون....
أم راكان: هاه يا ركان وش رايكـ فيها
راكان: من
أمه: تسوي نفسكـ ما تدري وأنت تناظر الميتين بالأخبار ومبتسم
راكان: هههه لا والله كنت أسمع الأخبار
أمه: طيب كم واحد توفى بانفجار العراق
راكان: عشرة
أمه: عشرة بعينكـ... هاه ما قلت لي وش رايكـ بفاتن بنت عمتكـ
راكان: شكلتس أنتي وبنتس معجبات بالست فاتن
أمه: ايوه وشوق ما قصرت مدحت فيها الين قالت بس... وأنت يا راكان بتكمل 26 سنة وعلى وجه زواج
راكان: ويييييين 26 أنا بدخل 29 سنه
أمه: لا... لا أنت غلطان أنا أمكـ ما أعرف كم عمركـ
راكان عارف أن أمه تبي تصغر عمرها فقال: يسلم راستس يمه 26 سنه... وإذا تبين أصير سنتين ما عندي مانع
أمه: لا يكثر هرجكـ... وش قلت أكلم عمتكـ
راكان ابتسم لأن أكثر شي شده بكلام أخته شعر فاتن.... نقطة ضعفه الشعر الطويل.... قال: اللي تشوفينه يمه... ودام ارتحتي للبنت كلمي أهلها
أما شوق راحت لجناح أخوها اللي كان سرحان ومو قادر ينام.... دخلت شوق وقالت: هاااي ريري
ابتسم رياض وتربع ع السرير وقال: هذا أنتي جيتي... تعالي أبيتس بموضوع
ناظرته شوق بخبث وراحت له....
.

.



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





بعد يومين....
أبو ديمه راح لبيت أخته وشافها جالسه لوحدها....
أم فيصل: حيا الله بسام
أبو ديمه: الله يحيتس.... كيف حالتس
أم فيصل: نحمده على كل حال... وش أخباركـ أنت
أبو ديمه: بخير.... بندري تعالي أجلسي أبي أحكي معتس بموضوع
جلست أم فيصل وقال أبو ديمه: منيب عارف من وين أبدا... بس بقولتس أبو فيصل كلمني من يومين
أم فيصل: وش يبي
أبو ديمه: يبيتس يا بندري... خطبتس مني مره ثانية
أم فيصل: يعني مصر علي... والله إني في حيره
أبو ديمه: تبين نصيحتي
أم فيصل: ايوه قول يخوي
أبو ديمه: لا تفهمين كلامي غلط بس أسمعيني للآخر
أم فيصل: أسمعكـ
أبو ديمه: بندري أنتي كبيرة وفاهمه... وما شاء الله عليتس ربيتي عيالتس أحسن تربيه... لا تحرمين نفستس من الزواج بتركي أو غيره... ومهما كان ردتس أعرفي أن بيتي مفتوح لتس ولعيالتس
أم فيصل: الله لا يحرمني منكـ يخوي
أبو ديمه: تذكري يا بندري أن تركي ولد خالتتس... وبيوم كان زوجتس وما طلقتس إلا بسبب سوء تفاهم بينه وبين أبوه الله يرحمه
أم فيصل: عارفه
أبو ديمه: مع أن عيالتس حولتس بس مدري ليه أحس أنتس وحيده... وبالنهايه القرار لتس واللي تبينه بيصير
أم فيصل: مشكور يخوي ما تتصور وش قد أثر فيني كلامكـ... الله يخليكـ لنا يا بسام

وافقت أم فيصل وحددو الملكة يوم الخميس.... رجع أبو فيصل الدمام حتى يبشر أخته ويجيبها معه....
أم أميرة: حيا الله أخوي
جلس أبو فيصل: الله يحيكـ... كيف حالكـ وكيف حال العيال
أم أميرة: كلنا بخير... وين البنات عنكـ
أبو فيصل: تركتم عند أم فيصل بالرياض... خلينا من بناتي الحين وسمعيني
أم أميرة: قول
أبو فيصل: أنا أبغى أتزوج
فرحت أم أميرة بس فرحتها نقصت لأن أخوها تأخر كثير: فرحتني يخوي... بس
أبو فيصل شاف أخته متضايقه وقال: وش فيكـ
أم أميرة: ولا شي... ـ كملت بتردد: بس هـ..هـ.ـند ملكت من أسبوع
ابتسم أبو فيصل: الله يوفقها
أم أميرة: آسفة يخوي... والله لو عارفه كان..
قاطعها أخوها وقال: هذا نصيبها يا مها... وأنا جاي أقولكـ إني خطبت البندري
أم أميرة: البندري هي أم فاتن بنت خالتكـ صح
أبو فيصل مبسوط: ايوه... والملكة الخميس الجاي
أم أميرة: مبروكـ إن شاء الله... وأنا ما همني غير راحتكـ يخوي
أبو فيصل: الله يباركـ فيكـ... هاه تروحين معي الرياض
أم أميرة: أشوف زوجي وأرد عليكـ

بيوم الملكة....
أم أميرة كانت تراقب ديمه وتدقق بتصرفاتها.... وحيدة أهلها ودلوعتهم.... دلوعه بس عاقلة وما عندها سوالف لأن تفكيرها بسيط.... عجبتها ونوت تكلم أخوها ماهر عنها....
أم راكان مبسوطة وهي تراقب فاتن خطيبة ولدها راكان....
أما سجى انسحبت عن المكان وراحت لغرفة أمها.... فتحت الكبت وطلعت طقم الذهب حقها.... ناظرته سجى وابتسمت، جابت أم راكان ها الطقم لأم فيصل حتى تحجز سجى لرياض.... وسجى سوت نفسها ما تدري، وهي عارفه أنهم ما قالوا لها عشان تنتبه لدراستها وما تفكر برياض.... وهو اللي شاغل تفكيرها لأنه سافر لبريطانيا يكمل دراسته....
فيصل ونواف ومهند.... كانوا ينتظرون أبو فيصل يجلس مع أمهم عشان يعلقون عليهم مع خواتهم.... بس أبو فيصل أتفق مع أبو ديمه أنه ما يشوف زوجته إلا بالفندق....
فيصل: يللا يبه ما تبي تشوف أمي
أبو فيصل: شوي مو الحين
تعشوا وخلصوا واستأذن أبو فيصل وطلع وشاف أم فيصل تنتظره بالتهوية وقال: مشينا
أم فيصل: يللا
دخلوا الجناح.... تقدمت أم فيصل وفصخت عباتها وهي معطيه ظهرها لأبو فيصل....
سمعته يناديها: بندري
التفتت له وشافته فاتح ذارعيه وقال: تعالي
ناظرته وتذكرت حياتها معه.... دمعت عيونها وقربت منه وضمته وبكت بصدره....
مسح أبو فيصل شعرها وقال: بندري آسف على كل دمعة نزلت بسببي... وآسف على كل لحظه تأذيتي فيها بسببي
بكت أم فيصل زود وأول مرة تحس دموعها راحه لها....

مرت الأيام....
راحت البندري لجناح أمها وأبوها ودخلت.... شافت أمها جالسه عند الكومدينه وتحط ميكـ أب.... وأبوها جالس ع السرير ويكتب ع اللآب توب....
قربت من أبوها وقالت: فيثل يقول بابا أنزل تحت
ناظر فيصل بنته وقال: هذي مدري وش سالفتها... الظاهر إني منيب مالي عينها وتناديني بأسمي
زوجته دلال: تناديكـ مثل ما ينادونكـ اللي حولها
فيصل: بنوو أنا بابا مو فيصل
البندري: بابا تحت أنت فيثل
شالها فيصل وباسها: من عيوني يا قلب فيثل
دلال: إذا هي قلبكـ وتروكي
نزل فيصل من السرير وقرب من سرير ولده: تريكي صغير وما بعد أقرر إذا أحبه ولا لا
دلال: حرام عليكـ
فيصل يهز ولده يصحيه: بو التروووكـ قم يا كسلان يللا
بكى تركي والتفتت أمه: فيصل وش فيكـ عليه
فيصل: هذا من جا للدنيا وهو نايم... صحيه خليه يتحركـ أخاف يصير غبي من كثر النوم
قامت دلال لولدها: وأنا أخاف ينجن منكـ... حرام عليكـ هذا نونو والنوم زين له
فيصل: طيب طيب... أنا بنزل تحت تعالي بنوو... منتي نازله
دلال: أنت اسبقني أنا ببدل وألبس تروكي وجايه
مسكت البندري يد أبوها ونزلت معه تحت....

حطت فاتن السفره على الأرض عشان أم زوجها.... جابت الأطباق مع العصير ووزعتهم ع السفره....
أم راكان: ما قصرتي يا بنتي باركـ الله فيتس
فاتن: ما سويت حاجة
أم راكان: وين راكان
فاتن: دقايق وجاي... خليني أجيب العيال
راحت فاتن لعيالها سعد وعبد العزيز.... من زمان تناديهم وهم مطنشينها.... عشان كذا طفت التلفزيون....
ناظرها عبد العزيز: ليه ماما
تخصرت فاتن: عزوز سعيدان قوموا تعشوا يللا
قاموا وهم طفشانين.... نزل راكان وهو شايل بنته ملاكـ اللي عمرها 3 سنوات.... شاف فاتن وقال: وش فيتس
فاتن: توي أنادي عيالكـ للعشاء
راكان: وأمي
فاتن: جلست ع السفره... تعال يمكن تاكل
راكان: آآه رحمت الله عليكـ يا يبه... من توفى وأمي قليل تاكل
فاتن: الله يرحمه ويصبر خالتي
راكان: وين شوق
فاتن: شوق طالعه مع بنات خالتها
راكان: وش عندهن
فاتن: رايحه لسوق تشتري لبنات خالتكـ مثل منت عارف... بنات خالتكـ توهم بتموسط وثانوي وخالتكـ حامل وتعبانه
راكان: اهاا طيب ورياض
فاتن: رياض راح لبيت أبوي مع سجى... يللا تعال نتعشى ونروح لهم بعد شوي
مشت فاتن وراكان يناظرها وتذكر وصف شوق لها من أول مره شافتها.... وصف أخته لها خلاه يتعلق فيها ويخطبها....
التفت سعد لما شاف أبوه جلس وبحضنه ملاكـ.... قال وهو زعلان: بابا أنت تحب ملاكـ وما تحبني صح
ابتسم راكان لولده: ليه
عبد العزيز: ايوه أنت تحبها وما تحبنا
ناظرها راكان وباسها وقال: أنا أحبكم كلكم... تعشوا الحين عشان آخذكم لبيت جدكم تركي
ابتسمت فاتن وهي تناظر عيالها ولما ناظرت بنتها زفرت بحسره.... ما تدري وش ها الحراره اللي خلت بنتها بكماء.... وما عرفوا لها أي علاج....

بالمجمع شوق مع بنات خالتها.... تركتهم بالمطعم وراحت تصلي.... مازالت عبايتها ع الكتف بس أنها خالية من الزينة.... وزيادة على كذا أنها غطت وجهها....
طلعت من المصلى وهي راجعه ما انتبهت بالشخص اللي يراقبها ويلحقها.... لأنه شكـ فيها وقال يجرب: شوق... شوق
التفتت وشافت ريان يناظرها لأنه عرفها.... أشر لها تعالي وهو مبتسم....
ريان خطبها من أسبوع وما بعد يردون عليه.... راكان ورياض لما عرفوا أنه نفسه اللي انتقم من أبوهم.... فرحوا به لأن بانتقامه خلا أبوهم يصحح غلطاته ويرجع للناس حقوقهم.... وتركوا الراي لشوق اذا تبيه أو لا....
راحت له لأنها تبي تكلمه.... انبسط ريان لما شاف شكلها متستره غير عن قبل.... وهو ما عرفها إلا من عيونها.... قربت منه شوق ودق قلبها، أول مرة تستحي منه لأنها ما تدري عنه من مسكوه الهيئه.... ولأنه خطبها وكان مفاجأة لها أنه خطبها....
ريان: كيف حالكـ يا شوق
شوق تختصر السوالف: نعم وش بغيت
ريان: شوق لا تخلي اللي صار بيننا يأثر على رايكـ
ناظرته شوق وقالت: أكيد بيأثر برايي... أنت تعرفني وأبوي أخذ فلوس أبوكـ فمعناه مراح تثق فيني... كنت ناوي تفضحني وضريت اخواني يعني مراح أثق فيكـ... وما تدري يمكن ثاني يوم من زواجنا تطلقني بس عشان تنتقم من أهلي
ريان: بالهداوه يا شوق أكلتيني بقشوري... سمعيني شوي الحياه مو كلها انتقام وفلوس ومدري ايش... بالعكس في حب في عفو وسماح في شي اسمه صفحة جديدة... شوق أنا من أول مرة شفتكـ فيها حبيتكـ قبل ما أعرف أنكـ بنت العاصي... صحيح زعلت لما عرفت ها الشي وأصريت إني اهددكـ بصوركـ... وكل هذا بس عشان يسأل أبوكـ من ولده أنا... ولا أنا ما فكرت أنشر صوركـ أو أضركـ لأن عندي خوات وأخاف عليهم... وأنتي عارفه إني انهيت كل شي سويته لكم ووضحت لأبوكـ السبب ومحد لامني يا شوق حتى اخوانكـ
شوق لانت شوي مع كلامه: بس أنا أخاف تعايرني بأبوي
ريان: أولا أبوكـ توفى الله يرحمه ويغفر له... ثاني شي لا تنسين أن أبوكـ رجع لنا حقوقنا... صحيح مو شركة بس مبلغ كبير... واشتغلت فيها أنا واخواني من الصفر والحمد لله أمورنا ممتازة... وبالنسبة للثقة أنا واثق فيكـ وعارف أن مالكـ سوالف تافهه... ـ ابتسم وقال: ولو أنا ما أحبكـ وأبيكـ تكونين زوجة لي كان ما كلمت أمي حتى تخطبكـ لي... وإذا على أهلي حتى هم موافقين عليكـ... لأن أختي بس تمدح فيكـ عندهم... لأنها تشتغل معكـ بالندوة العالمية... أنا خلصت كلامي يا شوق وبالنهايه القرار لكـ وأنتي حره.... يللا روحي لأهلكـ لا تتأخرين عليهم
شوق: لحظه وش أسم أختكـ
غمز لها ريان: فكري شوي وتعرفينها
راح ريان أما شوق تذكرت وحده معها بالندوة ودايما تقولها: أنتي تشبهين حد بس منيب ذاكره من
ابتسمت بداخلها" عرفتها أكيد ليلى أخته.. صحيح تشبه له مرره ".... راحت شوق لبنات خالتها وهي مبسوطه.... كلام ريان ريحها كثير وجدد الحب بقلبها....

بنفس الوقت ببيت أبو ديمه....
دخل ماهر أخو تركي لبيت أهل زوجته مع زوجته ديمه وعياله بسام وسلمان اللي عمره 5 أشهر....
ديمه: وش أخباركـ يمه
أمها: بخير وش أخبارتس أنتي
ديمه: الحمد لله
ماهر: ما عرفتوا... فيصل ولد أخوي جاله ولد
أبو ديمه: ايوه اتصل فيني حبيب قلبي مهند وقالي... الولد من شهر جا بس انتم مسافرين وما تدرون
ماهر: هههههههه أخبارنا قديمه
ديمه: ههههه صادق ماهر شكلنا غبرنا... إلا يبه هذي جديده حبيب قلبي مهند
أم ديمه: فديته مهند هو اللي قايم فينا وأغراض البيت هو اللي يجيبها
ديمه: مهند ولد خالتي!!
أم ديمه: ايوه ذاكـ اليوم قال يبي ينام ليله عندنا والله أنه ملى البيت بعدتس يا بنيتي
أبو ديمه: وليه ما تقولين لها... ترا مهند أخذ له غرفة هنا
ديمه: صحيح يبه
أبو ديمه: ايوه المسكين يستحي من زوجات اخوانه... ويوم إني قلت له يسكن معنا وافق لأنتس مسافرة وساكنه الشرقية... ومن يومها وهو قايم فينا الله يوفقه
أم ديمه: ما رضى ياخذ غرفة من فوق... أخذ الغرفة القريبه من المجلس... وإذا جيتي هنا يروح لبيت أبوه حتى تاخذين راحتس... وإذا رجعتي الشرقية اتصلت فيه ويجي
ماهر: ما قصر والله فيه الخير مهند

دخل فيصل الصالة مع بنته وشاف أمه وأبوه جالسين.... سلم عليهم وبوس راسهم وجلس.... ناظر أبو فيصل ولده وابتسم لما خطب له بنت صديقه بدر.... بدر اللي جمايله مغرقته ويا ما صبر عليه ونصحه....
أبو فيصل: وين بو التروكـ ما جبته
فيصل: أمه تلبسه وتنزل... وين نواف
ناظرت أم فيصل بنواف اللي توه داخل: هذا هو جا
دخل نواف مع دانه بدبتها: السلام عليكم
الكل: وعليكم السلام
سلموا عليهم وجلسوا....
نواف: كيف حالتس يمه وأنت يا عمي
أبو فيصل وأم فيصل: الحمد لله
فيصل: ها يا دانه... كم باقي لتس ع الولاده
دانه: اسبوع بس ويمكن قبل... والله إني ميته خوف
أم فيصل: ههه لا تخافين يا بنتي الله يسهل عليتس
نزلت دلال وبيدها ولدها.... سلمت ع الموجودين وجلست....
أم فيصل: فيصل... عطني تروكي
قام فيصل وخذ ولده وعطاه أمه.... دخل مهند مع رياض وسجى: السلام عليكم
الكل: وعليكم السلام
مهند: بنوو تعالي سلمي على عموو
ركضت له البندري وهي تضحكـ....
سلم رياض على أبو فيصل: وش أخباركـ يا عمي
أبو فيصل: نحمده على كل حال... متى جيتوا من ماليزيا
رياض: من يومين... صحيح فيصل جا لكـ تركي صغير
فيصل: ايوه
شالته سجى وقالت: ناظر رياض
باسه رياض وحط مبلغ مع ملابسه وقال: خطبته لبنتي يا فيصل
فيصل: والنعم والله... الله يبلغنا
سجى: آمين... على فكرة يمه ندى مهيب جايه
أمها: ليه
سجى: تقول زوجها تعبان وما تقدر تجي
أمها: الله يشفيه
ابتسم أبو فيصل لما شاف زوجته وعياله وأحفاده حوله وقال: الله لا يغير علينا
زوجته: اللهم آمين
.

.




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





ابتسم أبو فيصل لما شاف زوجته وعياله وأحفاده حوله وقال: الله لا يغير علينا
زوجته: اللهم آمين


.


.


نرجع لورا


.


.


لسنين كثيرة


.


.


رجع تركي للواقع لما سمع صوت أخوه ماهر وهو يلعب بسيارته.... كل اللي صار كان من خيال تركي وهو يفكر بأهله.... وبردة فعلهم لما يعرفون بموضوع زواجه.... هو ما طلق البندري وشتت عياله.... ما تزوج بنت عمه وعانا معها الين ماتت.... ولا حتى سعد تصالح مع اخواته، ولا أم سعد هي خالته.... وما بعد يزوج عياله ويصير جد....
لا كل اللي صار من خيال تركي لما فكر وش بيصير إذا طلق زوجته.... يعني شخصيات كثيرة مالها وجود....

كان جالس ببيت أبوه بالدور الثاني لأنه وصل الليل ودخل نام.... شاف أميرة بنت أخته تحبي له الين وصلت لحضنه وقالت: بابا
شالها ورفعها لأنه كان متمدد ع الأرض.... ضحكت أميرة، أما تركي يلعبها لأنها تذكره ببنته ولأنها ما كملت السنة إلا وتوفى أبوها....
جت زوجة أبوه وشافته جالس مع العيال وقالت: تركي وش فيكـ جالس مع العيال... وين مها عنهم
عدل تركي جلسته وقال: قالت بتروح دورة المياة... وين أبوي
أم يوسف: تحت بمكتبه وين بيروح
تركي: لحاله ولا يوسف للحين عنده
أم يوسف: لا أخوكـ طلع
وقف تركي: بروح له
نزل وراح المكتب وطق الباب ودخل.... شاف أبوه جالس ع الكرسي ومعطي ظهره للمكتب....
تركي: يبه
أبو يوسف: نعم يا تركي
تركي يناظر ظهر الكرسي الأسود وبخاطره" طيب ناظرني.. على ايش ها الغرور": بغيت أقولكـ عن حاجه
أبو يوسف: زواجكـ صح
تفاجئ تركي.... وكمل أبو يوسف: قالي سعد عنكـ وأدري أن عندكـ عيال
تركي: ليه قالكـ
أبو يوسف: شف أنت وش مسوي له وهو حب ينتقم منكـ وقالي... وأنا سويت نفسي معصب لما قالي وتركته
تركي" يعني مو مهتم كالعادة... مدري ليه تعبت راسي وأنا أفكر بردكـ " : طيب هذا أنت وعرفت... ـ عطاه ظهره وقال: أنا طالع
أخيرا التفت أبو يوسف بكرسيه وشاف ظهر تركي وقال: لحظه يا تركي
وقف تركي من غير ما يلتفت: آمر يبه
أبو يوسف: لما أكلمكـ ناظرني
تركي: وهذا أنت عطيتني ظهركـ وأنا أحكي معكـ... والحين ما رضيت على نفسكـ
وقف أبو يوسف وتقدم لولده وقال: تركي تعرف أن أبو سعد كان صاحبي وشريكي أيام قبل
تركي: لا... توي اعرف
أبو يوسف: وهذا أنت عرفت... تركي أنا عارف إني عذبتكـ عشان كذا تركت براحتكـ... ولما عرفت أنكـ متزوج بنت عبد العزيز تطمنت عليكـ... وأن حبيت تجيب زوجتكـ وعيالكـ جبهم... هنا بيت أبوهم وهنا بيت أهلهم... ـ ضمه وقال: مبروكـ يا تركي
استغرب تركي وقال: الله يباركـ فيكـ
بعد عنه أبوه وقال: وأنا كل اللي يهمني أنكـ مرتاح... وإذا قاصركـ شي قلي
تركي: ما تقصر... عن أذنكـ بروح أبلغ أمي
طلع تركي وهو مستغرب رد أبوه الهادي.... دخل الصالة وشاف زوجة أبوه مع أخوه وأخته والعيال....
جلس وقال: سمعوني أبغى أقولكم عن حاجة
أم يوسف: وش هي
تركي: ترا أنا متزوج
الكل بصدمة: متزوج!!
تركي: ايوه... وتجهزن الأسبوع الجاي لأني بجيب زوجتي وعيالي هنا واحتمال أهل زوجتي بعد
خالد: وأبوي يدري
تركي: ايوه أنا بلغته إني متزوج من 4 سنوات... وهو كان عارف وما اعترض وقالي أجيبهم
أم يوسف: مالنا راي بعد راي أبوكـ... بس أسبوع ما يمدي
تركي: إلا يمدي
خالد: من بنته متزوج
تركي: بنت عبد العزيز العاصي
خالد: بنت بو سعد
تركي: تعرفه
خالد: ايوه وأساسا احنا نتعامل مع سعد بالعمل
تركي: توي أعرف
خالد: خل أكلم يوسف عشان نسوي لكـ العزيمه بمجلس العايلة

بنفس الوقت....
وصل بسام ومشاعل والبندري البيت.... واستغربوا لما شافوا سيارة سعد موجوده....
مشاعل: أدخل المجلس يا بسام... يمكن المنحوسه داخل
دخل بسام المجلس اما مشاعل والبندري دخلوا الصالة.... شافوا فيصل يلعب مع راكان ولد خاله.... أما فاتن نايمه....
مشاعل: وين أمه
البندري: مدري... ركوني تعال
راكان اللي عمره 5 سنوات كان يناظرهم بخوف.... لأنه ما يعرفهم، قربت البندري منه وقالت: ركوني وين ماما
راكان: لاحت
البندري: من جابكـ هنا
راكان: بابا
البندري: وينه بابا
اشر راكان بيده على غرفة ام سعد وقال: هنا
راحت مشاعل مع البندري لغرفة أمهم....
أم سعد: خلاص يا يمه... جوهرة ما تستاهلكـ
سعد: والله ما قصرت عليها بشي وآخرتها تخوني
التفتوا لما سمعوا صوت طق الباب.... دخلت البندري وقالت: وش صاير
وقف سعد وراح للبندري وضمها وقال: بندري... سامحيني يا أختي
البندري مصدومه.... بعدها سعد عنه وحط يده بخدها وقال: سامحيني يا بنوو أنا عذبتس كثير وأنتي ما تستاهلي إلا كل خير
البندري تفكيرها صغير ما عرفت وش تقول بها الموقف.... قالت ببساطة: طيب
ابتسم سعد وقال: والله أنتس طيبه واصيلة... وأنا غلطت لما زوجتس وانتي صغيرة
مشاعل: كل حاجة قسمه ونصيب يا سعد
ناظرها سعد وضمها.... بعدها عنه وقال: وانتي بعد يا مشاعل سامحيني وحلليني... غلطت عليتس كثير انتي وبسام
مشاعل مو مصدقته.... قالت: والست جوهرة عطتكـ تصريح حتى ترجع لنا
عصب سعد: اسكتي لا تجيبي سريتها الله يلـ..
قاطعته أمه: لا تلعن يا سعد... ربها يجازيها ويعوضكـ بحرمه سنعه أحسن منها
مشاعل: ليه وش صاير
سعد: هذي وحده قذرة كفاية أنها حرمتني منكن وبالآخر طلعت خاينه
مشاعل: لا حول ولا قوة إلا بالله... الله يعوضكـ يخوي، وأن حبيت من بكرة أدور لكـ على بنت الحلال اللي تناسبكـ
سعد: لا... أصبري علي الين ما أخلص موضوع الطلاق وبعدها سوي اللي يريحتس... بس ما عليكن مني الحين... وبكرة الصباح باخذكن معي للمحكمه
البندري: ليه
سعد: برجع لكن فلوسكن... الدنيا رايحه والفلوس رايحه وأنتم أهلي وأنا مالي غيركم
البندري: هذا صوت فتونه شكلها تبكي
طلعت البندري وسمعت صوت بسام يطق الباب ويتنحنح.... دخلته وقالت له اللي صار لسعد وزوجته....
سعد: إلا وين تريكي ماله حس
أم سعد: هذا زوج أختكـ تقوله تريكي كنه بزر
سعد: ههههه طيب وينه أبو فيصل... حلو كذا
مشاعل: راح الدمام عشان يقول لأهله أنه متزوج... الله يستر كان ما يطلق بنوو
سعد: لحظه ترا أبو تركي يدري أن تركي متزوج وعنده عيال بعد
مشاعل وامها: جد!!
سعد: ايوه أنا اللي قلت له وهو عصب... غريبه ظنيت أن بنوو مطلقه
أم سعد: بسم الله على بنتي من الطلاق
مشاعل: ما ندري عن أبو تركي وش يقول

بعد يومين وصل تركي الرياض لبيت أم سعد....
دخل البيت ومسوي نفسه متضايق.... شافته البندري ودق قلبها شكله يقول أهله رافضين.... ما قدرت تسكت وقالت: تركي وش صار مع أهلكـ
ناظرها تركي وابتسم: فرحوا يا بنوو فرحوا
البندري: جد!!... يعني كيف فرحوا
تركي: يعني يا حلوه تجهزي أنتي والعيال وبلغي أهلتس لأن أهلي مسوين لكم عزيمه كبيرة... عشان يشوفونكم ويتعرفون عليكم
البندري: وأبوكـ وش قال
تركي: أبوي كان عارف من سنين إني متزوج وأخوتس هو اللي قاله... لا وصار أبوتس صديقه عشان كذا كان عارف وساكت
البندري: يمه مشاعل سمعتوا تركي وش قال
طلعوا امها واختها من المطبخ وهم يزغرطون فرحانين.... ومعهم سعد وبسام اللي تفاجئ تركي بوجود سعد معهم.... لما قالت له البندري عن سعد فرح أن أهل زوجته تصالحوا....

بعد العزيمه بيومين سافر تركي مع زوجته وتركوا عيالهم عند أهلها....
تركي: بنوو وش فيتس لاصقه فيني
البندري ميته خوف: وش فيكـ هذا بيت أعداء الله الفراعنه
تركي: طيب وبعدين
البندري تناظر حولها: يعني ها المكان عليه لعنه ويمكن يجينا شي لأننا دخلناه
تركي: ههههه وش معنى حنا يعني... ناظري حولتس حتى الأجانب جايين سياحه
البندري: تكفى خلنا نطلع تكفى
تركي: يللا... بس مدري من وين دخلنا
البندري بصدمه: جد!!
ناظر تركي شكلها وضحكـ: ههههههههه والله أخاف تجيتس سكته قلبيه
ضربته البندري على كتفه وهو يضحكـ عليها.... شالها فجاة وقال: أمووووت أنا ع الدلوعة
البندري ضحكت: ههههههه تركي وش فيكـ انهلبت
تركي دار فيها وقال: ايوه انهلبت... يا حياتي يا بنووو
ناظرت البندري حولها وشافت ناس يناظرونهم وفرحانين لهم.... قالت: تركي ناظر كيف الناس تناظرناااهههههههههههه
وبكذا عاشوا أبطالنا وبكذا أنتهت الرواية....

تمت
..
