الجـــــــ الأول ــــــــزء
في إحدى الاحياء الراقية بجده وداخل منزل فخم نطلع في الدرج لغرفه بابها لونه وردي داخل الغرفه الستاره مفتوحه وضوء الشمس منورها لان الوقت كان عصر قدام تسريحة الغرفه جلست روضه وهيا لابسه تنوره بني غامق لتحت ركبتها وفي نهاية التنوره فراشه زرقا صغيره معطيه التنوره شكل حلوو والبلوزه بيضه والأكمام سماويه طبعا مع الإكسسوارات سار اللبس كامل وشياكه مسكت روضه بيدها البيضه الناعمه القلوس فتحته ومررته على فمها الصغير غطت القلوس ورجعته مكانه وهنا دق التفون حق غرفتها راحت لعنده ورفعت السماعه وبصوتها النعومي خلقه: ألوو
أمها ( أم ماجد ): رودي حبيبي يلا أنزلي يادوب نلحق الوقت، الناس بيتهم مو قريب
روضه: أوكي مامي دقايق وأنا عندك
أم ماجد: يلا أستناكي مع السلامه
قفلت روضه ورجعت للمرايا فتحت شعرها الأسود على بني كان شعرها مقصقص من ورا وباين إنه غزيرعندها غره من قدام وقفت بطولها وجسمها الي يجننو: وااو شكلي جناااان ياحظ الي بياخذني هههههههههههه
وبسرعه أخذت عبايتها ونزلت للصاله مكان ماتنتظرها امها وعلى طول راحوا السياره مع السواق لبيت أحد من اهل أمها.
في بيت مو بعيد عن بيت روضه بس لفه وحده كانت شهد جالسه مع أخوها فارس قدام التلفزيون يتابعوا فيلم أمريكي بس فارس ماكان مندمج مع الفلم عكس شهد الي كانت كلها مع الفلم كان كل شويا يطلع جواله ويلعب فيه بس لمن قربت النهايه سار مره مندمج مع الفلم لانه حمااس شويه خلص الفلم ومن الطفش رمت شهد الرموت: أفف طفش والله حتى الشنطه لسا مامسكتها
فارس بهدوء: لسا بدري وإذا طفشانه كلمي روضه
شهد: كلمتها طبعا بس تقول خارجه عند أحد من اهل أمها مدري ايش وبعدين هيا رودي مو روضه معرووف
فارس: يوووه إيش(يقولها بدلع) رودي ،، أنا أبغا أقول روضه حرر وخلاص سكي الموضوع ... قومي امسكي كتبك وذاكري لازم تشدي حيلك انتي توجيهي يعني خلاص آآآخر سنه
شهد: عارفه والله عارفه وانت ماعندك شئ؟ ماشالله كأنك في قسم إقتصاد منزلي مو هندسه ماعمري شفتك تذاكر هههههههه
فارس: أقول خليكي في حالك انتي الي ماتشوفي مو انا الي ما أذاكر
شهد: خخخ بااين ( سكتت شويه وفجأه قالت) : فروسي
فارس طل فيها يعرفها ماتدلعه إلا لمصلحه
شهد ابتسمت بخبث: إش رايك نسوي في ليان مقلب بدل محنا جالسين كدا
فارس ضحك على رجة أخته: ياامجرمه مقلب ولمين لليان اختك الصغيره الي لسا اول سنه لها في المدرسه/
شهد: بسس مقلب واحد ابغا افجعها والله نفسي اشوف شكلها وهيا مفجوعه هههههههههههههههههههههه
فارس: هههههههههههه لا قولي مقلبين أحسن ! ايش هوا يا ام الدواهي ؟؟؟
شهد: انت روح عندها في غرفتها وكلمها عادي حاول انك تخلي ظهرها على الباب وانا أروح اجيب كاسة مويه باارده ووقت ماانت تكلمها اكب المويه عليها ( غمزت لفارس) ها اش رايك وانا اختك؟
فارس: ههههههههههههههه فكره خطيره أوووكي يلا انا قايم بس بسرعه لا تتأخري
شهد: خخخخ لاتوصي حريص
فارس: الله يستــر منك ّ
راح لغرفة ليان لقاها جالسه على السرير وتلون فرحت لمن شافت فارس قامت ونطت عليه ضمته : فرووووووووس حبيبي
فارس ضحك في قلبه مسكينه ليان مي عارفه اش حيسير لها دحين: هلا والله (مسكها من يدها ولفها عليه عشان ماتشوف شهد لمن تدخل) تعالي هنا .. اش تسوي؟
ليان فررحت: جالسه الون شوف دي الصفحات كلها انا لونتها
فارس يشوف تلوين ليان الي كله طالع على برى والرسمه مي باينه بس قال: واااو من جد دا تلوينك؟
ليان: إيوا والله ودحين جالسه ألون دي البسه تبغا تلون معايا؟
فارس: إيوا ياليت تعلميني أسوي زيك
ليان ماصدقت: طيب من عيووني أمسك اللون الرصاصي ولون هنا
فارس: أووكي
هنا دخلت شهد وهيا تمشي على أطراف اصابعها ومعاها كاسة المويه طبعا أول مادخلت شافها فارس لأنه طويل ماشالله ابتسم ورجع نزل راسه يكمل، قربت شهد من ليان رفعت يدها و كبت المويه على راس ليان /////

ليان: آآآآآآآآآآآآآآآآآآآآ ( طلت وراها ولمن شافت شهد نطت عليها) هبله انتي والله لأوريكي ( بكيت) والله لأقول لماما تشوفي انا اوريكي

فارس جلس يطل فيهم بدون مايتدخل وهوا يضحك ع شكلهم وهما فوق بعض بالذات ليان مبلله بالمويه ومقهووره تسب شهد وتضربها بكل ما أوتيت من قوه ^__^
شهد تستغيث: فآآرس سآآعدني أرفعها من فوقي
فارس: ههههههههـ أحلفي لكي وجه كمان.. تستاهلي
ليان بعد ماهديت شويه وبعدت عنها: أحسن تاني مره ماتعيديها
شهد تلم نفسها وطلت في فارس بقهر: لا ياشيخ مسوي برئ ... طلت في ليان ـ ترى حتى هوا كان عارف عشان كدا جا لغرفتك وسوى نفسو يلون معاكي
ليان صرخت فيهم الاتنين : اطلعوو برا غرفتي ممنوع تدخلوها مره تانيه
فارس وشهد قامو بسرعه وهما يضحكوو قلك خايفين منها ههههه}

نبذه عن الأشخاص الي ذكرتهم
1. روضه:عمرها 18 سنه ثالث ثنوي دلوعة أمها وأبوها لأنها البنت الوحيده فيها جمال رباني يسحر الواحد بيضه عيونها واسعه وفيها لمعه غريبه حلوه خشمها دقيق فمها صغير بشرتها ناعمه طولها وجسمها متناسقين ،دائما ينادوها رودي.
2. أم ماجد: أم من جد تعرف حقوقها اش لها واش عليها تحب بنتها روضه وتتمنى لها من قلبها كلل خير وتخاف عليها مره.
3. شهد:عمرها 18 سنه ثالث ثنوي بنت عم روضه مره يحبوا بعض حللوه وفيها شوية رجه عندها دفتر من سنه خامس تكتب فيه كل شئ في قلبها.
4. فارس:عمره23 سنة رابع جامعه قسم هندسه شاب وسييييم وجذاب بكل معنى الكلمه طويل وعريض جسمه حلو كأنه لاعب رياضي، غامض يكتم دائما في قلبه مايحب يفضفض لأحد هوايته التصوير يحب يصور أي منظر حلو، إذا كان رايق تكون شخصيته مررحه ودمه خفييف.
5. ليان:عمرها 7سنين سنة أولى ابتدائي هاديه ولزوزه عندها أخو أصغر منها اسمو عبدالعزيز (عزوز) عمرو 3 سنين وهوا آخر العنقوود
’.’.’.’.’.’.’.’.’.’.’.’.’.’.’.’

في بيت روضه كان وقت غدا العائلة ( أبو ماجد- أم ماجد- مهند- روضه) للتوضيح = ماجد متزوج من بنت عمه (هيفاء) أخت شهد وعندهم لمى
أم ماجد تنادي عليهم: يلا الكل اليوم معزووم ع الغدا اتفضلوو
مهند رايق: يااسلاام مافي احلى من غدا امي وعزايمها
أم ماجد: احم ياليت بعض الناس يتعلمو
أبو ماجد: مين تقصدي؟؟ روضه ولا ماجد
أم ماجد: ههههههـ واللبيب بالإشارة يفهم
روضه وهيا نازله من الدرج: امم رائحة شهيه *_*
أبو ماجد: هلا ومرحبا بأحلى بنت في الكون
روضه: هلا في أحلى أبو ماجد ههههه
مهند: يااعيني .. يلا رودي معزوومه اليوم
روضه: خخخ آآي نوو كل يوم معزومين ماشالله
أم ماجد: أكيد وفي أحلى من عزايمي على غدا أرقى طباخه
روضه: لااا طبعا
|| خلصوا الغدا الحمدالله وأكلوا الحلا بعدها جلسوا في الصاله الكبيره الداخليه ||
دق جوال مهند ع نغمة ’’ فارس فارس.فارس الأحلاآآم ’’ << النغمة على صوت مهند وتأليفو طبعا هع
قام بسرعه ورد على طول
مهند : هلاا والله
فارس: سلاآآم يا ولد عمي ههههه
مهند:ههههههه أما ولد عمك.. وعليكم السلاام ?
فارس: كيف الحال عساك بخير
مهند: الخير فيك الله يسلمك
فارس: تسلم .. أقولك اليوم عندك شئ؟
مهند: لاا ماعندي غير كم طلب أدانا هوا الدكتور بس مو مستعجل عليه
فارس: حلوو لأني طفشان قلت نروح البحر نمشي هناك وتكلم سامي يجي معانا
مهند: طيب مافي مانع مع انو حر ورطوبه لكن أحسن من البيت .. خلاص اتصل ع سامي دحين ونمر عليك
فارس: خلاص أستناكم.. مع السلامه
مهند: مع السلامه
ـ اتصل مهند على سامي الي يقرب لو ولد خالو يعني أم ماجد ( أم مهند ) وأبو سامي أخوان وقاله أوكي ماعندي شئ –
مهند يكلم أمه وأبوه: يلا أنا رايح مع فارس وسامي البحر
أم ماجد: ايش رايكم أكلم أم فارس ونروح كلنا عوائل للبحر
روضه: إيوا إيوا نبغا نروح نغير جو
وهنا رن التلفون ردت أم ماجد : ألو
...... : السلام عليكم
أم ماجد: هلاا أم فارس الطيب عند ذكره
أم فارس: ماشالله إيش كنتو تقولو؟
أم ماجد: كنت أقول لهم ايش رايكم أكلم أم فارس نروح البحر مع بعض
أم فارس: ههههههه سبحان الله نفس الكلام الي اتصلت عشانو
أم ماجد: يلا على بركة الله نتجهز ونروح
أم فارس: أوكي نشوفكم هناك ، مع السلامة
أم ماجد: مع السلامه


الجـــــــ الثاني ــــــــزء
نروح لحي ثاني في بيت فخم
أبو سامي ( أخو أم ماجد ) كان يشرب شاهي ويقرأ جريده في حديقة البيت
سمع صوت سمر بنته : باابا عمة رضيه (أم ماجد) ورودي حيروحوا البحر مع بيت عمهم ايش رايك نروح معاهم؟
أبو سامي: اممم مدري على كيف أمك أنا عن نفسي مشغول اليوم حبيبتي
سمر عوجت فمها: ماما ماأتوقع إنها توافق
أبو سامي رفع عينه من الجريده: إذا انها ماتبغا تروح هيا روحي إنتي وسهى مع سامي
سمر بحزن: إن شالله
راحت لأمها الي كانت جالسه قدام التلفزيون وفي يدها فصفص _ طلبت منها الطلب_
أمها وهيا تطالع التلفزيون: تعرفي جوابي انا ماابغا اروح دبري نفسك
سمر: طيب حروح انا وسهى مع سامي
طلعت سمر فوق لغرفتها تغير ملابسها بدون رد من أمها

نبذه عن الأشخاص الي ذكرتهم:
1. أبو ماجد: أبو حنون على أولاده يشتغل في نفس الشركه هوا وأخوه ( أبو فارس)
2. مهند:عمره 22 أخو روضه أنييييق يدرس في الطب سنه رابع جامعه ناوي يتخصص طب عام يعني في النهايه يكون دكتور في طب العائله أعز أصحابه فارس وبعده على طول سامي ورائد الي يعرفو من المتوسطه ، يلبس نظاره مره كشخه، يحب الاختلاط في الناس بحكم شغله الطبي عكس فارس .
3. رائد:عمره 22 رائد صاحب مهند من التوسطه شخصيه حبوبه ومرحه حلو عنده نغزات في خدينه محليته مرره أعز أصحابه مهند وعنده أخت اسمها رهف
4. ماجد: أكبر أخوانه متزوج من بنت عمه أبو فارس واسمها هيفاء عنده بنت اسمها لمى << عائلة فرعية صغيره ^__^

5. أبو سامي: مهتم بالشغل لأن شغله يبغاله انسان متفرغ هوا يشتغل في شركه غير عن أبو ماجد وأبو فارس بس بالرغم من كدا يحاول يعطي وقت لاولاده.

6. أم سامي: شخصيتها ترجع لأهلها من النوع القوي والمتسلط بس أبو سامي مايسمح لها تفرض رأيها عليه.
7. سامي:عمره 20 ولد خال مهند شخصيه اتكيت حلو ورزين قسم علوم سنه 2 جامعه الي يشوفه يحسه شخصيه مهمه لأنه دائما جلسته معتدله طويل يعني بالعربي منمق.
8. سمر:عمرها 18 بنت خال روضه وأحلى شئ فيها عيونها تحاول تخلي الي حولها دائما فرحانين حتى لو كان على سبيل زعلها هيا، تزعل مره إذا شافت أحد متضايق.
9. سهى:عمرها 16 سنه أولى ثنوي لونها برونزي ذكيه أعز صحباتها رهف تعرفها من المدرسه وطبعا مرام بنت خالتها.
( بيت أبو سامي كلهم بحرف السين سامي وسمر وسهى)
’.’.’.’.’.’.’.’.’.’.’.’.’.’.’.’
في البحر ... وآه ياحبي للبحر يكفيني أجلس وأطالع فيه أحس إني أرمي كل همومي بداخله ..’
على مكان مخصص لجلوس العوائل انفرشت بساطين بعيدين عن بعضهم شويه وحده للرجال والثانيه للحريم أول شئ نروح لعند الحريم كان في أم ماجد وأم فارس البنات شهد وروضه وسمر وسهى وليان (للتوضيح) = ليان وعزوز أخوان شهد وفارس
ليان: ماما فين عزوز
أم فارس: مع أبوكي ليه؟
ليان: اممم بس اسأل ابغا العب معاه طفشت وانا جالسه مع دول ( وتأشر على البنات)
شهد: اقول احمدي ربك اننا جلسناكي معانا
سمر (تضرب شهد على كتفها): حرام عليكي يادبه، تعالي ليون انا وانتي نتكلم ونلعب مع بعض.

ليان: هييييييي (تمد لسانها لشهد) اححسن
روضه تمسح على شعر ليان وتطالع في شهد بعتب: كيف مانجلسها معانا دي ليوون دلوعتنا
شهد: اووكي اسحب كلامي أكلتووني
البنات: ههههههههههههه
سهى: بنات ذكرتوني جبت كتشينه ( باشته , باصره ) معايا ايش رايكم نلعب؟
روضه: حلوو كويس اتذكرتي,, يلا نلعب العاديه في البدايه وانا وليان فريق
شهد وسمر: أوكي يلا

عند الرجال .. كان في أبو ماجد وأبو فارس الشباب مهند وفارس وسامي ومعاهم عزوز
أبو ماجد: عاش من شافك يا أبو فارس إنت والشباب
أبو فارس: الله يسلمك وانت زمان عنك حتى في الشركه مانتقابل دواماتنا مختلفه
أبو ماجد: الحمدالله على كل حال وأهم شئ اننا تجمعنا اليوم وشفنا بعض
أبو فارس: صحيح وبالذات في البحر يااسلاام
سامي: مهند وفارس اش رايكم نمشي
فارس: طيب يلا عن إذنكم
أبو ماجد وأبو فارس: الله معاكم
أبو فارس: شويه ونقوم حتى احنا نمشي لاتحسبون ان احنا شيبان
مهند: هههههههههههههـ لا افا عليك يا عمي انتو في عز شبابكم
أبو ماجد: ههههههـ في عز شبابنا ... مايحتاج الكلمة الأول في شبابنا وخلاص
فارس وسامي: الله يطول في أعماركم
الكل: آمين في طاعته
سامي: يلا قمنا
مهند: توكلنا على الله
قامو الثلاثه وعزوز معاهم
في وسط كلامهم.. فارس: مشتهي آيس كريم مين يبغا؟
سامي: مشكور مو مشتهي
مهند: ولا انا تسلم
فارس: الله يسلمكم .. وراح لمحل الآيسكريم وهما واقفين بعيد شويه يستنوه
(للتوضيح) = البنات دائما يكشفوا وجوههم وإذا غطوها اتلثموا يعني نص الوجه مكشوف..
في هذه الأثناء عند الحريم كلام في كلام عاد بالذات الحريم كلامهم ما يخلص. << خخخ
روضه: محتاره أشتري ذرة ولا آيسكريم
سمر: مايحتاج حيره محنا في باريس تاخذي لك شئ حار يادوبك مع الجو تاخذي لك آيسكريم
شهد: هههههههههههـ من جد
سهى: حتى أناا مشتهية آيسكريم فانيلا وشوكلاته
روضه: أوكي يلا تعالي معايا في أحد كمان يبغا؟
سمر وشهد: لا شكرا
نطت ليان: إلا أنا أبغا
مسكت يدها روضه: إنتي ياقموره تعالي طبعا
أم ماجد: لالا ليان ممنوع الآيسكريم حبيبي إنتي مزكمة
ليان زعلت: ليييه عادي
سهى جلست: خلاص حتى أنا ماابغا آيسكريم بس روضه لأنها كبيره ( وغمزت لروضه)
& طبعا روضه فهمت انو تروح تشتري الآيسكريم لها ولسهى بس بدون ماتشوف ليان
راحت روضه ووقفت عند المحل وكانت متلثمة لأنه مافي أحد معاها من البنات
روضه: أعطيني اثنين آيس كريم بالشوكلاته والفانيليا.
البائع: تيب
فارس كان واقف جمبها بس باين انها مانتبهت له قرر يضحك عليها
وهوا واقف قرب منها هيا حست وبدون ماتطالع فيه بعدت شويه لمن بعدت قرب منها مرره مسافة1 سم بينهم تقريا
روضه عصبت مرره ورفعت راسها: وجعع إنت ماتس
سكتت ماقدرت تكمل جملتها لأنها شافت فارس وهوا يضضحك وهنا جا البائع واعطى فارس الآيس كريم وراح فارس في وسط صدمة روضه ووسط ضحك فارس ’’’’
هيا كان نفسها تعطيه كف على الحركه الي سواها أخذت الايس كريمين ورجعت
جلست جمب امها وقالت لها في إذنها صوتها كان واضح انه فيها شئ كأنها تبغا تبكي: ماما ابغا ارجع البيت
أم ماجد وهيا مفجوعه على بنتها: بسم الله عليكي اشبك
روضه: مافيا شئ بس ابغا ارجع البيت حاسه بالم في راسي
ام ماجد: سلامتك تحتاجي نوديكي الدكتور؟
روضه: لا مايحتاج بس ابغا ارجع البيت
أم ماجد: خلاص دحين أتصل على أبوكي
بعد 10 دقائق تقريبا كانت روضه في سريرها تفكر في الموقف الي مع فارس: والله إنه مدري كيف يرضى يقرب مني لدي الدرجة حتى لو إني بنت عمه مهما كان لازم يكون بيننا حدود آآخ منه قهررني بالله أنا دحين ليش شاغلة فكري في واحد مايستحي؟ خليني أنام أحسن لي وراحت في سابع نومة
نبذه عن الأشخاص الي ذكرتهم
أبو فارس: أبو يعتمد على ولده فارس في أمور كثيره ويثق فيه ويحبه من قلبه يحسه ساعده الأيمن يهتم بعائلته.
أم فارس: تشبه لشخصية أم ماجد كثير، حنونه.
’.’.’.’.’.’.’.’.’.’.’.’.’.’.’.’

بداية يوم جديد... في الصبااح
كل واحد من الأفراد آباء و بنات وأولاد الي راح للمدرسه والي للجامعه والي راح لشغله اما الأمهات صلوا الفجر ورجعوا ناموا هما والصغار الي لسا في سن الحضانه *_* ...

طلع فارس لسيارته شغلها بضغطة الزر والمفتاح في جيبه قبل مايحرك السياره طلع جواله ودق على مهند
مهند: هلا والله صباح الخير
فارس: صباح النور والإحساس والطيبه
مهند: الله يديم الرواقة !!
فارس: ههههههه انا دحين في السياره رايح للجامعه امر عليك ولا لسا مو دحين تبدأ محاضرتك؟
مهند: الا بعد نص ساعه حتبدأ مسافة الطريق يعني
فارس: طيب يلا تراني في السياره بسرعه أنزل
مهند: اصلا انا جاهز،، استناك
فارس:أوكي مع السلامه
قفل من مهند وحرك السياره لبيت عمه القريب من بيتهم مافي دقيقه الا ومهند راكب جمبه
مهند: السلااام عليكم
فارس: اهلين وعليكم السلام
مهند: ياخي ابتسم رحب اكثر طول الوقت وانت ملامحك جديه
فارس: ههههههههههههههه اوكي.. ياهلا ومرحبا ومسهلا واهلين ومرحبتين و اش في كمان ولا كفايه؟
مهند: هههههههههههههههههههه ايوا كدا
هنا وقفوا عند الإشاره وكانت حمرا وقف جمبهم باص بنات في المتوسطه
البنات لما شافوا فارس بعضهم جوا عند الطاقه يأشروا له ويضحكوا .. فارس عجبه الوضع
شغل المسجل بصوت عالي وكانت أغنية نانسي إحساس جديد ... فتح الطاقه وجالس يغني مع نانسي بشفايفه ويأشر على البنات << من صباح الله هههه
البنات ساروا مبسوطيين واتجمعوا أكثر عند الطاقه بعضهم كاشفين وبعضهم مغطيين
مهند:هههههههههههههههههههه خف عليهم ترى مايصدقوا تعطيهم وجه بزران
فارس مطنش ويغني مع نانسي << مندمج خخخ
ولعت الإشاره خضرا فارس مشي طولي والباص لف يسار والبنات باين عليهم الحزن الي نزلت يدها بقهر والي تقول افف
مهند قفل المسجل: رجيتناا
فارس: ههههههههههههههههه قلت خليني اونسهم شويا مساكين حيروحوا للمدرسه والهم والنكد
مهند: لا ماشالله نيتك سليمه وماقصدك يعني تغازل ولا شئ
فارس يضحك: لالا أبدا .. ( رفع ظهره وعدل ياقته) بس بالله اش رايك؟ البنات بيتجننوا عليّ
مهند كأنه يكلم نفسه: مشكلة الوثوق بالنفس لدرجه عاليه مشكله كبييره
فارس: ههههههههههههه أمووت على الي يغاروو
’.’.’.’.’.’.’.’.’.’.’.’.’.’.’.’
سامي وسمر وسهى عندهم خاله (أم خالد) أبو خالد عنده خالد ورغد و مرام
نبذه عن الشخصيات الي ذكرتهم
أبو خالد: شخصيته انقياديه كأنه حرمه يعني مو رجال رجال تعتبر زوجته هيا ولية الأمر.
أم خالد: شخصيه متسلطه تأمر وتنهى شديده تعز (أختها) أم سامي كثير لانها تحس إنه طباعهم تتشابه بس بنتها رغد غير دلوعتها.
خالد:في عمر سامي 20 سنة ونفس القسم علوم ثاني سنه ولد يختلف عن عائلته حبوب وحلو وطيييب يحب يرمي الهموم وراه مايفكر إلا في الحاضر أعز أصحابه سامي ولد خالته،، خاطب بنت خالته سمر من فترة _ يعني حاجزها_.
رغد:عمرها 18 سنة ثالث ثنوي بنت دلوعة أمها ملامحها حلوه بس الي يزيدها جمال دلعها دائما الي في راسها يمشي،، مغرورة وماتعتبر من النوع الاجتماعي.
مرام:عمرها 16 سنة أولى ثنوي قد سهى بنت خالتها هيا وخالد متوافقين مع بعض دائما ملامحها مايله للجمال ومايعجبها دلع رغد أختها الزايد بس شعرها حلو اسود سواد الليل وطويل وناعم.
’.’.’.’.’.’.’.’.’.’.’.’.’.’.’.’
[ أبو ماجد+أبو فارس= أخوان ،،أم فارس+ أبو سامي = أخوان ،، أم سامي+ أم خالد = أخوات]
*يعني ماجد ومهند وروضه أولاد عم فارس وشهد وليان وعزوز
* فارس وشهد وليان وعزوز أولاد عمة سامي وسمر وسهى
* سامي وسمر وسهى أولاد خالة خالد ورغد ومرام

الجـــــــ الثالث ــــــــزء
في هذه الأثناء في الجامعه كانوا سامي وخالد مع بعض لأن عندهم بريك ومعاهم اصحابهم نادر وفهد ورامي (للتوضيح) = خالد وسامي قسم علوم جدولهم زي بعض//
سامي جلس على الكرسي بتعب ورمى كتبه على الطاولة: أوه بااقي آخر محاضرة ونخلص
خالد: يا شيبه لدي الدرجه تعبان ترى احنا علوم مو طب
نادر: ومين قال العلوم سهل إذا مايتعّب الجسم يتعّب العقل
سامي: تمام عليك عقلي مقفل مليان معلومات
رامي: يالله هونوها وتهون.. مين يجي معايا الكوفي نشتري شئ؟
فهد: أشتري لي معاك كراوسان وبيره
خالد: يلا أنا اجي معاك اشوف ايش اشتري في احد يبغا شئ غير فهد؟
سامي ونادر: لا شكرا
راحوا خالد ورامي للكوفي ....
فهد: أقول اش رايكم نروح المجمع نتمشى إذا رجعوا
نادر: نو بروبلم
سامي: طيب بس كلوا اول شئ ولازم نرجع بعد نص ساعه لأن محاضرتنا حتبدأ
فهد: يسير خير
بعد مارجعوا الشباب وأكلوا راحوا السوق وهناك دق جوال فهد

فهد بابتسامة: شباب عن إذنكم اتصال من وحده حلوه
نادر: يووه مابطلت من المكالمات!
فهد وهوا ماسك الجوال: ماأقدر أتخلى عنهم .. هلا حياتي
سامي بأسف: الله يهديه.
’.’.’.’.’.’.’.’.’.’.’.’.’.’.’.’
بعد الموقف الي سار بين فارس وروضه طبعا روضه زعلت منو كيف يقرب منها وقررت ماتسكت لو وتبين لو إنو هيا كبيره وفاهمه هيا في آخر سنه في المدرسه مو أول سنه
حاولت تفكر في شئ يقهروا بس ماحصلت لأنها ماتعرفو زي الناس مو دائما تشوفوا وبالتالي ماتعرف ايش الشئ الي ينقهر منو،، عشان كدا قالت خليني اتصل على شهد مبدئيا واواعدها اني اروح بيتها وهناك إذا شفته كان بهااا
اتصلت على شهد وقالت لها أوكي لأنو شهد جالسه في البيت طبيعي في وسط الأسبوع (( ملاحظه: احنا في الترم الثاني باقي شهر ويخلص ))
طلعت روضه لغرفتها ولبست تايير عادي وفتحت شعرها بعد مافرقتوا من النص وحطت على كل جمب توكه صغيره سار شكلها راايق ولززوز
نزلت لتحت ونادت ع السواق جاء فتح لها الباب ركبت السيارة وأول ماركبت اتصلت على شهد
روضه: ألو شهد
شهد: هلا رودي وينك؟
روضه: يلا أنا تحت البيت افتحيلي
شهد: أوكي بايوو
’.’.’.’.’.’.’.’.’.’.’.’.’.’.’.’
دق الجرس في بيت أبو فارس
ليان وعزوز جري على الباب وطبعا سبقوا شهد
فتحوه لقوا روضه
روضه: أهلييين كيفكم يا حلوين
ليان: وااو رودي
عزوز: وحثتيني
روضه: هههههه وإنتو أكثر والله
هنا جات شهد: هههههههههههه كيف الإستقبال بس
روضه: ولا فندق 5 نجوم ّّ
شهد: ههههههه إيوا والله تحمدي ربك ليان وعزوز يستقبلوكي
روضه: ههههه أكيد وأنا قلت شئ غلط
شهد: ماتقدري تقولي قلبك مايقوى..
روضه وهيا تبوسهم: وأنا اشهد
شهد: أمشي على الغرفه
روضه: لاخلينا نجلس في الصاله مافي أحد
شهد: إيوا والله صح ماما وبابا نايمين، لازم وقت العصر
روضه: ههههه نفس حالنا
راحوا جلسوا في الصاله
روضه: قرأت طريقة أكله لزييزه اليوم ناويه أعملها لكم
شهد: ايش المقادير
روضه: لا مقاديرها متوفره عندكم متأكده بس خليني أسويها وإذا عجبتكم أفكر أقول لك الطريقه ولا لا
شهد: يا لطييف ليش ماحتقوليها يعني
روضه بغرور: عشان كل ماتشتهيها تجي لعندي وأسويها لكي
شهد: هههههههههههههههههه طيب يلا أنا حطلع أستحم وإنتي سويها
روضه: طيب بس لاتطولي فاهمه؟
شهد: لالا 10 دقايق وأنا عندك إن شالله
روضه: إن شالله
طلعت شهد فوق وراحت روضه للمطبخ وليان وعزوز يلعبوا كل واحد بالقيم بوي حقه في غرفتهم

أول مادخلت روضه أخذت كاسه وصبت لها مويه جلست على الكرسي ولسا توها تبغا ترفع يدها عشان تشرب... دخل فارس للمطبخ وشكله اتفاجأ إنو روضه هنا .. أما روضه ارتبكت من زمان ماشافها وهيا كدا بطولها بدون عبايه ولاحاجه
فارس وهوا يحط مفاتيحه ومحفظته وجواله على الطاوله وبدون مايطل فيها: أوو روضه عندنا كيفك؟
روضه: الحمدالله (وباستغراب) مين روضه؟
فارس بعد ماصب له كاسة المويه وجلس قبالها طل فيها مباشرة: إنتي يعني مين
روضه نزلت عينها اتربكت من نظرته: أناا (وبدلعها) رودي
فارس سكت وبعد شويه: وين شهد،ليش جالسه في المطبخ لوحدك!؟
روضه وقفت وفتحت الثلاجه: شهد فوق في الحمام تستحم وأنا عندي أكله لزيزه حعملها
أخذت لبن زبادي و صكت الثلاجه لفت لقت فارس وراها مباشرة لو مارجعت لورى بسرعه كان صدمت فيه رفعت راسها وطلت فيه يعني خير؟
بس فارس مد يده وأخذ اللبن منها وفتح الثلاجه: لا دا خالي من الدسم (أخذ لبن تاني) خدي دا كامل الدسم
روضه(كأنها بدون نفس): إيوا صح
رجع فارس للطاوله وأخذ أشياؤه: يلا سلام أنا رايح لغرفتي ولا تنسي تذوقيني من أكلتك
سكتت ماحبت ترد عليه
خرج فارس من المطبخ وكملت أكلتها دخلتها الفرن ورجعت للصاله تستنى شهد وهيا في الصاله كانت تفكر: والله مدري إشبو دا الولد فارس يحسبني بيبي ولا ايش، ثاني مره يقرب مني أصلا خلاص لازم مايدخل إلا وأنا محجبه محنا صغار بدل ما يستحي على دمه ويخرج من المطبخ يتكلم عادي ولا كأني قدامه بنت بطولي أفف غبي وانا الأغبى وين خطتي اني أقهروا وأبين لو إنو مايسير الحركه الي سوااها .. صراحة لازم أعترف لنفسي ماأقدر أواجهو بدا الكلام في وجهو مستحيل مره ارتبك،، طيب كيييف؟
قطعت أفكارها شهد: سلملم
روضه طلت في شهد بسرعه كأنها مفجوعه وعلى طول اتداركت نفسها وطلت في ساعتها: هاذي 10 دقايق ماشالله !
شهد: ههههههاي نسيت أقول لك 10 دقايق + 5 دقايق
روضه: لاوالله؟ تنكتي إنتي ووجهك
شهد: أقول أخبار أكلتك؟
روضه وقفت: أوو ذكرتيني رايحه أشوفها
راحت وجات شهد معاها فتحت الفرن لقتها خلاص استوت طلعتها
شهد: إمممم ريحتها تفتح النفس
روضه: وطعمها أحلى
شهد: بسرعه أقطعي لي ماأقدر أتحمل
قطعوا لهم وصلتين وجلسوا ياكلوا
شهد: وااااو خطيييره والله يا روضه
روضه: من جد مرره لزيزه .. على فكره فارس قال يبغا يذوقها
شهد باستغراب: فارس في البيت؟
روضه: إيوا جا لمن كنتي في الحمام
شهد: غريبه .. يلا أقطعي له (وبصوت عالي) فاااارس لياااان عزووووز
ليان وعزوز: هااا
شهد: تعالوا وعلى طريقكم جيبوا فارس معاكم
روضه: لااا خلينا أحسن نودي لفارس صحنه بلاش هوا يجي
شهد بتطنيش: لااا خليه يجي بنفسه
دقيقه وكانوا الثلاثه في المطبخ
فارس: وااو الريحه تجنن
ليان وعزوز: نبغا
قطعت لهم روضه بس جلست تطل في ليان وعزوز تبغا رأيهم
فارس: تسلم يدك والله
روضه: الله يسلمك.. وإنتو ليان وعزوز كيف؟
عزوز: مره طعمه إنتي سويتيها ولا من مطعم؟
فارس يستهبل: أكيد من مطعم
شهد تكلم روضه: موو أقول لك دي الأشكال ماتقدر الشيفات
روضه في البدايه مافهمت لشيفات بس اول ماحللتها وفهمتها: ههههههههه شيفات حراام عليكي ترى أكره الطبخ
ليان: لالالا حلوو طبخك
عزوز: أصلن كنت عارف إنو رودي ثوتو
فارس ضربوا على راسو من ورا بشويش: أجل ليش تسأل .. (وقف): يلا أنا خارج (طل في روضه) تسلم يدك
روضه بابتسامه حلوه:بالعافيه

وأول ماخرج
روضه: أفف منك طيب إذا مادخلتك على مهند
شهد: لاياشيخه دحين زعلانه هاا ترى حافظ شكلك
روضه قامت: ماينفع معاكي الكلام
’.’.’.’.’.’.’.’.’.’.’.’.’.’.’.’
كانت سمر جالسه في غرفتها تحاول تقرأ لها كلمتين من الكتاب بكره عندها اختبار وخصوصا انهم في ثالث ثنوي يعني يحاولوا يجيبوا نسبة حلوه ع الأقل التتقدير ممتاز
سمعت بابها يندق وهيا منسدحه في السرير: اتفضل
دخلت أمها: سمر ايش تسوي؟
سمر جلست ع السرير ومستغربه ايش تبغا امها منها .. رفعت لها الكتاب الي في يدها: أذاكر
أم سامي: طيب كويس اتجهزي بعد المغرب رايحين بيت ستك وحيجوا بيت خالتك ( أم خالد)
سمر عارفه إنو دا مجرد خبر مافي مجال للمناقشه: طيب
خرجت أم سامي ورجعت سمر لوضعها السابق انسدحت وهيا تفكر: حتجي رغد يعني .. فجأه حست قلبها وقف .. ويمكن خالد الي هوا خطيبي يجي امم على حسب سامي بس مااتوقع انهم يجلسوا في بيت ستوو آآآه يا خلوودي وحشتني من زمان ماشفتك والله عارفه إنك تفكر فيا و تحبني ترى الي بيننا شعووور متبادل ....
حست انها موو مع الكتاب تفكيرها مع خاالد زوجها المستقبلي الكل عارف دا الشئ رمت الكتاب ودخلت الحمام تستحم وتتكشخ يمكن تقابلوا صدفه مابقي ع المغرب غير ساع هالا ربع

في غرفة سهى أختها ماسكة جوالها وتكلم بنت خالتها مرام
سهى: هههههههههـ أقول لك ترى بعد ساعة تقريبا حنتقابل في بيت ستو خلينا نقفل ونروح نلبس
مرام: خخخخ من جد الله يعينني على مقابلة وجهك
سهى: هاهاها تتمني انتي اعطيكي وجه اصلا.. على فكرة أختك رغد دلوعة الماما جاية؟
مرام: أفف منها أكيد وهيا تقدر تفوت زيارة لبيت ستو
سهى: الحمدالله انك انتي الي قدي مو هيا والله يعين سمووره عليها
مرام: من جد أجل اش تقولي علي انا معايا 24 ساعه
سهى: بس بس لاتبكي يلا أشوفك هناك باااي
مرام: بااي

بعـــد المغرب كانوا بيت أبو سامي في بيت ستهم (سيدهم متوفي عشان كدا يسموه بيت ستو) أما بيت أبو خالد لسا ماوصلوا
ستهم "علية" من النوع الي تميز أحد من أحفادها وتفضله ع الكل والحفيده هيا ..||| سمـــر |||..
ستهم علية: كيف حالك يابنتي سمر ؟؟ تعالي اجلسي جمبي فقدتك
سمر وهيا مبتسمة راحتوجلست جمبها: والله حتى انتي ياستو وحشتيني كيف صحتك؟
ستهم علية: الله يخليكي ليا.. إلا كيف حال زوجك خالد
هنا سمر وجهها سار طمااطم ومااعرفت بإيش ترد
أم سامي: أمي الله يهديكي سمر لسا مااتزوجتوو بس خطووبه
ستهم علية: طيب خطوبه يعني خلاص زوجها المهم الله يوفقهم
سهى ضحكت وكملت مع ستها: آمين
سمر طلت في سهى نظره يعني أنا أوريكي مزح طبعا
وهنا دخلوا عليهم أم خالد ورغد ومرام
أم خالد: السلااام عليكم
أم سامي: يا هلا يا هلا تو مانورت الفيلا
مرام تقرص سهى: كيفك يا وحشه؟
سهى: أح أحد يسلم كدا
مرام : يااي يارقيقه.. (تسلم على سمر) أهلن أهلن .. وبصوت واطي.. يا مرت أخويا
سمر انحرجت زياده: إيييـ بايخة
مرام: هههههههه ياحليلك انحرجتي
رغد تسلم على سمر بعد ماسلمت على سهى من أطراف أصابعها: كيفك
سمر ايتسمت: بخير
بعد ماجلسوا كلهم طبعا أم خالد وأم سامي مع بعض في الزاويه متكين وماخذين راحتهم في الكلام عن الناس وخصوصا الحريم و البنات أهم الأخبار عندهم ..
أما سهى ومرام مبسوطيين مع بعض يتكلموا ويتحكوا ويرسلوا لبعض بلوتوث في الجوال
رغد وسمر جالسين شويه بعيدين عن بعض
رغد: تعالي سمر ليش جالسة بعيد
سمر ماحبت تطولها صح انو هيا جايه قبل بس قالت مافيها شئ عادي وراحت جلست جمبها: كيفك؟
رغد بدلع: كويسه
سمرابتسمت: الحمدالله
رغد: امم حلوه قصتك وصبغتك متى سويتيهم ماشالله؟
سمر: تسلمي.. سويتهم قبل أسبوعين تقريبا تغيير
رغد: آهاا لأنو حتى أنا أفكر أقص وأصبغ
سمر: روحي لمشغل (..........) خطير في الشعر << ماأسوي دعايات هههههـ
رغد: إيوا أعرفوا حتى صحبتي نصحتني فيه ،، سكتت شويه بعدين قالت كأنها اتذكرت.. إيوا صح نسيت أقول لك
سمر: إيـش
رغد: خالد يسلم عليكي
سمر اررتبكت خصوصا إنو الي يبلغها السلام رغد وهما مابينهم شئ: الله يسلمك

الجـــــــ الرابع ــــــــزء

اليوم الثاني في المدرسة (للتوضيح: روضة وشهد وسمر في نفس المدرسة )
كانوا الثلاثي جالسين ع العشب وقت الفسحة لوحدهم مو مع شلتهم
روضة: عاارفين يا بنات باقي تقريبا 3 أسابيع ويومين ونتخرج من المدرسه كلها هههههه
سمر: اللله متى يجي آخر يوم بس أهم أيام دي الأيام
شهد: طبعا أيام المراجعه يعني حنحضر أتوقع ألين يوم الأحد الجاي وبعدها نغيب ونبدأ نذاكر للاختبارات النهائية
سمر: آآه الله يعيننا مع النظام التراكمي دا
روضه: من جـد مدري اش فايدتو
شهد: إنو ينزل درجاتنا بس !
سمر: خخخخ فائده خطييره
دق الجرس معلنًا نهاية الفسحة
روضة: لااا ياخسارة
شهد وسمر وقفوا و مسكوا يد يعض << يعني لأنهم في فصل واحد يبغوا يقهروا روضه
روضه: ههههههه عادي حروح لناديه وأمسك يدها
شهد وسمر: هههههههههه
سمر: لالا ولو مانقدر نزعل الأموره روودي
روضه تسوي نفسها زعلانه: بعد ايش؟
شهد: خلاص ايش الي يرضيكي؟
روضه تفكر: اممم لقيتهااا
سمر وشهد: ايش؟
روضه: إنك تخليني أقرأ مفكرتك الي تكتبي فيها الي تحسيه في قلبك يا شهد
شهد: احلفي. ماقيتي غير دا أجل خليكي زعلانة أحسن ،، وراحت عنهم
روضة وسمر طلوا في بعض وهما مستغربين مااتوقعوها حتزعل!!
’.’.’.’.’.’.’.’.’.’.’.’.’.’.’.’
طبـعا الشباب يختبروا الإختبارات النهائية قبل المدارس فكانت دي الفتره هيا أيام إختباراتهم .. خلونا نشوف أحوالهم ونبدأ بـ سامي وخالد بما إنهم في نفس القسم.. طبعا هما آخر سنة لهم ويتخرجوا لأنو العلوم 4 سنين عشان كدا شادين حيلهم يبغوا وظائف
في بيت سامي كانو مجتمعين ويذاكروا مع بعض اختبارهم الي بعد بكره
خالد: أفف تعبت الماده هذي بالذات خايف منها
سامي يشجعوا: أبو سلمان استهدي بالله انا عارف انو الماده صعبه بس انا وانت كملنا اوراقنا يعني ان شالله نجيب نتيجه حلوه
خالد: إيش رايك ناخذ استراحة
سامي: هههههههه ماشاالهت استراحاتنا اكثر من مذاركتنا
خالد: ههههههه اصلا الاختبار بعد بكره
سامي: بس باقي لنا يومين ونأجز آآه ونرتاح من الهم
خالد: يلا قوم شوف لنا طريق ولا ترى أتصل على سمووره أقول لها سوي لنا كابتشينوا من إيدك
سامي يقاطعوا بمخده على وجهوا: أشوفك صدقت تراها أختي
خالد: ههههههههـ عاارف
سامي: أستنى شويه أروح أشوف وينهم

خرج سامي للصاله بس ماقى أحد: أكيد إنو كل واحد في غرفتو
دخل مره ثانيه عند خالد في الصالون: اتفضل يا سي خالد خلينا نخرج للحديقه نغير جو
خالد: يلا
خرجوا برا وجالسين يمشوا في الحديقه
خالد: ممكن كاسة مويه
سامي: أحلى يالأدب .. لو إني حتى أنا مو عطشان كان قلت لك دقها كعابي على أقرب سوبر ماركت
خالد: ههههههـ أعرفك وأعرف معدنك الطيب
سامي طنشه ودخل البيت وأول مامشي أول خطوه شاف قفا بنت جالسه ع الكنبة وفاتحه شعرها الي يوصل لنص ضهرها
طبعا هيا أول ماسمعت الباب لفت وجهها واتفاجئت بسامي الي كان وااقف مكانه موو مصدق
في دي اللحظه دخلت سمر : شهد .. سكتت لما شافت سامي.. ساامي!!! ايش تسوي واقف؟
سامي يجاوب على سؤالها وعينه على شهد: أبغا كاستين مويه
سمر: طيب طيب انت اخرج وانا اجيب لك هيا
سامي بسرعه: لالا لاتخرجي في خالد برا
سمر بلعت ريقها: أوكي حدق الباب حق الحديقه
سامي: طيب
وخرج أخيرا
شهد اتنفست بقوة وغمضت عينها
سمر: ههههههههه الي يشوفك يقول شفتي وحش موو إنسان
شهد: أخوكي ما بغاا يخرج
سمر تغمز: موو قادر يقاوم الجمال
شهد سكتت وطلت في الأرض ححست إنها اشتاقت له وانو بس بشوفته قبل شويه رجع لها ذكرياتها معاه
سمر: شهد ويينك
شهد رفعت راسها: هناا يعني وين
سمر: صدقتك .. اسمعي انا رايحه اجيب لهم كاسة الموية وانتي حاولي تكتبي المعادلات الصعبة في ورقة
شهد بهدوء: طيب

’.’.’.’.’.’.’.’.’.’.’.’.’.’.’.’
أما بالنسبة لفارس كان جالس في غرفتو على الطاولة ومشغل الأبجورة على الورقة الي جالس يرسم عليها تصميم بيت والطاولة كلها مراسيم بمقاييس مختلفة ومسطرة ومثلث هندسه حجم كبير يعني الي يشوفوا يعرف انو مهندس
سمع الباب يندق قال بصوت واطي: اتفضل
بس شكلوا الي برا ماسمعوا فاندق الباب مره ثانية وطلع صوت امو: فاارس موجود
فارس قام من الكرسي وفتح الباب: إيوا موجود
أم فارس: ها كيف المذاكره\
فارس: أحتاج دعواتك بكره عندي كويز
أم فارس: والله اني ادعي لك الله يوفقك .. مدت يدها واعطتوا الصحن الي فيه أكل .. لازم تاكل
فارس: الله يخليكي لنا .. ابتسم.. مدري مين حيهتم فيني لو جاتني البعثة
أم فارس: لالا بلا بعثه بلا سفر أجلس عندي وكمل دراستك هنا
فارس وهوا يحط الصحن على الطاولة: انتي عارفة اني ان شالله لو سافرت ماحطول سنتين او سنة وومكن اقل 6 شهور بس
أم فارس: مااقول غير الله يهديك ويختار لك الي فيه خير
فارس: آآمين
’.’.’.’.’.’.’.’.’.’.’.’.’.’.’.’
طبعا مهند اختباراتوا فيها تجارب عملية غير الأقسام الثانية لأنو طب
كان في الجامعه وبالتحديد في المعمل الي فيه اختلاط بنات وأولاد بس الي مريحوا إنو صاحبو رائد معاه من المتوسط وبحوثاتهم دائما مع بعض
،، كانت في وحده لبنانيه اسمها ناهد فيها جمال متعوده إنو الكل يعجب فيها بس حست إنه مهند مو معطيها وجه مره حتى رائد صاحبو ممكن ياخذ ويعطي معاها شوية فقررت إنها هيا الي تتقرب منه
مهند: رائد معاك قلم؟
رائد جالس يدور في جيبه بس
ناهد بابتسامه: اتفزل دكتور مهند
مهند أخذه منها: شكرا
كمل شغله عادي
ناهد: أنا حعمل لي نسكافيه حدا بدو اعمل لو معايا؟
وحده من البنات: إيوا انا لو سمحتي ناهد
ناهد: وإنت دكتور مهند؟
مهند استغرب من بين كل الطلاب تناديه هوا بالذات بس ماحب يكسفها قال لها : لو سمحتي
ناهد: من عيوني
مهند كان مستغرب بس قال أنا دخلت خلاص هذا القسم وكنت عارف إني حختلط مع بنات لازم اتعود وأخلي الوضع طبيعي،،
جات ناهد ومعاها كوبين نسكافيه راحت أعطت للبنت وبعدين راحت لمهند
ناهد وهيا تمد يدها: إن شالله بيعجبك
مهند مبتسم: اكيد تسلمي
ناهد ترد ابتسامته: ولو الله يسلمك
’.’.’.’.’.’.’.’.’.’.’.’.’.’.’.’
يوم جديد.. الساعه 12 ليلة السبت وليلة أول يوم في الإختبارات النهائية للمدارس كانت رغد فاتحة الماسنجر حقها تكلم صحبتها نهى
رغد(?,,دلوعة أمهاا,,?) .. نهى (?? ?فقدتك ياأعـــز الناس ?? ?)
(للتوضيح)= رغد ونهى اتعرفوا على بعض في معهد للغة الانجليزية وساروا مره صحبات << وحنعرف السبب لأنو رغد مغروره وماهي اجتماعية
?? ?فقدتك ياأعـــز الناس ?? ?:
أهلييييييين نووور المسن والله
?,,دلوعة أمهاا,,?):
بوجودك
?? ?فقدتك ياأعـــز الناس ?? ?:
كيفك ياقمر؟
?,,دلوعة أمهاا,,?):
تمام ماشي الحال .. وإنتي أخبارك؟
?? ?فقدتك ياأعـــز الناس ?? ?:
بخير بشوفتك
?,,دلوعة أمهاا,,?):
تسلمي .. ايوا مين الي فقدتيه
?? ?فقدتك ياأعـــز الناس ?? ?:
أكييد انتي فقدتك من جد (وجه مخنوق العبره)
?,,دلوعة أمهاا,,?):
(وجه مكسوف) تسلمي ياقلبي حتى أناا
?? ?فقدتك ياأعـــز الناس ?? ?:
الله يسلمك .. وإن شالله بس السنة تخلص نتقابل
وجلسوا يتكلموا الين الساعه تقريبا 3

نبذه عن الأشخاص الي ذكرتهم
رهف: صحبة سهى في المدرسة عمرها 16 رهف بنت ملامحها ناعمه و فيها جاذبيه في حركاتها وكلامها تحبب الي حولها فيها أعز صحباتها سهى ومرام هوايتها الطبخ وشغل البيت أخت رائد.
نهى:عمرها 19 هيا بنت بس حركاتها وكلامها يشبه الأولاد وحتى شعرها قصير أعز صحباتها وأحبهم رغد لأنها تحس فيها الصفات الي ناقصتها الدلع والأنوثه ولمن كانوا يمشوا مع بعض في المركز كان شكلهم غلط . << عرفتوا السبب طبعا

الجـــــــ بدوون رقم $ هدية $ ^.^ ــــــــزء
* مـع غروب الشمس لا يغرب الحب * أحلى رواية حب رومانسية كاملة
بقلم: ~؟ خيـ~آلـ ـواقعْ ؟~.!
أول يوم في الاختبارات طبعا يكون لو رهبه غير باقي الأيام،، بالنسبة لسمر وشهد وروضه كانوا يهدوا بعض والي مريحهم إنو هما الثلاثه في نفس القاعه وأماكنهم مو مره بعيده عن بعض وأول يوم عليهم رياضيات ومكتبه
دخلوا القاعه وهما يذكروا الله وقرروا إنهم يحاولوا مايغشوا من بعض قدر الإمكان << خخخ ونعم القرار
خلص إختبار الرياضيات ونزلوا بعد ماوقعوا
طبعا الكل يعرف كيف الأحوال تكون في دا الوقت كل البنات ملتمين وكل وحده تسأل عن السؤال الي كانت شاكه فيه وزي كدا وبعد ماجلسوا أخيرا مسكوا الكتاب الي عليهم في الفترة الثانيه وهما جالسين مع بعض
سمر: شهد ممكن سؤال؟
شهد: إذا كان عن الاختبار خلاص راجعنا بما فيه الكفاية
روضه تكمل: واكتشفنا أخطاء بما فيه الكفاية الله يستر بس
سمر: هههههه من جد .. لالاهوا سؤال خارجي
شهد: واات؟
سمر: ليش أول زعلتي لما رودي قالت لك ع المفكره؟
شهد ارتبكت شويه: لااا عادي بس
روضه: بس ايش؟
شهد: إنو الدفتر أكتب فيه كلام ماأحب أحد يقرأو
روضه: حتى إحنا؟
شهد الدمعه في عينها: خصوصيات
سمر قربت منها وضمتها: قلبي شهد ماتسوى دموعك خلاص أنا آسفة إني فتحت الموضوع
شهد تمسح دموعها وتبتسم لهم: لا عادي ماغلطتي خلاص ولا يهمكم بكره أجيبوا تشوفوا شكلوا بسس (وشددت على حرف السين)
روضه: هههههههه ولايهمك أهم شئ راحتك
ورجعوا يذاكرو وهما في ساحة المدرسه
’.’.’.’.’.’.’.’.’.’.’.’.’.’.’.’
بما إنو إختبارات المدارس بدأت فطبيعي إنو بعض الأقسام في الجامعه تكون مأجزه
خالد وسامي كان اليوم عندهم غيـــر اليوم اتخرجوا من الجامعة وأجزوو بلا عودة إن شالله
وأكيد إنو العوائل حتعمل حفلة كبيرة لكل الناجحين والخريجين
وغير حفلتهم الي في الجامعة
أبو سامي: مبرووك ألف مبروك التخرج وعقبال الوظيفة والزواج
خالد وسامي: الله يبارك فيك
سامي: وين أمي وسمر وسهى؟؟؟
أبو سامي: عارف إنت سمر وسهى لسا عندهم اختبارات فأتوقعهم لسا نايمين وأمك مدري وينها
خالد: طيب سامي أدخل شوف فين خالتي حتى أنا أبغا أسلم عليها
سامي: أبشر
دخل سامي للبيت وترك خالد وأبوه في الديوانية
سمع أصوات في المطبخ دخل لقى أمه وبابتسامة عريضة راح لها وقال: باااركي لي
أم سامي: بسم الله .. سامي متى جيت؟
سامي: هههههههه دوبي جاي من الجاامعه وبلااا عودة إن شالله
أم سامي: ماشالله يلا عقبال مانزوجك ونفتك
سامي ماخذها بروح مرحة مايبغا شئ ينكد عليه: أفاا يا امي أهون عليكي تقولي لي الكلام هذا (غمز لها)
أم سامي: مااقلت شئ انت ووجهك .. وناوي تتوظف ولا
سامي: إلا إلا إن شالله .. أمي وين سمورة وسهورة هههههه؟
أم سامي: ذحين تبغا تدلعهم بدون دلع أحلى.. كل وحده في غرفتها أطلع شوفها
سامي: ههههههههه أووكي
رااح جري لغرفة سمر أول شئ دق الباب سمع صوتها اتفضل
دخل جري ونط عليها
سمر صرخت: ايش فييي؟
سامي بضحكة شاقة الحلق: هههههههه سلامتك (قام منها وعدل نفسه) اليوم اتخرجت
سمر اتفاجئت: جــد؟خلاااص اليوم ..قامت من الكرسي وضمت ساامي.. ههههههههـ مبروووك
سامي: الله يبارك فيكي وعقبالك وعلى فكرة أذكرك حتى خالد اتخرج معايا ويستنى الوظيفة
سمر وجهها على طوول حمر: ماشالله الله يوفقكم
سامي: الله يوفق مين بالظبط؟ وغمز لها .. خرج من عندها وراح لغرف سهى دق الباب بس شكلها نااايمة الأخت فنزل تاني لعند أبوه وخالد
’.’.’.’.’.’.’.’.’.’.’.’.’.’.’.’
في اليوم الثاني في المدرسة أهون من اليوم الي قبله بالنسبة لشهد وروضة وسمر طلعوا لاختبار الفترة الأولى والحمدالله عدى تمام وكان سهل ع الكل
بعد مانزلوا جلسوا مع شلتهم شويه بعدين قاموا يمشوا في الساحة وهما ماسكين كتابهم حق الفترة الثانيه يقرأوا كلمة ويتكلموا مع بعض عشره خخخ
شهد: إييوا بنات أتذكرت جبت مفكرتي
روضه: كويس مانسيتي شطووره
سمر: يلا متحمسة أشوفه
(ملاحظة: شنط سمر وشهد وروضه حق الاختبارات نفس الشكل واللون بس المختلف انو كل وحده كاتبه اسمها فيها بالخيط )
راحوا عند مكان شنطهم فتحت شهد شنطتها وطلعت الدفتر منها
روضه: يااي مرره نايس
سمر: كيووت
الدفتر كان مره حلو مغطى بالريش الوردي فاتح من ورا وقدام،، ومن الوجه مخيط بلون وردي غامق شكل قلب
شهد: يسلموو عيونكم الحلوه
وبعد ماشافوه رجعتوا في الشنطه
راحوا كملوا مذاكرتهم..

انتهى اليوم ورجعت كل وحده لبيتهم
سمر دخلت البيت وعلى طول طلعت غرفتها كالعادة بس اتذكرت سؤال كانت شاكه فيه ففتحت شنطتها عشان تشوف الكتاب بس اتفاجئت بوجوود شئ في شنطتها

ايش الشئ الي اتفاجئت منوو سمر؟؟
’.’.’.’.’.’.’.’.’.’.’.’.’.’.’.’
في بيت أبو سامي وقت العصر كانوا سامي وسهى جالسين ع التلفزيون والريموت مع سامي وفي دالوقت يجي مسلسل سهى تتابعوا بس عارفه انها لو قالت لسامي ماحيرضى عشان كدا كانت تفكر إنها تاخذ الريموت منو
سهى: ساامي
سامي: همم
سهى: سمر تبغاك فوق
سامي لف عليها: احلفي
سهى: من جد تبغاك في شئ خاص
سامي وقف: غريبة أوكي انا طالع لها
أول ماراح سامي سهى نطت مكان ماجلس وأخذت الريموت وهياا خايفة من كذبتها
طبعا غيرت عالمسلسل وجلست تتابع وهيا مستنية صرخة سامي
أما سامي فطلع فوق ولقى باب غرفة سمر شبه مفتوح دق الباب بس ماسمع صوتها ففتح الباب وداربعيونه ع الغرفه كانت هدووء وسمر ماهي في وهوا يدور بعينه لمح شئ على طاولتها راح لعنده شكله عجبه وأول مره يشوفو في غرفتها كان دفتر شكله مره حلو مغطى بالريش لونو وردي
مسك الدفتر ورفعه فتح أول صفحة لقاها بيضة ومكتوب من تحت بخط حلو وعريض (( دفتري الخاص .. شهد..))
هوا أول ماقرأ الاسم حس بقلبه يدق وقال بصوت واطي: يعني الدفتر حق شهد .. وبهدوء زي مادخل خرج ومعاه الدفتر قبل ماتطلع سمر من الحمام وتشوفو
دخل لغرفتوا وشغل الأبجوره الي جمب السرير وبإيدين خايفة فتح أول صفحة وهوا جاهل اش ممكن تكتب في دفترها الخاص حاس بتأنيب الضمير ومع ذلك فضوله غلبه قرأ فيه:

إلى من أحببته بقلبي وكياني ..
لا أعرف لمن أبدي هذه المشاعر؟؟
أحس أن البشر لن يفهموا بحقيقة ما أعاني طيلة 11 سنة !
لذلك كان هذا الدفتر بمثابة بديل ..
ولكن.. أي بديل وأي دفتر !!
إن القلم والكتابة لا تحمل إلا جزءا مما أحمله في قلبي من مشاعري الخالدة له ..
أحبه
نعم أحبه
وسأصرخ بصوت عالي في وجه هذا العالم أني أحبه
وسأبقى أحبه إلى الأبد

قلب الصفحة الي بعدها وكان مندمج بفكره وقلبه وحاس بنار تشتعل في قلبه من هذا الانسان الي تحبه شهد وكان نفسه يروح لها دحين ويقول لها بكل حب وصراحة إنه يحبها أكثر مما هيا تحب هذا الانسان
إن هذا الحب هو أسمى حب
و أرقى حب
لأنه مبني على لاشئ
بصراحة تامة أقولها أني اشعر بتناقض كبير من داخلي
أشعر أني أحبه بينما لا يعرف أحد ذلك أبدا
سوى هذا الدفتر المسكين
الذي يتحمل جزءا من معاناتي
فهل من كلمة تعبر عن من يحمل كل المعاناة !!
كان يحس نفسه خلااااص مو قادر يستحمل بس يبغا يعرف على مين هذا الكلام وهوا متأكد إنه إذا عرف ماراح يسير شئ غير إنه ينقهر زيادة ويحس بنار في قلبه تشتعل فقلب الصفحات بسرعه وانفتحت على دي الصفحة
وهنا ..
أحب أن أقول يا من كان حبي لك
مطابقا لاسمك
( لو كان لي قلبان عشت بواحد وتركت آخر في هواك يعذب )
سامي أنت أسمى حب عشته في حياتي ..
كان شكل سامي وشعوره وكله على بعضه يعجز أحد عن وصفه بس كان يبغا يعرف شئ واحد إذا هوا سامي الي كانت تقصده ولا واحد تاني عشان كدا فتح صفحة من النص يبغا أي دليل يأكد له إنه هوا
كانت من أجمل لحظات حياتي ..
فعلا إنها لحظات ولكنها أجمل من أيام مرت وسنون مضت ..
كنت في منزل سمر نذاكر سوية فلم يبقى إلا القليل وتبدأ الاختبارات النهائية /..
كنا جالسين في الصاله واحتاجت سمر لدخول الحمام وذهبت,,
وفجأه سمعت صوت باب المنزل يفتح فالتفت خلفي لأرى من الذي دخل؟ وياليتني ماالتفت !!
لقد رأيته وهو واقف متفاجئ مثلي لاأعلم بماذا يفكر؟
ولكني كنت أحس بأن جميع أعضائي توقفت من الصدمة..’
ولكن الحمدالله جاءت سمر وأنقذتي من هول الموقف..
أطرقت رأسي وأنا أفكرر..
نزلت دمعة من سامي دمعة صااادقة من قلب عاشق دمعة فرح دمعة اشتياق دمعة تحمل كلل معاني الحب وبعد ماقرأ الدفتر كله رجعه لغرفة سمر.

خرجت سمر من الحمام بعد مااخذت لها شور وقررت تتصل على شهد دحين قبل ما تفتح شهد شنطتها وتنصدم إنو دفترها مو موجود راحت للتلفون ودقت ردت عليها ليان
ليان: ألو
سمر: اهلييين ليونه كيفك يا قلبي
ليان ماعرفتها: الحمدالله مين انتي؟
سمر: أفااا ماعرفتيني؟ أنا الي دائما العب معاكي واحبك مره
ليان: آآها سمر
سمر: هههههههههههههههه حبيبي شهوده جمبك؟
ليان: إيوا دقيقه أناديها
وشويه جات شهد: مرحبا سمورتي
سمر: مراحب كيفك
شهد: تمام الحمدالله وإنتي
سمر: بخير (سكتت شويه) شهد
شهد: هلا
سمر: اممم والله ماأعرف كيف أقول لك بس شكلو لأن شنطنا جمب بعض وشكلها زي بعض
شهد: إيوا
سمر: شكلك كنتي تبغي تحطي دفترك في الشنطه بس بالغلط حطيتيه في شنطتي
شهد شهقت: دفتري الخاص عندك؟
سمر: إيوا (وبسرعه) بس شهد لاتخافي والله ما قرأته
شهد: طيب سمر صدقتك بس اسمعيني بليز بليز الله يخليكي حطيه في مكان ماحد يشوفه مرره
سمر: طيب لا تخافي في أيادي أمينه
شهد ارتاحت: الله يسعدك
سمر: آمين .. يلا مع السلامه
شهد: مع السلامه
’.’.’.’.’.’.’.’.’.’.’.’.’.’.’.’
في بيت أبو فارس شهد كانت تذاكر في وسط الصالة وليان وعزوز يضحكوا على شكلها
أم فارس: بدل ماتقولي لنفسك لازم أشد دا آخر اختبار جالسه في الصالة تذاكري
شهد: ماما الله يخليكي الي فيني مكفيني أبغا أختم وأأجز
أبو فارس: يلا هانت بكره وتأجزي
شهد: آآه بس الحمدالله انو مادة بكره سهله
أبو فارس: إيش عليكي
شهد: حاسب، الحلو انو الاستاذه مخططة لنا الي نذاكرو
أم فارس بنظره جانبية: دلــع الله يرحم أيامنا كنا كل الكتاب نذاكرو
أبو فارس: هههههههه صدقتي والله الأجيال تتغير
دخل عليهم فارس البيت وباين تعباان كأنو راسو مصدع
ليان وعزوز نطو عليه: أهلين فروسي
فارس ابتسم لهم ابتسامة خفيفه وراح جلس على اقرب كنبه وحط يدينه فوق راسه بتعب: السلام عليكم
كلهم: وعليكم السلاام
أبو فارس: سلااامات والله
فارس طل في أبوه وابتسم: الله يسلمك ماافي شئ بس مع الشمس راسك يضرب
شهد: إيوا والله شايلة هم الجامعة أخاف على بشرتي تسمر او تنعدم
أم فارس: تحتاج بندول او جوعاان حبيبي؟
فارس طل في ليان وعزوز: مايحتاج عندي ليان وعزوز واحد يجيب لي مويه والثانيه البندول
ليان وعزوز ماصدقوا راحوا جري ليان البندول وعزوز كاسة الموية
رن التلفون وكان جمب فارس رد بصوت مبحوح شويه: ألو
....: ألو السلام عليكم
فارس عرفها: هلا روضه وعليكم السلام
روضه: مين؟ أكيد فارس
فارس: إيوا بس ليش أكيد
روضه: ماحد يناديني روضه إلا إنت
فارس: آها حسبتك عرفتيني من صوتي
روضه: لا بالعكس صوتك متغير
فارس: كيف يعني متغير
روضه استغربت يتكلم معاها كدا حبت تقطع الكلام: مدري.. ممكن أكلم شهد؟
فارس: شهد تذاكر
روضه من جد عصبت يعني أكيد محا تتصل إلا إذا كان في شئ ضروري: أفف أبغا أكلمها ضروري
فارس: طيب أعصابك
نزل السماعة ونادى شهد: تعالي كلمي روضه
شهد: أو ورودي متصلة أكيد تبغا مني الملزمة مرره نسيت
أخذت السماعة من فارس: هلااا رودي
روضه بملل: وينك استنيتك تدقي
شهد: سووري ياقلبي مره نسيت دحين اطبعها وارسلك هيا مع السواق
روضه: أووكي باي
شهد: باي

الجـــــــ الخامس ــــــــزء
محادثة بين سهى ورهف صحبتها في الماسننجر في اليوم الي أخذوا فيه شهاداتهم // سهى ((•#•$,3•$8?•$,17||•$,#E80000•$0 رميــت الــورد بـآحضــآني .. وتـرجيــت آنــي آحبــك مـوت•$8•$,17||•$,3? )) .. رهف ((•#•@•$1––•(-•القلب •-)•––•$•@ •$4كنه يتيم ضاعت حقوقه ..•$ •@•$1––•(-• والروح •-)•––•$•@ •$4تذكر زمان اول وميثاقي•$•#•0 ))


•#•$,3•$8?•$,17||•$,#E80000•$0 رميــت الــورد بـآحضــآني .. وتـرجيــت آنــي آحبــك مـوت•$8•$,17||•$,3?:
السلااام عليكم .. كيفك أخبارك؟ .. بسررعه بشري كم النتيجة؟..
•#•@•$1––•(-•القلب •-)•––•$•@ •$4كنه يتيم ضاعت حقوقه ..•$ •@•$1––•(-• والروح •-)•––•$•@ •$4تذكر زمان اول وميثاقي•$•#•0:
ههههههـ شوية شويه ,, وعليكم السلااام/ أخباري تماام وانتي؟
•#•$,3•$8?•$,17||•$,#E80000•$0 رميــت الــورد بـآحضــآني .. وتـرجيــت آنــي آحبــك مـوت•$8•$,17||•$,3?:
يلااا قولي كم نسبتك << متحمسه ماشالله عليا ههههههه
•#•@•$1––•(-•القلب •-)•––•$•@ •$4كنه يتيم ضاعت حقوقه ..•$ •@•$1––•(-• والروح •-)•––•$•@ •$4تذكر زمان اول وميثاقي•$•#•0:
ههههههه طيب طيب نسبتي الحمدالله احسن مما اتوقعت 96.23
•#•$,3•$8?•$,17||•$,#E80000•$0 رميــت الــورد بـآحضــآني .. وتـرجيــت آنــي آحبــك مـوت•$8•$,17||•$,3?:
مشالله شطوووره مبرووك اهم شئ تقدير ممكتاز والأهم من كل دا اننا اتخرجنا من 1 ثنوي وااااو
•#•@•$1––•(-•القلب •-)•––•$•@ •$4كنه يتيم ضاعت حقوقه ..•$ •@•$1––•(-• والروح •-)•––•$•@ •$4تذكر زمان اول وميثاقي•$•#•0:
من جد حماااس.. صح انتي كيف كم نسبتك؟
•#•$,3•$8?•$,17||•$,#E80000•$0 رميــت الــورد بـآحضــآني .. وتـرجيــت آنــي آحبــك مـوت•$8•$,17||•$,3?:
الحمدالله جيده 94.97
•#•@•$1––•(-•القلب •-)•––•$•@ •$4كنه يتيم ضاعت حقوقه ..•$ •@•$1––•(-• والروح •-)•––•$•@ •$4تذكر زمان اول وميثاقي•$•#•0:
ماشالله مبرووك يعني تقريبا 95
•#•$,3•$8?•$,17||•$,#E80000•$0 رميــت الــورد بـآحضــآني .. وتـرجيــت آنــي آحبــك مـوت•$8•$,17||•$,3?:
إيوا قربتها .. ها حتسافروا في الإجازة ؟
•#•@•$1––•(-•القلب •-)•––•$•@ •$4كنه يتيم ضاعت حقوقه ..•$ •@•$1––•(-• والروح •-)•––•$•@ •$4تذكر زمان اول وميثاقي•$•#•0:
اممم مدري غالبا حنسافر سوريا مع أعمامي .. اسمعي
•#•$,3•$8?•$,17||•$,#E80000•$0 رميــت الــورد بـآحضــآني .. وتـرجيــت آنــي آحبــك مـوت•$8•$,17||•$,3?:
آآها حلوو تغيير.. هلاا
•#•@•$1––•(-•القلب •-)•––•$•@ •$4كنه يتيم ضاعت حقوقه ..•$ •@•$1––•(-• والروح •-)•––•$•@ •$4تذكر زمان اول وميثاقي•$•#•0:
ناوية أعزمك إنتي ومرام وبعض البنات على بيتي ايش رايك؟؟
•#•$,3•$8?•$,17||•$,#E80000•$0 رميــت الــورد بـآحضــآني .. وتـرجيــت آنــي آحبــك مـوت•$8•$,17||•$,3?:
وااو نايس آيديا متى نعملها؟
•#•@•$1––•(-•القلب •-)•––•$•@ •$4كنه يتيم ضاعت حقوقه ..•$ •@•$1––•(-• والروح •-)•––•$•@ •$4تذكر زمان اول وميثاقي•$•#•0:
مو انتوا حتعملوا حفلة كبيرة لكل الناجين والخريجين في عيلتكم دا الأسبوع فحسيت الوقت المناسب الأسبوع الي بعده
•#•$,3•$8?•$,17||•$,#E80000•$0 رميــت الــورد بـآحضــآني .. وتـرجيــت آنــي آحبــك مـوت•$8•$,17||•$,3?:
اممم كويس ان شالله
•#•@•$1––•(-•القلب •-)•––•$•@ •$4كنه يتيم ضاعت حقوقه ..•$ •@•$1––•(-• والروح •-)•––•$•@ •$4تذكر زمان اول وميثاقي•$•#•0:
صح كيف حال سمورة وبنت عمتكم روضه وبنت عم روضه شهد .. وكيف نتايجهم أهم شئ هما توجيهي
•#•$,3•$8?•$,17||•$,#E80000•$0 رميــت الــورد بـآحضــآني .. وتـرجيــت آنــي آحبــك مـوت•$8•$,17||•$,3?:
هههههه ماشالله حافظة .. كلهم بخير ? ويسلموا عليكي خخخ بس نتايجهم لسا بعد الحفلة
•#•@•$1––•(-•القلب •-)•––•$•@ •$4كنه يتيم ضاعت حقوقه ..•$ •@•$1––•(-• والروح •-)•––•$•@ •$4تذكر زمان اول وميثاقي•$•#•0:
آآ ها الله يوفقهم
•#•$,3•$8?•$,17||•$,#E80000•$0 رميــت الــورد بـآحضــآني .. وتـرجيــت آنــي آحبــك مـوت•$8•$,17||•$,3?:
أووكي رهوفي أنا قايمة ماما نادتني أشوفك ع خير .. باايو
•#•@•$1––•(-•القلب •-)•––•$•@ •$4كنه يتيم ضاعت حقوقه ..•$ •@•$1––•(-• والروح •-)•––•$•@ •$4تذكر زمان اول وميثاقي•$•#•0:
أووكي باي

يوم الأربعاء كان آخر يوم اختبارات ويوم السبت الي بعده سهى ومرام ورهف أخذوا نتائجهم أما الحفلة حتكون يوم الإثنين واستلام النتائج لبنات التوجيهي في اليوم الي بعده الي هوا يوم الثلوث ....
’.’.’.’.’.’.’.’.’.’.’.’.’.’.’.’
أم فارس وأم ماجد مجتمعين مع بعض يرتبوا أشياء الحفلة الي حيكون موقعها في قاعة مناسبة
أم ماجد: يا أم فارس الله يخليكي نبهي سهى ومرام مايقولوا ولا يلمحوا لشهد وروضه وسمر عالحفلة خليها مفاجأه
أم فارس: أكيد نبهتهم بس مساكين الشباب ماينفع لهم مفاجئات إذا ماقلنا لهم مين حيودينا الأماكن الي نبغاها حتى السواقين ماينفعوا
أم ماجد: إيوا والله صدقتي يالله الله يعوضهم اهم شئ ينبسطوا في الحفلة
أم فارس: طيب أنا وصيت فارس إنو يحز الكيكة ويكتب فيها الأسماء
أما جد: حلوو وأنا حقول لمهند يشتري البلونة الكبيره من محل (.......) ونحط جوتها حلوياات
أم فارس: وبالنسبة للتزيين فكلمت محل مره حلو وقال حيزين لنا القاعتين حق الرجال وحق الحريم
أم ماجد: اممم ايش بقي؟
أم فارس: بقي الهدايا .. وترى لازم نكلم أم سامي عشان تعزم أختها أم خالد
أم ماجد: الله يعيننا عليهم هذولا الحرمتين
أم فارس: الله يعديها على خير وماينغصوا لنا حفلتنا
’.’.’.’.’.’.’.’.’.’.’.’.’.’.’.’
كانت عائلة أبو خالد مجتمعين في الصالة خالد ومرام جالسين قدام بعض في الأرض يلعبوا أونو ويضحكوا ماعيهم من أحد.. رغد كانت جالسه ع الكنبة وحاطة سماعات الإم بي ثري في أذنها وترقص على خفيف مع الأغنية أما أبو خالد جالس ع الكنبة لوحده ويلعب بجواله
دخلت أم خالد وهيا ماسكة صينية الشاهي حطتها على الطاولة وجلست قبالها : يووه نسيت السكر مرام قومي جيبيه
مرام: أوكي دقيقه خلّود لاتلعب
خالد: طيب يلا استناكي
راحت مرام وجابت لأمها السكر ورجعت جلست أول ماجلست
أم خالد: لا بالله إنتي ووجهك؟ سكر بدون ملعقة تحريك اش رايك يعني حركوا باصباعي!!
مرام: أووه كنت أحسب
قاطعتها أمها: بلا كنت أحسب بلا هم قومي نطي جيبي ملعقة ( طلت في رغد) رغووده تبغي فنجان
طبعا رغد ماسمعتها كانت حاطة السماعات على إذنها فقالت أم خالد لمرام: دقيها شوفي إذا تبغا فنجان جيبي لها
خالد لف على أمه: لا والله إن مرام ماتجيب لرغد فنجان هذا الي كان ناقص
أم خالد: اسكت انت وكمل لعبك تجيب لها يعني تجيب لها
خالد وقف وطل في مرام بنظرة أمر: مرام أرجعي أجلسي وممنوووع تجيبي لرغد فاااهمه؟ (قال آخر كلمة بصوت عاالي)
رغد نزلت السماعة من إذنها بهدووء: هيي إنت ايش فيك تصرخ بشويش ترى أبغا إذني
خالد شد على يدينه بقوة يتمالك أعصابه: إنتي لو ماتسكتين والله مايسير لك خير مو معناته أمك تدلعك يعني الناس كلها تدلعك
رغد بدلع: يووه اش فيك معصب؟ ريلاااكس حبيبي
خالد هدى أعصابه : أستغفر الله الواحد يسكت في هذا البيت مره مرتين مااينفع لازم بالقوة
مرام بخوف: خلاص خالد هدي أعصابك حصل خير
أم خالد منصدمة أول مره تحس إنو في رجال في البيت مع إنو زوجها أبو خالد كان موجود بس مااتكلم ولاكلمة مايحب يتدخل في هذي الأمور حست إنو خالد ولدها كبر وبدأ يتدخل في معاملتها مع رغد ومرام
أم خالد أعصابها كانت مشدووده: لاتنسى ياخالد إن أنا أمك ومهما كان ماتصرخ علي والي أقوله يتنفذ
خالد: أمي لاتهميني أنا ماصرخت عليكي أنا صرخت على مرام ورغد وبعدين إذا تبغين كلامك يتنفذ مايسير تفضلين وحده على الثانية أهم شئ تعدلين بينهم
أم خالد: إنت الحين تعلميني ؟؟؟؟
خالد: مافيها شئ كلنا نغلط
أم خالد: آآه بس هذا جزاة تربيتي
خالد: لاحول ولاقوة إلا بالله (وقف راح المطبخ وبعد شوية جا وجاب لأمه ملعقة) هذي ملعقة حركي فيها السكر ياسكر
أم خالد: إيوا راضيني بكلمتين
خالد يبوس راسها: أفا ماعاش من يزعلك أصلا أنا آسف وأبغا أقولك على موضوع
أم خالد اللقافة اشتغلت: موضوع ايش هو؟
خالد بابتسامة: الثلوث الجاي أهل أبويا عاملين حفلة في قاعة واحنا معزومين حتى بيت أختك أم سامي
أم خالد: أووه ماشالله حفلة أكيد بمناسبة النجاح
خالد: إيوا والخريجين
أم خالد: أفف الله يعينني من مقابلة أم ماجد وام فارس
خالد ماحب يزعلها ثاني مره سكت وقام طلع لغرفته

الجـــــــ السادس ــــــــزء
جااء يوم الثلوث المنتظر يوم الحفلة الي بتجمع العوائل الأربعة بالإضافة إلى رائد ورهف، طبعا الحفلة مفاجأه لروضة وشهد وسمر أهاليهم قالوا لهم إنهم معزومين عزومة عند ناس وقالوا لهم يتكشخوو لأن العزومه فيها ناس كثيير
على الساعة 6 ونص المساء وقت المغرب تقريبا بدأوا العوائل تتجمع في القاعة الصغيرة للاحتفالات
دخلت روضه وهيا مستغربة مافي أصوات كثيره بس بيت عمها أبو فارس بس قالت يمكن احنا جينا بدري وسلمت عليهم وجلسوا ع الكنبات
شوية دخلوا عليهم بيت أبو سامي وأبو خالد مع بعض سلموا عليهم
جلست تتكلم هيا وشهد وسمر وجمبهم سهى ومرام ورهف أما رغد جالسة جمب أمها بكل غرور كانت أمها تتكلم مع أختها أم سامي ويطالعوا في أم ماجد وأم فارس بنظرات شمووخ وتعالي
شهد: حساافة كشختي أهلي قالوا لي إننا معزومين عند ناس أغراب
سمر: يا ربي يعني حرام تكشخي لنا وبعدين اتوقع انو لسا في ناس حيجوا
روضه: سمر ايش فيها بنت خالتك تطلع فينا كدا؟؟
سمر: مدري على ايش غرورها خليها مالنا دخل فيها
شهد: ماتحسوا زي إحساسي في شئ غريب في الموضوع فيه إن
سهى كانت جالسه جمب شهد وتحاول تكتم ضحكتها هيا ومرام مساكين ماهم عارفين ايش القصه
جات لهم رغد ومدت يدها تعطي لمرام الي كانت جمب روضه شنطتها: (بلهجة أمر) مرام امسكي شنطتي انا رايحة الحمام وانتبهي اذا دق الجوال
مرام متعوده ع أسلوب أختها: إن شالله
بعد مابعدت عنهم رغد..
روضه تكلم مرام: عادي يعني تكلمك كدا؟
مرام: ايش تبغيني أسوي؟
روضه: لو أنا منك ماأرضى أمسك شنطتها
,, سمعوا صوت الجوال الي في شنطة رغد يدق ,,
شهد بسرعه: أقول لك هاتي جوالها بما أننا طفشانين نشوف مين
فتحت مرام الشنطة أخذت الجوال وعقدت حواجبها
روضه لفت الجوال عليها وقالت باستغراب: fr!! ايش يعني؟
مرام: مدري والله
شهد رجتها مع الطفش زادت: هاتي ارد
مرام: لا الله يخليكي خلينا رايقين
روضه: شهد هههههههه بطلي رجتك تردي على جوال بنت ماتعرفيها
شهد حست بخيبة أمل: طيب طفشانه..
أم سامي كانت عارفة إنهم يبغوا يسووا مفاجأه للبنات بس كانت تبغا تقول لسمر إنو تراها حفلة وتخبص المفاجأه فخرجت برا وأشرت لسمر تجي وراها
تبعتها سمر: إيوا ماما
أم سامي دوبها كلمتها أم ماجد وقالت لها الكيكه مع سامي فاتصلي عليه خليه يدخلها هنا عندنا: سمر ترى دي العزومة هيا حفلة نجاحكم وتخرج خالد وسامي
قاطعتها سمر بصوت عالي: وواااو من جد؟
أم سامي بسرعه: أووص لايسمعوكي شهد ورودي
سمر صكت فمها << ماهمها إنو أمها خبصت لها المفاجأه أهم شئ غيرها: أوكي أوكي ياقلبي عليهم شهد ورودي الله يفرحهم مساكين مو عارفين القصه ههههههههه
أم سامي انقهرت سمر مازعلت: المهم دوبها كلمتني أم ماجد وقالت اتصلوا على سامي عشان يجيب الكيكه لأنها معاه اتصلي عليه وقولي له يدخلها هنا
سمر: أووكي من عيوني
أخذت سمر جوالها من الشنطه ودقت على سامي استنت شوية وسمعت أصوات: ألو
.......... (ماحد يجاوب)
سمر: ألوو ساامي
.........: هلااا والله
سمر طلت في الشاشه لقت مكتوب سامي رجعت الجوال لأذنها: هذا جوال سامي؟
........: أفاا سمورتي ماعرفتيني؟
هنا هيا سكتت وحست قلبها وقف شكت في الصوت بس ماهي متأكده: لأ ميين؟
..........: متأكده ماعرفتيني؟؟
بعد ماقال جملته الاخير سمر وصل الصوت لعقلها وعرفت صاحب الصوت لاشعوريا قالت: خالد!!
خالد بهمس: عيوونه
سمر حست نفسها في حلم بلعت ريقها كانت تبغا تقفل بس الكيكه لازم تقول لسامي عليها: امم ممكن أكلم سامي ضروري
خالد بزعل: يعني ولا حتى تباركي لي
سمر حست انها ثقييله هوا اتخرج من الجامعه سوا إنجاز لازم ع الأقل تبارك جمعت قوتها وقالت: مبرووك
خالد ضحك: ههههه الله يبارك فيكي وعقبال لكي التخرج وعقبال ليا الوظيفه ... وبنبرة فرح قال.. والزواج
سمر فهمت إنو يقصدها ومرره انحرجت أخييرن اتكلم
خالد: دقيقه أنادي لك ساامي
سمر اخذت هواء،، شويه سمعت صوت سامي وهوا يهزأ خالد لأنو كلمها وخالد يضحك
سامي: وانتي اكيد بسوطه
سمر كانت تبغا تقولو ع الكيكة وتقفل: ساامي اسمعني
سامي: خير نشوف ايش عندك
سمر: ماما تقول جيب الكيكه عندنا
سامي: أووه الكيكة طيب طيب اجيبها دحين مع السلامة
قفل من سمر وراح للكيكة عشان يوديها عند الحريم ..
في قاعة الحريم سمر قالت لسهى ومرام ورهف إنو دحين سامي حيجيب الكيكة يعني حيعرفوا شهد ورودي ع المفاجأة والكيكة والحفلة
كانوا كلهم متحمسين يشوفوا ردت فعل شهد ورودي أما رغد كانوا ناسين إنو المفاجأه لها كمان
وصلت الكيكة بينما شهد ورودي كان باين على وجههم قليل من الطفش خخخ
أول مادخلت الكيكة مافهموا القصة بس لما وقفوا لقوا في الكيكة أسماء العيلة وتحت مكتوب ألف مبرووك النجاح والتخرج وكان شكل الكيكة خطييير على شكل كتاب ومرسوم عليه سلم وواحد يصعد فيه وياخذ الشهادة وغير الطاقيات حق التخرج مرسومه ع الحواف
طبعا شهد وروضه استوعبوا وعلى طول حضنوا بعض ومعاهم سمر
أما أم خالد قالت بصوت عالي تسمع الكل: ألف مبروووك رغوده .. وحضنت رغد بعدين راحت لمكان ورجعت معاها هديه كبيرة مغلفة لرغد
رغد تتدلع: ياااي يسلموو ماما
وطبعا بعدها بدأت الأمهات يعطوا بناتهم الهديا وهماا فرحانين خصوصا شهد وروضة الي مشيت عليهم المفاجأه أحسن مايكون
أما عند الرجال كانوا كلهم عارفين إنها حفلة فدخلت عليهم الكيكة أول مادخلت صفقوا وبعدين مسكوا كلهم السكين وفي دي اللحظة كان فارس ماسك كاميرته
فارس: يلا طلوا في الكام وتشييير
الكل طل في الكاميرا وابتسم فارس أخذ لهم كم صورة وهما على دا الوضع بعدها قطعوا الكيكة وجالسين ياكلوها وبدأ الآباء يعطوا أولادهم الهديا (( في دي الحفلة كان اتفاقهم إنو الأمهات يعطوا هدايا للبنات والآباء يعطوا هدايا للأولاد))
وفارس يحاول ياخذ قد مايقدر صور
فارس: ساامي تعال خذ لنا صورة انا وخالد
جا سامي وأخذ الكاميرا من فارس بعد ماقال له ايش يضغط وجلسوا يتصورا
مهند كان معاهم يتصور وفي وسط التصوير دق جواله أمه اليم تصله رد عليها: هلاا أمي
أم ماجد :مبروووك يا ولدي
مهند: الله يبارك فيكي يا أحلى أم
أم ماجد: وعقبال التخرج ونشوفك دكتوور
مهند: ههههههههه آمين
أم ماجد: اقولك حبيبي تعرف الغرفة الصغيرة الي فوق
مهند: إيوا إشبها
أم ماجد: فيها الشنطة الي كنت حاطه فيها الهدايا بس ترى حتلاقي شنط كثيرة احنا الي لونها أخضر أبغاك تحطها في السيارة
مهند: أبشري دحين أطلع أجيبها
أم ماجد: الله يرضى عنك,, مع اليلامة
أول ماقفل من أمه استأذن من الموجودين طلع الدرج وفتح الغرفه لقى فيها تقريبا 4 شنط عرف شنطتهم من اللون الأخضر راح يبغا ياخذها بس شاف أخته شهد وهيا جالسة ع التسريحة في الغرفة الي جمبها كأنها تعدل شكلها أو تحط روج هيا كانت معطيته ظهرها حصلها فرصة يفجعها مشي على أطراف أصابعو وأول ماقرب منها شاف وجه أول مره يشوفو في المرايا جلس يرمش وهوا منصدم دوبها شهد كانت جالسة طبعا البنت الي كانت جالسة هيا تشبه لشهد من القفا أما هيا صنمت وكانت تطالع في المرايا على الولد الي دخل فجأه

مهند لف وجهه: آآسف أختي كنت .. كنت أحسبك أختي شهد
رجع للغرفه الي جمبها أخذ شنطتهم وجلس ينزلها من الدرج وهوا يفكر في الموقف الباايخ الي سواه للبنت مسكينه أكيد دحين خايفة يااقلبي عليها أستغفر الله اش جالس اقول انا مايسير اقول ياقلبي عليها بس سبحاان الله تشبه لشهد من ورا أو انا الي مااعرف افرق عموما هيا زي شهد حلوة من قدام،، يووه ميـن دي البنت؟ أول مره اشوفهاا
لمن وصل آخر الدرج لقى فارس
فارس: وينك لسا مااتصورت معاك صورة لوحدنا تعال نشوف لنا خلفيه حلوة
مهند: أوكي يلا جاي بس دقيقه أحط الشنطة في السيارة
بعد مارجع مهند لقا فارس واقف في نفس المكان
مهند: يلا أنا جاهز
فارس: طيب مين يصورنا ؟ انادي واحد من الشباب
ماخلص جملته الا دخلت عليهم روضه
روضه: أوو سوري ماكنت أحسب في أحد هنا
جات تبغا تخرج بس
فارس بسرعه: روضه روضه
روضه رجعت مستغربه: نعم
فارس: ممكن تصورينا صورة انا ومهند مع بعض
روضه طلت في مهند كأنها تستأذنه
مهند: يلا رودي ون بيكتشر
روضه: أوكي (شافت الكاميرا) ماشالله ايت زر اضغط؟ << ماشالله من كثرة الأزره
فارس قرب منها ونزل الكاميرا لها: في البداية دا بعدين عشان يصور أكثر من صورة تضغطي دا الزر
روضه رتبكت لما قرب وحست انها ما ركزت ايت زرين تضغط: احم يعني دا ودا
فارس: لا مو دا .الي جمبو
روضه: أوكي يلا أوقفوا جمب بعض
راح فارس ووقفوا جمب بعض وضغطت زي ماقال لها فارس بعد ماخلصت
مهند: ها بشر فرووس أختي طلعت تعرف تصور
فارس: دقيقه أشوف .. (عقد حواجبه) امم بصراحة مو مره يديك تهتز
روضه اتضايقت وقالت في نفسها تهتز افهمها يعني خايفة: يااربي خلاص مااعرف
فارس بملل: أفف كان قلتي انك ماتعرفي،، دحين نعيد الصورة
روضه عصبت منه: يعني هذا شكر ولا ايش افهموا
مهند: خلاص رودي فارس مايقصد مشكووره ماقصرتي
روضه طلت في فارس بحقد: إلااا يقصد
وخرجت من الغرفه بسرعه قبل ماتنفجر عليهم
مهند: يااخي كأنك ماتعرف إنو البنات حساسات
فارس: معليش أسمح لي أختك بزيادة عن البنات
مهند: طبيعي متعوده ع الدلع البنت الوحيده ياحبيبي
فارس: ماعلينا.. خلينا نروح مع الشباب
انتهت الحفلة على خير سارت شوية كلاشات بين الأمهات بس ماشدوو على بعض مرره.
’.’.’.’.’.’.’.’.’.’.’.’.’.’.’.’
في اليوم الي بعده كان يوم استلام بنات التوجيهي للنتائج وكانوا خايفين شوية لأنو على حسب النسبة يحددو قسمهم في الجامعة بس سمر ماكان على بالها واصلا ماتبغا تكمل جامعه بس شهد وروضه متحمسين
هوا كانت نتائجهم حتطلع في الجريدة وأول واحد اشتراها سامي يبغا يشوف نسبة شهد بنفسه .. جلس يدور على اسمها في البداية قرأ روضة وسمر كانت جمبه قال لها: نسبة رودي 94.57 ماشالله
سمر: ماشالله ينااس عليها دحين اتصل عليها
بعدين وصل لاسم سمر: اما نسبة سمر .........
سمر: يلااا سامي قول كم ولا هات الجريده
سامي يبغا ينرفزها: مو انتي مايهمك وماتبغي تكملي جامعة خلاص مو لازم تعرفي نسبتك
سمر: إلا يهمني أجل إيش فائدة المذاكره بسرعه قوول
سامي: ههههههه أوكي خلاص حقول نسبتك 89.50
سمر: أوو ماشالله اتوقعت أقل الحمدالله طيب وشهد بعدي حتلاقيها
سامي دور لشهد ولقاها مي بعيده عن اسم سمر: ماشالله على شهد الله يحفظها من العين
سمر بابتسامة فرح: من جد؟ كم يعني
سامي: 96.45 ماشالله أشطركم
سمر: كلولولولولييييش الله يسعدنا ويوفقنا
وعلى طول مسكت الجوال ودقت على روضة
أما سامي مسك جواله ودق على رقم بيت
سمع صوت حرمه كبيره على طول قفل .. جلس دقيقه ورجع اتصل تاني .. رد عليه صوت ناعم: ألوو
سامي: السلام عليكم
.......: وعليكم السلام
سامي: مين! شهد؟
شهد استغربت: إيوا أنا شهد مين معايا؟
سامي ابتسم: هلا والله.. كيفك؟ معاكي سامي
شهد رتبكت ول ماسمعت اسمه وماعرفت ايش تقول
سامي: ألوو موجوده؟
شهد: إيوا دقيقه أنادي لك فارس
سامي بسرعه: لالا شهد
شهد قلبها دق: نعم
سامي: أنا أبغاكي انتي ابشرك قرأت نسبتك في الجريده
شهد مااصدقت: من جد؟؟
سامي: هههههههههه إيوا ماشالله ترفع الراس
شهد بحماس: كم؟؟؟؟
سامي: 96.45
شهد: وااو ماشالله مره كويس (انتبهت انها تكلم سامي) احم شكرا سامي
سامي ياحلو اسمي من لسانها ياليتها تعيده مليون مره: العفو وألف مبروك
شهد: الله يبارك فيك.. مع السلامه
سامي: الله معاكي << ومايبغا يقفل
قفل من شهد وراح للغرفه الي فيها أمه وأبوه
دق الباب ودخل عليهم
أبو سامي: هلا سامي اتفضل
سامي جلس معهاهم: هلا فيكم .. كيف الحال؟
أم سامي بضجر: ايش عندك؟
أبو سامي أعطاها نظره: خفي شويه
سامي ابتسم: إن شالله بقول الي عندي... احم انا حاب اكلمكم في مووضوع يعني انا ماشالله اتخرجت والوظيفه ان شالله مدبرة في شركة أبويا الله يحفظه فأنا جاي أبغا أقول لكم إني اش رايكم أخطب
أم سامي ابتسمت: هاذي الساعة المباركة وإن شالله ألاقي لك البنت الي تستاهلك
سامي اتوتر شويه: الله يخليكي ليا بس البنت حاطها في بالي وإن شالله أكون أنا استاهلها
أبو سامي: أووه ماشالله ومين هيا سعيدة الحظ؟
سامي: شهــد

الجـــــــ السابع ــــــــزء
دخل فارس للبيت على غير هدوءه المعتاد فتح الباب بقووة
فارس وهوا يصرخ: أخييييييييرا ياناس أخييرا فرحاااااااان والله فرحاااان
عزوز راح لأخوه وهوا يجري: إث في؟
فارس راح لعزوز وخطفه من الأرض ورفعه لفوق جلس يدوره وعزوز يصررخ ويضحك رجع نزله وحطوو في كرسي عجلات ومشآآه بالكرسي في الممر بسررعه يعني سوى رجججه
نزلت شهد من الدرج جري وشافت فارس برجته اسستغربت بس كملت لعنده جري ألين وصلت له فحطت: اش ساير في الدنيا؟
فارس راح لها وضمها بقووه
شهد: لاوالله مانت بعقلك
فارس: ههههههههههههههههههههههههههههاي أكيد موو بعقلي اليوم تحققت أمنيتي
شهد: ايش سار؟؟؟
فارس: لا خلي العيله الكريمه كلها تجتمع عشان أقول.. ولاتخافي شئ مو عن سامي خطيبك << وافقت
شهد تغير الموضوع من الإحراج: يوو ماأقدر أصبر بابا في الدوام وماما في المطبخ وليان نايمه ( مسكت يده وجلسوا في الكنبه) يلا قول
فارس بنظره غريبه: مصرره؟
شهد: مصرره وبقوة
فارس: أمري لله ... قرب لإذنها وقال لها
شهد: واااااااااو احلف
فارس بابتسامه شاقه الحلق: والله العظيم
شهد بحزن: بس
هنا دخلت أمه: السلااام عليكم .. متى جيت فرووس وعلى ايش الفرحة؟؟
فارس: مفاجأه أقول لك مع أبويا
أم فارس: طيب أنا حرجع المطبخ وراجعه
فارس: أووكي (طل في شهد وغمز) ها شهوده إيش راايك؟
شهد بدون ماتطالع فيه: مدري متفااجئه
فارس: ههههههههههه تتعودي ياقلبي

سمعوا صوت مفتاح الباب دخل أبوهم للصاله ومعاه أوراقه وملفاته
راح فارس لعنده وشال كل شئ من يده وباس راسه: هلا والله بالوالد الحبيب
أبو فارس: ههههههههههههه ياهلا فييك ماشالله جاي بدري اليوم وفرحااان ايش عندك؟
فارس ابتسم: أدخل وأرتاح و غير ملابسك ويسير خير
أبو فارس: يعني فيه شئ
فارس: هههههههههههههه فيه وإن شالله يعجبكم
دخل أبوه وغير ملابسه وانحط الغداء ع الطاولة يعني اجتمعت العيلة معاهم ليان ..
أم فارس: عارفين اشتقت لمين؟
أبو فارس: سبحان الله حتى انا اشتقت لها
فارس: أكيد هيفاء؟
أم فارس: إيوا والله الله يسعدها وحشتني إن شالله تجينا اليوم
شهد: كويــس ينااس حتى لموو وحشتني
أبو فارس: إيوا فرووس إيش الموضوع الي تبغا تقول لنا عليه؟
فارس طل في شهد كأنو يقول لها شجعيني
شهد ابتسمت: قوول لهم الخبر الحلوو يا شاطر
فارس: اليوم جاني اتصال يقولوا لي فيه إني جاتني بعثة لفرنسا أدرس هناك يعني وإذا أوكي بكرة يعملوا معايا مقابلة بس كم سؤال بسيط وبعدها أسافر... (طل في امه وأبوه يسألهم بعيوونه إيش رايكم)
أبو فارس: احم والله إنت تعرف رأيي أنا عندي الدراسة مهمة وإذا إنت ناوي تشد حيلك وتدرس فأنا أشجعك وماعندي أي مانع
فارس ابتسم من قلبه : الله يخليك والله إني كنت عارف رأيك وإنتي أمي؟؟
أم فارس: فرنسا غربه لكن أبغا أسألك كم حتجلس؟؟
فارس: امم تقريبا 6 شهور بس إذا قدرت مثلا في نص الستة شهورإني أجي جده ليش لأ
شهد بحزن: الله يوفقك في دراستك وحيااتك كلها
الكل: آآمين
’.’.’.’.’.’.’.’.’.’.’.’.’.’.’.’
روضة وشهد وسمر بما إنهم في إجازه اتجمعوا في بيت سمر لأنها عزمتهم عندها بس هما الإثنين
طبعا طلعوا في غرفتها بعد ماسلموا على أم سامي لأن شهد أصرت عيب تطلع وماتسلم على خالتها ( أم خطيبها)
أول مادخلوا الغرفة
روضه: سموورة إنتي مغيرة لون البوية صح؟؟
سمر: كويس رودي ملاحظتك قويه
شهد: حتى أنا لاحظت بس لييش؟
سمر: أوو حتى شهد لاحظت كويس كنت أحسبك ماتلاحظي إلا على الكلام الي أقولو عن سامي هههههههه

هنا دخلت عليهم سهى الغرفة: هلااا والله نور البيت.. أهلًا بمرة أخويا هههههه ينااس عليك
شهد انحرجت: هلا فيكي
سلموا على بعض .. روضة: منوور بوجودك
شهد: كيف حال مرام ورهف؟
سهى:مرام ورهف ولااا بعض الناس مثلا خطيبك (ضحكت).. كويسين الحمدالله
شهد: هههههههه حرام عليكي والله قصدي مرام ورهف
روضه: خلاص صدقناكي يااعروسة .. سهى صح مبرووك النجاح
سهى: الله يبارك فيكم.. يلا انا استأذن ’’ تبغوا اوصل سلاام لبعض الناس؟
سمر تطل في شهد: أنا لا شكرا
روضه تكمل: ولااا انا شكرا
شهد معاهم: ولااا انا تسلمي
سهى: هههههههههه أوكي براحتكم بباي
روضة: بباي
خرجت سهى..
روضه: إيوا سمر إيش كنت أبغا اسالك
سمر: كنا نتكلم عن البوية أول شئ
روضه: إييوا اتذكرت استغربت ليش لون البوية أخضر أعرف لونك المفضل أورانج!
سمر بخجل: أقوول بس ماتعلقوا
شهد: أووكي ليش؟
سمر: لأن اللون الأخضر لون خالد المفضل
روضه وشهد: ههههههههههه
روضة: الله يخليكي أبغاا أقول كلمة على لسااني
سمر: روودي نونونو
شهد: طيب يلا نغير الموضوع.. صح ماسمعتوا آخر خبر؟
سمر: واات؟ .. لاتقولي سامي خطبك قدييمة
شهد: مرره مافي خبر غيرو
روضه: ونحن ندري عنك !.. طيب خبر حلو ولا محزن
شهد: نص ونص،، فارس جاتو بعثة لفرنسا
سمر: حلوو مره حلو ليش نص ونص
شهد: لا بس إنو إحنا حنشتاق لو
سمر: بلااا دلع، كم حيجلس؟
شهد: تقريبا 6 شهور
روضه بتفكير: لو زياده عن سنة أحسن (قالت الكلمة ومانتبهت الا بعد ماقالتها قالت بسررعه) آآ قصدي إنو إنو يعني 6شهور شويه ممكن لو جلس أكثر يستفيد
شهد: لالا زياده عن كدا ايش الله لايقدر
سمر: يلا الله يوفقو .. ولا تخافي سامي يخفف عليكي ههههه
شهد: احلفي
’.’.’.’.’.’.’.’.’.’.’.’.’.’.’.’
كان فارس ومهند وسامي ورائد وخالد جالسين في مقهى
فارس: يا الله ماني مصدق بكره رح أسافر لفرنسا
خالد: والله حنشتااااق لك الله يعيننا
فارس: انا الي الله يعينني على مر الغربه
سامي: لا ان شالله تتعود هيا في البدايه صعبه بس آخرتها حتتعود
رائد: خلي جوالك جمبك على طول حتى وانت نايم تعرف اختلاف التوقيت
فارس: إيوا اكيد
مهند تنهد: بيفضى الجو علي
فارس: لا الله يخلي الشباب
مهند: صح بس كل واحد له معزه خاااصه
فارس: عاد لازم تتحمل عارف اني غالي عند الكل بس
قاطعه خالد: هههههههههههه احلف، لا عادي مو مره غالي عندي
فارس: امم يمكن, مدري مين الي قال قبل شوية حنشتاق لك
رائد: ولااا أحد ،، في أحد قال كدا شباب
مهند: لا أبدًا يتهيأ لك مع السفر
فارس: ههههههههههه الحمدالله طمنتوني أروح وأنا مرتاح إني ماأعذب أحد بفراقي
سامي: ههههههه عذاب مره وحده شايفنا زوجتك المهم دعواااتك فارس لا تنسانا
فارس: ابشرر وأنا اقدر أنسااكم

الجـــــــ الثامن ــــــــزء
نروح لبيت أبو خالد بالتحديد في غرفة رغد الي كانت جالسة ع السرير ماسكة الجوال تتكلم بدلع وتلعب بخصل شعرها..
رغد: هههههههههه بس؟
.........: وعمري وحياتي وقلبي و.. ايش في كمان؟
رغد بدلع: مو حبيبتك؟
.........: كل دا ومانتي حبيبتي؟
رغد: ........
.........: وانتي ماتبغي تقولي لي كلمه وحده على الأقل حلوه؟
رغد: امممم اش تبغى أقول لك؟
........: قولي فهودي حبييبي
رغد: لاااا صعبه
فهد بزعل: يعني أنا مو حبيبك؟
رغد بحياء: إلااا ... بس ماأقدر أنطقها
فهد: هههههههههه يلا قولي بلا دلع
رغد تاخذ نفس
فهد: هههههههههههههاي لدي الدرجه صعبه؟
رغد بدلع وترجي: فهودي حبيبي كفاايه
فهد يبتسم: أموووووووووت أنا على الدلع
أم خالد تنادي: رغد
رغد: فهودي ماما تناديني
فهد: أوكي يا قمر نسمع صوتك قريب
رغد: إن شالله (بابتسامه)
فهد: بايات عمري
قفلت ونزلت لأمها
رغد: هلا مامي ناديتيني؟
أم خالد: إيوا أبغا قناة إم بي سي نسيت رقمها
رغد: يؤ ناديتيني عشان كدا
أم خالد: مااستاهل؟
رغد تبتسم: وأكثر يالغالية
’.’.’.’.’.’.’.’.’.’.’.’.’.’.’.’
فيـ بيت أبو ماجد كان يعتبر إزعاج عن دائما والسبب زيارة ماجد وهيفاء وبنتهم لمى
أبو ماجد: أخييرا اتواضعتوا وزرتونا
ماجد: هههههههه والله عارف إنت وضعنا موو تكبر بس الدوامات الله يعيننا
أم ماجد: الله يسهل لكم .. وكيفك ياهيفاء وكيف لمى معاكي
هيفاء: الله يسلمك الحمدالله بخير وانتو كيفكم ايش مسويين في الإجازة
روضة: الحمدالله حلووة
هيفاء: أكيد حـلوة بدون مدارس ونوم الين بعد الفجر
روضه: هههههههه من جد.. لموو ياقلبو تعالي
راحت لها لموو جري
ماجد: روودي ترى لموو تحب الحلوين
روضه: ههههههههه عشان كدا تمووت فيا
ماجد: يااعيني أموت ع الواثق.. عزووز أخبارك ياقوي

عزوز ضحك: أنا تيب
ماجد: دووم يارب وإنتي ليان كيف الإجازه حلوه؟
أبو ماجد: أكيد عاجبتك صح ولا تبغي صحباتك والمدرسه؟
ليان: شويه مدرسه شويه إجازه
هيفاء: صحكلامك شااطره ماشالله عليكي
أم ماجد: أخوكي فارس بكرة رايح لفرنسا ولا بعده؟
هيفاء: لا بكره عشان كدا شوية رايحين له
أبو ماجد: ماشالله الله يعينه ويوفقه
هيفاء: آمين
ماجد: لايفووتكم ياجماعه لمى تعرف ترقص
لمى بخجل: بس ليان ترقص معايا
أبو ماجد: ههههههههههههه كمان متدربين مع بعض
أم ماجد: يلا لمو ورينا شويه
روضه بدلعها: عشااني
ماجد: يلا لمو عشان عمه رودي
لمى: أوكي
شغلوا الإستريوا على أغنية مشكلتي أهواه وحبه مجنني
قامت ورقصت كان رقصها خطيير أكبر من سنها وهيا ترقص راحت لعند روضه وتسحبها تبغاها ترقص معاها
روضه وهيا تصفق: لا إنتي أرقصي
هيفاء: يلا روضه قومي قومي
روضه: أقوم بشرط تقومي معايا
هيفاء: هههههههههههههه لا قومي انتي
ماجد راح لهيفاء ومسكها قومها بالقوه ووقف هوا يشوفها ترقص وهوا ماسك يدها وطل في روضه: يلا قومي قومتها
قامت روضه رقصت و رقصها يجننن شويه ورجعت جلست
هيفاء بعد ماجلست: ماشالله رودي تحلوي
روضه: تسلمي عيونك الحلوة
هيفاء: أكيد الخطاب طواابير
روضه بخجل: ههههه لاعاد موو طوابير
أم ماجد: يجوها أحسن ناس بس هيا ترفض
روضه بخجل: ماماا لسا أحس نفسي صغيره
ماجد: لاياحلوة موو صغيرة إذا جاكي المناسب وافقي
روضه غيرت الموضوع: يلا عقبال ماتزوجوا لموو
أبو ماجد: ههههههههه إن شالله .. أول أحفادي
’.’.’.’.’.’.’.’.’.’.’.’.’.’.’.’
شهد وأمها وأبوها واقفين في المطار مع فارس يستنوا الإعلان عن الرحلة إلى فرنسا
أبو فارس: الله يرضى عنك ياولدي ويوصلك بالسلامة
فارس: آآمين .. شايل هم في الطياره
أم فارس: لا إن شالله تنبسط وحاول تفكر في أشياء حلوة
شهد نزلت دمعه: حتووحشني ياوحش
فارس مسح لها دموعها: ههههههههه شهووده ترى ماتهون علي دموعك وإذا إني وحش ليش حتشتاقي لي ههههه
شهد ضحكت: هههههههههههه مدري
سمعوا النـداء
فارس: احم يلا أشوفكم على خير حبايبي
أبو فارس: الله معاك وادعيلنا في الطياره
فارس: لاتوصي حريص وسلموا لي على أهل جده كلهم
أم فارس تخفي عبرتها: يووصل إن شالله.. الله يوفقك
فارس: آآمين مع السلاامه
الكل: الله معاك

الجـــــــ التاسع ــــــــزء
في بيت أبو سامي كلهم كانـو متجمعين في مكان واحد وخايفين
أبو سامي: حااس بتشنج وبغثيااان موو قادر اتحكم بيديي
سامي: يلا امي البسي العباية خلينا نوديه المستشفى
سمر راحت جري لبست عبايتها وبخوف: والله رجلي مع رجلكم
سامي عارف اهمية سمر خصوصا في زي دي المواقف فسكت
اما سهى مارضي لها مع إنها ذكيه وحتفيدهم بس صغيرة //
على طول ركبوا السيارة سامي كان يسوق وورا أبو سامي معاه أم سامي وسمر
راحوا للمستشفى الي فيها ملف أبو سامي .. طبعا دخلوا ع الطوارئ وسامي نادى الممرضات يجيبوا له سرير
بعد مادخلوه الغرفة دخل عليه الدكتور وجلس يكشف عليه وهما يستنوا برا
سامي: ياارب خير
أم سامي: يالله متى بيخرج الدكتور؟
ماقالت جملتها إلا شافوا الدكتور يخرج..راح له سامي بسرعه: ها دكتور بشر
الدكتور: إنت ولده؟
سامي: إيوا نعم
الدكتور: طيب ياليت تتفضل إنت والمدام ونتكلم في المكتب
’.’.’.’.’.’.’.’.’.’.’.’.’.’.’.’
ركب فارس الطيارة ودور على مقعده حسب الرقم لقاه الكرسي الي جمب الطاقة فرح لأنه يحب هذا المكان وجلس يستنى الراكب الي جمبه ويتمنى يكون شاب سعودي وينبسطوا مع بعض،، وهوا يحط شنطته شاف واحد جلس جمبه أول شئ فرح إنه رجال بس لسا ماكان عارف إيش جنسيته ،، بعد ماحط الشنطة جا يبغا يدخل لمكانه أشر للرجال
الرجال ابتسم وبعد له: Hi
فارس عرف إنه موو سعودي من ملامحه وكلامه دخل لمكانه ابتسم للرجال: Hi
الرجال: From any town? (من أي بلدة؟)
فارس: What about you?..Jeddah(جدة.. ماذا عنك؟)
الرجال: India (الهند)
فارس استغرب/ الرجال مو مره ملامحه هندية: What is your name؟ (ماهو اسمك؟)
الرجال: You? .. Sami(سامي.. انت؟)
فارس ابتسم واتذكر سامي ودعا له بالسعادة (سبحان الله في القوت المناسب): Fares (فارس)
’.’.’.’.’.’.’.’.’.’.’.’.’.’.’.’
دخلوا الثلاثه مع الدكتور للمكتب ويدهم على قلبهم
الدكتور: أنا طبعا كشفت عليه مبدئي والاستنتاج الي استنتجتوا ماأقدر أأكد لكم هوا الا بعد الأشعة بس مبدئيا من الأعراض الواضحة الصداع أول مايصحى والغثيان وعدم الشعور ببعض الأشياء تقول إنه يمكن الوالد يكون مصاب بسرطان الدماغ
أم سامي: سرطان الدماغ!!
الدكتور: مبدئيا .. قولوا لاحول ولا قوة إلا بالله وادعوا النتائج تقول عكس كلامي
سامي: آآمين بس يادكتور: السرطان حميد ولاخبيث؟
الدكتور: والله احنا مانقدر نحدد إلا إذا أتاكدنا في البداية إنه عنده سرطان وإذا طلع لاسمح الله ناخذ عينه ونحدد
سمر: لاحول ولا قوة إلا بالله.. اللهم آجرنا في مصيبتنا واخلفنا خيرا منها
أم سامي: نقدر نشوفه؟
الدكتور: اتفضلوا
’.’.’.’.’.’.’.’.’.’.’.’.’.’.’.’
محادثة بين رغد وصحبتها نهى ..// رغد ((•@ ?أبيـكـ أقرب من أنفاسي ?•@)) ’’نهى (('•.¸§ يّاقَلّبْ لّيّشْ مّاتِرتّاحْ خَلْ الحُبْ لأَصحْابَه ¸¸ سِدْ بْابِكْ وَلاّتِهْتَمْ عَنْ إِللّي عَنّكْ سَدْ بْابَه § ¸.•'))

'•.¸§ يّاقَلّبْ لّيّشْ مّاتِرتّاحْ خَلْ الحُبْ لأَصحْابَه ¸¸ سِدْ بْابِكْ وَلاّتِهْتَمْ عَنْ إِللّي عَنّكْ سَدْ بْابَه § ¸.•':
أخييرا اتصل عليكي
•@ ?أبيـكـ أقرب من أنفاسي ?•@:
بس تعرفي شئ
'•.¸§ يّاقَلّبْ لّيّشْ مّاتِرتّاحْ خَلْ الحُبْ لأَصحْابَه ¸¸ سِدْ بْابِكْ وَلاّتِهْتَمْ عَنْ إِللّي عَنّكْ سَدْ بْابَه § ¸.•':
اييش
•@ ?أبيـكـ أقرب من أنفاسي ?•@:
حسيته واحد خطيير غير عن الي كنت اكلمهم
'•.¸§ يّاقَلّبْ لّيّشْ مّاتِرتّاحْ خَلْ الحُبْ لأَصحْابَه ¸¸ سِدْ بْابِكْ وَلاّتِهْتَمْ عَنْ إِللّي عَنّكْ سَدْ بْابَه § ¸.•':
هههههه أكيد،، دا عن طريقي
•@ ?أبيـكـ أقرب من أنفاسي ?•@:
لاتصدقي نفسك
'•.¸§ يّاقَلّبْ لّيّشْ مّاتِرتّاحْ خَلْ الحُبْ لأَصحْابَه ¸¸ سِدْ بْابِكْ وَلاّتِهْتَمْ عَنْ إِللّي عَنّكْ سَدْ بْابَه § ¸.•':
المهم ايش قلتوا
•@ ?أبيـكـ أقرب من أنفاسي ?•@:
أحلى شئ إنو جريء ومقدر إنو يكلمني
'•.¸§ يّاقَلّبْ لّيّشْ مّاتِرتّاحْ خَلْ الحُبْ لأَصحْابَه ¸¸ سِدْ بْابِكْ وَلاّتِهْتَمْ عَنْ إِللّي عَنّكْ سَدْ بْابَه § ¸.•':
الله يستر من جرأته إيش قااال؟
•@ ?أبيـكـ أقرب من أنفاسي ?•@:
قالي إنتي حياتي وروحي وعمري وقلبي قلت له مو حبيبتك؟ قال لي كل دا ومو حبيبتي
'•.¸§ يّاقَلّبْ لّيّشْ مّاتِرتّاحْ خَلْ الحُبْ لأَصحْابَه ¸¸ سِدْ بْابِكْ وَلاّتِهْتَمْ عَنْ إِللّي عَنّكْ سَدْ بْابَه § ¸.•':
وهـ وهـ خطييرين والله أحسكم لايقين لبعض
•@ ?أبيـكـ أقرب من أنفاسي ?•@:
من جــد// تخيلي قالي قولي فهودي حبيبي قلت لو لاا صعبه بس كسر خاطري حسيته زعل قلت لو فهودي حبيبي كفايه
'•.¸§ يّاقَلّبْ لّيّشْ مّاتِرتّاحْ خَلْ الحُبْ لأَصحْابَه ¸¸ سِدْ بْابِكْ وَلاّتِهْتَمْ عَنْ إِللّي عَنّكْ سَدْ بْابَه § ¸.•':
هههههههه يااعيني لدي الدرجة خايفة عليه يزعل
•@ ?أبيـكـ أقرب من أنفاسي ?•@:
نهى لاتكملي معااه إنتي (وجه خجل)

'•.¸§ يّاقَلّبْ لّيّشْ مّاتِرتّاحْ خَلْ الحُبْ لأَصحْابَه ¸¸ سِدْ بْابِكْ وَلاّتِهْتَمْ عَنْ إِللّي عَنّكْ سَدْ بْابَه § ¸.•':
هههه أووكي خلااص.. طيب ماطلب يقابلك؟
•@ ?أبيـكـ أقرب من أنفاسي ?•@:
للآن لساا
'•.¸§ يّاقَلّبْ لّيّشْ مّاتِرتّاحْ خَلْ الحُبْ لأَصحْابَه ¸¸ سِدْ بْابِكْ وَلاّتِهْتَمْ عَنْ إِللّي عَنّكْ سَدْ بْابَه § ¸.•':
ولو طلب؟..
•@ ?أبيـكـ أقرب من أنفاسي ?•@:
اممم مدري ...
'•.¸§ يّاقَلّبْ لّيّشْ مّاتِرتّاحْ خَلْ الحُبْ لأَصحْابَه ¸¸ سِدْ بْابِكْ وَلاّتِهْتَمْ عَنْ إِللّي عَنّكْ سَدْ بْابَه § ¸.•':
شوفي حبيبتي نصيحتي في البدايه اتدلعي عليه وسوي انك ثقيله بس أكيد حيترجاكي قولي له موافقه بشرط
•@ ?أبيـكـ أقرب من أنفاسي ?•@:
وإيش هوا الشرط
'•.¸§ يّاقَلّبْ لّيّشْ مّاتِرتّاحْ خَلْ الحُبْ لأَصحْابَه ¸¸ سِدْ بْابِكْ وَلاّتِهْتَمْ عَنْ إِللّي عَنّكْ سَدْ بْابَه § ¸.•':
أنا أجي معاكي
•@ ?أبيـكـ أقرب من أنفاسي ?•@:
وااو والله إنك خطيره جبتيها عشان ماياخذ راحته ههههههه

الجـــــــ العاشرــــــــزء
[color="blue"]أم ماجد وهيا تقفل السماعة: لاااحول ولااقوة إلا بالله
روضة بسرعه: ماما ايش في فجعتيني؟؟؟
أم ماجد: أبو سامي البعيده جاه سرطان الدماغ ويقولوا إنه خبيث
روضه سكتـت حست بصدمـه
أبو ماجد: إنا لله وإنا إليه راجعون..طيب قالوا إنه منتشر ولا في أمل لعلاجه
أم ماجد: والله مدري دوبها أم فارس كلمتني وهذا الي قالت لي عليه
مهند: لازم نروح له المستشفى
أبو ماجد: أكيد يلا قمنا
روضه دموعها نزلت: ياقلبي ياسمــر الله يصبركم.. بابا تقدروا تحطوني عند بيت سمر؟
أم ماجد: إيوا والله روحي عندها ونسيها الله يربط على قلوبهم
** الكل كان متفاجئ من الخبر **
راحواا للمستشفى وسلموا على أبو سامي جلسوا يقرأوا عليه وطبعا كانت الغرفة فيها ضيووف بس موو مره كثير
أم سامي: قضاء الله وقدره
أم ماجد: والنعم بالله
أبو فارس: عاد يا أم سامي مانوصيكي أي شئ تحتاجونه مايردكم إلا لسانكم
أبو ماجد: إيوا ترى احنا في الخدمة والله يشفي أبو سامي
أم سامي بدون تعاطف: إن شالله << كأنها تقولها بدون نفس
أبو ماجد وأبو فارس راحوا للدكتور يبغوا يسألوه كم سؤال لقوه في مكتبه دخلوا عليه وبعد السلام
أبو فارس: والله احنا يادكتور نبغا نسألك الخبيث منتشر ولالا
أبو ماجد: يعني في إمكانيه لعلاجه؟
الدكتور: الحمدالله اطمنوا إحنا حنعمل له عمليه جراحيه ونستأصل له الورم لأنه موضعي والعمليه بإذن الله حتكون سهله لأن الورم جمب عضو غير حيوي أو هام ..
أبو فارس: الله يطمنك يا دكتور.. ومتى موعد العملية؟
الدكتور: الموعد المناسب له بكـره بإذن الله بعد صلاة المغرب
أبو ماجد وأبو فارس وقفواـ
أبو ماجد: مشكور يادكتور
الدكتور: العفو .. الله معاكم
خرجوا أبو ماجد وأبو فارس من عند الدكتوور
أبو فارس: بس الخبر مانبغاه يوصل لفارس تعرف الغربه وقول لمهند إذا كلمه فارس مايجيب له سيرة
أبو ماجد: أبشرر إن شالله[/color]
’.’.’.’.’.’.’.’.’.’.’.’.’.’.’.’
دخلت شهد لغرفتها بعد مارجعت من بيت سمر وكلها حزن على حالة أبو سامي و سامي..مسكت مفتاح صفير وفتحت فيه درج أخذت من الدرج مفكرتها أو دفترها الخاص وبدأت تكتب فيه بقلم لونه أسود
قبل قليل كنت في منزل أبو سامي شفاه الله..
لقد أصابه المرض فجأه :/
سأدعوا الله أن يربط على قلوبهم ..
أعرف أن عقد قراني من سامي سيتأخر ،، ولكن ليس هذا هو مايهمني ـ
إن الذي يهمني الآن هو سامي وحالته مع أبوه وأتمنى أن أكون بجانبه أصبره وأساعده..
’.’.’.’.’.’.’.’.’.’.’.’.’.’.’.’
نروح لمـــكان بعيــــد عن جده وبعيد عن جوها وأجوائها وطبيعتها وبعيد عن الحزن الي فيهاا .. نروح لفرنسا وبالتحديـــد عند فارس
كان جالس في الشقه حقه الي موجوده داخل عماره أغلبها عربيين .. في الشقه الي قباله ساكن واحد اتعرف عليه اسمه حسن من جده وهوا أكثر واحد اندمج معاه وفي الشقه الي تحته ساكن واحد لبناني، غالبا مشغول اسمه فادي مقابل شقة فادي ساكنه وحده اسمها روزا من الأردن بس أغلب حياتها عايشه في لبنان عشان كدا لهجتها لبنانيه

جلس فارس وقدامه صاحبه حسن// حسن: شخصية مرحه وملامحه رجوليه مافيها نعومه اتعرف على فارس وسار يحبه مره وكأنه يعرفه من زمان
حسن يتمدد على الصوفا: آآه اخيرا بنرتاح لمدة 24 ساعه
فارس جالس وفي يده الريموت يغير بين القنوات: من جد ها اليوم اش جدولنا
حسن عقد حواجبه: ماقلت لك أنا؟
فارس: لا ايش؟
حسن: اليوم عازمنا فادي اللبناني على العشا في حديقه رووعه بس في شئ امم يمكن ما ترتاح
فارس: الي هوا
حسن: انت عارف انو في العماره مافي غير 3 شباب انا وانت وفادي وبنت وحده الي هيا روزا
فارس: طيب
حسن: هذا الأخ الحبيب فادي عازم كل الي في العماره يعني انا وانت وروزا اليوم على العشا
فارس: مممممم (يستهبل قال) والمشكله؟
حسن رماه بالمخده: ههههههههههههههههه عادي ها شكلو الوضع عجبك
فارس يكمل هبالته سوى نفسه مستغرب: أي وضع؟!
حسن: ههههههههههههههه فرووس وربي ما تبطل حركاتك
فارس: ههههههههههههههه طيب اعصابك بس
حسن: المهم رايك؟
فارس: تبغا الصراحه
حسن: أكيد ولا شئ غير الصراحه لأن في الصراحة راحة وفي الصراحة
قاطعه فارس: فهمنا فهمنا( تثاءب) .. أنا رأيي الصريح نروح لأنو الأخ عازمنا ومكلف ولا تنسى اننا في فرنسا مو في السعوديه

حسن: تهء تهء (ضحكه << بس عجييبه) خلاص رأيي من رايك إن شالله اليوم بعد المغرب نكون في السياره
فارس: تعرف الطريق؟
حسن ضرب صدره: أفا عليك انا ليا سنه ونص هنا
فارس: المهم قبل لاتبدأ لي بسيرتك الذاتيه أنا رايح انام
حسن: خخخخخ ياخي اسمح لي اقول لك انو ماعندك أصول الضيافه جاي لشقتك تروح تنام وتخليني
فارس وقف: عاد هذا أنا رضيت ولا الباب يوسع فيل
حسن: هع هع فيل مره وحده هاذي واسعه
راح فارس لسريره ماكان فيه حيل يرد عليه وعلى طول نااام
’.’.’.’.’.’.’.’.’.’.’.’.’.’.’.’
فيـ بيت من بيوت العوائل الأربعه يعتبر بعيد من الإنسانية // كانت أم خالد تكلم أم سامي في التلفون
أم سامي: أفف أستغفر الله يا أم خالد مدري من وين طلع له المرض لا والأدهى الضيوف مايهجدون
أم خالد: ههههههههههه عاد انتي لمحي لهم يخفون زياراتهم .. وترى انا ماني جايه ازورك
أم سامي: لييه أنا ابغاكي انتي
أم خالد: يااشيخه فكينا تبغين انتي تجي عندنا الله يحييكي.. إلا وين ولدي خالد عندكم؟
أم سامي: إيوا خالد ومعاه مرام أحسن يفكوني من الشغل والضيافه
أم خالد: إيوا أجل ايش فايدتهم الله يخلي لي رغوده جالسه عندي هنا
رغد: هههههه آمين
أم خالد: يلا أم سامي مع السلاامه
أم سامي بطفش: مع السلامة
رغد: إيش تقول أم سامي؟
أم خالد: هههههههه أم سامي هاا من رجلها بدون خاله
رغد بغرور: تحمد ربها أقول اسمها على لساني
أم خالد: هههههههههه لا حرام أم سامي تستاهل
رغد: المهم ايش تقول عندها هرجه ولا بس كدا
أم خالد: لا بس تقول إنها طفشانة من مرض أبو سامي و الضيوف
رغد: هههههه من جد الله يعينهاا .. طيب ليش ماتجي عندنا؟؟
أم خالد: مدري قلت لهاا
هنا رن جوال رغد أول ماشافت الاسم وقفت بسرعه
أم خالد: مين يدق عليكي؟
رغد وهيا تطلع الدرج: نهى يعني مين
دخلت غرفتها وقفلت الباب وضغطت ع الزر الأخضر
رغد بصوت ناعم: ألوو
فهد: يا هلا والله براعية الألوو.. كيفك حياتي؟
رغد بحياء مصطنع: هلا فيك.. بخير وإنت؟
فهد: أكيد بخيير لما سمعت صوتك
رغد: تسلم
فهد: الله يسلمك.. وكيف حال صحبتك؟؟
رغد استغربت: صحبتي!
فهد: صحبتك الي عرفتنا على بعض
رغد: آآ نهى ليش تسأل عنهاا
فهد: أكيد أسأل عنها مين عرفني على القمر غيرهاا
رغد: هههههه الحمدالله بخير
فهد: رغووده
رغد: هلا
فهد: ما ودك تشوفيني ونتعرف على بعض أكثر؟
رغد سكـتت
فهد: رغوده حبيبتي أعرف مطعم مره حلوو ومناسب نتقابل فيه
رغد: مدري أنا بنت ناس وأخاف إذا أهلي عرفوا يسير شئ
فهد بسرعه: لالا لاتخافي صدقيني ماحد حيعرف أنا أوقف بعيد عن بيتكم
رغد: لا أصلا حتى لو قلت أوكي ماحركب معاك نتقابل في المطعم
فهد بقهر: لييش؟ خلينا نركب مع بعض السيارة ونستغل الوقت قد مانقدر نكون مع بعض
رغد: لالا مستحيل أركب سيارتك خلاص نتقابل في المطعم
فهد: أووكي براحتك مع إني كنت أتمنى تشوفي سيارتي وتركبي معايا
رغد: بس فهد ما أقدر اقابلك الا بشرط
فهد: آمري تدللي كلي تحت أمرك
رغد: إنو نهى صحبتي تجي معايا
فهد: لااا رغد مافي ثقه لدي الدرجه
رغد: لا لاتفهمني غلط مالها دخل بالثقه أنا الي طلبت منها تجي صدقني أحسن
فهد: ماأقول غير طيب كل هذا لأجل أشوفك ياقمر
رغد: أووكي وين حاب نشوف بعض ومتى؟؟

الجـــــــ الإحدى عشر ــــــــزء
سهى كانت جالسه ع النت تكلم رهف في الماسنجر بعد مااطمنوا على حالة أبوها وإنو العملية 95% احتمال نجاحها
وهيا تتكلم جاتها اضافه من ايميل ماتعرفه فقررت تقبله وتشوف ميـن إذا تعرفوا أوكي وإذا ماتعرفوا دليت
الشخص المجهوول (?بسأل نجوم ليلي في وصوفك والقمر فوق ولا الي أشوفه ?)
سهى (*•.¸soOoOosoOoOo*•.¸)
?بسأل نجوم ليلي في وصوفك والقمر فوق ولا الي أشوفه ?:
السلام عليكم (وجه مبتسم)
*•.¸soOoOosoOoOo*•.¸:
وعليكم السلام
?بسأل نجوم ليلي في وصوفك والقمر فوق ولا الي أشوفه ?:
كيفك سهى؟
*•.¸soOoOosoOoOo*•.¸:
الحمدالله بخير.. مين معايا؟
?بسأل نجوم ليلي في وصوفك والقمر فوق ولا الي أشوفه ?:
دووم يارب
*•.¸soOoOosoOoOo*•.¸:
تسلمي
?بسأل نجوم ليلي في وصوفك والقمر فوق ولا الي أشوفه ?:
(وجه تعجب)
*•.¸soOoOosoOoOo*•.¸:
اشبك؟
?بسأل نجوم ليلي في وصوفك والقمر فوق ولا الي أشوفه ?:
مين قال لك إني بنت؟
*•.¸soOoOosoOoOo*•.¸: (سهى استغربت)
أكيد بنت ولا ماحتعرفي اسمي
?بسأل نجوم ليلي في وصوفك والقمر فوق ولا الي أشوفه ?:
ههههههههه بسيطه أقدر أجيب اسمك
*•.¸soOoOosoOoOo*•.¸:
يعني ولد؟
?بسأل نجوم ليلي في وصوفك والقمر فوق ولا الي أشوفه ?:
ما قلت إني ولد
*•.¸soOoOosoOoOo*•.¸:
ياااربي طيب مين معايا؟
?بسأل نجوم ليلي في وصوفك والقمر فوق ولا الي أشوفه ?:
ليش تبغي تعرفي؟
*•.¸soOoOosoOoOo*•.¸:
لأني لو ماعرفت حعمل لك بلوك
?بسأل نجوم ليلي في وصوفك والقمر فوق ولا الي أشوفه ?:
لالا الا البلوك
*•.¸soOoOosoOoOo*•.¸:
طيب يلا مين معايا
?بسأل نجوم ليلي في وصوفك والقمر فوق ولا الي أشوفه ?:
مممممم معاكي وااحد من خلق الله
*•.¸soOoOosoOoOo*•.¸: سهى اتفاجئت (يعني ولد)
من وين لك ايميلي
?بسأل نجوم ليلي في وصوفك والقمر فوق ولا الي أشوفه ?:
أخدتو وخلاص
*•.¸soOoOosoOoOo*•.¸:
ليش؟
?بسأل نجوم ليلي في وصوفك والقمر فوق ولا الي أشوفه ?:
أبغا أتعرف عليكي ... (وقبل ماترد) خخخخ لالا أمزح حقول لك مين أنا خلاص
*•.¸soOoOosoOoOo*•.¸:
ياليت بسرعه
?بسأل نجوم ليلي في وصوفك والقمر فوق ولا الي أشوفه ?:

حاضر.. أنا رائد أخو رهف
*•.¸soOoOosoOoOo*•.¸: (كأنو أحد كب عليها مويه بااارده قرأت الي كتبه عشره مرات ومي قادره تصدق ولا قادره ترد)
?بسأل نجوم ليلي في وصوفك والقمر فوق ولا الي أشوفه ?:
سهى أنا أبغا أخطبك
(وعلى طول خرج)
طبعا لاتسألوني عن حال سهى مصدوومه وقلبها يدق بقوه .. بس بذكائها عررفت إنو رائد لسا ماعرف عن مرض أبوها أكيد مهند انشغل وماقاله
’.’.’.’.’.’.’.’.’.’.’.’.’.’.’.’
في بيت أبو سامي كانت3 مرام تكلم سهى على التلفون وخالد جالس في الكنبه الي جمبها ورغد قبالهم
مرام: هههههههههه ياي وطلع رائد رومنسي يقول لك في المسن يبغا يخطبك
سهى: مرووووم عسى في أحد سمعك
مرام: لا تخافي بس خالد ورغد جمبي لكن مو معايا
سهى: إنتي فضيحه متى تتزوجي وأفضحك
مرام: هههههههههه لا خلي سمر تتزوج أول ماأتقدم عليها
خالد يتدخل: سيبوا سمورتي في حالها
مرام: شف هذا داخل عرض
سهى: مين قصدك؟
مرام: هذا الحبيب خالد يقول سيبوا سمورتي في حالها
سهى: هههههههههه أستني أقول لسمر
مرام: لاااا ياربي شوف الثانيه راحت وخلتني على السماعه
رغد ضحكت بدلع وقالت تقهرها: تستاهلي أكثر يا بعد قلبي
مرام طلت فيها بنظرة ازدراء (خخ حلوه ازدراء): ماطلبت رأيك
رغد مسكت غرتها ونفختها بدلع: أموت وأعرف ليش تغاري مني
مرام باست يدها وجه وقفا وهيا تقول: الحمدالله والشكر الناس إذا غاروا من أحد يغاروا على شئ حلو إنتي قولي لي شئ فيكي حلو؟
خالد: أوهووووووو ألين متى إنتوا بتجلسون تتضاربوا كل ماشفتوا بعض..مرووم ماجات سهى ؟
مرام: ههههههههه تبغا تعرف ردة فعل سمورتك.. إيوا سهى
سهى: سوري اتأخرت .. فاااتك سمر
مرام: ههههههههههههههه اش سوت؟
سهى: في البدايه سوت كأنها مو مصدقتني بعدين قالت طيب اقلبي وجهك ووجهها أحمر
مرام: هههههههههههههه ياحرام مسكينه
خالد: مالمسكينه غيرك إش سوت سمورتي؟
مرام: عنااد ماني قايله ودحين اسكت ابغا اتكلم مع البنت زي الناس.. إيوا سهى كملي رائد اش سوى
سهى: ههههههههههههههههه وجع يادبة دحين يحسبوا ماعندي موضوع غيره
مرام: ماعليكي منهم
’.’.’.’.’.’.’.’.’.’.’.’.’.’.’.’
في المستشفى كان موعد عملية أبو سامي .. سامي وماجد ومهند وخالد يعني الشباب كانوا منتظرين في المستشفى أما الباقي في البيوت يستنوا النتيجه من الشباب
ماجد: يا شباب ادعوو يارب تنجح العملية
مهند: آآمين.. وعلى فكرة لاحد يبلغ فارس مايبغونه يعرف
خالد: إن شالله
جلسوا يستنوا ساعة ساعتين 3 ساعات وأخيرا خرج الدكتوور وانتهت العمليه
الدكتور راح لعنهدهم وهوا مبتسم: مبرووك نجحت العملية واستئصلنا الورم
سامي أول واحد فز من مكانه وهوا فرحاان: جد يادكتوور؟
الدكتور: أكيد الحمدالله
ماجد مسك سامي وضمه: الحمدالله على السلامة
خالد مسك سامي وحضنه: أشكر الله وألف مبرووك
سامي: الحمدالله يارب والشكر لك
مهند: يلا خليني أتصل عليهم أطمنهم
دق على أمه وردت روضه
مهند: هلااا رودي أبشرك الحمدالله نجحت المليه
روضه بفرح: الحمدالله الله يبشرك بالخير يلا خليني أتصل على سمر
مهند: ههههههه ولاتنسي تبشري أمي وأبويا
روضه: إن شالله .. مع السلااامة
’.’.’.’.’.’.’.’.’.’.’.’.’.’.’.’
مرام كانت في بيت خالتها أم سامي وجالسه مع سهى وسمر تهديهم .. فجأه دق التلفون
أم سامي: مراام قومي ردي
مرام: إن شالله.. ألو
روضه: هلا،، مين مرام؟
مرام: إيوا .. ها رودي في أخبار
روضه بفرح: الحمدالله بشريهم أبوهم خرج من العمليه والحمدالله نجحت العملية واستئصلوا الورم
مرام تكلم سهى وسمر: بناات مبرووك نجحت العمليه
سمر وقفت وسجدت لله سجدة شكر ومعاها سهى
سمر: الحمدالله ههههههه مين ع التلفون؟
مرام: رودي خذي كلميها
أخذت سمر السماعة: ألو
روضه: ألف مبرووك سمورة
سمر: هههههه الله يبارك فيكي
روضة: شهد عندكم ولا بس مرام؟
سمر: بـس ((وفجأه سكتت ))
روضة: ألوو سمر بس ايش
سمر بصدمة وبشويش: ر و د ي
روضه: ألوو سمر ايش في؟
سمر بين دموعها: مرام
روضه اتوترت: سمر ايش في اتكلمي
بس روضه ماسمت غير قفلة السماعة (توت توت توت )
روضه تكلم أمها: ماما الحقي لازم نكلم أحد من الرجال مدري اشبها سمر كأنو مرام فيها حاجه
أم ماجد: بسم الله ايش فيها طيب خلينا نروح لبيت أبو سامي وناخذهم
’.’.’.’.’.’.’.’.’.’.’.’.’.’.’.’
إيش الي حيكوون فيـ مرآآم ..؟!!  

لجـــــــ الإثنا عشر ــــــــزء[/COLOR]

في المستشفى الكل ماكان مستوعب الخبر الصااعقة
الدكتور: عظم الله أجركم
أم خالد: دقيقه دكتور
الدكتور: نعم
أم خالد: ويين بنتي مرام
الدكتور: ياخالة بنتك مرام رجعت روحها لبارئها وهذا شئ كلنا حنمر فيه فلازم نصبر واحتسبي الأجر عندالله هيا محتاجه لدعائكم
أبو خالد يبكي: الله يرحمها الله يرحمها .. دكتور من ايش مووتها؟
الدتور: سبحان الله الأعمار بيد لله انتهى عمرها وهيا مافيها مرض سكته قلبيه
خالد كان في حالة يرثى لها القلب منزوي على نفسه في ركن على أرض المستشفى وحاط راسه بين يدينه يبكي بحرقة وونين
سامي جالس جمبه ماهو عارف ايش يقول هاذي روح ماتت فجأه والكل يعرف غلاة مرام عند خالد
سامي: خالد
خالد مارد عليه بغير الشهقات الي طالعة من قلبه
سامي حس انه روح خالد بتطلع -غصبا عنه نزلت دموعه على خدينه أبوه توه خارج من عمليه ومرام بينت خالته ماتت وقدامه ولد خالته يبكي بكاء يقطع القلب
مهند وماجد دوبهم دخلوا المستشفى ومعاهم كم حرمة لابسة عباية وحدة منهم جات بسرعه لعندهم وعرف انها أخته سمر
سامي بين دموعه: سمر
سمر جلست قدام خالد وحطت راسها بين ركبتيه ودموعها تصب على وجهها
خالد رفع راسه أخيرا كان ماهو بااين من الدمووع وشاف سمر قدامه حس انه محتاجهاا زي الواحد لما يكوون تعباان ومحتاج للمويه البارده كان نفسه يضمها إلى قلبه ويفرغ همومه كلهااا. هياا أمله بعد مرام بس كان يحس إنه ماايقدر يضمها قدام النااس وكلهم يطالعوا فيهم.. حس بخنقه
خالد: ساامي مويه
سامي فز من مكانه بس
مهند مسكه: سامي اجلس انت تعبان انا اروح اجيب لكم
سامي سكت ورجع مكانه
جا مهند ومعاه 3 كاسات مويه حطها على الأرض: اشربوا مويه وارتاحوا أجلسوا ع الكراسي أحسن
ماحد رد عليه .. سامي وخالد أخذوا كاستهم بس سمر مااتحركت كان جسمها بس يهتز من البكاء
خالد بعد ماشرب أخذ كاسة سمر ورفع راسها..قال بصوت متقطع: سمر
سمر رفعت راسها ماتقدر تسمع صوته وماترد
خالد صوته مبحوح: حبيبتي اشربي موويه عشاني
سمر هزت راسها يعني طيب وأخذت منه كاسة المويه بيدين ترجف.. شربت شويه من المويه ورجعت الكاسة ع الأرض
مهند: يلا ياجماعة استهدوا بالله هذا قضاء الله وقدره ادعوا لها ان ربي يغفر لهاا
سامي: آآمين يارب
سمر وقفت ومسكت يد خالد عشان تقومه وفي دي اللحظه شافوا رغد كانت كاشفة وجهها وباين انها كانت تبكي بس مسحت دموعها
رغد راحت لعند خالد وبعدت سمر مسكت يد خالد وقومته بالقوه: قووم غسل وجهك بسرعه
خالد ماكان عارف ايش الي يسير قام من مكانه وراح للحمام غسل وجهه ورجع لهم ماشاف غير رغد وماجد وسامي ومهند
خالد: فين سمر؟؟
رغد: خالد سمرر راحت دحين خلينا ندفنها ونستقبل الناس للعزا
خالد بحـزن كئيب: إن شالله
’.’.’.’.’.’.’.’.’.’.’.’.’.’.’.’
بعد مرور شهرين من الأحداث المرة والحلوة والعادية ووو
بدأ الجرح يلتأم
أي شئ يبدأ صغير بعدين يكبر إلا
المصيبة تبدأ كبيرة ثم تصغر
وموت مرام + مرض أبو سامي كانت مصيبة
ولكنها مع مرور الأيام والشهور بدأوا يتأقلموا ويؤمنوا بقضاء الله وقدره وأيقنوا إنها دحين في ذمة الله
’.’.’.’.’.’.’.’.’.’.’.’.’.’.’.’
رغد كانت جالسة في غرفتها تفكككر في حالهاا مع نهى ومع فهد وفي حالهاا بعد أختها مرام سارت تحس بشئ غريب كأنها تفتقد أختها مرام
رغد تكلم نفسها: لاا مستحيل أنا أصلا ماكنت أحب مرام عشان اشتاق لها بس كنا نتضارب وحتى ماما موو مره متأثره لوفاتهاا أنا كانت بالنسبة ليا بس اسم أخت وماافي أي مشاعر أخوة بيني وبينهاا عموما الله يرحمهاا أنا حكمل حياتي عاادي
فجأه وصلها مسج فتحت الجوال لقت المسج من > >fr<<
(يعني فهد ورغد) قرأت المسج _ لو يفارقني همس صوتك مايفارقني غلاك يكفيني إني أعزك وإنتي في عيني ملاك_ ضحكت بنعومه
قررت انها تكلم فهد وتقول له بكـره (يوم الثلاثاء) يتقابلوا في المطعم حست انها مشتاقة له خصوصا إنها ماقالت له على مووت أختها عشان مايحسب قلبها قاسي //
’.’.’.’.’.’.’.’.’.’.’.’.’.’.’.’
بعد المغرب لكن بتوقيت فرنسا حسن كان يسوق وجمبه فارس الي كان ساند راسه بيده اليمين وساارح في افكاره قطع عليه صوت حسن: هههههههههههههههههههاي الأخ يفكر فيها قبل لايشوفها
فارس يسوي إنه معاه: على مين قصدك
حسن طل فيه بنظره جانبيه: مين غيرها
فارس بنفاذ صبر: إذا حتجلس تتكلم بالألغاز كدا ترى حطنشك احسن
حسن: هههههههههههه طبيعي ماعندك صبر تبغا تشوفها (وبهمس) تبغا تشوف روزا
فارس طل فيه ببرود: إنت ووجهك افكر فيها وسويت قصه في النهايه على دي الروزا
حسن: هههههههههههههاي (يغمز) علينا يا حلو؟
فارس: لو ماقلت كلمتك الأخيره كان رميتك من الطاقه انت وافكارك المنحرفه
حسن: ههههههههههههههه (يطل في لوحه) اش مكتوب هنا؟
فارس: قرين قاردن (الحديقه الخضراء)
حسن: بسس وصلنا
دخلوا للحديقه وكانت واااسعه فيها نوافير وتماثيل روووعه وطبعا كللها خضضضرا .. وقفوا السياره ونزلوا .. اتصل حسن على فادي .. وأثناء الإتصال كان فارس ماسك كاميرته ويصور بعض المناظر الحلوه
حسن: دحين جاي فادي
(وشويه)
فادي: أهلا يا ميّة أهلا ومرحبا
حسن: هلا بيك
فارس: هلا فيك والله
فادي: اتفزلوا طبعا روزا هونيك جالسه عم تستنيكم
حسن ابتسم وطل في فارس: إيوا
راحوا لكراسي بس دي الكراسي جوة هرم وفيه جهه مفتوحه مره فخم وحلو
أول مادخلوا فارس وحسن شافوها كانت في عيونهم بكل صراحه جذاابه لكن موو مره حلوه ملامحها أحلى شئ شعرها الغزير والي يوصل لنص ظهرها والأشقر
فارس: السلام عليكم
روزا كانت مركزه عينهاا على فارس بنظرات إعجااب: وعليكم السلام
فادي بابتسامه: أكيد بتعرفيهون هايدي حسن وهايديك فارس
روزا بابتسامه خطييره: اتشرفنا
حسن: بمعرفتك
فادي: شو أخباركن
فارس: بخير ماشي الحال
روزا: الحمدالله
حسن: وإنت فادي كيفك
فادي: تمام
فارس: مشكور فادي على الدعوه وهذا المكان الحلوو
فادي: الحمدالله عجبكن بتستاهلوا أكتر
روزا: يسلمو
فادي: الله يسلمك .. إن شالله بتكون بدايه للإآتنا (للقاءاتنا)
حسن: إن شالله
روزا: فارس إنت إسمك هندسه مو؟ (قسمك)
فارس ابتسم : إيوا
روزا: ممم وكيف عامل؟
فارس: مستمتع قسم حلو بس يحتاج اجتهاد
فادي: إي صحيح أنا أخويا كمان إسم هندسه بس لسا ماإجته بعسه
حسن: إن شالله تجيه
فادي: إي هوّ كتير متحمس ليسافر لبرا
روزا: وإنت حسن شو بتدرس؟
حسن: قسم طب متخصص طب أسنان
روزا: حلو بس لشو اخترت( ليش) تخصص اسنان
حسن: طموحي من وأنا صغير
فادي: الله يوفأك
فارس: ولد عمي مهند بيدرس طب وتخصص طب عام بس حتى هوا لسا ماجاته بعثه
روزا: بدو يسافر لبرا هوّ
فارس: إيوا يتمنى
وهنا جا العشا الي حطوه النادلين على الطاوله
فادي: اتفزلوا
جلسوا يتعشوا وبعد العشا كل واحد ركب سيارته ورجع لأشغاله ..
"حسن كان مصرر على فارس إنو واقع في حبها(روزا) بس فارس ينكر بشده لكن لافائده أمام حسن وإصراره (هع هع)"
ملاحظه: طبعا فارس ماكان يدري لابمرض أبو سامي(الي الحمدالله اتشافى) ولابموت مرام
’.’.’.’.’.’.’.’.’.’.’.’.’.’.’.’
خالد الي كان حاجز سمر بنت خالته سار في سن الزواج هوا وسامي الي خاطب شهد بعد ماقوا وظيفة مناسبة لهم فقرروا إنهم يسوو ملكتهم في يوم واحد والزواج إن شالله،، وحددو الموعد بعد شهر

الجـــــــ الثالث عشر ــــــــزء
يوم الثلوث في بيت أبو خالد
أم خالد تكلم رغد: حبيبتي أنا رايحه للسوق تجي معايا؟
رغد تمثل: لا ماابغا اخرج اليوم بس يمكن تمر علي نهى نروح نتمشى
أم خالد: أجلوها لبكره وتعالي معايا اليوم
رغد: لا اليوم مناسب لي ومناسب لها
أم خالد: براحتك
أبو خالد: أنا اليوم بنام بعد المغرب مافي دوام
أم خالد: نام ما تنام مالي دخل واذا تبغا اكل خلي الخدامة تجيب لك
أبو خالد: لاشكرا ماابغا شئ

الساعه 6 البيت كان فاضي مافي غير رغد الي كانت في غرفتها وتتجهز لمقابلتها اليوم مع فهد ونهى صحبتها ( وزنها زاد 3 كيلو من المكياج الي حطته في وجهها هع هع)
أخيرا خلصت ونزلت بعد مالبست عبايتها عفوا فستان سهرتها هع هع نزلت لقت سيارة نهى دوبها وقفت قدامها فتحت الباب وركبت
أول ماشافتها نهى صفرت: واااو انتي رغد؟
رغد رمشت بعيونها: طبعا
نهى: ههههههههههه ياخوفي على فهد اش بيسير بعقله
رغد ضحكت ضحكه ناعمه: هذا الي ابغاه اجننه
نهى تغمز لها: لحستي عقلي ياهوو
رغد:هههههههه (طلت في ساعتها) حلو .. اكيد دحين يستنانا في المطعم
نهى: أكيدين

وصلوا للمطعم كانت رغد رافعه راسها ونهى تمشي جمبها لكن وراها شويه ومن جد رغد كانت ملللفته
شافوا شاب جالس في طاوله لابس ثوب وشماغ ومتكشخ عرفوا إنه فهد من نظراته لكن رغد اتاكدت ودقت على جواله طلع هواا.. راحوا له جلست رغد في الكرسي الي قباله وكان هوا فااتح عينه من جمالها: يا هلا والله بالغزال
رغد: نهى عادي اجلسي في أي طاوله
فهد طل في نهى الواقفه كأنو يستناها تروح
نهى: أوكي أستناكي برا في كراسي الإنتظار
فهد: ماشي
راحت نهى ولف على رغد: أخيرا اتقابلنا والله مااتوقعتك بدا الجمال
رغد بدلعها: كيفك؟
فهد: أحد يشوف الملاك دا ومايكون بخير
رغد حمرت خدودها من كلامه ونظراته
فهد: هههههههههههههه يا عيييني على اللي يستحوا .. رغودتي
رغد: هلا
فهد طل فيها مباشرة: أحبك
نزلت عينها وسكتت ووجهها أحمر
فهد: ارفعي راسك خليني اتهنى (مسك المنيو الوحيد على الطاوله) امم اش نطلب
رغد: امم شو رايك فهيتا
فهد مد لها المنيو: شوفي الأكلات كلها
رغد: أوكي .. خلاص حددت بس باقي تطلب عصير
فهد: اطلبي لي من ذوقك
رغد: ههههه وإذا ماعجبك
فهد: آآه مافي شئ من رغودتي ما يعجبني
رغد بخجل: أوكي
كملوا كلامهم الين جا الأكل ساروا ياكلوا ويتكلموا وعلى الساعه 8ونص الليل استأذنت رغد ووقف فهد معاها يودعها الين السياره ركبت هيا ونهى الي وصلتها لبيتها طبعا بعد ماحكتها الموجز الي سار بينها وبين فهد
’.’.’.’.’.’.’.’.’.’.’.’.’.’.’.’
كان مهند جالس في غرفته يفكر في لبنت الي شافها في القاعة يوم الحفلة: فيها شئ يخليني غصبا عني أفكر فيها هههههههه بس والله حرام سارت لها صدمه بطاااله آآه ياخوفي إني جالس أفكر فيها و حبيتها وهيا ماني على بالها ناسيتني اممم أكلم روضه وأقول لها؟ يمكن تعرفها وتنصحني أخطبها ولا لا إيوا روضه أثق فيها بس خلي الوقت المناسب يجي وأصارحها بحبي
دق جواله وكان عارف إنه فارس
رد: هلا والله
صوت بنت: أهلين دكتور مهند
مهند استغرب بس عرفها من لهجتها اللبنانيه: دكتوره ناهد؟
ناهد: إي نعم
مهند: سار شئ؟
ناهد بخيبة أمل: لا مافي إشي بس بدي أبلغك إنو دكتور محمد آل(قال) حنمارس عملنا في المستشفيات وإنو أنا حكون السكرتيره تبعك
مهند اتفاجأ ناهد تكون سكرتيرته كان يبغا رجال بس قال: أوكي شكرا إنك بلغتيني.. من فين لك رقم موبايلي؟
ناهد: إداني هوا الدكتور محمد وآلي بلغي الدكتور مهند على موبايله
مهند: آها (وسكت)
ناهد: بتحب أبلغه إشي؟
مهند: لا مشكوره
ناهد: العفو .. باي
مهند: مع السلامه
قفل مهند وهوا مستغرب من الدكتوره ناهد طريقة كلامها معاه وحركاتها كأنها تبغاني أتقرب لها .. حفظ رقمها في جواله باسم ناهد
’.’.’.’.’.’.’.’.’.’.’.’.’.’.’.’
مــر شهر من يوم تحديد موعد ملكة سامي من شهد وخالد من سمر .. يعني اليوم ملكتهم
فيـ بيت أبو ماجد مهند كان جالس في الصالة وماسك الجوال يكلم ومعاه في الصالة روضه الي كانت تتفرج تلفزيون وليان وعزوز جالسين مع بعض ع الطاولة ياكلو
مهند: بس من جــد لك وحشـه غير عن الكل
فارس: والله حتى انتوا مااتوقعت اني حشتاق لكم لدي الدرجه
مهند: ههههههه يازينك ساكت المفروض تكون متوقع.. وكيف فرنسا؟
فارس: من ناحية حلوه حلوة بس ناقصها إنتوو
مهند: الله يسلمك.. ومتى أقرب موعد جااي؟
فارس: أفف أنا مقهور حاولت أحجز ع اليوم مافي إمكانيه لأني دوبي لسا كملت شهر ونص
مهند: يلا إن شالله تحضر الزواج وإذا ع الملكة مايهمك الجيل الثالث يقوم بدوره
فارس: ههههههههههههههه ماحقدر دحين أنا رايح
مهند: آآ إيوا صح اختلااف التوقيت
فارس: بشرني كيف حال أهل جده

مهند طبعا منتبه مايقول له ولا شئ عن الأحداث الحزينه الي سارت وهوا هناك: الحمدالله كل شئ تمام واليووم ملكة سامي وخالد
فارس: ههههههه الله يوفقهم موو مصدق هما أصغر مننا وخاطبين قبلنا
مهند: ههههههههه لا تخاف قريب وأنا لاحقهم
فارس: لاااه من جد؟ ومين تعيسة آآ قصدي سعيدة الحظ؟
مهند: ههههههههه آآخ لو إنك قريب مني .. وحــده مااتعرفها
فارس: هههههههه احلف انت ووجهك.. يلا سلـــم ع الكل وبارك لسامي وخالد ووصل لهم سلااام خااااص مني
مهند: أبشرر.. وانتبه على نفسك
فارس: إن شالله .. فمان الله
مهند: الله معاك
قفل مهند وطل في روضه وعزوز وليان: هذا فرووس يسلم عليكم
روضه: الله يسلمك.. مهند ع الساعة 6 المغرب نبغاك تودينا أنا وماما الكوافيرا ماينفع السواق واحنا بتساريحنا
مهند بطفش: إن شالله

B]الجـــــــ الرابع عشر ــــــــزء[/B]
في الملكة كانوا كاتبين موعد الزفه 12 وبالنسبة لجدة تعتبر بدري جدا لكن تهون لأنها ملكة مع انها في قاعة فخمـة
عند طاولة البنات كانوا جالسين// روضه وسهى ورهف ورغد وكم بنت ماايعرفوهم//
روضه كانت كل شويه تطلع للغرفتين غرفة شهد وسمر بس لما خبروها إنو أزواجهم دخلوا لهم عشان يتصورا معاهم جلست في الطاولة مع البنات
وهيا جالسه تتكلم مع سهى ورهف وكانت تحاول تجر كلام مع رغد خصوصا إنو أختها ماتت فحست بالرحمة
روضه بابتسامة: ماشالله رغد شكلك حلو فين سويتي التسريحة؟
رغد بغرور: سويتها في مشغل ...............
روضة تكلم نفسها سبحاان الله حتى بعد موت أختها ماسابت غرورهاا
غنت المطربة أغنية في منتهى الرقة ..
سهى: رهف نقوم نرقص؟
روضه: يلا حتى انا قايمـه
قاموا الثلاثة ورغد جالسه
كانوا الثلاثه فوق الكوشه ويرقصوو الكـل كان يطالع في روضه ورقصها،، كأن رابح صقر ماغنى الأغنيه إلا لهاا ^_^

فوق في الدور الثاني من القاعه كان في غرفتين للعرسان نروح لغرفة خالد وسمر في البدايه .. كانت المصوره تقول لهم اعملوا حركه وهيا تصورهم
المصوره: أوكي .. دحين أمسك يدها وقرب وجهك منها وطل في عينها
سمر منحررجه: احم خالد تعال على جهة اليمين أحسن
ابتسم خالد: من عيوني
ذابت سمر من نظرته خصوصا إنو المصوره لسا ماخرجت .. راح لليمين وعمل الحركه الي قالت عليها المصوره وهوا حاس إنو سمر تحاول ترجع راسها لورى بس هوا يعاند ويقرب منها

أما عند سامي وشهد لسا المصوره ماجات لهم فكان آخذ راحته الحبيب
جلس جمبها مسك يدها وباسها: والله ياشهد سرت أفكر فيكي بجنون ومااا صدقت لما شفتك في بيتناا ماكان ليا نفس أطلع بس سمر طردتني
شهد ضحكت بنعومه: وقتها ماكنت تسير لي شئ
سامي ابتسم ومسك يدها: بس دحين أنا خطيبك ومافي هروب
شهد خجلت وحمرت خدودها: مو كأن المصوره تأخرت
سامي: احسن ان شالله تتأخر أكثر
بس للأسف اندق الباب ودخلت المصوره ومعاها المساعده حامله الكاميرا والإستاند حقها
سامي طل في شهد نظره خلتها تضحك كأنو يقول إش جابها دحين

الساعه 12 ظلمت القاعه واتوجه كشاف للبلكونه وعلى أغنية ألف الصلاة والسلام عليك يا حبيب الله محمد ..باسم الله المعبود والرحمن وأزكى صلاة ع النبي العدناني على عروس نورهاا يسبقها تمشي ونتبعها بنظر الأعيان عروسنا كل الحسن فيها والبدر يخجل لو يطالع فيها .. ظهروا العروستين سمر وشهد وكانت كل وحده أحلى من الثانيه .. لون فستان سمر فوشي وفستان شهد تفاحي .. رموا ورد مقصوص وعليه اكليل وطبعا المصوره معاهم بعدين راحوا للدرج .. هوا درجين أصلا واحد للعريس ووحده للعروسه بس هما ما دخلوا عرسانهم.. أخيرا وصلوا للكوشه وعلى صوت المطربه مسكوا يدين بعض وبنعومه جلسوا يرقصوا
انتهت الملكه على خير وكانوا كلهم مبسوطين رجعوا لبيوتهم الساعة 2 وهما تعبااانين (ماكأنها ملكه خخ) طبعا كلهم رجعوا ناموا بعد مااتجهزوا للنوووووم ?
’.’.’.’.’.’.’.’.’.’.’.’.’.’.’.’
جلس مهند على مكتبه في المستشفى المعروفه بسمعتها الحلوه كان في قسم الطوارئ وقدامه جالسه السكرتيره ناهد ماسكه أوراق
دق جواله والمتصل رائد
مهند: هلا وال
رائد قاطعه وبسرعه قال: مهند ألحق رهف ينزل من راسها دم بسرعه أنا قدام مستشفتك (لاحظتوا المصطلح << مستشفتك هع هع)
مهند: طيب اهدى اهدى دحين جايك فورا
قفل وبسرعه نادى على الممرضات ونزل لتحت بأسرع مايمكن
كانت رهف مغمضة عينها بس مو فاقده الوعي وراسها نازل منه دم
شالوها بسرعه وحطوها في السرير دخلوها لغرفه ودخل مهند بصفته الدكتور المسؤول عنها دحين ...
كان رائد يستنى برا وخاااايف مو قادر يجلس من التوتر
بعد 10دقايق خرج له مهند وراح لعنده مبتسم: روق روق ياخي
رائد بسرعه: مهند اش سار لها؟
مهند: مافيها شئ الجرح مره بسيط لفيت لها راسها بعد ما نظفت الجرح لكن ما حتقدر ترجع للبيت دحين كمان حتجلس ساعه نص يعني على الساعه 6ونص المسا تخرج إن شالله .. إنت روح اتطمن عليها دحين وبعدين ارجع البيت ولا تخاف أنا حكمل الإجراءات
رائد: آآه والله إني تعبان الله يسعدك ياارب يلا أنا حسوي الي قلت عليه مع السلامه
مهند يبتسم: الله معاك
رجع لمكتبه وهوا يكلم نفسه: هههههههههههه اش الحظ الحلو اليوم حبيبتي بنفسها تجي لعندي .. يلا بما إني الدكتور المسؤول عنها حروح اتطمن عليها بعد شويه ههههههههههههههههههههه.
ناهد: شو بك دكتور مهند هيك مبسوط؟
مهند انتبه: لامافي شئ.. إش سار بالمريض (فلان)
ناهد تدور في الأوراق: إممم أي راح إله الدكتور (فلان)
مهند: أوكي.. أنا قايم شويه وجاي
ناهد: لوين؟
مهند لازم يقول لها: لعند المريضه رهف
ناهد: أوكي بتحتاج إشي؟
مهند: لا
وراح لعند غرفة رهف كان قلبه يرقص من الفرح وفي نفس الوقت متوتر
دق الباب دقتين وسمع صوتها: تفضل
دخل مهند وهوا مبتسم ابتسامه من قلب
رهف أول ماشافته مااستوعبت جلست ترمش كأنها في حلم
مهند: السلام عليكم
سكتت ماعرفت اش تقول بس لاإراديا طلعت منها: إنت الي أول شفف تك (وكأنها تتذكر) إنت مهند؟
مهند جلس بالكرسي الي جمب سريرها.. أول ماجلس قامت جلست ولفت عنه كأنها حتقوم

مهند ماقدر يكتم ضحكته: ههههههههههههههههههههه إشبك ابغا اشوف جرحك
رهف سار وجهها طماطم: أنا بخير
مهند: أوكي الحمدالله بس لازم أتاكد
رهف: لا مو انت خلي أي دكتوره او دكتور ثاني
مهند: طيب قبل ماأرد ليش لافه وجهك كلميني عادي
رهف: لا مو عادي ممكن تنادي أي دكتوره ثانيه
مهند بنفاذ صبر: لا مو ممكن لأنو أنا الدكتور المسؤول عنك
رهف اتجمعت الدموع في عيونها وبصوت واطي: ماأقدر ألف عليك ماأقدر
مهند بهدوء راح قبالها مشتاق يشوفها هوا بنفسه مو عارف كيف جاته الجرأه يروح لها .. نزل عن مستواها شويه عشان يقدر يشوفها
مسكها من دقنها عشان يرفع راسها بس هيا مسكت يده وبعدته جات تبغا ترجع يدها بس هوا مسكها
كانت منزله راسها وشعرها مغطي وجهها ويدها في يده
رهف ببكا: ممكن تسيبني
مهند بهدوء: ليش خايفه مني لدي الدرجه أنا زي أي دكتور ثاني بس خليني أتطمن على جرحك
رهف: لا مو زيهم (سكتت)
مهند بنبرة ترجي: رهوفه يلا خليني أشوف جرحك
رهف استغربت يدلعها كمان بس وهما في دي الوضعيه اندق الباب ودخلت الدكتوره ناهد
مهند ارتبك وعلى طول وقف .. رهف رجعت انسدحت وباين إنها كانت تبكي .. أما ناهد انصدمت وحست بطعنات في قلبها قالت بصوت متألم: سوري آطعتكن (قاطعتكم)
مهند: لالا بس رهف كانت تبغا تروح الحمام وتحتاج لمساعده جرحها لمن توقف يألمها
رهف طلت فيه بنظره إعجاب على الكذبه الي ألفها بسرعه
ناهد: أوكي .. (راحت لمهند ومدت يدها أدته شاش) اتفزل دكتور مهند هاي الشاش لرهف بتحب تغير لها ولا أنا؟
رهف بسرعه: لا أنا
مهند قاطعها بصوت حاسم: خلاص دكتوره ناهد روحي ارتاحي أنا بغير لها هوا
ناهد بابتسامه: حاضر دكتور مهند (وبابتسامه عريضه) بتأمر على إشي؟
مهند: سلامتك
ناهد: الله يسلمك .. بس بجد مابتحتاج إشي؟
مهند استغرب على إصرارها طل في رهف: ايوا بجد
ناهد: أوكي بستناك باي
هنا رهف قلبها مقهور من ناهد لبنانيه فيها جمال بالرغم من قصرها حست بغيره منها على مهند
مهند: أنا رفضتها تعمل لك الشاش لأنها مو مره ممتازه و( سكت شويه بس كمل) أنا أخاف عليكي
رهف قلبها دق، ومن أول ماخرجت ناهد كانت منزله راسها وشعرها مغطي وجهها
مهند: يالليييل (راح لجمبها في الكرسي) رهف ممكن ترفعي راسك وتكلميني بس حلف لك الشاش وحخرج على طول
رهف: وعد؟
مهند بضيقه: وعد
هـــــــــــدوء .. قطعه صوت رهف وهيا ترفع راسها بصعوبه: احم يلا
ابتسم مهند وقرب منها ومعاه الشاش .. فتح الشاش الي في راسها وهوا سامع دقات قلبها حزن عليها وحس بموقفها بس جبر نفسه يكمل
قرب لراسها عشان يشوف الجرح راح لدرج وأخذ المعقم وقطنه رجع لعندها مسك المعقم ومد يده: أمسكي القطنه شويه .. أخذت القطنه منه ولامست أصابعه حست برعشه في جسمها .. وهوا ينظف .. رهف بهمس: أححـ
مهند: أو سوري عارف إنه يألمك خلاص قربنا نخلص//
بعد مانظفه مسك الشاش
مهند: طلي فيا عشان أقدر ألفو
خلت وجهها عليه بس عيونها على تحت
كان يفتح الشاش وهوا يتأملها هيا حاسه بنظراته بس ما تقدر تسوي شئ
لفه على راسها بإتقان ووقف: تامري على شئ؟
رهف بتردد: لا .. بس
مهند:بس ايش؟
رهف: متى الخروج؟
مهند: بعد شويه حيجيكي رائد ع الساعه 6 ونص تقريبا
رهف: ............. (بصوت مبحوح) شكرا ما قصرت
مهند بابتسامه: العفو ولو أقل الواجب
خرج من عندها و ماوده يخرج..

الجـــــــ الخامس عشر ــــــــزء
فيـ فرنسا كان واقف قدام المرايا يضبط شكله ويعدل الجاكيت الرسمي مشط شعره بعد ماخلص قفل إزرار الجاكيت الي في النص وحمل الشنطة اتوجه لباب الشقه وخرج ركب السيارة .. كان واقف يستنى حسن ينزل شان يوصله على عمله وهوا يروح
كان الجوو مره حلو ووقت الصبااح نعنـشه
وصل حسن فتح الباب الأماامي وبابتسامة: السلاآآم عليكم
فارس طل فيه وبدون أي تعابير: وعليكم السلااام
حرك السيارة
حسن: أخباارك اليوم؟
فارس: مااشي الحال بس كل يوم يزيد أزيد شووق لأهلي
حسن: ههههههههآي طبيعي أول كم شهر
فارس: والقهر إنو أختي واثنين من اصحابي ملكوا ولا حضرت ملكتهم
حسن: يااشيخ الي فات ماات افرح بالجاي عيش حياتك في فرنسا .. أقول لك ماينفع تروح وانت بدي النفسيه وقف عند اقرب كافيه
فارس: ههههههههههههه وربي انك فله.. أبشرر
وقفوا عند كافيه راايق نزلوا من السيارة ودخلوا المحل جلسوا ع الطاولة وطلبوا الي يبغوه
حسن: امم وكيف حال الحبيبه؟
فارس عقد حواجبه: أي حبيبه؟؟
حسن: هههههههههه من كثرتهم منت عارف ايت وحده .. لا هيا آخر وحده اتعرفت عليها هناا في فرنسا
فارس: أووهو انت وروزا ياخي شكلك انت الي تحبها
حسن: يااليت بس خليها تعطيني وجه ولا نظره من ظراتها لك
فارس: ههههههههه لو بكيفي قلت لها
حسن: يااعيني.. تعرف انوو باقي لك شهر وترجع جده؟؟
فارس: وكييف مااعرف انا حاسبها بالايام
حسن: لا لا اجل انت عاشق
وصلت لههم الطلبات وجلسوا يشربوا وهما مستمتعين بعد مااتعدل مزاج فارس وعلى طوول حركوا كل واحد لمقر عمله لانهم متأخرين
’.’.’.’.’.’.’.’.’.’.’.’.’.’.’.’
روضه بلهجه لبنانيه: مهند شو عندك اليوم؟
مهند ضحك على لهجتها: لتكوني ناهد؟
أم ماجد: مين ناهد؟
مهند: هههههههههههههههه سكرتيرتي في المستشفى معجبه فيا
روضه: شكلك تحلم
مهند: طيب لاتصدقي مايضرني شئ
روضه بنظره على جمب: أخاف إنت الي معجب فيها
مهند ضحك ضحكه استهزاء وطل في روضه نظره غريبه فهمت منها سكي الموضوع خليه بيني وبينك
روضه: يلا أنا طالعه فوق أغير
أم ماجد: أوكي بس انزلي بسرعه دحين يجي أبوكي ونحط العشا
روضه: أوكي
طلعت فوق لغرفتها غيرت وفتحت موبايلها تضبط وقت المنبه يصحيها صلاة الفجر .. سمعت دق الباب
روضه: ادخل
مهند فتح الباب ودخل بعد ماقفل الباب
روضه: يا هلا
مهند: رودي أبغا أكلمك في موضوع بس افهميني صح
روضه: قول إنك تحبها
مهند فتح عينه وطل فيها: كيف عرفتي قصدك مين
روضه: مين غيرها اللبنانيه ناهد
مهند: ههههههههههههههههههههه والله حسبتك عرفتي
روضه: كيف يعني
مهند: رودي أنا ماأحمل أي مشاعر لناهد هيا سكرتيرتي وبس
روضه: الحمدالله .. أجل اش موضوعك
مهند: بس وعد تفهميني صح وما تقولي لأي أحد
روضه: لاتخاف
مهند طل فيها: أنا أحب
روضه: هههههههههههههه يا سلام ومين هيا الي اختارها قلبك؟
مهند بعتاب: روودي أنا ماقلت لك عشان تتريقي أبغاكي تساعديني وتشوفي إذا مناسبه ليا أولا
روضه: طيب سوري يلا قول مين هيا
مهند: أنا ماأعرف إذا تعرفيها أولا حتى أنا ماأعرفها بس أعرف اسمها
روضه: وكيف حبيتها؟
مهند: شفتها بالغلط وعجبتني ( ماكان يبغاها تعرف قصة المستشفى)
روضه: آهاا اش اسمها
مهند: رهوفه أخت صاحبي رائد
روضه: ماشالله تدلعها كمان (كأنها تتذكر) رهف؟ صحبة سهى؟
مهند بحماس: إيوا تعرفيها؟
روضه: إيوا اكيد لعرفها
مهند: اش رايك فيها
روضه ابتسمت: ممتازه
مهند فرح: يعني مناسبة لي؟
روضه: ههههههههههههههه ليش لأ
مهند ضمها بقوه: هههههههههههههههههه الله يخليكي ليا ياأحلى أخت
روضه: ههههههههههههههههههههههه أحلى أخت ها يا مصلحه
قام مهند وهوا عند الباب: حكلم أمي وأبغاكي تكوني موجوده عشان تتكلمي معايا
روضه: كمان مستعجل الحبيب
خرج مهند بدون مايرد عليها وهوا فرحان بس خايف إنو رهف ترفضو لكن كان متأكد إنها حتوافق من نظراتها في المستشفى ولمن قالت له إنت مو زي الدكاتره الباقين
’.’.’.’.’.’.’.’.’.’.’.’.’.’.’.’
أم سامي وسمر وسهى جالسين في الصاله
أم سامي: سهى وسمر بكره اتجهزوا حيجونا رهف وأمها
سهى شهقت
سمر: بسم الله اشبك
سهى (يؤيؤ والله من جد رائد يبغا يخطبني يا الله قلبي) فكرت اش ترد على سمر وبسرعة بديهه قالت: رهف الدبه ماقالت لي إنها حتجي
سمر: طبعا تلاقيها انشغلت بخطوبتها << مبروك رهف وافقت على مهند <<
أم سامي: سهى رهف عندها أخوان
سهى بلعت ريقها وحاولت تكون طبيعيه: الي اعرفو عندها اخو واحد
أم سامي: وايش اسمو
سهى كأنها تتذكر: إيوا رائد
أم سامي: بكره اتجهزوا والبسوا مانتو صغار اعلمكم
سمر الي حفظت كلام امها: إن شالله
في اليوم الي بعده كانت سهى طبعا عارفه إنهم مو جايين إلا عشان يخطبوها في الليله الي قبلها ماقدرت تنام من كثر التفكير وأول ما صحيت استحمت بعدين نزلت تاكل وطلعت لغرفتها تجهز لبسها واكسسواراتها ومكياجها .. دخلت عليها سمر
سمر: بووو
سهى انفجعت(مسكينه حتنفج من أي شئ اليوم)
سمر: هههههههههههههه اشبك انفجعتي
سهى يدها على قلبها: بطلي حركاتك
سمر راحت جلست جمبها: سهى بالله اشبك مو على بعضك
سهى حست إنها ماتقدر تتحمل لفت على سمر: سمر إنتي عارفه اليوم ليش حيجو؟
سمر استغربت: عادي زياره
سهى دمعت: يبغوا يخطبوني لرائد
سمر اتفاجئت بس ابتسمت: مين قال لك
سهى اتفاجئت بالسؤال: رهف لمحت لي
سمر ضمتها: مبرووك
سهى بكيت في حضن اختها: والله لو مو مهند ولد عمتي خاطب رهف كان احترت اوافق ولا لا وماما ماحتكلف نفسها تسأل عنهم
سمر حزنت بس تبغا ترفع معنوياتها: لااا لاتقولي كدا وين راح بابا وسامي وأنا
سهى وهيا تبكي: الله يخليكم ليا
سمر بعدت عنها ومسحت دموعها: يلا ياعروسه مانبغا الدموع دي اليوم اتجهزي واتشيكي ولو تبغي شئ قولي لي
سهى ابتسمت: إن شالله
خرجت سمر وراحت لغرفتها بقيت سهى الي قررت إنها تتجهز وتستشور شعرها الطويل
الساعه 8 ونص الليل جو أم رائد ورهف واستقبلتهم أم سامي أحسن استقبال (الي يشوفها مايعرف إنها أم سامي بشخصيتها الشديده طبعا دا التمثيل لأنها كانت عارفه إنهم حيخطبوا سهى)
أم سامي: يا هلا ومرحبا اتفضلوا
أم رائد: يزيد فضلك
أخذت منهم العبايات وجلسوا يتكلموا شويه وجو سمر وسهى
سمر: يا هلا السلام عليكم
سهى بابتسامه: السلام عليكم
وقفوا أم رائد ورهف: وعليكم السلام

سلموا عليهم وجلست سهى جمب رهف وسمر جمب أمها
أم رائد: كيفكم؟
سمر: الحمدالله بخير وإنتو أخباركم
أم رائد: الله يسلمك (طلت في سهى) ماشالله إنتي سهى؟
سهى بابتسامتها الخايفه: إيوا
أم رائد: ماشالله وإنتي سمر؟
سمر بابتسامه : إيوا ..(وبعد شويه).. عن إذنكم (طلت في سهى) تعالي معايا
راحوا للمطبخ وأم رائد طلت في رهف يعني قومي معاهم
رهف: عن إذنكم حروح معاهم
أم سامي: خذي راحتك
بقيوا أم رائد وأم سامي لوحدهم
أم سامي: حياكم الله
أم رائد: الله يحييكي.. أم سامي إحنا اليوم جينا نبغا نخطب بنتكم سهى لرائد ماشالله عليها كبرت
أم سامي ابتسمت: هاذي الساعه المباركه واحنا نتشرف نرتبط بعيله زيكم ورهف مخطوبه لمهند مو غريبين يعني
أم رائد: أكيد
أم سامي: بس تعرفي لازم نشاور البنت وأبوها وأخوانها
أم رائد: خذوا وقتكم
جات سمر ومعاها عصير وسهى معاها كيك ورهف حامله بيتزا
وزعت سمر العصير .. سهى مدت الصحن لأم رائد
أم رائد: من يد مانعدمها
سهى انحرجت: تسلمي
أم رائد: الله يسلمك
رجعوا البنات جلسوا .. رهف قرصت سهى خفيف
سهى بصوت واطي: أح اشبك
رهف: طيب يا دبه بس باركتي لي في التلفون ودحين لمن شفتيني ولا شئ
سهى ماكانت على بعضها: سوري نسيت.. مبرووك والله
رهف: الله يبارك فيكي (غمزت) عقبالك
سكتت سهى كانت منحرجه
بعد شويه خرجوا أم رائد ورهف بعد ما سلموا عليهم
’.’.’.’.’.’.’.’.’.’.’.’.’.’.’.’ 
الجـــــــ السادس عشر ــــــــزء
في فرنسا كان هذا آخر يوم لفارس فيها .. كان في الشقه خلاص يحط أغراضه في الشنطه إلا رن جواله
ابتسم ورد: هلا والله حسون
حسن يتنهد: آآآآآآآآآآه
فارس حسب فيه شئ: ألوو فيك شئ
حسن بهدوء: فيني أشيااء
فارس تأكد إنه بخير: ههههههههههه والله فجعتني حسبتك تعبان من جد
حسن: إيوا من جد تعبان مدري كيف حتحمل فرنسا بدونك
فارس: خلك رجال كلها كم شهر وبتلحقني لجده
حسن: صحيح بس هاذي الكم شهر صعبه تمر بدونك
فارس: حسوووون تشككني انك زوجتي مو صاحبي
حسن: هههههههههههههههه الله يرجك هذا جزاتي إني أحبك
فارس: أقول إنت خلصت شغلك؟
حسن: لا إستأذنت قلت لهم اليوم صاحبي حيروح بودعه
فارس: حللوو .. يلا أنا استناك في الشقه إذا جيت دق وأنا بنزل نروح جوله سريعه وأخيره في فرنسا بعدين توصلني على المطار
حسن: إن شالله يسير خير .. مع السلامه
فارس: مع السلامه
ماقفل جواله إلا رن مره ثانيه بس رقم غريب رد: ألو
..... :أهلا فارس
فارس عرفها: هلا روزا كيفك؟
روزا: امم بخير بس حزينه اليوم إنت راجع لجده
سكت فارس وشويه: ممم إن شالله نتقابل .. هذا رقم جوالك؟
روزا: إي احفزو عندك بالموبايل
فارس: إن شالله
روزا: اممم فكرت إنو أبل (قبل) لتروح للمطار بنتمشى وبعدين بنوصلك للمطار ونودعك
فارس اتفاجأ بس عيب يردها: تسلمي والله،، خلاص أكلم فادي وننزل كلنا دحين
روزا انبسطت: أوكي بتجهز وبنزل
فارس: أوكي باي
روزا: باي
كلم فادي الي رحب بالفكره وقال له إنو يعرف مكان حلو ومناسب

بعد ماخلص فارس ترتيب الشنطه واستحم ولبس دق جواله المتصل حسن وقال له ينزل هوا تحت وطبعا فارس قال له إنو فادي وروزا حيجوا معاهم فقرروا إنو كلهم يروحوا بسيارة حسن
كان فارس كااشخ لأنو آخر يوم في فرنسا وفي نفس الوقت حيستقبلوه أصحابه وأبوه في جده فلازم يتشيك
،، في سيارة حسن نزل فارس أول واحد وركب ورا عشان فادي الي حيركب قدام
فارس: سلاااام
حسن لف عليه وجلس يطل فيه: الله الله على الشياكه .. كل هذا عشان روزا
فارس طنشه: حسون فرحان وزعلان
حسن: ليش
فارس: فرحان إني راجع جده وحقابل اهلي بس زعلان إني حفارقك لكن الي مهون علي إنك بعدي بشويه حتجي جده وتقابلني
حسن: إيوا والله حتى أنا مبسوط إني حشوفك مره ثانيه
وهنا جا فادي وفتح الباب الي ورا وبابتسامته المعهوده: أهلين.. فارس اركب إدام (قدام)
فارس: لااا انت اركب
فادي: شو رايك حسن؟
حسن: إنت الأكبر
قفل فادي الباب وركب قدام: بعرفكن راسكن عنيد
فارس: ههههههههههههههه وين حتودينا
فادي: بعرف مكان كتير حلو إسمو ...... بتعرفو حسن؟
حسن: إيوا حلو مره
فارس: على بركة الله .. وهنا لف للعماره يتأملها يبغا يحفر صورتها في عقله وجات فكره يطلع كاميرته ويصورها
طلع الكاميرا وفتح الطاقه ضغط على زر التصوير وفي دي اللحظه ظهرت روزا
فارس أول ماشافها فتح عيونه مو مصدق
فتحت روزا الباب الثاني ودخلت وبابتسامه حلوه: أهلين
فارس لف راسه عليها وفادي مال بكل جسمه لورا عشان يشوفها أما حسن كان يشوفها من المرايا كانوا الثلاثه مبهورين
كانت لابسه تنوره قصيره لنص فخذها لونها وردي وبلوزه كت حمرا ونظاره شمسيه
فادي: أهلين (وبنظرة تفحص) شو هالأناقه
روزا: يسلمو عيونك الحلوه (طلت في فارس الي كان جمبها) امم سوري طلعت في الصوره؟
فارس اتذكر: أوب مدري والله
روزا ضحكت: عادي احتفز فيها
فارس انصدم بس قال: أكيد
طلت فيه وابتسمت
حسن: أوكي يلا وصلنا
نزلوا الأربعه لمكان فيه طاولات ومفتوح على بحيره مره حلو
فارس: واو مكان روعه
روزا: عن جد .. مين اختارو
حسن: فادي الله يخليه
فادي ابتسم: يستاهل فارس الله لايحرمنا شوفتو
روزا وحسن: يارب
فارس اكتفى بابتسامه
طلبوا الأكل وجلسوا يتكلموا شويه
فارس وهوا يطل في ساعته: يلا لازم أروح للمطار دحين
وقفوا كلهم واتجهوا للسياره وهما يتكلموا
وصلوا المطار جلسوا على كراسي الانتظار مع الباقين
روزا: فارس حفزت رأمي عندك؟
فارس: إيوا. مين اعطاكي رقمي؟
روزا: أخدتو من فادي
حسن: فارس إن شالله دائما نكون على اتصال ولا أوصيك إذا جيت جده استقبلني
فارس: هههههههههههه ابشر ماطلبت
وهنا سمعوا كلهم النداء عن إقلاع الرحله إلى جده
وقف فارس وحس إنو هاذي اللحظه صعبه لحظة الوداع
حسن يضمه وهوا ينزل بعض الدمعات: والله بشتاااااق لك
فارس يضمه بقوه وبصوت حزين: مو أكثر مني
تركوا بعض وجا فادي وضمه
فادي: رح إشتألك اكتير
فارس: وأنا أكثر
بعدوا عن بعض وجا دور روزا .. فارس كان مو عارف كيف حيودعها بس طل فيها وقال بابتسامه: إن شالله نشوفك
روزا وقفت قباله مباشرة ومدت يدها له وعينها الي مليانه دموع في عينه: حتوحشني
فارس حس بإحراااج خصوصا قدام حسن كانت قريبه منه بس مد يدها له وحاول يرجع لورا بشويش وقال: وإنتي أكثر
بعدت عنه وهيا تبكي فادي مسح دموعها: مايحتاج روزا هاي الدموع
فارس حمل شنطته وقال: لا مانبغا دموع (طل فيهم واحد واحد بنظرة تعمق وآخر شئ ركز نظره في حسن) آآه يلا مع السلامه
راح وطلع الدرج وعند آآخر درجه ابتسم وأشر لهم باي
هما طبعا اشروا له ودخل الطياره جلس على كرسيه المخصص
سند راسه لورا وغمض عيونه وجلس يفككككككر
’.’.’.’.’.’.’.’.’.’.’.’.’.’.’.’
فيـ بيت أبو فارس كان الكـل متحمس لجية فارس بس زعلانين إنهم ماحيروحوا يستقبلوه في المطار لأن الي حيستقبله أبوهم وأصحابه ..
// كانوا بيت أبو فارس مرتبين عزومة بكـره بمناسبة رجوع فارس لجده //
شهد: يا الله متى يجي؟؟
أم فارس: بااقي ساعة ونص
أبو فارس: هههههههه استنيناه 6 شهور وصبرنا، دحين ع الساعة ونص ماحنا قادرين نستنى ونصبر
شهد: ههههههههه من جد متحمسين وشاايفه الساعة وص دي كثيره
ليان: أنا حشيل منو الشنطه حقتو
عزوز: لا أناا
أم فارس: خلااص طيب طيب الاثنين شيلوها
ليان وعزوز: طيب
’.’.’.’.’.’.’.’.’.’.’.’.’.’.’.’
الشباب كانوا متجمعين كلهم في بيت أبو ماجد عشان يروحوا بسيارة وحده يستقبلوا فارس أما أبو فارس فحيروح بسيارة ثانيه وهيا الي حيرجع فيها فارس للبيت
مهند: شباب استعدوا بعد 5 دقائق حنروح للمطار
سامي: جاهزين..

رائد: أووه أخيرا فروس حيشرف
خالد: ههههههه تصدقوا إن نسيت ملامحه
ماجد: هههههههههه لاعاد مو لدي الدرجه ماطول مره
مهند: 6 شهوور وماطول.. يبغالنا نشيل لمى عنك 6 شهوور هههههه
ماجد: ههههههههه أما لمى وعزوز وليان مسوين رجـه
سامي: ههههههه عقولهم صغيره
خالد: الله يالعقل الكبير
مهند: يلا قمنا
قاموا وركبوا السيارة الجمس لأن عفش فارس هما حيرجعوه
وصـلوا المطار وجلسوا يدورا على فارس من بين الناس وأبو فارس معاهم مهند رفع يده وبصوت عالي: فاارس
سامي طل في فارس: هناا
فارس شافهم وابتسم ابتسامة شووق راح لهم جري وأول شئ حضن أبوه
أبو فارس: ههههههه الحمدالله على سلامة الوصول ياهلا والله
فارس يضحك: الله يسلمك والله اشتقت لكم
مهند يضمه: واحنا أكثــر نوورت جده يالحبيب
فارس: بوجودك يا غاالي
وبعد ماسلم عليهم ركب مع أبوه السيارة وخلا الشباب يتولوا الشنط كان تعبان ومشتاق لأهله
// وصلوا البيت وكانوا اهله جالسين في الحديقه يستنوه على احر من الجمر وأول مادخل نطوا عليه ليان وعزوز،، شهد وأم فارس راحوا له جري
أم فارس: يااا هلا والله نور البيت
فارس: ههههههههههههههه بوجودكم .. آي عزوز خنقتني
شهد تدف عزوز: بعد دوري.. ضمت فارس بقوه وعيونها مليانه دموع وضربته خفيف.. تاني مره ماتروح وتخلينا
فارس: ههههههههههههههههههههههههه والله فراقكم صعب
ضم أمه بحراره وجلس معاهم يتكلموا وهما مبسوطين
أم فارس: كيفك وكيف فرنساا وصاحبك حسن؟
فارس: ههههههه يووه حسن ذكرتيني شويه واتصل عليه اطمنه بسلامة الوصول .. وانا الحمدالله بخير بشوفتكم ، مشتاااق لجده
شهد: ههههههههه والله حتى جده مشتاقة لك
فارس: خخخخ كويس 1_1
أبو فارس: في خبـر حلـلو لك ?
فارس ابتسم: الي هو ؟
أبو فارس: بكره عاملين لك عزومة بسلامة وصولك
فارس بتعابير فرح: أووه جيــد (وكأنه افتكر شئ) بـس عندي اقتراح
أم فارس: قوول
فارس: إننا نأجل العزومة لبعد أسبوع عشان صاحبي حسن جااي
شهد: آآها نوو بروبلم
فارس طل فيها وغمز: مبروووك ياعروسة
شهد انحرجت: ههه الله يبارك فيك.. (سوت نفسها معصبة) كدا ماتحضر ملكة أختك
فارس: خلاص الله يخليكي لاتزيدي قهري مو بس ملكتك وملكة سامي وخالد
أم فارس تكمل: وسمر
أبو فارس: ماشالله دحين سمر وشهد مملكين وسهى وصحبتها مين؟ أعتقد هيفاء
شهد: لا اسمها رهف
أبو فارس: إيوا سهى ورهف مخطوبين وحده لرائد والثانية لمهند
شهد: الله يوفقناا
أم فارس: يلااا باقي رودي ورغد من البنات أما الشباب فارس و مين كمان؟
أبو فارس: بس ولدي؟! لالا لازم نخطب لك
أم فارس: ههههههه ها فرووس في بالك وحده؟
فارس: لا انتوا اختارولي
شهد بسرعه ورجه: أنا عندي وحده منااسبة وقمر
أم فارس وأبو فارس : ميين
شهد طلت في فارس وغمزت: في أحلى من رودي؟؟
كلهم وجهوا أنظارهم لفارس يشوفوا رأيه .. فارس طل فيهم بوجه خالي من التعابير
فارس: يلا انا استأذن حطلع غرفتي أبغا أنام
شهد: لا
قاطعتها أم فارس: الله معاك

الجـــــــ السابع عشر ــــــــزء
في بيت أبو رائد .....
رائد: يا هلا اتفضل
مهند: هلا فيك.. كيفك؟
رائد: بخير الحمدالله وإنت؟
مهند: مشتااق لها وكنت متفاءل إنها هيا الي تستقبلني لكن
رائد قاطعه: تحمد ربك وتشكره إني استقبلتك أدخل ادخل الصالون هنا استناها
مهند: هههههههههههه ياخي سرت عصبي من بعد ما خطبت سهى
رائد: كل يرى الناس بعين طبعه
مهند: اش قصدك؟ أنا عصبي؟
رائد: اسأل نفسك
مهند: بالله ناديها طولت
رائد: هههههههه أي طولت مالك دقيقتين
مهند: طيب انا رجال مشغول وقتي بالثانيه انا طب مو علوم
رائد: الحمدالله إني علوم أشوف خطيبتي وقت ماأبغا
وهنا دخلت رهف ومعاها كاستين عصير: السلام عليكم
رائد: وعليكم السلام.. يلا انا استأذن
خرج بدون ماحد يرد عليه
وقف مهند وأخذ منها كاسه: وعليكم السلام
حطت الصينية على الطاوله وجلست على كنبه قباله بعد ماأخذت عصيرها
مهند: كيف القمر اليوم؟
رهف ابتسمت: بخير الحمدالله وإنت كيف صحتك؟
مهند: الحمدالله بخير بس الدوام شويه طويل
رهف: ليش من متى تداوم
مهند: كل يوم من الساعه 9 الصباح ألين 4 العصر بعدين من 8 الليل الين 11
رهف: يو الله يعينك
مهند: آمين وإنتي كيف عامله في الإجازه
رهف: ماشي الحال
مهند: إذا السنه الجايه اتخرجتي بنسبه حلوه حتكملي جامعه؟
رهف: لا ماأفضل أنا أحب أجلس في البيت أهتم بنفسي و (سكتت)
مهند: هههههههههه قوليها
رهف: لا خلاص
مهند راح جلس جمبها: مالي لازم تقوليها
رهف بلعت ريقها: أهتم بنفسي وبزوجي
مهند: آآه الله يوفقني معاكي ويوفقك معايا
رهف: آمين.. مهند أبغا أصارحك بشئ
مهند مسك يدها: باين في شئ مضايقك قولي الي في قلبك
رهف اتنهدت: السكرتيره ناهد
ابتسم مهند ولفها عليه طل في عينها وقال: رهوفه والله الي خلق قلبي إنو ناهد مالها ولا ربع مكان فيه ناهد سكرتيرتي وبس صح أنا ماألومك الغيره شئ طبيعي بس أطمنك إنو أنا ماأحمل لها أي مشاعر
رهف امتلت عينها دموع: مهما كان مع الأيام
قاطعها مهند وهوا يحط راسها على صدره: رهوفه لاتفكري كدا
رهف ماقدرت تستحمل سارت تبكي على صدره بس شويه مسحت دموعها وبعدت عنو: ما تقدر تنقلها لدكتور ثاني؟
مهند ابتسم بالرغم من حزنه الي سببته له رهف: أحاول مايهمك
سكتت رهف (وقف مهند ووقفت معاه رهف)
مهند: يلا حبيبتي أنا خارج دحين
رهف: انتبه لنفسك
مهند مسك شعرها: وانتي كمان.. يلا حبي باي
رهف: باي
خرج مهند وركب سيارته شغلها ودخل على الشارع العام وهوا يفكر في رهف ومشكلتها مع ناهد وأثناء تفكيره حس بضباب في نظارته فأخذ منديل وشال نظارته وسار يمسح النظاره وبالقوه يشوف الطريق وهوا بيمشي ماانتبه لسياره كانت داخله عليه فصدمها

حس براسه يروح ويرجع لمكانه رجع لبس النظاره وفتح الحزام بيده اليسار لأنو يده اليمين انجرحت من قزازه طارت عليها .. فتح باب السياره وخرج لقى الناس متجمعين راح لصاحب السياره الي صدمها وكان لوحدو
صاحب السياره: أوه سلمات تحتاج إسعاف؟
ابتسم مهند: لا بسيطه بس إن شالله إنك بخير؟
صاحب السياره: لا ضروري نتصل على الإسعاف يدك تنزف ما حتقدر تسوق
وفعلا دقائق والإسعاف جا وحمل مهند وداه المستشفى الي ربطو له يده اليمين ، ورجله كمان دخلت فيها قزازه فحطوا لها لصقه
دخل عليه الدكتور: السلام عليكم
مهند: وعليكم السلام
الدكتور: كيف دحين تحس نفسك؟
مهند: طيب
الدكتور: أوكي حتجلس عندنا لبكره المغرب
مهند بضيقه: مافي إمكانيه قبل؟
الدكتور: أحسن عشان ترتاح رجلك
سكت مهند وخرج الدكتور الي ماكان عارف إنو مهند نفسو دكتور
...مقاطعة... * بعد يوم من وصول فارس وبعد ماهدي وارتاح خبروه إنوو مرام ماتت طبعا هوا حزن واتأثر خصوصا إنوو كان يسمع عن مرام إنها طيبه غير عن أختها الي أكبر منهاا فاتصل على أبو خالد وخالد وحتى على أبو سامي وعزآآهم *
مسك مهند جواله ودق على فارس
مهند: السلام عليكم
فارس: وعليكم السلام.. وينك أتصل عليك ما ترد؟
مهند: ايوا لأني في المستشفى
فارس حسب عادي دوام يعني: آها
مهند: في المستشفى لأنو سار لي حادث
فارس انفجع: حادث؟ قوي ولا ضعيف وكيف انت دحين في أي مستشفى تحتاج حاجه
قاطعه مهند: اهدا اهدا أنا بخير الحادث بسيط لاتخاف بس أنا كلمتك عشان الدكتور قال لي إني ماأقدر أخرج إلا بكره المغرب
فارس ارتاح: أوه والله فجعتني
مهند: بس أنا ماأبغا اهلي يعرفوا إنو سار لي حادث لأنهم حيقلبو الدنيا على الفاضي فحكلمهم دحين وأقول لهم أنا وفارس حننام مع واحد من أصحابنا تعبان
فارس: يعني تبغاني أنام معاك الليله؟
مهند: طبعا
فارس: خلاص انت ارتاح وانا ادبر الأمور
مهند: طيب استناك بس ابغاك تجيب بطاقة الأحوال حقي من بيتنا
فارس: امم هاذي صعبه
مهند يفكر: شوف أنا ماعندي مانع إنو رودي تعرف بسس رودي وأنا حقول لها تعطيك بطاقة الأحوال
فارس: وإذا أصرت إنها تجي تشوفك؟
مهند: خليها تجي بس بكره دحين ليل
فارس: طيب يلا ساعه ان شالله وأكون عندك.. وخلاص انت ارتاح انا حكلم اهلك واكلم روضه
مهند: طيب يلا على بال ماتجي حاخذ لي غفوه
فارس: أوكي مع السلامه
مهند: مع السلامه
قفل فارس وهوا محتار كيف يبلغ أهله وأهل مهند إنهم حيناموا عند واحد صاحبهم والأصعب روضه مممم وهوا يفكر جا في باله ماجد أحسن واحد يقدر يكلمه وعلى طول اتصل بماجد
ماجد: أهلين
فارس: هلا فيك أبو الشباب .. أخبارك
ماجد: بخير الله يسلمك وإنت كيفك؟
فارس: الحمدالله .. مجود ممكن خدمه بسيطه إذا ماعليك كلفه
ماجد: أفا إنت تامر
فارس: الله يخليك.. أبغاك تقول لأهلك إنو واحد من أصحابنا أنا ومهند تعب فجأه وهوا دحين في المستشفى وضروري اليوم ننام عنده
ماجد: آها أبشر بس سلمات عسى ماشر
فارس: سار له حادث وانقلبت فيه السياره ( ألف قصه جديييده هع هع )
ماجد: يا الله الله يشفيه ولا تشيل هم أبلغ أهلي أهم شئ راحة صاحبكم
فارس (ههه لو تعرف الحقيقه): تسلم ماتقصر أبو لمى
ماجد: الله يسلمك
فارس: نشوفك إن شالله مع السلامه
ماجد: الله معاك
قفل وهوا يقول لنفسه حلو أول مرحله خلصت باقي أنا أبلغ أهلي وأكلم روضه تعطيني بطاقة أحوال مهند
نزل تحت بعد ما لبس وقال لأهله القصه طبعا وافقوا له وخرج ركب السياره
ووقت ما تسخن السياره كان يتصل على روضه
ردت عليه وهيا مي عارفه مين: ألو
فارس: هلا .. كيفك
روضه عرفته واستغربت يتصل عليها في الليل: بخير الحمدالله
فارس: ممم ممكن طلب صغير
روضه: تفضل
فارس: أبغا بطاقة الأحوال حقت مهند
روضه اتفاجئت طلبه: ليش
فارس كان عارف إنها حتسأله عن السبب وقرر يقول لها: أوكي في أحد جمبك؟
روضه بدأ القلق عندها: لا أنا في الغرفه لوحدي
فارس: طيب بقول لك بس لاتخافي
روضه: فارس الله يخليك قول
فارس: مهند سار له حادث بسيييط في المستشفى وقالوا له نحتاج منك بطاقة الأحوال وهوا قال لي خذها من روضه
روضه: أكيد مافيه شئ مهند؟
فارس: على حسب كلامه مافيه شئ أنا دحين رايح أزوره وعلى فكره إحنا قلنا لأهلك إنو واحد من أصحابنا أنا ومهند تعب فجأه ورح ننام عنده اليوم
روضه: طيب بكره متى حيخرج مهند؟
فارس: المغرب
روضه تكلم نفسها دحين ليل وما أقدر أزوره بكره رح أروح له: أوكي بكره لازم أروح أشوفه وقت العصر
فارس سكت وشويه: طيب أمر عليكي العصر عشان تروحي السوق كمان وتشتري له هديه
روضه ارتاحت: أوكي ..شكرا
فارس ابتسم: لاشكر على واجب
روضه: خلاص دحين أنزل لك بطاقة الأحوال وأحطها لك عند الباب
فارس نسي إنه للآن ماحرك السياره: طيب دقيقه وانا عند بيتكم
قفلت روضه وهيا تحس قلبها في يدها من الخوف الي ماتعرف سببه .. راحت لغرفة مهند وفتحت الدرج دورت شويه ولقتها .. أخذتها ونزلت بعد مالبست عبايتها وطرحتها للإحتياط .. فتحت الباب عشان تحط البطاقه على الصندوق بس شافت السياره وهيا توها توقف ونزل فارس منها .. لاشعوريا حطت البطاقه ودخلت بسرعه وهيا تجري وطلعت فوق لغرفتها

فارس أخذ البطاقه وهوا متفاجئ من حركتها بس في نفس الوقت جاه الضحك دخل سيارته واتحرك للمستشفى بعد مامشي الحال وسوى كل المراحل بنجاح حس براحه وهوا يسوق.

كانت روضه فوق في غرفتها و تتمنى تعطي نفسها كف على الحركه الي سوتها ماتدري كيف تفسرها والمصيبه فارس اش بيقول عني خايفه منه ولا ايش يااربي !!!
’.’.’.’.’.’.’.’.’.’.’.’.’.’.’.’
- دحين وقت العصر الي اتفقوا فارس يمر على روضه يوديها السوق وبعدها على مهند في المستشفى -
نزلت روضه من الغرفه بعد ما لبست عبايتها وفتحت الباب وهيا مرتبكه ..فتحت باب السياره الي ورا وركبت: السلام عليكم
فارس لف عليها: وعليكم السلام.. ليش ورا تعالي اركبي قدام
روضه طلت فيه كأنها تقول لااا صعبه
فارس رجع طل قدام وبنفاذ صبر: أنا مو سواق عندك تركبين ورا
قفلت روضه الباب الي ورا بقوه دليل إنها معصبه وفتحت الباب الي قدام وقلبها يدق بقوه حست إنها قريبه منه
بعد ما ركبت حرك فارس السياره وبدون مايطل فيها: أي سوق تبغي تروحي؟
روضه وهيا خايفه: سوق .... أقرب شئ
سكت وكمل الطريق على السوق ولمن وصلوا: يلا أنزلي
روضه (أكيد بنزل أجل بجلس في السياره)
نزلوا ومشيوا هوا قدام وهيا وراه بس بعيده عنو شويه .. كانت وهيا تمشي وراه تتلفت يمين ويسار تبغا تشوف المحل الي في بالها عشان كدا مانتبهت له لمن وقف فجأه مالقت نفسها إلا صدمت فيه ومن الصدمه رجعت لورا بقوه بس بركه إنها قدرت تمسك نفسها ووقفت كانت وقتها نفسها الأرض تنشق وتبلعها وهوا يطالع فيها بنظرة استفهام عن الي سار لها قبل شويه حست بإحرااج وقالت بهمس: سوري ماانتبهت
فارس ضحك: لا عادي أنا آسف وقفت فجأه
سكتت وكملت مشيها لقت المحل وقفت عنده واشترت باقة ورد حـلوة وفارس قبل ما يمر عليها اشترى لمهند هديته الي كانت مغلفة.. رجعوا للسياره الي كان موقفها بعيد عن السوق شويه
فارس: أستني إنتي هنا وأنا بروح أجيب السياره
روضه: طيب
راح وهيا بقيت مع بعض الناس الي يستنوا.. وهيا واقفه مرت سياره فيها شباب ورافعه صوت المسجل على الأغاني .. وقفوا قبالها وهما يصفروا ويرقصوا.. طبعا هيا ما وقفت تطالع فيهم حركت رجلها ورجعت لورا .. الشئ الي مااتوقعته إنهم نزلوا من السياره ووقفوا عند عامود قريب منها كانوا 3 شباب .. سارت الناس تطالع فيهم وأخيرا جا فارس ودق بوري لها.. ركبت بسرعه وهيا تدعي ربها إنو فارس ما يشوفهم بس للأسف انتبه لهم قبل ما تقفل الباب.. ال3 شباب لمن شافوا فارس ركبوا سيارتهم بس قبل ما يحركوا وقف فارس بعد مانزل من سيارته قبال سيارتهم وهوا يطل في ساعته.. فتح باب الي يسوق وصرخ: والله لو إن ماعندي موعد ضروري دحين كان مسحت في وجهك البلاط يا الي ماتربيت .. وقبل لا يقفل الباب قال بعصبية: يجيك يووم وتشووف إنتو أشكال ماينفع معاكم الكلام،، وصك الباب بقوه ورجع.. هنا روضه كانت خايفه يكمل باقي التهزئء عليها لكن هوا دخل وقفل الباب .. اتنهد ورجع راسه لورا كأنو يبغا يهدي أعصابه قبل لاتفلت عليه .. بعد دقيقه مرت طل فيها وقال كأنو يبغا يقنعها: لو إنك مغطيه وجهك مو أحسن؟؟
روضه استغربت لهجته بس هيا عارفه إنها غلطانه لو إنها مغطيه وجهها كان ماصارالي صار: مو بس أنا الوحيده الي ماأغطي وجهي
فارس طل فيها وهوا شاد يدينه كأنو مايبغا يرفع صوته: مالك دخل بغيرك
روضه خافت لايعصب زياده طلت فيه: فارس خلاص امشي كفايه الناس تطالع فينا
سكت ضغط الزر وحرك السياره على المستشفى
’.’.’.’.’.’.’.’.’.’.’.’.’.’.’.’

الجـــــــ الثامن عشر ــــــــزء
يوم جديـد،، بعد خروج مهند بالسلامة..
وروضه في غرفتها اندق عليها الباب
روضه: ادخل
فتحت الخدامه الباب: رودي مدام آند مستر تحت يبغاكي
روضه (غريبه): طيب دحين انزل
قفلت الكتاب الي كانت تقرؤه ونزلت تحت للصاله ماشافت أحد فراحت لغرفة أمها وأبوها ودقت الباب
أم ماجد: اتفضلي
دخلت روضه وقفلت الباب: ناديتوني؟
أبو ماجد: إيوا تعالي أجلسي نبغا نكلمك في موضوع
روضه حست في الموضوع إنّ جلست على كرسي وطلت فيهم
أم ماجد: إنتي عارفه سنة الحياه الي هيا الزواج وكل وحده لازم تتزوج وانتي خلاص ماشالله في سن الزواج فاليوم اتقدم لك واحد ماينعاب
روضه حست قلبها يدق
كمل أبوها: هوا الولد حيشيلك في عيونه واحنا سألنا عنو وماناقصه شئ اسمو أيمن عمرو 24 ويشتغل في أرامكو وأنا وأمك نتمناكم لبعض لأنه أخلاق وزياده على كدا وسيم بس باقي رأيك.. انتي يارودي رفضتي كثير اتقدموا لك بدون سبب ففكري في هذا كويس
///روضه وقتها حست إنها تحلم ماتعرف ليش كان نفسها تنعزل في غرفتها وتجلس تبكي قالت بصوت مكتوم: أفكر
أم ماجد: خذي وقتك هذي مسألة زواج مو لعبه
طلعت روضه لغرفتها وهيا تحس بفجوه داخل قلبها حطت راسها على المخده وانفجرت نوبة الصياح : آآآه ليش أنا كدا؟ دائما يسير لي عكس الي ابغاه أصلا أنا ليش معلقه مصيري فيه هوا أكيد مو فاكر فيا يعتبرني بنت عم وبس وأنا شفت بعيني صورة البنت الي في درجه الي لو مالبست شئ كان أحسن من لبسها، ليش محتفظ فيها للآن؟ أكيد إنها حبيبته اتعرف عليها من فرنسا آآآآه يا قلبي ماتقدر تتحمل زياده خلاص أنا لأيمن وأيمن ليا وفارس (نزلت دموع حاره على خدها) فارس مو ليا

في اليوم الي بعده صحيت وقالت لأهلها إنها موافقه على أيمن وهيا تضغط على نفسها عشان تبين إنها مبسوطه .. باركوا لها كلهم وهما فرحانييين وقالوا لها إنو يبغا يشوفها بعد عزومة فارس بيومين
’.’.’.’.’.’.’.’.’.’.’.’.’.’.’.’
في بيت أبو فارس
كانت شهد وأمها واقفين في المطبخ ويجهزوا أشياء عزومة فارس بكره بس شهد كانت كل شويه تسرح
أم فارس: شهووده لو أدري كل هذا التسريح بيسير لك كان ماملكت لك على سامي إلا بعد العزومه
شهد انحررجت أمها فهمتها غلط: لااا والله إني ماأفكر في سامي
أم فارس: أجل على ايش كل هذا التسريح
شهد بحزن: كنت أتمنى رودي لفارس دائما أحسهم مناسبين لبعض
أم فارس قاطعتها بعتاب: شهد ما يسير تقولي هذا الكلام هاذي قسمه ونصيب رودي الله يوفقها مع أيمن وفارس بيلقى بنت الحلال الي تسعده إن شالله
شهد بحزن: إن شالله
’.’.’.’.’.’.’.’.’.’.’.’.’.’.’.’
وصل حسن لمطار جده باستقبال أهله وفارس ومهند الساعة 7 الفجر تقريبا..
فارس وحسن ضموا بعض بقووه وبعد السلام والكلام
حسن يكلم فارس بصوت واطي بعد مابعد عنهم مهند شويه: تصدق قبل شويه لمن ضميتك اتذكرت ايش؟
فارس: ايش
حسن وهوا يضحك: اتذكرت روزا واحنا نودعك في المطار أحس كان نفسها تحضنـك الأخت قربت منك وايد
فارس ضرب راس حسن: يازينك ساكت
حسن: آه على قلبك الولهااان عليها
فارس طل فيه: والله إن روزا ولا شئ، قلبي آخذه أحد ثاني
حسن حب يغير الموضوع: خلاص بكره العزومه؟
فارس: إيوا أجلناها كله عشان وجهك
حسن يتدلع: ما أستاهل؟
فارس وقف: أنا برأيي خلي الدلع لأهله أحسن.. يلا امشي اوصلك لبيتك
حسن: ههههههههههههههههههههههههههه لامشكور بعد بكره نتقابل اهلي يستنوني
مهند الي دوبو جا: إن شالله
حسن: مع السلامه
فارس ومهند: مع السلامه
’.’.’.’.’.’.’.’.’.’.’.’.’.’.’.’
اليــــــــوم عزومة فارس الي الكل كان مستعد لها من بدري وفرحان إنو حيلاقي العائله كلهم
بدأو يجوا من بعد المغرب وعلى الساعه 8 كانوا كلهم موجودين
في صالون الرجال..
كانت في أصوات عاليه وليان ولمى وعزوز داخلين خارجين
الكل كان يسلم على أبو ماجد وماجد ومهند ويبارك لهم على خطوبة روضه و يحمدوا لفارس وصوله بالسلامه ..
بعد المباركات جلسوا الشباب قريب من بعض
مهند: ماشالله كبرنا والله
سامي: ههههههههههه من جـد كلنا خاطبين بس باقي فروس الي الكل يتمناه
فارس ابتسم: تسلم
سامي: الله يسلمك
مهند: وين حسون صاحبك؟
فارس لأن مهند كان بعيد شويه ومع الإزعاج ماسمعه: ايش؟
مهند رفع صوته: وين حسن صاحبك؟
فارس: أكيد في الطريق (دق جواله) هذا هوا أنا بطلع برا الحديقه عشان أسمعه

عند الحريم..
كانوا آخر ناس وصلوا بيت أبو خالد وهما واقفين قدام المرايا
أم فارس: أهلين
أم خالد بنفخة ريش: هلا
سلموا أم خالد ورغد على أم فارس وشهد وروضه
رغد بدون نفس: مبروك رودي
روضه حتى هيا بدون نفس: الله يبارك فيكي عقبالك
رغد بصوت عالي شويه: يووو
أم خالد طلت فيها: إشبك
رغد: نسيت شنطتي في السياره// طلت في أمها: حكلم السواق يجيبها عند الباب عشان آخذها منو...
في المطبخ كانوا سمر وروضه واقفين مع شهد يساعدوها
روضه: شهد حطلع آخذ توكه من عندك عشان أقدر اساعدكم الغره نازله على عيوني
شهد: روحي طبعا محلاكي وإنتي تستأذني
ضحكت روضه وطلعت فوق لغرفة شهد

في الحديقه .. كان فارس واقف قريب من الباب
فارس: يلا وينك تأخرت
حسن: خلاص دقائق وأكون في السياره
فارس: أوكي عجل
حسن: طيب إن شالله .. مع السلامه
فارس: مع السلامه
أول ماقفل شاف بنت واقفه قريبه منو جمب الباب
رغد بدلع: إنت فارس؟
فارس استغرب بنت حلوه ودلوعه واقفه قباله كان أول مره يشوفها رفع حاجبه اليمين: إيوا أنا فارس
رغد ابتسمت ولفت عنه .. أخذت الشنطه من السواق

فوق في غرفة شهد وهيا تدور التوكه سمعت أصوات.. راحت لعند الطاقه وشافت رغد وفارس وهما واقفين قبال بعض حست كأنو شئ مر في ذاكرتها ذكرها بموقف في القاعة -- لما كانوا جالسين هيا ومرام جمب بعض وكانت مرام ماسكة شنطة رغد فجأه دق جوال رغد والمتصل = fr – (أكيد تقصد فارس ورغد).. لاشعوريا نزلت بسرعه للحديقه بس اتخبت ورا جدار سارت تشوفهم بس هما لا

رغد وهيا تطالعه من تحت لفوق وعاضه على شفايفها: قالوا لي عنك حلو بس مااتوقعت انك بدا الجمال
كان فارس وقتها مصدووم من البنت الجريئه أو الوقحه الي قدامه بس وهوا واقف لمح ظل روضه وعرفها فقرر إنو يشوف إش حتسوي.. ابتسم لرغد وقرب خطوه لعندها طل فيها بنظره تقتل: وإنتي أحلى
رغد حمرت خدودها وسارت مع الأضواء الي عليها جذابه: تسلم عيونك الحلوه
روضه حست بنااااار داخل صدرها وهيا تشوف فارس واقف قدام رغد ويتكلم معاها برومانسية وجرأة //حست إنو رغد جالسه تسرق شئ من أملاااكها// مااقدرت توقف مكانهاا وبدون تردد راحت لهم وهيا فايره وقفت بينهم رغد قدامها وفارس وراها
روضه تكلم رغد بقهر وعصبية: إيش المسخره الي عايشه فيهاا انتي؟؟ كيف تسمحي لنفسك تكلمي واحد غريب عنك بدي الجرأه
فارس فتح عينه اتفااااجئ من ردة فعلها أبدا مااتوقعها حتسوي كدا حس بإحساس غريــــب وشئ في قلبه اتحرك
رغد ضحكت باستهزاااء: هههآي ضحكتيني وأنا مافيا ضحك// يا حلوة هذا فرووس الي غريب عني ترى غريب عليكي زيي تماما
روضه مااستوعبت كلام رغد كيف فارس غريب عني هوا ولد عمي: فارس ولد عمي موو غريب
رغد بأسلوب استفزاز: الغريـب يعني الي يقدر يتزوجك (وكملت بهمس) يعني أيمن زوجك قبل مايخطبك كاان غريب
روضه حست بخنقة لاشعوريا لفت على فارس واتلاقت عيونهم ببعض حست إنو قلبها وقف وخصوصا إنهم قريبين من بعض ورغد وراهم
فارس رفع راسه عليها وعيونه في عيون روضه مباشرة ، مد يدينه ومسك يدين روضه خلاها جوة يدينه الكبيرة بالنسبة لها: (قال بحزن) لييش؟ ليش ياروضة
روضه وقتها ماكانت تشعر بقلبهاا كأنه طااح والهـواء خلص يدها بين يدين فارس وعيونها تطل في عينه ،،ماتعرف ايش تجاوب ماهي قادره تفهم سؤاله (ليش على ايش يقصد!)
رغد جاها إحساس الغيره وفهمت سؤال فارس ليش: السبب واضح يا حبيبي
فارس طل فيها ومازال ماسك يد روضه : ايش السبب؟
رغد: هيا تحب أيمن وتتماه زوجهاا مو فارس
فارس ترك يد روضه وطل فيها يستنى منهاا جواب تأكد أو تنفي كلام رغد.. بس روضه كانت في موقـف ماتقدر تقول شئ كانت الأحداث سريعه عليها مافهمت منها حاجه
بالنسبة لفارس كان سكوت روضه تأكيد لكلام رغد
فارس بأسف وضيقـه كانت العبره خانقتو: الله يوفقـ (ماقدر يكمل دعوته )
رغد مسكت روضه من يدها ومشتها معاها لداخل الفيلا وكأن روضه فيـ عاالم ثاني
جلس على الكرسي الي كان في الحديقة وحط راسه على الطاوله ،،لف يدينه على راسه: ليش؟ ليييييييييييييش؟ ليش حبي الي ساكن في قلبي من يوم اتولدت يضيع؟!!! حرااام والله حرااام خلاص اتحملت كثير آآآآه كانت بين يديني ليش تركتها أستاهل أنا الي اتخليت عنها والله ياروضه إني أعشقك وأعشق ترابك وأعشق هواكي ليش ماأبغا أبين لها ليش ما قلت لها من قبل مايخطبها أيمن الخسيس بس خلااااص حبي راح راح راااااااااااااااااااااح (طبعا كل هذا الكلام كان يقوله لنفسه وماخرج من قلبه لأحد) .. دق جواله بس وقتها كان ماله نفس يقابل أحد يبغا يكون لوحده نفسه يروح البحر ويغرق نفسه وينسى كل همومه لكن ماحس إلا ويد تمسح على شعره .. رفع راسه وهوا يحاول يمسح دمعته اليتيمه بدون ماحد ينتبه.. لقى حسن واقف وعلامات استغراب على وجهه .. وقف فارس وسلم عليه: هلا والله
حسن: هلا فيك.. إشبك جالس هنا؟

فارس: مافي شئ كنت أكلمك و نعست شويه
حسن كان عارف من نبرة صوت فارس إنو فيه شئ: أوكي تعال يلا ندخل
فارس حس بضيقه تخنقه: تفضل

عند الحريم..
شهد كانت في المطبخ مع سمر
شهد: يؤ كل هذا تدور على توكه
سمر: لها 10 دقايق وهيا مختفيه
شهد: أنا حطلع أشوفها
سمر: أوكي روحي أنا أكمل عنك
طلعت شهد وفتحت الغرفه مالقت فيها أحد فراحت للحمام ودقت الباب: رودي إنتي هنا؟
ماحد رد عليها ففتحت الباب لكن كان مقفل: روودي إنتي هنا؟
شهد بدأت تخاف ليكون مغمى عليها فدقت الباب بقوه شويه: روودي
ردت روضه وهيا تبكي: سيبيني لوحدي
شهد انفجعت: رودي إشبك؟ أنزلي مو كويس تبكي في الحمام
روضه ماردت بغير شهقات بكاها
شهد انفجعت من جد وبنبرة ترجي: رودي لله يخليكي حسيبك لوحدك بس اطلعي اجلسي في غرفتي مو في الحمام
فتحت روضه الباب وكانت عينها حمرا.. شهد خافت عليها مي عارفه إش سار لها .. مسكتها من يدها وقفلت باب الحمام وودتها لعند السرير ونزلت عن مستواها
شهد: رودي حبيبي ليش كل هذا البكا مين ضايقك؟ قولي لي لاتزعلي نفسك مافي شئ في هذي الدنيا يستاهل دموعك
روضه أخذت منديل وجلست تمسح دموعها الي تنزل بغزاره ومي قادره تتكلم من البكا
شهد: طيب أنا حنزل أجيب لك مويه
نزلت شهد ولقت في المطبخ أمها ومعاها سمر ومرام وسهى ارتاحت في أحد معوض عنها .. صبت كاسة المويه وانتبهت لها سهى
سهى بذكاء: فيها شئ رودي؟
شهد اتفاجئت بالسؤال لكن هزت راسها يعني إيوا
((نظامهم إنو الخدامات في العزايم مايسوو شئ في المطبخ إلا إذا خلصت العزومه يغسلوا الأطباق بس))
طلعت فوق شهد وفتحت الباب لقت روضه على نفس وضعيتها بس إنها هديت شويه وماسارت تبكي ابتسمت ومدت لها كاسة المويه: خذي اشربي وسمي بالله
جلست تراقبها وهيا تشرب بعد ماخلصت أخذت منها كاسة المويه وحطتها على الكومدينه: خلاص جاهزه ننزل تحت
روضه اتنهدت: أوكي انتي انزلي وانا بلحقك ابغا اغسل وجهي واعدل المكياج
شهد: هههههه أوكي

عند الرجال...
بعد ماسلم حسن على الكل وبارك لهم وقال لهم الحمدالله على سلامة الوصول جلس مع الشباب قريب من الباب وهوا منتبه لحالة فارس
سامي: احم هذا الحلا سوته سمر
خالد على طول أخذ منه حبه وقال: الللللللللله يجننن أطعم حلا ذقته
الشباب إلا فارس ومهند: ههههههههههههههههههه
مهند لاحظ حالة فارس من أول مارجع من الحديقه وهوا متضااايق حاول يعرف إش فيه بس مالقى تفسير
حسن يكلم فارس بصوت واطي بمرح يبغا يفرحه: فروس تصدق إني ابغا الحمام
فارس بصوت واطي ومتضايق: أول ماتخرج تلاقيه على اليمين
حسن بيأس: مشكور
//
نزلت روضه وهيا تتكلف الابتسامه ولقتهم حاطين العشا جلست بهدوء جمب سمر وشهد
سمر: هلا رودي وينك من أول
روضه تحاول تكون طبيعيه بس مي قادره تنجح: كنت أدور على توكه من شهد و (بصوت مبحوح) بعدين دخلت الحمام
شهد طلت في سمر يعني خلاص لاتسأليها شئ زياده .. كملوا العشا وهما يتكلموا في مواضيع عاديه بس روضه كانت تتغاضى نظرات رغد وتحاول إنها ماتطالع فيها أبدا

رجعت كل عيله لبيتها وأول ماخلصت العزومه طلع فارس فوق لغرفته وبعد ماغير انسدح على السرير ويدينه تحت راسه وفي هذي اللحظه دق جواله والمتصل روزا (أرد ما أرد أرد ماأرد) في النهايه قرر إنو مايرد لأن ماكان له مزاج لأي شئ

الجـــــــ التاسع عشر ــــــــزء .. ماقبل الأخيــــر ..
اليـــــــوم ملكة رهف من مهند و سهى من رائد
رهف وسهى راحو لنفس الكوفيرا من العصر
أما مهند ورائد كانوا مع فارس في بيت مهند ومعاهم عزوز
روضه وشهد وسمر ورغد وليان راحوا مع أمهاتهم لكوفيرا غير حقت رهف وسهى
وصلوا للكوفيرا والي وصلهم خالد
أم خالد: تكون عندنا لمن نتصل عليك
خالد: إن شالله إلا إذا انشغلت كلموا السواق .. يلا سمورتي حبيبتي أشوفك على خير ولا تنسي لازم أشوفك وانتي متشيكة
سمر انحرجت يكلمها قدام الكل: إن شالله
نزلوا الحريم ودخلوا الكوفيرا وبدأو يتوزعوا إلا روضه ورغد كانوا جالسين يستنوا دورهم
رغد كأنه ماسار شئ بينهم مع فارس: اش حتعملي؟
روضه حاسه بشعوور يخنق كل ماتشوف رغد: بس حخليها تعمل لي تسريحه وانا أعمل المكياج بنفسي
رغد: آها معاكي المكياج حقك دحين؟
روضه: لا حرجع البيت وأعملو .. وإنتي؟
رغد بغرور: أنا حخليهم يعملوا لي المكياج والتسريحه وأرتاح .. تعرفي
روضه: ايش
رغد تبتسم بخبث: فارس في بيتكم يمكن يشووفك
روضه ماعرفت ايش ترد حست قلبهاا مضغووط وعينها مليانه دمووع (ايش تبغا مني الرغد هاذي ليش تعذبني أنا مخطووبه لأيمن)
شويه خلصت سمر ونادت روضه: رودي تعالي اعملي شعرك هنا
روضه: أوكي
الكوافيرا: شعرك اكتير حلو .. كيف بدك إعملوا؟
روضه ماكان لها نفس تتكلم بس تبغا تخلص: ممم شو عندك فكره حلوه
الكوافيرا: إنتي بتناسبك تسريحات كتيره بس في وحده بتجي لابأه (لابقه) عليكي
روضه: يلا اعمليها بسم الله
الساعه 8 كانوا كلهم جاهزين يخرجوا من الكوفيرا والي حيرجعهم السواق
أول شئ وصل بيت أم خالد وبنتها رغد بعدين أم فارس وشهد وليان وأخيرا أم ماجد وروضه الي طلعت لغرفتها عشان تكمل مكياجها
أم ماجد: رودي إذا خلصتي مكيااج البسي فستانك وانزلي
روضه وهيا في الدرج: طيب
طلعت لغرفتها وبعد ماحطت المكياج كان شكلها مره حلو راحت ولبست الفستان كان لونه أبيض وماسك عليها مبين جسمها وطولها مره حلوين
.........................
مهند: رائد كيف قلبك؟
رائد: أوه أحسو في يدي
فارس: ههههههههههههههه أشوف افتح يدك
مهند: طبعا تضحك ماجربت
رائد: مهند أحس ريقي ناشف أبغا مويه
مهند: ماأقدر أقوم .. فروس جيب لنا مويه
فارس: أحلف إنت ووجهك شلل ولا زواج
رائد: فروووس عشاني
فارس: خلاص قدرتو تحزنوني (وقف) كيف تبغوها
مهند: كلو باارد
رائد: أكيد حتى أنا

روضه: خلاص خلصت اللمسات الأخيره (أخذت جوالها) يلا ماما تحت تستناني
نزلت من الدرج كأنهاا ملااك لابسه أبيض متأنقة وشكلها طالع مره حلوو وهيا تنزل وقفت في الدرج وكأنه أطرافها اتجمدت.. أماا فارس رفع راسه لهاا وجلـس يطل فيها موو مصدق الملااك الي قدامه وهيا في أعلى الدرج كأنها تنزف له .. ابتسم لها وبنظره تقتل طالعها من فووق إلى تحت وهيا بالفستان الأبيض الماسك على جسمهاا
فارس بصوت حالم: ملاآآك والله ملاآآك
روضه ولع وجهها من نظراته وطريقة كلاامه,, لفت ظهرها عليه وهوا مازال واقف وطلعت لغرفتها مره ثانيه بأسرع مااتقدر.. وقفت قدام المراياا
وقالت تكلم نفسها: لأ لأا فاارس كفايه إحراجات والله حبكي المكياج حيخرب آآه يافارس حراام عليك تلعب بمشاعري ليش تقول اني ملااك وانت تعرف غيري بنات كثير إنت شاب مليوون تتمناك ايش معنى انا تبغا تعلقني فيك؟ أنا مخطووبه مخطووبه لغيرك والله تعبت
خرجت عبايتها من الدولاب إلا انفتح باب غرفتها
أم ماجد: لسا ماخلصتي؟
روضه: ها إلا خلاص جهزت
أم ماجد: يلا فارس تحت يستنانا
روضه اتفاجئت: فارس حيوصلنا؟؟؟
أم ماجد: إيوا ومعانا العرسان مهند ورائد
سكتت روضه
أم ماجد: يلا البسي عبايتك ولا تنسي غطي وجهك لاتفتني الرجال
روضه: هههه طيب
لبست عبايتها وخرجت مع أمها ونزلوا تحت ركبوا السياره.. كان فارس الي يسوق ومهند جمبه ورائد ورا .. روضه وأمها جلسوا في المقاعد الخلفيه .. روضه ارتاحت عشان ماتكون قريبه من فارس بعد الموقف الي سار قبل شويه
وصلوا للقاعه وأول مادخلوا
شهد: يا هلا
أم ماجد: هلا فيكي فين مامتك جالسه؟
شهد أشرت على طاوله: هناك
روضه: إن شالله حجزتوا لنا طاوله جمب الكوشه
شهد: ههههههههه أكيد
(فسخت روضه العبايه)
شهد: وااااو رودي شكلك جنااان
روضه: تسلمي عيونك الحلوه
شهد: أمشي ندخل مع بعض عشان يعرفوا الناس إني أعرفك
روضه: ههههههههههههههههه عليكي تفكير
ضبطت روضه شعرها ودخلت مع شهد وكانت مللللفته للأنظار.. سلمت على بعض الناس الي تعرفهم وراحت للطاوله الي كانوا جالسين فيها سمر ورغد ومرام وبعض البنات الباقين
سمر: ماشالله رودي حصنتي نفسك؟
روضه مع الأغاني ما سمعت: إيش؟
رغد لأنها كانت جالسه جمب روضه قالت بدون نفس: تقول لك حصنتي نفسك
روضه تتغاضى تطالع في رغد طلت في سمر وهزت راسها بابتسامه يعني إيوا
’.’.’.’.’.’.’.’.’.’.’.’.’.’.’.’
بعد مارجعت كانت تحس نفسها مخنووقه .. راحت لغرفةأمها وأبوها وفتحت الباب بأقوى شئ بدون ماتدق
صررخت وهيا تبكي: مااا أبغاااه والله مااتزوجوو والله انا حلفت ماابغاه اكرهو اكرهواا انتو ماتفهمو مااقدر اتزوج الأيمن هذا آآآآآه ماماااا ماابغا
أبو ماجد فز راح لعندها ومسكها بالقوه جلسها ع الكنبه وجلس جمبها وهوا ماسك يدينها طل في أم ماجد: جيبي لها موويه
أم ماجد كانت تطل في روضه باستغراب ودهشه وخووف ماكانت تتوقع انو روضه غاصبه نفسها عليه حست بشعوور الضيقة لماا شافت روضه بدي الحاله

أبو ماجد رفع صوته: جيبي لهاا مويه
أم ماجد انتبهت:إن إن شالله
أبو ماجد يكلم روضة بهدوء: حبيبتي رودي من متى احنا نغصبك على شئ انتي ماتبغيه؟ حبيبتي مايسير تزعلي نفسك وتعصبي كدا بطاال ترهقي نفسك ماايحتاج كل هذا البكاء عشان تقولي لنا انك ماتبغيه
روضه تبكي: بس انا ماابغاه (شهقت) ماابغاه
أبو ماجد يحاول يهديها: ولاا يهمك روقي بكره نكلمهم ونقول لهم مافي نصيب
روضه: لأ لأا دحييين تكلموهم
أبو ماجد رفع لها ساعته: شوفي الساعة 2ونص الليل ماينفع دحين بكره في أقرب وقت نتصل عليهم
روضه: وعد؟
أبو ماجد: وعد
’.’.’.’.’.’.’.’.’.’.’.’.’.’.’.’
فارس كان واقف قدام البحر وأول مره يحس بنظره جديده للحياه كان يشووف كل شئ بلون الحب حس انه فهم الدنيا صح لما يشوف أي شئ يشوفه بنظرة عااشق بنظره جديده ومختلفه عن أول حس بفرحه تفيض في قلبه وتغمره لما سمع إنوو روضة انفسخت خطوبتهاا ماحس إلا بصوت ضحكته طلعت من قلبه وانتشرت في الآفاق لتلفت بعض أنظار الماره << ^_^
فارس كان ماسك في يده وردة ذبلانة استنشق ريحتهاا.. طلع جواله وبدأ يكتب مسـج
’.’.’.’.’.’.’.’.’.’.’.’.’.’.’.’
كـانوا الشباب جالسين في مقهى والي نااقصهم فارس // خالد وسامي ومهند ورائد وفهد ونادر ورامي //
مهند: ههههههه ترى لسا ماخلصوا بنات العالم تقدروا تخطبوا
فهد: هههههآي بعد ايش ! بعد ماخطبتوا وخلصتوا علينا الحلواات
سامي عصب: فهــد ماايسير تقول كـذا
فهد: يآآ الله من جــد إنكم غيورين يابويا مااقلنا شئ
خالد: طبيعي نغاار على خطيباتنا ولا انت عادي مافي غيرة؟
فهد: مدري والله ماجربت إذا خطبت جاوبت
نادر: ههههههههآي مسوي بريـئ ،، تبغا تفهمني إنك ماجربت تكلم بنات أو تقابلهم؟
فهد: لا يا حلو الي أكلمهم في التفون مجرد تسليه إن شالله ينحرقون ماعليا فيهم على ايش اغاار أما خطيبتي ظفرهاا مايبان
خالد: ماا أقسى قلبك أجل ليش تكلم البنات دامك ماتحبهم ولاا شئ
فهد: أقول أنا بروح أجيب جوالي الثاني من السياره واتبهوا لهذا الجوال ترى فيه أرقام حبيباتي هههههههه
رامي: يلا شباب كسرنااه؟
سامي: ههههههههههههههه قداام
رااح فهد وخلى جواله الي يكلم فيه بنات معاهم
مسك سامي الجواال في يده وجلس يقلبه .. فجأه دق الجوال المتصل ((رغـد))
خالد: يااعيني رغد ومشاعل وساره مايهجد الجواال
طبعا سكـت الجوال بدون ماحد يرد عليه بس بعدها سمعوا نغمة الرسائل
رامي: أكيد هاذي منها زعلت لأنه مارد عليهاا .. بالله افتحها
خالد: خخخ طيب
راح لصندوق الرسائل وفتح آخر رساله غير مقروءه وطلعت من رغد زي مااتوقعوا
خالد: كاااي اسمعوا _ فهودي وينـك إذا جيت كوول مي بيبي _ خخ ,, فجأه سكـــــت وفتح فمه ع الآآخخر من الصدمة جلس يقرأ الرقم مليووون مره مو مستوعب.. طلع جواله من جيبه وجلس يقارن بين الرقمين // إلا هذا رقم رغد !!! رغد؟ إيوا رغد أختـه مااااكان مصدق ولا مستوعب حاس بصدمة قلبيه صحي على صوت سامي
سامي: خلووود وين رحت
سمع صوت فهد بغرور وهوا جاي: أكيد في وحده اتصلت عليا وانا هناك
خالد كان يشوف فهد قدامه كأنه كاافر أو أبغــض خلق الله لقلبه مااحس ولا بشئ ألين لقى نفسه فوق فهد ع الأرض ويعطيه بكووس في وجهه والشباب يحااولواا يبعدوو بينهم
خالد وهواا يضربه: يانذل يااااحقير ياأخون خلق الله مالقيت الا هيا تكلمهاا والله لأموتك بين يديني (يصرخ على الشباب الي يفرعوا) بعدووو بعدو الله ياخذكم ماتعرفوا ايش سوا هذا الخااين .. وجلس يضرب في فهد بأقوى مايملك ألين شاف الدم ينزل من وجهه حس بأنه لسا ماراح الي في صدره بس الشباب بعدوه بالقوة
خالد على طول خرج من المقهى ماعنده وقـت ركب السياره ودااس البنزين بأسرع ماايمكن كان يدخل بين السيارات بصوورة خطيره حتى سامي ومهند مااقدروا يلحقوه أو يوقفوه
وصل لبيتهم نزل من السيارة ودمه فاير دخل وشاف أمه تكلم تلفون
أم خالد لما شافته شكله كان يخوف وين خالد المسالم الهادي .. ثوبه طالع على فوق ووجهه أحمر غير عيونه الي تتكلم من الغضب
خالد يصرخ: رغــــــــــــد رغد يا حقيييرة يازباله أنزلي بسرعه وينــك وينـك انتي
رغد طلت عليه من فوق الدرج وبنبرة استغراب: خالد؟؟؟!
خالد طلع لها الدرج في ثواني كان قدامها بدأ يضربها بكــف حااار وبعدها مسك شعرها يشده ويكلمها باحتقار: ياخاينه يا زباااله كذا تخونين أهلك وهذا بعد مووت أختك أختك ياارغد مو بنت عمك (صرخ في إذنها) إنتي كيف تفكرين من ايش مصنووع قلبك
رغد كانت تبكي شاد على شعرها بقوه: آآه ماما الحقيـــني ،، سيبيني ياا متخلف
طلعت أم خالد جري ومسكت خالد: خالد خاالد سيبها حرام عليك قطعت شعر البنت
خالد طل في أمـه: حرام عليا؟؟؟ وموو حرام عليكي لما خليتي بنتك تكلم أولاااد هاااااا؟
أم خالد ضربت صدرها من الفجعه: إيـــش؟ تكلم أولاآآد!
رغد تبكــي: إهئ إهئ كذااااب ماأكلم
خالد أعطاها كف ثاني: وكمان تنكري يابنت الـ ..... تعاالي تعالي أشوف جوالك وأقرأ المسج الي ارسلتيه لفهوووودي
رغد عيونها طلعت من مكانها وقلبهاا في يدهاا هذا كيف عرف اني اكلم فهد؟؟
راح خالد وأمه للغرفه وجلست هيا ع الدرابزين حطت وجهها على يدها وتبكي من الألم ومن الخووف
فجأه سمعة صرخة خالد: شااايفه قرأتي المسج؟؟
أم خالد: إيوا والله روووح روح كمل ضرب هاذي نجسه
رغد تبكي وتصرخ: والله موو نجسه مافي احد
أم خالد تقاطعها: أصصص ولا كلمة إلا نجسه ونجسه وحلال فيكي الضرب يا خاينه
خالد: أدخلي أدخلي غرفتك وجوالك معايا واللابتوب ماافي خرجاات مافي تجلسين في غرفتك طوول اليوم مانبغا نشوف شكلك فاااااااهمه؟
رغد هزت راسها ودخلت الغرفه بســرعه قبل مايكمل عليهاا ضرب هوا وأمه
’.’.’.’.’.’.’.’.’.’.’.’.’.’.’.’
في بيت أبو ماجد ـ مهند في الحديقة ماسك جواله يكلم رهف،،أم ماجد وروضه قدام المسبح يشربوا شاهي،،أبو ماجد في العمل-
أم ماجد: الحمدالله ربي كاتب من زمان إنو أيمن موو لكي
روضه: أنا مااخترتوا إلا كـدا كنت ماأبغا أزعلكم بس في النهايه ماقدرت ماحسيت براحة
أم ماجد: سبحان الله الزواج قسمة ونصيب الله يعوضك بأحسن منوو
سكتت روضه وهيا تفكـر // فجأة سمعت صوت جوالها بنغمة مسج
استغربت وفتحت الرساله لقتها من فارس
روضه انصدمت قالت بدون شعور: غريبه فارس يرسل لي
أم ماجد: فارس ارسل لك؟ ايش كاتب
روضه ماردت على أمها وجلست تقرأ وهيا فاتحه فمها
أم ماجد: بنت ايش في فجعتنيني؟
روضه رفعت راسها لأمها وهيا خايفه: لا دا دا موو فارس هذا قصدي هذي وحده
أم ماجد: اشبك من جد في خبر موو حلو؟
روضه: والله لا مافي شئ .. وقفت .. عن إذنك
أم ماجد وهيا مستغربه: إذنك معاكي
دخلت روضه للباب وبدأت تطلع الدرج كل درجه تاخذ دقيقتين وهيا تفكر ماهي مستوعبه ولاا شئ .. أخيرا وصلت لغرفتها وقفت قدام التسريحة وفتحت الرسالة
تكلم نفسها وهيا مغمضه: روضه لاتحلمي زياده دحين افتحي عينك وشوفي المرسل مين مستحييل يكون فارس فاهمه؟ واقرأي الرساله تاني
فتحت عينها وشافت المرسل قرأت الاسم أكثر من مره فارس
بدأت تقرأ المسج وقلبها يدق بعنـف
السلاآم عليكم..
كيفك رودي؟؟
عارف إنك طالعتي في الرقم تتأكدي من المرسل بس أناا فارس من جد
ههههههه شايف ملامحك الحلوة وانتي مستغربه من اني ناديتك رودي ..
حيااتي إنتي حبــي الأول والآخر / إنتي موو لغيري فاهمة؟
رودي لو تبغي تقتليني وافقي تاني مره لأحد غيري يخطبك
صرااحة ماقدرت أكبت مشاعري ليكي ألين دحين
رودي في أشياااء كثيره في قلبي أبغا أقولها لكي أحس إنوو المسج مايكفي..
أعشقـك
’.’.’.’.’.’.’.’.’.’.’.’.’.’.’.’
فارس جلس قبال روضه في المطعم الي كأنهم وسط غابه حولينهم أشجاار كثيرة ومناظر ونواافير وشلالات صغيرة رووعه
روضه بنبرة خوف: لازم مانتأخر ولا حيحسوا اني طولت
فارس ابتسم: لاتخافي ماحد حيعرف اننا مع بعض.. رودي
روضه: نعم
فارس: اسمعيني كويـس الله يخليكي أترجااكي ماتحكمي ع الأمور من نفسك اسمعي مني أول
روضه: اتفضل قول اسمعك
فارس اتعدل في جلسته وحط يده على الطاولة: رودي أنا كلمتك اليووم أبغا افسـر لك كل شئ كل شئ من الألف ألين الياء وبعدها إذا اقتعتني أتقدم لك واطلب يدك
روضه قلبها دق بعنـف
’.’.’.’.’.’.’.’.’.’.’.’.’.’.’.’

الجـــــــ العشرين ــــــــزء " الأخير"
فارس جلس قبال روضه في المطعم اليكأنهم وسط غابه حولينهم أشجاار كثيرة ومناظر ونواافير وشلالات صغيرة رووعه
روضه بنبرة خوف: لازم مانتأخر ولا حيحسوا اني طولت
فارس ابتسم: لاتخافي ماحد حيعرف اننا مع بعض.. رودي
روضه: نعم
فارس: اسمعيني كويـس الله يخليكي أترجااكي ماتحكمي ع الأمور من نفسك اسمعي مني أول
روضه: اتفضل قول اسمعك
فارس اتعدل في جلسته وحط يده على الطاولة: رودي أنا كلمتك اليووم أبغا افسـر لك كل شئ كل شئ من الألف ألين الياء وبعدها إذا اقتعتني أتقدم لك واطلب يدك
روضه قلبها دق بعنـف
فارس: أول شئ أبغاكي تعرفي إني من أول يوم شفتك فيه حبيتك يعني من قبل 24 سنه لكن أنا طبيعتي ماأبين لأحد حبي خصوصا إذا كان من الجنس الثاني يعني الإناث ،، ولذلك لما كان الكل يناديكي رودي كنت أحسها صعبة على لساني ما أقدر أنطقهاا أشعر لو ناديتك رودي حينفضح كل الي في قلبي ليكي
سكت يشوف ردة فعلها بس هيا هزت له راسها يعني كمل
فارس: روودي لا تحطي في بالك إني أنا أحب رغد أو أحب أي بنت تانيه صح إنو أنا وسيم (ابتسم لما قال عن نفسه وسيم) وعارف إنوو في ناس يشكوا إني عندي علااقات بس والله أحلف لك ع المصحف مافي أحد ساكن قلبي غيرك
روضه قاطعته وقالت بنظرة تشكك: بس أنا ماأصدق
فارس بهدوء: ليش
روضه فكرت إن الكلام الي حتقولوا دحين حيقضي على فارس ويعرف انها مو هينه: أنا شفت صورة الببنت الي في درجك الي (سكتت بعدها كملت) الي لو مالبست شئ احسن (وطلت فيه تشوف ردة فعله بعد ماقالت كلامها بس استغربت)
فارس ابتسم وقال بثقة: شكرا لكي أثبتي لي إنك مهتمه فيا والدليل إنك دخلتي غرفتي وفتشتي ،، أحب أقول لك إنو البنت الي شفتيها اسمها روزا لكن الي حصل انوو انا كنت في آخر يوم لفرنسا فجيت أبغا اصور العمارة من براا وأول ماضغطت ع الزر ظهرت هيا في الصورة ويكون في علمك رميت الصورة دحين بعد مااقطعتها بس يمكن انتي شفتيها اول يوم من رجوعي لفرنسا وكنت تعبان ناسي موضوعهاا
روضه حسـت إنها ظلمت فارس وإنه فسـر لها الشئ الي كانت متضايقه ابتسمت غصبا عنها وحست برااحه عجيبه
فارس: لساا ياحلوه باقي كلاام في قلبي العاشق إذا مااخليتك تضحكي مو بس تبتسمي
روضه انحرجت انتبه لها طلت في ساعتها: أووكي كمل بس بسرعه
فارس: حااضر.. (طلع من الكيس ورده ذبلانه ومدها لروضه) تعني لك شئ؟
روضه كأنها تتذكر: امم كأنها نفس الورد الي اهديته لمهند؟
فارس ابتسم: سرقت ورده منهاا وقلت لنفسي اعتبر انهاا هديه من رودي كنت أبغا أي شئ منك يرفع معنوياتي لما أكون متضايق ،، أنا كنت أتمنى انك تفهميني ولو شويه وتعرفي قد إيش أنا أفكر فيكي حااولت أظهر لك بس شكلي مانجحت ،، تتذكري لما كنا في البحر عند محل الآيس وقربت منك كنت ياا رودي محتاج لكي،، وفي مره كنت أبغا أروح للجامعه بس شفت سيارتكم موقفه قدام بيتنا رجعت دخلت قلت يمكن تكوني موجوده أمتع عيووني بشوفتك وماأعرف أوصف لك شعوري كيف لما شفتك لوحدك في المطبخ وقتها قلتي لي تبغي تعملي لنا الأكله حسيت بشعوور يغمرني وكنت عارف إنك حتاخذي اللبن قليل الدسم لأنو كان قبالك مباشرة فاستغليت الفرصه ووقفت وراكي لو تتذكري كنت أتمنى انك ترجعي ورا وتصدميني أبغاا أحس بلمساتك بس للأسف انتي انتبهتي،، والمره الثالثه واحنا في الحفلة دخلتي علينا كنا انا ومهند جالسين نبغا نتصور مع بعض ناديتك تصورينا موو عشان أبغا اتصور كنت أبغاا أقرب منك لما علمتك ايت زر تضغطي وحاس بتوترك عشان كدا طلعت الصورة موو حلوه يديكي تهتز بس انا محتفظ بالصورة للآن وحاطها في برواز.
روضه كانت متفاااجئه مااتوقعت انو الي قدامها وجالس يعترف لها هواا فارس آخر شئ اتوقعته في الحياه إنوو فارس كان يحبها موو حب دا عشق
روضه وهيا متفاجئه: فارس من جـد كنت تحبني لدي الدرجه؟
فارس طل فيها: وأكثر يااردوي ماأقدر أوصف لك حبي لكي قد إيش،، هههههههه تتذكري لما كنا في السوق وأنا وقفت فجأه؟
روضه ضحكت بنعومه: كيف أنسى؟ مت من الأحرااج
فارس: عارفه اني كنت قاصد اعملهاا لمحتك وانتي تتلفتي يمين ويسار قلت لو وقفت فجأه أكيد ماحتنتبه وحتصدم فيا وفعلا دا الي ساار
روضه سار وجهها أحمــر ونزلت راسها لتحت
فارس: هههههههه اناا صريح ابغاا افهمك وافسر لك عشان تعرفي اني كنت محتااجك زي مااحتاج الهواا
روضه تحاول تغير الموضوع: أناا اصلا ماكنت مرتااحه لايمن وانا ماوافقت عليه الا لاني كنت احسبك ماتفكر فيا وحسبت اني لو وافقت حنساك بس
فارس: هههههههه بس ايش
روضه: خلااص مو لازم انت كمل
فارس: أووكي أكمل لك كلامي.. قبل ماتنخطبي لأيمن كنت جالس مع أهلي بعد مارجعت من السفر وبعدين جالسين نتكلم إنو في الجماعه كلهم خطبوا الا انا ومن البنات مابقي الا انتي ورغد فأمي قالت لي في بالك وحده؟ تصدقي انو كل عضو في جسمي كان ينطق روضه بس لساني قال لا مافي بالي وحده أما شهد قالت عندي وحده حلوه ومناسبه كلنا قلنا مين؟ قامت طلت فيا وغمزت قالت في أحلى من رودي؟ وقتهاا حسيت بتشنج وصدمه حسبت شهد عرفت الي في قلبي ومدري ليش كنت خايف كأني انفضحت طبعا كلهم طلوا فيا يستنوا رأيي بس أنا قلت لهم عن إذنكم حروح أنام بس بعد ماوصلني خبر خطوبتك والله كنت في حالى يرثى لها حسيت إني فقدت أغلى شئ بالنسبة ليا في الكوون طبعا كل هذا مع نفسي مابينت ولا لأحد من الناس أنا من النوع الكتوم ماأحب أفضفض لأحد وكنت أتمنى إننا نلغي العزومه ماكان ليا نفس اقابل الناس وقلت لأمي بس هيا اصرت لأنها خلاص عزمت الناس وفي العزومة ما قلت لرغد الي قلته الا لأني شفت ظلك وكنت أبغا اشوف ردة قعلك وبعدها انتي تعرفي الي سار
روضه:ومن الأسباب الي خلتني أنزل (حكته حكاية fr ) كنت احسبها تقصد فارس ورغد،،ولما سألتني بحزن لييش؟ وقتها كنت ماني مستوعبه شئ حسيت الأحداث كلها مرت بسرعه من وقت ماكنت متخبيه وبعدها وقفت بينكم وبعدها كلامي مع رغد وبعدها اتلاقت عيوننا وحسيت برعشه تسري في جسمي ألين سألتني السؤال كان عقلي مايتحمل كل دا بسرعه عشان كدا سكت وانت حسبت سكوتي تأييد لرغد
فارس: هههههه لاحبيبتي أنا حسيت بحبك ليا من وقت وقفتي بيننا عرفت إنك تحسيني شئ لكي ومن أملاكك وتغاري علي
روضه: حتى انت نفس الشئ اتاكدت من حبك ليا بعد الموقف الي سار لما غازلوني الشباب في السوق كانت غيرتك مجنونه
غارس: ههههههههه بركه الي ماسويت اكثر من كدا وقتها من جد كنت مجنوون عليكي،، صرآآحة يارودي من بعد مااشفتك وانتي لابسه الفستان الأبيض ونازله من الدرج سرت أحلم فيكي كل يووم وأفكر فيكي بجنوون عن جد سحرتيني
دقات قلبهاا وصلت لإذنها خافت فارس يسمعهاا،، وقفت وهيا حاسه إحساس جديــد كل شئ في قلبها مع فارس وضح وبان ..
فارس وقف معاها وباتسامة خبث: أشوفك قريب ياملاآكي
روضه غطت وجهها عشان لايشوف وجهها من الإحرااج وخلااص هيا قريب حتسير ملكه فلاازم تحترم رغبته إنه يبغاها تغطي وجهها
’.’.’.’.’.’.’.’.’.’.’.’.’.’.’.’
أم نهى تخبط بيدينها على وجهها وفخذها وتلطم راسها والدمووع على وجهاا: هذا آآخر العهد فيهاا بنتنا بنتنا يا حامد (أبو نهى) تهرب !!! ليش
أبو نهى : آآآخ آآخر زمن البنات يهربوون بس وين! هاذيك مو بنت هاذاك ولد خليها تهرب الله لايسامحهاا
’.’.’.’.’.’.’.’.’.’.’.’.’.’.’.’
أبو ماجد >> بقي هو وأم ماجد في البيت بعد مازوجوا ماجد ومهند وروضه وسار البيت فاضي الاا من زيارات أولادهم
أبو فارس >> نفس حاال أبو ماجد بس البيت كان مليان بوجود ليان وعزوز
أبو سامي >> اتشافى من المرض تماما الحمدالله وحاس براحه بعد مازوج سامي وسمر وسهى لأنه سار متفرغ لشغله ماعدا لما يجوا يزوروه وعلاقته مع ام سامي زي ماهي علاقة سطحيه
أبو خالد>> شخصيه انطوائيه من الشغل للبيت ومن البيت للشغل
مهند>> اتزوج هوا ورهف وهيا الآن حامل والحمدالله قدر ينقل ناهد لدكتور ثاني واتصلحت الأوضاع بينه وبين رهف
شهد>> بعد زواجها بسامي انقبلت في الجامعه قسم إقتصاد وإداره ومبسوطه مع سامي الي للآن محتفظ بمفكرتها بعد مافضح لها السر إنو قرأ دفترها الخاص
سمر>> ساكنة في قلب خالد الي مااحتل قلبه بعد موت اخته مرام غير سمر مبسوطيين مع بعض حاليا حامل وينتظروا المولود
سهى>> هياا ورائد عايشيـن حياه حلوة يتكلموا بعض الأحيان مع بعض في الماسنجر ويتذكروا لما رائد أضفها وكلمهاا
رغد>> ساارت حالها حال نفسها من بعد اكتشاف خالد لها وبعد مااتزوج سارت هيا وأمها وأبوها لحالهم بس سارت غير عن رغد الأولى حتى معاملة أمها معاها اتغيرت
’.’.’.’.’.’.’.’.’.’.’.’.’.’.’.’
تشابكت أياديهم ببعض والهواء الذي يحف بهما كانا من دواعي الإحساس بالحب والروحانية لبعضهما..~
تنفسا الصعداء وهما يبتسمان ثم نظرا إلى بعض في عيون العشق وقت غروب الشمس..~
السماء ملونه بألوان هادئه ومريحة ’’ الشمس توشك على المغيب ’’ البحر يرش عليهما بالرذاذ الذكي فينعشهما ويشعرهما بالسعاده ،، الناس يمرون من خلفهم وأمامهم ومن حولهم,, وهما ثابتان بجانب بعضهما فيـ صورة مبدعـه..~

نظرت إلى فارس أحلامها بعيون الأمل والعشق والراحة |/|/
نظر إلى روضة جنته فرآها صافية فاتنه ينبض قلبه بهوآها |/|/
غربت الشمس ولم يغرب حبهما ..
’.’.’.’.’.’.’.’.’.’.’.’.’.’.’.’

