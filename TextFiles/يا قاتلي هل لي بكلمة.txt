

الجو مطر والبرق و الرعد يجهز المنطقه بقوة الصوت والاشعاع الامطار غزيرة من قوتها تعطلت حركة السير و الكل لجأ لمنزله للإحتماء ، كانت على مكتبها تحاول تدرس تلحق الضياع اللي عاشته في دراستها وتسرب الدرجات من يدينها
رفعت يديها للسماء بصوت كله الم : يا رب وفقني في دراستي وكل اموري واكتب لي الخير ، يا رب حنن قلبه علي و سخره لي يا رب صبرني وتوفني مسلمة لك ,, آمين .
رجعت لكتبي لعلي اركز بس ما قدرت من شدة الالم في ذراعي اليمنى ، طاحت مني دمعة ماسمحت لنفسها تكون وحيده اخواتها كانوا خلفها وانا اقول بهمس : ليه كذا يا رائد أنا وش سويت لك حتى تقسى علي كل ذي القسوة ليه تعاملني كأنك تعامل جماد حتى الجماد راح يتكسر و يتتحل و يـ ....
قطعني بصوت كله هدوء : وش قاعده تسوين ؟
فزيت من الكرسي حتى اني نسيت الم يدي : انت هنا
رائد : لا هناك ! قلت وشتسوين ؟؟
غالية بهمس : كنت ادرس الامتحانات ما بقى عليها شي
رائد : زين اتركي اللي بيدك و روحي صلحي لي شي آكله
غالية : إن شاء الله ,, مريت من جنبه بطلع من الغرفة فاجأني بحركته يوم مسك ذراعي الايمن
كانت ردة فعلي تلقائية : آآآآآآآه ، صرخت بكل قوتي متألمة تعجب مني رائد
: وش فيك ؟
نزلت راسي للأرض : تألمني كثير
رائد باستفهام : مني ؟
نزلت دمعتي اللي جاهدت احبسها و فضلت اكمل طريقي : ...........
وقفني بعصبية واضحة : أنا يوم اكلمك ما تمشين تخليني ، روحي البسي عبايتك يلا اشوف
ما قدرت اجادل ولا اعمل اي شي أصلا أنا اقدر ؟! رحت مسيرة لبست عباتي وطلعت وراه ، للمستشفى
وصلنا للمستشفى وكان الدكتور يحاول يعرف مني سبب الكسر اللي في ايدي بس كنت على كلمة وحده : لاتضغط علي يا دكتور أنا راضية
الدكتور ما يقدر يسوي شي لي على اني احتاج مساعدته كثير بس ما يهون رائد !
طلعت ورحت لرائد اللي كان ينتظرني ركبنا السيارة و انطلق رائد للصيدلية ، يحضر الوصفة
كانت ناتالي تنتظرني على نار كأنها ام تنتظر بنتها خايفه عليها وتتمنى اللي فيها اقل ضرر ، ما امداني دخلت شقهت وهي تركض لي وتتحسس الجبس على ذراعي : I feel sorry for you " أشعر بالاسف لما حصل لك "
رديت لها بابتسامة : I'm fine don't worry "أنا بخير لا تقلقي بشأني "
فديت ناتالي صح لها شهور عندي بس احسها قريبة لي حيييل وتحبني وانا بعد الله يعطيها على قد نيتها جبرتها الظروف انها تعمل في بيتي وهي بريطانية !
***
الصبح كان لازم اقوم اروح المدرسة اليوم عندي مراجعة عامة للرياضيات لازم احضرها على الاقل افهم شي من اللي ضاع علي
تجهزت وتحضرت لبست مريولي الرصاصي الواسع من تحت مع بلوزتي البيضاء من الداخل لميت شعري كله على جنب بربطة وحطيت على الجنب الثاني من فوق شباصة بيضاء تعطرت ونزلت افطر
الساعة 6 حلو يمديني اراجع شوي قبل تبدا الحصة لاني بحضر بدري اليوم
سرحت في رائد و حياتي معه و كل تفاصيل حياتي
خلصت كوب الحليب .. لبست عبايتي ركبت السيارة مع ناتالي وانطقلنا للمدرسة ..
**
مرت الاسابيع بسرعة ، اليوم آخر امتحان لنا كان مادة النحو والصرف الحمد لله حليت اللي اقدر عليه وان شاء الله مابيخيب ظني في درجتي النهائية
طلعت من اللجنة رايحة باتجاه الحمام ( تكرمون ) استوقفني صوتي مشاعل الضخم
: لي ساعة اناديك يا بنت أحمد !
غالية بكل هدوء : بغيتي شي ؟
مشاعل : ابد حبيت اسلم وآخذ اخبار الامتحان
غالية : الحمد لله
مشاعل بأسى : يا حسرتي على نفسي قلبي بيتخرج هالسنة
غالية : مشاعل اتقي الله في نفسك انت بنت وانا بنت مثلك
مشاعل : ماطلبت صعب ، بس عطيني اللي ابيه
غالية : في احلامك ممكن ، اسمحيلي ما اضيع وقتي مع ... ولا بلاش لساني يكرم عن هالكلمة !
دخلت الحمام ( تكرمون ) وتركتها .. مدري وش تحس فيه ؟!

/
\
/

كنت قاعده سرحانه بعدما اكلت لي خبزة من المقصف انتظر سيارتي تجي نبهتني ضربتها الرقيقة لي رجعت للواقع ابتسمت في وجهها : هلا خولة كيف الامتحان ؟
خولة : نقول الحمد لله على كل حال هذي انا لازم اخبص في الامتحانات
غالية بابتسامة : ماعليه ان شاء الله بتتخرجين بمعدل حلو يدخلك اللي تبين
خولة : الله كريم بيني وبين تخصصي حواجز بوجهي أبي طب نساء وولادة
غالية : ما تدرين كل شي جائز
خولة بحماس : غالية انت وش تبين تصيرين
لفيت للجهة الاخرى اناظر وفكرت للحظات ثم رديت : .......... ام !
***
رائد : خلاص يبه لا تشيل هم بنتبه لنفسي و بطمنك اول ما اوصل ... ايه خلاص لا تهتم ... ههههههههههه لا ما عليك ، ،،، ايه خلاص نادوا على رحلتي ,,,, فمان الكريم ؛ قفل الخط ولف علي
: يلا قومي رحلتنا
قمت انا و ناتالي وراه ، هالسنة صيفنا في اوروبا شهرين كاملة مابين فرنسا ايطاليا واوكرانيا وراح نروح بريطانية عشان ناتالي تشوف اهلها
هذا حنا كل سنة ، بصراحة استغرب رائد بس ما ادقق عليه لأني اعرفه ببساطة .. مزآجي !


.
.
.
.


تم الجزء الأول




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجـــزء الثاني ~


*****
بعد مرور خمسة سنوات على السابق
*****


كنت جالسة في الصالة اشرب كوب عصير برتقال و اتابع صباح السعودية احب هالبرنامج كثير انتبهت لها وهي داخله البيت معها شي غريب استغربته بالبداية بس ماستنكرته اعرفها مهبولة هالبنت ما دآومت في الكلية عشان تجيبه : أمووووآآح .. وهذي بوسة لأحلى بآبي
قفلت منه فرحانه كثير بالعود الجديد اللي شريته لكن يا فرحة ما تمت لقيتها بوجهي : لين وش هاللي معك ؟؟؟
لين : امممممممم ، عود مثل ما تشوفين ماتعرفينه يعني
الجازي : اقصد وش تبين فيه وش يسوي هنا عندنا بهالبيت
لين : اممم عاتي يا عمري كله عود أبدق فيه لآ اجتمعت مع البنات
الجازي : رجعيه مكان ما جبيته ما يقعد مزمار الشيطان بهالبيت دقيقة وحده
لين : مو على كيفك بآبي يدري عنه و موافق فديته
الجازي : احترميني يا بنت عن الدلع الماصخ وبتشوفين يا أنا يا أنتِ
لين تأففت ولا قالت شي و طلعت ركض لغرفتها ، أما الجازي طلعت جوالها تدق على ابوها .. بعد ثواني جاها صوته
أبو سعد : هلا يبه
الجازي : كيفك يبه ان شاء الله بخير
ابو سعد : نحمد الله سبحانه ، آمري بغيتي شي ناقصك شي
الجازي : ما يآمرك ظالم ياكل الغلا .. بس ودي اسألك عن الآلة اللي جايبتها لين البيت
ابو سعد : اممممم ... ايه تقصدين العود
الجازي : ايه يبه ،، الله يرضى عنك ما يصير اللي هي تطلبه ولا يصير انت تجيبه لها
ابو سعد : ما فيها شي يا بنتي خلها توسع صدرها شوي
الجازي : يبه هذا ما ينفع هذا مزمار الشيطان ودخل بيتنا بكرة يدمر حياتنا
ابو سعد : الليلة ان شاء الله برجع ونتناقش بالموضوع الحين عندي شوي شغلات
الجازي : آسفة يبه قطعت عملك المعذرة
ابو سعد : ولا يهمك يا نور عيني
قفلت منه وتنهدت : الله يصلحك يا لين و يهديك

***


طلعت من تغيير ضماد المريض وراحت تغسل ايدها مر سعود بجنبها و وقف وهي تعديه ونظراته القذرة تلاحقها ، دخلت غرفة الممرضات تعدل حجابها
ياسمين : بنت وش فيك ماجيتي من بداية البريك
رؤى : ليش قالولك ميته على جلستنا خليها بكيفها
ياسمين : ما شفتوا سعود يا قلبي عليه ، يركض وراها ركض وهي مطنشته مدري وش لقى فيها
رؤى : لا هذي ما معك حق ، كل الجمال فيها وه بس الله يرزقنا
ابتسمت غالية على سوالفهم و قعدت بدون ما تعلق
هند : وش فيه الحلو ساكت .. تكلمي يمي مو مآكلينك
" المعروف عن غالية سكوتها الدائم ، مآتحكي إلا ما ندر في المستشفى هادية جدا و اغلب كلامها على حالة مريض مع الدكتور بحكم انها ممرضة "
ياسمين : أقوول هنود شفتي الموظف الجديد اللي اسمه رائد ؟!
رفعت غالية راسها تناظرها تنتظر تكملة كلامها
هند : اسم الله عليك قالت هنوود ما قالت غلو ، ايه كملي سوس وش فيه
ياسمين : انت شفتيه يعني اقصد شفتي وجهه ؟
هند : لا والله بس سمعت انه الموظف الجديد بس ما قابلته من قبل
رؤى : وهـ وهـ ، فاتك نص عمرك وش من جمال عليه الله يحرسه ويخليه لأهله
غالية بصوتها الناعم الهادئ : الحين انتم ما تملون بس تناظرون خلق الله وهذا وسيم وهذا بشع
ياسمين : اخيرا نطقت و ليته من سنع
هند : اي ليته من سنع وش عليك انتي هذا الجمال الله حاطه بالدنيا عشان نصد
رؤى : ايه جد خل نشوف المزايين دام مالنا فيهم نصيب تبين تحرمينا نتأمل
قامت غالية : الله يكملكم بعقولكم ؛؛ دخلت عند المرايا تعدل حجابها بترجع لعملها

***


خلص دوامه وطلع للبيت .. وهو في الطريق رفع جواله ودق عليها
رائد : وينك ماشفتك اليوم
غالية : موجودة بس علي شغل كثير
رائد : وأنت دايم عليك شغل مافي أحد غيرك يشتغل
غالية : ــــــــــــ
رائد : المهم اليوم بمرك بعد العشاء طيب
غالية : كيف يعني بتنام هنا ؟
رائد : مهبولة انت لا بس بسير عليك اشتقنا للحلوين ، تأكدي لا يكون احد موجود بحارتكم
غالية : طيب
قفل منها بعدما وصل البيت و كانت الجازي في استقباله
الجازي : هلا و الله اسفرت وأنورت
رائد : هلابك يمه كيفك وش مسويه
الجازي : بخير دامك بخير ، احط لك غداء
رائد : ايه والله تكفين جوج .. ميت جوع
الجازي : أبشر شويات يكون الغداء جاهز روح بدل ثيابك وتعال ننتظرك
رائد : ليش ما تغديتوا ؟؟
الجازي : لا و الله تعرف الوالد يحب كلن على السفرة و لين جابت لي بلوى معها فوق
رائد : بلوى !! وش جايبة وش مسويه
الجازي : رووح شوفها جابت آلة موسيقية معها وأنا مو نآوية أخليها في هالبيت دقيقة وحدة
رائد : أفااا عليك إلا زعلك أنا بتخلص منها لا تشيلين هم يا بعد عمري
الجازي : يسعدلي ياك فديت قلبك
رائد : فديتك يا يمه .. باس راس الجازي اخته الكبيرة وطلع لغرفته يبدل

***

في المستشفى ~

سعود : بنت الكلب مو راضية تلتفت لي
يزيد : خلها بحالها واضح على البنت انها مو راعية حركات
سعود : هه موراعية حركات اجل وش مدخلها تمريض ؟ ولا شفت صديقاتها كلهم تلاحظ عليهم
يزيد : استغفر الله بعدين لا تتبلى البنات انا ما شفت عليهم شي صح هم داخلين معنا اكثر ويمونون بس الحق ينقال
سعود : اسكت واللي يرحم والديك قال حق قال بكرة بتشوف وش من حركات عندها ذي الحية وياما تحت السواهي دواهي
قطع عليهم دخول الدكتور فارس اللي ما يطيق سعود : وش عندكم شباب هنا
يزيد : أبد وقت البريك جالسين
فارس : آهاا طيب و الغداء وشلون
يزيد : والله انا مطفر اليوم طالع الصبح ركض حالتي حالة ونسيت بوكي حتى ما تشوفني مو معلق بطاقتي
فارس : هههههههههههههه و الله انك مأساة رحمتك يلا غداك علي
يزيد : ونعم الصديق والله مو بعض الناس ولا فكروا فيني
سعود : وش قصدك ؟ الحين انت صرت كخه !! ولا فارس طلع احسن مني
ضاق فارس ما يحب يختلط مع سعود ابد وعشان لا تصير مشكلة طلع : يزيد أنا انتظرك برا
يزيد : يلا جيت ... سعود رجع عقلك لمخك ما يصير اللي تسويه واللي تفكر فيه خاف ربك
سعود : طس بس طس يلا
راح يزيد و خلاه وهو مو عاجبه الوضع ابد .. بينما سعود كل دقيقة من وقته يقضيها يفكر كيف يجيب راس هالبنت
آخر شي طلع من غرفتهم يمشي و لمح غالية عند مريض اللي كان بريكها مخلص من مده وقف يتأملها وسمع صوت من وراه
د.نواف : ها سعود اشوفك واقف ما عندك شي تسويه ولا بريك الحين ؟
سعود : ايه والله يا دكتور هالحين بريك بس قلت امشي شوي
د.نواف : روح تغدا لاحق على المرضى و المشي
سعود : أمرك دكتور ..يلا تبي شي بروح
د.نواف : أبد سلامتك بس لاتنسى لا تتاخر علي كالعادة تعرف احتاجك مع المرضى
سعود : لا ان شاء الله مو متأخر
راح الدكتور ترك سعود واقف في مكانه ولا تحرك لين لفت غالية وشافت نظراته القذرة كالعادة لها
غالية بهمس : الحمد لله إنهم ناقلينه لقسم الطوارئ من الاسبوع الجاي بيروح له و افتك منه هالقذر
ورجعت تكمل شغلها لين انتهى دوامها الساعة 3 العصر و طلعت لبيتها اللي يجمع كل معاني الفخامة !


***


بعد صلاة العصر .. وعلى جلسة الشاي في الحديقة و الكل مستمتع
أبو سعد : يا أولاد في موضوع بحكي معكم فيه
الجازي حست من نبرة ابوها الجديه حطت بياله الشاي ولفت على ابوها : سم يبه نسمع لك
ابو سعد : سم الله عدوينك
لين : قول بابي نسمع لك ، ورائد ما علق وكأنه متوقع او حاس بالموضوع
ابو سعد : أنا قررت أتزوج
بعد صمت دآم دقايق
رائد : مبرووك يبه ، الله يسعدك
لين : وش مبرووك انت الثاني لا انا مو موافقة مافي وحده تحل مكان ماما انا مو موافقة فاهم علي
الجازي : بنت احترمي نفسك وتكلمي زين في حضور ابوك ، يبه أنا مقصرة معك اخواني ناقصهم شي انا عيوني لكم
ابو سعد : ــــــــــــــــــــــ
الجازي : يبه أنا اتمنى لك كل السعادة سو اللي يريحك صدقني بكون مبسوطة طول ما انت مبسوط وسعيد
لين : بابي تكفى لا تتزوج بعد ماما هي كانت تحبك وتموت عليك ’’ سكتت شوي ’’ : الله يخليك عيد النظر

بعد سكوت عم المكان ..
أبو رائد : خلاص خلصتوا حكيكم .. رائد الله يبارك فيك الجازي انت ما قصرتي ورايتك بيضاء بس ولو أنا لازمني وحده تقوم فيني انت مهما صار ماتقدرين
لين بابا عمري ماقصرت معك بشي عمري مارفضت لك طلب عمري ما قلت كلمة لا بوجهك كل اللي تبينه على عيني وراسي مستعد ادفع عمري ولا اشوفك تبين شي ولا تلقينه
امك انا ما قلت انها ماتحبني بالعكس وانا اموت فيها بس وش اسوي غير اني اقول الله يرحمها وان شاء الله لقائنا في الجنة ، أنا ما ودي اسوي شي بدون رضاكم ألزم ما علي انتم
قآم طلع لغرفته مخلي اولاده كلن وتفكيره
الجازي : أنا كم مرة قلت لك تثمنين كلامك بحضور الوالد
لين : لا و الله طيب وش تبيني اسوي اصفق له مثلا ما سمعتيه وش قال !!
الجازي : بس ولو .. بغض النظر عن الموضوع هذا ابوك جنتك ونارك يا بنت افهمي افهمـــــي
لين : بابا على عيني وراسي بس مو موافقة
رائد : عطيني سبب على عدم موافقتك يا ست الحسن و الدلال
لين : وماما مو سبب ؟؟
رائد : لا يكون على بالك نسيناها ولا راح اسمح لوحده بهالكون تآخذ مكآنها بعدين تذكري مو امك لحالك بس وينها الحين هاااه وينها جاوبي
ما تحملت اكثر لين وبكت .. بينما الجازي مازالت صامته
رائد : يالين افهمي ابوي محتاج وحده تداريه وتقوم فيه لا انت ولا الجازي راح تبلون اللي يبيه خلاص عاد ما صارت اللي يشوف يقول زوجته مو بنته
قامت لين على حيلها وهي تشهق : انا مو موافقة مو موافقة وحتى سعد ما رآح يوافق .. ودخلت ركض رايحه لغرفتها
وهي تركض باسرع ماعندها .. صقعت في الجدار العريض في ممر غرفتها و طاحت منه لوحة كبيرة وتحطم زجاجها
قعدت من فورها وبكت وبكت لين غلبها النوم ونامت مكانها و الدم حولها ولاحد حس فيها
الجازي قامت بصمت وتوجهت للمطبخ كعادتها تطلع شوي من حرتها بفكرة ابوها للزواج حسستها انها مقصرة وهي اللي ضحت بالزواج وانها تملك بيت واطفال على خدمة ورعاية اهلها
رائد حس بملل من تصررف لين و صمت الجازي وانها اكيد شايلة بخاطرها بس هذا حقه و لو هي حيه فيه يآخذ عليها 3 بس تفكير الحريم وش يسوي فيه
أخذ جواله ودق عليها : بجيك الحين شوفي الوضع
غالية : مو أنت قلت بعد العشاء
رائد : أشوف طالع لك لسان وبعدين أنا حر بكيفي أجي متى ما بغيت وأنت تفتحين لي وتستقبليني مثل الكلبة فهمتي
غالية: ــــــــــــــ
رائد : قلت بجي جهزي الوضع
غالية : لا تكفى الحين الوضع مو مستقر ممكن اي احد يطلع فجأة
رائد : دبري نفسك بعد ساعة بكون عندك وترى ما بيكون لك خير ,, قفل منها بدون لايودعها او على الاقل يسمع ردها

.
.
.
.
.


تم الجزء الثاني


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجــــــزء الثالث ~


جَ’ـيت وشٍ جـآ آ بڪ |حبيبي|..
.....من بعد طول المـَ’غيبي..!
ولــآ ...
نــآوي يـآحَ’ـبيبي ۧ .~
.....تغرق الـَ’غرقــآ آ ن
أڪثر
....... أڪثر



ياسمين : حبيبي وينك قاطعني من زمان
فؤاد : والله اشغال يا روحي تعرفين من توظفت وانا ماشي صح ابي اثبت ووجودي بالاول
ياسمين : آهاا بس انا وش ذنبي الا ان كنت ماتحبني شي ثاني
فؤاد : وبعدين معك بتعيدين تفتحين هالاسطوانه ترى بزعل بجد واقفل ولا ارد عليك
ياسمين : لا لا آسفة طيب قولي شخبارك كيف دنياك
فؤاد : أنا بخير طول ما انت بخير يا روح روحي
ياسمين : وهـ فديتك
فؤاد : وتلوموني فيها يا ناس انا اتعب كذا شوي شوي علي
ياسمين بخجل : وحشتني
نطت لها رؤى من برا : وحشتك العافية قولي آمين انت ويآه
ارتبكت ياسمين : آآآ احم ’’ وبعدت الجوال ’’ انت وبعدين معك ما تستحين بعدين ادعي علي بس هو لا
رؤى : يا سلام عشان هالخايس مالت عليك وعليه
ياسمين : اوك مالت علينا يلا بغيتي شي ولا اذلفي
دخلت عليهم هند : انتم وش فيكم ما تشبعون مناقر
رؤى : اسأليها قاعده تكلم الزفت من اليوم وحبيبي و وحشتني
هند : بلا سخافة انت ويآها بعدين انت للحين ماتحركتي الناس ينتظرونا وحضرتك تسولفين
ياسمين : الحين بنروح ؟ ما امدانا نخلص دوام
رؤى : يابرائتها .. لابعدين ، قومي خلصيني
هند : والله بزران .. قومي اخلصي ، اخذت رؤى معها وطلعت
رجعت ياسمين لجوالها : آسفة حبيبي بس هالمرجوجات اللي عندي
فؤاد بتفكير : ياسمين قد وش تحبيني ؟
ياسمين : فوق ما تتصور
فؤاد : حددي
ياسمين : صعب
فؤاد : ليه ؟!
ياسمين : ادفع عمري فدوة لعيونك
فؤاد : ــــــــــــــ
ياسمين : امم خلاص انا لازم اقفل الحين قبل لا يقتلوني البنات بس ارجع بكلمك
فؤاد : طيب خذي راحتك
ياسمين : توصي شي ؟
فؤاد : انتبهي لنفسك يا روحي .. عشاني
ابتسمت ياسمين : وانت بعد الله معك
قفلت منه وتنهدت من اعماق قلبها اللي ينبض ومع كل نبضه يكبر وينمو حبها لفؤاد ومايندرى وش نهاية هالحب !!


***


بعد مرور ساعة و زيادة ~ تجهزت البنات وطالعين متوجهين للملاهي مثل ماهم متقفات مع صديقاتهم .

في سيارته : هاا وش صار اقدر اجي الحين
قامت من طولها متجههة للشباك : لحظة اتأكد بس
رائد : اخلصي علي
غالية : ايه تعال مافيه احد
دخل رائد الحي كان مسرع شوي حتى لآ احد ينتبه له فتحت له الباب ودخل بسيارته دآخل البيت نزل واتجه لها فورا بالصالة
رائد : أنا كم قلت لك كلمتي ما تردين علي فيها ؟
غالية نزلت عينها للأرض : ــــــــــــــــــ
شدها من شعرها ولفها : أنا يوم اكلمك ما تسكتين .. رفع راسها له وشاف دمعتها على خدها : زعلتي مني
بعدت عنه واومأت براسها بـ لآ
رائد : زين انك ما زعلتي لانك بترضين من نفسك ماعندي وقت لدلعك
ماردت غالية عليه
رائد : روحي جيبي لي شي اشربه ولا كذا تستقبلين ضيوفك
مشت من عنده بدون ولا حرف دخلت المطبخ وقفلت على نفسها الباب وقالت بهمس : حقير .. وينك يا يمه وينك تشوفين حالي من بعدك ضعت يا يمه ضعت ، مسحت دمعتها
طلعت له مسرعة بيدها كوب العصير قبل لايبدا اسطوانه هواش ثانية لها وهي مو ناقصة : تفضل
رائد : وش ذا ؟! كذا بدون لا صينية ولا صحن كم مرة اعلمك اهلك ماربوك ما علموك اخذ العصير وشرب منه
ابتسم بوقاحه : صح نسيت ماعندك اهل كثر خيري ضفيتك من الشارع ببيتي ومو اي بيت شوفي عيشتك تحلم بها بنت ناس احسن منك بس ما لقت
غالية ما تحملت بكت بحرارة وغصة ذابحتها وطارت ركض لغرفتها دخوله عليها فجأة خلاها تستوعب قامت مسحت وجهها اللي حرارة دموعها اكلته ولازالت تآكل منه
رائد : قومي زين عن الدلع جوعان
غالية : ما تغديت ؟
رائد : مايخصك اتغدا مثل ما ابي و الشي اللي ابي فهمتي علي
غالية : آسفة بروح اجهز لك الغدا
رائد : تعالي انت غداي ~ أخذها بكل وقآحة وشراسه وفكره يقول هي ملكي انا لميتها من الشارع يوم اهلها تركوها !!


***


بين الخضرة وازعاج الالات والاسواق و تجمعات الحريم البنات كانوا جالسين ولو انهم مآخذين جوهم وراحتهم الا ان هذا يعتبر نقط في بحر لان فيه امثالهم كثر .!
سعاد : اقول رؤى ها وش صار على روحتك للطايف ؟
رؤى : استكي بس خليها على ربك والله اني ادعي ربي ليل نهار يجيني نقل او القى وظيفة هناك لو براتب اقل بس اكون عند مآمتي وعشان ظروفي مو قادرة اجيبها هنا
سعاد : الله يكون بالعون الا وش اخبار المستشفى معك عساك مرتاحة بس
رؤى : المستشفى حياتي اكيد برتاح بس المرضى احيان ودك تسطرينهم
هند : يوووووه ولا يوم ينافخ عليك يحسبك شغالة بحساب ابوه و تلقيننه حافي منتف مالت بس
سعاد : هههههههههههه الله يرجك عاد انت ماعندك وقت مشمرة دووم ودك تكفخين بس
أبرار : ايه هالمهبولة فاضحتنا من يومها
هند : اسكتي بس ماسمعتي اصول الفضيحة خاقه مع ممرض وهو ولا جاب لها خبر
أبرار : أووما عاد
شروق : إيه تسويها ذي مفجوعة الرجال كل ما شآفت واحد وهـ يمه قلبي مزيون خقه فديته يهبل ومن هالكلام
ياسمين : وانتم وش عليكم حسستوني لكم عروق من غالية
سعاد + شروق + أبرار بصوت وآحد : من غالية ؟
البنات ناظروا بعض و فطسوا ضحك على انفسهم
ياسمين وهي تحاول تمسك نفسها من الضحك : هذي ممرضة معنا من سنة متوظفة بس تعالي شوفيها للحين كأنها أمس جايه ما تحكي ما تسولف
هند : و إن نطقت عيب عليكم يا بنات ما عندكم غير تناظرون الخلق غضوا بصركم اتقوا الله
رؤى : أخاف يوم تطلع من الهيئة ههههههههههههههه
البنات : ههههههههههههههه
سعاد : ليش ماتعرفونا عليها مالت بس
شروق : ايه جد خايسات
رؤى : وانت ست ابرار ماعندك اضافة
ابرار : لا يختي فديت صديقاتي بس
ياسمين : الحين ماسمعتوني يوم اقولكم ما تحكي ما تنطق ؟!
هند : جد من وين تسمعون كيف بنعرفكم عليها على الصامت
رؤى : هههههههههههههه لا هزاز
سعاد : مالكم داعي جيبوها وحنا بطلع لسانها ما عليكم بس
هند : اسمعي لك بس يا بنت حنا ما قدرنا تجين انت تقولين بطلع لسانها
ابرار : ايه وش ناقصنا
ياسمين : ماتجي والله ما تطلع ولا مكان حتى سوق تقول ما اروح الا مرة في السنة للضرورة القصوى بس
هند : وتقول هي ما تطلع لأحد ولا تعرف احد
سعاد : اسمعها تقول وتقول هذا وهي ما تتكلم
رؤى : يا هبلة ضغطنا عليها عاد مو قلنا ما تحكي يعني ما تحكي قصدنا ماتسولف معنا ولا شي
شروق : انتم هاتوها ولا عليكم ولا وش رايكم تعزمونا يوم ببيتهم
رؤى : ههههههههههه والله وفقعتوا مرارتي يا كلبات اي بيتهم يا ماما هذي تجي الدوام قبلنا وتروح بعدنا لدرجة صرت اشك انها ساكنة في المستشفى !!
سعاد : لا عاد طيب ما قد يوم جت متاخر ولا راحت مبكر وقزيتو من يجيبها ويرجعها
ياسمين : والله جد راحت عن بالي ما عمري راقبت و اصلا مو فاضية لها اطلع العصر اوقف عند الباب انتظرها هه تحلمين
هند : اقول فكونا من سيرة البنت خلاص
شروق : ايه جد بس حاولو تكفوون نبي نشوفها لو نمركم في المستشفى يوم ما طيب
ياسمين : خلاص ندبر لكم
كملوا البنات سوالفهم لبعد العشاء وكل من رجع بيته بعد يوم حافل وكله ذكريات ومرح لهم


احتاااج لك ..
و اتعب من افعالك كثيييير



الساعة / 10:53 م


فتحت عينها بتثاقل تحسست رائد بجنبها ما بعد راح رفعت راسها تناظر للساعة شهقت
غالية : رائد قوم تأخر الوقت الساعة 11
رائد قام مفزوع : يا بنت الكلب يا حقيرة مو قلت لك قوميني الساعة 9 ماتفهمين انت
غالية بخوف : والله كنت نايمة ماحسيت بالوقـ ..
بصراخ : قومي فزي جهزيلي الحمام وحسابك بعدين يا بنت الـ ×××
قامت غالية ولبست روب الحمام تبعها ومشت تجهز الحمام لعديم الانسانية اللي عندها أما رائد فتح جواله ووصلته رسايل و مكالمات من ابوه واخته
رجع دق على ابوه وبعد لحظات : هلا يبه وينك
رائد : كنت طالع مع الشباب الاستراحة و الشبكة تعطلت آمرني يبه
ابو سعد : ابد بس كنت ابيك تمرنا المستشفى
رائد : خير يبا عسى مو شر !
ابو سعد : الحمد لله جت سليمة اختك لين نزفت دم كثير من القزاز اللي جرحها
رائد : اممم و كيفها الحين ؟
ابو سعد : لا الحمد لله اقولك لا مو خطر إلا متى بتجي ولا ناوي تبيت بالاستراحة
رائد : والله تعرفني ما اقول لا بس عاد ... وسكت وهو يخزها بعيونه قبل لا يطلع صوتها من فمها اللي يبي ينطق
ابو سعد : هااه بس وش ؟
رائد : سلامتك يبه بس واحد من العيال اليوم مسوي جمعة لنا تعرف من زمان عن السهرات و كذا
ابو سعد فهم عليه : زين بس لا تتاخر عشان دوامك لا تفشلني مع الخلق
رائد : تآمر أمر يبه
ابو سعد : في أمان الله
رائد : الله معك ~ قام من فراشه وتوجه لغالية و الشرر يتطاير من عيونه غالية اللي من خوفها ما عادت رجلينها شايلتها طاحت اغمى عليها
رائد حآطها بحضنه : غالية قومي قومي تركها وراح جاب مويه ورشها عليها وهي فزت من مكانها
غالية وهي تبكي : رائد الله يخليك لا تطقني تعبت وربي تعبت لا تطقني تكفى
سحبها لحضنه وظلت تبكي وتبكي وهو ساكت ما نطق كان يمسح على شعرها
بعد ماهدت بلحظات قامت من حضنه وهو تعداها للحمام تسبح على السريع بدل وطلع من عندها وهي مازالت بحسرتها و ألمها على حالها اللي هو سببه


***



في شقة البنات ..


هند : بنات متى بتنامون وقسم اقلقتوني
رؤى : ماتبين طسي غرفتك حنا بنتفرج ونسولف
هند : لا خلاص بس عجلوا شوي
ياسمين : هههههههه خوافه
هند بتوتر : اااا مو خوافه
ياسمين : اجل وش تسمينه
رؤى : شجاعة هههههههههههههههه ، وضربت كف ياسمين بيدينها
هند تبي تضيع السالفة : بنات من جد مافكرتوا في كلام البنات اليوم
رؤى : أي كلام ؟
هند : عن غالية يعني اقصد بيتهم من يوديها ويجيبها وليش تطلع بعدنا وتداوم قبلنا
ياسمين نطت جنبها بحماس : الا والله جد نفسي اعرف سر هالبنت
رؤى : تصدقون بنات عمري ما انتبهت لهالشي !!
هند : بنات نراقبها ؟!
ياسمين : لا ما توصل لهالدرجة بس نعرف شوي عنها
رؤى : ايه وبعدين مغامرة حلو وبنتسلى في داومنا بدل المرضى و الكآبة
هند : طيب يلا ننام ورانا مهمة مع الصبح
ياسمين : والله وقدرتي تنومينا يا دوبه
هند اكتفت بضحكة انتصار و لفت على الجانب الآخر و نآمت




.
.
.
.
.


تم الجزء الثالث

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجـــزء الرابع ~



في تمام الساعة 5:30 بعد صلاة الفجر


كانت في مصلاها تذكر ربها و تطلبه عفوه ورحمته ومغفرته و ختمته بالورد اليومي تبعها وقامت تتجهز للدوام اللي بتروح له بعد دقايق معدودة
أكلت لها خبزه محشوه بالزبد و مربى الفروالة وكوب حليب كوجبة افطار من اعداد ناتالي لها و طلعت من البيت متوجهه لدوامها الصباحي ولكن كالعادة مبكرة جدا رغم ان بيتها يبعد عن المستشفى اشارتين فقط !!
كان رائد موفر لها سواق بسيارة كلايلز السوداء واضح عليها لون من الفخامة توصلها لوين ماتبي و وقت ماتبي وهذا الشي اللي كانت تستغربة غالية لانه ما يعاملها كويس و يسب ويطعن بشرفها و هي مو عاجبته وفوقه كله مو مخليها محتاجه شي في الدنيا حتى رواتبها يمر الشهرين والأربع وهي ما استخدمت منها ريال واحد
وصلت للمستشفى بآكر كالعادة و حضرت نفسها وبدت تحضيراتها وزيارتها للمرضى في القسم و تستفسر من الممرضات المناوبات قبل نهاية دوامهم

في هذي الاثناء ..~.


رؤى : بنات بسرعة يلا انا بشوف اغراضها لو بالغرفة معناه وصلت بدق عليكم
هند : ايه تكفين
ياسمين : يا رب ماجت ودي اشوف من يجيبها
رؤى : بينا كوول ، طلعت لغرفة الممرضات تبحث عن اغراض غالية
دخلت ترتاح شوي بعد جولتها وشافت رؤى وبصوتها الواطي الناعم : السلام عليكم
رؤى : يمه بسم الله خرعتيني
غالية : ليش وش قلت أنا اسم الله عليك !
رؤى : هاااه لا و لا شي اممم كيفك
لآحظت توترها : اشوفك جاية بدري اليوم مو بالعادة يعني
رؤى : هااه ايه حتى البنات بس تحت بيشترون كوفي الحين يجون
غالية لاحظت انها مو طبيعية بس ماحبت تدقق فيها وقعدت على كرسيها بينما رؤى دقت على البنات تخبرهم عن غالية ، عدا اغلب دوامهم في هاليوم على الروتين اليومي
البنات ياخذون بريك قبل وقته وينتهي بعد وقته و سعود و نـظراته القذرة لازالت و تجاهل فارس له و نصح يزيد له احيان وتسليكه له احيان

قبل نهاية الدوآم بنص ساعة


ياسمين : بنات وش رايكم نقعد نشوفها ولا نروح البيت وبكرة نجي ابكر من كذا
رؤى : لا يختي انا داخلي شي يحكني ابي اعرف وش ورا هالبنت ابي ادخل حياتها غصب و اولها من يوصلها
هند : جد بنات احسها غريبة و وراها قصة غريبه عجيبه
ياسمين : يعني اتفقنا بنقعد ؟
هند : افاا عليك
رؤى كانت تتكلم على دخول غالية بدون ما تنتبه لدخولها : بنات شفته وهـ وهـ اسم الله عليه يجنن ملاك ذا مو بشر
هند : من هو لا يكون الموظف الجديد
ياسمين : رائد ؟
رؤى : ايه هو وه يمه قلبي احسني حبيته بس مدري احس عينه تشع حزن
غالية : بنات وبعدين معكم كم مرة اقولكم اتركوا الناس بحالها انتم هنا تعالجون مرضى مو تخزون الرجال
رؤى : اوووهووو علينا جاتك الثانية
ياسمين : انت وش عليك ولآ شكله داخل مزاجك وتبين تقزينه لحالك
غالية : استغفر الله العظيم ، أخذت شنطتها واغراضها وطلعت قبل لا تلبس عبايتها و البنات مانتبهوا لها
هند : اقص يدي هالبنت وراها شي ويا انا يا هي وبعرفه
ياسمين : صادقه رورو
اما رؤى كانت سرحانه برائد اللي دخل مزاجها بقووة وشكله مو ناوي يطلع

***


سعود كان نازل للطوارئ لان مطلوب منه يرقي حالة للتنويم لمحها وهي ماشية عبايتها بايدها ومعلقة شنطتها ، مشى وراها بخفة يبي يعرف وين رايحة
لبست عبايتها بحركة خفيفة ومشت اتجاه بوابة الخروج بعد وصول سيارتها اللي تنتظرها عند البوابة تحت الباب وركبت في المقعد الخلفي وانطلقت السيارة
سعود : بنت الكلب والله لأجيب راسك لو كنت من ! ومشى وصقع في رائد اللي كان يبحث عن قسم المختبر
سعود : عفوا
رائد : ما صار شي بس ممكن سؤال اخوي
سعود: تفضل
رائد : يزيد فضلك وين القى المختبر ؟
سعود : اطلع من هالبوابة وامشي باتجاه الشرق بتلاقاه على يسارك
رائد : طيب مشكور واي شي تحتاجه انا بالخدمة
سعود : انت موظف هنا ؟
رائد : إيه انا الادآري الجديد اسمي رائد
سعود : هلا والله استاذ رائد تشرفنا
رائد : وأي خدمة بتلقاني في مكتبي .. بعد اذنك
راح رائد للمختبر على قولته يتعرف على المستشفى قبل لا يرجع البيت و سعود للطوارئ و مخه مو معه ابد !!


***


الجازي : قومي حبيبتي اكلي مو زين لك
لين : والله مآبي مو مشتهية
الجازي : ولو قلت لك عشاني
لين : طيب أنت تشوفين أن باآبي مصمم خلاص على فكرة الزواج يعني ما في أمل منه
الجازي : ليه يا حبيبتي موترة نفسك كذا ما يسوى ترى
لين : الا يسوى بكرة تجيك وحده ملعونة تاخذ بابا علينا وكل حلالنا وتقولين مايسوى !
الجازي : شيلي هالافكار من راسك و بعدين أنا معك لا تخافين من شي لو كانت محترمة على العين و الراس و لو غير بعرف اوقفها عند حدها
لين : تتوقعين يصير
الجازي : لآ مو صاير الا خير ان شاء الله انت كلي الحين وريحي نفسك
لين ضمت الجازي اللي بدورها اخذتها بحضنها .. بينما كآن أبو سعد يسمع لهم من ورا الباب تنهد .. ورآح

***


ياسمين : بنات متى بننزل ترى تأخرنا وهي ماجت للحين
هند : يلا الحين ننزل بعدين تلقينها مع مريض
رؤى : جد يلا خلوني اكمل العصير
ياسمين : طيب براحتكم
طق عليهم الباب فارس : لوسمحتوا بنات
تغطوا البنات بسرعة : تفضل
فارس من عند الباب : بنات هذا الملف وصلوه لغالية لازم تشوفه بكرة اول ما تداوم
هند : خلاص شويات بتجي و بنعطيها ياه
فارس : ليش هي قالت بترجع ؟!
رؤى : ليش هي وينها
فارس : استئذنت من مدة وطلعت بيتها
رؤى : نعم ! وش تقول
فارس : ايه هي اليوم معي في القسم و استئذنت مني و طلعت ، المهم لا تنسون اللي قلت لكم يلا سلام
طلع وقفل الباب
رؤى : بنات هالغاليووه بتجلطني
هند : متى راحت و اغراضها شنطتها عبايتها متى خذتهم !!
سؤال حير البنات كلهم في الاخير طلعوا سوا متوجهين لشقتهم بعد قضاء وقت في الانتظار طلع مهدور !

***


الساعة 5:20 في صالة بيتها تتصفح الانترنت من لابتوبها رن جوالها و المتصل كالعادة : أنا عند الباب
غالية : طيب لحظات اشوف ، قامت غالية وشغلت الكاميرا و كان الشارع فاضي فتحت له باب الشارع حتى يدخل مع سيارته
غالية : فتحت لك الباب تقدر تدخل وقفلت منه
بعد دقايق قليلة صار عندها بالبيت : وش قاعدة تسوين
غالية : أبد بس كنت اتصفح الانترنت
رائد : خلي عنك وقومي حطي لي غدا
غالية : بس أنا ماطبخت اليوم أنت ماقلت لي
رائد : وليش ما طبختي مو أنا كل يوم اقولك اطبخي الوقت اللي أبي بجي آكل ولا تنسين هذا بيتي اجي واسوي اللي ابي وما تقدرين تمنعيني
غالية نزلت راسها للأرض : ـــــــــــــــ
رائد : تحركي اشوف نص ساعة أبي أشوف شي سنع قدام عيني - وصرخ - يلا تحركي
ركضت غالية للمطبخ من هالمرعب اللي طآلع بحياتها وهي تحاول تهدي نفسها
ناتالي : can I help you ? " كيف أساعدك "
غالية : I want cook some food for raed " أريد أن اطهو الطعام لرائد "
ناتالي : OK let me start now " حسناً سأبدأ الآن "
غالية : no I will do it alone .. you can go "لا سأقوم بإعداده وحدي .. تستطيعين الانصراف "
ناتالي : OK I'm here for any help " حسناً سأكون هنا للمساعدة "

اكتفت غالية بابتسامة وبدت تطبخ لرائد وجبة صغيرة والاهم انها تعجبه لانه مايتقبل اي شي منها على طول
بعد نص ساعة..
رائد : غاااالية .. غاااااااااااااااالية وصمخ ان شاء الله
غالية جت مسرعه : هلا
رائد : خلصت نص ساعة ولا شفت السفرة
غالية : عطني دقايق زود بس ويكون كل شي جاهز
رائد : وليه ان شاء الله وش كنت تسوين من قبل
غالية : بس باقي شوي و يكون قدامك
رائد : خلاص اذلفي مو ناقصك و هي دقايق ويكون كل شي جاهز فهمتي
غالية : ان شاء الله ، طلعت من عنده تخلص شغلها قبل لا يعصب عليها مرة ثانية
حطت له الغداء كامل على السفرة وراحت تناديه : الغداء جاهز تفضل
رائد : كان ما خلصتي
مشى قدامها للسفرة و أول ما دخل و هو كان ناوي يهاوشها على بس أوقفته السفرة اللي عاملتها غالية كانت عبارة عن رز بلونين اصفر و ابيض بالدجاج و مزين بالمكسرات المقلية
و جنبة نوعين سلطة بالخس و بالخيار و الفطاير حول الاكل و لا نست الحلى عبارة مهلبية مثل اللي يحبها
أبدى رائد إعجابه في داخله وقعد على السفرة بدون ما يعلق حتى ، يتغدا بينما غالية خافت ان شي ما يعجبه بس عدا الموضوع على خير

***


لين كانت مع صديقتها فوز على المسن ..


الدنيا حلوة = فوز
ليه يا زمن = لين


الدنيا حلوة : والحين وش ناوية تسوين
ليه يا زمن : مدري
الدنيا حلوة : كيف ماتدرين لازم تتصرفين لا تسمحين له
ليه يا زمن : أخاف اكون قسيت عليه
الدنيا حلوة : على الاقل يختار حرمه مو مرة ابو
ليه يا زمن : هذا خوفي
الدنيا حلوة : ايه بس لازم تكونين قوية وانت تعرفين الصح من الغلط لازم ما تسحمين فيه انت كبيرة و عاقلة و واعية
ليه يا زمن : نفس كلام الجازي
الدنيا حلوة : ايه صح فديتها الجازي يا حليليها كيفها وش اخبارها ؟
ليه يا زمن : والحمد لله بخير
الدنيا حلوة : وهي وش ردها من زواج ابوك
ليه يا زمن : مدري بالضبط بس هي صامته اتوقع انها خايفة تقول شي و تندم بعدين عليه
الدنيا حلوة : الله يكون بعونكم
ليه يا زمن : آمين
الدنيا : الا انت يا وسخه متى بتزوريني ؟؟
ليه يا زمن : قريب ان شاء الله بجيك
الدنيا حلوة : طيب انتظرك ولا بجد بزعل
ليه يا زمن : لا ما يهون علي بجيك يا كلبه فديتك
كملوا سوالف البنات على المسن ^_^

***


بعد صلاة المغرب في الصالة بانتظار البقية ...


ام فارس : وبعدين معك يعني لين لمتى بنتظر ؟
فارس : قلت مو الحين
ام فارس : متى يعني
فارس : يمه لو جا الوقت أنا بقولك اخطبي لي
ام فارس : يعني مو حاط احد ببالك ؟
فارس : يمه والله لا قلت لك الحين المهم عندي اثبت نفسي في دوامي و شي براسي اسويه و وقتها ابشري يالغالية ما طلبتي شي
ام فارس : الله يوفقك يا وليدي و ينولك مرادك
فارس : ايه يا يمه كثري من دعواتك السنعة هذا بس اللي ابيه
ام فارس : الله يخليك لي انت واخوانك ويوفقك ويرزقكم من حيث لا تحتسبون
فارس : الا يمه وينه وليد لي كم يوم ما اشوفه
ام فارس : ابوك راسله عند عمك في جده يسوي له كم شغله
دخل معاذ مسرع : يمه فارس لحقوا ابوي تعبان ، ما كمل جملته و كان فارس يسابق امه واخوه نازل يشوف ابوه وطبعا هو دكتور .. أسعفه !
تنهدت براحة : مو قلت لك تآخذ علاجك بوقته عاجبك كذا خرعتنا عليك
ابو فارس وهو يرفع اكمامه : مافيني شي يا بنت الحلال بس دخت شوي
فارس بقلة حيلة : يبه علاجك لا تهمله الله يخلي لي ياك
ابو فارس بلا مبالاة و واضح عليه الارهاق : العمر واحد بعيشه بعلاج او بدونه وبعدين وش لي بالحياة وأنا ما لقيتها
فارس : جعل يومي قبل يومك يا الغالي ولا تشيل هم أنا بلقاها بإذن الله
ام فارس : انت لاتتعب عمرك ولدك رجال يعتمد عليه وبيلقاها اكيد بس تكفى لا تخرعنا عليك
معاذ : وش هي اللي تبون تلقونها
فارس : خل عنك اللقافة و اطلع ناد هنادي و شروق ولا تلعوز دانية علمتك
معاذ : شف هنادي و شروق بناديهم بس دانية والله لو تفرفر ماغير افجر مخها
ام فارس : قم الله يصحلك ويحنن قلبك على اختك مدري متى بتم على هالحال
ابو فارس : قم يا ولدي ناد خواتك نبي نتقهوى
معاذ : لاحقين على القهوة مو طايره وقسم ، اصلا ماتشبعون منها انتم !
فارس : لا يمه معليش ولدك ذا بأعيد تصنيعه
معاذ : هااااو طابوقه قالولك تبي تعيد تصنعني ؟!
فارس : يبه ليتك راسل هالولد بدل وليد ، خله يتعلم المراجل بدل المطاقق و المعآير في البيت
ابو فارس : ناوي له بس يكمل 15 سنة وبهجوله
معاذ طلعت عيونه : دامك كذا تبي تفتك مني زوجني يبه و ريح عمرك
ام فارس : لا والله هذا اللي بيموتني ناقصه عمر .. قم ياجعله القص لسانك
معاذ : لا فديتك محد يموت ناقص عمر
قال جملته و طلع ينادي خواته في الوقت اللي فارس و امه وابوه يضحكون عليه وعلى كلامه

***


ياسمين : وبعدين معك .. أنا ما صدقت انك ترضى علي
فؤاد : وش اسوي لك دام تفكيرك طفولي
ياسمين : أنا طفلة ؟!
فؤاد : أحلى طفلة بعد .. بس وش اسوي لك قلت خل ازعل يمكن تنتبه لي شوي
ياسمين استحت : ......................
فؤاد : اقول سوسو .. اممم احكيلي اكثر عن اهلك واخوانك
ياسمين : وش تبيني اقولك عنهم
فؤاد : كل شي ودك تقولينه اسمع لك
ياسمين : انت عارف ان ابوي عايش و امي واخوي عبدالله متوفيين في حادث ابوي متزوج من قبل امي وعنده بنات واولاد وزوجته للأسف ما تطيقني
كبرت عند جدتي وهي درستني وعلمتني لين دخلت كلية التمريض وبعدها توفت وانتقلت لسكن الطالبات لان مرت ابوي رافضة وجودي في بيتها
صح أتمنى عائلة وللحين ودي ارجع لأبوي و اعيش معه ومع اخواني واتعرف عليهم بس للأسف مافي بوادر حتى هو ما كأني بنته ما فكر يسأل عني لين الله قدر لي تخرجت و توظفت
تعرفت على زميلاتي اللي لهم ظروف الله العالم فيها واتفقنا ان كلنا وحيدات عشان كذا سكنا سوا حنا الثلاث وانا لقيتك وعرفت معك الحب واتمنى من كل قلبي ان الله لايحرمني منك
فؤاد متأثر : آمين يا قلبي آمين
ياسمين : فؤاد أنا ما احكيلك عشان تحس بعطف تجاهي لا بالعكس أنا مرتاحة كثير بجنب خواتي اللي ما جابتهم امي موظفة وعايشه حياتي مثل اغلب الناس مافي احد مرتاح
فؤاد : والله وصدقتي مافي احد مرتاح .. بس انت اثبتي انك قوية بقوة عزيمتك وارادتك لو انه شاب في مكان كآن اسهل ي له الانحراف وبيطيح ببلاوي لها اول بس مالها آخر
الله يحبك يا سوسو و نور دربك لا تضيعين نفسك واحمدي ربك على النعمة وحولك ناس تحبك وتخاف عليك
ياسمين : يا بعد عمري انت ...

***


غالية : Natally .. can you help me " ناتالي اريد مساعدتك "
ناتالي : yes afcorse what I an do for you ?" طبعا ماذا يمكنني ان افعل من أجلك "
غالية : I wanna change the living room stile also my room " اريد تغير ديكور الصالة وكذلك غرفة نومي "
ناتالي : sure let us start " أكيد هيا لنبدأ "
غالية : OK " حسناً "
وفعلا بدت غالية و ناتالي بمساعدة الشغالة يبدلون ويعدلون في غرفة الجلوس و بعد غرفة نوم غالية
كانت 3 ساعات كافية لهذا العمل اللي ارهقهم بجد لكن نتيجته لها اثر ، يكفي اثر النفسي !


.
.
.
.
.

تم الجزء الرابع

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجــــزء الخامس ~


كنت جالسة متمللة من الحياة و كل تفكيري في حياتي وش بسوي والدتي في بلد وانا في بلد ماعندي اخ ولا اب ولا خال اعمامي تبروا مني بعدما اكلوا حقي وحق امي ورمونا في الشارع
رائد اللي طلع لي فجأة ما صارت لي مواقف معاه بس شكله طيب وحبوب مررة بس انا ليش اخربط كذا واحد مثله مستحيل يناظر لي يالله وش فيني انا وش صاير لي فجأت لمحت هند
كانت تأشر لي تنبهني بوجودها : وين وصلتي رورو
: أبد هنا معك
هند : مو علي دوري غيري
رؤى تنهدت بعمق : كنت افكر فيني وفي وضعي والدتي وش بيصير علينا كيف بعيش حياتي بعد وش مخبى لي و لها
هند : اللي الله كاتبه بيصير لاتتعبين عمرك عيشي يومك وانت كل اجازة تروحين لامك ومامنك قصور رايتك بيضاء الله العالم بظروفك وليش انت هنا وهي هناك
رؤى : تصدقين احيان كثير افكر ودي اروح لعمي اللي الظاهر انه نسى هالشي يرجع لنا حقنا انا وامي بس اتردد كثير
هند : خلي ببالك ان الظالم عمره ما بيتهنى ودامك مظلومة بيجي يوم الله سبحانه بينصرك
رؤى : والله تعبت انا في مكان وامي في مكان ولا هي تعبانه ماعندي مشكلة القى وظيفة لو نص راتبي الحين بس اكون بجنبها يوم تحتاجني اسوي لها اللي تبي بس موبيدي
هند تمسح على ظهر رؤى اللي نزلت دموعها بلا حساب
رؤى من بين شهقاتها : يا رب رحمتك يا رب
دخلت عليهم ما كانت واعية تفكيري شارد تماما ولا حسيت باللي يصير قدامي كل اللي في بالي كلام فؤاد لي وش قصده وش معنى فتح معي هالموضوع الحين
لازم اعرف بس بنتظر الوقت المناسب لفتني صوت هند اللي تصرخ : انتم وش فيكم اليوم يوم الشرود العالمي كل وحده شفتها وهي بعالم ثاني
ياسمين : ولا شي
هند : مو علي خلصينا وش فيك
نزلت دمعتها ياسمين : ابي اشوف ابوي واخواني اشتقت لهم
تأثرت حيل هند وقام ضمتها في الوقت اللي ما قدرت رؤى تسيطر على نفسها اكثر انفجرت باكية وراحت ضمتهم لين هدأوا كلهم وانسحبت منهم هند لغرفتها !
**
***

كنت واقفة عند المرايا بعدل لمسات مكياجي الاخيرة رائد بيجي ، فجأة حسيت بألم أسفل بطني شكيت يا رب مو صح بس لازم اتاكد دخلت الحمام ( تكرمون ) طلعت و كل أنواع الالم فيني مو عشاني عشان رائد : لا يا ربي مو وقته و الله يذبحني رائد وش اقوله بيقول اكيد متعمده الحركة ذي عاد هو ما يتفاهم يا رب وقف معي وارحمني
ما قدرت ابدل ولا اشيل كشختي طلعت الصالة متألمة بالموت مشيت ابي مسكن قعدت على الكنبة ناديت ناتالي ناتالي : yes " نعم "
غالية : I'm not OK give me panadol " انا لست بخير احضري لي بنادول "
ناتالي : but we don't have it " لكنه نفذ لدينا "
غالية : you can go to buy it for me but quickly and be careful " يمكنك الذهاب لشرائه لي لكن اسرعي و تمهلي "
ناتالي : OK " حسناً "

طلعت ناتالي من البيت مع السواق متوجهة للصيدلية تجيب لي بنادول أنا ما قدرت الا اني انكمش على نفسي في انتظارها ربع ساعة كانت كافية انه يكون عندي
قدمته لي ورجعت لشغلها في الوقت اللي انا استرخيت على الكنبة و تبعثر شعري حولي حسيت براحة وغفيت يمكن 10 دقايق بعدها قمت بس مو من نفسي
بعد بوسة رائد إللي طبعها على خدي اليسار اللي كان بارز له قمت بارتباك اناظر فيه ثم نزلت عيوني للأرض
رائد : صح النوم حبي .. وش الجمال و الحلاوة ذي كل هذا لي !! حتى انت نايمة تقطرين حلآ !
غالية : ـــــــــــ
رائد : ساكته يا قمر ما عليه مو لازم تحكين تعالي بس اقربي
غالية بتردد : رائد ابقولك شي بـ ...
رائد : اششش اقربي مو وقت الكلام الحين
غالية : بس لازم تسمـ ...
ما عطاني فرصة اكمل كلامي ضمني لحضنه بسرعة ، وهذا اللي ما يعجبني فيه يحسبني جاهزة له اربع وعشرين ساعة ماعندي اعذار !
فكيت نفسي منه بقوة هو استغرب تصرفي : وش فيك مو وقتك تعالي
غالية : رائد أنا مافيني ابقى معك و لا اعطيك
رائد بدأ يعصب : وليش إن شاء الله فيني جرب ولا فيني مرض تعالي اخلصي
غالية : لا انت ما فيك أنا اللي فيني ما اقدر بطني يمغصني
شفته وقف قدامي و وجهه متغير وبكل هدوء : هي جتك .. تكلمــــي جتك ؟
أومأت براسي ايه لا شعوري : والله ما كنت عارفه هي مو منتظمة عندي و المفروض انها تجي الاسبوع الجاي مو الحين
رائد : بصراخ وليش مسويه في نفسك كذا هااا تكلمي ناوية تعذبيني ليش ما دقيتي علمتيني عشان لا اجي اشوف هالوجه ولا ناوية تنتصرين لنفسك تشوفين العذاب اللي فيني بنفسك
غالية ببكى : والله مو قصدي كذا توها جتني بعدما تجهزت آلمتني وخذيت بنادول غفيت وقمت على حسك
شفته قعد بعيد شوي عني يمسح على وجهه ولا نطق بحرف وأنا دموعي تنزل بصمت وراسي على الارض مرت نص ساعة وأنا على حالي و احس فيه
وهو يلف يناظرني ثم يرفع عينه عني خفت كثير يوم رفع يده ومدها لي كنت أناظره مرعوبة و اناظر في يده ماتطمنت لين لمحت شبح ابتسامه عليه قمت وقفت اناظر
رائد بحنان : يعني راح تتمين واقفة ما راح تجين
قربت منه مشيت شوي شوي وفاجأتني حركته يوم اخذني لحضنه وباس خدي همس في اذني : فزتي هالمره
رديت له بهمس كله هدوء : سامحني
ضمني لصدره وشد علي وهو يمسح على شعري بصراحة كنت مستغربة كثير من حركته اول مرة يكون رائد معي بهالحنان يا عساه دووم تعبي نسيته يوم شفت رائد
بس ارتحت كثير وانا بحضنه استلمت للنوم ~ ورحت في نومه كآنت الاجمل من سنوات !.

***

الساعة 5:21 الفجر ، كنت احوس في البيت اتجهز للدوام بعدما صحيت سيدات الحسن تعرفون لازلنا نبي نعرف سر غالية خلصت ورجعت لهم القاهم داخلات جو في النوووم
انفجرت فيهم فجأة : قومي انت ويآها جعلكم للي مانيب قايلة اصحو البنت داومت وانتم تشاخرون هنا يلا تحركي انت وهي
رؤى : يوووه مو لازم نشوفها اليوم بكرة تعرفين ما نمنا الا متأخر !
ياسمين : روحي تكفين نبي ننام
هند وهي تقرب تشيل اللحاف : نامت عليكم طوفه اصحي يلا خلصيني
ياسمين : خلاص خلاص قمت اووووف
رؤى قامت على الصامت وعيونها مقفلة تجاه الباب وصقعت رجلها في طرف الطاولة وقعدت متألمة
ربع ساعة كانت كافية لنا اننا نجهز ونفطر بعد ؛ كيف لا و هند على رؤوسنا ! وصلنا لسى ما داومت وهذا الشي خلانا نخف على هند يعني فيه امل نشوفها اليوم ونخلص
و الغريب ان الساعة الحين 6:18 و غالية ما وصلت ! وش صار معها تتوقعون ؟!

***
الجازي كانت على السفرة تنتظر افرادها كالعادة جا ابوها و لين بعد فترة
ابو سعد : اخوك وينه من غدا امس ما شفته ؟
الجازي : والله مدري يبه دقيت عليه العشاء قال انه بيتعشى برا و لا عاد رد من دقيت عليه ثم صار مقفل
ابو سعد : ولا رجع للبيت ؟
الجازي : لا ما رجع !
كنت آكل بهدوء و أنا اسمع لهم ولا كنت اناظر لهم
ابو سعد : أنا طالع للشركة
الجازي : ما كأنه بدري اليوم
أبو سعد : صح بس عندي اشغال لازم اخلصها
الجازي : عساك على القوة يبه
ابو سعد : الله يسعدك يا روحي ، الحمد لله تبون شي يبه
الجازي : سلامتك يبه
لين لازالت خايفة ابوها يتزوج : سلامتك ارجع بدري على الغداء
ابو سعد فهمها وابتسم : ان شاء الله
مشى خلانا لفيت عليها لقيتها تآكل كأن اللي احد غاصبها : وش فيك تآكلين بدون نفس ؟
لين : أبد ولا شي بس قاعده آكل
الجازي : أدري انك تاكلين بس كانه مو عاجبك
لين : لا ارتاحي عاجبني قامت عن الكرسي : بس اليوم وراي اختبار مالي خلق المادة الكئيبة
طلعت وخلتني وانا عارفه ان اللي في بالها اكبر .. اكبر بكثير ، أخذت سماعة التلفون أدق على رائد اللي ماعرف اخباره من قبل العشاء امس ؛ بس لازال ما يرد !

***

الساعة 6:45 وداومي الفعلي يبدأ 7:00 بس أنا لازلت نايمة الغريب ان رائد صاحي .. ولا صحاني !
لفيت اتحرك بعدل جهتي فتحت عيوني وطآحت على الساعة قمت بسرعة مخترعه لفيت لقيته يشرب قهوة الصبح بهدوء ويناظرني : صباح الخير
رديت : صباح النور ليش ما قومتني تأخرت كثير على الدوام
ترك كوبه وقرب مني و طبع بوسه على جبيني : ما راح يضر غياب يوم بسوي لك اجازة مرضية و اوقعها واختمها من عندي
استغربت تصرفه و استحيت حيل قمت ابي اصرف الوضع : لا انا مافيني شي بداوم وانا امشي رايحه اتجهز للدوام : روح لبيتكم اكيد ...
قبل لا اكمل جملتي رن جواله كالعادة انا التزمت الهدوء بس ما تحركت جتني حالة من حالات اللقافة اللي تصيب البنات اتوقع ان الاتصال من بيتهم
كان يرجع لقهوته بيقعد ورد : هلا يمه .. ايه لا تخافين علي ........ والله جد امس كانت عندي شغلة ضرورية ولا قدرت ارجع ... خلاص بس ارجع اقولك .... يايمه قلت لك خلاص
ايه برجع على الغدا ...... طيب طيب .... مع السلامة
رفع راسه ناظرني انا خفت من نظرته دخلت بسرعة سمعت صوته و هو يستعجلني : اخلصي بسرعة أنا بوصلك اليوم
ما حبيت اعلق وتبون الصراحة فرحت كثير .. أول مرة في حياتي احس اني ...... متزوجة !!

***
ام فارس : انتبه على نفسك وسوق شوي شوي طيب
فارس : ان شاء الله يمه
ام فارس : وش تبيني اطبخ لك اليوم لى الغداء وش نفسك فيه
فارس : يمه اي شي من يديك حلو بس تكفين انا متاخر اليوم
ابو فارس : خلي الولد بحاله كل يوم يعني على نفس الموال ؟
فارس : تكفى يا يبه تفاهم معها يلا اناطالع
مشيت بسرعة قبل لا تذكر الوالدة سؤال وانا طالع لقيت صالح ولد جيرانا واقف عند باب البيت قال وش ينتظر الباص لأخته لا يروح عليها !! ماحبيته هالولد ابد
تركته ومشيت للدوام همي اوصل في اقرب وقت لأني متأخر اليوم ناظرت في الساعة لقيتها 6:48 ان شاء الله يمديني اوصل تقريبا معي 10 دقايق مشيت باقصى سرعتي
واختصرت طرق وقطعت اشارتين .. وصلت ولله الحمد ناظرتي ساعتي لقيتها 6:59 اليوم انا في صراع مع الزمن 7 لازم اوقع ورحت طيران وسجلت حضوري
ابتسمت ابتسامة عريضة حسيت بالانتصار فجأة حسيت احد يمون طقني على كتفي : دكتور فارس كيفك اليوم احس بسعادة في وجهك اسعدنا معك
د.فارس : ابد بس وقعت في 7 تمام اليوم متأخر عن الدوام
ياسر : اليوم غريب بصراحة !
د.فارس : ليش وش صاير ؟؟
ياسر : والله يا دكتور كل العالم متلخبطة جداولهم الا انا يمكن عشان كذا لاحظت
فارس : وضح !
يا سر : الممرضات هند وشلتها جايات بدري ومرابطات تحت اكيد وراهم شي لازم اعرفه و سعود جاي بدري اليوم على غير العادة و اللي خالف العادة وغير نظام المستشفى غالية !
فارس : وش فيها غالية ؟!
ياسر : انت عارف يا دكتور هذي اول وحده تداوم في الشفت و آخر وحده تطلع من الدوام !!
د.فارس : طيب
ياسر : للحين ماجت مع ان الشفت بدأ !!
د.فارس : غريبة اليوم هي معي و عندي جراحة المفروض من بدري تحضر المريض
ياسر اقشعر جسمه من طاري الجراحة وحس فيه فارس : هااه اشوف تغيرت معالمك توك مسويلي مكتشف ومدري وش
ياسر : لا لا سلامتك بس تذكرت عندي جوله على المرضى في قسمي
د.فارس : الله يعين المرضى رح لا تتأخر وتبلشني
مشى ياسر و خلفه فارس اللي كان يضحك عليه لان يخاف من العمليات و تصيبه حالات اغماء !!
***

خلصت اموري وتجهزت بسرعة وما رضى رائد نطلع الا وحنا فاطرين .. وش عليه دوامه 8 مو انا اللي متاخره حيل !
كنا طالعين للسيارة سوا بس رن جواله باتصال غريب كالعادة هذا اكيد من سلسلة الاتصال اللي تجيه عمري ما فكرت اعرف لأني و ببساطة اخاف من ظله
كيف ادخل في خصوصياته بيذبحني لا محال ، أشر لي اسبقه للسيارة ركبت وكنت اناظر في ملامحه اللي جمدت فجأة وكأنه رجع رائد الشري وبصراحة خفت يوم رجع لي معصب
ولا هو طايقني من شوي وش زينة معي شكله حظي العاثر دوم ما تكمل فرحتي !!
***
في المستشفى ::
د.نواف يطلع على ملف المريض : عطيه Normal saline 0.09 وخليك مراقبته عنده انخفاض واخاف يدخل في complication
ياسمين : حاضر دكتور ..
د.نواف : وين غالية اليوم غريبة ما شفتها ؟!
ياسمين : مدري يا دكتور واضح انها ما وصلت الى الان !
د.نواف : خير ان شاء الله انتبهي على المريض واي شي يصير للمريض عطيني خبر فورا
ياسمين : ان شاء الله
د.نواف : بلغي زميلاتك هند و رؤى اني ابيهم في مكتبي الحين بسرعة
ياسمين بلقافة واضحة : خير يا دكتور صار شي ؟
فهم عليها وابتسم : لاتخافين مو شي ضروري بس تقارير لهم من امس كانت ناقصة لازم افهم وش صاير معهم ولا عندك رأي ثاني انتِ ؟
ياسمين : آهااا أبد .. راح ابلغهم الحين
طلع وتركها وهي بدورها خبرت البنات اللي تركوا المراقبة وراحوا للدكتور ......

كآن سعود مدآوم بدري على غير العادة بس شكله كأنه كاره عيشته مطفش من الدنيا و حالته صعبة لدرجة انه داوم بدري بس على غير سنع قعد جنب سيارته في المواقف يدخن !
: أنا وش ابي فيه بنت الكلب ليش فارض نفسي عليها اللي ما تبيني و اضح انها مو راعية هالحركات صادق يزيد انا لازم اشيلها من بالي بس كيف كيف انا حبيتها ايه حبيتها هذا التفسير الوحيد لحالتي حسبي الله عليك يا غالية عذبتيني جننتيني
كان يدخن بكل قوته حتى انه اوشك على انه يخلص باكيت كامل في جلسته ذيك .. بس صدمه الموقف اللي شافه ، سيارة يعرفها زين كيف لا وهي سيارة رائد
بس الصدمة كانت يوم وقف في المواقف القريبة منه معقولة رائد هنا و هالتواضع شدني ان باب الراكب انفتح و نزلت منه وحده ايه وحده أنا متأكد منها هي اللي خذت قلبي و عقلي
غالية ! معقولة هذي انت يا غالية هه توني كنت اقول انها مو لذي الحركات بس طلعت داهية بنت كلب عرفت من تختار ايه وش عليه هذا رائد ولد الـ .. مو حنا عيال حيا الله شي
بس وش الوقاحة اللي فيها جاية لدوامها ونازلة من سيارته عيني عينك هين يا غالية ان ماجبت راسك ماكون سعود وانت بعد يا رائد لازم تدفع ثمن سرقتك لغالية مني !
***
كان في مكتبه يخلص اشغاله قبل الاجتماع اللي بيسويه للموظفين الجدد .. وشاغل فكره الفرع الجديد اللي بيفتحه للشركة وبيحط مسؤوليته على من ؟!
رن جواله بمكالمة دولية : هلا يبه شلونك
سعد : أنا بخير يبه طمني عنك وش مسوي
ابو سعد : الحمد لله كل شي تمام .. ها بشرني كيف الشغل عندك
سعد : الحمد لله عال العال الامور في تحسن و المدخولات صايرة اكثر و اكثر و طلعت نسبة ارباح بفائض
ابو سعد : الحمد لله زين ما نويت تزورنا اشتقنا لك
سعد : والله ودي يبه عمرك طويل انا داق طالبك في اجازة اشتقت لك و للبنات ورائد والرياض و اهل الرياض
ابو سعد : زين تسوي حياك باي وقت وبعد ابي شورك في امور بسويها هنا
سعد : ارسل لي ايميلات بكل شي وانا بخلصه من عندي قبل لا ارجع
ابو سعد : لا هذي امور ثانية انت تعال ويصير خير ان شاء الله
سعد : ان شاء الله بكون عندك باقرب فرصة
ابو سعد : زين ما اطول عليك انتبه لنفسك وزوجتك وبوّس احفادي
سعد : ان شاء الله فمان الله
قفل من ابوه وراح باتجاهها كانت معطيته ظهرها تناظر من البلكونه ضمها من الخلف وباسها في خدها : خلاص هانت كم يوم بنروح
صرخت بفرحة : really من جدك حبيبي ما تمزح
سعد : من متى مزحت معك في سفرة
بعدت عنه ولفت تناظره : لا جد ماعمرك مزحت بخصوص السفر
ناظرها بنظره خجلتها : بس هذا اللي طلع معك مافي بوسة شي
ساره بتصريفة : امممممم فواز و عبد الإله يسبحون برووح اشوفهم
سعد قرب منها وبهمس : نادي لهم لوسي وانت خليك هنا ...

***

خلصت من المريض اللي في الملاحظة و بصراحة تعبت صح انا اتعذّر بالتعب دووم عشان ارتاح بس هالمرة بجد انا بحاجة للراحة استئذنت و شلت نفسي رآيحه غرفتنا اريح
انا ماشية طلعت جوالي ادق على وحده من البنات عشان لا ابقى لحالي بس اللي فاجأني رن و الرقم غريب و تبون الصراحة انا مو متعقدة من الارقام الغريبة يعني عادي عندي ارد
بس ما حبيت ارد وانا ماشية انتظرته قفل .. دقيت على رؤى لان هند مافي امل !
ردت علي ما طولت اما انها طفشانه او تبي تنحاش عاد اليوم دكتورها نواف قالت بصراخ : يا كلبة وينك من اليوم توك تذكريني
أنا ماستغربت حالتها : وش صاير بعد من حآبسك ؟
رؤى : نوافووه التبن نزلني قسم الاطفال واحد منهم فتح حجابي و خلاني اضحوكة لا و الثاني جايني كله دم ويرافس ويسب بعد قسم ودي اسطره على نافووخه
ياسمين تخفي ضحكتها : فديتك تعالي طيب انا بغرفتنا
رؤى : زين بجي بس بخلص ضماد ابو سيقان ذاك
ياسمين بضحكة : طيب
كنت اكلمها وانا ماشية وصلت الغرفة وحطيت الجوال على الطاولة رجع رن رنتين ولا كمل الثالثة الا وانا ارد : نعم
جآني صوت رجال غريب وهو يتكلم حسيت بهيبة الشخص اللي معي : ياسمين .. أنا ابوك
ابوي ! انت ابوي يالله كم اشتقت اناديك يا .. : يبه ! هلا يبه كيفك ؟
ما دققت كثير في كلامه مشاعري راحت لمكان ثاني : .... انت وينك الحين
ياسمين : مداومة في المستشفى آمرني يبه
خالد : بجي آخذك معي للبيت اليوم
ياسمين : إن شاء الله انتظرك
خالد : طيب في امان الله
قفل مني وانا مو مستوعبة معقولة يا بشر هذا ابوي ابوي يا عالم كلمني وبياخذني بيته ظليت سرحانه افكر وافكر وانا ابكي فجأة نطقت وعلقت بالكلمة اللي ما قلتها
لي زمن : يبه يبه يبه ..!!

***

كنت في غرفتي اليوم ماعندي محاضرات و هنادي مداومة يا بعدي تتعب مع طالباتها ومع ذلك تحبهم فارس في المستشفى و معاذ و دانية في مدارسهم ابوي كان عنده شغله طلع لها
و امي اتوقع انها على التلفزيون تتفرج بعد قلبي قلت بروح لها فديتها اسولف معها طلعت من غرفتي كنت بنزل تحت بس لمحت التلفزيون شغال في الصالة اللي فوق رحت ولقيتها سلمت عليها وقعدت معها
: ورآتس ما دآومي يمه يعورتس شي فيتس شي ؟
شروق : لا يمه بس اليوم محاضراتنا وحده اعادة و الثانية معتذرة قلت ارتاح بالبيت
ام فارس : ورا يمه لو انتس رايحة تجددين معلوماتس
شروق : هماني قلت لتس يمه اليوم اعادة وانا مآحب التكرار تعرفيني بنيتس
ام فارس : الله يوفقتس و يوفق اخوانتس يا رب
شروق : آمين ، الا يمه وينه الوالد ماشوفه
ام فارس : راح يخلص شغله وبيرد ماهو بمطول
شروق : يمه وش السالفة اللي لكم فترة تحكون فيها ومن هي اللي ابوي مايبي يرتاح دامه مايعرف وينهي وفارس يدور عليها
ام فارس : وش اقولتس بس يا يمه هذي سالفة طويلة لها سنين الله يعين ابوتس
شروق : خوفتيني يمااه قوليها لي تكفين
ام فارس : قبل سنوات وقبل لا تنولدين انت كنت حامل باختس هنادي يوم جاني خبر هزني .................


.
.
.
.
.

تم الجزء الخامس


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجـــــزء السادس ~


يّأٌ قُسّوُة بَعِضً أًلًبّشِرِ

كنت في غرفتي اليوم ماعندي محاضرات و هنادي مداومة يا بعدي تتعب مع طالباتها ومع ذلك تحبهم فارس في المستشفى و معاذ و دانية في مدارسهم ابوي كان عنده شغله طلع لها
و امي اتوقع انها على التلفزيون تتفرج بعد قلبي قلت بروح لها فديتها اسولف معها طلعت من غرفتي كنت بنزل تحت بس لمحت التلفزيون شغال في الصالة اللي فوق رحت ولقيتها سلمت عليها وقعدت معها
: ورآتس ما دآومي يمه يعورتس شي فيتس شي ؟
شروق : لا يمه بس اليوم محاضراتنا وحده اعادة و الثانية معتذرة قلت ارتاح بالبيت
ام فارس : ورا يمه لو انتس رايحة تجددين معلوماتس
شروق : هماني قلت لتس يمه اليوم اعادة وانا مآحب التكرار تعرفيني بنيتس
ام فارس : الله يوفقتس و يوفق اخوانتس يا رب
شروق : آمين ، الا يمه وينه الوالد ماشوفه
ام فارس : راح يخلص شغله وبيرد ماهو بمطول
شروق : يمه وش السالفة اللي لكم فترة تحكون فيها ومن هي اللي ابوي مايبي يرتاح دامه مايعرف وينهي وفارس يدور عليها
ام فارس : وش اقولتس بس يا يمه هذي سالفة طويلة لها سنين الله يعين ابوتس
شروق : خوفتيني يمااه قوليها لي تكفين
ام فارس : قبل سنوات وقبل لا تنولدين انت كنت حامل باختس هنادي يوم جاني خبر هزني عمي الله يرحمه اللي هو جدتس طلب من ابوتس انه يتزوج بنت صديقه
الحرمه كانت مطلقة وقته امها متوفيه وابوها متزوج عشان كذا ماحب يترك بنته وحيده وهي ماعندها ولد ولا اخ فخطبها لابوتس من ابوه و هو ماحب يرد صديقه
و اجبر ابوتس انه يتزوجها وفعلا تزوجها بس تعرفين الناس وكلامهم اللي ما يرحم احد ولا يترك احد في حاله كان يآصلنا كلام من كل مكان انها مو كويسة ولها حركات ومن تسذا
لدرجة انها سببت جلطة لابوها وبعدها بفترة توفى ، ابوتس ما يقدر يخليهها لانها حآمل و الكلام مثل السم يآصل وهي ما تحكي ولا تحآول تبرئ نفسها وتبكي احيان
واحيان تصدقين من تصرفاتها لين مره جا لأبوتس خبر عنها واثباتات عليها استغفر الله وان الجنين اللي ببطنها مو لابوتس .. ما كلمت كلامها لان دموعها خانتها وقعدت تبكي
شروق متأثره مررة شوي تنزل دمعتها : يمه هدي الله يخليتس
ام فارس تشهق : والله الشي ما يتصدق انا ما كنت راضية بزواج ابوتس منها بس عاد شي وصار وقتها انقهرت عليه كثير
شروق : ايه يمه وش صار بعده ؟

: أنا بحكي لتس وش صار !

لفوا لمصدر الصوت كلهم ، ابو فارس دخل عليهم وباين انه متأثر حيل : ما تركتها لحظة وحده ولا رحمتها طلقتها ورميتها بالشارع كانت تبكي وتبكي وانا قلبي صخر ما لان لها ولا للي ببطنها
اللي ممكن باي لحظة تولد ماعررفت اي خبر عنها ارسلت ورقتها لبيت مرة ابوها وانقطعت اخبارها عني ، بعد تقريبا سنة جات لي في الشركة بحضنها بنت كانت تترجاني تبيني اسمع لها
بس انا ماتركت لها مجال طردتها مرة ثانية وراحت ولا رجعت اختفت من كل حياتي مرت الايام و السنوات جيتي انت و معاذ و دانية و الصغار كبروا و اللي مات مات ومنهم هي !
شروق بتفاجأ : مآتت !! وبنتها وش صار عليها وش دنياها ؟
ابو فارس : هي اللي ادور عليها هي اللي ما برتاح لين القاها اتمنى من ربي ما يقبضني لين القاها
ام فارس : اسم الله عليك بتلقاها ان شاء الله
شروق : ليش تبي تلقاها يبه ؟
ابو فارس : لانها اختس !
شروق : اختي !! انا عندي اخت غير هنادي و دانيه ؟
ام فارس : ايه يا يمه ايه عندتس و اكبر منتس بعد
ابو فارس : الله يعلن الشيطان الله لا يوفق اللي كان السبب ظلموها وخلوني اظلمها معهم وظلمت بنيتي اللي عمري ما ناظرت بوجهها عمري ما حملت لها عاطفة وهي بنت صلبي
قآم مستاء كثير و طلع لغرفته وأنا كلي استفهامات و تعجب وامي بجنبي محزنه وبشوف دموعها مخي قفل عن التفكير وش هالصدمات يا رب معقول معقول انا عندي اخت معقول فيه ناس
ناس بدم ولحم وقلب يسوون هالامور ليه لييييه وش مصلحتهم ؟؟ يا رب رحمتك يا رب انا اسمع القصة احسني بموت كيف مرت ابوي اللي صار معها كيف بنت ابوي اللي هي اختي وينها
وكيف عايشه وش مسويه بدنياها ما لقيت الا اني ادعي لها بقلبي الله ييسر عليك يا فارس و تلقاها وتجيبها لنا يا رب

***

الحمد لله نجحت العملية الدكتور فارس ما شاء الله عليه شاطر الله يوفقه و يسهل امره طيب هالدكتور على انه شاب صغير بس ما عنده حركات مثل سعود استغفر الله
طلعت من غرفة العلميات بدلت و رحت ارتاح بصراحة تعب العملية وقفت كثير مدري هي طولت ولا انا تعبانه رحت ارتاح في غرفتنا عشان برجع اسير على مرضاي بعده بخلي رائد يعملي اذن اطلع البيت ارتاح كنت ماشيه لقيت الدكتور فارس اللي طلع قبلي وكانت تمشي وراه رؤى قربت منه : مبرووك دكتور وان شاء الله من نجاح لنجاح
د.فارس : الله يبارك فيك غالية وانت ما قصرتي ونعم فيك
غالية : طيب دكتور كم بنقعد نراقب الحالة في المستشفى
د.فارس : على حسب الاستجابة بعدما يصحى من البنج انا بقعد اليوم لين اتطمن انت تقدرين تنصرفين فيه ممرضة بدالك خليتها للحالة
غالية : مشكور دكتور ما تقصر
د.فارس : العفو نقدر الكفاءات اللي مثلك
رؤى كانت توزع نرها بينا ! تناظرني و تناظر فيه نظرات عميقه ما فهمت عليها ثم سمعتها تقول بغيرة : دكتور فارس متى تدخلني معك عملية ودي اوريك اني بعد شي مو بس غاليه
ابتسم لها وناظرني : يوم تكونين مثل غاليه ، اوعدك لو ما اخذتي مكانها بتصيرين على الاقل جنبها
نزلت راسي بحيا لان واضح اعجاب الدكتور بشغلي ؛ رن جواله استئذن وراح
رؤى : غالية و غالية وغاليو وهم غالية ودي اعرف وش فيك من زود !
غالية : بتروحين الغرفة ولا عندك مرضى ؟
رؤى : لا عيوني من اليوم رجلي على رجلك وبعرف شلون اتغلب عليك
غالية : لا تقلديني تقدرين تصيرين احسن مني
رؤى بقهر : ايه تفلسفي علي وقولي الغاز ما فهمها
ضحكت لا شعوري : لا يا عيوني ماتفلسف بس انت اثبتي شخصيتك لا تقلدين شخصية غيرك !
رؤى : اقول غالية اليوم مزاجك اووك تسولفين وضحكتي بعد وش الطاري ما خبرتك كذا
مر سعود وقتها و رمى كلمته ومشى : وش عليها نآمت في العسل امس !!
يمه منه اسم الله علي كيف عرف اني نمت احلى نومه امس : .......
رؤى : الله يخلف عليه بس الولد بيموت وانت معطيته طناش
غالية : انا تعبانه تعالي نرتاح
مشينا بصمت و رؤى كانت ناشبه فيني مثل الطفل في زحمة ناس يخاف يضيع امه ! دخلنا الغرفة ورحت على طول اشغل الغلاية ابي شاهي لفيت لقيت رؤى واري تناظر
استغربت منها حيل يوم قالت : غلو تصدقين عيونك نسخه من عيون الدكتور
زاد استغرابي : انا ! اي دكتور
رؤى : فارس من اليوم اناظر فيكم نفس العين نفس الرسمة كل شي حتى طول وكثافة الرموش لو اني ماعرفكم كنت قلت اخوان لا توم بعد
غالية : الله يكملك بعقلك من شوي تقولين تبين تآخذين مكاني وهذا تفكيرك عيون ورموش
رؤى حست بشي تافه قالت باحراج : يعني حرام نشطح
غالية : لا ابد مو حرام اصلا وش دراك يمكن يكون نسختي بس الذكوريه !
حسيت رؤى ودها تصكني بالكوب في الوقت اللي اكتيفت بابتسامة ورجعت اصلح لي كوب شاهي

***

انتهى دوام رائد وقعد ينتظرني ستغربت منه بس اللي زاد استغرابي سعود تصدقون اليوم ما قعد يتأملني ولا سوا شي غير كلمته لرؤى عني كان مختفي تماما حتى عند المرضى ما شفته
يا جعله دووم كنت بطلب اذن خروج من رائد بس انشغلت مع البنات سولفنا وضحكنا خصوصا اليوم الحالات مو بذاك السوء الحمد لله و الفلبينيات قايمين بالمهمة ..
اليوم سولفت مع غالية يالله يا ناس بنت شفافة وراقية في تعاملها وصريحة كنا مآخذين عنها فكرة انها معقدة وشي من كذا بس بالعكس طلعت غير ويمكن هذا نقطه في بحر
حسيت بألم في نبرة صوتها يعني هي ما تفرق شي عني انا وياسمين ورؤى وحسيت رؤى مررة قاطه الميانه معها وحسيتها مررة قريبة منه حتى تقوم وتقعد معها استغربت كثير
بوريها رؤى الكلبة ذي خاينة تكون صداقات من ورانا أما ياسمين حسيت بفرحه في عيونها مدري كانت كل شوي تناظر ساعتها وراها شي ما قدرت امسك لساني
: اقول سوس وش فيك تناظرين الساعة و شكلك ينطبق عليه اللي على راسه بطحا والغريب احس بسعادة و غيرة في الغرفة هنا لاول مرة الله يتممها ويديمها علينا
رؤى بلقافة حتى اسرع من ياسمين : ايه ما دريتي بتروح مع ابوها لبيته اليوم بعد الدوام
هند بابتسامة : جد حياتي ليش ما قلتي لنا حتى نبارك لك !
ياسمين : والله مدري وش صاير بس احسني فرحانه لمجرد كلام ابوي مدري هو يبيني اقعد عنده على طول ولا بس زيارة ويرجعني
هند : تعالي ابوسك يا كلبة ولا تعلميني مبرروووك وان شاء الله فاتحته خير
ياسمين بحب : عقبالك يا قلبي
حسيت ان هند تأثرت من كلام ياسمين وغالية تناظر بصمت حبيت الطف الجو : بنات اليوم اكتشفت شي خطير
قبل لا البنات ينطقون بحرف طق الباب تغطينا كلنا بسرعة : تفضل
فتح الباب وقف عنده : السلام عليكم
كلنا سوا : وعليكم السلام
د.فارس : اعتذر عن ازعاجكم بس بغيتك غالية تعالي شوي
قامت غالية وراحت له : آمر دكتور
د.فارس : ما يآمرك ظالم ... كان يكلمها في حاله المريض في غرفة 16 السرير الثاني طلب منها ورقه وقلم لانه احتاج يكتب و عطته غالية قلمها
د.فارس : زين انت حرصي عليه و عاينيه الصبح اول ما تجين واكتبي لي تقرير وصف للحالة
غالية : ان شاء الله ، طلع من الغرفة ومعه قلمها اللي استحت غالية انها تطلبه منه رجعت تسولف مع البنات والباب لا زال مفتووح
هند : ايه رورو قولي وش اكتشافك الخطير حمستيني
ياسمين : لا يكون اكتشاف طبي بنصدم صراحة
رؤى : هههههههههه لا تخافين مو غالية انا
ياسمين : اجل
رؤى : اليوم كنت اناظر في الدكتور فارس و في غالية سبحان الله نفس العيون جحم وكبر ورموش وكل شي وربي لو ما كنت اعرفهم كنت اقول اخوان لا توأم بعد !
اللي محد كآن متوقعه ان فارس رجع يعطي لغالية قلمها وسمع الاكتشاف بلم في مكانه ثم استوعب عطاها اعتذر ومشى
مشى ومخه مشغول في غالية و اكتشاف رؤى اللي عمره ما فكر يحط و1% انها في مكان عمله حاول يشيل الفكرة من باله بس عجز !!!
رؤى : وش فيه اسم الله عليه تقولين مسه سكني
هند : جد وش فيه قلب توه يحكي ويسولف ومبتسم
ياسمين : غريب هالانسان
غالية وصلها مسج من رائد ( يلا انزلي 5 دقايق بكون مقابل الباب ) اسئتذنت على طول من البنات وقامت بدلت و طلعت متجهه للسيارة
سعود فضل يراقب من بعيد لبعيد كان يراقب رائد و غالية اللي ركبت سيارة رائد بحركة خفيفة محد انتبه لها و اللي محد داري عنه ان البنات واخيرا شافوا من يوصل غالية ~
رؤى مصومة وساكته بينما ياسمين ما قدرت تمسك لسانها : معقولة معقول اللي شفته غالية مع رائد ! كيف وليش ومتى ماتوقعتها آخر وحده توقعتها تسوي كذا
هند ما تدري وش تقول : .. ياسمين اهدي عيوني ما عليك كل شي بيبين لا تتهمين احد بمجرد نظرة يمكن فيه شي
رؤى بعصبية : اي شي ما شفتي شلون تسحبت يوم وصلها مسج شلون ركبت السيارة ولا معاملتها هي ورائد من قبل مو معقول
طلعت وتركتنا استغربت من حركتها و ردة فعل ياسمين و من الاساس فعلة غالية بس عمري ما اتهم احد بشرفه ارجع و اشوف نفسي بالاول !!

***

عارفة بجدول و نظام البيت حتى غالية متى تداوم و متى ترجع و متى رائد يجي و كم يقعد وش يصير بينه وبين غالية ، كل معلوماتها اللي تجمع توصلها بشكل تقرير يومي ؟؟
ناتالي : OK she is arrives now " سوف تصل قريباً "
... : OK you can go , keep your quiet and continue in your job " حسناً يمكنك الذهاب ، حافظي على هدوئك و واصلي عملك "
ناتالي : please I'm so tired " أرجوك أنا متعبة جداً "

... : خلصي اشغالك و لا تتشكين ، قفل في وجهها !!
ناتالي : لو ماكنت مضطرة ما قعدت هنا دقيقة وحده ،، رحمتك ربي



من هذا وش مصلحته يعرف باللي يصير في بيت غالية ؟
ناتالي ليش توصل له اللي يصير بشكل يومي ؟


.
.
.
.
.

تم الجزء السادس


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجـــــزء السابع ~

ذٌڳَـــــرِى


مرت علي 3 اشهر كأنها برق رغم ثقل احداثها بس انا تعودت على المر كآنت احداث غريبة تصير بس ماهمتني اصلا وش يهمني .!.
رائد كان مجافيني ما يسأل علي ولا يهمه شي لو جا يآخذ اللي يبيه و يتركني والغريب ان الاتصالات اللي تجيه واحسه يقشعر منها زدات الفترة الماضية ودي اعرف بس ما اتجرأ اسأله صار يمد يده كثير علي مره قص لي شعري ورماني انام بالصالة ناتالي اخذتني غرفتها هدتني ونومتني عندها ...
مستغربة كيف ابوه سامح له ينام برا البيت وهو كان يرفض مدري يمكن عشان سعد رجع !

سعود اختفى من نظري ما عدت اشوفه و اذكر انه اخذ اجازة اسبوعين و رائد وافق له عليها لانه تقرب منه الفترة الماضية بس اللي ماتوقعته الدكتور فارس
يحاول يترقب مني باي طريقة ما احسه ناوي لعب و نظراته لي حنان واحس بعيونه كلام بس ماعمري اهتميت اعرف على اني انشغل بهالسؤال يوم اشوفه !

رؤى تحمست في الدراسة و الشغل اكثر و فعلا صارت محل اعجاب الدكاتره و علاقتها فيني رسمية جدا اليوم مريت من السيب شفتها واقفه مع رائد عند مكتب المدير مدري وش عندها بس نآظرتني بنظرات ارعبتني ورائد ولا التفت لي !

ياسمين يالله كلمه ورد غطاها و هند ما تهتم تحكي معي يعني حكينا حكينا ما حكينا مو شرط !

يزيد كان دووم متلخبط وما يدري وين الله حاطه و ياسر ملقوفنا سمعت انه خطب بنت خاله الله يتمم على خير و
الدكتور نواف تركنا بيكمل دراسته في المانيا الله يوفقه

تعبت من الروتين الممل اليوم انا في وحدة الكلى كانت معي طالبات تدريب وبسبب تفوقي في اغلب التخصصات حطوني مشرفة لهم يا حلوهم 5 بس شكلهم نشيطات الله يوفقهم
جلست اراجع اوراق التقييم لهم ما ودي اظلم الوحده فيهم واكيد عندهم احلام واماني راسمينها احاول اعلمهم والمح لهم طريقة التقييم قبل كل عملية تقييم كمساعده كنت دايخه وحالتي حالة بس اقاوم مرضي مدري فجأة احسني تعبت لا هي انفلونزا ولا شي واقولكم سر .. انا اخاف من الابر كثير على اني محترفة فيها كأنها تخصصي !

شاكه بشي فيني وفي نفس الوقت اقول مستحيل يكون هو اصلا لو عرف رائد بيذبحني ؛ جد ترى ما استهبل !!

نزلني ساهر عند باب البيت على غير العادة أنا طلبت منه لاني بصراحة ابي الف في الحوش ولا ابيه يكون موجود قلت له يروح لاهله لو يبي طلبت من ناتالي تطلع لي الاكل في الحديقة كنت قاعده تحت المظله اللي محوطتها الورود بمسار جميل كان فكرة ناتالي .. أنا أحب المشوي بس نفسي رفضته اليوم ولي كم يوم مدري وش السبب اقصد اخاف يكون هو !

قالي رائد مرة تنسين فكرة يكون عندك ولد بيوم ومني بذبحك واشرب من دمك فاهمة هذا اول ما تزوجني يوم كان عمري 12 سنة ! يالله لي 11 سنة متزوجة ‘ يعني أمي الله يرحمها لها 11 سنة متوفية الله يعفو و يتجاوز عنك فقدتك يا ماما من رحتي عني لقيتني بعدها باسبوع زوجة لرائد القاسي اللي منزوعه منه الرحمة
اذكر زواجي الفعلي كان وانا بثالث متوسط عمري 14 كرهت عمري وكرهت رائد وقته بس بعده تعودت لان الشي مو بيدي اصلا ولا على كيفي ، زواجي منه كان سري و اللي اعرفه حتى ابوه مو عارف بوجودي

راحت بي الافكار لبعيد ودمعت عيني يوم حاولت اذكر يوم حلو لي مع رائد خلاني احبه غصب رغم قسوته وفي نفس الوقت انا بدونه ولا شي الله يخليه لي

تركت الغداء مكانه وقمت رحت المطبخ عصرت لي برتقاله وليمونه سوا شربتهم بدون سكر .. اشتهيته بس وطلعت انام .. برتاح شوي

***

دخلت البيت حالتي حاله من الدوآم اليوم الوالدة يا عمري عليها فديتها تعبانه وتكآبر بس شديت عليها وزعلت ما رضيت لين ارتاحت في فراشها الوالد تحسنت نفسيته شوي يوم قلت له اني تقريبا لقيت بنته بس تفصلنا خطوة عن الحقيقة صار يداوم بشركته و وليد معه فديت هالوليد ماغير مسافر الله يعين زوجته و يصبرها بس اللي ناوي له للحين معاذ ودي يشغله شي غير عن الهواش مع دانية اذاها هنادي مع طالباتها صجتنا تقول هي اول مدرسة في العالم !

كانت في استقبالي شروق : هلا وغلا باخوي فديته كيفك
رميت نفسي على الصوفا الطويلة بنص الصالة : اممممم مرهق وجوعان وش غداكم اليوم
شروق : كبسة يحبها قلبك
فارس : يالله كبسة من زمن عنها ميت عليها تكفين شروق ابي
شروق : من عيوني دقايق ويكون الغدا عندك روح بدل ثيابك واغسل
دخلت لقيته متسدح بالصالة شكله هلكان مغطي عيونه بيديه رحت له على اطراف اصابعي ابي اخرعه وطلع انا اللي اخترعت يوم سمعته : هنادي تعالي همزيني
بلمت في مكاني ثم استوعبت ورحت له : وشلون شفتني اسم الله عليك ما امداني
فارس : عن الهذرة يلا انا متكسر
هنادي : لا مآبي توني حاطه زيت اظافر بغذيهم فديتهم
فارس : يعني الحين اظافرك اهم مني قومي فارقيني يلا
هنادي : افاا ياخوي مو هقوتي تطردني
فارس : اخوك ببلاش توك رافضة تهمزين يلا طسي مالت على فيسك فديتها شروق وخيتي
هنادي تصرخ عليه : وفديتني انا بعد فاهم ولا افهمك بطريقتي !
ضحك عليها : وقسم مهبولة !!
هنادي : أقوول فارس وش صار على غالية
سكت شوي ثم : ان شاء الله قريب بعرف ، فيه شي براسي سويته وهانت ان شاء الله كل شي بيبين
هنادي : وناسة يعني غالية بتجينا قريب البيت
دخلت عليهم شروق : لا تتأملين كثير اخاف ننصدم تعرفين
هنادي بخوف : فال الله ولا فالك ان شاء الله بتطلع هي
شروق : ان شاء الله يلا فارس تعال تغدا
قام من مكانه : يلا مشينا
هنادي : خذووني معكم

***

لي فترة قاعدة ببيت أبوي اشتقت لهبال رؤى وهند اللي تهدي صراخنا و تفارقنا وقت تمعيط الشوش فآيزة ما تعاملني كويس و بنفس الوقت ما تعاملني بسوء لذيك الدرجة وانا قاعده كآفيه خيري شري اتقي المشاكل واولادها ما كأنهم متقبليني للحين العلاقة رسمية ما عدا رهف اللي احسها فرفوشة على الطاري من زمان عن البنات و الشله و الهبال فقدتهم ورجتهم الله يرج ابليسهم اقعد اذكر كل وحده فيهم سبحان الله كل وحده لها قصة فينا و القصة مره نعرف تفاصيل بعض بس بصراحة مستغربة هند ماتحكي عن اهلها وانا بصراحه ماحب اضايقها اعرف بقفدانها لامها والسالفة تحز فيها حتى لو تكلمنا عن اهلنا اشوفها تكتم وملامحها تتغير ودي اعرف وش سرها !!

***

اللي واضح لي ان الوالد شال فكرة الزواج على الاقل في الفترة الحالية .. يكون افضل له ولنا لازم بالاول نعالج منطقه الغريب في مسألة سكن سعد حالف عليه ما يسكن برا البيت !! سعد عنده زوجة واولاد وانا بنظرهم عزوبي بالبيت ما ينفع كذا كل من يبي يآخذ راحته ~
كنت بغرفتي قافل على نفسي مابي اكلم احد ولا اشوف احد الافكار تآخذني وتوديني وكله من تحت راس البلا هذي اللي اسمها غالية
: استغفر الله و الله مو قصدي اسب فيها ولا شي انا مجبور عليها و كرهتها اكثر بعد المعاملة اللي تجيني بسببها ، طق باب غرفتي
الجازي من ورا الباب : يلا رائد العشاء
رائد : مآبي شي تكفين خليني في حالي
الجازي : رائد لو ما فتحت الباب بضطر انا افتحه خلاص عاد ما صارت كم لك
قمت بدون نفس فتحت الباب : آمري
الجازي : يا رائد لا تعذبني خلاص عاد يلا قدامي نبي نتعشى كم لك ما قعدت معنا
رائد : يايمه يا حياتي تشوفينها عدله اقعد انا ومرت اخوي بسفرة وحده !
الجازي : مثل ما تشوف ما بيدي شي اصلا انا في هالبيت ما عاد لي لزمة ماتنسمع لي كلمه ولا اقدر اسوي شي
رائد يبوس راسها : لا انت الخير و البركة يلا انا جاي دقايق ابدل
الجازي مبتسمة : دقايق طيب بعدها بجي اسحبك , ولا تقفل الباب علمتك
رائد : ههههههههههه فديتك يمه ~

***

أشتآآآق لك ..
وأحتريكْ ،. . . . ..
ليتك تشوف / ش كثر يتمنى قلبيْ " أمانك


في الكم يوم الماضية ماعدت اشوف رائد هجرني و بصراحة خفت عليه لدرجة اني تهورت بيوم و دقيت على بيتهم بس ما قدرت احكي لاني سمعت صوت اخته واضح منه العقل و الثقل و الجديه فعرفت انها الجازي قفلت لاني تطمنت نبرتها ماتبين شي خطير قمت اجهز للدوآم تذكرت اليوم النتايج بتطلع عند الدكتور فارس اخذ مني عينة دم بيسوي لي تحاليل لاني اكثر من مرة تعبت في وجوده قمت افطرت و تجهزت وطلعت حالتي تحسنت عن الايام الماضية كثير الحمد لله ؛ الجو جدا بارد دخلت المستشفى بسرعة لأنها دافية وطلعت فوق غرفتنا بهيأ نفسي للدوآم اليوم بريح شوي مافي طالبات التدريب برتاح يعني لقيت رؤى قاعده تشرب كوفي .. تدفي نفسها
: السلآم عليكم
بدون لا تناظر فيني حتى : وعليكم !
شلت عبايتي ورتبت طرحتي وعدلت نقابي رحت اصب لي مويه حاره وانا معطيتها ظهري : شلونك رؤى
رفعت عينها وناظرت بطرفها : كنت بخير
زآد استغرابي منها اخذت الكوب و لفيت قعدت بجنبها : رؤى وش فيك
باستنكار : مافيني شي انت وش فيك ؟!
غالية : انت لك فترة مو طبيعية من اهتميتي بالعلم و الشغل تكبرتي علينا ايه وش عليك صارت لك مكانه
بعثرت نظرها في ارجاء الغرفة : لا ابد بعدين تعرفين على اجتهادي وحماسي ما وصلت ربع اللي انت فيه ريحي
قلت لها بمزحه : تغارين مني
ناظرتني بحده : على وش يا حسرة لاتاخذين مقلب في نفسك انت بس مجتهده في شغلك وحريصة عليه ولا غيره ما اشوف شي يستاهل
بصراحة صدمتني بكلمتها ما قدرت اجاوبها ظليت اناظر فيها بلا وعي وهي بعد ناظرتني ثواني لبست برقعها و اختفت من عيني ؛ ظليت بمكاني افكر طردتها من بالي و حطيت رائد
اشتقت له و الله ما اقدر اسأل عنه في البيت ولا في المستشفى جواله مقفل ولا فكر يطمني ادري ما يحبني بس على الاقل انا تحت اسمه لفتني دخول هند للغرفة ما شاء الله جايين بدري
: السلام عليكم
رديت بهدوء : و عليكم السلام .. ظليت اشرب من الشاهي وانا سرحانه
حسيت فيها وتقعد جنبي همست : وش فيك غالية ؟
رديت بلا شعور : رائد مدري وينه .. بعده بثواني انتبهت بس وش انا قلت عدلت قعدتي وانا اناظر فيها بطرف عيني شفتها تناظرني نظرة غريبة : رائد ما غيره ؟
سكت ما رديت ماعندي شي اقول وربي لو عرف رائد اني قلت شي بيقلتني من فوره مو راحمني
: ليش ساكته فيه شي ماعرفه و احتاج اسمعه منك ماحب اظلم احد !
صدمتني كلمتها حيل وشفتها قربت مني انا ارتعت : ممممم مافي شي صدقيني
هند : مو علي غالية انا من زمان ملاحظة عليك حتى البنات هذا سر معاملتهم الجافة معك لو تسألين يعني
نآظرتها بتهرب : هند صدقيني ما في شي بس ما شفته يدآوم له كم يوم
لفيت وجهي بسرعة وشلت الكوب بشرب منه بس فاجأتي حركتها يوم لفتني بقوة لدرجة رش الكوب عليها حطيته بسرعه وكانت هي اسرع يوم دخلت الحمام وقفلته حاولت معها انها تفتح بس ما قدرت اخاف على بالها اني متعمده اعتذرت منها بس ما فيه فايدة رحت قعدت على الكرسي اكيد بتطلع ، بعد دقايق صمت طفشت اسمع حسها بس ماتبي تطلع
فكيت نقابي و طرحتي بعدل حطيتهم على الطاولة انفتح الباب بقوة حسبتها هي طلعت فزيت بروح لها لكن صدمني اللي شفته ، الدكتور فارس ! ايه الدكتور فارس كيف سمح لنفسه يدخل علي حتى بدون لا يستئذن بلمت واقفة بمكاني كان يناظرني بغضب و حنان بنفس الوقت : غالية انت متزوجة ؟؟؟؟؟
فتحت عيوني على وسعها توترت : اااا لا ليش
فارس بعصبية من بين اسنانه وصوت مسموع : ليش نتايج التحاليل تقول انك .. حـــآآمل !!
حسيت الدنيا تلف فيني حامل أنا حامل لا يا ربي لا مستحيل قرب مني ومسكني من ذراعي للحظة حسيته ابوي صرخ فيني : تكلمي انطقي النتايج تكذب
في هالوقت مر سعود علينا وقف يناظرني متعجب حيل دخل الغرفة كأنه بيتاكد من شي شفته يقرا اسمي من البطاقة ناظرني بخبث : كل يوم مع واحد ما ينشره عليك يا .. يا رخيصة
فارس وعصبيته واضحة وكان يغطي علي لا يشوفني سعود قال بحده : سعود تحرك لا ارتكب جريمة الحين
طلع سعود و مشى في الوقت اللي حسيت بزياده ضغط فارس على ذراعي و سمعت الباب انفتح و طلعت منه هند تناظرني بنظرات ما فهمتها واللي زآد دخول رؤى مع ياسمين اللي توها وصلت ما قدرت اتحمل الموقف لفت فيني الدنيا لف ما عدت اميز الوجيه حولي اكسجين يا ناس ابي اكسجين ما قدرت انطق بحرف طحت من طولي .. بين دكتور و ممرضات !!!!!

***

حالتي حالة من كم يوم ما طلعت من البيت ولا لي نفس لشي حتى ما نعّمت اكلي مو بذاك الزود احسني نحفيت هذا تأثير النفسية غالية ما اقدر اتركها و في نفس الوقت ما اقدر انفذ اللي طلبوه و المشكلة ابوي ما علق على الموضوع كأنه عاجبه الوضع وش يعني هم يخططون وانا انفذ ولا يهتمون لي ومشاعري وش ابي انا بالطقاق اهم شي مصلحتهم هم
على طاري المشاعر اللي فيني مو حب لغالية أنا ما احبها لو اظهرت لها بعض المشاعر و الكلمات بس أنا تعبت امشي ورا كلامهم واللي ابي اقرره صعب وانا افكر اعاندهم مو منفذ طلبهم ولاني تارك غالية على كيفهم يزوجون ويطلقون ؟؟!!
رن جوآلي الا تصال الوحيد اللي يجبني على هذا الرقم رديت بدون لا أناظر الرقم : هلآ طآل عمرك
سيف : لمتى بتقعد حآبس عمرك و حآبسنا معك ؟
رائد : هذا وقتي اللي افكر فيه خلوني براحتي
سيف : راحتك طولت و غالية بدون رقيب وشكلها مسويه مصيبة !
وقفت على طولي رغم اني حاس اني رجليني مو شايلتني : كيف ! وش تقول ؟
سيف : انا اللي المفروض اسألك لحق عليها نايمه في المستشفى طاحت هناك
رائد : ان شاء الله بعد اذنك بروح
سيف : رائد صدقني ما بيصير لك خير لو يمسها مكروه ، تصرف مابيهم يعرفون علاقتك فيها بس طلعها من الموقف
خلص كلامه وقفل وانا مو مستوعب الكلام اللي قاله ولو اني حسيت بنبره حانية بصوته همي الوحيد وش صار مع غالية !
طلعت ركض للمستشفى ماشوف اللي قدآمــــي مدري شلون .. بس وصلت !

***

سارا طيبة وبنت حلال بس عليها طلعات صراحة تنرفز ودي لو سعد يآخذ لها بيت لحالها بس المشكلة هنا الوالد رافض هالشي يبي عياله تحت سقف وآحد وبصرآحة ماحب افتح معه موضوع يزعجه .. كنت قايمة من الصبح كعادتي لين مداومة في الجامعة سارا في الجيم تعمل رياضة تحآفظ على نفسها فواز و عبد الإله بمدرستهم رائد كالعـ ..
على طاري رائد شفته نزل بحاله فوضى وطلع من البيت الله يستر وش فيه اصلا هو له كم يوم مو طبيعي يقوم بعد يطلع من البيت بهالحالة ركضت على التلفون ادق عليه .. مآيرد !
انشغل بالي عليه جاتني ساره : good morning JOJ
رديت لها : هلا سوسو حيآك
قعدت بجنبي و هي تآكل تفاحه : تدرين شي ودي لونطلع اليوم انا وانت ولين نروح نتسوق و نفلها لحالنا بدون اطفال نرجع ايام المراهقة
: بنشوف وش يصير على حسب الوضع اليوم
سارا : يلا عاد فكيها مو زين اللي تسوينه بنفسك ما تطلعين من البيت و حريصة بزيادة بتشيبين قبل عمرك
الجازي : غصب عني مو بايدي
سارا : قولي تم وقسم لأحببك في الطلعات و الجيات وتدورينها دوارة
الجازي بابتسامة سخرية : اذكر ما تركت مكآن ما رحت له بس عآد تغير الزمن و تغيرت الظروف !
سارا : مآلي شغل فيك بتجهزين و بتجي لين و بنطلع انا خذيت اذن سعد و قال لو وافقت البنات ماعندي مآنع
قالت كلامها وطلعت مدري وش قصدها بطلعة اليوم بس الله يرزقها على قد نيتها !

***

الفجر قمت مصدعة وحلقي يوجعني حالتي حالة شربت لي حليب دافي يمكن اخف طلع مافيني حيل حتى افرد طولي فديتها دانية جابت لي بطانيتها اتغطى عن البرد و الله قلبي عورني على طالباتي اليوم بيضيع عليهم ما راح يستفيدون شي مافي مدرسة تغطي مكاني لان اغلب المواد اليوم موادي وكل مدرسة مشغولة ببنآت فصلها ، جوعانه مرره ولاني مشتهية و مصدعة
رفعت التلفون دقيت على المطبخ جابولي فطاير جبنه وحليب بالزنجبيل لعل وعسى اخف بنتظر فارس يجي يعايني فديته تذكرت فارس و وحماسه مع غالية و شروق وبرودها اللي أنا متأكده انها اكثر وحده متحمسة لجيتها بس تكآبر ولاتبي تتعلق بسراب على قولتها وليد الا صح وليد لي زمن ما شفته الله يوفقه كبر صار رجال يعتمد عليه عقبال معاذ ويفك دانية ويعقل
اكلت فطوري و انسدحت كمحاولة للنوم بس جافاني على اني اخذت علاج اسمه فلو تآب !!

.
.
.
.
.



تم الجزء السابع


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجزء الثامن ~



صَـــــدْمَــة


كنت واقف على راسها معي هند هي سمعت الكلام اللي صار بينا نبهتها ما تحكي لاحد ابد كنت اتأمل غالية وملامحها احاول اشوف فيها شبه من اي احد فينا بس شكلها طالعة على امها ، يمكن امها اي يمكن الا اكيد امها امبراطورة جمال دام هذي غالية ما شاء الله عليها حتى شعرها كان طويل وناعم ما قدرت ما اسمح لنفسي اني امسح عليه واطبع قبله على جبينها لسى انا ما تأكدت من التحاليل اول ما وصلتني ترددت وتوترت بس فتحته ابي اشوف المطابقة مع ابوي بس طلعت لي النتيجة اللي صدمتني غالية حامل ما اذكر انها متزوجة و لا اذكر عليها حركات مدري انشل تفكيري رحت اركض لها لقيتها بغرفتهم وصار اللي صار لاحظت هند كيف تناظر بنظراتها لي تجاهلتها ادري تفكيرها شطح الحين بس ماهمني اكبر همي اختي غالية ايه اختي ليش اعلق نفسي اكثر النتايج عندي بروح اشوفها عشان اطرد كل الافكار البشعة من الكل رغم حملها !!
: هند الله يعافيك انتبهي لها ومثل ما وصيتك لحد يدري بالسالفة لازم اخلص كم شغلة معها احفظي السر تكفين
هند وكانت متعجبة مني : ان شاء الله دكتور
فارس : اي شي يصير بلغيني بسرعة ولو قامت بعد قوليلي
هند : طيب لا توصي
قعدت على الكرسي اللي بجنب الطاولة بعيد كل البعد عن سرير غالية اللي يدخل ما ينتبه لوجودي واستغرقت في التفكير معقولة انت يا غالية مسويه كذا كنت بقول يمكن متزوجة محد يدري بس باذني سمعتها تقول للدكتور لا مو متزوجة طرا على بالي رائد شقهت معقول يكون هو اللـ ... ما كملت تفكير انفتح الباب ودخل منه ( رائـــــد ! ) تسمرت في مكاني
ركض لها وشكل حالته حاله اصلا انا ما شفته كم يوم بالمستشفى ماهتميت بس نبهني سؤال غالية عنه اول الصبح بجد بجد شكلة متدهور
رائد : غالية قومي تكفين كلميني
انا انصدمت بشوفته يعني صدق بينهم علاقة اصلا واضح من دخل لها بذي الطريقة
غالية : ـــــــــــ
رائد : غالية حبيبتي الله يخليك قومي ردي علي
شفتها لفت وجهها بانزعاج منه وهي نايمة قام يمسح على وجهها وشعرها : تكفين ردي تكفين
فتحت عيوني ببطء مو مستوعبة وين انا ولا من اللي قدامي انتبهت له مبتسم : غالية حياتي
تعدلت على اساس بقعد : رائد هذا انت
رائد : ياعيون رائد قرب مني وحضني
بكيت بحضنه : وينك عني وين رحت وتركتني ليش ليش
رائد : خلاص اششش انا عندك الحين
بعدت عنه بخوف يوم تذكرت فارس وكلامه ونزلت عيني للفراش : وش فيك ؟؟
خفت منه و يعاملني بطيب بعد لو درا باللي فيني بيذبحني
انا كنت كأني اللي يشوف مسرحية بث مباشر كل اللي صار مو مستوعبته وقفت على طولي من الربكة و التوتر
لف رائد وانصدم يوم شافني : انت هنا ...!

/
\
/
\

طلعت ركض لمكتبي ابي اقطع الشك باليقين ابي اصرخ بوجه كل العالم غالية اختي بحميها منكم ومن نظرتكم ركضت على الاوراق رفعتها نتيجة غالية انصدمت ماحسبت حسابها طرت ببالي شروق وكلامها كان منطقي صرخت بهدوء : مستحييييييييييييييل غالية اختي
كانت النتيجة مو متطابقة غالية مو اختي مو هي مو هي يا رب انا وش سويت دقت باب مكتبي ودخلت حاولت اكون طبيعي
لوسي : Dr. faris yo didn't see the patients today " دكتور فارس لم تقم بجولتك على المرضى اليوم "
ناظرت لها : you can go " تستطيعين الذهاب "
اللي فيني اكبر من اني اجول بين المرضى طلعت اتطمن على غالية هي اختي غصب عن الكل !
نزلت وانا متلخبط و حالتي حالة الصدمة مو مخليتني مركز و رجليني تقودني لغرفتها لاشعوري اختي يا ناس ماتمنيت من هالدنيا شي قد ان غالية تكون اختي كنت آمل اني بدخل لها على اني اخوها واقدر اضمها لحضني بس الله مو كاتبه بدخلها على اني دكتور وهي المريض لازم تحكي لي عن حملها حتى لاتصير قضية !


/
\
/
\


كنت واقفة اناظر لهم ما فقت من صدمتي و رائد ساكت ملامحه متغيره مو هو ذاك الوسيم المرتب الانيق اللي خقق الكل بلا استثناء غالية جميلة بكل معاني الكلمة تصدقون اول مرة اشوفها بهالشكل يعني مو محجبة ما استغرقت في تفكيري كلن ساكت و واضح من ملامح غالية الخوف انا مالي حق اقول لها شي ولا احاسبها و اتوقع ان خوفها مو من شخص غير رائد لان هالنظرة ما بانت الا بعد وصوله فجأة صارت ترجف ركضت لها وقفت تدفق المحلول لجسمها ودفيتها رائد قعد جنبها على السرير معطي الباب ظهره من نظرته واضح انه كان خايف عليها اللي يشوف معاملته لها وخوفه ما يشوف غلط بس الاكيد انه فيه سر !
رائد بتوتر : وين الدكتور خليه يجي يشوفها بسرعة
غالية : لا تكفى تكفى رائد مابي دكتور
طلعت جوالي بدق على الدكتور فارس ما امداني بدق عليه الا وباب الغرفة ينفتح الدكتور فارس وراه !
واضح انه مو طبيعي بس بعد انصدم من المنظر ... هو فيه احد يقدر يلومه !!
قام له رائد بسرعة : دكتور الله يخليك شوفها
ناظر فيه بنظرات غريبة تعداه و راح لعند غالية : وش تحسين غالية
غالية اللي كانت عيونها غارقة ما تحملت اكثر انفجرت باكية
فارس عصب عليها : احكي قلت لك فهميني عشان اتصرف ولا بتضطرين تحكين للمحقق
رائد : محقق ليش ؟ وش صاير فهمني
فارس اللي حس ان وجود رائد مريب ويبي يعرف علاقته فيها : هذا امر خاص بالمريضه تقدر تتفضل استاذ رائد
غالية تشهق : لا الله يخليك لا تروح رائد
فارس : لازم اعرف وش قاعد يصير لف على غالية : مو من صالحك لو ما حكيتي فسري لي حملك وانت مو متزوجة على قولتك
انخطف وجه رائد حسيت فيه وشكله كأنه اللي تذكر شي : انت وش قاعد تقول يا دكتور
فارس : غالية حامل ولا تبي تحكي انا ما فيني اقعد اكثر بروح ابلغ وانت اكثر واحد تعرف بهالمواضيع يا رائد
مشى رائد لغالية قعد مقابلها ومسك يدينها : جد غالية انت حامل ؟؟
غالية : ـــــــــــــ
رائد جمد : تكلمي انطقي
غالية تشهق : رائد أنا ..
وقف و صرخ فيها لدرجة انا خفت : انطقي سمعيني
هزت راسها بايه وزادت نوبة بكاها غطت وجهها بيدينها بقوة
كنت واقفة بينهم مثل الهبلة سامعه وشايفة كل شي وبين مصدقة ومكذبة !!
فارس : استاذ رائد لاتضغط على المريضة اعتقد مو من حقك فيه شرطي يتفاهم معها
رائد مسح على شعره و وجهه وقعد بجنبها : مآفي داعي يا دكتور غالية ... زوجتي !
يا رب وش هاليوم كله صدمات و مفاجآت
: وش .. زوجتك ؟!
رائد : ايه زوجتي يا دكتور مافي دآعي للتحقيق انا ابوه
غالية فقدت وعيها وهي قاعدة ، الضعيفة ما تحملت اكثر ...~

***

رؤى : اموت و اعرف وش فيها غالية ليش طاحت وفارس وش عنده عندها وهند ليش مصدومة
ياسمين : صدقتي احس بشي غريب بس تدرين كيف هند علينا اكيد تعرف السالفة كلها
رؤى : افا عليك والله ما فيني صبر لها لآزم اعرف
ياسمين : هين يا هند ان ما ... ما كلمت جملتي شهقت : رؤى هذا مو رائد
رؤى : وينه وينه ماشوفه
ياسمين : هناك عند الاصنصير مع الدكتور فارس
رؤى : تستهبلين شوفي شكله شلون رائد غير
ياسمين : دققي يا مخ هو رائد شوفي ملامحه
رؤى : ايه صادقة وش فيه اسم الله عليه بعدين كيف يدآوم وهو بهالحالة
ياسمين : السالفة كبيرة واضح مشينا ندور على هند
رؤى : يلا مشينا

***

رائد اخذ الدكتور فارس و طلع فيه مدري وش بيقوله كنت لحالي معها حسب وصايا الدكتور حسيت اني مذنبة لاني بيوم فكرت اشك فيها وفي شرفها قربت منها حطيت
ايدي على ايدها رحمتها كأنها اللي حست بالامان ظليت اناظر فيها فتره
قطعت حدة الصمت الحاصل : هند أنا مدري وش اقولك بس ..
ما خليتها تكمل جملتها : غالية الله العالم بظروفك بس بصراحة الفترة الماضية البنات ماخذين فكرة عنك
غالية : وانت ؟
هند لفيت نظري حول الغرفة : انا بصراحة ماحب اتكلم في هالموآضيع دايم اقول لله يستر علينا
غالية : هند بقولك لك شي ماتعرفينه ولاحد يعرفه بس تكفين يظل سر
هند : ولا يهمك انا بشيل سرك بس كوني على ثقة ان لك كل الحرية لو ماتبين تحكين انت مو مجبرة اهم شي انك راضية عن نفسك
غالية : رائد زوجي بس محد يدري بهالشي
انصدمت صراحة توقعتها تقول شي غير مثلا علاقتها برائد : كيف يعني ؟
غالية : انا وحيده بدنياي رائد كل حياتي تزوجني بعد وفاة والدتي
هند : كيف ؟!
غالية : ايه تزوجني رائد كنت 12 سنة ماعرف في الدنيا شي غير ان امي توفت قبله باسبوع
هند : من جدك 12
غالية اومأت براسها : ايه
هند : يعني هو يقرب لك ؟
غالية : لا اول مرة بحياتي اشوفه يوم تزوجني
هند : يعني ابوك يعرفه من قبل وزوجك
غالية بعد صمت : أنا مآعرف ابوي
هند متفاجأة : بجد
غالية : رائد يا هند ما كان يبي احد يشاركه فيني مو لأنه يحبني بالعكس ماحس ان عمره حبني بس كان مخفيني على العالم و الناس ما يبيني اكون صداقات اشتكي لاحد اكلم احد كنت طول عمري وحيدة حتى بدراستي وحيده و بظل وحيدة
سكت ماقدرت اكمل حكي احس لو تكلمت زود ببكي شدت على ايدي ومسحت على شعري قربت مني و اخيرا اخذتني بحضنها ما قدرت اقاوم .. بكيت

ظلينا على هالحال وانا في نفسي اقول الله يعينك يا غالية حياتك صعبة اللي يشوف مصيبة غيره تهون عليه مصيبته انفتح الباب بس ماحبيت ابعدها عني لانها مرتخيه اكيد نامت
قربت مني الخطوات واحسآسي قال انها نسائية بعدت غالية بشويش وسدحتها لفيت لقيت نظرات صعبة التفسير من ياسمين ورؤى !
ياسمين بهدوء : هند وش صآير
هند : بعدين نحكي غالية نايمة
رؤى : طيب تعالي برا
هند : معليش ما اقدر اتركها اوامر الدكتور بعدين ورانا يوم طويل
رؤى : لا الحين يلا هند
هند : خلاص رؤى قلت بعدين
خذيت غفوة بسيطة قمت لقيتهم واقفات على راسي ارتعت و قعدت بسرعة عدلت نفسي قربت مني هند تمسكت فيها مدري أحس بأمان معها هي الوحيدة اللي حسيته معه بعد رائد نظراتهم لي ما تتفسر همست : ابي مويه
عطتني هند مويه شربتني ياها شربت شوي : شكراً
هند : معليش بنات ممكن تخلونها ترتاح
ياسمين : ان شاء الله يلا رؤى مشينا وطلعنا بصمت كل وحدة وتفكيرها ~

***

اليوم كان صعب لي ولغالية و رائد قال لي رائد عن علاقته بغالية بصراحة تعور قلبي عليهم خصوصا ان قال بعض الامور صعب اقولها على اني محتاج احد احكي له فيه اشياء ما تدخل العقل بس لمجرد احساسي صدقته فيها
طلعت بتكآسل رحت البيت بعد يوم هو قصير بس متعب الوقت مر ماحسيت فيه بقد ما حسيت بالتعب مع كل دقيقة فيه دخلت البيت تفاجأت وليد كان قاعد بوجهي
صرخت فيه : يا معفن يا خايس
قام من مكانه وجا لي ضمني : اشتقت لك حيل ياغالي
كلمته ذكرتني بغالية فورا : وانت بعد فديتك الحمد لله على السلامة انورت الرياض
وليد : أدري يآخي مو لازم تقول
رفعت حاجب : شف الواثق
وليد : يحق لي لا تنكر
فارس : في ذي صدقت ها بشر كيف امورك واعمالك
وليد : الحمد لله ممشيها عدل في الوقت اللي المفروض انت تمشيها وانا ادرس الطب
فارس : وش اسوي مآحب البزنس ابد
وليد : وهذا قدري طلعنا بالعكس المفروض انا اكبر منك وابوي يكون ابو وليد مالت بس على حظي العاثر
فارس : لا يا شيخ وانا كرتون عندك يوم الوالد يطلع ابو وليد
وليد : شف الثور افهم وش انا قايل بالاول ثم تفلسف مشكلة الكبار ياخي دووم يبون يفرضون شخصيتهم لو انها غبيه
فارس : ورا ما تبلع هاللسان لا اقصه لك
وليد : عادي ما راح اتنازل و يقصون لسانك بعد
فارس : ضحكتني بقول كنت اسوي له عملية وصار خطأ طبي و عادي مايسوون لي شي
وليد : شف المجرم هين فويرس انا وانت و الزمن
دخل في هاللحظة معاذ : سلام شباب
فارس وليد : وعليكم السلام
فارس : ها معاذ بشر شلون المدرسة اليوم
معاذ : اممم عادية مثل كل يوم
فارس : لاني ادري انها مثل كل يوم اسألك مع من تمشكلت اليوم وكم عددهم
معاذ : ابد يطولي بعمرك كلهم اثنين اليوم في حصة الرياضة
وليد : بس اثنين لا مؤدب و عاقل اسم الله عليك بقول للوالد يزوجك
معاذ نط عليه : ايه تكفى يبو ودني اجرب العرس
وليد عينه طارت : قم قليل الحيا استح مالت على وجه(ن) هو لك
فارس يضحك : وليد يسعدلي يآك ماقيت تدور الحيا الا عند ذا ؟؟
وليد : وش دراني حسبته آدمي من طفا الشمعه رقم 15 من كم يوم
معاذ : اسم الله علي وش قلت جعلكم الصلاح
فارس : ودانية أخبارها ؟
دخلت دانية : أنا بخير وش فيني مافيني الا العافية
فارس : ليتني قلت كيف الغداء
دانية مبوزة : يعني ماتبي تشوفني خلاص بطس غرفتني اصلا انتم صايرين اشرار معشر اخواني ماتحبوني كأني مو بنتكم فديتني
فارس تذكر غالية : يلا شباب انا بطلع اريح نادوني للغداء
وليد : ان شاء الله
معاذ : اقول دانية وراه شعرك متعفط ما شفتي المرايا قبل تجين ؟
دانية : لا ما يخصك تفهم انت
معاذ : كنت انبهك بس عشان ترتبين حوستك
دانية : شكرا ما احتاج انت بالاول امسح الكاكاو من خدك تقل بزر ياكل نسكويك بالخش
انحرج معاذ وليد فطس ضحك عليه : الله يكمل عقولكم ~

***

كنا مجتمعين على الغدا ليتني ما جبت طرحتي رائد مو معنا الكل يآكل بصمت عمي مو عاجبني احسن فيه شي وحتى رائد مستغربة انه طلع والجازي تقول طلع بشكل غريب لين ماهمها الا نفسها و الشي اللي ببالها تسويه وملامحها الحين تقول انها مخططة لشي وشكل ما بقى شي عشان نعرف السالفة ... وفعلاً
لين : امممم بآبي
ابو سعد : عيونه آمري بآبي
لين : ودي اليوم اروح السوق ناقصتني اغراض
ابو سعد : روحي وانتبهي لنفسك
لين : الله يخليك لي يا أحلى دآدي
سعد : حلو حتى الجازي و سارة بيروحون معك
لين : وليش ان شاء الله
سارة : كنا مخططين نروح اليوم وقلنا بس تجين بنقولك صح جوج
الجازي ناظرت فيها بدون لا ترد
لين كشرت وكأن اللي خربنا عليها شي : اووك اللي تشوفونه ، الحمدلله
ابو سعد : وين ماكليتي شي ؟!
لين : انا اعمل دآيت سمنت شوي بعد اذنكم .. وطلعت خلتنا
سعد : وش فيه رائد ؟؟
لاحظت ابوي رفع راسه بسرعة : مدري اليوم طلع بشكل غريب من الصبح
قآم من مكآنه و كأن اللي سدت نفسه : الحمد لله
محد تكلم مشى باتجاه مكتبه ، سارة ببراءة : وش فيهم اليوم ؟
الجازي : علمي علمك
سعد : ذي العائلة غريبة مدري وش يحسون فيه
الجازي : سعد متى ابوي بيتزوج ؟
سعد : مدري بس اتوقع فيه شي شاغله ذي الفترة
ساره : طيب انت معه بالشغل اكيد تعرف
سعد : لا مو سالفة شغل لان كل امورنا تمام اتوقع هالشي يخص رائد وابوي !

***

الساعة 5:30 في شقة البنات

رؤى : اقولك تعالي الحين تفهمين انت
ياسمين : ما اقدر اجي الحين اصبري شوي فايزة محتكرة ابوي مابي اكلمه عندها
رؤى : وبعدين معك استئذني و تعالي اخلصي علي
ياسمين : خلاص بحاول خلال نص ساعة اتصرف
رؤى : وربي ياسمين هي نص ساعة لو ماتجين بوريك الشغل شلوون
ياسمين : خير انت وش تبين ترى انا ابي اعرف السالفة اكثر منك
رؤى : اقول لا يكثر .. قفلت السماعة بوجهي
×× هذي رؤى مصيبة من تبي تتلقف بسالفة تعصب عساها المغص
كانت في الصالة متوترة تهز رجولها :هند مسويه نفسها نآيمه هين يا هند بوريك ماتبين تحكين والله لاطلع الحكي بالغصب
توترت كثير أبي اعرف السالفة مدري وش جاني احس بحرارة شغلت المكيف وبعد محتره والله من القهر قمت دخلت اتسبح لين تشرف ياسمين و ننط على هند


***

نزلت للصالة عند ابوي وزوجته ابي استئذن منه بطلع لرؤى لا تذبحني
ياسمين : يبه
خالد : هلا آمري
ياسمين : يبه معليش اروح لصديقاتي هند ورؤى
دخلت عرض ودي اسطرها : مو كنتي معهم اليوم الصبح وش تبين بعد
عطيتها نظرة ولفيت لأبوي : ها يبه وش شورك
قال بحنان : معليش يبه خليه يوم ثاني اليوم جايين ناس يشوفونك و ..
قطعت عليه وانا اوقف : شلون يعني يشوفوني
فايزة بسخرية : يعني بيخطبونك لولدهم
قلت بحده : يبه انا مابي اتزوج لاتجبرني ليش ماخذيت رأيي من بدري
خالد : خلاص ياسمين لا تفشليني مع الناس
ياسمين : يبه لايجون مانيب طالعة لاحد
خالد شد صوته : ياسمين قلنا خلاص
عضيت شفتي بقهر و طلعت لغرفتي مستاءه من تصرفهم ليش يعني ما يىخذون شوري هذي حياتي قعدت ابكي و ابكي دقت علي رؤى : يا كلبة وينك
كنت ابكي : لحقي علي بيزوجوني
رؤى : نعم وش تقولين انت ؟؟
ياسمين : اليوم بيشوفوني مابيه مابيه
رؤى : سوسو هدي شوي شلون بيزوجونك انت مو صغيره حتى يصير هالكلام
ياسمين : اكيد الحية فايزة تبي تقلعني من البيت
رؤى : وش بتسوين
ياسمين : رؤى انا احب فؤاد و هو قال اصبريني ما راح اطول عليك
رؤى : طيب كلميه قوليله يمكن يلقى حل للمصيبة ذي
ياسمين : دقيت لقيت جواله مقفل له كم يوم ما يكلمني اصلا
رؤى : طيب انا بجيك الحين يلا باي
ياسمين : تكفين عجلي .. قفلت منها وانا ابكي سمعت الباب انفتح بقوة ناظرته ..
متعب بعصبية : وش الكلام اللي سمعته
ياسمين : مابي اتزوج ليش ما تفهمون
متعب : مو على كيفك الرجال جاي اليوم بيشوفك وربي لو ما تنزلين ما بتعدي الليلة على خير ماعندنا دلع بنات
ياسمين تصرخ وتبكي : قلت مابي مابي
فايزة بمكر : وليش ان شاء الله كل هالرفض والاصرار الا لو خايفة من شي
متعب بحده : يمه لو سمحتي خليني معها
فايزة : بنشوف آخرتها بتفشلنا مع الناس ، طلعت من الغرفة
متعب بهدوء : ياسمين لاتحديني على شي ماتبينه انا قلت اجهزي بعد العشاء بيشوفك
رفعت راسي ناظرت له بقهر وصديت هو طلع وخلاني بعد صمت و تأمل دآم دقيقة وزيادة ~

***

دخلنا البيت كنت خايفة خصوصا انه طول الطريق شفته ساكت ولا كلمني بس لف تجاهي وناظرني بنظرات ورجع لف انا فزيت اخاف من ظل رائد كيف منه وانا بعيني شفت وش يسوي اذكر مرآت طقني الله ستر علي ما مت
قطع افكآري وهو يقعد مقابلي على ركبيته ويمسك ايدي : حبيبتي
رفعت راسي و عيوني غرقانه : مدري كيف صار والله انـ ...
رائد : خلاص لاتحكين بعدين من قدك بتصيرين ام
نزلت دمعتي : رائد الله يخليك طقني اذبحني ريحني من هالدنيا وربي تعبت
قام مكاانه ولا نطق توجه لغرفته اللي كان يحرص علي ما افتحتها ابد .. قفل الباب
رجعلي بعد ربع ساعة قعد معي ساكت وطول وهو ساكت
: من اليوم ورآيح ما راح تدآومين في المستشفى على الاقل لين تولدين
غالية : لا لا حرآم عليك سو اللي تبي بس لاتحرمني المستشفى
رائد : اسمعي الكلمة بدون اعتراض
نزلت راسي للأرض خلاص مافي مجال هذا رائد قرر : إن شاء الله
لف يناظرني ثم قال : غالية وش تعرفين عني ؟
تعجبت من سؤاله : انت رائد
عقد حواجبه : اعرف اني رائد اقصد وش تعرفين عن حياتي
اخذت نفس : امك متوفية عايش مع ابوك واخوك وزوجته و عياله و اخواتك انت في المستشفى اداري متزوجني من 11 سنة و ... ، سكت ماعرفت احكي هذا بس اللي اعرفه عنه معقولة هالمده معه ماعرف عنه الا هالامور !
ابتسم بخبث وهو يناظرني : بس هذا اللي تعرفينه عني وانا زوجك لي 11 سنة
كنت برقع لنفسي : آآآ طيب انت وش تعرف عني ؟
ضحك ضحكة قوية اول مرة اشوف رائد يضحكها قرب مني لين نعدمت المسافة تماما همس : أنا اعرف عنك اللي انت ما تعرفينه !!
بتسآؤل : مثل وش ؟
رائد : لاتدخلين في سوالف انت في غنى عنها واحمدي ربك ماتعرفين كل شي
غالية لانت ملامحها وغرقت عيونها : رائد الله يخليك لا تتركني مرة ثانية انا بدونك ولا شي لو فكرت بيوم تتركني اذبحني قبلها الموت اهون لي من فرقاك
حرارة انفاسها ملامحها نبرة صوتها كلامها للحظة حسيت وش سويت انا فيها ماقدرت غير اني اضمها لحضني اللي ملته راحت في دوامه بكى طآلت فيها
رن جوآلي رفعت راسها تناظرني توترت بعدت عيني عنها : أنا لازم اروح الحين
: تكفى لاتخليني الله يخليك
رائد : ماقدر خلاص قلت لك عندي شغل
مسحت دموعها بطرف كمها ولفت تناظر الجهه الثانية : طيب .. الله معك
ماقدرت الا اني اروح من قدامها بدون لا ارد عليها ، طلعت ركبت سيارتي طلعت امشي الى اللامكان .. جوالي يرن للمرة الثانية رديت : هلآ طال عمرك
سيف : ما قلت لي وش قررت
رائد : ماقدر اتركها ولا اقدر انفذ اللي تبيه لا تنسى هي حآمل الحين محتاجة لي
سيف : من قال انها محتاجة لك انت اصلا ماتقدر تحميها
رائد بعصبية : هذي زوجتي حامل بولدي تفهم انت
سيف : اهدا يا بابا ما يصير اخاف يتأثر الجنين على العموم راح نأجل الموضوع لين نشوف ولدك ونبارك لك ونتحمد لأمه بالسلامة بعدها لا تلوم الا نفسك
رائد : انت وش تبي مني اتركني بحالي ما اذكر اني بيوم اذيتك
سيف : بس اخذت شي يخصني
رائد : ما اخذت انت عطيتي بكل رضاك
سيف : روح لأبوك بشره حفيده الثالث في الطريق
ضحك ضحكة استفزازية وقفل بوجهي تنرفزت ما اذكر شي غير اني دعست على البنزين و .... ~

***

اليوم صارت اشياء يالله استوعبتها التعب اللي تعبته بسببها يساوي تعب شهر كآمل مع المرضى ! قمت ابي اصحصح طفشانه حيل رحت المطبخ ابي كوب حليب يدفيني جاتني رؤى : صح النوم
اكيد جايه تبي تعرف وش صارمع غالية ، ابتسمت : هلا مساء الورد
رؤى : دريتي باللي صار
على بالي تقصد غالية قلت بلا مبالاة : وش اللي صار ؟
رؤى : ياسمين اليوم شوفتها مسيكنة تعور القلب لو تسمعينها
تفاجأت : يا بعد عمري سوسو كيفها الحيين
رؤى : مدري البسي يلا بنروح لها
هند : وش اللي نروح لها تستهبلين انتِ ؟
رؤى : صديقتي بروح اوقف معها لو ما وقفت الحين متى بوقف
هند : هبلة اهلها وش بيقولون عنك
رؤى : اللي يقولونه يكفي بيجبرونها تتزوج وآحد ماتبيه
هند : اركدي بنت روحه مافيه بعدين تفهمين منها السالفة زوريها بكرة او اللي تبين الحين لا يعني لا تفهمين انتِ !!
تأففت رؤى و طلعت لغرفتها : مجنونة هالبنت وقسم !
صلحت لي كوب الحليب و طلعت اتابع روايتي ~

***

رن التلفون مآفيني اشيله متلخبطة وحالتي حالة عبايتي بيد شنطتي بالثانية و جوالي بين اذني و كتفي : حبيبي خلاص بنطلع الحين ... اوك اوك ولا يهمك .. بآي
حطيت شنتطي بلبس عبايتي وبنزل تحت رجع التلفون يرن رجعت بآرفعه جات الجازي : خلاص سوسو انا برفعه
الجآزي : هلا ..
المتصل : السلام عليكم اختي هذا بيت رائد بن فهد
الجازي : ايه نعم هذا بيت رائد بن فهد آمر يآخوي
المتصل : عنده طرد واصل له لازم يجي يستلمه على هالعنوان ....
الجازي : خلاص إن شاء الله بقوله ، مع السلامة
نزلنا كلنا تحت ركبنا السيارة متوجهين للمول كانت لين سابقتنا !
لين : بدري كان ما جيتوا حضرتكم
سارة : وش يعني تبين اجيب عبدالإله معي ؟
لين : كان اشوته لك من السيارة والله
الجازي : خلاص انت وياها طالعين ننبسط ونتسوق مو تتهاوشون بالسيارة وحنا لسى ما رحنا ولا مكان كأنكم بزران
سارا : خلاص بنسكت يرحم والديك بلاش محاضرات
لين : من الحين بقولكم انا بمشي مع صديقتي فوز
سارا : وليش ان شاء الله
لين : كذا مو مالين عيني
الجازي : صدق انت قليلة ادب و ماتحشمين احد
لين : يكفيني فيكم الادب ماعلي منكم
الجازي : اللهم طولك يا روح ~


.
.
.
.
.



تم الجزء الثامن


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء التاسع ~

كنت أحسبك غالي لكن للأسف تغيرت !!!
وصرت فوق الغلا كله
الساعة 8:15 بعد العشاء
فايزة ترحب بالضيوف بكل ذوق واضح انهم ناس هآي كلاس مو مثل ما كانت تتوقع تفحصتهم زين تمنت ان المعرس لبنتها شذى
أم ناصر تأشر على شذى : هذي هي العروس بنت زوجك ؟
فايزة لوت لسانها : لآ العروس دآخل بتجي
أم نآصر : ايه زين عجلي عليها يآم متعب نبي نشوفها
قامت فايزة بغيض من ياسمين : إن شاء الله
طلعت وراها بنتها شذى : ماما الحين هذول الهاي بيخطبون بنت الفقر ذي
فايزة : أنا أوريها ما تآخذه لو تموت
راحت مع بنتها باتجاه غرفة ياسمين اللي كانت متجهزه ومحزنه حابسه عمرها
فتحت الباب بدون لا تطقه : قومي اخلصي الحريم بيشوفونك تكلمي زين معهم
مالي خلق مناقر تركتها و مشيت لحقتني مع بنتها السوسه ودخلوا قبلي
فايزة : تعالي حبيبتي تعالي هذي هي العروس ياسمين
ام ناصر : ما شاء الله تبارك الرحمن تعالي يمه بجنبي تعالي
فايزة : ليش واقفة بعيد عيوني تعالي اقربي
دخلت وانا مو طايقة نفسي شوي ابكي واقولهم مابي ولدكم بس مسكت نفسي رغم سوء نفسيتي الا اني لاحظتهم انهم ناس ذوق ومحترمين ولا هذي ام لواحد يبي يتزوج .. شكلها صغيرونه !
ام ناصر : ما شاء الله تبارك الرحمن كم عمرك ؟
ياسمين : 23
يارا بعفوية مثل الاطفال : انت ممرضة صح ياسمين
رفعت راسي وابتسمت لها على طريقة في السؤال كانت عفوية : ايه
يارا : أنا اسمي يارا اخت المعرس ان شاء الله تكونين نصيب اخوي بنفرح فيكم
كشرت ورجعت نزلت راسي .. رن جوال فايزة ردت : هلا ابو متعب .. ايه ان شاء الله ، مع السلامة لفت علي : ياسمين حبيبتي انزلي تحت ابوك يبيك بمجلس الرجال روحي له
فجأة صرت حبيبتها وصارت معي طيبة واخلاق ، اكرهها : إن شاء الله ، قمت واحسني ودي ابكي رجليني مو شايلتني رحت لقيت ابوي ينتظرني على الدرج مسكني وهو مبتسم يطمني : لاتخافين ما يآكل
رفعت راسي ناظرته وعيوني غرقانه : يبه لا تسوي كذا فيني ما صدقت لقيتك لا تخليني افقدك ثاني
خالد : يلا يبه عشاني ادخلي وصدقيني لو ما اعجبك برده بنفسي وش تبين اكثر
ياسمين : جد يبه
خالد : وعد انا عند كلمتي
مشى ابوي وانا مشيته معه بس خطواته بعيده بشوي دخل المجلس قبلي ودخلت و انا ماسكه يده وثوبه و عيوني على الارض همس لي ابوي : سلمي
لاشعوريا قلت : السلام عليكم .. مدري لو طلع صوتي اولا
جلس ابوي وجلست جنبه وعيني في الارض حسيت ابوي بيتحرك وكأنه بيقوم ما امداني اتمسك فيه الا وهو اللي قآم : خذوا راحتكم شوي وراجع
لا يا يبه ليش سويته فيني لييييييييش ظليت متوترة ودي اقوم اصرخ فيه مابيك اطلع برا عيوني غرقانه دموع .. حسيت فيه قرب قعد على الكنبة اللي جنبي
همس : شلونك سوسو
ما رديت ، رفع راسي بيده : تحرميني اشوف الجمال هذا
قفلت عيوني بقوة وفي نفسي اقوول وقح !
: لهالدرجة كارهتني ما تبين تشوفيني
نبرة الصوت مو غريبة علي فتحت عيوني ببطء تأملت وجهه اللي مقابل وجهي
: فؤاد !!
فؤاد : عيونه وقلبه وروحه
ياسمين : انت فؤاد !!!!
فؤاد : بشحمه ولحمه جاي لعندك يا عسل
ياسمين بفرحة : بس كيف كذا وليه ما قلت لي
فؤاد : هذي مفاجأتي لك أبيك تكونين زوجة لي يآحبيبتي
مشآعري مختلطة مابين حزن وفرح ودموع .. و صدمة ! ~


تَعالّ . . .
و حِس بإنَكْ للاَسفْ .. مـَ تِحسٌ !

لفيت الرياض كاملة اليوم مادري وين اروح ولا ادري وش اسوي فجأة طرا على بالي ابوي ايه هو لازم يشيل معآناتي الذنب مو ذنبي ناظرت ساعتي 9 الا ثلث لسى هو في الشركة لحسن حظي الشركة قريبة مني وصلت له كان موجود دخلني له سكرتيره
ابو سعد : هلا يبه رائد حياك
رائد : يبه انت عارف ان اللي فيني مو شوي وش ذنبي انا اتحمل كل هذا
ابو سعد : شوي شوي خلني اقدر استوعب
رائد : يبه غالية
ابو سعد : وش فيها غالية
رائد : يبه غاليه حامل !
بعد صمت للحظات : طيب وش بيدي اسوي هذا قدرك
رائد : يبه افهمني مابي انفذ شي ما اقدر اتركها هي زوجتي و ... ام ولدي
ابو سعد : خلاص لا تتركها وضيع نفسك وضيعنا معك
رائد : يبه ليش تتخلى عني وانا احتاجك الحين مو انت اللي جيتني وعمري 16 سنة اداوم في المدرسة واكبر همي سيارتي و الشباب قلت يا رائد لازم تتزوج قلت لي لاتضيعنا و الحين وش النتيجة قولي تهديد وضغط حتى حياتي انتم راسمين السيناريو وانا امشي عليه وفوق كل هذا مالي حق اعارض مالي حق ابقى مع زوجتي و ولدي ليش ليش يا يبه لييش
ابو سعد : افهمني انت خلك صاحي واعي ولو بتفكر عدل بتقدر تنقذ نفسك خلني بعيد وخل عمك بعيد تقدر تحل الموضوع بنفسك بدون مساعدتي لا تضعف انا ماربيتك على الضعف
رائد : يبه الله يخليك وجهني مابي اهدم بيتي مابي اضيع زوجتي و ولدي ولا ابي اضيعكم احسني مخنووق بموووووت
ابو سعد : اذكر الله و يلا خلنا نمشي البيت ارتاح و الصبح نتفاهم
رائد : يبه انا اخذت قراري ولا يمكن اتراجع فيه علم عمي سيف عليه
ابو سعد : وش قررت ؟
رائد : غالية بخليها تترك المستشفى بتقعد بالبيت
ابو سعد : اللي تشوفه اهم شي مابي اشوفك بهالحالة يلا قدامي ...~


مر اسبوع أهم الأحداث فيه :-
ياسمين و فؤاد .. ملكتهم بعد ثلاثة أسابيع
رؤى قررت تجيب امها للرياض بعد اقتراح هند خصوصا ان حالتها الصحية صارت افضل ولازالت رؤى مجتهد في عملها بينما هند لا جديد
فارس رجع يبحث عن اخته المفقودة بعد ما اهله تقبلوا خبر غالية انها مو بنتهم و معاذ و دانية .. لا تعليق !
سعود ضايع و مو صاحي يداوم الوقت اللي يبي و يترك الوقت اللي يبي كانه المستشفى ملكية لأبوه و في سالفة غالية شكله نآوي على شي ....
رائد و الاتصالات اللي تجيه و الطلب اللي رافض ينفذه وتمسك بغالية اكثر عشانه و سيف بعد مافي جديد تعدلت نفسيته ورجع يداوم بس كالعادة نفس الاسلوب مع غالية
ابو سعد و عائلته نفس الروتين الا انه قرر يتزوج في الفترة الحالية
غالية على حالها وحده ونفسية متدمرة اضافة لحبس رائد لها في البيت ورجع هجرها معاملة رائد لها حكاية ما يندرى وش نهايتها !!
الغريب ان ناتالي لها حقيقة .. اصلا لازم نستغرب وجودها وهي بريطانية تعمل خادمة في بيت سعودي !!

###########

قمت على غير عادتي الساعة 2 و نص الليل تعبانه احسني مكتومة تعدلت على السرير شربت مويه وتنفست بهدوء ظليت فترة على حالي ثم قمت آكل شي خفيف حآسه بجوع
مدري هالوجبات صآيرة ماتكفيني يمكن لاني اثنين الحين وه يا عمري ماتوقعت اعيش لهاللحظة مع اللي بدآخلي رائد مسبب لي رعب و الشي اللي يقوله مايحب يتناقش فيه مرة ثانية بس الحين كلي تفائل حسيت الحياة ابتسمت لي .. حسيت بالجوع يزيد طلعت رايحة للمطبخ سمعت صوت في جهة غرفة ناتالي و بصراحة خفت ..
مشيت شوي شوي سمعتها تتكلم ، ايه تتكلم وكلامها ... عربي !
ناتالي تحكي عربي ؟ ليش و كيف ومن متى و مع من بعد ؟ صوتها متغير كثير بس انا اعرفه هذي النبرة من حنجرتها حاولت اقرب اكثر ابي اسمع كأنها انتبهت علي سمعت هدوء وصوت خطوات تقترب مني
فتحت الباب : can I help you " أساعدك بشي "
غالية : مع من كنت تحكين ؟
ناتالي : Excuse me ?! " عذراً "
غالية : سمعتك باذني تحكين انطقي و لا وربي ماتقعدين عندي دقيقة وحده
ظلت تتأملني فترة ثم نزلت راسها تعجبت اكثر منها قلت : ما قررتِ ؟
ناتالي : الصبح بفهمك كل شي .. بعد اذنك
دخلت قفلت بابها وخلتني وانا مابين صدمة وتعجب وفضول ..~


.
.
.
.
.

تم الجزء التاسع


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجـــــزء العاشر ~

وَش صــآرٍ وَش آلِـيً غيًرٍنيً مـآعّدِتِ أعّــرٍفنيً ُ

كنت سهران النوم مجافيني ماعرف وش صابني حالات الارق هالايام كثرانه مدري من وين القاها من ابوي اللي مو راضي يوقف معي ولا عمي الله يصلحه وطلباته و لا غالية و ولدي تذكرتها اخذت جوالي ادق عليها
ردت بعد اول رنه : رائد !!!!!
رائد : غالية كيفك ؟
غالية : رائد حرام عليك وينك عني مو وعدتني ماتهجرني
رائد : غالية اجهزي بمرك الساعة 7 بآخذك المستشفى
غالية بخوف : ليش ؟!
رائد : ماتبين تداومين بكفيك
غالية : لا خلاص بجهز .. بصوت اشبه للهمس : رائد فقدتك وينك عني ؟
رائد : غالية خلاص ارحمي حالي وارحمي نفسك وارحمي ولدك
غالية : رائد الله يخليك تعال الحين
رائد : مجنونه انت شوفي الساعة كم !!
غالية : رائد أنا تعبانه تعال الله يخليك
فز رائد على كلمتها : خلاص جايك ريحي عمرك
طلع رائد من البيت باقصى سرعته رايح لغالية .. 10 دقائق كآفيه للوصول ~
دخلت البيت لقيته مظلم ما عاد نور الاباجورة الخافت في الصالة توقعتها هناك رحت لقيت كوب مويه و شريط علاج !
شفت بوجهي ناتالي سألتها عن غالية قالت لي انها في غرفتها ...
ركضت فوق طلعت لها الغرفة فتحت الباب لقيتها منكمشة على نفسها على الصوفا الطويلة مقابلة البلكونة رحت لها كانت صاحية اخذتها بحضني مسحت على شعرها
: وش فيك غلآي ؟
غالية بألم : تعبت رائد تعبت ودي ارتاح
رائد : سلآمتك من التعب وش متعبك ؟؟
غالية : رائد تعبت من دنياي حياتي وحدتي
رائد : ............
استجمعت قوآي وسألته السؤال اللي ابي له اجابه من زمان : رائد أبي اعرف سر الاتصالات اللي تجيك ليش تعاملني كويس وبس يجيك اتصال تقلب علي ليش ماتحكي قدامي مثل باقي مكالماتك ليش ؟
رائد توتر : بتعرفين كل شي بوقته لايشغل بالك الحين الا نفسك و ولدك ترى موطيب لك لو صار بولدي شي .. فهمتي
ابتسمت على نبرته اللي لمست فيها لون حنان : اوعدني ماتتركني بحياتك
قمت وهي بحضني سدحتها على السرير غطيتها و طبعت قبله على جبينها
: متى بتبطلين سالفة الوعود ثقي بكلآمي عمري اخلفت لك وعد ؟
بتفكير : لا بس اخاف نزلت دموعها اكثر : ابوي تركني وانا ببطن امي طلعت للدنيا ماعرفه ولا من هو ابوي يا رائد ذبحني وانا حيه حرمني منه ما درى عني ولاعرف بوجودي اصلا وامي تركتني وانا بعد طفله !!
سكت رائد وكأنه اللي يقلب شي بمخه ثم : اكيد له عذر التمسيه له و صدقيني بيوم بيرجع و وقتها لك القرار وامك الله يرحمها
غالية : تتوقع بعد اكثر من 22 سنة ممكن بيوم يجي يدور علي .. واصلا مستحيل يلقاني ولا نسيت اني مسجلة باسم خآلي !!
حضن وجهي بكفوفه : قلت لك لا تشغلين بالك الحين وكل شي الله كاتب له اجل يلا نبي ننام الحين ورانا دوام و الصبح حضريلي الفطور
غالية : لا بخلي ناتالي تحضره لك انا بطلع 6 الصبح وحشتني المستشفى
رائد : وبعدين معك قلت 7 نطلع سوا زين بداوم بدري عشانك وناتالي زوجتي ولا انتِ ؟؟
غالية : مالي شغل ابي اروح 6 انت بكيفك
نآظرني نظرة غريبة خفت اول مرة احكي معه كذا و هو ماعصب بس نظرته غريبة
طفى نور الابجاورة اللي جبنه : تصبحين على خير
نآم على ظهره قربت منه انسدحت على جنبي و استسلمت للنوم ...~

***

الفجر الساعة 5:20 لسى يصلون الفجر قمت بسرعه قبل لاينتهون احس اني لو صليت صلاة بعد المسجد كأن وقتها طلع .. صليت وقمت افطر نزلت لقيت دانية و معاذ في الصالة هاديين يسولفون ما صدقت فركت عيوني وبصوت مسموع : دوووم
معاذ : صباح الخير هنادي
دانية : صباحوو يا حبي كيفك ؟
هنادي : صباح الورد يا وردآت
معاذ : هنادي خلاص مافي طالباتي مأجزين
هنادي : ايه والله بفقدهم فديتهم
دانية : يلا ما عليه بكرة تنقلين لمتوسط وبتفقدينهم اقل
هنادي : فال و الله ولا فالك ناقصة جنون انا وه فديتهم خليني عليهم خآمس ابتدائي
معاذ : بصراحة احسدهم هالبنات !
هنادي : افااا تعال بس يا بعدي انت آخوي الشاطر العآقل الكبير
دآنية : وأنا ؟؟
معاذ : لا انت الخير و البركة صح هنو
تعجبت في نفسي معقول هذا معاذ !!
نزلت شروق و وليد نطيت اسلم عليه وحشني وصل امس الليل انا نايمة
وليد : هلا غلاتي شلونك هنوو وحشتيني
هنادي : وانت اكثر فديتك الحمدلله على سلامتك
وليد : الله يسلمك
شروق : وليد بتظل كذا طول عمرك ؟
وليد : اسكتي بس على الجرح بس مو مبين انه في تغيير في الخطة بظل معلق
معاذ بضحكة : وليد اخاف تعنس بس
وليد انحرج من وجود خواته وعصب عليه : لا يكثر تفهم انت
فارس من فوق الدرج : وش عنده اللي استحى ؟؟
وليد يخزه : صباح النور
فارس : هههههههههههه صباح الخير
شروق : وربي مالكم دآعي تعال وليد فديتك اقعد
قعد بجنب شروق و معاذ بجنب دانية جا فارس : اذن انا مالي الا هنودي حبيبتي دامكم مسوويين احزاب علينا صح هنو ؟
هنادي : فديته اخوي توني كنت بقولك
معاذ : جعنا واللي يرحم والديكم يلا نفطر وش تنتظرون
شروق : الوالدين بينزلون بعد شوي
دانية : ههههههههههه حلوة الوالدين عيديها تكفين
شروق : هاهاها بايخه
هنادي : وناسة فطور عائلي جامع الكل مو هالدب وليد اللي يتخلف دووم
معاذ : تمنيت معنا اختي اللي تحكون عنها
دانية : عشان تجننها صح ؟
تقلب وجه فارس وحمر حس وليد فيه شي غريب : ايه فارس ما قلت لي وش صار بالضبط يعني كيف عرفت ؟
فارس تنهد : طلبتها تصير الممرضة تبعي عشان اتقرب منها اكثر بصراحة ماحطيت ببالي خطة بس اهم شي اضمن قربها جنبي
وليد : ليش يعني انت سألتها ؟
فارس : لا بس كانت تتعب فجأة علي و استغليت الوضع قلت لها بآخذ لك تحاليل ارسلت العينات لمختبر خارجي و بعد ارسلت عينات دم الوالد عشان المطابقة والحمد لله على كل حال ، بس قطعت قلبي البنت
دانية : ليش وش فيها انت قلت لها لمحت لها بشي ؟
معاذ : مهبولة انت وش يقولها ترى انا اخوك مثلا
فارس : لا طبعاً بس ظروفها اللي عايشتها آلمتني الله يكون بعونها
شروق : ليش ظروفها صعبة لذي الدرجة ؟
هنادي : ياعمري وين ساكنة ومع من ؟
فارس : لا الحمد لله هي عآيشه بخير ونعمة ولله الحمد
معاذ : أجل ؟!
فارس : ليلكم طويل انتم ، اقصد نفسيتها و وحدتها واضح انها مو سعيده الله يكون بعونها
وليد : آمين
نزل الأب و الأم و توجهوا ككل للسفرة بيفطرون ...~

***


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



ﺣـﻗ̮ـ̃ـﯾـﻗ̮ـ̃ـة

الساعة 6 الصبح بعد الفطور طلعنا باتجاه المستشفى ..
رائد : بنزلك وبروح اخلص شغلة
غالية : متى بتداوم ؟
رائد : بجي في اقرب وقت اقدر عليه لو تأخرت لا تخافين
غالية : انتبه لنفسك الله يخليك
رائد : طيب .. يلا وصلنا
غالية : الله معك
نزلت فيني فرحة ودي اصرخ اعبر عن اللي فيني احب المستشفى يا ناس هي روحي وحيآتي .. طلعت لغرفتنا ابدل واتدفى ثم اطلع اعمل جولتي سخنت لي مويه مشتهية كوفي اليوم على غير العادة سرحت وتفكيري راح لرائد الله لآ يحرمني منه ما اتخيل حياتي بدونه هو ما يحبني بس يكفيني أنا احبه ..
وعيت على ضحكتهم وهم يدخلون لفيت بسرعة ، انصدموا بوجودي قربت مني هند
: الحمد لله على السلامة مابغيتي تجين ؟
اكتفيت بابتسامة : الله يسلمك
رؤى ياسمين : السلآم عليكم
غالية : وعليكم السلام
عم الهدوء المكان بعد لحظات : بنات شروق !!
رؤى بحماس و لقافة : وش فيها ؟؟
ياسمين : لو قلت لكم ما بتتوقعون صدمة صراحة
هند : ايه تكلمي وجع
ياسمين : تعرفون فارس ؟
هند : من فارس
ياسمين : يعني لازم اقول الدكتور فارس
رؤى فتحت عينها على الاخر : ايه وش فيهم لا يكون خطبها !!
ياسمين : بنات شروق و فارس اخوان
رؤى بلهت تناظرها و هند : من جدك انتِ ؟
ياسمين : وش فيكم انتم حشى لو اني قلت لكم انها ملكة
رؤى : احلفي
هند : كيف عرفتي انتِ
ياسمين : هذي الله يسلمكم امس كنت بالسوق تعرفون اتجهز لملكتي دخلت محل اقمشة لقيتها تخيلوا مع اختها وسولفنا شوي وعرفتني عليها اسمها هنادي قلت وش عندك في السوق وكذا قالت ابد بس نبي نفصل وقمنا نسولف جا اخوها معه اغراض اول ماعرفته بس يوم قرب بيهاوش شقهت وقلت دكتور فارس !!
قالت شروق اسم الله عليك هذا اخوي لاتعاكسيه ناظرني وقال من؟ "سكتت شوي" قال غالية قلت له لا ياسمين قال هلا ياسمين طلعنا معارف بعد قلت له شفت كيف دكتور
هند : لا والله اشوف طقيتيها سوالف معه !!
ياسمين : لا هو حليل شخصيته غير عن المستشفى وربي طيوب يهبل حييييل
رؤى : بدق على فؤاد
ياسمين بغت تموت : نــــــعـــــــم ! صدقيني بيكون آخر يوم لك تتنفسين فيه قالت تكلم فؤاد قالت
غالية ابتسمت وقامت وقفت دآخت وظهرها المها شوي تسندت على الكرسي
هند بخوف : غالية فيك شي
غالية هزت راسها بلا
قامت لها هند و البنات مستغربات اهتمام هند فيها : تعالي اقعدي ارتاحي اصلا وش جابك انتِ ياويلك لو تتحركين من هالغرفة مافي مرضى اليوم
غالية : مافيني شي بس دوخة وراحت
هند : لا فيك قلت ما راح تتحركين بس يجي الدكتور فارس بعلمه
غالية : لا لا تكفين اي دكتور الا دكتور فارس
هند : وليش ان شاء الله
نزلت غالية راسها : لا مابيه يعرف اني داومت
رؤى خزتها بنظرها : وليش ان شاء الله خايفة من شي ؟
غالية بتعجب : شي مثل وش ؟
رؤى : اسألي نفسك
هند : رؤى خلاص اسكتي لا توترينها
ياسمين : ليش تتوتر ماتعودت منك كل هالخوف
غالية ماتحملت كلام البنات وجهها حمر قامت من كرسيها
هند مسكتها : تعالي على وين
غالية : بدخل الحمام " تكرمون " مشت و نظرات هند تراقبها قعدت بمكانها
: وش اللي سويتوه بنات ماتعرفون تلمون لسانكم
رؤى : انتِ اطلعي منها ليش محتره وبعدين ليش خايفة من الدكتور الا وهي مسويه بلى
هند بحده : اسكتي قص يقص هاللسان لاتعتقدين بسمح لك تحكين عنها حدك عاد
رؤى : من زينها عاد حتى تقصين لساني عشانها !
هند : مايخصك ، لفت طرحتها ولبست نقابها وطلعت
مسحت غالية دموعها عدلت طرحتها و طلعت من الحمام بتروح للمرضى همست : رؤى
مانتظرت ردها كملت : أنا ماعندي شي أخاف منه .. أنا حامل !
وضحت الصدمة على وجه رؤى وياسمين وقت اللي سحبت غالية نفسها وطلعت ..~

***

من وصلت غالية رجعت البيت على رغبة ناتالي قالت لي بتحكي معي بدون علم غالية قلت لها طيب رجعت لها وكانت تنتظرني بالصالة اللي تحت
رائد : Don't stand , sit " لا تقفي اجلسي "
قعدت وهي لازالت ساكته انتظرتها لحظات : I hear you " اسمعك "
ترددت ناتالي وهي تحكي : رائد اسمعني للآخر
صدمته كلمتها او بالاصح لغتها : تحكين عربي ؟!!!
ناتالي : رائد أنا بقولك شي مهم جدا وفيك تتأكد بطريقتك
رائد بدهشه : احكي اسمع لك
ناتالي : بقولك كل شي عني وانت تصرف .. أنا يوم جيت لك هالبيت من قبل ست سنوات جيت عشان مهمة انت ماتعرفها ولا حتى غالية اختي تعرفها
صعقته كلمتها : غالية اختك !!!!
ناتالي : ايه اختي بنت ابوي كنت انا ضحية بعد مثل غالية و الفرق امي بريطانية
رائد بعدم تصديق : طيب وش مهمتك اللي جايه لها
ناتالي : اسمي دلال ولاني بريطانية انا سعودية درست تمريض بعد بناء على رغبة سيف بن عبد العزيز ابوي وابو غالية كان مهتم فيني و يطل علي بين فترة واخرى لين جا اليوم اللي تخرجت فيه بدال ما القى نفسي ممرضة لقيتني عاملة عند اختي !
وقتها انت اللي جبتني بيتك عشان انا انقل له اخبارها و احوالها و معاملتك لها ، رائد احكي له كل اللي قلت لك ماهمني لو ذبحني أنا ميته من زمان اصلا
رائد : صدق اللي تقولينه
سكت للحظات ثم اضفت : اللي انت ماتعرفه ان الضغط اللي انت فيه بسبب معاملتك لغالية ابوي يا رائد يعشق التراب اللي تمشي عليه غالية ما كآن يبيك تأذيها عشان كذا يضغطك ويضغطك وقلب حياتك فوق تحت كان ينتقم لبنت روحه ومن مهآمي اوقف نزف الجرح اللي انت تسببه لها و مثل البشر لي اغلاط احيان احقد على غالية وعليك وعليه ، كان يعالجها بطريقته ايام اجازتي اللي كنت اقضيها بعذاب نفسي و جسدي
رائد : ليش ما حكيتي لي من بدري ليش
دلال : كنت خايفة على نفسي الحين غالية حامل على الاقل وحده منا تفوز بحياة كريمة وغالية اولى بها دامها بتكون ام لو كان الثمن موتي .!
وقفت منصدم اقوى شي .. مو مستوعب معقولة عمي يطلع منه كل هذا هذي بنته بعد ليش ما يخاف الله فيها جد اللي سمعته يحب غالية تذكرت تهديده لي يوم عرف انها تعبانه بالمستشفى زحمة افكار ماقدرت استوعبها بس اللي قدرت اسويه طلعت من البيت متجه له في مكتبه ..~

***

كنت واقفة مع ملف مريض جديد توه متحول من الطوارئ نفذت اوامر الدكتور و خلصت تسجيل التقرير سرحت برائد الساعة بتصير 10 ولا جا صح هو قال لو تأخرت لا تقلقين بس احس صايرة مصيبة ما منعت نفسي ادق عليه
بعد ثلاث رنات رد : رائد
بصوت مبوح : غالية
نغزني قلبي عليه : فيك شي
: لا تبين شي
غالية : طمني عنك
رائد : انا في البيت جاني مغص والجازي منعتني اداوم
غالية مو مصدقة : طيب كيفك الحين
رائد : ممغوص واحس بغصة
غالية : ليته فيني ولا فيك
رائد لا شعوورياً : اسم الله عليك
لحظات صمت الصوت المسموع انفاسهم وكأنها تحكي قصة عذاب بين الاثنين
غالية عيونها تلمع : رائد بقفل
رائد : انتبهي لنفسك امنتك .. مع السلامة
قفلت وانا كلي الم وش قصده بكلامه حسيت فيه شي مو طبيعي خفت عليه وفي نفس الوقت طمني وجوده عند الجازي !

/
\
/

دخلت علي الجازي بصحن شوربة : يلا حبيبي عشان توخر الزفرة وتطيب
رائد : تكفين يمه مو مشتهي
الجازي : لاتزعلني منك
رائد قرب منها : سامحيني يمه سامحيني
الجازي متعجبة منه : مسموح بشرط تخلص الصحن كله الحين
ابتسمت غصب : ان شاء الله يمه
الجازي حاسه بشي بس ماتبي تضغط عليه : ترى برجع لك خلك ما تآكل بوريك النجوم
ضحك رائد عليها وهي اللي انسحبت تشوف احوال البيت .. كبيرة يالجازي ~

***

اليوم طفش ولا اقدر اسحب على الدوام راسلين لي انذار عساهم الموت طلعت من قسم الطوارئ داخل للمستشفى لي كم يوم ماشفت غالية ولا لمحتها بروح اشوفها غصب عليها ولازم آخذ اللي ابيه ..
نزلت من مريضي في قسم التنويم رحت غرفتنا بعد الحاح من هند وبصراحة أحس بتعب دخلت استقبلتني هند وكانت لحالها : انا مو قلت لك ما تطلعين من الغرفة ماتسمعين والله لأعلم الدكتور فارس و انتِ بكيفك ازعلي وانفجري لو تبين
ماعطتني فرصة اتكلم : انطقي هنا زين بروح اطلع حالة من الاسعاف وجايه لك
غالية : طيب لا تتأخرين وأنا بروح عند الاستشاري بندر بستشيره بشغلة
لفيت وماشية من الغرفة طلعت جوالي و دقيت على الدكتور فارس علمته وينها ونزلت للإسعاف ............
.
.
.
.
.
.


تم الجزء العاشر

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجزء الحادي عشر ~




سَئِمْتُه .. مُعَذّبِي


اليوم طفش ولا اقدر اسحب على الدوام راسلين لي انذار عساهم الموت طلعت من قسم الطوارئ داخل للمستشفى لي كم يوم ماشفت غالية ولا لمحتها بروح اشوفها غصب عليها ولازم آخذ اللي ابيه ..
نزلت من مريضي في قسم التنويم رحت غرفتنا بعد الحاح من هند وبصراحة أحس بتعب دخلت استقبلتني هند وكانت لحالها : انا مو قلت لك ما تطلعين من الغرفة ماتسمعين والله لأعلم الدكتور فارس و انتِ بكيفك ازعلي وانفجري لو تبين
ماعطتني فرصة اتكلم : انطقي هنا زين بروح اطلع حالة من الاسعاف وجايه لك
غالية : طيب لا تتأخرين وأنا بروح عند الاستشاري بندر بستشيره بشغلة
لفيت ماشية من الغرفة طلعت جوالي و دقيت على الدكتور فارس علمته وينها ونزلت للإسعاف ............

/
\
/
\

كنت اريح بالغرفة شوي بعدت نقابي وطرحتي وقعدت اناظر الطاولة بسرحان هند راحت تنادي الدكتور فارس أنا استحي منه خصوصا معاملته معي و اعترافه لي انه كان يعتقدني اخته و القصة اللي حكاها لي تقطع قلبي حتى انا للحظة تمنيتني اخته يمكن اعيش حياة اكرم من ذي ،، قعدت افكر و افكر وتعمقت في عالمي غرقانه في بحر افكاري صحيت على يدينه اللي حوطتني و همسه الحار باذني كان يناديني لفيت اناظره صرخت فيه : بعد عني يا حقير
سعود بابتسامة : افااا شكلي ما جزت لك ياحلو بس صدقيني بعجبك
غالية : اطلع برا مابي اشوفك هنا
سعود : ليش رائد أحسن مني في وش ولا فارس اللي ما يندرى وش مسويه له
جمعت قوتي بايدي وعطيته كف ، صرخ فيني : يالـ ××××
قرب مني واخذني لحضنه بالقوة حاولت افلت منه ما قدرت صرخت بأعلى صوتي : يــا واطــي يــا حقــييييييير
حسيت الباب ينفتح بقوة دخل ما لمحته الا وهو فكه مني شفت سعود طايح على الارض من قوة الضرب انفجرت باكية
فارس يصرخ فيه وهو يسدد له ضربات : يا عديم التربية تهجم على بنات الناس وين دينك وين مبادئك
سعود وهو يتحاشى الضربات ويحاول يدافع عن نفسه : هه خليتها لك ولا حلال عليك حرام على غيرك
سكته بكف و ثاني يبي يطلع حرته فيه .. انفتح الباب رؤى و ياسمين ، كآن وقت بريكهم !

***

كنت واقف في البلكونه بعدما خلصت الشوربه وسمعت نصايح أناظر على جهة المسبح و الحديقة ورا البيت وبالي مشغول كنت افكر تذكرت الموقف اللي صار يوم رحت لعمي في شركته ....

دخلت عليه بشكل أشبه ما اكون مجنون كان في اجتماع مغلق ما طول فيه انتظرت حول 10 دقايق او اقل ودخلني سكرتيره عليه ..
: عمي سيف ليش سويت كذا فيني ليش دمرتنا ليش ليش ؟
سيف : وش سويت انا و دمرت مين
رائد : أنا و غالية و ... دلال
انصدم سيف بس ما وضح : اقعد يا رائد ارتاح
جلست وكلي اسئلة وحيرة : قولي فهمني اليوم مو طالع من عندك الا وانا عارف السالفة
سيف : قلي وش تعرف بالضبط عشان اقدر اتكلم
رائد : لا تقعد تلف وتدور علي ولا وربي ما عاد راح تسمع خبر عن غالية وحتى دلال
سيف ببرود رجع ظهره على كرسيه : أولا مو انت اللي تهددني فاهم والحين انطق وش تعرف عشان ابين لك .. تكلم
رائد : ليش دلال ساكنة ببيتي .. وش تبي فيها عند غالية ؟؟!!
سيف : ببساطة عشان اعرف اخبار بنتي و عشان تنقل لي وش يصير بينكم وش تسوي في بنتي وانا اقدر انتقم لها من معاملتك السيئة لها
رائد : انت اللي تحدني على السوء لها حتى مافكرت بتعاملك معي تخليني احبها كزوجة لي وش ذنبها وش ذنبي وش ذنب دلال اللي انحرمت ابسط حقوقها واشتغلت عند اختها والاذى الجسدي و النفسي اللي تحصله منك
سيف : لا تدخل في امور مالك فيها وعليك في غالية وبس
رائد : عمي ما راح اسألك انت وش كثر تحب غالية بس بسألك ليش تحبها هالكثر وليش سويت اللي سويته عشانها ؟
سيف : ما يخصك ويكون في علمك اني ما زوجتك اياها الا وانا واثق انك بتحميها من الدنيا لو انت ضريتها بنفسك
رائد : كل هذا حب لغالية ؟ وش مخليك واثق ؟
سيف : الاجابة داخلك انت جاوب نفسك لان انت بنفسك ما تقدر تأذيها و تخاف عليها بعد ولا لك نية تبعد عنها
رائد : تحبها ومعيشها بهالشكل على الاقل عرفها على ابوها ومنهم اهلها خل تفرح باقي حياتها 7 شهور وبتصير ام انت واعي وش اللي صاير !!
سيف : عارف وعارف اللي انت ما تشوفه وبنتظر الوقت المناسب عشان الخطوة حيل صعبة
رائد : لازم تفكر تطلع بناتك من اللي هم فيه لحق عليهم قبل يجي اليوم اللي ما تلقاهم فيه
سيف وقف ولف على الشباك : رائد دلال حكت لك ؟
رائد : يا عمي دلال فضلت غالية عليها قالت على الاقل وحده فينا تعيش حياة كريمة ماهمتني نفسي لو اضمن ان غالية و ولدها بيعيشون بسعادة .. عمي سيف بناتك اتقي الله فيهم

اذكر اني طلعت من بعدها و جيت للبيت .. بردآن !

***

منظري فوق سعود بكا غالية صدمت رؤى و ياسمين حسستني ببشاعة الموقف ما لقيت الا اني اقوم عنه دخلت في هاللحظة هند ومن يلومها لو تفاجأت هي الأخرى
هند بأعلى صوتها : وش فيكم وش صاير ، ناظرت في رؤى وياسمين اللي مبهتات في اماكنهم فارس متلخبط و سعود حالته حالة والادهى الدم ركضت لغالية اللي تبكي بشده وقهر حضنتها تشبثت فيني ..
لفيت اناظر حركة سعود اللي كان يمسح الدم من فمه : مانتهينا يا رخيصة !
بعدتني غالية بكل قوتها وصرخت فيه وهي تمسح دمعتها : روح الله لا يسامحك الله لا يسامحك
طلع فارس من الغرفة وهو ساحبه معه حاولت اهديها و افهم منها السالفة وهي تزيد في بكاها ومن بين شهقاتها : جاني بـ شَرّ !!
كل أنواع التعجب والاستفهام ظهرت علي معقولة وصلت فيه هالمواصيل ؟
رؤى بنفاد صبر : وقفت عليه كل هالمناحة لا تسوين انا الحساسه
ياسمين تهديها بهمس : مو وقته رؤى
صرخت فيها : الا وقته لمتى بنظل ساكتين وهي مسويه انا الـ ...
سكتها كف هند اللي عمرها بيوم ماتوقعته
كانت تبكي بشكل هستيري حاولت تهدي نفسها طلعت جوالها يا عمري رحمتها دموعها مو مخليتها تناظر الشاشة زين بعد جهد ، عدلت نبرة صوتها ومسحت دموعها رفعت الجوال على اذنها : رائد !
رائد : هلا
غالية : أنا حبيت اخبرك بس اني تعبت شوي برجع البيت
رائد : ليش وش صاير
غالية : لا مو شر بس ارهاق ظهري يألمني ماتحمل الوقفة بروح ارتاح
رائد : طيب وانتبهي على نفسك
غالية : خلاص ان شاء الله مع السلامة
حطت جوالها بقهر رجعت تبكي وتمسح دموعها وقامت ساهر تحت ينتظرها عدلت نفسها ولبست عبايتها
هند : غلو ريحي نفسك مايصير كل هذا يأثر عليك وعلى الجنين اهتمي بحالك عدل
غالية : بصير زينة ان شاء الله لا تخافين ناتالي تهتم فيني كأني بنتها
هند : اتطمن يعني
أومات براسها بايه ومشت .. وقفت شوي عند رؤى : آخر وحده توقعتها تشك بأخلاقي انتِ ، يا رؤى رائد زوجي !
مشت تاركه رؤى بكل انواع الصدمات وقفها صوت هند : غالية
لفت بدون ما ترد
هند : لا تداومين بينا تلفون
غالية : مع السلامة ، طلعت وقفلت الباب وراها ...~

***


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



هُــمـــوم !

اخذت الكائن اللي معي مدري وش نوعه بصراحة بس الأكيد انه مو انسان ، نزلته للطوارئ وطلعت مكتبي قعدت بزهق ماتوقعت حياة المستشفى تكون كذا بغير المرضى و التعب معها مشاكل بين الممرضين بصراحة قرف ومشاكل اخلاقية بعد
سعود هذا من يومي ما اطيقه الله يصلحه يحسب كل الناس منحرفة مثله مر علي الوقت وانا مستغرق في تفكيري
انتبهت للساعة .. كانت نهاية الدوام ..~

***

دخلت البيت ناتالي لاحظت انهياري تعودت منها الحنان اخذتني لحضنها الشي الوحيد اللي اقدر اسويه ابكي وافرغ كل طاقة بكاي في حضنها ما تسألني ولا حاولت طول ما انا ما اقول لها بس اليوم حسيت اني ابي احكي لها
: ناتالي
ناتالي تناظرني بنظرة غريبة كأن اللي وراها شي
مآهتميت اللي فيني اكبر : تعالي بحكي معك
جلست بقربها وقلت بكل الحنان اللي عندي : احكي بس لا ترهقين عمرك عشانك وعشان البيبي مو زين لك
غالية بدت تحكي وتوقف تمسح دموعها وقلب دلال يتقطع لحال اختها اللي ما ذاقت الفرح و الراحة مثل الناس
ناتالي : قومي حبيبتي ارتاحي بغرفتك وبجيب لك شي خفيف تآكلينه
غالية : لا مابي مو مشتهية
ناتالي : مو لازم اعلمك انتِ ممرضة وادرى مني لازم تاكلين بجيب لك تفاحه
غالية : حسيتك ممرضتي
تغيرت ملامح ناتالي و كانت بتقوم حسيت فيها شديت على ايدها : صدقيني انتِ اختي اللي ما جابتها امي ابتسمت وقربت حيل مني ... ضمتني ..~

***

بعد صلاة العشاء كنت قاعد بغرفتي .. طفشآن حالتي حالة
طق علي باب الغرفة : تفضل
دخلت بخفه : اعتذر فارس بس العشاء جاهز
فارس : ان شاء الله اسبيقني بلحق عليك
شروق : لا ما فيه الحين
فارس : خلاص عاد شروق قلت لك بلحق عليك
شروق : no ، رجلي على رجلك ننزل سوا
بصراحه مالي نفس عشاء : بجي معك بس شويات
شروق تقعد مقابله : وهذي جلسة خلص شوياتك و ننزل سوا
ابتسمت في داخلي يا ربي وش كثر هالبنت نعومة وذوق ومرحه ياحظه اللي بياخذها امه داعية له
شروق : ليش تتأملني يلا اخلص علي ترى العشاء انا سويته اليوم
فارس : بجد طيب روحي لا يخلص عليك تعرفين اخوانك مهبل مفاجيع
شروق بتفكير : فارس وش شاغلك علمني ؟
فارس : موضوع اختنا المفقودة
شروق وقفت : لا تخآف فيه الله سبحانه بيظهرها لو بعد حين
فارس : آمين

***

من بعد ذاك اليوم رائد عرف وش صار في المستشفى ما خلاني اروح بس هند صارت تتواصل معي قالت لي إن سعود ما عاد ينشاف لانه راح قسم العناية المركزة ومحجرين عليه ما يطلع صارت علاقتي فيها جدا حلوة وتتطور تدق علي تطمن تسأل عن حالي اشتقت لها ودي اعرض عليها تجيني البيت بس اخاف اطرح الفكرة على رائد
على طاريه قال من حوالي اسبوع تجهزي فيه ضيوف بيزورنا بالبيت بس مدري بالضبط متى ومضى الاسبوع و انا انتظر
فرحانه ياعالم بطني برز شوي اشوفه بكره موعدي عندي دكتورتي اتفقت مع ناتالي بس ادخل الشهر السابع نروح نتقضى له ياعمري ناتالي فرحانه لي تقولون ولدها الله يقدرني اردها لها بعض اللي تسويه لي
رائد ما صار يحكي مع ناتالي و لايأمرها بشي بعكس اول حتى اول كنت اشوف نظراتهم لبعض عدم ارتياح ، انا لاحظت فيه تغيير بسيط بشخصيته بس لاحظت تغير كبير مع ناتالي ما علي منه اهم شي بدت تتحسن اخلاقه في البيت اتوقع هذا نضج لأنه بيصير أب فديته .. رن جوآلي رديت
: غالية تجهزي نص ساعة بجي معي الضيوف اللي قلت لك عنهم
غالية : طيب كم عددهم
رائد : ما عليك أنا متكلف بكل شي بيوصل من بره استقبليهم عدل هذا الاهم
غالية : طيب
رائد : صح وخلي ناتالي معك أنا يمكن اتأخر في الوصول عنهم
غالية : ان شاء الله اهم شي انتبه لنفسك
قفل مني ، قمت أتجهز ..~

***

هنادي : يمه ورا ما نسآفر صرنا ربيع و الناس معطلين
دانية : الله و العطلة كلها اسبوع
معاذ : احمدي ربك ولا تدرسين اربع شهور صف واحد
دانية : مايخصك
معاذ : يمه حاكي ابوي نبي نسافر كلّنا "شد على كلمة كلنا"
أم فارس : ابوك قال انت ما تروح ولا مكان وتستاهل
معاذ بضجر : يـــمــــه
دانية تضحك عليه : احسن
دخلت شروق : السلام عليكم
الكل : وعليكم السلام .. جلست معها كوب حليب بالفراولة تشربه
معاذ : وانتِ مثل الاطفال حليب فراولة ؟
أم فارس : وانت وش عليك من بنيتي ؟
دانية : يمه ما تعرفينه ما يقدر يمسك نفسه شوي
شروق : اسم الله علي حلال ابوي مو حلالك
أم فارس : شروق يمه وش الغداء اليوم ؟
شروق : اممم مفاجأة دآم وليد بيوصل بعد شوي لا تخافون بيعجبكم
دانية : ايه الحب و الدلع حق وليد بس ولا غيره مافيه
شروق : لا و انت الصادقه الحب للكل لوليد ولغيره
هنادي : ما شفنا هالغيره من ؟ اعطي امثله
شروق : ليش يعني أنا طآبخه صحن بس لوليد وسآحبه عليكم
معاذ : تسوينها خبز ايدي
ام فارس : يلا عاد احمدوا ربكم عندكم ان هالاخت صدق ما تستحون
هنادي : يمه متى بالضبط بيوصل وليد ؟
معاذ : ان شاء الله وحده ونص بيوصل المطار
دانية : من بيستقبله ؟
شروق : فارس
دانية بسرعة : لا لا وش رايكم نروح نستقبله حنا
معاذ : ايه يمه تكفين خل نستقبله
ام فارس : لا اخوكم بيجيبه
هنادي : يعني بيجي العصر
شروق : ايه يمه تكفين خليهم يروحون حرام يقعد كل هالوقت
ام فارس : خلاص بكلم فارس اشوف شوره .. طلعت وخلتهم
دانية : يا رب توافق يا رب
هنادي : وش كل ذا حب لوليد و لا الطلعه ؟
معاذ : هنادي بلاك ما جربتي الحبسة وقسم بيطلع لي نخل
رجعت ام فارس : خلاص بتروحون بس انتبهوا على انفسكم
معاذ و دانية يطامرون و يحضنون بعض : وه فديتك مآمتي
طلعوا مسرعين يبدلون
أم فارس و بناتها يضحكون : الله يكملهم بالعقل ...~
.
.
.
.

تم الجزء الحادي عشر


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجزء الثاني عشر ~

ﯾﺂ ﻗ̮ـ̃ﻟﺑ ﻟﺂ ﭠﻗ̮ـ̃ﺳـﮯ ﭠگـﭬـﮯ



تجهزت انتظر الضيوف لبست بنطلون جينز أسود مع بلوزة حرير واسعة ملونه مابين اصفر و اخضر فاتح وخطوط رفيعة اسود فليت شعري اللي جعدته حطيت عليه طوق بورده كبيرة و اكتفيت بقلوس لشفايفي بس .. ما اشغلت بالي في التفكير جاتني ناتالي في الصالة قالت لي الضيوف وصلوا قمت وقفت وهي راحت تفتح الباب عشان يدخلون دخل رائد بالاول وقف بعيد عني تعجبت منه : رائد انت جيت
ما نطق ظل يناظرني و ناتالي واقفة ماسكه الباب وهو مفتوح معناه فيه احد بيدخل
قربت من رائد وفجأة دخل شخص ، صرت اناظر في الشخص ما جا في بالي اي تفسير ناظرته ناظرت رائد ناظرت ناتالي وكأنهم اللي يتحاشون بنظرهم عني ؛ من هذا ؟؟
رائد : حيآك يا عم تفضل
قفلت ناتالي الباب ،
: السلام عليكم
ناتالي رائد : وعليكم السلام
أنا لازلت بصدمتي اللي اشتدت علي يوم نطق رائد : أعرفك سيف بن عبدالعزيز ............ أبوك يا غالية
حست بسكاكين تغرس في بطني مو قادرة اوقف اكثر انحيت ورفعت راسي لرائد
: وش تقول انت !! نزلت دموعي بدون لا احس : ابوي ؟
سيف : غالية أنا ابوك
صرخت فيهم : لا تكذب علي انا ماعندي اب رائد ليش تسوي فيني كذا ليش
انهرت طحت على الارض موجوعة ومنهاره وكل شي قاعده ابكي بهستريا قربت مني ناتالي رفعتني على الكرسي وانا لازلت ابكي جابت لي كوب مويه هدتني : بس خلاص عشان البيبي ما يتحمل منك الزعل
صرخت فيها : شلون تبيني اهدى شلون
ما نطقت ظلت تتأملني رائد بعد عني بينما هالشخص يناظرني بنظرات عجزت افهمها
بعد دقايق صمت مرت كأنها ساعات ..
رائد : تفضل عمي ، دخلنا كلنا الصالة الداخلية المرتفعه بدرجتين
قبل لا يجلس همس لي : ما راح تسلمين على ابوك
رفعت راسي ناظرته : توك تعرف انك ابوي وينك عني من زمان ليش توك تعرف انك ابوي وينك وينك ؟
سيف بهدوء : أنا جاي اعلمك كل شي اتمنى تسامحيني انا قسيت عليك وعذبتك بعد بس كله غصب علي يوم كان تركي لامك صدقيني اني تركتكم بجسدي بس روحي وقلبي وعقلي معكم كنت البي طلباتها وطلباتك مابغيتكم تحتاجون احد ، جيت لك يوم زوجتك لرائد اللي بعدك عني ولا قام يوصل لي اخبارك قلبي انفطر عليك اضطريت اجيب ناتالي عفوا اختك دلال !
فتحت عيوني : ناتالي ... دلال ... اختي ... أنا عندي اخت !!
رائد : غالية ناتالي اسمها دلال وهي اختك بنت ابوك الكبيرة
حسيتني باطيح منهاره ثبتني رائد ناظرته ولفيت نظري لـ .. سيف و ناظرتها ناظرتني بترقب تشوف ردة فعلي ثم نزلت عينها
غالية : ناتالي انتِ دلال وتصيرين اختي ؟
ما رفعت راسها و جهها صاير احمر رحت لها رفعت راسها : احكي انت اختي احكي
رفعت راسها تناظر فيه عيونها غرقانة بالدموع صوتها اقرب لهمس هادئ : why you did it with me " ليش سويت فيني كذا ليش "
سيف : خلاص كافي ماعدت اتحمل
غالية تبكي : انا اللي مافيني اتحمل وش قاعد يصير وش كل هذا ؟
رائد : اهدي غالية الله يخليك شوي بس
جابت لي مويه وشربتني : سامحيني غالية مابيدي شي
سيف : غالية سامحي اختك هي مالها ذنب أنتم خوات الله يخليكم لبعض انا بنسحب من حياتكم ، لف على رائد : أمنتك الله ببناتي لا تضيعهم مثلي ....
لف يطلع من البيت واضح فيه الانكسار أنا عشت معه فترة وكنت اشوفه باجازاتي طول عمره قوي صلب مايهزه شي حتى يوم تضررت شركته بالبرازيل بسبب نواف ما انكسر كذا ولا حتى اهتز ....
أول مرة في حياتي قلبي يقسى .. و على أبوي !!!


***

الساعة 2:50 تأخرت المفروض من قبل اكون بالبيت ادري تأخرت على الغدا بس مو بايدي اضطريت ادخل بمريضة لجراحه العملية انتهت بنجاح بعدما تطمنت على المريضة انها بصحة واستقرت حالتها طلعت بروح البيت ... نص ساعة كانت تكفي اني ادخل البيت بعدها بسلامة ، فديتها شروق ما رضت احد يتغدا حتى وليد وابوي صبرته بخفايف تعرفون مرضى السكري
كانت تنتظرني وقفت يوم شافتني : هلا وغلا ابوي
فارس : هلا بك آسف تأخرت عليكم
نزل معاذ ناوي لي بهواش لاني سبب جوعهم خصوصا ان الاكل طبخ شروق لا يعلى عليه وسمع الكل منه بوصولي نزلوا للغدا ...
معاذ برفعة حاجب : أخيراً سيد فارس كنت ماجيت بعد
ابتسمت له : وش اسوي عاد عملية طارئه
دانية : وليش ماخليتنا نتغدا جوعانين كله منك
شروق : معاذ دانية خلاص عاد فارس حبيبي روح بدل و اغسل و تعال ننتظرك
دانية سكتت بينما معاذ بقهر: لا وش رايك روحي جهزي اوضاعه بعد مسكين يمكن مايعرف يبدل و يغسل بنفسه
وليد : معاذ لم لسانك كلنا جوعانين على الاقل انا واصل من السفر انت وش سويت
فارس : شفت كيف !
وليد : بزران و يظلون بزران
نزلت هنادي بركض وهي اللي كانت سامعة كلامنا من قبل
: فويرس وجع مت جووع و المشكلة الاكل يشهي ريحته واصله آخر الشارع
فارس : هههههههه آسف والله آسف بس دخلت جراحه عاجلة
وليد : الحمد لله على السلامة يلا عاد لا تطولونها
دانية : ايه بسرعه امي و ابوي ينتظروون في السفرة ...~

***

طلعت من المستشفى على طول للمطار استقبل امي فرحتي مو مصدقة انها خلاص بتعيش معي في الرياض في شقتنا .. كنا في طريقنا للبيت
أم رؤى : كيفك يمه وش مسويه بدنياك
رؤى : بخير يمه بخير من شفتك نسيت كل اللي راح
أم رؤى : الله يخليك لي يا يمه كنت اتمنى ترجعين الطائف اهون من القعده هنا
رؤى : يمه خلاص انسي ما راح يوصلون لنا يكفي وضعنا بعدين ماعندنا شي نخسره بعد شوفة عينك كل اللي عندي راتبي و ما ينتهي الشهر الا وهو مخلص قبله
أم رؤى : الله كريم يا بنتي الله كريم بيفتحها بوجهك يوم ويفرجها عليك
رؤى : آمين ايه يمه هذا اللي نبيه بس دعوآتك ورضاك
عآد فلتها امي ما صدقت خبر : يا جعلني اشوفك مع ولد الحلال على كوشتك و اشوف بناتك وعيالك يا رب
ابتسمت لها لفيت وجهي جهة الشباك تذكرت رائد .. و غالية ! ..~

***


ھَہّــۆ .... ﺂﺧـﯾ !

بعد صلاة المغرب كنت نازلة بروح السوق ملكتي نهاية هالاسبوع طبعا اخذت اذن بابا ، كان متعب طالع باتجاه الدرج مريت من جنبه ولا كلمته انا ماختلط فيهم كثير بعكس رهف لانها فرضت نفسها علي
متعب بحده : ما تسلمين ولا تسألين ؟
ياسمين : كيف حالك
متعب : بعد وش ..
ياسمين : آسفة ،، جيت بروح مسك ايدي استغربت حركته
: ياسمين انا آسف على ذاك اليوم واني جبرتـ ...
قطعت كلامه و انا ابوس راسه : ادري انك تبي مصلحتي
تفاجأ من حركتي و بصراحة حتى انا تفاجأت من نفسي
متعب : راضية علي ما زعلتي
ياسمين : متعب انت اخوي و مهما صار ما ترضالي الا اني اكون سعيدة وانا واثقة من اختيارك لي
ابتسم بوجهي : معناه اقدر اوديك للسوق
رديت له الابتسامة : لا تتعب عمرك بيوصلني السواق
نزلت رهف مسرعه كثير لدرجة انها طاحت على متعب اللي فقد توازنه و طاح
رفعها و قام : وش ذا حشى قبيلة مو وحده خفي اكل و خفي طفاقه بغيتي تذبحيني
انحرجت كثير : امممم متعب ما شفتك معليش
خرب لي شعري : دبه فديتك
كنت اناظرهم لاحظت في متعب حنان ماقد شفته لانه دايم معصب و برا البيت ماعرفه زين حتى يشبه ابوي خالد في طريقة كلامه
لفت لي رهف : سوس بجي معك كويس ما طلعتي
ياسمين : طيب جيبي عبايتك
متعب : بسرعة ولا بنرووح نخليك
ياسمين : متعب لا تتـ ..
متعب : اشششش مالك شغل بوصلكم وبتسوق معكم لازم اكشخ في ملكة اختي يمكن القى لي عرووس ما تدرين
ضحكنا من كلامه طلعت رهف ركض فديتها على خفتها وحركتها ما تنحف ... مدري وش السبب !

***

حبست عمري بغرفتي .. لا رائد ولا ناتالي ، عفوا دلال قدروا يغيرون رأيي
كنت محتاجه لهالوحده ابكي فرغت طاقتي بالبكاء ما قدرت اسامحه ولا قدرت انسى الم ودمعة ماما عشانه واصلا هو ليش سوا فينا كذا
رائد كان يقول لي لا تفتحتين على نفسك ابواب وتبين تعرفين كل شي يقول يمكن ابوك بعذره يوم سوا كذا وش عذره يا رائد وش عذره يوم ترك جنين ببطن امه ؟!
ودلال مو قادرة اسامحها ليش هي بعد خدعتني كانت معي طول الوقت 6 سنوات ما حكت ولا تكلمت ، تذكرت يوم اني سمعتها تحكي عربي بالليل في غرفتها
فتحت الباب طلعت بخفه لقيت دلال محزنه .. ورائد عابس بجنبها ~

***

مّنٌ أٌرٌوً۶ـ أًيَأَمَيّ مُعّ أِخُوّتُيّ ؛!

الساعة 10 يالله خلصنا تسوق بس باقي رهف تبي شوز وانتو بكرامه رحلة ممتعه جميلة ولا رحلات تسوقي مع هند و رؤى فقدتهم البشعات .. دخلنا آخر محل لنا اليوم
متعب : فوفا ها جا مقاسك ؟
رهف : اممم خليه يعطيني 38
متعب : لا بجيب 40
رهف بعصبية : اقولك 38 انا اعرف مقاسي
متعب يتمسخر : ايه بدليل بدينا من 36 اعترفي رجلك دبيه مثلك
رهف بمرح يخفي ألمها : مآلت كاشفني جيب 40
متعب : كان من بدري بلا هالحوسه دوختينا و دوختي الرجال
رهف : يووه ميتوو خلاص لا تقعدلي على الحركة وش دراك يممكن يدخل في رجلي
متعب : كذا سبحان الله بدون لا تنسمين ولا شي
رهف : ايه بعدين يا زيني من دبيه
متعب : فديتك يا روحي احلى دبية بس لاتكثري علينا هالحركات وتصيرين الاجمل على الاطلاق
كنت واقفة اناظرهم ابتسمت على كلامهم سوا رهف بجد مرحه و فرفوشه صح جمالها مو بذاك الزود و دبية بس تعرف تحلي عمرها و جاذبه الناس لها بعكس شذى رغم جمالها متكبرة و شايفه عمره منفرة الناس من حولها
متعب ماتوقعته ابد بهالاخلاق و هالروح شفته كذا مرة اختلف مع امه بس اللي اعرفه انه شديد ولا يقعد في البيت وبصراحة حقدت عليه يوم جا يغصبني انزل للرجال
انهينا التسوق و تعشينا في مطاعم السوق ، ورجعنا للبيت

***

خلصنا عشاء خلاص قمت الم الصحون و خالتي ام رؤى تساعدني
هند : خلاص خالتي ارتاحي انا بلمها
ام رؤى : خليني اساعدك يا بنتي
هند : لا خالتي تكفين عشان خاطري اقعدي انا متعودة على حوسة البنات
ام رؤى : لا تتعبين
هند : مو تعب كلها صحنين و كم ملعقة
ام رؤى : الله يحفظك يايمه و يعطيك القوة
قامت راحت لبنتها في الغرفة كانت سرحانه و واضح عليها الحزن
: رؤى يمه ماكليتي شي وراك وش اللي صاير معك
رؤى : مو مشتهية يمه
أم رؤى : فيك شي احكي لي
رؤى : يمه مافيني بس ضايق صدري على حالة عندي في القسم
ام رؤى : الله يشفيه
قامت طلعت متكدرة على بنتها .. رؤى كان شاغل بالها غالية و ظلمها لها من كم يوم بس عرفت الحقيقة ولا قدرت توصل لها عشان تعتذر منها
وبعد حزينة لان الوحيد اللي خفق قلبها له .. مو لها

.
.
.
.
.

تم الجزء الثاني عشر


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجزء الثالث عشر ~


ﺻ̶ﺑ̐ــﺈ̃פ̲ـيٓ ﻣ̉ﻌ̲ـﮪ̯ـﻣ̲ !


قمت بنشاط ومرح اليوم عندي امتحان مستعده له من كم يوم اكيد هذا ميد تيرم مو لعب نزلت أجهز لهم الفطور ادري فيهم كل من يقوم على دوامه وبتقوم حرب لو لوليتا ملخبطة لهم في الاصناف بعضهم سبحان الله يصيرون نباتيين على الصبح
سلمت على امي : كيفتس يمه اليوم
ام فارس : بخير طولما انا شايفتس بخير
شروق: جعلني ما ابكيتس حبيت على راسها
ام فارس : الله يرضى عليتس و اشوفتس معرسه وحولتس بنين و بنات
انحرجت كثير من دعوتها قلت بدلع : يمااااه تبين تخلصين مني
ام فارس : افااا من يقوله
شروق : يمه لاحقه الحين زوجي فارس و وليد و هنادي لاحقة علي
ام فارس : الله يبلغني فيكم يا رب
قمت بروح للمطبخ : يمه بروح اجهز البوفيه تعرفين بعد شوي كل من بيقوم و بتبدأ حرب ادري فيهم
ام فارس : عساتس على القوة يمه
نزلت مع الدرج لقيت شروق رايحه باتجاه المطبخ : صبح صبح يا قمييييييييل
رمت لي بوسه على الهوا : صباحك سكر يا سكر
ابوي دخل من الباب راجع من المسجد معه الشباب : اسمع ناس تتغزل على الصبح في بيتي
ضحكت وانا ابوس راسه : وانا اقدر يا حلو الا اني اتغزل فيك
معاذ : ايه اسطوانه المصلحة اطلبي وش تبين بسرعة
فارس : يالله صباح خير
ام فارس : دآم الكل مجتمع لا تتعبون اختكم رايحه تجهز لكم بوفيه افطار
وليد : فديتك يا شروق يا بعد عمري
معاذ : وش دراك انها شروق
وليد : من بتطلع يعني دام هنادي قدامك دانية مثلا ؟!
معاذ : بعيد الشر بس ما تدري ممكن تكبر فجأة
فارس : صدقني معاذووه دانية ما بتكبر فجأة الا يوم انت تكبر فجأة
ابو فارس يضحك : مدري متى بيعقل هالولد
معاذ : قلت لك تبيني اعقل ، زوجني
هنادي : يمه وش كنتِ تتوحمين فيه وانت حامل فيه
ام فارس : والله علمي من علمتس يمه كلكم نفس الوحام الا فارس
فارس بابتسامة : وآضحه يمه ما يحتاج أنا الكبير و الوسيم و الانيق و الدكتوور و ...
وليد : بس بس بس أكلت الجو علينا
ابو فارس : عيالي كلهم وسيمين !
معاذ : وشهد شاهد من اهلها
جات شروق ودخلت وراها دانية : السلام عليكم
الكل : وعليكم السلام
شروق : خلاص احط سفرة مو بوفيه
ابو فارس : ايه يا يبه بنفطر سوا اليوم دام الكل موجود
شروق : على امرك يبه
دانية صوتها تضخم من النووم : معاذ رسمت لي الخريطة ؟
معاذ : بسم الله انتِ بنت ولا ولد
دانية: وش شايف ان شاء الله
معاذ : والله اللوك بنت بس الصوت ولد
دانية بدلع : مآمي شوفيه
أم فارس : خل اختك في حالها
معاذ : هذا جزاي راسم لها خريطة الجغرافيا دولة تنزانيا بدقه متناهيـ ...
وليد : بس عاد ما صارت تذلها على رسمه
معاذ مد بوزه : طيب بسكت
دانية : هنودي صباحوو
هنادي : صباح القشطة
فارس : الله يالدنيا من بين هالحضور مافي الا يقلد صوتها " هنودي صباحوو " ؟؟
دانية : صباحوو كلكم
ابو فارس يضحك : شكلكم مطولين ما وراكم دوامات ؟
دخلت شروق على كلمته : السفرة جاهزة ، قآم الكل بيفطرون ويفترقوون ..~

***

لك غلاوة .. ماهي لغيرك من الناس
لوهي غيوم ...
هزت الدنيا برعدها


ما قدرت أنام الليل بس قدرت آخذ لي غفوة بسيطة بعد الفجر طلعت احسني جوعانه مآبي اللي صار يأثر على ولدي حبيبي ، نزلت الصالة لقيت دلال قاعده
وقفت : غالية
وقفت بدون ما الف عليها و لاتكلمت : ...
قربت مني وحسيتها متردده باللي تبي تقوله : أنا آســ ـفه سامحيـ ...
قلت وعيوني غرقانة بالدموع : ليش سويتي فيني كذا ؟ ليش ما علمتيني ليش ؟
حمر و جهها و لمعت عيونها تستعد لنزول دمعه : غالية أنا مجبورة ومضطرة
ماكنت ابي لا انا ولا انتي اني اعيش هالموقف بس هذا فوق طاقتي ، غالية كل اللي صار معك صار لي انا بعد عشت بعذاب و تعارضت رغباتي وسكت غصب عني
هذا سيف عبد العزيز ما تعرفينه ولا عمرك بتعرفيه !
غالية : ليش مو انتِ بنته ما يحق لك تتكلمين
دلال : السالفة غير عن اللي انتِ متوقعة
غالية : مو قادرة اتخيل انه فيه شي بالدنيا ممكن يخلي هالحواجز بين اب و بناته !
دلال : قصة هو الوحيد ممكن يفهمنا اياه
سكت ماعندي شي اقوله قلبي مو راضي عليه مو قادرة اشوفه !
دلال بحنان : غالية اليوم موعدك ما بتطمنين على ولدك ؟
غالية بحزن : ما كفاني الحزن و العذاب من ابوه يطلع لي جده بعده
دلال : هونيها وتهون ، شوفيني عايشه قدامك وانا اللي فقدت زوجي و ولدي لا تسوين مثلي
غالية مصدومة : وشو ؟!
دلال تحاول تخفي حزنها : لا تهتمين ماضي نسيته
غالية : مو قصدي اذكرك و ...
قطعت عليها حكيها وهي تحكي بمرح : يلا لا نتأخر على الموعد ، بشوف ولدي كيفه
رحت لها حضنتها قبلت راسها بصمت ، مشيت من عندها ..

***

المستشفى صاير كئيب بس مهون علينا وجود ياسر بروحه الملقووفة المرحه
لقيته واقف عند اللفت : ها ياسر وش عندك تضحك
ياسر : لا ابد بس روحي شوفي يزيد و سعود
رؤى : وش فيهم ؟!
ياسر : متورطين مع الدكتور لويس احسن يستاهلون
رؤى : هههههههه من جدك لويس
ياسر : ايه انا انحشت لا يضمني للقائمة مالي شغل الزم ما علي نفسي
رؤى : ياسر تكفى تعال معي لويس لو شافني لحالي بيهاوشني عشان تقرير حالة قدمته له رودي ناقص
ياسر : لا اسمعي بتهزأ عشانك مستحيل لو انك ليلى بعد عيني ممكن
فهيت : وش جاب طاريها الحين
رجع شعره على ورا وو ابتسم بخبث : ليش تغارين !
شهقت و فتحت عيني على آخرها : وليش ان شاء الله
ياسر : لا بس كنت ملاحظ نظراتك لي ولا تحسبين اني مانتبهت يوم ما باركتي لي ادري كانت عينك علي
بلهت اناظره لثوآني ثم انفجرت ضحك : من جدك ياسر هههههههههه ماتوقعت مهبوول لذي الدرجة
ياسر بحرج : ليه طيب وش فيني مآني قد المقام ولا مو رائد اللي خاقين عنده تراي اعرف حركاتكم وسمعت كلامكم عنه واصلا كل شي في المستشفى اعرف عنه
كشرت بوجهه : مالت عليك وخر من وجهي بروح لحالي لا تمن علي
ياسر : أحسن ومشى خلاني وهو يضحك
طلبت المصعد وأنا أفكر في رائد وطرت علي غالية !

ﻁَ̲ﻣُ̲ﻧً̲ﯾَ̃ يَّﺂ̲ ﺩَ̲ﮚ̷ﺗَ̲ﯙ̷ً̲رٌِ


كنا قاعدين على الكراسي في الممر ننتظر دوري للدخول قبله كنت معطيه تحاليل دم و بول ( تكرمون ) دلال تربت على كتفي و تناظرني وكأنها تطمني
طلعت الممرضة : غالية أحمد
دلال وقفت : يلا غالية دورك
دخلنا على الدكتورة : السلام عليكم
الدكتورة : وعليكم السلام تفضلوا وين المراجعه ؟
غالية : أنا غالية
رفعت الدكتورة اوراقي ونتايج تحاليلي من الملف : انتِ ما سويتي Ultrasound ( أشعة فوق صوتية )
غالية : لا اليوم جايينك عشان نشوف البيبي
رجعت عينها على الاوراق ثم رفعت راسها : بس انتِ في الشهر الثاني تونا على التحديد
دلال : لا تقصد صحه الجنين بغض النظر عن نوعه
الدكتورة : طيب شويات راجعه
طلعت الدكتورة وانا الف لدلال متوترة : دلال خايفة كثير
دلال : وبعدين غلاي لا تصيرين طفلة
غالية دمعت :...............
دلال : وبعدين غالية ؟؟؟؟
مسحت دمعتي و دخلت الدكتورة : تفضلي معي للغرفة الثانية
طالعت في دلال : قومي معي مو رايحه لحالي
قامت على حيلها : يلا قدامي
رقدت على السرير ساعدتني دلال وحطت الجل اسفل بطني بدت الدكتورة تمرر الجهاز علي وظهرت على الشاشة صورة صغيرة .. واضح انه النونو
انا ما كنت اشوفه بوضوح لاحظت ان دلال تغيرت ملامحها و بعد الدكتورة حسيت بشي لان دلال تفهم في النساء و الولادة وكنت دوم اشوفها تقرا كتب و تشوف افلام في هالمجال
قلت بفزع : دكتورة وش فيه ولدي فيه شي ؟!
الدكتورة : بسبقكم للمكتب وقامت طالعه
لفيت لدلال : دلال تكفين تكلمي فيه شي ولدي
دلال تتصنع ابتسامة : خلاص حياتي الحين بنروح نشوف الدكتورة
مشت غالية قبلي دخلت للدكتورة وقعدت : دكتورة ولدي فيه شي
سكتت شوي ثم تكلمت وهي تناظر صورة الجنين : ما اقدر اخبي عليك في هالموضوع لازم تهتمين اكثر بنفسك و تحافظين عليها انتِ روحين مو وحده
غالية علا صوتها : دكتورة وش صاير
الدكتورة : عندك بداية اجهاض
غالية : كيف يعني ؟
الدكتورة : ما راح اقولك تطمني ولا اقولك خافي بس لازم تنتبهين على نفسك وانفعالاتك اكثر عندك بداية اجهاض والحمل لازم يثبت وترتاحين راحه تامه لان مو من صالحك لو فقدتي الجنين ولا نسين ان حملك عزيز !
دلال : عزيز !!
الدكتورة : انتِ حملتي من قبل ؟
غالية : لآ
الدكتورة : وكم لك متزوجة ؟
ناظرت دلال بتوتر ولفيت للدكتورة : 11 سنة
الدكتورة : استخدمتي موانع ؟
غالية : لا
الدكتورة : عشان كذا اقولك لازم تحافظين عليه لانه لو راح مدري متى بتحملين بعده
دلال : دكتورة كيف مستوى الخطورة الحين عليها و على الجنين
الدكتورة : على الام مافي خطر ولله الحمد بس الجنين في خطر عشان كذا لازم تاخذ قدر كافي من الراحة وياليت لو تتمد 90 % من يومها على ظهرها وتقلل الحركة وتبعد عن الانفعال
دلال : مشكورة دكتورة يعطيك العافية
الدكتورة : هلا حبيبتي انا بالخدمة ، بعد اسبوعين اشوفك عشان اقيم حالة الجنين
غالية : ان شاء الله
طلعنا من عندها و انا قلبي يتقطع على ولدي اللي بيروح من بين يديني ...
"" الحمل العزيز للي ماتعرفه : هو الحمل اللي يصير بعد مده طويلة من الزواج او حتى يكون فيه فرق وآضح بالعمر بين الابناء وتكون الام سليمة و الاب سليم ولا تم استخدام أي موانع للحمل ""

***

مرت اسبوعين ما فيها جديد .. غالية واضح سامحتني ابوي ما قام يدق علي رائد اختفى ما قمنا نشوفه وهذي حياتنا بالروتين .. طفل غالية كأنه تحسن الدكتورة لازالت على توصياتها و بصراحة نفس الدكتورة مو عاجبتني ودي اغير المستشفى بكبره و الدكتورة لازم اعطي غالية خبر لاتزعل صايرة حساسة هاليومين ...

***

فهد ( ابو سعد ) : عشاء بسيط في بيتهم
سيف : وليش ما تفرحها ؟
فهد : ودي بس هي رافضة ما ودي اضغط عليها عطيتها تكاليف الحفل
سيف : ومتى العشاء ان شاء الله
فهد : يوم الجمعة الرحلة ، قبله بنسوي العشاء
سيف : ما شاء الله على البركة
فهد : يبارك فيك عقبالك
سيف : لا يخليك لي ، أنا مو وجه زواج
فهد : وليه ان شاء الله
سيف : ودك تدعيلي ادعي لبناتي غيره لا
فهد : الله يحفظهم لك , الا وش صار على غالية
سيف : من رفضتني ماعرفت لها خبر حتى دلال ماعدت شفتها
فهد : الله يكون بعونك عاد انت حاول تلين قلبها و تكسبها لا تخليها كذا مصيرها تفهم كل شي
سيف : ادري بس انا بعد غلطان و اكبر غلطان مالي وجه اقابلها ثاني
فهد : لا بتروح ولو اضطر الامر ، انا بوديك لها بنفسي
سيف مو عارف وش يقول لآنه ببساطة عاش التشتت اللي يعيشه دوم في مسألة تتعلق ببنت قلبه غالية !

/
\
/
\

على الغداء اليوم كنا جالسين الكل ساكت وشكله سرحان بعآلم ثآني قطع سكوتنا وهو يحكي
: زواجي بيكون الأربعاء حفلة جداً مختصرة و إللي يبي يحضر حياه الله و الله ما بيبي عزيز و غالي تعرفون كلكم أولاد قلبي
كنا نناظر في بعض تكلم سعد : ألف مبروك يبه
رائد : أكيد بنحضر يالغالي
كنت ساكته ما علقت بشي ساره باركت لأبوي بعد
لين : بتسكن معنا ؟
أبو سعد : إحتراماً لكم و عشان تآخذون راحتكم و تاخذ راحتها لآ
لين : الحمد لله قامت من على السفرة و لاحد حاول يمنعها أبوي يعرف بحساسيتها كثير
ساره تلطف الجو : معقول بيصير عندكم أخ أصغر من عيالي
رفعت عيني أناظرها لاشعوري ثم ضحكت بصوت عالي
الجازي مبتسمة من عفوية ساره المنحرجه من ضِحكت رائد : اللي مكتوب بينشاف
حسيت أبوي تطمن من كلمة الجازي و ابتسامتها تذكرت غالية وحملها من أمس مدري عنها ' لو تدرون إنه كم شهر بس و أصير أب ما تصدقون '
سعد : يبه وين مسافر شهر العسل ؟
ابو سعد : ما راح اطول اسبوعين بس وراجع بنروح النمسا و جنوب افريقيا
سعد : يووه يبه لا تخليني أتهور و اروح معكم ودي اسوي مغامرة بداخل ادغال افريقيا بس بعض الناس مو راضيين
ابو سعد : جرب حظك قال يبي يجي معنا
رائد : هههههههههههه فك نفسك أبو فواز
سعد : شكله مآيمدي
الجازي : اخواني مهبل
ساره بهمس : توك تدرين
الجازي بعفوية : اسم الله عليهم
سعد يضحك : مجنونة وهبلة وكل شي
حسيتها منحرجة وبتغير السالفة : ساره وين عيالك
سارة بانزعاج : الله اكبر عيالي كلهم اثنين قالت عيالي
رائد : الحين فواز كم عمره ؟
سعد : سبع سنوات و عبد الإله 4 سنوات
رائد : ما شاء الله ، وسرح بفكره بعيد شوي !!
الجازي : الله يخليهم لكم
الكل : آمين

***

ملكتي تأجلت لان بابا كان عنده شغل و ضغط الفترة الماضية مو مكلة تأجلت بس اسبوعين .. زين لي حتى جهزت نفسي كويس يالله مو مصدقة بكرة ملكتي بكرة بس بصير حرم فؤاد ......

.
.
.
.
.

تم الجزء الثالث عشر

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


يوم حفل الملكة ~



من قال ان الحب في لحظه يضيعـ
من قال ان الورد يذبل في الربيعـ
دام الامل باقي برغبه واقتناعـ
ماجفت اوراقي ولا اهتز الشراعـ




اليوم يوم ملكتي كنت أبيها عائلية بس بابا يبي يفرح فيني يلا ما علينا اهم شي املك واخلص فايزة لو ودها ماتزوجت بس الحمدلله مو بايدها أبوي كان فرحان كثير لأن اللي فهمته مؤخراً إن أبو ناصر يصير صديق أبووي و يشتغل معه بعد ، دخلت علي رهف
: أنتِ قاعده للحين قومي وريني طولك سوي أي شي
ياسمين : طيب بقوم لا تنفخين
رهف : متى الكوافيرة توصل مو كأنها تأخرت
ياسمين : لا هي قالت بتتأخر شوي بتجي الساعة 6
رهف : الساعة 6 ليه وقتها تلقين حتى المعازيم مخلصين قبلنا
ياسمين : يمدي إن شاء الله إلا صديقاتك متى بيجون ؟
رهف : مدري بس انا لازم اخلص بسرعة عشان استقبل الخلق
ياسمين : طيب وش فيك مطفوقة كذا اركدي
رهف : اختي بتعرس كم مرة تصير في الحياة بشعه مآحبك
ياسمين : أفا ليه ؟
رهف : متى جيتي حتى تبين تروحين ماتهنيت فيك
ياسمين : ولا يهمك بزوجك اخوه الصغير و نصير قراب كثير
رهف راحت لعالم الأحلام : الله فديتك سوسو متى بس
ياسمين : مو بصاحية ابد الله يخلف عليك
طلعت من عندي يوم سمعت امها تناديها ودخل علي متعب
: كيف العرووس
ابتسمت له : بخير
متعب : مستعده
نزلت راسي أفكر مو متحمسة كثير على إني اموت في فؤاد
متعب : وين رحتي انا هنا
ياسمين : متعب من بيحضر الملكة
متعب بتفكير: اممممم عمي فهد و عمي ناصر وعمتي منيرة و المعارف واصدقاء العائلة و صديقاتك يعني فيه حضور لا تخافين
ياسمين : طيب
متعب : ليش قاعده متى بتجهزين صح اني ما افهمم في اموركم بس مو المفروض تخلصين بدري
ابتسمت وقلت : لسى الكوافيرة ماجت تسبحت و انتظرها ورؤى بتجي بعد شوي و بعد البنات
متعب : لا اوصيك أبي قمر وغمز لي
ضحكت : مو صاحي
قام بيطلع : بمر اشوفك وبتصور معك يعني لازم تكشخين سمعتي
طلع و دخلت شذى ، وش عندها العائلة بالدور
: مبرووك يا عروس
ياسمين : يبارك فيك وعقبالك
حركت شعرها بغرور : ياحظه اللي بيآخذني
ما علقت عليها
شذى : اقول ياسمين
ياسمين : هلا
شذى : المفروض تكونين تتجهزين الحين وين الكوافيرة عنك
ياسمين : بتجي بس اعتذرت صار لها ظرف
شذى وقفت : طيب انا بروح اجهز لازم اطلع شي مو حيالله شي
ياسمين تناظرها بغرابة وش عندها تنازلت وتلطفت معي !!

***

اليوم بروح مع شرووق لملكة صديقتها اللي شفتها بالسوق حبيتها حسيتها طيوبة نزلت الصالة قعدت اطالع برنامج عن الصحة العامة دخل فارس و وليد
: السلام عليكم
هنادي : وعليكم السلام
وليد : وين شروق
فارس : بس شرووق
ضحك ضحكة خفيفة : وين الباقيين ولا تزعل
هنادي : مدري بس شروق اتوقع تجهز اليوم ملكة صديقتها
وليد : ما بتروحين معها
هنادي : الا شفناها بالسوق ومن بعدها لزمت على شروق اني ارووح معها
فارس : زين ابيك تشوفين لي وحده على ذوقك
هنادي : عزمت خلاص
وليد : على البركة من ورانا
فارس ابتسم : مجرد فكرة بس لو لقيتي ما نقوول لا
هنادي : لا ان شاء الله اليوم مو طالعه من هناك الا ومعي وحده لك
فارس : فديت اختي والله
وليد : يعني بصير عم
كان بيرد فارس بس دخول معاذ بحالته سكتته
: وش فيك
معاذ سكت فترة ثم ببرود : مافيني
قرب منه وليد : معاذ احكي
معاذ بصراخ : قلت ما فيني شي خلوني بحالي
فارس يناظر في وليد متعجب رجع نظره لمعاذ وبحده : معاذ
ما رد عليه معاذ وطلع الدرج يركض حتى صقع في دانية ولا اهتم
دانية : آآآآي معاذووه عورتني
استغربت يوم ما علق ولا قال حتى كلمة احسن
نزلت تناظر وليد : وش صار
وليد : علمي علمك
كان فارس معطيهم ظهرهم و كان واضح ان اللي في معاذ اشغله ~

***


يوم لـ فرحتي




الكوافيرة خلصتني قبل طلعت جمالي كنت الف في نفسي على المرايا و هـ يا ناس أجنن <> كانت لآبسه فستان لنص الساق لونه أحمر فاتح جميل جدا معطي جسمها لون وردي حلو بالنص ورده كبيرة نوعا ما لونها اسود على الرغم من ان فيها سمنة الا ان جسمها حلو يتعبر بس طبعا محتاجة تنزل شوي ولابسة جوارب سودا طويلة مفرغة بكل دوائر صغيرة وشبشب واطي بس راقي شعرها الاسود مثل ما صبغته فااتحته مسترسل موخرة قصتها على جنب نازل على جبينها وحاطه طوق اسود بورده حمراء كبيرة فيها فصوص ملونة طالعة تهبل على عمرها <>
طلعت رحت الف اشوف التجهيزات وكل شي تمام ماما مشرفه عليه مو لعيون ياسمين بس عشان الناس ما تحكي عليها .. غريبة صراحة !

طلعت لغرفة العرووس وكانت الكوافيرة تحط لها لمسات اخيرة من الميكآب و معها صديقاتها رؤى وهند المقربات جداً
هند <> لابسة فستان طويل لونه ازرق ومدخله عليه فضي من عند الصدر و من فتحات الجنب موديله عادي و هادي جداً نعووم كثير ولابسه كعب مرتفع شوي بس لانها طويله تقريبا رافعه شعرها بنعومة ولابسه طقم أزرق مع فضي رايق التعليقة وبعد الحلق و الخاتم والاسورة <>
رؤى <> لابسه فستان اسود منفوش شوي تحت الركبة قاصة شعرها البني لتحت رقبتها بشوي خلته مفتوح كامل بس رجعته لورى بطوق مزخرف مثل الزخرفة اللي عند خصرها في الفستان مع كعب عالي راقي كله خيوط مرتفع لنص ساقها مع اكسسوراتها الناعمة لابسه مثل طقم هند بالضبط بس مافيه لون ازرق طالعة اصغر من عمرها بهاللوك وبعد احلوت البنت <>

رؤى : سوسه يا بشعة بتطلقي العزووبية بعد شوي
ابتسمت ياسمين بتوتر : عقبالك
رؤى من قلب : آمييييييين
هند : استحي فيه صغار هنا
رؤى ضحكت باحراج : مو طفلة لو تزوجت تقدر تجيب ولد
رهف قلب وجهها وتلوون تصرف نفسها : اسم الله علي بقعد امرح ببيت ابوي لاحقة على الشقا
ياسمين : فوفا روحي تكفين شوفي شروق واختها و البنات لو جايين طلعيهم لي
رهف : من عيوني يا جميييييييييييل على اني كنت جايه اساعدك تلبسين
هند : ماعليه حنا نساعدها روحي انت استقبلي الضيوف
رهف : طيب ماتقصروون ، باست اختها وطلعت
هند : سوس قومي يلا نلبسك الفستان
وقفت ياسمين وهي متوترة اصلا لفت عليهم على طوول صفرت رؤى باعجاب
: واااو ما شاء الله وش الجمال ذا
هند : اسم الله عليك الله يحرسك راحت تقرا عليها و تحصنها يوم خلصت ضمتها
ياسمين ما مسكت نفسها نزلت دمعتها
هند : لا لا ما اتفقنا على كذا تبين فؤاد يقتلني في مكاني
رؤى : ايه يقول وش مسويات في زوجتي
ابتسمت ياسمين وهي تمسح دموعها : الله لايحرمني منكم بنات بجد لقيت فيكم الام و الاخت و الصديقة
رؤى تلطف الجو : يلا عاد صح عندي ام بس تراي اسوي كذا عشان توقفين معي يوم زواجي
هند تساعدها : عاد انا مثلك ماعندي ام بتصيرين امي يوم زواجي مالي شغل
ياسمين بفرحة : الله يبلغي فيكم يا رب
رؤى تضحك : والله و عاشت الدور ذي السوسه
هند تضحك من قلبها ماتبي هالطاري يكدر عليها : هههههههههههههههه الله لا يفرقنا
الكل : آمين


***

لآزالت .. طفلة !


وصلت البنات ابرار و سعاد مع زوجة اخوها مريم و شروق و هنادي و دانية كانوا عند المرايات يضبطون وضعهم بينما ابرار ونجد و سعاد و مريم سابقينهم جالسين على الطاولة
دقت شروق على سعاد : وينكم يا خايسات لنا ساعة عند المرايا
سعاد : ههههههه يلا جاية لكم قفلت وقامت : بروح اجيب البنات
مريم : اي بنات ؟
سعاد : صديقتي شروق و اخواتها
ابرار : لاتبطون ولا تخلصون السوالف هناك اذبحكم ترى
سعاد : هههههههه ماعليك
طلعت راحت للبنات شافتهم وسلمت عليهم وحده وحده
شروق : شفتوا العروس ؟
سعاد : لا لسى ننتظركم
شروق : وين باقي البنات معكم
سعاد : لا رؤى وهند فوق عندها
هنادي : يلا بنات بسرعة ابي اشوفها
دانية : هنودي لاحقة عليها لسى ما زفوها
هنادي : مالي شغل نطلع لها كلنا " هنادي رغم انها الكبيرة بس احيان تطلع منها حركات طفولية وعفوية بس حلوة منها ^_^ "
دانية تهمس لهنادي : هنودي البنت تضحك عليك
انتبهت هنادي و ابتسمت باحراج : يلا بنات ندخل
دخلوا للبنات يسلمون و قعدوا شوي على الطاولة ، لمحتهم رهف و مشت باتجاههم

***

غريبة ..

جآتني فايزة بعدما بدلت لبسي وكنت قاعده مع البنات يهدوني بالدفتر عشان اوقع
<> لابسة فستان أخضر داخل معه اصفر على ذهبي فيه لمعه كثير مغطي صدرها و ظهرها منفوش بطريقة حلوة من تحت وشكله حيل رايق بدون اي اكسسوار لانها بتلبس شبكة من فؤاد رافعه شعرها بتسريحة متكلفة عبارة عن ظفاير ملفوفة بشكل اسطواني غريب فوق راسها ومزين بشباصات خضراء وصفرا لامعة شوزها كان عالي كثير ولونه متناسق مع فستانها شكلها كان يجنن كثير طالعة قمر <>

فايزة حطت الكتاب قدامها بدون نفس : وقعي
اخذت القلم متوترة وكأنها تفكر طولت شوي على هالحال
هند : اذكري الله سوسو وقعي
رؤى : يلا سوسه وقعي
تشجعت وقعت مدري وش خبصت حطيت القلم نطت علي رؤى تسلم وبعدها هند شفتها ناظرتني شالت الدفتر طالعه والبنات يدخلووون
: مبرووك يا عرووووس
كل وحده فيهم جات تسلم عليها
شروق حاضنتها : مبروك حبيبتي مبروووك
ياسمين تبكي : عقبالك ياعمري
هند : وبعدين معك يا بنت انت وهي بتخربون الميكآب
رؤى : اقول يلا برا خلاص سلمتوا باقي ورانا زفة و تصوير كل الكشخة بترووح الحين
سعاد : مالت عليك تطردنا عيني عينك
ابرار : الله لنا
هند : لا مو قصدها و لفت على رؤى : عيب رؤى وش تحسين
رؤىبلا مبالاة : تعرفيني ما اجامل
هند : الله يعين الحظ قسم بينجلط
هنادي كانت طول الوقت تناظر في هند و كأنها اعجبتها
لفت تكلم رؤى : ما بعد تزوجت ؟ < تقصد هند
رؤى : انا متزوجة وتلقيني معكم .. هزلت
شروق : طول عمرها كذا متى بتعقلين رورو
رؤى ترمش بغرور : يوم يجيني فارسي على حصانه الابيض و يخطفني
هنادي بعفوية بريئة : بس فارس ما عنده حصان ابيض
لحظة سكووت و بعد ما تأملوا بعض انطلقت الضحكات على هنادي اللي مو فاهمة السالفة
: وش فيكم بنات ضحكوني معكم قلت شي غلط
دانية : هنادي يلا ننزل ترى بترووح طاولتنا علينا
ياسمين : ماعليكم انا حاجزتها لكم صديقاتي موصية رهف عليكم
رؤى : يا حبك للهذره خلاص بيرحون يقعدون اصلا متى شفتي صديقات العروس بغرفتها
ياسمين : مايخصك
رؤى : الليلة لك ولا كنت تفاهمت معك
ياسمين : الحمد لله
هند ساكته لانها تحس بالنظرات الغريبة عليها بس مخبية في نفسها انزعاجها
هنادي : يلا بنات ننزل طردتنا ذي المقرودة الملسوونة
رؤى : احمدي ربك انا كاشخه كنت مسحتك هنا
هنادي كأنها خافت : يا ماما
هند قامت : تسويها ذي يلا ننزل بنات
هنادي يلا وراحت مسكت يد هند ونزلتها معهم لطاولتهم
بعدما راحوا رؤى : هين شغلكم عندي يا شلة السعادة
ياسمين تضحك عليها و كأن حدة توترها خفت

***

فوز كانت عندي بالبيت سولفنا ولا حسينا بالوقت لين دقت امها تنبهها للوقت كانت الساعة حول 12 يا عمري عليها قطعت قلبي و هي تبكي محد حاس فيها ولد خالتها اللي تحبه ملكته اليوم خالتها ما كانت رافضتها بس هي ماتبي زواج الاقارب ولاحد يقدر يلومها بعد
لين بطبيعتها الدلوعه : خلاص يا عمري و الله البكا ما بيفيدك بس تتعبين ولا هو بيحس فيك
فوز بقهر: أنا اللي معذبني اكثر انه يدري اني احبه و بين لي حبه و اهتمامه فيني ليش سوا فيني كذا ليش خلاني احبه زود ليش ما صدني و جافاني
لين : خلاص اللي باعك بيعيه لاتندمين عليه هذا ولد عمك يزيد يموت فيك و انت مو معبرته
فوز : ماقدر يا لين ماقدر قلبي مو له لغيره
لين : طيب اهدي الحين صيري طبيعية عشان مامتك ما تلاحظ شي
فوز تمسح دموعها : طيب
قامت وقفت تلبس عبايتها : معليش حبيبتي اذيتك مـ ..
لين تقاطعها : ازعل عليك لو تقولين هالكلام حنا خوات و اكثر ما بيدي شي اسويه لك على الاقل اسمعك لك
ضمتها بحب : الله لايحرمني منك
: ومنك .. عدلت غطاها و نزلت بترجع بيتهم
لين : ما في احد مرتاح .. وحشني بابا !

***

صار وقت الزفة بتزف على زفة ألف بسم الله ... انطفت كل الانوار باقي النور المسلط على الدرج مكان ما تنزل العروس ابتدت الزفه الهادية وكانت ياسمين تنزل لحالها وماشية لين وصلت نص المسار توترت من الأنظار اللي عليها وقفت كأنها دآيخه رهف بتنقذ اختها دخلت بحركة حلوه دخلت معها وهي تلف وترمي عليها الورد كملت معها الزفة على ايقاع سريع وصاخب نوعا ما طلعت على الكوشه وقعدت وصارت صديقاتها يسلمون عليه ويرقصون هنادي نشبت لهند ترقصها !
شروق : هنودي اتركي البنت ذبحتيها
هنادي : ابعدي نبي نخلص الرقصة
هند وهي مخنوقه : لا عادي
سعاد تضحك على شكل هند و هنادي ...
سعاد : خطيرة حركتكم سوس انت واختك في الزفه
رهف تضحك : هذي مو من الخطه بس حسيتها بتطيح قطيت معها
دانية : يالداهية لو انا ببلم ولاعرف اتحرك
رهف : أفا عليك انا سريعه بديهه و منه بعد آخذ بروفه على انظار الناس لو جا وقتي
دانية : جد لازم نآخذها ماتشوفين كيف كشختي ماما تقول عيب ليش كل المكياج
رهف : يووووه ماما كانت تبيني ألبس على ذوقها وبدون ميكآب بعد بس محسوبتك وطقت صدرها : مو هينة شوفيني كيف
دانية : كفو والله تعجبيني
رهف : أفااا عليك ولسى ما شفتي شي
دانية : ايه حنا مو صغار و ابصم لك على ذي الكشخة العجز يدورون على امهاتنا وميلت فمها بحزن : بس مامتي انا بالبيت
شروق تضحك : مو صاحيات

* فؤاد ما راح يدخل بناء على رغبته اللي احترمها الكل وانه يكفي دخوله يوم الزواج لذلك امه ام ناصر هي اللي راح تلبسها الشبكة
كانت فرحانه جدا بعروس ولدها جمال و اخلاق والكل يمدح فيها
ام ناصر بعدما لبستها : الله يسعدك يا يمه مبرروك
ياسمين بحيا : الله يبارك فيك خالتي
ام ناصر : ماشاء الله تبارك الرحمن قمر
باستها على خدها و نزلت من الكوشه و البنات فرحانين لياسمين الله عوضها عن امها اللي فقدتها

انتهى الحفل و الكل توجه للبوفيه عشان العشاء .. وطلعت ياسمين تتعشى مع زوجها ^_^

انتهت الليله على خير .. راسمه ليلة من احلى ليالي ياسمين و فؤاد تمهد لما بعدها من حياة ولا يندرى وش مخبى لهم ...

.
.
.
.
.



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجزء الرابع عشر ~


ﺂ̲ﻧ̲ﺈ̃ ﮬ̲ﮧ̲ــيّ ﺈ̃ﻧ̲ﺂ̷̲ !!


اليوم قمت بنشاط وحيوية مدري بس احسني متفائلة يمكن بسمع خبر حلو صار لي كم يوم على نفس الروتين من يوم ملكة ياسمين و حنا نفس الشي ، تسبحت و صليت وتجهزت ثم رحت المطبخ اصلح الفطور للخبلة اللي نايمة ادري خالتي من صلت رقدت حلفت عليها ماتسوي شي
غالية فقدتها اليوم ان شاء الله بكلمها و آخذ اخبارها بعد قلبي طيبة حيل و عانت كثير اتمنى ان تسعد باقي حياتها ... خلصت الفطور و رحت اصحي الاخت ..

***

في حيآتي كلها ما أعرف أحد إلا رائد من فضل ربي علي اني عرفت دلال و عرفت انها اختي آلمني كثير اللي صار له و ايقنت انها ضحية سيف مثلي ماحبيت اجافيها هي مالها ذنب مهما صار ..
انتبهت لها تأشر لي بالمنديل وهي مبتسمة : وين وصلتي
ابتمست لها بحب : أنا هنا .. هنا معك
دلال : مو ناوية تآكلين بيبرد
غالية : مو مشتهية آكل شي
حطت الملعقة بضجر و قالت بكل هدوء : غالية لاتبدين الله يخليك
غالية : طيب عشآنك بس
دلال رجعت ابتسامتها : يلا كولي
ظليت اناظر في الاكل للحظات شريحة سمك مشوي مع روبيان بعد مشوي و سلطة خضراء صحن رز صغير رغيف كامل كوب عصير مشكل ما تخيلت نفسي آكله
دلال بنظرات مراقبة : غالية وش فيك ؟
غالية : احسني بستفرغ ( تكرمون ) لو أكلته
دلال بضيق : بتردين يعني .. ما انتهينا من هالسالفه ؟؟
غالية : دلال و ربي مافيني آكله مدري حامت كبدي منه
دلال : اخبرك تحبينه وش صار تتوحمين عليه ؟
غالية : يمكن ، لولي وش رايك نطبخ سوا
توسعت ابتسامة دلال : والله انك موهينة من يومي اعرفك طالعه على من ؟
غالية صغرت عيونها : وش سويت ؟
دلال : ما راح تتحركين من هالسرير لو وش ما سويتي ولا نسيت كلام الدكتورة !
غالية : وربي تعبت خلاص عاد انا بحافظ على نفسي
دلال : واضح بدليل مخلصة الصحون ذي
تقلبت معدتي من كلام دلال عن الاكل : تكفين شيليه حطيت يدي على فمي
دلال : طيب وش اجيب لك غيره
غالية : زبادي و كيك
استغربت من طلبها بس قمت اجيبه لها ..


***

كان فاقد وعيه بشكل كبير والكلمة اللي تطلع منه غالية و تهديد بالانتقام من كرامته اللي جرحتها على قولته ما حوله احد
و رائد وفارس محتلين جزء كبير من نيته في الانتقام
: ليه يا غالية أنا احبك اعشقك ما تشوفين ماتحسين وش معنى رائد راكبه سيارته و فارس مقضيه وقتك معه ليش بس ليش
أخذ جواله و ارسل رسالة لغالية ، بتوقيعه سعود !
له كم يوم على ذا الحال .. في ظل تردد اصدقاء الفسق عليه في شقته


***

كنت جالسة في الحديقة ورا البيت أناظر في فواز و عبد الإله وهم يلعبون فديتهم يهبلون جات سارة وجلست بجنبي
: do you want JOJ " الجازي تبين ؟ "
كان معها صحن فيه فطيرة تفاح ابتسمت لها : لا شكرا
لفت نظرها لأولادها : فواز شوي شوي ولا توجع اخوك
ما امداها تسكت الا و عبد الإله يبكي : come baby " تعال حبيبي "
عبد الإله يشتكي : mamy fawwaz hit me " ماما فواز ضربني "
فواز يدافع عن نفسه : Lied mam I swear " كذب يا ماما احلف لك "
ساره : خلاص انت وياه مافي لعب و اليوم مافي آيسكريم
ابتسم فواز و بهمس : دوم تقولينها
ساره بجدية : انا ما امزح مافي آيسكريم اليوم يلا خذ اخوك و اطلع غرفتكم بسرعة
بعدما طلع الاثنين لفيت عليها : وش فيك عليهم ؟
ساره : ما شفتي شلون يرفعون الضغط
الجازي : ما سوو اي شي الله يصلحك من جيتي بديتي هوآش
تنهدت و رفعت عينها تمنع دمعتها : مدري وش فيني يا الجازي حتى سعد تهاوشت معه
الجازي : ليش طيب ما يصير وش صار لك فجأة اسم الله عليك
ساره : مدري وش فيني بس صايره ازهق و اعصب بسرعة و سعد ما تحمل هالشي مني
الجازي : فيه شي متعبك مضايقك احكيلي انا اختك
ما تكلمت لحظات بعدها غطت وجهها بيدينها و راحت في دوامة بكاء !

***

اليوم ابوي و عمي سيف عندهم اجتماع بشركة ابوي يعني بيكونون الاثنين سوا على الاقل لو لدقايق حلو لازم انا استغلها و اروح لهم < سآحب على الدوآم كالعادة
نزلت لسيارتي اللي مارضت تشتغل مدري وش صابها : هو الحين وقتك!
أخذت سيارتي القديمة لي اكثر من 8 شهور ما ركبتها ابتسمت برضا : ينظفونها باستمرار
طلعت باقصى سرعة للشركة بالتحديد مكتب الوالد لقيت سعد يرتب في الاوراق
: هلا سعد وين الوالد
سعد : رائد وش تسوي هنا ليش مو مداوم
رائد : ابيه في شغله مهمة بعدين مو هو عنده اجتماع هنا
سعد : الا فيه اجتماع وراح احضره بعد هو طلع مشوار قبل الاجتماع بس ما قلت لي وش المهم ؟
رائد : بتعرف كل شي بس اصبر علي
سعد : يعني شي في الشغل
جا رائد بيرد بس انفتح الباب و دخل فهد
سعد : هذا هو جا
راح لأبوه وسلم عليه : يبه أبيك بموضوع
ابو سعد : عندي اجتماع الحين لو كان الموضوع قصير احكي الحين
رائد : طيب عمي سيف ابيه يكون معك
ابو سعد فهم وش يبي ولده : اصبر لبعد الاجتماع بعدين انت ليش مو مداوم لاحظت انك متهاون فيه من فترة وش السالفة رائد ؟؟
رائد : يبه مافيني شي و بصراحة تعبت من دوام المستشفى افكر استقيل
سعد : و بعدين معك يا رائد اثبت نفسك في شي انت مو صغير و بكرة لازم تتزوج وبيصير عندك اولاد وش بتسوي بحياتك تموتهم جووع ؟
رائد : وقتها يصير خير و صدقني بكون مهتم اكثر من كذا !!
صار وقت الاجتماع واتجه الكل لغرفة الاجتماعات ... ورائد من ضمنهم ..

***


يَڳٌفًيً ڳًــذَأَ !


خلص الاجمتاع و باقي في الغرفة فهد و عياله سعد ورائد و سيف
سيف : سمعت انك تبي تكلمني يا رائد ؟
رائد : احم ... ايه انت و ابوي
ابو سعد : تفضل نسمع لك
ليش تبون تحرجوني سعد موجود : آ .. < جا بيتكلم رن جواله رقم ثابت غريب
: هلا
: ............
: ايه شوي شوي ما فهمت شي
: ....
: غالية !! وش فيها ؟
: ......
: طيب طيب أنا جاي الحين أي مستشفى ؟

قفل الخط وقفه صوت سيف المفزوع : وش فيها غالية ؟
رائد: مدري بس يقولون تعــ ...
سيف : ليش المستشفى وش صاير
رائد: مدري مدري بروح لها الحين
سيف : يلا بجي معك
كل اللي صار و سعد يناظر فيهم بتعجب و ابوه واقف ماله اي رده فعل
طلع رائد وسيف معه
سعد : يبه وش فيهم و السالفة ؟
ابو سعد و هو يقعد على الكرسي : علمي علمك ؟
سعد : يبه وش الموضوع اللي كان يبيك فيه رائد أنت وعمي سيف ، ومن هي غالية ؟ يبه انت تعرف شي انا ماعرفه
ابو سعد : اخوك يقولك كل شي
سعد : ليش انت ما تقول ؟
ابو سعد : الموضوع يخصه لازم هو يقولك مو انا !
سعد : ايه عندكم اسرار من وراي وانا ملاحظ هالشي من زمان وساكت ، بس ما كأني ولدكم انا من وين القاها منكم ولا من سارا بعد !!

طلع وقفل الباب .. نهاية دوام اليوم


***

في المستشفى ،، وتحديدا مكتب الدكتور
سيف : يا دكتور احكي وش فيها وش صار معها ؟
الدكتور : الحمد لله قدرنا نحافظ على الام و الجنين ، بس لازم تبقى تحت مراقبتنا 48 ساعة
رائد : طيب وش اللي صاير ؟
الدكتور : سوء تغذية وصلها للحال ذا و الوآضح انها تمر بازمة نفسية شدت على اعصابها
سيف وقف وطلع من المكتب راح باتجاه غرفة غالية حالياً ثواني وطلعت له دلال
سيف بضيق : مو انا قلت لك اهتمي باختك حطيها بعيونك ، وش اللي صار وينك عنها ؟
دلال : كافي علي ، ما تسألني عن حالي ولا صحتي وتلومني على شي الله مقدرة لغالية ! على العموم هي بخير بس مرهقة فجأة طاحت علي مو واعية جبتها المستشفى كل الاكل اللي اقدمه لها ما يفيد معها ماتقدر تاكله وصلت لهالحال ونفسيتها انت ادرى فيها مني ، مابيدي شي اسويه
سيف : طول ما انتي مهتمة باختك بكون راضي عليك و صدقيني العكس محتمل مآبي اسمع عنها شي مو طيب ماتدرين وش راح اسوي فيك
دلال بألم : مستعده لكل اللي سويته و بتسويه وانا لو بهتم في غالية مو عشانك ، عشانها اختي و مظلومة مثلي او اشد انا ماهتمني حياتي وقلتها لك من قبل لان حياتي مو لي وبسببك
سيف : انا مو جاي هنا عشان احكي معك بالموضوع ، هي كلمة حطيها باذنك .. غالية بأمانتك سلام

مشى وتركها في عز ألمها !!!!

***

اليوم الاوف تبعي نايمه كنت لين رن جوالي اكثر من مرة اضطريت اشيله بتكاسل وصوتي مبوح من النوووم
: رؤى يا كلبه أنا نايمة اليوم الاوف وش ذنبي لو انتي مداومة
: ...............
: عساك ما رديتي المهم لا تدقين ثاني
فؤاد : مساء الحب للحب
استوعبت الصوت هذا مو لرؤى ، ابتسمت غصب : مساك أنا حبيبي
فؤاد : قطعت عليك نومتك
ياسمين : أحلى ما سويت ، طمني عنك كيفك وش حال الدنيا بك
فؤاد : طول ما انت بخير وانا اسمع هالبحه صدقيني ما بكون الا بخير
ياسمين بحياء : الله يسلملي ياك و يخليك لي
فؤاد : آمين يا رب ، يلا عاد قومي عن الكسل الزايد .. صحصحي وريني وش بتغدا من يدينك الحلوة
ماستوعبت في البداية ، بعدين صرخت : جد حبيبي بتتغدا عندي
فؤاد يضحك على هبالها : ايه جد يا عيون وحياة وروح حبيبك انت
ياسمين بهبالها : خلاص يلا باي باي
زادت ضحكته : ههههههههه باي عيوني ، همس بحب : مجنونة هالبنت أخ فديتها

***

فتحت عيوني لقيتني في غرفة بيضاء مثبت على ايدي محلول مغذي على وجهي قناع الاوكسجين لفيت عيوني في ارجاء الغرفة ما لقيت احد معي بدا يتسلل الخوف لداخلي قمت احاول استجمع آخر شي مريت فيه تذكرت الصبح دلال جاتني بصينية الفطور وكالعادة ماقدرت آكل منها الا القليل تحت الضغط من دلال اللي عصبت آخر شي حملت الصينية وطلعت .. قريت المسج اللي وصلني ماصدقت ! جمعت قوتي وقمت من على السرير بس مافيني قوة طحت من طولي والحين انا هنا
الارهاق و التعب اللي فيني مو سامحين لي اتحرك وفي لحظة ضعف ، استسلمت للنوم مرة ثانية .....

.
.
.
.




تم الجزء الرابع عشر



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الخامس عشر ~



ﺑـــــﮃﺂآﺂﺂﯾـــة ~


في أحد مطاعم جامعة الملك سعود وعلى الجلسات الخارجية له ، كانت مع جهازها المحمول و الواضح انه شغال لإعداد بحث مادة في التخصص ، انضمت لها لين و هديل بغداهم
لين : يلا فوز نبي نتغدا لمي اوراقك
فوز : صبرشوي برتب هالجزء و بعمل حفظ ، وش جبتولي ؟
هديل : اقول لمي بس انا على لحم بطني من الصبح كافي هالبحث المفاجئ هلكنا
لين : ايه و انت الصادقة
فوز : خلاص يووه كليتوني
هديل : الجوع كافر
لين : الا اقول هديل البنت اللي تمشي مع بنت خالتك نوره وش اسمها ؟
هديل : أي وحده بنت خالتي كل يوم عندها صديقة جديدة
لين : البنت السمراء المليحه اللي شعرها كشه استغفر الله
فوز : هههههه تحش و تقول استغفر الله
لين : لا مو قصدي وربي بس ابي اوصفها لها
هديل : من فيه سمرات مليحات كثير ؟ طيب شفتيها اليوم وش لابسه ؟
لين : ايه اللي كانت قبل شوي في دكتور كيف لابسة بلوزة بنك روجها غامق
هديل : اييييييييه عرفتها يا حليلها
لين : لا و الله ، انا اسئلك عنها !!
هديل : هههههههه ايه آمري وش بغيتي
لين : اممممم هي يعني راعية حركات بنات وخرابيط ؟
هديل بتفكير : امممم لا ما توقع ليه شفتي عليها شي
لين وهي تطلع صحن الغداء : لا بس مرة شفتها ماشية مع شلة مشاعل
فوز : استغفر الله ما لقت الا ذيك
هديل : ايه تقصدين مشاعل هذيك البنت البوي اللي ينادونها مشعل ؟!
فوز : هي مو من دفعتنا صح ؟
هديل : الله يعافيها ولا يبلانا هي وصديقتها
فوز : أي وحده ؟
هديل : ذيك البنت الثانية صديقتها ماعرفتيها اللي يوم كنا مع نجد و أفنان قالت افنان يا أرض احفظي ماعليك
فوز تتذكر : ..... ايه عرفتها ذيك بصراحة حلوة ليش هي بوي ؟ وش فيهم ؟
قطعت حكيهم لين : بنات نبي نآكل ورانا كلاس بعد شوي ، همست لهم : شوفوها جايه من هناك
فوز : مالي شغل بتحكون لي السالفة ...

***

طلعت من مطعم المستشفى رايحة عند غالية فوق ، رن جوالي في الطريق
رديت : هلا رائد
رائد : دلال كيف غالية قامت ؟
دلال : لين قبل شوي لا انا الحين رايحة لها
رائد : طيب شوفيها بس تقوم عطيني خبر انا عندي شغلة بخلصها وبرجع
دلال : إن شاء الله
قفلت منه ودخلت لغالية كانت قاعده و واضح انها مفزوعه من شي ، ركضت لها
: حبيبي غلو وش فيك اسم الله عليك
غالية بنبرة غريبة على دلال : وينه وينه أبي اشوفه
دلال متعجبة حييل : من هو ؟
غالية : رائد يا دلال رائد وينه وينه
قمت من عندها لا شعوريا ودقيت على رائد بعد رنتين وصلني صوته : قامت ؟
دلال : ايه و متخرّعه تسأل عنك !
لفيت على الباب اللي انفتح ودخل من وراه رائد ، قفلت
شفته يقرب مني ابي اقوم له اتحسسه انه بخير ماقدرت ، بصوت كله ألم : رائد انت بخير فيك شي احد مسوي لك شي
رائد متعجب هو الثاني : لا شوفيني طيب قدامك
غالية تبكي : رائد سعود سعود قال بيقتلك و بيقتل الدكتور فارس
قطعت قلبي وهي تبكي : خلاص انا هنا عندك ما راح يصير لي شي ان شاء الله
غالية : اوعدني الله يخليك اوعدني
مسحت دمعتها و انا اناظر فيها بصمت وهي تبكي ، تحبني ولا امانها معي ؟!

***

خلصنا غدا فؤاد قعد في الصالة اللي تحت ابوي ما كان موجود ومتعب على وشك وصول للبيت هو دايم يتأخر عن الغداء مع علمه ان فؤاد بيجي اليوم ، عطيته عصير كوكتيل وقعدت بجنبه : حبيبي
فؤاد بعذوبة : عيونه وقلبه وروحه
قلت بدلع : وش رايك في طبخي ؟
فؤاد : لو هو سم عسل على قلبي
لاشعوريا : اسم الله عليك جعله في عدوينك يا رب
قربني منه وحوطني من خصري وصار راسي على كتفه : تدرين حبيبي
ياسمين : وش ؟
فؤاد : لو قلت مو احبك كلمة اعشقك قليلة عليك
حمرت خدودي ماعرفت ارد بس انقذني دخول متعب : احم احم
تحركت بسرعة من عند فؤاد : هلا هلا متعب
قام فؤاد سلم عليه و سلمت عليه ثم قعد : عندكم عزاب في البيت انتبهوا
أنا وجهي تقلب و فؤاد مجرد ابتسم : وليش ما تعرس و تفكنا
متعب ضحك بقوة : على يدك كلم المدام يمكن تفكر وتحن علي ، ياحسرتي علي بصك الثلاثين ولاحد فكر يلمح لو كذب
ياسمين : بس ما طلبت شي من بكرة بجيب لك احلى عروس
متعب : فديتك ...
كانت جلستهم حلوة والاحلى ياسمين اللي اكتشتف جانب جديد في شخصية متعب ، بس محد اكتشف العيون الحاقدة اللي كانت تراقبهم من اول الجلسة !!!

***


آﺻﮃﻗ̮ـ̃ﺂء ﺂﻟﺳۆء !!

في بارك البيت من الخلف كان معاذ قاعد لحاله و واضح انه سرحان في عالم آخر دخل فارس للبيت وقف سيارته نزل ، وانتبه لمعاذ اللي ما كان حاس بنفسه راح لعنده : معاذ .. معـــــــاذ
معاذ مفزوع : هـ هلا فارس
فارس بنظرا تفحص له : السلام عليكم
معاذ : و عليكم السلام ، آمرني بغيت شي
فارس : توني واصل وش فيك محزن وقاعد هنا فيك شي ؟
معاذ : لا لا فارس ما فيني شي بس انتظر يجهز الغداء
فارس : معاذ أنا اخوك الكبير و صدقني بس ابي مصلحتك لاغير لو في شي قولي يمكن اقدر اساعدك ..
معاذ : ....
فارس : ما ثق فيني يا معاذ ، حتى لو انت غلطـ ..
ما خلاه يكمل كلامه : لا فارس صدقني انا ماغلطت ولا سويت شي
فارس ابتسم بخفه و كأنه إللي معاذ بيحكي له : طيب قول يمكن اقدر اساعدك
معاذ : فارس صدقني انا ما غلطت ولا سويت شي اصلا مدري عنهم هو بس قال سلفني انا عطيته ولا كنت ادري بنواياه
فارس بتركيز : طيب شوي شوي واحكيلي انا اسمع لك
معاذ وكانه لقى حبل نجاه : تذكر ذاك اليوم يوم كنت انت وهنادي و وليد قاعدين وانا جيت و صرخت وعورت دانية ، يومه اكتشفت المشكلة

كنت قاعد بعد صلاة العصر عند المسجد انتظر صديقي احمد اللي قال بيمرني عشان ياخذ مبلغ هو طلبه مني ولاني اعرف بظروفه طلبت من الوالد ولا قصر معي
أحمد : سلام معاذ
قمت له : وعليكم السلام ، هاك تفضل وعطيته المبلغ ، يلا انا لازم امشي اشوفك في المدرسة ان شاء الله
أحمد : لا تعال اصبر شوي بصراحة فيه موضوع بغيت احكي فيه معك
معاذ : لازم الحين ؟
أحمد : ايه والله ، بعدين انت وراك شي
معاذ : لا بس ما استئذنت في البيت اخاف يقلقون علي
أحمد : انت مو صغير بعدين ما بنطول
معاذ : طيب احكي عشان ما يضيع الوقت
أحمد : لعيونك ، بصراحة بقولك وبدون مقدمات .. أنت مدمن حبوب
معاذ منصدم : وش قلت !
أحمد بسخرية : بعذرك مصدوم بس تراك مدمن وعلى فكر المبلغ اللي خذيته منك ثمن للي كنت تاخذه هزيت ميزانيتي انت
فارس قام وقف من صدمته بالكلام اللي سمعه : من جدك معاذ تحكي !
كمل معاذ ..
قلت له : انت تمزح
رد بوقاحة : هالامور ما فيها مزوح
معاذ وجهه احمر دمعته خانته وطاحت : والله العظيم كل شي قلته لك صار مالي ذنب فيه ، رمى في وجهي هالكيس (طلع من جيبه كيس فيه بقايا حبوب ) وقال لي صدقني بتحتاجني وقتها جيب معك مثل هالمبلغ وتعال
فارس يمسح على وجهه : استغفر الله يا رب صبرني يارب صرخ فيه : ليش ما قلت لي من قبل ليش ؟
معاذ : خفت ولا عرفت وش اقول
فارس : وبظنك لو عرفنا بطريقة ثانية افضل لك ، لأن مصيرنا بنعرف !
نزل راسه ماعرف وش يقول ، حسيت فيه للحظة : خل الموضوع بينا بس وانا بتصرف طيب
معاذ بطاعة : طيب ...

***

مكتب سيف في الشركة



سيف : رائد انت مو قدي لا تتحداني حتى غالية ما تقدر تأثر على قرار انا اتخذه
رائد : ما اتحداك انا بس الورقة الرابحه معي
سيف : غلطان انا دائما رابح معي ورقه فيها تدمرك تدمير
رائد : عشان غالية في ذي ما راح تأذيني !
سيف : بس تنصدم غالية فيك , أنا بكون اقرب لها وما بتحتمي غير في حضني انا
رائد : عمي لا تضحكني قلبها مو راضي عليك ، كيف تحتمي بحضنك
سيف : الايام بتوريك ...


وش اللي بين سيف ورائد ، وغاليه في النص ؟؟

***


ھَہّﻟ ھَہّۆ פﻧّ ﺂﻣ̝̚ ...؟!

تفاجأت اليوم بصراحة من مكالمته لي ولا بكل حنان طلب يشوفني !! ، قلبي قارصني
معقولة يا ناس عمي زيد دق علي وقال لي ابي اشوفك !!
مدري وش صاير بس انا بصراحة ماقدرت اقبل عرضه يوم قال اروح بيته ,, من قبل هو اهانّي وطردني منه وغير كذا انا ما اثق فيه !
نبهني صوتها من سرحاني اللي لازمني من بعد من قفلت الخط : هلا
هند : حشى ساعة اناديك
رؤى : آمري وش بغيتي ؟
هند : امك تبيك روحي لها في غرفتها
رؤى : يؤ نسيت اعطيها علاجها وقته الحين
قامت راحت تركتني رجعت لي حالة التفكير في الماضي و المستقبل ..!

***

يالله مو قادرة اتحمل اكثر لي اسبوع في المستشفى قال رعاية خاصة رائد طالبها لي سبحان مغير الاحوال
: رائد كان يطلعني من المستشفى على مسؤوليته عشان ما ابعد عن البيت ونظره الحين مخليني اسبوع في المستشفى يمكن عشان ولده خايف عليه ادري انا ما اهمه ولا يمكن هذا ... بابا هو اللي طلب هالشي !
تفاجأت كثير و انصدمت يوم جاوبت دلال : اتوقع بابا هو اللي طلب هالشي
غالية بدون اي تعبير : بسم الله داخله مخي انت ؟!
دلال وهي ماشي بصينية الاكل : لا
غالية : أجل ؟؟
دلال وهي تحط طاولة الطعام فوقي : انتي تفكرين بصوت علي
احمريت من الاحراج لفيت وجهي اناظر للجهة الثانية : ........
دلال : يلا كلي عشان تتقوين وتروحين البيت ولا عاجبتك القعده هنا
اخذت الملعقة وانا سرحانة بكلمة بابا ، دلال ماحبت تناقشني في الموضوع لانها تعرف انه حساس بالنسبة لي صار الحين اسبوعين تقريبا على هذاك اليوم
قلت بتردد : امممم اقول دلال
دلال : قولي
غالية : الحين انت راضية بوضعك ليش وافقتي تجين عندي للبيت بهـ الوضع ؟!
دلال : بالاول كنت مجبرة ، بس جيت وعرفتك تقبلت الوضع بعدين حبيته لأن على الاقل عرفت لي اخت تحبني حتى لو هي ما تدري !
غالية : طيب نفسي افهم ليش صار كذا يا دلال ليش ؟
دلال : ببساطة عشانك انت كل هالشي صار
غالية : عشاني !!
دلال : ايه عشانك ، اعرف وشلون عايشه وشلون رائد يعاملك وفيه اشياء ثانية ابوي سيف بس كان يبي يعرفها يمكن يعيش اللحظة !
غالية : يعيش اي لحظة ، وش دخله في حياتي من الاساس
دلال : اشياء كثيرة ما تعرفينها وبعضها انا ماعرفها بس الشي اللي انا اعرفه ومتاكدة منك إنه يحاول يحميك
غالية بتعجب واضح : يحميني ؟ مِن مَن ؟ وليش ؟
دلال : كل شي ، فيه شي بعد ماتعرفينه سيف عبد العزيز يموت في التراب اللي تمشين عليه !
سرحت دخل الدكتور و فحصني ، واضح اني تحسنت .. كتب لي خروج ~

***

كنت قاعدة في المجلس افكر باللي سويته وهل هو صح يوم اني قلت لعمي يجيني شقتنا افضل ماما خافت علي ، يحق لها بس انا لازم اسمع له لانه من فضولي اولا وثانيا يمكن حن قلبه علينا ابي اعالجها ، ماستغرقت رن جرس البيت ،، دخلته
عمي زيد : كيفك يا رؤى و كيف الوالدة عساكم بخير
رؤى : عايشة يا عم عايشين
زيد : ادري لك حق تزعلين مني ومن اعمامك ، هذا الشيطان شاطر اعمانا بالفلوس
رؤى : اعماكم بس مو لدرجة ترموني انا وماما في الشارع مالنا لا حول ولا قوة اللقمة عشان نعيش صعب نلقها ونسد الجوع بس وانتم ولا همكم
زيد : أنا جايك يا بنتي أطلب منك ومن امك السماح نبي نفتح صفحة جديدة ولك مني كل اللي يرضيك ماعليك في اخواني انا بتكفل فيكم واللي يبي حياه الله
رؤى : اخاف نصير عالة عليك بعد كم يوم من ما تتكفل فينا ما كأنه حلالنا انا وامي
زيد للحين ماسك اعصابه هو يبي يوصل لهدف : معك حق في كل اللي قلتيته ولا اقدر اجبرك على شي ، متى ما رضيتي عني انا موجود أتمنى بس تعلميني مابي اعيش صراع مع نفسي اكثر ضميري مأنبني ومافي حل الا اني اعيش جو عائلي واعوضك و والدتك كل اللي فقدتوه .. وقف بيطلع : لا تحرمني هالشي يابنت اخوي ، سلام
طلع من عندي وانا كلي اضطرابات وتوتر مو مصدقة ان هذا عمي ولا قادرة اصدق اللي صار !

***

الساعة الحين 5:30 ماما جات تقومني من النوم عشان اروح المدرسة ..
عبير : غالية غلو حياتي غلاي
غالية : هممممم
عبير: سوكرتي يلا قومي بتتاخرين عن المدرسة
غالية : ماما بس شوي بقوم
عبير : لا قومي بتروح صلاة الفجر و بعد ما يميدك تفطرين الا والباص عند الباب
غالية قامت نااظرت امها بحب : صباحو ماما
عبير تبوس بنتها : صباح العسل للعسل يلا قومي
غالية : ماما من الحين اقولك مآبي خبزة جبن بس خبزة كاكاو ولا مابي
عبير تضحك بحنان : طيب
راحت غالية تتجهز وتصلي بتروح المدرسة كانت صف اول متوسط وعبير راحت تجهز إفطار بنتها الوحيدة اللي اليوم بيصير عمرها 12 سنة !
قبل ما تطلع من الباب : ماما اليوم ابي غدا مكرونه مع سطلة خس مابي رز ومرق والله ما آكله حامت كبدي منه
عبير : خلاص اصلا كنت بسويلك مفاجأة يا كبيرة
غالية بحماس ومساكشة اطفال : وشهي ماما وشهي
عبير: خلاص ما راح تظل مفاجأة لو قلت لك
غالية بملامح طفل حزين : ماما لو شي مو حلو ما راح ادرس اليوم ولا شي
غالية تضحك على دلع بنتها : عيون ماما لا اكيد بيعجبك روحي يلا هذا الباص جا
حبت أمها على راسها تحجبت وطلعت رايحة المدرسة بروتينها اليومي حصص و فسحة وآخرها طلعت مع الباص راجعة البيت ، بس اللي ما كان بالحسبان انها تلقى امها متوفية بحريق شب في بيتها مع صديقتها ,, الله يرحمها

***

كان جالس في شقته له كم يوم ما طلع منها ..
: فصلوني من دوامي حسبي عليهم بس ماشي بتفرغ لهم بعدين الحين غالية و رائد وفارس و الله لأدمركم غالية لازم تتعذبين مثلي مو حاسة فيني والنار اللي تشتعل بداخلي يخليك تبكين دم ثم تنتحرين وانت رائد دمارك قريب على يديني و راح تلحقه يا فارس مو انا اللي انرد و انهان بذي الطريقة !

***

رجعت للواقع من سرحان آخر يوم شفت ماما على صوت رائد اللي واضح له فترة قاعد ولا حسيت فيه : وين وصلتي
غالية : رائد انت هنا
رائد : وش رايك ؟
غالية بضعف : رائد انتبه لنفسك الله يخليك مآبي افقدك
رائد بحده : غالية ابوك بيذبحني بيجنني مدري وش سويت له كارهني ومن زمان
غالية ما بيدها شي تسويه : ...........
رائد : غالية لاتفكرين بيوم تنحازين لابوك وتتركيني صدقيني ما برحمك ولا راح اترك ولدي معك دقيقة وحدة
الحين انا وش دخلني بينهم حتى يوم زواجي مآحد منهم شاورني الحين جاي يشتكي ويتوعد فيني لا يهددني بولدي : رائد أنا مالي شغل باللي بينكم أنا بقعد في حالي مع ولدي
هذا اللي يبي يوصل له رائد نقطة ضعف غالية ولدها و مستحيل ترضى على ابوها ، لف للجهة الثانية وعلى وجهه ابتسامة انتصار
مشاعري تجاه رائد ما عادت مثل ما هي من فترة واحس قلبي مل بس ما اتحمل فكرة انه في خطر ! همست : الله يرحمك ماما

***

قدري إني اعيش بالوضع و الظروف ذي ماعرف منهم اهلي ولا ادري عنهم شي حتى اللي ربوني تعبوا مني آخر شي : أصلا لازم لأني مو بنتهم !
استغرقت كثير في التفكير عن حالي ماعرف عن دنياي الا ماما وتوفت فكرت ازور اهلي اللي ربوني كذا مرة بعد التردد في النهاية اقول لا ..
رحت لها ابي اسولف معها شوي ، بس لقيتها في مثل وضعها اللي مثل كل يوم ماتحكي ولا تسولف ولا تسوي اي نشاط هذي هي من البيت للمستشفى و العكس !
رؤى : هنو يا روحي وش فيك مو على بعضك ودووم شاردة
هند : لا ابد بس افكر
رؤى : تعبانه من شي في احد مضايقك مزعلك انتي قولي بس انا اطب لك في بطنه
هند ابتسمت على خبالة رؤى : ....
رؤى : ايه كذا الدنيا ماتسوى لا تعطين الامور اكبر من حجمها
آهـ يا رؤى لو تدرين باللي فيني ما قلت هالكلام : إن شاء الله
رؤى : تأكدي انا بكون معك وجنبك مهما صار و متى ما بغيتي تحكي أنا موجودة
حطت يدينها على يدين هند : أنا اختك
هند تقلب وجهها و خانتها دموعها ، ضمتها
.
.
.
.
.


تم الجزء الخامس عشر


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجزء السادس عشر ~



ﺣﻗ̮ـ̃ﮃ ﺧُﻟﻁ ﺑـ פﺳﮃ !!



طلعت من غرفتها باتجاه غرفة امها اللي ناويين على شي مو كويس كل اللي همهم تدمير سعادة ياسمين وليش تآخذ فؤاد ولد الهاي على قولتهم !
شذى : ماما وش صار في الموضوع
فايزة : اصبري انت لا تشيلي هم ما بتتهنى دامني لسى عايشه
شذى : ماما انت ما شفتيها ذاك اليوم وشلون متعلقة فيه و هو ميت عليها ودي احرقهم عساهم المرض
فايزة : انتِ اصبري قلت لك كل شي بوقته حلو
شذى : متى بس متى الزواج في الصيف باقي عليه 5 شهور يمكن اقل بعد
فايزة : كله وقت بس وبيكون كل شي جاهز قبل الزواج ...
قلوب متحجرة قاسية نزعت منها الرحمة و الخوف من الله سبحانه و السبب مصالح دنيوية !

***

من كم يوم طلب هنادي واحد اسمه أحمد وضعه ماعليه واهله على قد حالهم الولد ما يعيبه شي مؤدب وخلوق والكل يمدح فيه بس عيبه التدخين لو يتركه وهذا يبيله اول شي نفسية و هنادي لو خذته تقدر تغيره ويتركه ..
رحنا لها انا و دانية في غرفتها : السلام عليكم
هنادي : وعليكم السلام حياكم حلواتي
دانية بمشاغبة : كيف العروس
هنادي : ما بعد أوافق
شروق : يلا عاد كم لك ما وافقتي ترى الولد منتظر ردك بشوق
هنادي : شروق خايفه مدري وش اسوي
شروق : انتِ مو صليتي استخارة كذا مرة
هنادي : ايه
دانية : مو ارتحتي بعدها
هنادي : ايه
شروق : مو يقولون اخلاقه كويسه
هنادي : ايه
دانية : وانه يدخن وانت تقدرين تغيرينه
هنادي : ايه
شروق : طيب ليش ما تتوكلين على الله سبحانه ، لا تخافين
هنادي : سهل عليكم الكلام عشانكم مو في مكاني
دانية : يووووه يا هنودي لو انا اللي جايني لا اوافق من ثاني يوم
شروق تضحك : لا كويس يطلع منك ، زين ما وافقتي من اول يوم ههههههههههه
دانية : ههههههه لا لا عشان الحيا وكذا أرد من ثاني يوم ؛ صارت تلعب بحواجبها
ابتسمت هنادي بتوتر : شروق
شروق : عيونها
هنادي : وش اقول لهم استحي كثير
شروق : انت روحي قولي لميمتي و خلاص كل شي بيهون
هنادي : تشوفين كذا
دانية : ايه ، واحمدي ربك ما بتقولين هالكلام لفارس لان هو اللي كلمك عنه
هنادي : لا يا مامي بروح اكلمها الحين رآح اموت لو ارد لفارس
طلعت ركض لغرفة امها ، شروق و دانية يضحكون عليها : مهبولة هالبنت

***

سارا لها كم يوم في بيت اهلها تريح نفسيتها اللي فجأة قلبت وصارت تهاوش تصرخ على اتفه الاسباب و اكيد سعد ما راح يتحمل الوضع
كنت العب عبد الاله و فواز قاعد يعلب بلايستيشن في الصالة نزل سعد و دخل عندهم : السلام عليكم
الجازي : وعليكم السلآم
نط عليه عبد الاله و فواز مشتاقين لأبوهم
ضحك سعد : كيفكم يا ابطال
فواز : بابا تلعب معي بهزمك والله
عبد الأله : بابا وين ماما راحت
تغير وجهه : بترجع بابا بس هي تعبانه شوي
عبد الإله : بابا كل يوم انت تقول كذا وهي ما ترجع
الجازي : خلاص حبيبي خل بابا يرتاح
فواز : عبود تعال العب معي بحط سيارات
لفت الجازي لسعد : كيفك ياخوي وش مسوي بدنياك
سعد : تعبان يالجازي تعبان ، احسني غريب بين اهلي وناسي حتى في غربتي كنت مرتاح اكثر
الجازي : سلآمتك ياخوي ، ودك تحكي شي احكي اسمع لك
سعد : وش تبيني اقولك زوجتي اللي شالت نفسها وراحت لأهلها حتى ما فكرت تسأل عن حال وحال اولادها و ابوي و رائد ما كأني ولدهم بينهم اسرار الغريب يعرفها وفوقه ضغط الشغل وين اودي نفسي انا
تقطع قلبي على حال اخوي اللي ما بيديني شي اسويه له : وسع صدرك ياخوي وان شاء الله بتتعدل الامور وبتشوف زوجتك عندك لا ينشغل بالك كل شي بيتعدل
سعد : أتمنى
الجازي : روح ارتاح ولو بغيت شي انا هنا كلمني بس
سعد : بطلع اشم هوا اغير جو الكآبه
الجازي : انتبه على نفسك و لا تتأخر مآبي اقلق عليك
سعد : تسلمين يالغالية ... طلع لعل النفسية تهدأ


/
\
/
\


تعبت من الدنيا و كل شي مو عارفة وش فيني زعلت سعد و اولادي وزعلت امي وابوي حتى نفسي زعلتها ليش بس كذا
سمعت طق بابا غرفتي كآنت الشغالة فتحت لها : نعم !
الشغالة : ماما تبيك تحت .. انصرفت
: يالله هو وقته ، مو ناقصة اناقش في مسألة سعد
خذيت شباصه كبيرة رفعت شعري الاحمر فيها بشكل عشوائي لبست ساعتي تعطرت و نزلت ، مستعده لاسطوانة الوالدة كل يوم
: هلا يمه ناديتيني آمري
أم سارا : روحي المجلس رجلك هناك ينتظرك
سارا : من سعد ؟
ام سارا : ليش كم واحد متزوجه انت ؟ ايه سعد بسرعة روحي للرجال مل
سارا بضجر : ان شاء الله
مشيت باتجاه الباب و انا متملله من الوضع رحت له كان قاعد و واضح انه سرحان يفكر في شي ، بصراحة منظر وجهه ما اعجبني قطع قلبي عليه
: السلام عليكم
قام بسرعة وقف يناظرني : وعليكم السلام
قعدت في الجهة المقابلة له سآكته ماعندي شي اقوله ، بس يمكن هو كان متوقع العكس
لازال واقف : ماودك تسالين عن حالي ؟
حالك شايفته وعارفته بس مو بايدي : كيفك
سعد : مشتاق لك
سارا : عبد الإله و فواز
سعد : وش فيهم ؟
سارا : كيفهم ، اشتقت .. ودخلت في دوامه بكاء
ماوعيت على نفسي الا وانا مآخذها في حظني كل اللي هامني الحين انها تهدا
ماحسيت بحركتها هدأت فجأة رفعت راسها : سوسو قلبي
روعني منظرها كانت فعلا دايخه تهمس كلمات غريبة ، ما عرفت وش اسوي حملتها بين يديني وطلعت فيها ، صرخت بصوتي
: خالتي الله يخليك عباية سارا بآخذها المستشفى
لحظات .. كانت العباية وخالتي في سيارتي ، بآخذ حبيبتي للمستشفى ~

***



الظروف أحيان توريك من لازم تصادق ومن لازم تتجنب وانا علمتني اقرب من فارس و ابعد عن سعود ، اصلا سعود هو اللي بعد عني !
كت انتظر فارس في جافا تايم شارع التخصصي اللي جا وصفط سيارته وطلع جلس مقابلي على الجلسة الخارجية ، الدكتور طلب فرنش لآتيه بس انا كعادتي خالف تعرف طلبت موكا وكانت آيس
فارس : الحين من جدك بتشرب ذا في هالجو ؟
رائد : وش فيه أحلى جو
فارس : أنت صادق أحلى جو , بس لا يغرك تكفيك التقلبات المناخيه فيه
رائد : خلاص داخلين على صيف حنا
فارس : تدري عاد إن الامراض تكثر في هالفترة وتنتشر بكثافة و السبب اهمال الكثير الله يصلحهم وانت منهم
رائد : الله اكبر .. وصلته اهمال عادي كله كوب كوفي مثلج و اشتهيته ؛ صار شي !!
فارس : انا علمتك ... هالمرة بخليك عن نفسك تشربه المره الجايه مافيه راح انطله كله
رائد : اقول لا يكثر تراك دكتور في المستشفى مو هنا
فارس بغرور و ابتسامة عريضة : غلطان حبيبي أنا دكتور في كل مكان !!
رائد رفع حاجب سخرية : لاتنسيني الموضوع اللي بحكي عنه
وصل الطلب وصار كل من كوبه قدامه ..
فارس : إيه احكي أسمعك
رائد : حمل ثقيل شلته من عمري 16 سنة كتمت في نفسي و جا الوقت اللي احكي لشخص عزيز علي
فارس : تسلم وانا اخوك ؛ اسمع لك
رائد : غالية
فارس : وش فيها غالية ؟
بدأ رائد يحكي القصة كاملة لـ فارس ، فارس كان متعجب وهو يسمع !

***

من بعد اللي صار بين ابوي وغالية وانا ابي طريقة احنن قلب غالية عليه كنت اخلي السوالف هي تجر بعضها خصوصا في ذي السالفة ....
تعبت مسكينة من السرير ، رحمتها وجلست معها في الصالة نشوف تي في و نشرب شاي عاد غالية توحمت على شاي التوت صارت تشرب منه بالهبل اضحك عليها بس بجد ابنها مذوق ريحه الصالة كأنها فواحه جميلة جداً
: أقول غلو
وهي تنزل كوب الشاي : هلا
دلال : ما ودك نسوي نشاط اي شي
غالية ترمش بتفكير : مثل وش ؟
دلال : امممممم مثلا نطلع نغير جو نسافر يومين نحضر حفلة زواج اي شي بالدنيا ما مليتي من الروتين ؟!
غالية : بكلم رائد وبرد لك خبر
دلال : خلاص علميني لو وافق عشان استئذن من بابا
غالية حمر وجهها لفت للجهه الثانية : ..........
ظليت اتأمل وجهها ابي اشوف رده فعلها هذا اللي كنت ابيه اني اجيب طاري بابا عندها ، سكتت فترة واخيرا نطقت
: تدرين شي دلال
دلال : وش
غالية : اشتقت لماما كثير اشتقت لها يوم تهاوشني على غرفتي ما رتبتها ولا يوما ما ادرس ولا اقدم كويس لامتحان اشتقت و اشتقت و اشتقت
مجرد مشاعري قلتها لاختي بقصد الفضفضة ما كنت عارفة انها بتتأثر من طاري الام لها الدرجة سألتها و ليتني ما سألت زدت عليها و الدليل دمعتها اللي حرقت خدها
: احكي لي عن امك وينها ليش ما تزورينها ؟
دلال : ...........
قمت لعندها و انا ضاغطة على عمري حسيت بشي غلط قلته : سوري حياتي ما كنت اقصد
مسحت دمعتها : لا ماعليك انا بس مشتاقة لهاا الله يرحمها
غالية بسرعة : متوفية ؟ لاحول ولاقوة الا بالله الله يرحمها ويرحم ماما ويجمعنا في الجنة ان شاء الله
حزنت على حالها فوق اللي صار معها امها متوفية مثلي ما تقل بشي عني ابد
دلال : ماما متوفية من قبل زواج امك سكتت شوي : وحتى أنا مآعرفها و لاعمري شفتها مآتت وهي تولدني !
ماقدرت اعلق ولا اقول شي اكتفيت انظر لها وهي نفسي الشي قربت اكثر و ضمتني ...


***

ۉشِ شُوّرّڳّ يِأَخٌوِيِ



رجع كوب القهوة : لا يا رائد ما يصير المشكلة انت عارف انك ظالمها
رائد : مو بيدي هذا ابوها الظالم هو سبب كل ذا
فارس : لا تخلط الامور المسألة واضحة ,, انت معك امانة بس ما حافظت عليها وبلسانك قلت انه يستخدم هالاسلوب للإنتقام مو لشي ثاني !
رائد : ايه بس ..
فارس : لا بس ولا شي عاملها بالطيب و اللين ما بيضرك لا تستخدم ولدها وسيلة تضغط عليها لانها بتكرهك وتكره ولدها او تفقد عقلها لامحال !
رائد مآزال يشوف نفس صح : الانسان هذا مو عاجبني ابد مو داخل مزاجي وبصراحة ارخصته عقب اللي سواه في بناته
فارس : وانت وش اللي ما سويته في بنته اللي محتاجة الحنان و الامان منك ؟!
رائد : أنا غير مهما صار
فارس : لا غير ولاشي ,, خل عنك الكلام الفاضي و لحق عليها
رائد : يصير خير
فارس : الله يعينك على نفسك ....

***

رن جوالي ، و المتصل ياسمين
: هلا سوسه كيفك
ياسمين عصبت : لا باقي معجون اسنان
هند : وش اسويلك هذا اسمك
ياسمين : هاهاها اقول اخلصي وافتحي الباب
هند : من جدك يلا جايه قفلت الخط ورحت فتحت لها الباب
ارتمت بحضني المهبولة وهي تصرخ يقآل فاقدتنا دخلتها وقفلت الباب
ياسمين : وحشتوني يا بشعات وين رورو
هند : لها كم يوم مو على بعضها
ياسمين بحزن على صديقة عمرها : أدري عشان كذا جايه
هند : تكفين قومي شوفيها لا انا ولا خالتي ما قدرنا عليها
ياسمين وهي قايمة : طيب
رحت لها في غرفتها كانت مظلمه و دافية ساكنة ما فيها اي حركة قربت خطوات من سريرها وقعدت بطرفه : رؤى
رؤى : ........
ياسمين : رورو حياتي قومي أنا ياسمين
قعدت على سريرها : ....
ياسمين : مايصير يا حياتي اللي تسوينه في نفسك احكي اسمع لك
رؤى دموعها تنزل وبهمس مبحوح : ياسمين أحبه
ياسمين متفآجئة : من هو !؟
رؤى : رائد رائد ، صارت تشهق بالبكاء
من صدمتي ماعرفت وش تسوي ...
قربت منها : خلاص اهدأي الحين مو زين لك اهدأي عشان خاطري
رؤى بعدما هدت شوي : بس مضطرة اوافق على عبد المجيد ولد عمي زيد أبي اعالج مامتي

ماعندي شي اقوله لها قطعت قلبي الله يكون بعونها


***


من وقت ما قال لي معاذ عن المشكلة اللي حاصلة معه وهو يتحاشاني وانا ما فكرت احتك فيه اعرف بالاحراج اللي واقع عليه ,, بس لهنا كافي راح آخذه يتعالج و احمد هذا لازم يلقى جزاه هو واللي وراه
رفع جواله طقطق لين وصل الرقم اللي يبي .. دق
ثواني ولقى اجابه : سم
فارس : سم الله عدوينك , بغيتك في خدمة
مشعل : آمر ياخوك
فارس : ما يآمرك ظالم لازم اشوفك ما ينفع الجوال
مشعل : أنا مداوم بس اطلع امرك البيت
فارس : لا انا بجيك ,, عندي مشكلة
مشعل : بانتظارك
فارس : مشكور يا ولد الخال
مشعل : ما بينا ، فمان الله
قفلت و انا متفائل صح ما افهم في الشغلة بس واضح معاذ بريء و مشعل شاطر ..


***


رائد ما صار يعنيلي ولي فترة اقولها و مازلت اقولها سبحان اللي يغير بس يمكن هذي طاقتي خلاص مشاعري و احاسيسي تجاهه قاعدة تتبدل وانا عارفة اللي فيني مو من الحمل كل همي ولدي دلال كذا مرة تقعد معي وتقولي صدقيني هي مرحلة وبتزول بس انا مو مقتنعه بهالكلام ، يمكن اللي مرحلة وبتزول سالفة بابا ايه بابا لانها زالت خلاص أنا قررت اسامحه بعيش مع أب يمكن معاملة رائد له اثر في قراري لانه مدري بس احسه الفترة الماضية يحاول يكرهني فيه و يهددني بولدي ما يقدر يسوي شي ادري انا ؛؛؛؛
دلال : غالية وش فيك
غالية : دلال ممكن طلب بعد اذنك
دلال : آمري عيوني
غالية : أبي اشوف ... بابا
دلال : ابوي ، سيف !
غالية : ايه ابي اشوفه لو ممكن
حسيت بسعادة تشع من وجهها وهي قايمة : بكلمه الحين فوراً اقوله بطلبك
ابتسمت لها : .............

أنا لازم اقعد معه و افهم منه كل الحقيقة و منها حقيقة رائد !!

***

وصلت مركز الشرطة بدخل لولد خالي مشعل احكي معه بخصوص معاذ و الشله الفاسده ، رحت له المكتب طقيت الباب
: السلام عليكم
قام وقف : هلا هلا و عليكم السلام
فارس : كيفك ياخوي وش مسوي بدنياك
مشعل : الحمد لله انت بشرنا عنك عمتي كيفها بنات عمتي و اولاد عمتي و رجل عمتي كيفهم وش حال الدنيا بكم
فارس : الحمد لله كلنا بخير وصحة
مشعل : عساه دووم يا رب ,, وش اطلب لك
فارس : لا ياخوك ماجيت اشرب جيت احكي لك قصة ولد عمتك وانت لك حرية التصرف
مشعل : سم ياخوك اسمع لك
فارس : تعرف يا مشعل ان الصغار كبروا و معاذ في مرحلة حساسة و ...... ***

محادثة جماعية للبنات على المسن ..

هديل : بنات فقدتكم يالخايسات
لين : ايه واضح كم لنا نقولك اشتري بيبي وانت رافضة
هديل : تعرفين الظروف اقوى مني
فوز : طيب ما فيها شي قلت لك نتقاط نشتري لك ما تبين
هديل : خليني بقناعتي بعدين هو مو من الاساسيات ولا كنت بوافق على طول
لين : بس ولو اخبار القسم و كل شي عليه يعني اساسي
هديل : خلاص لا تضغطون علي
لين : براحتك بس بيوم لازم تجيبينه
فوز : لين وش سويتي مع الدكتورة لمياء و الله تقهر كلمتيها
لين : ايه حسبي الله تخيلي اقولها حرام تعطيني 6 في اعمال السنة تقول انت وجودك مثل عدمه ! الله يالدنيا انا وجودي مثل عدمه
فوز : خليها على ربك بينتقم لك اجل لولوه جايبة 10 من 10 و انتِ 6 لو انك وش
لين : اصلا هذا اللي المفروض اتوقعه لانها حالفة ما اجيب أ+ عندها زين مادتها ساعة مو اكثر
هديل : اصلا يحذرون منها ذي لعينة اللي تعجبها تعطيها الفل مارك واللي ما تعجبها مع نفسها
فوز : من جدك هدول
هديل : ايه وربي شفتي بنت خالتي نورة
فوز : ايه
هديل : تدرين ان الترم الماضي كان ناقصها 11 درجة مو على النجاح لا هي ناجحة ناقصة عشان تجيب أ+ و عطتها اياها
فوز شوي تطلع عيونها : احلفي !!
لين بلا مبالاة : اهم شي هي عارفة اني اقدر أ+ عندها و النقص اللي عندي جاني من ظلمها ولا كله جايبة فل مارك < أكثر دكتورة تعجبي اللي تتحداني لأنها تجبرني أجيب معدل ^_^
هديل : الله يعينك
لين : الا تعالي وش اخبار بنت خالتك هي وقروبها
هديل : ايييييييه تعالي يالشينة وش سالفة مشاعل ما كملتيها ذاك اليوم
فوز : ايه جد وش فيك تسألين لا يكون عاجبتك
لين : لا السالفة مو كذا .. بصراحة انا شكلها يعني ستايلها وكذا عاجبتني وكم مرة تطيح عينها علي و انا اناظرها والله يستر شكلها فهمتني غلط
هديل : مهبولة انت لا لا جد مهبولة مو غير
فوز : تدرين وش هالبنت !!!!
لين : ادري وربي ادري واصلا انا مو راعية هالحركات بس كـ لوك وفيسها بعد عاجبني
فوز : حماره و بتظلين حماره ولا بيوم اشوفك تناظرين فيها ولا تقريبن صوبها
هديل : وانا اقول نورة وش عندها تسألني عنك ذا اليوم
لين باهتمام : وش تقول
هديل : أبد تسأل يعني لو كانت عندك حركات ومن كذا شغلات
لين متحمسة : وش رديتي عليها
هديل : قلت لها لا ابد وقلت لها اصلا البنت خبله دلخه و عليها طلعات ولا بزر في الابتدائي
فوز : هههههههه تعجبيني هدووول
لين : مالت عليكم بس
هديل : انت ماتعرفين هالبنت لها 5 سنوات في الجامعة وتوها على فكرة ما خلصت ربع مواد تخصصها !!
لين : من جدك .!

من هي مشاعل ؟ وش قصتها مع لين ؟


.
.
.
.
.


تم الجزء السادس عشر

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجزء السابع عشر ~

ﻟآ ﯾژآﻟ ... ﺑآﺑآ !

وصل عند الباب أنا رحت اسقبله و افتح له الباب اقل شي اسويه له يظل بابا ، انتظرته لين نزل وجا سلمت عليه و حبيت راسه ما شفته من غالية في المستشفى بس كلامي معه في الجوال
: كيف حالك بابا
سيف : تمام
دلال : بابا غالية في غرفتها ما تقدر تنزل
سيف بخوف : ليش وش فيها تعبانه ؟
دلال : لا تطمن بس عشان الحمل
سيف : خذيني لها
دلال : حياك معي بابا
مشيت مع دلال رايح لروحي مو مصدق انها سامحتني بدون اي محاولة مني كنت مرتب انا اتقرب منها بس بعدما اخلص من رائد اللي تمرد علي من فترة ,, وصلنا
فتحت دلال الباب : غلو هذا بابا مثل ما طلبتي
لفيت له أناظر فيه ماعرفت وش اسوي بالضبط ماقدرت اقوم له و لا قدرت انطق بكلمة .....
بنتي يا عالم بنتي مستعد ادفع كل اللي املك والقاها بحضني لحظة وحده وعيت وانا قاعد بطرف سريرها و هي دافنه راسها بحضني ضميتها بكل ما اقدر ما ودي تروح مني لحظة وحده هذي الغالية بنت الغالية غالية
: غالية
غالية : سم .... بابا
بعدتها عن حظني و خرت شعرها عن وجهها اتامل وجهها لأول مرة بحياتي عن قرب بهالشكل اشوفها : حياتي انت أنا آسف بابا آسف على كل شي
غالية تبكي : ما ابي اسمع شي مابي الماضي مابيه ابيك حاضر و مستقبل
سيف : غالية سامحيني
غالية : اوعدني ما تتركني
سيف : وعد يا عمري وعد اخلفته مرة مستحيل اكرره وعد
دفنت راسي في حضنه و انا ابكي واتمسك فيه بقوتي .. اخاف افقده
كنت وافقة ما منعت دمعتي تنزل أنا أكثر وحده اعرف وش كثر غالية تعاني و اعرف وش كثر بابا يعاني بعد و يحب غالية الا يموت فيها ..

***

سعد بنبرة جاده : قولي يا دكتور وش فيها
الدكتور : مجرد تعب نفسي وارهاق و واضح ان المريضة نفسيتها مو تمام يمكن بسبب الحمل
سعد : حمل !!
أم سارا : يا دكتور ابي اشوف بنتي
الدكتور : حالتها ما تسمح الحين لازم نظل نراقبها ساعتين و نراقب الجنين بعدها ممكن
سعد : كم لها حامل يا دكتور
الدكتور : تفضل معي المكتب اقولك كل شي

***

بتعشى مع بابا ما رضت لي دلال انزل واتحرك عن سريري لين اقنعتها وبابا معي لانه ببساطة مايرفض لي طلب .... نزلت امشي شوي شوي وبابا ماسكني من يديني
سيف : متى بصير جد بابا ؟
غالية : امممم توني في نهاية الثالث
سيف يحسب : يعني باقي ...... 6 شهور
غالية : ايه بالضبط
سيف : كيف رائد معك
توترت جتني رجفة انا متأكدة انه حس فيها لانه وقف وثبتني على الدرج ,, بعثرت نظري في ارجاء الصالة : بخير
سيف : غلاي اوعدك بكون لك اب بحميك من كل اذى لين الله ياخذ امانته
نزلت الدرجة اللي بقت بدون لا انطق ..... ابوي !

***

مرت ساعتين وطلعت نتايج التحاليل ، مافي داعي تبقى في المستشفى بس لازمها رعاية خاصة هي حامل من شهرين
سعد : يلا حبيبتي قومي بنروح البيت
سارا تنقل نظرها بين امها و سعد : ابي اروح بيت ابوي
ام سارا منحرجه من سعد : لا بتروحين بيتك خلاص عاد كافي
سارا سكتت ماتبي تروح مع سعد : ..............
سعد فهم عليها : خلاص يا خالتي خليها براحتها ترتاح شوي من ازعاج الاولاد
ام سارا : بس ما يصير تبعد عن بيتها كل ذا الوقت
سعد : معليش خالتي خليها كم يوم بعد طلعت معها للسيارة برجعهم لبيتهم .. وصلنا
سبقتها امها و نزلت ، لفت علي قبل تنزل : سعد ابي اشوف عيالي
سعد : تآمرين بجيبهم لك
سارا بتردد : سعد ..... شكراً ، نزلت بدون ما تسمع رده
تنهد بقوة وضرب على الدركسون : معذبتني

***

في الصباح بعد ما الكل غادر طاولة الفطور على دوامه ، باقي شذى و امها فايزة
شذى بهمس لفايزه : ها مامي وش صار ؟
فايزه : قلت لك الصبر زين
شذى : ماما الصيف ما بقى له شي و زواجها في اول الصيف
فايزه : اصبري قلت لك وتشوفين انا مابي حيا الله شغل ابي نتيجة و بتعجبك
شذى : على فكرة انا مو موافقة على عبد الله
فايزه : ايه احسن و انا اقول كذا
شذى : طيب متعب وش اسوي فيه كرهني عيشتي الولد خلوق و الولد ما ينرد
فايزه : لا ينرد وانا برده
شذى : كفو ماما يلا انا بقوم عندي محاضرة غثه اخاف ينزل لي حرمان
فايزة : الله معك ..

***


ھَہّﻟ ھَہّۆ آﻧﭠ ؟


اليوم عندي جراحه لازم احضرها انا و رؤى مع الدكتور فارس بس رؤى عندها اجازة مرضية بدخل لحالي الله يعينك يا رؤى موقفك صعب
كنت متجهه لغرفة المريض احضره عشان طبيب التخدير بعده اوصله لغرفة العمليات ، لقيت بطريقي رائد !
يا ترى غالية كيفها وش حالها من زمان ما خذيت اخبارها
: استاذ رائد ممكن شوي
رائد : هلا .. تفضلي
هند بتردد : هي لقافة مني بس اعذرني ودي اتطمن على غالية كيفها وش اخبارها
رائد : اممممممم وش رايك تتطمنين بنفسك
تعجبت : شلون ؟
رائد : زوريها ببيتها ممكن ترتاح بشوفك
خفت لايكون صاير لها شي : ليش هي تعبانه
رائد مبتسم : لا بس مرهقة اقعدي معها ممكن محتاجة تحكي لك
هند : اووك عطني عنوانها وانا بروح لها بعد الدوام ان شاء الله
رائد : تآمرين .....

***

دلال لها كم يوم مسجلة في دورة فنون هي رسامه اسم الله عليها خل تطور نفسها ، صرت وحدي في البيت وحشني دوامي في المستشفى بس صحتي ما تساعد رائد بصراحة ما فقدته احس بفتور تجاهه ماقدر افسره بس صار عادي عندي بابا فديته وحشني لازم اتغدا معه اليوم
رفعت جوال دقيت عليه جاني صوته : عيوني انتِ
: اشتقت لك بابا
سيف : وانا فقدتك
غالية : ما راح اتغدا الا و انت معي
سيف : ما طلبتي شي لو تبين الحين اجيك
غالية : ياليت ,, جد و الله
سيف : من عيوني يا عيوني
غالية : انتبه على نفسك انتظرك ، قفلت
يارب لك الحمد حننت قلبها علي ودي ما ابعد عنها لو بايدي بس ما بقدر لازم
رفعت سماعة التلفون : عبد الرحمن اجل كل اشغال اليوم الخاصة فيني ليوم ثاني
عبد الرحمن : طيب بس اليوم اجتماعك مع موظفين فرع السويد
سيف : مو مشكلة عبد العزيز معهم أو اقولك ينتظرون ليوم ثاني
عبد الرحمن : ان شاء الله يبلغ
سيف : خلهم يحضرون السيارة عشر دقايق بطلع بعدها
عبد الرحمن: ان شاء الله
بنتي يا ناس ... ما تستآهل !؟

***

قررت خلاص وإن شاء الله ما بندم على قراري أخذت جوالي ادق على عمي .. اخذت وقتي عشان افكر في حياتي الجديدة اللي بعيشها مع عبد المجيد
: عمي زيد .. أنا موافقة
زيد: مبرووك يا بنتي الله يكتب الخير
رؤى : لازم نحكي قبل
زيد : بمرالوالدة بعد صلاة العشاء وخير البر عاجلة
رؤى : يصير خير
قفلت منه ، مشاعري غير بس احتاج العملية لوالدتي ما اقدر على تكاليفها موعدها في الحكومي بعد اربع سنوات !
أم رؤى : يمه رؤى انتِ هنا
رؤى بهمس : سامحيني
أم رؤى بخوف : وافقتي عليه ؟
رؤى : ماعندي غير هالحل ، عمي بيمرك بعد العشاء
أم رؤى ساكته ماعندها اضافة : .....
رؤى : يمه ابي كل شي بسرعة وحفل بسيط بس
مشيت و كلي الم من قراري .. وش اسوي ما راح انتظر سراب أمي أهم من اي شي ثاني

***

وصل بابا و طلع لي غرفتي بتغدا معه اليوم قعد معي ..
سيف : غلاي لازم نطلع مشوار انا وانتِ
غالية باهتمام : لوين ؟
سيف : بس نروح تعرفين
غالية : طيب خلاص بس متى
سيف : ما راح تآخذين اذن رائد ؟
لفيت وجهي من طاريه : مو لازم
مسكني من ايدي ولف وجهي : الا لازم ، كلميه الحين
غالية : بس ...
سيف : لا بس ولا شي ، وبحنان : عشاني يلا كلميه
غالية : طيب رفعت جوالي ادق على رائد ما كان ودي بس عشان بابا
: غالية
غالية : هلا رائد كيفك
رائد : بخير ، وانتِ
غالية : تمام ، رائد أنا بطلع مشوار
رائد : مع دلال ؟
غالية : لا مع ...... بابا
رائد بعد صمت ..... وبهمس : وين ؟
غالية : مدري بس بطلع معه
رائد : متى ؟
غالية : بكرة الصبح
رائد : طيب انا جاي على الغدا
غالية : بتغدا معه
رائد : احسبي حسابي معكم
غالية ببرود : طيب مع السلامة
رائد بسرعة : غالية ..
غالية : وش ؟
رائد : خلاص سلامتك باي
قفلت منه ولفيت على بابا : بيجي على الغداء
حط رجل على رجل وابتسم وهو يلعّب خصلات شعره : حياه

فيني فضول اعرف ليش الابتسامة و وش اللي بيصير في لقائهم سوا في بيتي وليش أصر أني آخذ اذنه دام بينهم توتر !!

***

معاذ يتعالج عندنا في المستشفى ابي احافظ على سرية الموضوع ماخبرت البنات ولا الوالدة بالحقيقة يحسبونه مرض عادي ، أنا وليد وابوي بس نعرف الحقيقة
كان في زيارة للمستشفى وتحديدا غرفة معاذ اللي واضح عليه الالم : شلونك يبه
معاذ بارهاق هز راسه : الحمد لله
لف على فارس : ليش يتعذب دامه ما ادمن بنفسه
فارس : ردة فعل طبيعية للجسم اللي بيتخلص من الادمان
معاذ : متى بطلع ؟
فارس : هانت اصبر عديت الصعب
ابو فارس : وش صار عليهم ؟
فارس : مشعل مو مقصر و الشباب مراقبين نبي نوصل للمصدر
ابو فارس : الله يكون بعونكم ، حسبي الله و نعم الوكيل

***

لِهُنُأِ وٌ خّلُأٌصّ !

خلصت دوامي كنت متوجه للبيت ابي اتغدا مع غالية وعمي مستحيل اخليهم لحالهم سوا مابي يخرب اللي انا ناوي عليه صح غلطت معها الفترة الماضية بس وجوده الحين بيصعب حركتي و ماتوقع انها بتسمع لي على طول
رفعت جوالي ابي اكلم الجازي على تلفون البيت ادري انها الحين عنده تنتظرنا فديتها ، ما كمل رنتين الا ورد : هلا
رائد : السلام عليكم ، من سعد ؟
سعد : وعليكم السلام هلا رائد
رائد : سعد عند التلفون وش عندك ؟
سعد : ابد كنت قاعد ورن ؛ رديت
رائد : زين أجل علم الجازي ما راح اتغدا معكم عندي شغل
سعد : انت وش سالفة الاشغال ذي اللي عندك وفي النهاية ماشوف نتيجة اي شغلة لك
رائد : ههههههههه لا والله مشغول و معزوم على الغدا
سعد : يعني ما ودك تحكيلي ؟
رائد : وش احكي لك ؟
سعد : وش سالفتك انت و ابوي و سيف ؟
رائد بتفكير : خله بوقته بحكي لك كل شي
سعد : لا الحين انا انتظرك
يحاول يتهرب منه : بروح اتغدا جوعان ومعزوووم
سعد : من هي غالية وش صاير ذاك اليوم
شكله جا الوقت اللي لازم يعرف فيه : سعد ربع ساعة بكون عندك
سعد : انتظرك
طيب يا رائد نشوف وش سالفتك اللي مدري من وين طلعت بعد

***

كنت قاعد بالصالة انتظرهم يجهزون الغدا على اخباري دلال ماتعرف تطبخ فجأة صارت تطبخ قعدتها عند غالية فادتها اسم عليها و هي صارت تقوم اكثر من اول الدكتورة طمنتنا وقالت انه لها مفاجأة احترت معها ما تبي تحكيلي !
رائد اعتذر ما بيتغدا معنا احسن ما ودي يصير بينا اكشن على الاقل عند غالية
جاتني دلال : بابا يلا الغدا جاهز
مشيت معها : ما شاء الله اشوف صايرة طباخه ؟!
دلال بابتسامة : اعجبك اطبخ لك اللي تبي
سيف : وغالية تطبخ مثلك
دلال : هي الخير و البركة تعلمت منها
سيف : ادري بس كنت اختبر اقوالك
دلال : تشكك في اقوالي
سيف بمزحة : اكيد اقوالك يبي لها اعادة نظر دوووم
دلال برمت شفتها : عودتك الله يسامحك بس
مشيت سبقته افتح له الباب كانت غالية جاية ورانا جلسنا على السفرة
سيف : ما شاء الله انتم طابخين كل ذا
غالية : يعني بشوي مساعدة و اشراف
دلال : غلو شوفي بابا مو عاجبه اني اطبخ
سيف مسوي نفسه مصدوم : أنا !!
دلال : وش رايك سيده غالية ، احكمي بينا
غالية مبتسمة بدون اي تعليق
سيف يناظر صح الرز بنص السفرة : ما شاء الله الشكل و الريحه اووك باقي الطعم
دلال : بيعجبك هذي غالية مسويته
سيف يآكل : فديت غالية

***

وصلت البيت بعد الغداء لقيت سعد مع لين اللي تلعب عبود في الصالة ابوي و الجازي يحكون في مكتبه
: السلام عليكم
الكل : وعليكم السلام
جاني فواز ركض : عمي رويد اليوم تودينا الملاهي صح
رائد يبوسه : ايه صح يا بـ .....
ما كملت جملتي وقف سعد : رائد تعال بحكي معك
مشيت معه طلعنا للحديقة
: هلا
سعد : رائد ممكن اعرف كل شي و الحين
رائد : طيب بحكي لك كل شي
سعد : اسمعك
رائد : السالفة بدأ وعمري 16 سنة يوم قال لي ابوي عن .......

/
\
/


طلعت من مكتب ابوي له كم يوم من رجع من السفر مع زوجته بس ما صا يقعد عندنا مثل اول ، سمعت الموضوع اللي يبيني فيه ، تفاجأت يوم قال لي ان فيه واحد طالبني قلت لك افكر وطلعت
لقيت لين تتفرج على التفلزيون واضح نفسيتها ذي الايام مررة اوك ولا همها شي الله يديمه
: لين وين سعد ؟
لين : مع رائد
الجازي : رائد جا ؟!
فواز : إيه جا وطلع مع عمي الجديقة يسولفون
الجازي : طيب
مشيت طالعه برا البيت ابي اناديهم للشاي .... وسمعتهم ؛؛؛
سمعت كل كلام رائد لسعد !!


***

رجعت البيت ارتاح شوي خالتي كانت نايمة مريت على رؤى لقيتها قاعدة كانت تبكي هديتها و اللي فهمته منها انها كلمت عمها و هي موافقة على ولده من الكلام اللي قالت لي انه راح يجي مع ولده بعد العشاء و يكلم امها ، قطعت قلبي المسكينة اجلت روحتي لغالية وقت ما يجي عمها قلت بطلع لها قبل العشاء وارجع بعدما يطلع أخليهم على راحتهم ، وه فديت غالية وحشتني وانا بعد قاطعة لي كم ما كلمتها رائد مدري وش عنده خلاني ازورها دام قلبه حن عساه دوووم
كانت الافكار و الذكريات تآخذني وتجيبني لين تذكرت يوم وفاة امي .........

فتحت باب غرفتي لقيتها لابسه عبايتها بتطلع من البيت ..
: ماما وين بتروحين ؟
منيرة : مو مطولة انتبهي على البيت انت كبيرة
هند : بس انا عندي مغص عشان كذا اليوم ما رحت المدرسة
منيرة : أدري عشان كذا كلمت خالتك أم بدر وعطتيها مفتاح الشقة بتجيك كل شوي
هند : ماما مو لازم الحين تروحين خليني اطيب نروح سوا
منيرة : خلاص ماما أنا بشوف صديقتي من زمان ما شفتها بعدين آخذك لها حتى عندها بنت على كبرك تقعدون سوا
هند : والله جد ماما ؟
منيرة : ايه جد يا عيون ماما نامي الحين و قومي بعد شوي اشربي شوربة خالتك ام بدر أنا ما راح اتأخر عليك
هند : إن شاء الله

طلعت ماما و انا نمت قمت على صوت خالتي ام بدر وبعدها ما نمت فقدت ماما كم يوم لين وصلنا خبر وفاتها بحريق وقتها ..

كنت في ثالث متوسط ظليت عند خالتي ام بدر جارتنا لين صرت في الكلية ثم طردتني بعدما وقعتني أوراق ماعرفت وش فيها بحجة إني مو بنتها وعيالها ما يآخذون راحتهم و الحقيقة إن ولدها عبا راسها ضدي لاني رفضت اكون مثل ما يبي !!


.
.
.
.
.


تم الجزء السابع عشر


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجزء الثامن عشر ~

مّحًتّأَرٌة !

البيت هاجد له كم يوم من دخل معاذ المستشفى دانية ياعمري عليها فاقدته واضح عليها بس تكابر الوالد عنده شغلة طلع بعد الشاي مباشرة الوالدة حالتها مو بذاك الزود الله يعينها بعد معاذ هنادي مأجلين ملكتها بدون تحديد لين يطلع معاذ و يرجع وليد فارس الله يعينه احس الاشغال على ظهره ما يقصر و الله
كنت جالسة اتقهوى و اتصفح مجلة أزياء الهدوء معبي الصالة
نزلت هنادي و دانية للصالة يجلسون معي نسولف في ملكتها بنسويها في البيت عشاء بس و الزواج له خطط ثانية
هنادي : اقول شوشو وش رايك البس ازرق ولا احمر ؟
شروق : لا انتِ البسي احمر عشان يورد بشرتك بتلبسين ازرق بيطلع لونك سماوي
دانية : هههههههه تخيلي عاد العروس سماويه
هنادي : طيب موديل الفستان محتارة وش البس هذا ولا هذا
ورتني مجلة فيها كذا موديل اخترت لها المناسب لجسمها : هذا و القرار في الاخير لك
دانية : أنا ما ابي البس فستان نفسي البس تنورة
شروق : لا ما يصير هذي ملكة اختك يعني لازم فستان و طويل بعد
دانية : لا بلبس تنورة دامه بالبيت و بتشوفين كيف بطلع
هنادي : قمر والله قمر لو بخيش
دانية : ايه ادري من يومي قمر بس خيش عاد !!
شروق : سوي اللي يريحك أنا بطلب فستان جاهز نفس مقاساتي
دانية : من وين من أم فيصل ولا من النت ؟
شروق : لا من النت موقع اجنبي خلال اسبوع يكون عندك وعلى حسب مقاسك بعد
هنادي : حلو ابي مثلك شوشو
شروق : شوفي بفتحه لك و انت شوفي لو يعجبك شي اطلبه لك يوصل سوا مع فستاني
هنادي : يلا طيب وريني احسن من التفصيل و وجع الراس
شروق : دودي عطيني لابتوبي شوفيه هناك يشحن

***

كنت وافقة اسمع لهم صدمتي شلتني .. ما قدرت اتحرك من مكاني !
قام وقف مذهوول : معقول كل هذا صاير 11 سنة عندكم سر توني ادري
رائد : لاتزعل ياخوي مو بايدي
سعد : المفروض اعرف ومن بدري بالسالفة
رائد : ...........
سعد : ليش انا مو من العائلة ذي ولا نسيتوني بين الاميركان سكت شوي : أي اميركان اصلا انت متزوج قبل لا انا اخلص دراستي !
رائد : يا سعد افهم علي أنا كنت مأمور ما بايدي شي و الوحيد اللي راح يقولك السبب هو عمي سيف مو انا حتى انا ماعرف وش السبب
سعد : و ابوي ؟ ما سألته ليش
رائد : ابوي قال كلمة وحده ، لا تضيعنا !
قعد سعد وهو يمسح على شعره : تضيعنا كيف ؟ و الحين وش ناوي تسوي ؟
رائد : بنتظر ولدي بعده بقدمه للجازي وبحكي لها
قام مبتسم لي : مبرووك بتصير أب من قدك
رائد : مثلك يا ابو فواز
سعد : ايه وش عليك يا ابو سعد
قام يتلفت حوله : وينه ابو سعد ماشوف احد
سعد يضحك : انت ابو سعد
رائد رافع حاجبه : ايه وش عليك يا ابو رائد تمون
سعد يحك حواجبه محرج : معليش وش اسوي هذا اختيار سارا
رائد تكتف : اجل اعذرني غالية يمكن تختار بذوقها
ضربه سعد على كتفه : انا اخوك يا دب
رائد : سبحان الله توني اصير اخوك
سعد : خلاص هونت لا تذلني على اسم
رائد : احسن ماسويت
سعد : يلا ندخل الشاي برد
رائد : يلا .....
دخلت قبلهم انتظر رائد متى يحكي ~

***

نزل فارس : السلام عليكم
الجميع : وعليكم السلام
فارس : وش تسوون ؟
شروق : نشوف فساتين للملكة
فارس : مو طالعين السوق ؟
هنادي : لا النت اسرع نطلب و نقضي الوقت في شي ثاني
فارس : ايه مبرووك يا عروس بتعرسين قبلي
هنادي : وش اسوي لك انت ماتبي
فارس : اي ما ابي مو انا قلت لك دوريلي
هنادي : ايه بس مو مهتم ولا انا لقيت لك وحده جميلة
شروق : وين لقيتيها
هنادي : بصراحة ماعرفتها زين بس اعجبتني وقلت ابي اعرف عنها اكثر بس ما صارت لي فرصة
دانية : من هي ؟
هنادي : شروق في ملكة صديقتك مو كانت وحده من البنات اللي على طاولتنا لابسه اسود وفضي اسمها هند
شروق : ايه هند ما غييرها يا حليلها
فارس : ليش انتِ تعرفينها ؟
شروق : ايه صديقتي ممرضة ، يؤ شلون راحت عن بالي هي معك ممرضة في المستشفى
فارس : هند معي أنا ؟!
شروق : ايه فارس تذكر زين يوم كنا بالسوق من فترة صح لقينا ياسمين و طلعت ممرضة معك في المستشفى هند بعد معكم تذكرها فرووس كلنا صديقات
فارس : ايه هند ماغيرها شلون انساها
هنادي بتطلع عيونها : فروووس وش هالكلام لا يكون ....
قطع حكيها وهو يضحك : لا يا انتِ مو كذا بس هي اللي كانت موقفة معي يوم سالفة غالية
هنادي : آهااا على بالي بعد ، طيب وش رايك فيها ؟
فارس : ما عليها كلام صراحة و لا اقول عنها شي عاقلة وحكيمة و امينة بعد
هنادي : على بركة الله نخطب و الملكة سوا
فارس : لا وش نخطب انتِ بعد أنا ما افكر اتزوج موظفة ابي ربة بيت
هنادي : وليش ان شاء الله
فارس : كذا ابي زوجتي لي ولبيتي بس محد يشاركني فيها
دانية : عندي لك عروس جميلة وصغيرة وتوها ما خلصت دراستها بس دبيه شوي
شروق : من هي بعد
دانية : رهف اخت صديقتك العروس بس لازم اشرط عليها تخطبني لاخوها ولا ما فيه
فارس : هههههههههههههه مو صاحية والله
شروق تضحك : نسخة طبق الاصل من معاذ
فارس قام : ايه جد ذكرتيني بودي الوالده له
دانية : بجي معكم
فارس : يلا بسرعة و نادي امي معك
دانية : طيب

***

رائد جاني بعد ما طلع بابا العصر قال بيخلص شغلة ضرورية لاني اصرت عليه ما يروح حسيت معه بالحنان اللي عمري ما لقيته بعد ماما ، كان يحقق معي
: وكيف عرفتي رقمه حتى كلمتيه ؟
غالية : دلال كلمته
رائد : يعني له كم يوم يجي بيتي و أنا آخر من يعلم !؟
لفيت عليه مستنكرة : هذا ابوي يا رائد !!!!
رائد : واذا ابوك لازم يكون عندي خبر بالاول
غالية : طيب على امرك ماعيدها
رائد : مايدخل بيتي بدون اذني مرة ثانية
غالية ببرود : ليش أنت ما قلت له هالكلام
رائد : الكلام لك لانك دخلتيه بيتي فاهمة بيتي
غالية بنفاد صبر : طيب وش شورك الحين ؟
رائد : لا تعزميه مره ثانية بيتي
غالية : ممكن تطلع برا
رائد شوي يطير عيونه من كثر ما فتحها على وسعها : تطرديني !! لا سيف هذا ساحر
غالية : لو سمحت لا تغلط عليه
ابتسم : اشوف صار لك لسان و الله
غالية : ايه صار لي لسان ولسى ما شفت منه شي اطلع برا الحين صديقتي جايه
رائد : سويت فيك خير يوم قلت لها تجي بس انت مو وجه خير حسابك عندي انت و ابوك يا بنت سيف
غالية بهمس : استغفر الله العظيم

/
\
/
\


قالت لي غالية عن زيارة زميلتها في المستشفى قلت طيب بقعد معكم شوي ما حبيت اردها واكسر بخاطرها
غالية متغيرة كثير المسكينة عانت كثير مع رائد وأنا اشوف احسن صار لازم توفقه عند حده شي حلو منها بس اخاف يتأثر ولدها من مزاجها لازم اكلم رائد يبعد عنها على الاقل الفترة الحالية لان الواضح انه من تأثير الوحام
نزلت استقبل هند اللي الواضح انها وصلت كنت على الدرج
هند : السلام عليكم
دلال : وعليكم السلام
نزلت سلمت عليها ما امدانا نقعد الا و غالية نازلة سلمت عليها وقعدنا
هند : غالية وش اخبارك وش مسويه ؟
غالية : الحمد لله عايشه انت طمنيني عنك وينك غبتي عني فجأة
هند : اشغال وربي العمليات و رؤى تعبانه و زواج ياسمين الله يعين
غالية تحمست من طاري المستشفى : ايه كيف المستشفى و كيف البنات
هند مبتسمة من طريقة كلامها : تمام ناقصنا انت بس
دلال : غالية ودك تروحين المستشفى ؟
غالية : نفسي بس وش اسوي في حالي
هند : والله نظامنا تغير بدونك انتظر يوم الاوف بفارغ الصبر
دلال : الله يوفقكم ، بعد اذنكم أنا طالعه
قامت ماشية مبتعده عنا جات رينا مقدمه لنا ضيافة بسيطة بامر من دلال
هند : غالية انت زعلانه ؟
تعجبت من سؤالها : زعلانه مِن مَن وليش ؟
هند : أنا و البنات !
غالية باستفهام : ليش صاير شي فيه شي ؟
هند : لا بس اتطمن
غالية متحمسة : وش صار وش الجديد خبريني
هند : أبد بس ياسمين بتتزوج قريب و رؤى اليوم ولد عمها بيشوفها
غالية : الله يوفقهم
هند : كاسرة خاطري رؤى تخيلي وافقت عليه بس عشان تعالج امها
غالية : ليش وش فيها امها ؟
هند : يوووه قصتها قصة اسمعي .....
هند حكت لغالية كل اللي صاير مع رؤى ؛ بعدما حذفت رائد !
غالية متأثرة : الله يعينها و يسهل امرها
هند : آمين ، آسفه غالية ماجيت انكد عليك
غالية : لا ولا يهمك
هند : أكيد
غالية : أكيد ، اليوم عشاك عندي ما بتطلعين من لين تتعشين
هند : لا معليش خليها وقت ثاني بعدين ممكن رائد يجي في اي وقت
دخلت دلال : لا تخافين ما راح يجي اليوم
تعجبت هند و ابتسمت ..
دلال : اقول غالية ما كأنك خذيتي وجه اشوفك قاعدة انسدحي يلا
غالية وهي تحك حواجبها : لا بس ما سمعتي الدكتورة وش قالت آخر مرة ؟
دلال : أنا سمعت بس يمكن انت ما سمعتي هي قالت قلت نسبة الخطر ما قالت انعدمت وانت اليوم قعدتي بما فيه الكفاية يلا انسدحي اخلصي
رفعت رجليني على الكنبه وانا مبتسمة قوية وعنيدة مدري على من طالعة

***

ﯾ̃ﺈ̃ ﺭﺑ̐ ﺂ̶̶̶̶̲̲̲ﺳ̶̉ﻋ̝̚ﮈﮬ̲ﮧ̲ دٌۅ̶ﯙ̷ًﯙ̷ًﻣ̲̌

عبد العزيز امس الليل وصل مع موظفي فرع الشركة في السويد فضل يقضي يومه عند امه ما عارضت خليته يكون براحته بشوف نهايته هو وامه وش بتكون ما صارت لي فرصة اقعد معه طول اليوم وغير كذا أجلت الاجتماع وهو معهم لذلك صار عشاي اليوم معه ..
كنا سوا ننتظر العشاء في احد الفنادق ... هدوء ممزوج بصوت الموسيقى كان الصوت المسموع هناك كسرت حدة الصمت بينا
: وش آخر خطط امك ؟
عبد العزيز ماعجبه السؤال : ولا شي
رفعت حاجب باستنكار : اكيد ولا شي
عبد العزيز : الله يطول لي بعمرك خلها عنك صدقني ما تفكر تأذيك ابد
سيف : انت ما تدري وش اللي قاعد يصير يكفي حقدها علي لاني ارسلتك السويد
عبدالعزيز بابتسامة جانبية : بيني و بينك أنا مرتاح هناك بس ارجع الرياض انكتم
اخذت جولة بنظري عليه كامل : كم عمرك انت ؟
ابتسم ابتسامة وسيعه : 27 مبين ؟
سيف مبتسم : اكيد لا و متى ناوي تفرحني فيك ؟
عبد العزيز يحك راسه : والله أنا ودي من زمان بس الوالدة رافضة
سيف رجع ظهره على الكرسي : يلا حطها في القائمة عندك رافضة تزوج ولدها ، هذي ام هذي أخ بس غلطة عمري الله يرحمك يا يمه
عبد العزيز كاتم ضحكته : كيفها ناتالي رجعت بريطانيا ولا بعدها عندك ؟
ابتسم سيف ابتسامة كبيرة : دلال بخير تسلم عليك
عبد العزيز : الله يسلمها فقدتها ودي اشوفها
سيف : تقدر بأي وقت اطلبها
عبد العزيز : بشوف لي يوم قبل لا اروح
سيف ساكت مبتسم : ......
عبد العزيز : عساه دوووم يبه ؛ صاير شي أنا ماعرفه
سيف : ما صار الا كل خير
عبد العزيز : ما ودك تقول لي شي ؟ تراي فاضي و بسمع لك
ضحك سيف ضحكة قوية توزع صداها في ارجاء الصالة : ما اقدر آكل في موسيقى غيّر لي الطاولة
لفيت أكلم الجرسون بخصوص موقع بلا موسيقى وكنت اراقبه ارسل مسج من جواله ورجعه و هو مبتسم ..... غيرنا الطاولة لطاولة مطلة على شرفة واسعه هواها البارد لعب في شعورنا اللي ما حميناها من برودة الجو
عبد العزيز بعد صمت و تفكير : وش صار على غالية
ناظرني بنظرات عجزت افهمها و لف يناظر الانوار البعيدة : غالية بخير تسلم عليك
ابتسمت بدون ما احس جملته فرحتني ما تعودت اسمعها : جد تسلم علي ؟؟!!
ابتسم لطريقة كلامي : لا .. بعد صمت : وش رايك انت تسلم عليها بنفسك !
عبد العزيز بشك : سويتها ؟!
سيف : اليوم غداي كان عندها
فرحت له ودي لو تتقبلني ... اختي غالية

***

على طاولة العشاء الكل مجتمع ، رائد يآكل بشهيه .. ابي اكلمه مافيني صبر
سعد : لين تكفين الصبح جهزي عبد الإله و فواز الجازي ما راح تقدر
لين متعجبة : ليش وش فيك جوج ؟
الجازي : عندي مشوار بطلع من بدري
لين مندفعه : وين خذيني معك الله يخليك ما ودي اداوم بكرة عندي محاضرة وحده مدتها ساعة بس
رائد : اسم الله عليك خذي نفس هذا طاري الطلعات شوي شوي لا تموتين
لين بدلع : رائد بابا شوفه
ضحك سعد بخفة : مهبوله ، ها ما رديتي بتجهزينهم ؟
الجازي : لا ما توقع يمديها انا بجهزهم لك
سعد : لازم نطلع بدري عشان يمدينا نوصل على سبع
الجازي : خلاص بتصرف انا لين لا تعتمد عليها الا في طلعه
لين ترمش : فديتني
رائد : وعناداً لك ما في روحه
لين : بابا شوفه
ابو سعد : يا رائد خل اختك في حالها
رائد : ما قلت شي بس هي دلوعه بزيادة
لين : أحلى دلوعة
سعد : وش عندك تتغزلين في نفسك ليش مآخذه هالمقلب !!
لفت على ابوها : بابا بكرة الصبح نفطر سوا و نروح نتسوق و نتغدا و نرجع الظهر
ابو سعد : إن شاء الله
رائد : يبه سلمني هالبنت يوم وقسم لا ترجع لك بشنب
الجازي تضحك : حرام عليك رويد وش تبي تسوي فيها
رائد لف وجهه : رافعه ضغطي بدلعها الماصخ ذا
ابو سعد : يا رب عيشني للوقت اللي اشوف كيف تعامل بنتك
ابتسم رائد و رفع الملعقه يآكل ابتسم معه يعد وهمس له ، الجازي كانت تناظرهم
: الحمد لله
ابو سعد : وين يبه ما كليتي
الجازي : الحمد لله شبعت لفت لرائد : بس تخلص تعال ابيك في غرفتي
رائد اللي يناظر سعد : إن شاء الله
سعد بهمس لرائد : وش السالفة
رائد : علمي علمك
سعد : الله يعينك شكلها جاده أنا بروح أجيب سوسو يعني لا تنتظر فزعتي
رائد : من قال افزع روح لسوسو هههههههه

/
\
/
\

خلصت عشاي وترددت اروح لها بصراحة احس الموضوع زواجي مدري ليش
طقيت بابها بعد لحظات من الهدوء و الانتظار ، فتحت
: تفضل
دخلت وقعدت على الكنبة اللي اشرت لي عليها : سمي يمه
الجازي : انت محتاج تحكي و انا اسمع
رائد : عن ؟
الجازي : حياتك
رائد : عادي حياتي ما فيه شي كل شي تمام ولله الحمد
الجازي : و غالية
ما انصدمت تبون الجد حسيت بهالشي : وش فيها غالية
الجازي رفعت حاجب : يعني معترف ؟!
رائد : ما راح اكذب عليك
الجازي : ليش خبيت عني
رائد : من قالك
الجازي : مو مهم المهم اني عرفت
رائد بعد صمت : كنت بقولك بس انتظر ولدي
الجازي : كم باقي له ؟
رائد : حول 6 شهور
الجازي : رائد لهنا خلاص كافي ... لازم اشوفها
رائد : تآمرين
لحظات صمت قطعها صوتي : الجازي
الجازي : هلا
رائد : ما زعلتي ؟
الجازي : عارفه بكل شي
رائد : مِنْ ؟
الجازي : سمعتك تحكي لـ سعد
رائد وقف : أنا آسف
الجازي : مسموح
رائد : تصبحين على خير
طلعت مستغرب رده فعلها و سعيد بالهم اللي انزاح ~

***

اليوم ماعندي دوام في المستشفى حلو عشان اخلص اشغال معلقة بعد أول شي راح اسويه بمر مشعل اشوف آخر الاخبار معاذ ما بقى له شي و يخلص كورس علاج هذا اهم شي شاغلني في الوقت الحالي ركنت سالفة اختي على جنب الفترة الماضية تبون الجد تعبت من البحث هذي السنة الرابعه لي انا ابحث تجيني فكرة انها ممكن ماتت بس انفضها من مخي بسرعة بسبب حلم الوالد اللي يتكرر و الواضح ان البنت قريبة مو بعيدة بس كيف نوصل لها !

ودي اكمل دراستي في تخصص جراحة القلب بس الظروف المحيطة ما تساعد ابد
وصلت لمشعل في مكتبه ما كان موجود انتظره دقايق و هو عندي سلمت وقعدت
: هاااه وش صار معك ؟
مشعل : و الله يا فارس هالقصة وصلتنا لخيوط ما كنا متوقعينها في قضية لها 7 سنوات دخلت معهم فيها من شهرين بس و الحمد لله جمعنا معلومات كبيرة و باقي شوي و ينعرضون للعدالة
فارس : الله يبشرك بالخير الله يقويكم
مشعل : آمين
فارس : ترى غداك عندنا و ما نقبل اي اعتذار
مشعل : يا فارس و بعدين معك توني من كم يوم عندكم
فارس : خلاص عاد هذا بيت عمتك ننتظرك
مشعل : وش صار على معاذ متى بيطلع
فارس : باقي له شوي على كلام دكتوره
مشعل : الله يقومه بالسلامة


.
.
.
.
.

تم الجزء الثامن عشر


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجزء التاسع عشر ~

آﻟﺑﯾﭠ ﻟﯾ ﯾﺂ ړُآئـﮃ ؛

أنا بصراحة مدري من اللي حول دوام رائد عندي في البيت من الصبح وهو عندي متعجبة منه جا وحط شماغه وفتح قلابه و حط رجل على رجل افطر و قعد يقرا الجرايد ما تعودت منه هالحركة ، هي حركته عادية ولا انا مدري وش فيني بس احس بثقل بوجوده ، مخليني جنبه و لا هو اللي معبرني بابا امس ارسلي مسج ان موعدنا مو اليوم بكرة صاير يعني ماعندي شي اف طفشت صراحة أفكر اسأله بس مو عارفه قلت خل احكي يطلع الكلام لحاله بعدين
: اممممم رائد
لف علي بدون اي حرف عليه نظرة ساخرة : .....
رفعت حاجبي : وش فيك
رائد : مافيني شي ليش شايفة شي انتِ
غالية : ماعندك دوام اشوفك قاعد الساعة بتصير عشره
هجم علي شوي يآكلني : بكيفي اداوم وقت ما بغيت و اترك متى ما بغيت لايكون على بالك بتطرديني من بيتي امس سكت لك بمزاجي لاني انا اللي قلت للبنت تجي
غالية : طيب انا وش قلت اسم الله عليك
رائد : لا ، بس اجاوب على اسئلة في داخلك وبعدين انا قاعد احرس بيتي اشوف من ناوية تجيبين لي اليوم بعد
حز في نفسها كلامه : أنا طالعة أنام تبي شي
رائد : انطقي هنا ولا حركة وش دراني ما تروحين من وراي تحكين له
قعدت مكرهه ما نطقت وش اقول هذا بيذبحني !
رائد : غالية
لفيت بدون ما انطق : ......
قرب مني ومسك يديني : غالية ليش تعصيني
فتحت عيني على آخرها : أنا عصيتك ؟
رائد : أنا ما قلت بمنعك ابوك بس فيه شغلة بيني و بينه انت خربيتها علي قلت لك لا تقربين منه
غالية : ليش ما وضحت لي أنت هددتني بولدي
رائد : عشانه نقطة ضعفك
غالية و عيونها غرقانه : مو حرام عليك
رائد : من جدك انا اسويها !!
غالية : تبي الجد .. ايه تسويها
قام وقف وقفني معه مشينا باتجاه غرفته اللي دايم يحرص علي ما اقرب منها عمري ما عرفت منها الا لون بابها الخارجي
فتح الباب ولف علي : الحين بتعرفين كل شي
دخلني ودخل وراي كنت مذهولة من الغرفة كل الحرص عليها و التشديد في النهاية ثلاثة ادراج كبيرة في الزاوية وطاولة وكرسي في نص الغرفة بس !!!! كانت الغرفة لونها بني ممزوج ببيج كان اللون رايق ~
سحب الكرسي و قعدني عليه مشى باتجاه الأدراج وطلع صندوق حطه قدامي على الطاولة : افتحيه و تفحصي اللي فيه
بس سمعت كلامه و ناظرت في الصندوق ... توترت !

***

أمس من رجعت البيت ما لحقت احكي مع رؤى كانت نفسيتها ما تسمح خليتها براحتها ... كنت في رعاية آخر مريض لي قبل البريك الوقت مر بسرعة اليوم
فقدت البنات بجد ياسمين وهبالها أخذهم منا فؤاد رؤى و لقافتها أخذهم رائد ... سعاد و ابرار وشروق الخايسات من زمان عنهم بعد اشوف يوم تتحسن رؤى باعزمهم ... خلصت مريضي ونزلت لقيت رؤى قاعده في الغرفة ما تترك عوايدها مآخذه بريك قبل وقته جلست بجنبها
: رؤى
رؤى : هلا
هند : وش فيك ؟
رؤى : امس اتفقنا بنعمل الزواج بعد 6 اسابيع
ماعرفت ابارك لها ولا اعزيها : الله يوفقك يا رؤى
ابتسمت في وجهي : يبارك فيك
ماحسيتها مستاءة كثير رديت لها الابتسامة : الله يتمم على خير
رؤى : هند مستحيل اروح مكان بدونك كان شرطي لعبد المجيد انت و امي اهم من اي شي ثاني وافق عليه
هند : لا يا رؤى انا ما راح اجي معك
رؤى : ليه ؟
هند : ببساطة أنا ماقدر و اذا انت ترضينها لي انا لا
رؤى : افهميني يا هند مو قصدي يـ ...
هند : ادري و الله ادري بس خليني براحتي
رؤى : انا ما اقصد اهانة لك او شي بس ابيك بجنبي ما اقدر على بعدك
هند : صدقيني بس تنشغلين بحياتك بتشوفينه عادي
رؤى : الله يفتحها عليك يا حياتي
ابتسمت لها و غرقت بحر افكاري ...

***

كتابات على الجدار بخط رائد في الصندوق صور ماما وبابا و دلال و رائد صور اولاد ماعرفتهم صورة ماما معها وحده وجهها مو غريب علي رسايل بعضها مفتوح و البعض لا استفهامات منعتني انطق رفعت عيني له اناظره بذهول
رائد : هذي حقيقتك
غالية : وضح لي مافهمت
رائد : ابوك وامك اختك و .... اخوك
غالية : اخوي ؟!
رائد : ايه
غالية : كيف وشلون ما قالي بابا شي
رائد : اسأليه كل الاجابات عنده أنا سويت اللي علي
غالية : الله يخليك قولي اللي فيني كافيني
رائد رافع حاجبه : اعزميه على الغدا وهو يقولك اظن ما تنتظرين اذني حتى تعزمينه ولا ..؟!
غالية : طيب بعزمه وانت بتكون موجود
رائد : ما ودك تتعرفين على اخوك ؟
غالية : ودي ليش لا
رائد : طيب هالفرصة ما بتتعوض خليه يجي بعد قبل لا يرجع السويد
غالية : هو عايش هناك ؟
رائد : ابوك ناطله هناك ما يندرى وش نهاية هالاب كل ولد في ديره
غالية بتعجب : ليش في غيره ؟
رائد : هههههههههههه ايه فيه واحد في البرازيل
قمت وقفت ناظرت فيه وهو يضحك طلعت و قفلت الباب : صاير لايطاق !

***

أخيراً خلصت المحاضرة الغثيثة بابا ينتظرني برا بنروح نكمل جولتنا اليوم نتغدا و نرجع البيت ، كنت ماشية باتجاه البوابة ألبس عبايتي و اطلع حطيت شنطتي على الكرسي بقوة مانتبهت الا و هي طايحه على البنت انحرجت جيت بشيلها
: آسفة مانتبهت
شلتها ماسمعت رد استغربت رفعت راسي اناظر البنت .. انصعقت مشاعل !
ما قدرت اخفي ردي تجاه الموقف شلت اغراضي بسرعة بنحاش من عندها حسيتني سخيفة مسكتني من ايدي
: على وين ؟
قلت بتوتر واضح : ابـ .. ابوي يـ ينتظرني برا
مشاعل مبتسمة : بدري ما قعدنا سوا
لين : ممـ مرة ثانية الحين لازم اروح
مشاعل انتظرك الصبح مقابل المصلى !
كنت متعجبة وخايفة : احاول
طلعت ركض يالله لبست عبايتي ولا قفلتها و لفيت طرحتي وانا بالشارع .. مو وقتك ابد يا مشاعل ~

***

على طاولة الغدا كنت أنا و رائد و دلال الصمت كان سيد الموقف الكل ياكل بهدوء كنت اناظر في صحني وانا في الحقيقة اراقب رائد ومنتبهه لدلال اللي موزعه نظرها بينا
دلال بابتسامة : ليش ساكتين
رائد بسخرية : ابد انا ماعندي شي بس بعض الناس زعلانين عشان بابا مو على الغدا اليوم
سبحان مغير الاحوال ، ما قدرت امسك نفسي ضحكت : هههههههههههههههه
دعمني رائد بالضحكة : ههههههههههههه عساه دوووم
احسني هبلة بينهم بس مافي شي يضحك هم المهبولين !
غالية بقهر : سمعتوا كلمة لا يكثر
دلال : خلاص عاد غلو
رائد : اقول غالية
غالية : سم
رائد : كم باقي لك تولدين أبي اشوف ولدي
غالية بابتسامة كبيرة : اليوم اول يوم في الرابع
دلال : الله يسهل عليك
رائد : آمين

***

شذى بلكاعه : أنا قلت لك ماني بموافقة على عبد الله
متعب بحده : اقدر افهم السبب
شذى : كذا من الله ما ارتحت له يوووه
متعب ماسك نفسه : يا بنت الناس فكري زين و استخيري ما تدرين
شذى : استخير وانا ما ابيه خلاص قلت ما ابيه
متعب بعصبية : لا تبينه و غصب عليك
شذى : مو على كيفك ما تقدر تغصبني على شي ما أبيه ، صارت تصرخ تنادي امها : مــــامــــــا
متعب : قصري صوتك يا وقحه و عبد الله بتآخذينه ان شاء الله
شذى تبكي : قلت لك مابيه مابيه
متعب : فيه أحد واعدك بشي احد لاعب عليك
: وش هالكلام اللي اسمعه يا متعب
لف يناظر جهة الباب و شذى راحت بركض ورا ابوها
خالد : وش هالكلام اللي قلته
متعب : اسألها هي من اليوم احاول فيها ولا تنسى انه مو اول ولا ثاني واحد ترفضه
خالد : ليش يا بابا مو موافقة عليه الولد ما فيه شي
شذى : بس أنا ما ارتحت له واحس ماراح اكون سعيدة معه
خالد : خلاص عاد يا بابا انا اعطيت الرجال كلمه و بيجي يشوفك نهاية الاسبوع
وصلت فايزة : هذي بنتي يا خالد مو بنت سحر
خالد : واذا خير يا طير لا يكون ناسية انها بنتي
فايزة : مانسيت بس ما تقدر تجبرها على شي ماتبيه لأني معها
خالد : وجودك مو مهم أنا ادرى بمصلحتها ولو رفضت اللي قبل هذا برضاي بس أنا موافق على عبد الله وش اللي بيمنع
فايزة : أنا بمنع تبي بنتك تعيش بتعاسة يا خالد
متعب : هذي ياسمين يا يمه مو ناقصها شي
فايزة : وانت وش دراك وبعدين للحين ما راحت بيتها
خالد : كلمتي وحده شذى لعبد الله وخلاص ؛ طلع
شذى تبكي بحضن امها : ماما مابيه مابيه
فايزة : خلاص ماما ما راح تآخذينه وانا حيه
متعب : تجهزي يوم الاربعا بيشوفك طلع هو الآخر
رهف من عند الباب بطفولة و مشاغبة : مبرووك يا عروس ،، انحاشت !

***

ﻟۆ ﭠﺑﯾ ﺂﻟﭴﮃ ؛ ﺂﯾھَہّ ھَہّۆ ﺳآﺣړُ !

بعد صلاة المغرب كنت انتظره في الحديقة لازم احكي معه ، طلبت اشوفه بدون ماتعرف غالية ما ابيها تحسس صايرة حساسة بزيادة ؛ كنت اقرا في رواية شكسبير hamlet
رائد : السلام عليكم
دلال : و عليكم السلام تفضل رائد استريح
رائد : هلا دلال ش الموضوع المهم
دلال : أبي اكلمك في موضوع غالية ... انت وش قصدك بتصرفاتك معها ليش تسوي معها كذا
رائد : وش قصدك ؟
دلال : أقصد ليش تحب تشوفها متنرفزة ؟ وليش تبي تبعدها عن سيف ؟
رائد : شوفي يا دلال أنا بقولك كل شي لاني اثق فيك و عارفك زين ابوك يا دلال معذبني في حياتي هو يستمتع كذا بالاول كان يسوي معي كذا عشان غالية بس الحين يسوي كذا لانه تعود على هالوضع أدمنه ما يرتاح لين يتناقر معي أحاول اسعى اني اصلح الامور بس هو رافض < ليش الكذب يا رائد ؟!
يقولي ببعدك عن غالية لا تفرح انها معك الحين بيجي يم تتخلى عنك عشان كذا أنا الحين ابي ابعدها عنه ابي اكسبها مرة ثانية لاني ملاحظ أنها تغيرت علي كثير بعد بعدها مو مشكلة لو تقربت منه لاني بكون كسبتها مرة ثانية
دلال : وش اللي بينك وبينه
رائد : انتِ عارفة من قبل انه طلب مني اختار اما اني ابقى مع غالــ ..
ضحكت في نفسي عليه أنا اعرف كل السالفة قطعت كلامه : رائد اسألك بالله تتوقع سيف يسويها ؟
رائد : ايه ليش لا وش اللي يخليه ما يسويها
دلال : انت مجنون كيف يقتل سعادة بنت روحه بنفسه لا يمكن يسويها يا رائد صدقني ومثل ما قلت هو يطقطق عليك و يتسلى كذا و انت قاعد تساعده
رائد : ما فهمت !
دلال : أنا اقولك الحين هو يوم زوجك لغالية وش قالك ؟
رائد : قال انا واثق انك بتحميها من الناس لو ضريتها بنفسك
دلال : ما فهمت شي من هالكلام ؟!
رائد : وش دراني ابوك يقول طلاسم مع احترامي احسه مشعوذ
دلال : ههههههههههههههه مشعوذ مرة وحده
رائد : مدري عنه ما تشوفين كيف غالية قلبت علي يوم شافته
دلال : هو ساحر بس بكلامه و اسلوبه و أمير بكلمته الله لا يغير عليه ليتك تتعلم منه
رائد : طيب فهميني وش قصده
دلال : المفروض تحمد ربك لان من بين الخلق اختارك وأمنك على غالية انت ما تعرف وش غالية وليش كل الحب لها
رائد : اعرف الحب اللي لها بس ما عرف سببه
دلال : أنا أقولك بس اوعدني تخف على غالية لين تتغير ، لو مرة ما تقدر خفف جياتك هنا لا تقعد على قلبها عى الاقل لين تولد
رائد : أنا الحين صرت قاعد على قلبها
دلال : أنا هنا مو عشان اجاملك احكي لك الواقع
رائد : أوعدك ... احكي
بديت أحكي له القصة .. كل القصة من زواج ماما الى لحظة زواجه من غالية .... ~

***

: يا طلال اقولك أخذ حبيبتي تفهم انت
طلال : فاهمك و الله فاهمك
سعود : طيب و الحل معه أنا ابي انتقم منهم ومنها
طلال : افااا عليك لو انا ما عاونتك من بيعاونك
سعود : عندك خطة
طلال : بسيطة نخطفها
سعود : لا مابيها كذا مابي شي بالغصب خصوصا منها ابيها برضاها وهذا ما بيصير الا يوم اذلها و انتقم من رائد و فارس
طلال : طيب رائد و فارس بمن نبدأ
سعود بتفكير : اممممم مو مشكلة اهم شي نخلص منهم
طلال اللي حول نظره على الجهه الثانية وعليه ابتسامة خبيثة : ماشي ...


***

بعد اسبوع وزيادة ، ما استجد شي غير شوفة شذى اللي انهارت بعدها لانه رافضة صارت بس تبكي ..

طلعت مسرعة لغرفة اختها فتحت الباب بقوة
: يمه اسم الله علي ما تعرفين تفتحينه بشويش
دانية : هههههههه قومي دبه تعالي مفاجأة تحت
فزت بسرعة : مفاجأة وااااااااو يلا يلا مشينا
مسكت ايدي و ركض وعيت وانا في نص الصالة اللي تحت مقابلي كرتون كبير ، ما تعبت مخي عشان اعرف وش اللي فيه جات شروق ومعها مقص
: يلا بنات ساعدوني نفكه
كل وحده منا مسكت طرف و كانت شروق تقص
دانية : وااااااااااااو يجنن احلى من الصورة المعروضة
رفعته على يديني شكله فعلا حلو وكله كان متغير عن الصورة بجد لدرجة شكيت انه نفس اللي طلبته
شروق : الفستان يجنن و بيطلع عليك احلى لبيسه بسرعه
هنادي : بنات خايفه
شروق : اذكري ربك ولا تخافين ولا شي ما بصير الا كل خير
دانية : تراها ملكة مو زواج هاااا
: ألف مبرووووك هنودي
لفوا لمصدر لصوت دانية قامت بركض : معاذ حبيبي
اسرع لها و صاير يضحك شالها و لفها في الهوا : كبرتي وثقلتي دبيه
تمسكت فيه مآبي افكه افقده ثاني : الحمد لله على سلامتك
بعدتني شروق : الحمد لله على سلامتك ياخوي
معاذ : الله يسلمك فديتك
كنت لسى ابي استوعب معاذ اللي قدامي صرخت : يا قليل الادب لك وحشه
جاي يسلم علي : مبرووك يا عروس
: الله يبارك فيك لا تخوفنا عليك مرة ثانية
كنت اتأمل ملامحه متغيره كثير و التعب هد حيله نحفان و اضح انه عانى من ألم مو طبيعي معقول هذا ورم مسوي فيه كذا ... استغرقت في تفكيري نبهتني نبرة الصوت هذي اعرفها زين
: السلام عليكم
لفيت ... صرخت : وليييييييييييد
ما حسيت بنفسي الا وانا طايره في الهوا طيرني
شروق : الحمد لله على سلامتك ياخوي
وليد : الله يسلمك
سلمت على خواتي و امي اللي نزلت على اصواتنا ، جلسنا كلنا في جلسة من زمان ما قعدناها ...~

***

هديل و لين على الجوال ..
هديل : ايه وش بتسوين ؟
لين : مدري متوترة
هديل : زين لا تروحين
لين : بس اخاف تفكر غلط
هديل : الا قصدك تفكر صح وخري عن هالبنت نصيحة لو انك تبين حياتك صافية بانصحك على انك اختي مو غير وانتِ براحتك
لين : بس أنـ ...
هديل : لا بس ولا شي يا لين الندم مو زين ماودي تجربينه فكري بعقلك
لين : طيب
هديل : أنا بقفل الحين طالعه مشوار اشوفك الصبح
لين : طيب لحظة خليه بيني وبينك لاتقولين لفوز
هديل : ابشري ، باي

***

مدري وش كان على مخي يوم وافقت اروح معه لامه الله يستر و تعدي الليلة على خير بدون مشاكل الله يصلحك يا عبد العزيز ، كنت سرحان وانا بجنب عبد العزيز في السيارة بروح بيت امه هي طلبتني في موضوع و عبد العزيز ما قصر لين اقنعني لان ردي الاولي كان الرفض ......
عبد العزيز : يبه
سيف : هلا
عبد العزيز : ما بتنزل وصلنا !
سيف : طيب ..
نزلت معه دخلنا داخل البيت ... بناء على طلبي قعدنا في الحديقة
رشا : أهلا و سهلا نور البيت يا ابو عبد العزيز
سيف : منور بأهله .. يقول ولدك بغيتيني آمري
رشا : ما يآمرك ظالم أنا بس بغيت احكي معك بخصوص عيالي
سيف : وش فيهم عيالك عايشين باحسن ما يكون
رشا : لا من يقول شوفة عينك عبد العزيز متشلوط ولا اشوفه الا بالسنة حسنة
ونواف بعد قلبي لي سنتين ما شفته فيها الا 3 ايام بس
سيف : اولادك عندك مو صغار شوفيهم اصغرهم بطولي او اطول وبعدين لو واحد منهم ما جالك أنا ما منعته هو بكيفه
رشا : أجل وش معنى تصرفك يوم ارسلت واحد للسويد و الثاني للبرازيل ؟
سيف ببرود : ما قصدت شي بس هم يبون و هذا واحد منهم اسأليه
رشا : مافي داعي انا عارفة اولادي زين
سيف : نسيتي نواف وش سوا في فرع البرازيل من 3 سنوات ولا اعيد لك ؛ نسيتي كيف كان يترجاني ارجعه بعدما رجعته الرياض و حطيته موظف عادي و الحين شوفيه وين وصل وكيف صار
رشا : لا ما نسيت بس انت السبب انت اللي حرمتني عيالي من قبل وهذا عقاب الله فيك يوم حرمك غاليتك
وقف سيف : ما اسمح لك تجيبين اسمها على لسانك
رشا : هه اكيد ما بتسمح بعذرك مسحور ليومك ولا بنت الشوارع هذي تفضلها على عيالي
وعيت بس و انا احس بحرارة في ايدي من الكف اللي عطيتها اياه كان عبد العزيز ماخذها بحضنه لفيت عطيتهم ظهري
: عبد العزيز رجعني بيتي .. مشيت للسيارة
ببساطة هذي هي رشا ماتغيرت ولا راح تتغير ..!.
.
.
.
.
.

تم الجزء التاسع عشر

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجزء العشرون ~

ﭑﻧ̲ﺂ̴ ﺻ͡ﺣ̲ ﯙ̷ًﻟ̲ﺈ̃ ..!


صمت هدوء .. هذي أجواء السيارة أبوي من طلع من عند امي ما نطق بحرف واضح عليه انه متضايق قال اوصله بيته بس ما اقدر اشوفه بذي الحالة
: يبه
سيف ما رد : ........
عبد العزيز : لا تسكت ادري انت مقهور قول اللي تبي حتى لو تسبني بس تكون بخير
سيف : الصبح تروح تخلص اشغالك في السويد وترجع تقعد عند امك و هالشي ينطبق على نواف بعد
عبد العزيز : بس يا ....
سيف : خلاص كلمتي وحده عندك اسبوع بس و راح يبدا دوامك معي بعدها
ليتني ما قلت له تكلم : على امرك
رجع الصمت طول الطريق لين وصلنا بيته
: يبه كنت بقولك ان امي ماتقصد اللي قالته بس هي عصبت منك
سيف : غالية لا تقربها وتكون بخير
نزل خلاني ... ما اقدر الحقه !


اليوم الصبح كلمتني مشاعل في الجامعة ، قالت بنفطر سوا بكرة ولازم تكونين معنا
ما قدرت ارفض لانها ماتركت مجال امري لله برووح معهم كويس البنات مو مداومات الدكتورات معتذرات مآبي تعليقاهم لي ، الله يعدي بكرة على خير
لفيت قفلت نور الاباجورة حطيت راسي على مخدتي و رحت بنوم عميق ..

***

كنت أقلب بطاقة هويتي الجديدة اللي اسمي فيها غالية بنت سيف فرحانه كثير فيها حطيتها على الطاولة ورقدت بنام ...
كنت مو نآيمه و بصراحة ماستغربت يوم حسيت بحركته داخل الغرفة لأنه صاير يلتزق كثير هالفترة ما كان لي نفس اتحرك ولا حتى اقوم اشوفه لانه صاير لا يطاق انفعلت بما يكفي سامحني ماما ادري اذيتك كثير بس وش اسوي حظي وحظك هذا
سويت نفسي نايمة مابي احتك دخل بدل ثيابه و هذا خلاني استغرب رائد ما ينام عندي وش صار اكيد شي مو هين فضلت اني اكمل نومتي بس حركته ما خلتني توترت انا من غير شي اتوتر هالايام صحاني بطريقة غريبة عليه ما تعودتها منه
: غلو حياتي قومي
ما رديت عليه : ............
رائد : غالية قومي بس عاد ادري انك قاعده مو نايمة
مسح على شعري و كتفي ، ما قدرت اعاند اكثر قمت بعدت شعري و ربطته قعدت نص قعده على السرير : نعم !؟
رائد : نعم الله عليك .. ممكن نحكي
غالية : اسمع لك تفضل
رائد : وش كثر تحبيني غالية
آهـ يا رائد كل هالسنين و متحمله العذاب منك والحين جآي تسأل هالسؤال ؟
: يكفيك لو قلت لك أحبك أنا أعنيها و متحملة نتايجها ، بس مستغربة سؤالك مو بالعادة و ليش الحين بالذات !!
رائد بعد صمت : انتِ ما تزوجتيني برضاك ؛ ودك تتطلقين ؟
غالية : رائد أنـ...
رائد : خليني أكمل كلامي أنا ادري اني اذيتك و عذبتك في الوقت اللي المفروض اكون سند و امان لك انتِ ما تزوجتي برضاك بس على الاقل الحين تقدرين لو تبين تتطلقين برضاك
غالية : رائد لا تلف وتدور علي .. قول ابي اطلقك ، مو مشكلة صدقني بتقبل هالشي و الحياة ما راح توقف بس لي رجا خل ولدي معي و تقدر تشوفه لو بنص الليل
رائد : غالية أنا تعودت وجودك في حياتي ماقدر اتخيلني بدونك وربي راح اضيع
غالية : انت ما همك الا انت وبس انا و ولدك ما هميناك .. رائد انت أناني
هي صادقة ماعندي رد لاني أناني ؛ دخلت احكي معها بموضوع طلعت بموضوع ثاني !

***

الصباح هذا جميل لعدة أسباب ، أولا الصحة و العافية اللي قمت فيها أحس بالرضا و إن كل شي بيكون تمام مثل ما هو متوقع .. ملكة هنادي و أحمد
عندي محاضرتين اليوم و أخلص 12 كنت ما ودي أروح بس مابي افوت علي هالمحاضرتين لانها جميلة و أنا استمتع فيها هنادي مآخذه اجازة كم يوم دانية مستانسة ولا كانت تبي تروح المدرسة بس الوالدة عرفت لها قالت اما تداومين ولا اليوم بتطلعين الملكة بدون ميكآب عاد خبركم لازم تكشخ زين دانية تبي العرس هههههههه وليد اسم الله عليه هالولد قايم وقاعد بالوالد مدري يلحق على وش ولا وش و الله ميسر له اشوفه مستانس ولا يتشكى مع ان حتى نوم مثل الاوادم ماشوفه يناام معاذ تحسنت نفسيته الحمد لله بدا يرجع مثل اول بس بعد فيه هدوء فارس تغير دوامه صار مسائي و على حسب ما قال انهم حاطينه في الطوارئ بس هو رافض هالشي لان تخصصه قلب !
نزلت الصالة افطر بعدها بروح للجامعة ابي اخلص محاضراتي و اطلع لقيت فارس توه داخل البيت
: السلام عليكم
شروق : وعليكم السلام دكتور
فارس : وش مصحيك الحين بدري على الكرف
شروق : ورآي جامعة شكلك مضيع
فارس : لا والله مو مضيع بس اليوم الملكة ولا نسيتي
شروق : أفاا عليك ياخوي بس محاضراتي مهمة لازم احضرها و ان شاء الله مو تعب لا تشيل هم انت روح ريح بس
فارس : ان شاء الله
ابتسمت لي رديت لها الابتسامة مشيت متعديها بطلع للدرج كنت مرهق تذكرت مشعل والله كبرتي شروق ، لفيت عليها
: شوشو
ردت لي : لبيه
فارس : لبيتي حاجة ، انتبهي لنفسك
من ابتسامتها عرفت انها حاسه انه فيه شي .. كلمتي مو غريبة بس طريقتها اللي تعمتدها لانها هالمرة غير مرسوله لها بطريقة غير مباشرة وحبيت اوصلها بطريقة غير مباشرة
كملت طريقي اللي ما اشوفه زين ، أبي وسادتي

***

بابا جاني بدري تقريبا 6 ونص مدري وش فيه واضح انه ضايق دق علي قبلها إذا كان يقدر يجيني ألحين ، قلت له ما عندك مشكلة رائد لسى كان نايم وحتى دلال
كنا قاعدين في الصالة المرتفعة محل اجتماعنا الدائم
سيف : معليش بابا قطعت نومتك
غالية : انا اصلا مو نايمة مثل هالوقت اكون في المستشفى بس تعرف لي شهرين ما داومت
سيف : الله يسهل عليك
حسيت بوجهه ضيق ودي اخفف عنه لو اقدر .. قمت من مكاني رحت له كان منزل راسه حاطه بين يدينه مسحت على شعره
: بابا
مازال على وضعه : عيون بابا
غالية : بابا فيك شي مآحب اشوفك ضايق كذا الله يسعدك
سيف بضعف اول مرة يبين عليه : تعبان يا غالية تعبان
غالية : سلامتك من التعب جعله فيني ولا فيك
سيف : اسم الله عليك حبيبتي لا تقولين كذا
غالية : طيب احكي لي وش متعبك
رجع نزل راسه ولا رد
قربت منه اكثر حطيت راسه على صدري وصرت امسح على شعره كأنه استانس من حركتي حسيت جسمه ارتخى كأنه طفل يدور حضن دافي يحتمي فيه
سيف : تعبت من نفسي و الدنيا و كل شي
ماعرفت وش اقوله .. ظليت اسمع له
سيف : جوليا و عبير ماعمري شفت مثلهم بالدنيا بس كلهم راحوا و خلوني وحيد ما سألوا عن حالي جوليا توفت بدري مررة توفت وانا مالي سنتين معها و عبير تركتني بعدت عني بالحياة كل وحده منهم تركت لي بنت نسخة منها شوفتي لدلال تعذبني بذكرى جوليا و الحين تضاعف علي العذاب يا غالية بذكرى امك اللي عمري ما نسيتها انا صح غلطت بس هي ما سمحت لي اصحح غلطي غلطت يوم سمعت الكلام اللي انقال عنها من اهلها و امي و زوجتي .. بس هي راحت عني ولا قالت لي بوجودك عرفت من خالك رفضت قربي وهددتني بتقتل نفسها ليت الموت اخذني ببدالها ...
سكت ما نطق بحرف قام وقف راح بعيد عني عطاني ظهره ؛ أنا بعد صديت اموت ولا اشوف بابا يبكي عندي وغير كذا كلامه اللي قاله ماتوقعته على اني ابي اعرفه
طلعت أنادي دلال أنا مو عارفة اتصرف في هالموقف ... لقيت بوجهي رائد واضح ان له فترة واقف هنا !
: وش صاير ؟
غالية : بابا ضايق شوي بنادي له دلال
رائد : لا خليها انتِ اقعدي معه
غالية : بس انا ماتحمل اشوفه كذا
رائد : معليش تحملي عشانه هو جالك انتِ ما جا لدلال
غالية : تشوف كذا
رائد : يبي يفضفض اسمعي له
ابتسمت له أول مرة احس رائد طيب مع بابا ، رحت وقفت جنب بابا ما شاء الله طويل رفعت راسي حتى شفت وجهه أو أنا قصيرة بعدت هالفكرة من بالي و بسرعة
نفسي اسأله عن صندوق رائد ؛ ودي اعرف الحقيقة لو استمر راح يحكي بس بصراحة أنا خايفة ، قررت اغير الموضوع : بابا نطلع للحديقة الجو حلو كثير
سيف : نطلع
مسكت ايده بيديني ابتسمت بوجهه و مشيت معه ، احاول امثل دور ماعمري عشته بس لعله يضبط !

***

وصلت لكليتي بعليشة .. يالله راح افقدها هذا ترم التخرج لي محاضراتي مو كل يوم الجزء العملي اكثر مريت دايت سنتر آخذ لي سلطة مآحب آكل ثقيل على الصبح وانا في طريقي شفت شلة بنات استغفر الله بس اللي استغربته كيف هالبنت دخلت معهم بسرعة أثرت عليها الشلة يعني بجد ناويين على خطتهم مدري وش صار لي .. بس ناديتها
: لين
وقفت البنات يناظروني وهي معهم
قربت أكثر منهم ؛ ناظرتها : مو أنت لين ؟
لين : إيه أنا آمري
شروق : ممكن أحكي معك شوي بعد اذنك
جات لي وحده منهم : معليش تخلينها وقت ثاني الحين مستعجلين
أنا بصراحة كنت خايفة و متوترة اني بقعد معهم لقيتها فرصة للهرب على أني ماعرف البنت ولا بينا ميانة
: اممم خلاص بنات انا بروح معها شويات وبجيكم
نورة : لا تتاخرين ما راح نفطر الا بوجودك
لين : طيب
لفيت ومشيت معها كنت عارفة ان البنات يراقبونا بنظراتهم بس ما همني والجد اني ما كنت اعرف ليش ناديتها بس اللي اعرفه انه مالمفروض تمشي معهم
لين : آمري وش بغيتي
شروق : انتِ ماتعرفيني يا لين بس اعتبريني ناصحة لك هالبنات مو زين لك تمشين معهم
لين : وليش ان شاء الله
شروق : مشاعل ناوية لك بنية مو كويسه كانك تبين عمرك أنا اعرفك حتى لو انتِ ماتعرفيني لا تضيعين نفسك
هي قالت مشاعل ولا ما قالت انا قلبي دق بقوة حسيه بيطلع : وانتِ وش دراك
شروق : بالصدفة سمعتهم ... مو انتِ مرت اخوك رائد اسمها غالية
لين : مرت رائد ... اسمها غالية !!!!!

***

ړُﺂﺿﯾة ﻋﻧ ﻧﭬﺳﯾ


فضلت افطر مع بابا في الحديقة الخلفية رائد مدري عنه يمكن طلع ناتالي ما راح تداوم اليوم .. أنا اشرب شاهيي المفضل بالتوت
سيف : غالية ما ودك تعرفين عن امك و اهلها
غالية : أنا اعرف اللي يكفيني
سيف : تعرفين ليش انا تركتك وليش اسمك كان غالية احمد
غالية : بابا مآبي اتعذب زيادة الله يخليك
سيف : برآحتك بس متى ما بغيتي الحقيقة انا موجود ماودي تعرفين من غيري
غالية بعد صمت وتفكير ؛ بألم : ليش من بين كل البشر اخترت لي رائد ليش ذبحتني يا يبه !
حسيت بألهما و الدليل اول مرة تقول لي يبه : أنا عارف كيف كنتِ تتعذبين من رائد طوال السنوات الماضية انا كنت اعقله بطريقتي كنت اضعط عليه واربيه بامور بس يطلع لي باشياء جديدة بعضها اخليه بهواه بس البعض اوقفه عند حده أنا آسف بابا لاني ظلمتك وزوجتك اياه ادري ما قام فيك مثل الناس بش بقولك شي ماتعرفينه ولا حتى رائد يعرفه او مايبي يعرفه
: غالية : وش بابا ؟
سيف : رائد يحبك ويموت فيك صدقيني ما يقدر على فراقك
غالية : انت وش تقول بابا رائد احيان احسه يكرهني وده يذبحني كيف يصير يحبني
سيف : هذا رائد ما يعرف يعبر عن مشاعره خصوصا عندك عشان كذا دووم تلقينه منفس و حالته حاله وفيه مواقف كثير اثبتت لي هالشي خليه هو يحكي لك وش صار بعد سنتين من زواجكم اساليه وش صار قبل لا يكتشف حملك اسأليه ليش كان يخبيك عن العالم ما يبيك تحتكين باحد ليش كان محافظ عليك ... لو تفكرين شوي بس تلقين اجابات الاسئلة اللي هو ما يبي يعترف بحقيقتها !
سكت ماعندي رد عليه ....
شرب شوي من كوبه ورجعه لمكانه ، لف وجهه للجهة الثانية : ودك تتطلقين منه
وش فيهم علي امس الليل قالها رائد و اليوم الصبح قالها بابا : لا مآبي ولدي يذوق اللي ذقته !

***

ماحضرت ولا محاضرة اليوم قضيت وقتي مع لين اللي بكت شوي من الحقيقة اللي كان لازم تعرفها استغربت ما شفت احد من صديقاتها سألتها
: وين صديقاتك لين
لين : اليوم عندنا اووف
شروق : وجيتي عشان تقعدين مع هالشلة
لين : ايه
شروق : وصديقاتك عندهم خبر ؟
لين : لا لانهم ما راح يسمحون لي
شروق : يعني مو انا لحالي اللي احذرك من هالبنات و القرار في الاخير لك
لين : أنا بس فكري لصداقة مو شي ثاني
شروق : و الحين عرفتي الحقيقة ابعدي عنهم
لين : .....
شروق : انتِ كذا راح تنهين زواج رائد اخوك و راح تأثرين على عائلتك فكري زين
لين : انت وش دراك ان عندي اخ اسمه رائد و شلون تعرفين بغالية زوجته
شروق : بصراحة انا ماعرف لا غالية ولا رائد ، بس سمعت مشاعل تحكي عنهم وقالت ان رائد يصير اخوك وهي في الاساس تبي توصل لغالية عن طريقك
لين : طيب مشكورة الله يعطيك العافية بجد شكراً لك
شروق : لا تشكريني بكلامك اشكريني بفعلك ابعدي عنهم
لين : ان شاء الله واعتذر اليوم ما حضري محاضراتك بسببي
شروق : مو مشكلة تتعوض اصلا اليوم ملكة اختي يمكن الله ارسلني اداوم حتى انبهك
مسكت ايديني وشدت عليها وابتسمت : مبرووك الله يوفقها و يوفقك
رديت لها الابتسامة بدون تعليق .....

***

ما رحت للمعهد اليوم قعدت في البيت رائد فطر من زمان وطلع لدوامه غالية كانت مع بابا كنت في مرسمي ارسم لوحتي اللي مفكرة اهديها لغالية ورائد في الوقت اللي اشوفهم متصالحين فيه دخل علي بابا معه دلوعته ..
: وش تسوين ناتالي
دلال : اهلن بابا نورت
غالية : بس بابا نور يعني انا اظلمت
دلال : ايه اطلعي بسرعة ما عدت اشوف من الظلام
غالية : انتِ بشعة ماحبك .. طلعت خليتهم وانا اسمع صوت ضحكاتهم في اذني
سيف : حرام عليك ليش زعليتها
دلال : عشان تلتفت لي شوي غالية اكلت الجو علي
سيف : ايه مو بس غالية حتى عبد العزيز بيآكله عليك
دلال : ايه جد بابا عبد العزيز كلمني من تقريبا اسبوع قال انه في الرياض يبي يشوفني وللحين ما كلمني وجواله مقفل
سيف : ايه هذا اللي بقولك بيرجع يعيش في الرياض و بزوجه أبيك تشوفين له عروس على ذوقك
دلال : جد يبه الله يبشرك بالخير و الله فقدته الدب
سيف : وحتى نواف
دلال بحذر : وش فيه نواف ؟
سيف : بيرجع الرياض خلاص
دلال : وخالتي رشا
سيف : هي السبب
دلال : يعني بتزوجهم الاثنين ؟
سيف : لا بس عزوز نواف خليه دلوع امه
دلال : هههههههههههه بابا حركاتك ما تبطلها
ابتسمت وقرب مني اخذ الفرشاه من ايدي حطها واخذني معها قعدني جنبه على الصوفا : دلال ابيك تسامحيني على كل شي
دلال : يبه أنا كبيرة و واعية اعرف كل شي و مسامحتك من غير لا تقول
سيف : تعرفين اني كنت بيوم اكرهك
نزلت راسي مابيه يشوفه لمعة عيوني : ايه اعرف بس مابيدي شي اسوي
سيف : تعرفين ان اليوم انا اموت فيك مثلك مثل غالية
هنا نزلت دمعتي صدق .. ماعندي اي تعليق او اضافة اقولها له
رفع راسي ومسح دمعتي بطرف اصبعه : خالك يبي يشوفك مشتاق لك
ابتسمت وهزيت راسي : إن شاء الله
سيف : سلمي عليه و على جدتك ، بكرة رحلتك بعد العصر أنا بجيك نهاية الاسبوع ان شاء الله
دخلت غالية : اشوفكم ما فقدتوني ادري ما تحبوني بشعين
سيف : وش جابك طيب
غالية : جيت بس اقولكم وش تبون غدا
دلال : اسألي رائد لا تسألينا
مدري وش قصدها بهالكلمة على اني نافرة من رائد بس خجلت من طريقتها خصوصا قدام بابا هين يا دلال
غالية : بابا عقل بنتك تراي مجنونة
سيف : الا دبه فديتك تعالي
رحت له قعدت بحضنه حسيتني طفلة صغيرة : بابا احبك
الظاهر حتى دلال حست اني طفلة : كيف نونو يصير عنده نونو
زل لساني بمفاجأتي اللي مخبيتها عنهم : ابشرك نونو اثنين مو واحد
سيف ودلال : نعم وش قلتِ
قفلت فمي بسرعة وقمت طالعة : ولا شي ولا شي
لازلت اسمع ضحكاتهم في اذني ... ؛ خربتها مفاجأتي !!

***

رجعت البيت بعد المدرسة اللي مآعرف وش قالوا فيها اليوم كنت دآيخه رحت انام عشان اقوم العصر عشان اتجهز قبل ما يبدون الناس يجوون وه رهف بتجي بعد قلبي فقدتها من زمان ما شفتها ...
مريت على غرفة معاذ من زمان ما تحرش فيني ولا انا رحت له ابي اخرعه دخلت شوي شوي كان معاذ نايم نطيت على فراشه
: مودي قووم
معاذ : دانية طسي لا اقوم اكسر راسك
دانية : مآبي مآبي مآبي مآبي مو لازم تنام
معاذ : عن السماجة قوم فارقيني ولا بوريك النجوم الحين
دانية : مودي تعال معي بوريك لبسي اللي بلبسه اليوم
معاذ : بشوفه بعدين يلا وخري
دانية : لا تعال الحين
ناظرني بطريقة غريبة حسيت بألم في عيونه همس لي بضعف : روحي تكفين ابي اقعد لحالي
قمت مستسلمة طلعت مسرعة قبل لا ابدأ ابكي .. حسيت بشي ماودي احس فيه
: مآبي افقدك معاذ مابي افقدك ....
رحت قفلت الباب وراها : سامحيني دودي سامحيني مو بايدي !

.
.
.
.

تم الجزء العشرون

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

الجزء الحادي و العشرون ~

ﻏ̲رُﯾ̃̐ﺑ̐ة يٓﺂ̴ﺂ̶̶̶̶̲̲̲ﻧ̲ﭠِ̲

كنت قاعده مع الناس بالي مو معي صح اغلبهم اعرفهم مو غريبين بس معاذ شغلني مدري وش فيه ... تراودني فكرة اني راح افقده كثير هالايام همست
: الله لا يحرمني منك يا بعدي عمري
شروق : دودي يلا قومي عطي هالكيس لفارس رهف روحي معها
رهف : وين
ياسمين : وين بتخطفين اختي شوشو
شروق : بخليها توقع في الكتاب هي و فارس
ياسمين تحوط اختها : اقول يلا بس هذا اللي بقى تتزوج دكتوري
رهف : وخري انتِ قتلتيني ابعدي بروح اشوف نصيبي
دانية : وين وين يا حلو قال تشوفين نصيبك مآتاخين فارس لين آخذ متعب
شروق : بنات آخر زمن ، قدامي يلا
دانية : لا مآبي فارس مهاوشني اليوم الظهر
رهف : من جد هاوشك هين بآخذ لك حقك يوم نعرس
شروق : هيه انتِ وهي بعلم عليكم وفارس بيشوف شغلة معكم يا ورعات
مشيت من عندهم باتجاه الباب بطلع رايحة عند البارك فارس هناك ينتظر .. لقيتها لقيت مشاعل بوجهي !
: هي كلمتين يا شروق ما راح ازيد وبعدها قد اعذر من أنذر ، ابعدي عن لين و خلك في حالك طول اليوم انتِ معها كان فيني أجي و آخذها بكل سهولة بس تركتك عشان تشوفيني هنا في بيتكم يوم ملكة اختك
شروق : انتِ وش تبين من لين وش مسوية لك حرام عليك تضيعين البنت
مشاعل : مايخصك وهذاني احذرك ولا بتنقلب حياتك انتِ بعد
شروق : وش هالوقاحة اللي تعرفينها جاية لبيتي و تهدديني اطلعي برا ارجعي مكان ما جيتي بسرعة
مشاعل : زين يا بنت محمد لا تبعدي عن طريقي وشوفي وش بيصير لك
اختفت من نظري .. كملت طريقي حسيت اني سويت خطوة مستحيل اندم عليها ماهمتني مشاعل

***

اول مرة انتظر رجعة رائد للبيت أبي اعرف وش سالفة غالية معقولة مشاعل تكذب أو مشبهه علي من هي غالية وش بينها وبين مشاعل ليش مشاعل مستخدمتني في النص
كنت قاعده في الصالة اللي تحت سارا قاعده مع اولادها يقولون ذي حامل بس أنا اللي شفته ماعندها ولا نقطة بطن ولا طرا للانتفاخ يسير عليها ! عبد الإله هادي بس فواز مشاغب وش من مشاغبة نفسي اكسره عاد أنا متوترة تهاوشت مع سارا قبل شوي صرخت
: فواز يا بشع وربي لو ما تقعد بقوم عليك الحين
لفت سارا مستغربة مني : وش فيك عليه ؟
لين : وترني مابي حركته هجديه
سارا : ما سوا شي مجرد يلعب ولا حرام يلعب بعد
لين : لا قومي طقيني احسن اصلا من دخلك انا اكلم فواز
سارا : وفواز ولدي !
لين : ولد اخوي لو ذبحته ماتفتحين فمك بحرف
سارا : جربي حظك
الجازي : بس انتِ ويآها متى بتعلقون كأنكم جارات وحده عندها ولدين الثالث في الطريق و الثانية اطول مني
سارا : شوفي اختك مدري وش فيها على ولدي
الجازي : وبعدين يا لين خلاص خليهم في حالهم
لين : اولاد اخوي وكيفي
ما كملت هوآش معهم تركت لهم الجلسة .. اللي انتظره وصل
: وعليكم السلام رويد اهلا وسهلا نور البيت
استغربت منها رحت اتحسس حرارتها معقول ذي لين : فيك شي ؟
لين : لا بس ابي احكي معك في موضوع
رائد : مافيني حيل مناقر و هواش يلا روحي من وجهي
ما اقتنعت الا يوم لمست الجديه في نبرتها : قلت لك أبي احكي معك في موضوع
رائد : يلا تعالي غرفتي
طلعت وهي ورآي .. متعجب منها من متى لين عندها مواضيع
قعدت على طرف سريري وخليتها واقفة : اختصري
لين : من هي غالية
رفعت حاجب : من غالية ؟
لين : غالية مرت رائد اخوي
رائد : من قالك ؟
لين : ما يهم بس اللي ابي اعرفه ليش متزوج بدون احد يدري
رائد : يكون اسمي رائد لين وانا مدري
لين : رائد أبي اشوفها
رائد : وليش ان شاء الله
لين : تكفى رائد انت من جد متزوج غالية ؟
رائد : ايه ارتحتي
لين : خذني لها و اللي يسلم عمرك ابي احكي معها في موضوع
رائد : انت وش فيك بالضبط توك تسألين عنها وصار بينكم موضوع !!
لين : بس اخلص اقولك السالفة
رائد : طيب اوعدك اشوف لك يوم اوديك
لين : ليش مو اليوم
رائد : خلاص لين انا جيت تعبان مابي تزيدين علي
لين : اوصف لي بيتها انا بروح
رائد : لين الوضع الحالي ما يسمح انك تشوفينها انا بالاول لازم اصلح علاقتي فيها بعدين راح اعرفكم عليها
لين : طيب واللي تصلح لك علاقتك فيها توديها ولا لا
تعجبت اصرارها : اكيد اوديها
لين : راح اجيب عبايتي ، مشيت طالعة من الغرفة بس ووقفني صوته
: ترى الكل يعرف بزواجي ، بس محد شافها
استئت لأنهم مخبيين سر عني بس فرحت لاني بوصل للحقيقة وراح اعرف ش تبي مشاعل بالضبط !

***

زفينا هنادي بعدما وقعت وصلناها لكرسيها اسم الله عليها كانت جميلة مررة فسانها البنفسجي اللي يتخلله القماش الذهبي بشكله الجميل و القصة الخرافية اعلى الصدر ميكأبها كان رايق دمج بين ثلاثة الوان من الابيض و البنفسجي و الذهبي حول العيون الرمادية الواسعة واكيد الاسود فرض وجوده حولها لون الروج البنفسجي الغامق المطفي و الخدود المورده لها اعطت وجهها الطفولي شكل جذاب اكثر اعطاها الرضا و الثقة بنفسجها خصوصا وهي تشوف نظرة امها لها و عيونها المبتسمة المليئة بالفخر وكأنها تقول هذي بنتي اسم الله عليها ...
كانت قاعده في نص الصالة كرسيها غير شكل مزين بطريقة غريبة فيه ألوان الذهبي و البنفسجي الفاتح و ظل اسود مع لمعه غير شكل كان شكله بجد واااو ... دانية اللي لبست مثل ما رغبت تنورة بنوتية بلون رصاصي وشكلها جميل ومرتب ومثل ما قالت راح تطلع حلوة .. ما تركت اغنية ما رقصت فيها و سحبت معها رهف و لفوا على الحريم يسلمون خلصوا من الاقارب ولفوا لاهل رجل هنادي بنات ما يستحون كان من الحضور مرت خالي أبو مشعل لمياء و بنتها جنان حاولت ابتعد قدر الامكان بس لا مفر ....
: أقول شوشه
شروق : اسمي شروق
جنان : امممم مو مشكلة شروق كنت بس اسأل الحين ضاقت عليكم يوم مسويين الملكة في البيت ؟
وش تحس به ذي : ايه ضاقت
جنان : يوووه عاد انتم وضعكم مررة زين حتى اذكر الوالد من فترة يقول ان وليد كبر وصار يسافر يشوف اشغال ابوه برا كيف ضاقت عليكم فجأة صاير شي مانعرفه
ما لقيت تعليق صراحة : اذكري ربك جنان بعدين حنا بغينا الحفل كذا عائلي بس مثل ما تشوفين
جنان : وليش طيب مو حرام ما تفرحون البنت في يوم ملكتها
اللهم طولك يا روح ، كنت برد بس امها جت وانقذتني اتحمل تحرجني بس ما اتحمل بثارة بنتها
ام مشعل : ما شاء الله كبرتِ وصرتِ عروس اسم الله عليك الله يفرح ميمتك بك قريب
هذي هي خالتي لمياء دووم كذا من يمكن كنت في بطن امي بس تشوفني تعيد علي اسطوانتها : خالتي ارتاحي مع الوالدة سولفوا ما بقى شي على العشاء
لمياء وهي تناظر شروق بتفحص : بروح اشوف مشعل مع الرجال برا اسم الله عليه هالولد كبر ونبي نزوجه
جنان اللي ما اعجبتها نظرات امها لشروق : ايه صح و راح نستغل الفترة الجاية و ندور له عروس تناسبه
شروق : الله يوفقه زين انتظري خالتي بروح اكلم وليد لو يقدر يدخله احسن ما تطلعين برا البيت
لمياء : ايه ياليت يا عيوني
رحت هاربة من مرت خالي و بنتها وحده تحرج وحده تبثر !

***

هّلُ صِحٌيًحً هّوَ يَقًصًدّنّيٌ ؟

اخذت جوالي اكلم وليد اللي ما رج علي رحت للمطبخ ابطلع منه للباب الخلفي اشوف البوفيه وش صار عليه .. ما بقى شي ونعشي المعازيم ؛ طلعت بكل ثقة
: مارلين وش باقي حتى يصير جاهز كله
مارلين : بس شوي
شروق : اوووك بآخذ جولة عليه
كنت ماشية اتنقل بين الاصناف اشوف وضعها ما دريت عن اللي حولي ......

/
\
/

كنت اسولف معهم أبي اختهم كنا ماشيين باتجاه البوفيه كنوع من اللقافة
: لا تقعد تذلني انت اسألها وهي تقرر مو انت
فارس : مآنيب سآئل انا عطيتك اجابة يآخي مانبيك وش ذي النشبة
مشعل : شوف انا للحين ساكت انت من اليوم تطردني ترآي ابي شروق مو فارس
فارس : لا و الله يوم يصير اسمها في بطاقة العائلة عندك وقتها قل مو شروق شوشو بعد !
مشعل بحالمية : فديت شوشو
وليد بعد نظرة سآخره : تعرف لا يكثر !
مشعل : وش اسوي لكم من اليوم اقولكم ابيها انتم رافضين
وليد : لا انت استخفيت
مشعل : لا اللي تشوفه مو استخفاف
فارس يضحك : خلنا نشوف الاستخفاف طيب
مشعل بصوت مسموع مو عالي كثير : فديتك شروق احبك
رفعت راسي اشوف من اللي قال هالجملة لا اسمي وسطها بعد !

كانوا مقابليني بينا 3 او 4 امتار قريبين جداً بس ما انتبهولي الا يوم طاح من ايدي الغطا ...
شفت الدنيا انورت بعيوني كيف مآعرفها وهذي شروق اللي سكنت قلبي من طفولتي ودي اركض لها اسألها بنفسي انت موافقة علي .. حسيت اطرافي جمدت مو قادر ابدي اي ردة فعل نظري كان موجه لها

\

ناظرت فيهم واحد واحد مدري وش صار لي ولا الكلام اللي سمعته معقولة هذا مشعل ولد خالي يقصدني بكلامه ؟ يقصدني أنا شروق حملت نفسي وصرت اركض ابي اداري احراجي لين شفتني بنص المطبخ حاولت اهدي نفسي

دخلت دانية ورهف : وش فيك شوشو
شروق : ما صار شي .. شفت البوفيه ودخلت
دانية : تعالي شوشو خل نرقص ما تدرين يمكن يطلع لك نصيب شفت عمتي خلود تسولف مع ماما ويناظروني و يبتسمون اكيد تبيني لولدها بس انا مآبيه دلوع شوي
ناظرتها و ابتسمت على كلامها ولعلي اخفف توتري واحراج الموقف البايخ قمت فتحت الثلاجة وشربت مويه وانا فكر في الموقف البايخ وش نظرة اخواني وش نظرة مشعل بعد
: يلا بنات .. العشاء ، هنادي بتروح تتعشى مع زوجها

/

ماعمر حياتي توقعت هالموقف يصير وتبون الجد حسيت بخجل مدري بس يمكن اشارك اختي الشعور مدري وش احس به !!!
موقف مضحك صراحة وفي نفس الوقت محرج بس جميل ما قدرت امسك نفسي من الضحك : ههههههههه ليش وجهك قلب طماطه ههههههههههههه
مشعل : تعرف لا يكثر
فارس : ههههههه يعني لو فرضا قلنا بنزوجكم هذي الشوفه الشرعية لا تطلب بعدها ما راح تشوفها لو تفرفر
مشعل محرج : تتوقعون سمعتني ؟!
فارس لا زآل يضحك : وش فيك تقولها مستحي طيب ههههههههههههههه
مشعل : كل هوا .. اشوف فيك يوم يا رب عاجلا غير آجل
قمت بغير السالفة : مشعل فارس يلا العشاء ~

***

رائد اللي قعد و حط رجل على رجل : يلا ست لين سمعينا وش عندك
لين : طيب خلني اسلم عليها على الاقل بجد انت ماعندك ذوق
رائد : لا خليته لك فديتك احكي ولا بترجعين البيت الحين
كنت واقفة اناظر لهم ماتوقعت اليوم اللي بعرف فيه احد من اهل رائد قريب كذا والتعارف يكون بهالشكل ، قعدت لين وسحبتني معها وقعدت
: تبي الجد رائد .. مافي لا سالفة ولا شي بس حبيت اشوف غالية
وخرت بسرعة اصد عن علبة الفاين اللي رماها لي رائد تخبيت ورا غالية اللي سحبتها بحركة سريعة صرخ فيني
: يا قليلة الـ .... استوعب ويني جاني بطريقة وحشية خفت منه بصراحة خصوصا انه بعدني بكل قوته
: ناوية تذبحين ولدي
بلهت اناظر فيه : اي ولد ما شفت ولد انا
لفيت نظري لزوجته و استقريت فيه على بطنها شفت فيه نوعا ما بروز هي بعد حامل ! عل الاقل اهون من سارا حكيت حواجبي باحراج : طيب قول من اول
سمعت ضحكتها هادية وناعمة انا صرت اناظر فيها وشلون تضحك : رائد الحين انت متقرف مني انا ودلعي الماصخ وعندك ذي الريشة انا حسيتني ابو الشباب عندها
ابتسمت وقعدت بجنب غالية : دووم الضحكة
تلاشت ابتسامتي وصديت تذكرت اني زعلانة منه ، ما خفت على لين الحركة
لين : اصلا انا اليوم جايه كمصلح اجتماعي راح اصلح ذات البين
رائد : احلفي بس وش تنتظرين للحين شوفي شغلك
لين : طيب شوي شوي بآخذ نفس ، بعدين ممكن تخلينا لحالنا ابي احكي بانفراد
رائد : تراها مو مجرمة مافي داعي للانفراد
لين : براحتك ، لفيت على غالية : ايه حبيبتي اخبارك و اخبار النونو عساه مو متعبك
غالية : الحمد لله بس النونو مشاغب شوي
لين : ايه وش عليه طالع على ابوه
خزني رائد بنظره وانا متقصده كلامي عنه : يووه لو تدرين وش كثر مشاغب حتى اختي الجازي الكبيرة احيان ما تقدر عليه ما يحشم احد
رائد بسخرية : ايه وش عليه كلن يرى الناس بعين طبعه
لين : شفت كيف سبحان الله ما عليك فيه غالية تراه عيار
طنش ما رد : اقول غالية متى بنتعشى اليوم ولا عشان بابا مو هنا بتسحبين علينا
ابتسمت ابتسامة واسعة وانا اشوف القهر و الشرر في عينه : بابا تغدا و تعشى و راح من زمان وأنا الي طبخت
رائد بقهر : ليه الساعة كم كليتو ؟
غالية : ثمان
رائد : حشى دجاج مو اوادم
نزلت دلال : اسم الله علينا من قالك لا تقول انك بتجي
طيرت عيوني على البنت من هذي معقول رائد متزوج ثنتين بس لحظة هي كأنها اوروبية وش عند اهلها تحكي سعودي !
رائد : وهذاني جيت روحي حطي لي عشاء مو مشكلة لو كان لشخص واحد المهم اني أنا آكل وبس
وانا ما زلت اراقب الاوربية ذي : يا سلام وانا اموت جوع صح
ابتسمت من كلامه و غالية الصامته و منظر اخته قربت منها ، وسلمت عليها
.
.
.
.
.

تم الجزء الحادي و العشرون



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الثاني و العشرون ~



ﻟ̯يٓﺷ̶͠ ؟

طول الطريق وانا افكر من هالاوروبية اللي عند اخوي و لا تحكي سعودي بطلاقة ودي اسأله بس مو عارفة كيف .. ياربي بسأل صريح ولا يكثر اهم شي اعرف
: اقول رائد
من نبرة صوته حسيت انه مستخف فيني : قولي يا بعدي
لين : وش تطلع ذي الشقرا ؟
رائد : أي شقرا
لين : رائد انت متزوج ثنتين
ابتسم بخفة : ايه اعجبك ذوقي
طيرت عيوني : وبعد بابا و اخواني يعرفون انك متزوجها
رائد : لا الثانية بالسر عنهم بس غالية تعرف لاني مسكنهم سوا
لين : آهااا .. طيب ما تخاف ردة فعل بابا
رائد : ما راح يعرف الا لو قلتي له ، لا تخليني اندم
لفيت للجهة الثانية اناظر الطريق بعدما شفت ابتسامة جانبية خفيفة لرائد اكيد فيه سر ...
رجعت عيوني بتركيز على الطريق قلت في سري مجنونة هالبنت !

***

قالت لي دلال عن سفرتها لبريطانيا اللي كانت لها مفاجأة زايرة اهل امها فرحت لها على الاقل تغير جو الفترة الماضية كانت كلها ضغوط علينا بس الحمد لله بدت تنحل شوي شوي .. و ما بقى الكثير ، رائد امس كان جايب لي اخته يطلب مني الصلح سويت ثقل ، قلت افكر وارد خبر ,, هند راح تزورني اليوم كل يوم علاقتي فيها تقوى اكثر و اكثر الله يديمها
رحلة دلال اليوم و الله بفقدها تعودت عليها 6 سنوات هذي السابعة ما فارقتني فيها الله يعيني اتحمل بثارة رائد لحالي ، رحت لغرفة دلال
كانت نبرتي حزينة وصوتي يدل على اقتراب نزول كم دمعة : ليش ما تصبرين لبعد ولادتي
دلال : حبيبتي انتِ انا مو مطولة بعدين بابا بيجيني يقعد كم يوم يخلص اشغاله مع خالي ونرجع سوا
غالية : لا حتى بابا بيخليني لحالي بعد
دلال باستنكار : غالية ! انتِ مو لحالك ليش تتعمدين تهمشين وجود رائد
يا ماما اسم الله علي وش فيها ذي قلبت علي : دلال انتِ تعرفين رائد زين وتعرفين انه مزاجي
دلال : لو انك ذكية استغلي هالوقت فرصة ما تتعوض .. بتكونين لحالك معه هو يبي رضاك عطيه اياه ، أمنيه لا تنفريه
غالية : و النهاية مثل كل مرة رائد مزاجي مزاجي
دلال : طيعيني انا اول مرة اشور عليك في علآقتك معه غالية انا اكبر و افهم منك عشت مع الناس و القدره على تقييمهم عندي بعكسك تماما
غالية : تشوفين كذا دلال
دلال : لو ما كنت واثقة وشفت الندم في عينه ما راح اشور عليك لسراب
غالية : اللي تشوفينه
دلال : لا اللي يشوفه عقلك و قبله قلبك شايفه من زمان
ابتسمت بتوتر ... هذي انا دوم متوتره : الله يكتب الخير

***

كنا على طاولة الافطار اول مرة نجتمع كلنا ومعنا متعب أنا لاحظت ان ابوي و متعب لهم نفس طريقة التفكير بس الطريقة في التعبير هي اللي تختلف بابا هادي و لسانه يقطر عسل اما متعب يجيك دمه يغلي بس قلبه حيل طيب
كنت اراقب نظرات شذى له شكلها كثير حاقده عليه وبابا ما كانت تناظر له حتى لو كلمها اما عينها في الارض او على صحنها ، معليش يا شذى هم يبون سعادتك فايزة كارهتني بس استغربت منها من يوم شوفة بنتها و هي مبتعده عني ، يالله عساه دووم رهف فديتها ذي الدبيه كل يوم تقرب مني اكثر
خالد : ليش ما تآكلين سوسو
انتبهت على صوته : هااه .. اممم لا بس كنت افكر
ابتسم : نقدر نشاركك الا لو كان خاص
بتعجب : خاص !!
متعب : مثلا فؤاد على هالصبح ابتسم : يالله وش هالرومنسيات
تنحت فيهم وفي نفس الوقت انا خجلانة : متعب وش مواصفات عروسك
ناظرتني فايزة بسرعة : وليش ان شاء الله
يمه بسمك اللهم سكنهم في مساكنهم والله هونت ماني بمدوره له : هاااه لا هو قال ادور له
قلتها بطريقة خلت رهف و متعب يضحكون علي شاركهم بابا بابتسامة جميلة : وش فيها البنت تبي تخطب لأخوها
فايزة : بس يا خالد انا امه و اولى
خالد : الولد عنس بيصك الثلاثين ولا ناظرتي فيه خليها تشوف له رزقه
فايزة : بالاول نزوج شذى و ياسمين
خالد : زواج متعب قبل ياسمين وشذى
فرحت كثير يعني باتأخر في قربي من عبد الله يالله جعلك ما تلقى عروس يا متعب ..
نعم ياالوالد العزيز الحين انا لي كم شهر اتجهز ويوم باقي شوي تبي تأجله وينك يا فؤاد اسمع !!!
قامت فايزة من السفرة انقهرت من كلام ابوي ، وه فكه
خالد مبتسم : وش فيها ذي ما صارت قلنا كلمة مانمزح يعني
شذى باندفاع : بابا انت صايره كلماتك كلها اوامر واجب تتنفذ على اكمل وجه ما تراعي حنا وش نبي و ش ما نبي انا مابي عبد الله اللي انت جبرتني عليه
متعب ببرود : ابوك يدور مصلحتك
شذى : انا كبيرة لدرجة اعرف مصحلتي
خالد : شذى يا بابا انا لو ما شفت في عبد الله مواصفات الرجال اللي بيسعدك صدقيني ما اعطيك اياه لانه ببساطة ما يستاهلك
شذى : بس انا موافقه أنا ما احلم في عبد الله
ياسمين بسرحان : بتصيرين تحلمين فيه
قلت جملتي اللي ماستوعبت اني قلتها الايوم قرصتني رهف خجلت كثير نزلت راسي بعدما شفت ابتسامة متعب
ناظرني بابا نظرة لها معنى من اول انا حاسه انه يعرف بعلاقتي بفؤاد من قبل بس الحين تأكدت ... عشان كذا جبرني عليه من قبل لا اعرف انه هو ، بس شذى وش سببه ؟
لف على شذى : كم واحد رفضتي من قبل وانا رديته معك ؟ كم مرة مشيت كلمتك من بين اخوانك كلهم على حساب كلمتي اللي المفروض ما اتراجع فيها كم وكم وكم .... و الحين يوم اني ابي مصلحتك يطلع منك هالكلام ؛ على امرك ما راح اجبرك لانه ما يحق لي اصلا ؛ لو جاك حلمك عطيني خبر
متعب : يبه من جدك تحكي وش نقول للناس هذي تبي تفضحنا بين الناس
خالد : مابي اكون سبب تعاسة عائلة ، بنتي و امها اعرفهم
قآم من على السفرة وانا متعجبة من كلامه .. صار فيني تساؤل ، وش يقصد !!
***

ﮬ̲̌ذُيٓ ﭑﻧ̲ﺂ̲

رؤى طلعت من حالة الانطواء اللي كانت فيها صارت تسولف وتضحك مثل قبل بس انا ملاحظة انها تخفي الم كبير لو وش ما سويتي مو علي يا رؤى من بين كل الناس اقدر اعرف ان فيه شي مو طبيعي ... ياسمين مشغولة بزواجها ما بقى على الصيف كثير وهو في بداية العطلة الصيفية ,,,, من بديت دوام وانا في اقسام التنويم الداخلي مع البنات بس تعبت الروتين طلبت نقل لقسم الطوارئ ابي اتطور اكثر و اشوف حالات اكثر مرضى التنويم حفظتهم حفظ بس للأسف الشفت فيه بيصير مسائي بس مافي مشكلة التغيير كويس
اليوم بزور غالية .. ودي افتح لها قلبي لاني اثق فيها خلآص ماعدت اتحمل احتاج احد افضفض له ~

***

اليوم خميس ... الظاهر الكل نآيم بعد تعب امس ما ينلامون مدري وش هالنشاط اللي فيني نزلت اشوف البيت بعد امس كان كل شي نظيف ومرتب ,, شلت كتبي نزلت الصالة اقرا شوي اضيع فراغي ... ما حسيت بالوقت الا يوم نزل علي وليد
: شوشو وش تسوين هنا ؟
شروق : ابد كنت ادرس شوي انت ما رحت الشركة اليوم
وليد : لا و الله استئذنت من الوالد امس سهرنا انا و فارس و مشعل ولد خالي قالها وابتسم بعدها تنحت فيه ثم استوعبت وش صار امس حمرت و لفيت وجهي للجهه الثانية
وليد : شروق ابي احكي معك في موضوع انسب وقت بالنسبة لك تعرفينه الحين بعدما خلصنا من ملكة هنادي
شروق : وش فيك وليد خوفتني
وليد مبتسم : لا تخافين شوشو أنا ماعرف للمقدمات الطويلة العريضة بس بسألك سؤال واتمنى تجآوبيني خذي وقتك بس لا تطولين بعد !
شروق : خير وليد قولي
وليد : شروق مشعل ولد خالي طالبك و اتوقع امس سمعتيه باذنك وش قال .. الولد شاريك فكري زين بس تأكدي انها فرصة ثمينة ما تتعوض مو عشانه ولد خالي ، بس انا ماعرف عنه الا كل خير
ماعرفت انطق بس قال طالبك رحت لعالم ثاني .. رجعت لايام طفولتنا يوم قال لي
اصبريني بس اكبر انا اصير معرس و عروسي انتِ
وعيت على نفسي بصوت وليد : بنت شوشو نحن هنا
شروق : هلا سم
وليد : ما صارت عاد من اليوم احاكيك و اوصف لك الشخص و انت غارقة هناك على العموم انتظر ردك
شروق : شور علي يآخوي
وليد : ما ودي اظلمك ؛ استخيري
قام وقف بيطلع وقفت معه ومشينا لين الباب بكل هدوء وقف طبع بوسه على جبيني : يبي يعرف ردك بعده بيكلم الوآلد
شروق : الله يكتب الخير
طلع وخلاني ... مو عارفة افرح ولا وش اسوي بالضبط

***

ما امداها تصير الساعة ثنتين الا و دلال لابسه عبايتها قالت وش رايحة الحين للمطار
: لا اقعدي يوم يأذن العصر صلي وروحي
دلال : يا بنت الناس ما يصير لازم اروح مبكر
غالية : طيب وش بيفرق تراها طيارة الوالد
دلال : حتى لو هذي رحلة دولية
غالية : الله يخليك اقعدي بعد
دلال : تدرين شي يلا تعالي نروح سوا
غالية بحماس : طيب طيب بس اجيب عبايتي
وقف رائد : لا ما تروح اقعدي انتِ مهبولة
غالية : ما يخصك بروح مع اختي يعني بروح
عصبت وتجمع الدم فيني بس مسكت نفسي .. لآحظت غالية في الفترة الاخيرة تصدر منها تصرفات اطفال وفي نفس الوقت نافرة مني
: طيب يصير خير يا غالية .. راح اتفاهم معك يوم تقومين بالسلامة
دلال : الحين لآخر لحظة لي بينكم لازم هوآش !! نفسي اشوفكم يوم متحابين
رائد بعد زفرة قهر : هذي اختك مدري وش في راسها طلبتها تسامحني رافضة حتى اختي جبتها لها ورافضة وش اسوي بنفسي انا
ناظرتني دلال نظرة اول مرة اشوفها عليها فسرتها انها نظرة غضب وفعلا ، لهجتها غريبة وصوتها حاد : غالية وبعدين معك وش انا كنت اقولك من قبل ؟
رائد : خلاص دلال لا تضغطين عليها ان شاء الله كل شي بيزين
غمز لها بعد جملته يحسب اني ما اشوف ، قربت مني وضمتني بقوة بعدت عني وهي تضحك فيه مشاغب رفسها حسيت بحركته
دلال تهمس لي : غالية نصيحة لاني احبك رائد لا يضيع
ابتسمت لها : ان شاء الله
كان بابا توه واصل .. هو بيآخذها للمطار و بعد الحاح قدرت اروح معهم ^_^

***

من راحت دلال و انا احس بطفش .. رائد ما فتح معي اي موضوع نزلني في البيت و راح و بابا اللي ما رجع معنا اصلا عنده اشغال ادري ان الفترة الماضية اشغتله بس بعذري لا تلوموني ... هند كانت جايتني هذا خفف علي ، بطني كبر بشكل الواحد يقدر يلاحظه اكيد فيه اثنين كنت مخليتها مفاجأة بس لساني نطق فيها احترت وش البس كل ملابسي ضاقت وحتى ملابسي هالشهر وصلتني صغيرة علي مالي شغل بقول لرائد يوديني السوق ، لبست جلابية كانت واسعة علي فليت شعري رسمت عيوني بقلم اخضر كان ملائم للون الجلابية و حطيت مجرد غلوس تعطرت و لبست لي صندل خفيف ,,, ما قدرت انزل طلبتها تطلع لي فوق الصالة العلوية المفتوحة تطل على حديقتي الصغيرة بزجاج عاكس كان منظر الغروب شي جميل منه حضرناه سوا كانت توقف بجنبي ...
: فقدت امي
حسيت بقشعريرة سرت بجسمي وش هالطاري يا هند ، ماعندي لها رد استرسلت
هند : غالية انا فقدتها بين ساعه وثانية طلعت ولا رجعت قالت لي بروح اشوف صديقتي و بعدين بآخذك معي تلعبين مع بنتها راحت بس ما جت ظليت انتظرها وانتظرها بس ما ..... فضفضت بكل قصتها وبكت ، ترتاح
كل كلآمها صدمني معقولة هذي هند وشايله كل ذا بداخلها ماعرفت شلون اتصرف يا الله وش هالمواقف اللي قاعده انحط فيها الايام


.
.
.
.

تم الجزء الثاني و العشرون



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




الجزء الثالث و العشرون ~

ﭠﺑﯾ ﺷۆړُﯾ

كنت قاعد في غرفتي سرحان بغالية و ولدي وعلاقتي فيهم , أنا لازم اضبط الوضع لازم لين هي اللي راح تساعدني طلعت من غرفتي توجهت مسرع للين اللي كانت نايمة
: لين قومي قومي بسرعة
لين : هاااا رائد خلني توني رقدت ما امداني
رائد : لين الله يخليك قومي اسمعيني و ارجعي نآمي
قمت قعدت بضجر ابيه يفكني منه : اخلص
رائد : لين ابيك تكلمين غالية قولي لها رائد تعبان ولا يآكل ولا يحكي
فتحت عيني على آخرها بعد شهقتي : تبيني اكذب على البنت و هي شايله ولد
رائد : لا كلميها باسلوب ما يروعها ابي يحن قلبها علي
لين : آسفة هالشي مستحيل اسويه
رائد : وش تشورين طيب ؟
لين : اممم خلها علي انا بحنن قلبها عليك و ساعتها تسمي بنتك لين
رائد : شوفي لين وربي لو ترضى علي غالية بسمي لين بعد رضا غالية لانها تبي عبير
لين : مو مشكلة انا مو مستعجلة
قرب مني وضمني انحرجت ماتعودت هالحركة من رائد اللي لاحظت عليه له فترة متغير ..
رائد : تعرفين شي لين
لين : سم
رائد : خلي زوجتي علي أنا براضيها
ابتسمت له : موفق يآخوي
رائد : فديتك لين

***

فضلت كل شي يصير على ذوقي امي في يوم زواجي احسه افضل و اللي تقوله بسويه بدون تردد
: يمه وش تفضلين البس الابيض ولا السكري ؟
ام رؤى : لا البسي الابيض الهادي احسن
انت تصميمه جدا رايق مجرد فستان ابيض نفشته خفيفة جدا من الاسفل
رؤى : طيب تسريحة الشعر ينفع علي المجعد ولا اخليه سايح
ام رؤى : لا يمه لميه و حطي تسريحه من هالمجلات اللي عندك
رؤى : طيب وشكل المكآب ... وش تشوفين خفيف ولا ثقيل فيني
ام رؤى : تبين الجد قمر بدونه بس لانه لازم حطي خفيف عشان لا تختفي ملامحك الحلوة
خجلت من كلامها ... ما قد سمعت احد يقولي كذا

***

مرت كم يوم بابا سافر اليوم الصبح يورك ( المدينة اللي درس فيها سيف ) يخلص اشغاله رائد ما شفته اختفى بس كانت اخته لين تكلمني وتسأل عن حالي حبيتها وربي هالبنت امس الليل وصلتني ثيابي اللي طلبتهم من رائد بمقاس اكبر ما خلآني اروح السوق خايف علي اتعب ....
كنت كعادتي قاعده في الصالة المرتفعة اشرب شآي التوت وسرحانه حسيت برائد يوم طبع بوسته في خدي ومسك ايديني ضغط عليها وهو يقعد
: لازم تسمعيني و تطيعيني غالية أنا زوجك ولي حقوق عليك
غالية : طيب سمعني بالاول
رائد : أبي آخذك بيتنا لازم تتعرفين على اهلي
غالية : وش الطاري الحين يا رائد ؟
رائد : خلاص تعبت اخبي كم شهر و اصير اب لازم يفرحون معي
سكت ماعندي رد : .................
رائد : السكوت يعني رضا ؟!
غالية : مثل ما تبي
رائد مبتسم : تم اجهزي غالية أنا بجيك بعد المغرب انتِ جاهزة وشوي شوي على ولدي
ابتسمت بتوتر همست : إن شاء الله

***

طول الايام الماضية و انا متوترة خايفة اشوف مشاعل او نورة او اي احد من الشلة .. صرت اذا قعدت في مكان ما ودي اقوم محاضراتي اليوم كلها محضرة من قبل الدكتورات الله يصلحك يا مشاعل ؛ رن جوالي
فوز : وينك يا بشعه
لين : أنا في قاعتي أنتظر اخوي بيجي بعد شوي
فوز : تعالي وش في القاعة اقعدي معنا
لين : مابي احتك تعرفين
فوز : اقول تعالي بلا خرابيط
لين : لا مانيب جايه ما ابي احد يشوفني
فوز : اووك .. باي
لين : باي ؛ قفلت منها وصرت العب بجوالي ؛ دخلت علي .. مشاعل .... وش تبي ذي !

***

بعد الغدا طلعت غرفتي ارتاح لين يجي وقت الشاي طق علي الباب مرتين بخفه
: ممكن ادخل شوشو
حسيت وش يبي : حياك وليد تفضل
وليد : كيف العسل
شروق : نسأل عنك
وليد : ليش تسألين عني أنا اسألي عن بعض الناس أنا جاي ابي ردك
شروق : أنا فكرت زين واستخرت ... موافقة
وليد : مبرووك يا قلبي مبرووك
شروق : بس لي طلب
وليد : آمري
شروق : ما يصير شي الحين ابي اتخرج بمعدل
وليد : بس يا حبيبتي لازم على الاقل نخطي خطوة جادة
شروق : معليش وليد هذا طلبي
وليد : اوووك راح اوصل له طلبك على اني مو مقتنع فيه
شروق : تسلم يآخوي

***


ﻣ̝̚ﭠۆﭠړُة


تجهزت قاعدة بالصالة انتظر رائد يجي .. كنت متوتره لين وصل ورحت معه !
كنا في صمت طول الطريق .. لين وصلنا
رائد : يلا غلاي انزلي
غالية : رائد الله يخليك لا تتركني
رائد : في عيوني انتِ صدق لو بايدي اقدم نفسي للموت بدالك
غالية : رائد لا تكذب علي انت ما تحبني
طبع قبلة على ايدي اللي شد عليها : انزلي غلاي
نزلت معه .. هو أمني و أماني ...

/
\
/

كنت قاعده صح متوترة بس خف توتري ، يالله ناس ذوق و فعلا اخته الجازي كبيرة اخلاقها و تعاملها ما شاء الله رائد غير بكل معنى الكلمة عن تعامله معي في البيت سعد ما كان موجود سارا مرت سعد ههههه لا تعليق هي ولين كأنهم جارات لين حسيت فيها دلع بزيادة مو مثل ما كانت عندي ما قدرت امسك نفسي همست له
: ما كأنها دلوعة بزيادة
ما عطاني اي ردة فعل كانت لحظة صمت منه ثم انفجر ضاحك !! انحرجت كثير ما توقعته يسويها معي وجهي تقلب و تلون
قرب مني و رد لي بنفس همسي : بينا امور مشتركة
بعدت عنه وبصوت مسموع : توك تلاحظ انا من زمان منتبهه لهالشي بس انت لاهي
لين : ايواا يا عتاب انتَ
ضحك كل من بالجلسة أما أنا دوروني ما تلقوني ودي يغمى علي واتخلص من الاحراج ....
: السلام عليكم
صوت رجالي واضح فيه الرزانة وهيبة صاحبه ، قمت وقفت من شدة توتري
الكل : وعليكم السلام
رائد : حياك
كان عمي ابو رائد و زوجته ، مسكني من ايدي ضغط عليها وكأنه يهديني مشى و مشاني معه باتجاه ... ابوه !
مشاعري ما توصف انا في موقف لا احسد عليه ... أول مرة اكون ضيفة !!

***

على طاولة العشاء اليوم ابوي مرتاح و كذلك ماما عساه دوووم
دانية : وليد متى مسافر ؟
وليد : لحقتي تزهقين مني
دانية : لا والله بس مآبيك تروح فجأة بدون لا ادري مثل هالمرة
وليد : لا تطمني لسى قاعد الا لو جد طارئ
ام فارس : الله يعينك ويسهل عليك يا يمه
فارس : ايه يا ام فارس الدعاوي بس لوليد ساحبة علينا
دانية : قام يغار المعرس
رمش بعينه كذا مره يبي يستوعب : أنا !!
دانية : ايه مو اتفقنا على رهف ذاك اليوم
وليد : من ورانا على البركة ابو محمد
فارس يضحك محرج : هههههههه يبارك فيك عقبالك
غص وليد بلقمته قامت له شروق بكوب مويه : اسم الله عليك
كان يكح ولا فيه يشرب او يرد
معاذ : ههههههههههه راح فيها الولد
ام فارس : اسم الله عليك وليدي ولا يهمك بخطب لك قبل فارس بعد
وليد زاد احراجه وزادت كحته : الحمد لله قام عن السفرة .. لسى ما اكل !
كنت ساكته ولا هية بتفكري عنهم اللي رايح مع احمد وحياتي معه

***

تعشينا ولله الحمد عمي فهد اخذ زوجته لبيتها و رائد قام بينوم بعد قومني معه
: يلا يا سيدات انا وراي دوام الصبح نشوفكم في وقت لاحق
لين : لا رائد خلوكم هنا نبي نسهر
رائد : لا لا لا ، بس ما كفاك سوالف و هذره تعبتي مرتي و ولدي
لين : اووووف ليه انت راسك ناشف حاسدني على السوالف
رائد : حاسدك اجل يلا غلو قومي معي أنا اوريها الحسد شلون
الجازي : شوي شوي عليها رائد
رائد : اشوف اخذت الجو علينا غالية
الجازي : ايه فديت قلبها واضح انها سنعه وتدخل القلب بسرعة
وجهي حمر استحيت من كلامها واضح انهم حبوني و انا بعد .. حبيتهم
رائد : مرة ثانية بجيكم لحالي بدونها
لين : رائد ما تسويها
رائد : يا واثق ، وخري عني ابي انام وراي دوام الصبح
لين : و اللي يسلمك رويد اطلع فوق نام وخلها هنا نسولف شويات و بتجيك
رائد : احلفي بس !!
لين بدلع : والله
رائد : عشان يقلد صوتها : والله ، ما راح اخليها
الجازي : ههههه روح الله معك بس انتبه شوي شوي وانت تسوق لا تنام في الطريق
رائد : ان شاء الله على امرك
طلعنا متوجهين لبيتنا ... ~

***


/
قبل لاندخل البيت كنا وافقين بالحوش مقابل الباب ..
مسكني رائد و لفني له : اليوم ما راح ادخل البيت هذا لين اسمعك تقولينها .. سامحتك
بدون ما افكر : مسامحتك ومحللتك
طبع بوسته على جبيني ، فتح الباب و دخلنا .. كان البيت طافي من كل الانوار الا نور الاباجورة في الصالة المرتفعة رحت باتجاها
شلت عبايتي ورميتها على الكنبه كنت اناظر في الجهة اللي دلال قعد فيها دووم
رائد من وراي : اشتقتي لها
غالية : كثير
رائد : ما امداها توصل بيتهم تونا مكلمينها
غالية : بس اشتقت لها
رائد : خلاص عاد كلها كم يوم وتشوفينها عندك
ما رديت ؛ تقدم رائد وصار وراي و بحركة مفاجأة منه شالني تمسكت فيه ، طلعني لغرفتي حطني على طرف السرير و قعد بجنبي
: من قلبك ولا لأنها طلبي ؟
غالية : تدري اني ماعمري شلت عليك
قرب مني اكثر مسك ايدي وشد عليها ، عمري ماتوقعت بيوم اسمع هالكلمة منه بس قالها : غالية أحبك ؛؛ كلمته أخذتني لعالم بعيد مافيه الا انا و هو ......



.
.
.
.

تم الجزء الثالث و العشرون



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الرابع و العشرون ~



ﺣﺑﯾﭠھَہّ ﺑﺳ ﻟآﻧھَہّ آﻟﺣﺑ


لي كم يوم من دخلت الشهر السابع ودلال ما جات للحين تقول جدتها تعبانة وتبيها قربها الله يشفيها بس بعد انا محتاجتها الحين اصلا هي وعدتني بس ادخل الشهر السابع راح تآخذني السوق نتقضى للبيبي ... لين صارت تقريبا ساكنة عندي كل يوم واحيان كل شوي ناطه علي بس ما يكون رائد موجود لان الجد انا تعبانة كثير
رائد بعد عمري تغير معي كثير وللاحسن ولا يرد لي اي طلب ابيه حتى لو كان غريب
اولاد ابوي عبد العزيز حيل طيووب و روحه خفيفة مرحه يجيني بين فترة وفترة يسولف علي و يآخذ اخباري عرفت انه كان في السويد بس الحين رجع للرياض نفس الشي نواف الله يسامحه مدري وش سويت له انا جاني و طقني في نص بيتي بابا منعه انه يقرب مني وحلف عليه بيسوي له شي ما يرضيه الله يصلحك يا نواف

***

لنا شهرين نداوم مع الوالد عن نفسي تأقلمت بس نواف واضح انه لا و لو وده يفجر في البيت فينا طبعا بعدما ينحاش .. نزلت افطر مع امي ونواف و كالعادة نتهاوش لين اطلعه من البيت افضل اسمع اسطوانة كل يوم من الوالدة ولا اسمع موال يوم واحد من الوالد !
نواف ضايق : الله يسامحك يا يبه وش حياة الشقا ذي
عبد العزيز : احمد ربك
رشا : الحين قربي صار شقا
نواف : مو قصدي يمه بس ليش يجيبنا هنا من مدير شركة لموظف حتى لو اني عضو في مجلس الادارة للشركة !
رشا : هذا اخوك ما قال شي بعدين لمتى انت بتقعد في الغربة ما اشوفك الا بين وبين
نواف : من قالك يمه انه مستانس هنا لف عليه : قولها وش تحس
عبد العزيز : وش احس ؟
نواف : انك تختنق بوجودك في الرياض
حولت نظرها علي : من جد ؟!
خزيته بنظرة لعله يفهم ويسكت : لا سلامتك يمه يلا نواف مشينا
نواف : ما تشوف قاعد افطر !!
رشا : الشغل مو طاير و بعدين ابوك ذا .............. ؛ بدت الاسطوانة !

***

طلعنا من المحكمة ... اليوم كانت ملكتي خلاص صرت حرم عبد الله بناء على طلبي رجعت مع ابوي للبيت ما رحنا أفطرنا مثل ما طلب ، ما تعرفون شي عن عبد الله راح احكي لكم وش كانت تقولي اخته ام مساعد
ام مساعد : اسمعيني يالجازي الكلام اللي بقوله لك عن عبد الله مو عشانه اخوي بالعكس انا فخورة لشخصه هو كان بار بامه رفض يتزوج كان خايف يجيب لها وحده تطين حياتها وامي الله يرحمها من النوع اللي ما يشكي و يخليها بنفسه !
الجازي : هذا السبب اللي مخليه ما تزوج للحين
ام مساعد : ايه ، بعدما صار وحيد في البيت و محتاج اللي ترعاه ما شفت قدامي الا انتِ ولا تفهميني غلط كل شي مقدر
الجازي : لا اكيد احكي خذي راحتك
ام مساعد : اخوي عمره 36 يبي زوجة وهذا سبب اختاري لك مايبي طفلة يربيها يبي وحده تشاركه الحياة و بصراحة ماعرفت عنكم الا كل خير وانا تمنيتك له من زمان بس هذا المكتوب
كلمنا سوالفنا ذاك اليوم .. استخرت ربي و اللي ظهر لي الراحة
خبرت ابوي عن موافقتي من اسبوع وزيادة ، و اليوم كان موعدنا في المحكمة عشان الملكة ...

***

ترددت كثير قبل ادخل عنده في مكتبه بس صار ودخلت
: السلام عليكم
سيف : وعليكم السلام
نواف : يبه ودي احكي معك في موضوع
سيف : بخوصوص
نواف : الشغل
سيف: اسمعك تفضل ارتاح
قعدت وانا مقتنع باللي ودي اقوله في نفس الوقت مابي ردة فعله
: يبه شراكتنا مع شركة عمي فهد ما لها داعي مو قاعدين نستفيد من بعض
سيف : وعلى اي اساس قلت هالكلام
نواف : الارباح في نهاية كل شهر نفسها و التطور للشركة في الرياض يمشي شوي شوي بعكس فرع البرازيل و غير كذا هنا فيه رائد اللي مدري وش يسوي في الحياة
ابتسم واخذ قلمه ورجع ظهره على الكرسي : وش بينك وبين رائد
نواف : ......
سيف : لانه رجل غالية ؟
نواف : يبه انا احكي معك في شغل لا تخلط المسائل
سيف : أنت اللي خلطت ولا وش الطاري اللي جيتني فيه طيب احكي مو انت كارهه لانه رجل اختك لانك تكرهها وتهجمت عليها في بيتها تطقها بزعمك ان كل الحب لها و اكيد انها راح تاخذ كل هالحلال اللي انت و اخوك تعبتوا فيه صح ولا لا انطق
نواف بانفعال : ايه صح انت ما تشوف نفسك وشلون صاير كل شي غالية كل اهتمامك في غالية حتى رائد ما كنت مخبرنا انه زوجها خايف نوصلها و نغير خططك اللي انت راسمها كل هذا وش تسميه
سيف ببرود : وانت وش عليك نقص منك شي نقص من قدرك شي
نواف : بس التفت لنا حنا اولادك نفس الشي مو بس هي طيب حنا رجال ناتالي ليش ما تحبها مثلها و لا كل واحد وامه ومع نفسه ! ايه اصلا هذا الحاصل انت تكره رشا اللي هي امي و ام عبد العزيز
سيف يحاول يضبط اعصابه بكل هدوء : نواف اطلع برا
نواف : بعد تطردني و عشانها صدقت امي يوم قالت ساحرة
غيور وقوي عين : قلت لك اطلع برا لا يجيك شي ماعمرك شفته
هذا اللي بيذبحني هين ان ما وريتك انت و غاليتك ما اكون نواف ولدك يا سيف ؛ طلعت من عنده و من مبنى الشركة ككل .....

***

الاسبوع الجاي تبدأ الامتحانات النهائية يالله مو قادرة اصدق بنفتك من المدرسة و نسهر و ننام على كيفنا و الله لاعزم رهف عندنا كل يوم اصلا وناسة زواج هنادي و ملكة شروق كلها بذي الاجازة ... معاذ صاير غريب بس انا اوريه ان ما طلعته من هالحالة اللي هو فيها ما اكون دانية بنت محمد بس يصبر
نزلت من غرفتي رايحة الصالة تعبت و انا ادرس لامتحاناتي ودي اتفرج اي شي لقيت مامتي و معاذ و وليد قاعدين
: السلام عليكم
: وعليكم االسلام
ام فارس : وش منزلتس يا يمه اطلعي اقري لتس كلمتين تنفعتس
دانية : يووه يا يمه تعبت من الكتب بيطلع لي نخل ما غير مقابلتها هي و الجدار
وليد : بس تكبرين بتعرفين قيمه التعب اللي تعبتيه الحين
دانية : ما عليه خل اشم هوا لي اسبوع بالبيت مقابلة الكتب درست كل المواد وباقي اراجع
وليد : الله يوفقك يا رب و عشانك شطورة بطلعك اليوم الملاهي تروحين
دانية بحماس : وااااو اكيد بروح
ام فارس : ليش يا يمه الملاهي الحين خلها بعد ما تخلص
وليد : ما عليه يالغالية تجدد نشاطها شوي
دانية : ايه يمه و حتى معاذ بيجي معنا نحتاج نتنفس
وليد : اكيد هذي يبي لها كلام ولو تبين هنادي و شروق بعد مو مشكلة
دانية : والله فكرة حتى انتِ يمه قومي معنا
معاذ : وش رايك نقول لفارس وابوي بعد
دانية : يا حماس طلعه عائلية
معاذ : دانية لا يكثر و التهي في نفسك انا مو رايح مكان
دانية : لا بتجي معنا مو بكيفك
معاذ : نشوف
وليد : خلاص قلبتوها حرب انتم
دانية : مدري عنه اخوك ذا اللي راسه ناشف من طلع من المستشفى وهو ما يسولف ولا يضحك ولا شي
ناظرني وليد بنظرة ما فهمتها : خلاص معاذ بتجي معنا صح
قلت بتردد : مدري اشوف
وليد : وش تشوف ؟ خلاص رتب امورك بعد المغرب بنطلع
معاذ : بس لسى انا ما خلصت الجغرافيا للحين
ام فارس : لا تضغط على اخوك يمكن يحس بتعب او شي
وليد : ما فيه الا العافية صح معاذ
هزيت راسي بايه وانا متوتر وش يطلعني للناس وانا كنت مدمن !

***


ﺳآﻟۆﻧﯾ .. ﻣ̝̚ﻧ ھَہّۆ ؟ ﻗ̮ـ̃ﻟﭠ : פﯾآﭠـﯾ !



رؤى صار لها تقريباً اسبوعين من تزوجت ولد عمها امها انتقلت معها لبيتها فقدتها وفقدت حسها بالبيت الله يوفقها ... البيت صار فاضي علي بس زين اني اداوم فترة مسائية الدكتور فارس معي في الطوارئ مهون علي احس بالامان بوجوده مدري ليش ... ياسمين للحين تداوم في الصبح بس الفترة الماضية انشغلت عني كثير عشان زواجها مالي الا غالية اقضي معها فترة الصبح احيان لين تجي اخت زوجها الدلوعه
كنت قاعده مافيه حالات اليوم الطوارئ هادي عساه دووم بعض الحالات تقطع قلبي خصوصا لو جابها الاسعاف الله يعين

***

سعود : وبعدين معك يا طلال متى تبي تتصرف ترى انا حامت كبدي من هالرائد قولي انك مو مسوي شي عشان انا اتصرف
طلال : اصبر شوي يا سعود في عملية تبادل بتصير خلنا نورطه فيها احسن من اننا نطلق عليه تصيب او تخيب
سعود : متى هالكلام شوف كم لك من شهر تماطل فيني
طلال : كم يوم بس اصبر علي
سعود : بعطيك اسبوع بس بعده انا راح اتصرف لحالي
طلال : اقل من اسبوع لعيونك
سعود : نشوف !

***

بعد صلاة المغرب رجعت للبيت ابي ابدل حامت كبدي من لبسي اللي من الصبح لقيت امي و عبد العزيز ابد مو وقتهم
عبد العزيز : وينك من اليوم و جوالك مقفل
نواف : وش دخلك فيني ان شاء الله اروح في جهنم و افككم مني
عبد العزيز : احترم نفسك يوم تتكلم معي هذا اولاً و ثانياً تدري انك تغيبت عن اجتماع مالمفروض تغيب عنه
يالله انا وشلون نسيت الاجتماع : طيب وش صار خلصت الدنيا
عبد العزيز : شوفة عينك ما خلصت بس يكون بعلمك ان الوالد اصدر قراره مخصوم عليك اسبوع
نواف : لا زين كثر خيره خصم بس اسبوع
عبد العزيز : وهالاسبوع ما يبي يشوف وجهك فيه
رفعت حاجب ايه قول كذا : طيب مو مشكلة اسبوع ما راح يشوف وجهي اوامر ثانية
عبد العزيز : رجع مخك لراسك ولا تتحداه
نواف : اووووف وش القرف هذا لا تتحداه ولا تتحداه عدوي هذا مو ابوي
عبد العزيز : براحتك بس كنت انصحك
نواف : نصايحك لك بلا قرف .... طلع وقفل الباب وراه
رشا : كذا طفشت اخوك
عبد العزيز : هو اللي يبي يطفش ما شفتي شلون داخل و شلون يحكي معي تقولين اصغر عياله ولا عامل عنده
رشا : كله من ابوك وبنته حسبي الله عليهم
عبد العزيز مستنكر : يمه وش دخل ابوي و غالية الحين هذا اخلاق ولدك مالاحد تأثير !
رشا : الا لهم ما شفت شلون يعامل اخوك عشان بنت الساحرة ذيك ولا عاجبك الوضع
عبد العزيز : استغفر الله يمه المره ميته و بعدين غالية ما لها دخل في شي ولا تنسين ولدك وش مسوي فيها
رشا : تستاهل جزاها و اقل بعد
عبد العزيز : يمه ترى سبب رجعتنا لك هو ابوي ولا صدقيني انت تطفشين اللي ما يتطفش ابوي اللي هو ابوي جامع برود الدنيا ما قدر يتحملك حتى نواف اللي طايرة فيه ما سلم منك اذيتيه في نفسه وشوفة عينك هذا هو صاير لا يطاق دلال طفشتيها من قبل و انا ,, ولا بلاش
ما ودي احكي اكثر طلعت غرفتي وقفلت علي الباب ...

***

وش هالحياة القرف اللي انا عايشها هنا الله يسامحك يا يبه كنت خليتني هناك على الاقل بعيد عن هالعذاب اللي انا فيه
كنت ماشي بسرعة عالية مدري وين رايح بس تفكيري مستحوذ علي وهذا السبب اللي خلاني ما اركز و ارتطمت بعمود الاضاءة ولا عدت اذكر شي

\
\
\

طلع من عنده الدكتور وقفت مقابله
: طمني يا دكتور وش فيه ولدي
الدكتور : ولدك بخير نحمد الله انه طلع من هالحادث باقل الاضرار مجرد كسر في يده اليسرى و رضوض في مناطق من جسمه
سيف : طيب وش تشوف في حالته ؟ يقدر يطلع ؟
الدكتور : في الحقيقة افضل انه يقعد عندنا كم يوم تحت الملاحظة
سيف : وانا ماعندي مشكلة سوي اللي تشوفه بس طمني عنه اول باول كل جديد ابي اعرفه
الدكتور : ان شاء الله
سيف : تسلم يا دكتور
هذي نهاية افعالك يا نواف ... اتمنى ما تقول غالية هي سبب الحادث !

***

من دخلنا لمدينة الملاهي وانا اراقب معاذ و طريقة تعامل دانية معه احس في رسها شي تبي تسويه لو كان في صالح معاذ ماعندي مشكلة اساعدها
دانية : وليد نبي نركب تصادم الله يخليك
معاذ : السيارات مو للبنات
دانية : الا لنا وعندنا قسم خاص بعد
معاذ : والله .. مبروك عليك روحي العبي
دانية : لا مابي ابيك معي
معاذ : انا ما راح العب
وليد : معاذ وش فيك صاير كذا خلاص العب كلها دوره وحده
معاذ : بس ...
وليد : لا بس ولا شي الحين باقطع لكم التذاكر
دانية : يس يس يعيش وليد مودي من الحين اقولك ترى كل من بسيارة
معاذ مبتسم : ما طلبتي شي
الله يعطيك على نيتك يا دودي ... رحت اجيب لهم التذاكر

***

الجازي ولين جوني اليوم وكل وحده فيهم كانت جايبة لي ملابس اطفال جميلة وكذا شغلة للنونو كنا نشوف الاغراض عند رائد اللي اشوف في عيونه فرحة مو طبيعية جعلها دووم
لين اللي كانت ماخذه بيديها طقم لون ابيض موديله جميل : شوفي غلو انا مالي شغل اول ما يلبس هذا
رائد : وليه ان شاء الله اول ما يلبس اللي يجيبه ابوه له
لين : لا انا عمته يعني يلبس اللي جبته
رائد : وش رايك اسجله باسمك يكون احسن
لين : لا لا ما له داعي بس سمه خالد
رائد :هذا اللي بقى والله ما سميته لو خلصت الاسامي
لين : ليش رويد مـ ...
رائد : قالت رويد قال بيصير عندي ولد وتقولينها لي اصغر عيالك تقولين رويد وربي لو تعيدينها بعد اليوم بقص لسانك بعدين وش معنى خالد ؟!
لين : براحتك ان شاء الله سميته شرشبيل وجبت له سنافر بعد براحتك
رائد : اكيد براحتي يلا قومي طسي بيت بابيك
حطت رجل على رجل : انا في بيت اخوي مو بيت غريب
الجازي : رائد تطردنا يعني
رائد : يا يمه يسعدلي اياك انا اكلم هالعصلة
لين : وانا بقعد مع جوج
الجازي : خلاص رائد عشاني هالمرة
رائد : عشانك هالمرة وكل مرة بس اشوف آخرتها شين وقوي عين !

اللي مصبرني هالايام على بعد دلال وجود رائد و لين في مكان واحد قدامي مرة ضحكت لين حسيت ولادتي قربت هههههه



.
.
.
.

تم الجزء الرابع والعشرون



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الخامس و العشرون ~


ھَہّۆ ﻏ̣̐ﻏ̣̐ﯾړُ ۆ ﻗ̮ـ̃ﻟﺑھَہّ ﻏ̣̐ﯾړُ .. ﭬﮃﯾﭠھَہّ


صح لي اسبوعين وشوي زوجته بس احس لي سنتين اخذت عليه بسرعة وتعودت و الواضح طيبة قلبه حتى عمي زيد ما توقعته يكون معي بهالطيب ولا حتى مع أمي ؛ طفشت من جلسة البيت و باقي لي اسبوعين في اجازتي بعد بس مو مشكلة بستغل وقتي بعمل حفلاتي و بعزم البنات وبسوي اللي ودي في قسمي الخاص ادري ان امه راافضة هالشي بس كيفي قسمي .... لمحته توه مخلص شور قمت رحت له أساعده بلبسه
وانا آخذ منه المنشفة : نعيماً
عبد المجيد : نعم الله عليك
رؤى : أنت طالع الحين صح
عبد المجيد : ايه مشوار سريع بعده راجع
رؤى : امممم طيب معليش اعزم صديقاتي من زمان عنهم
عبد المجيد : معليش حياتي تخلينها يوم ثاني
رؤى : ليش مو اليوم ؟؟
عبد المجيد : اليوم بعد العشاء عمي زياد راح يجي ولازم تطلعين له
رؤى : لا تحطني في هالموقف الله يسعد لي ياك
عبد المجيد : رؤى يا حبيبتي اسمعيني بقولك شي أتمنى تسمعيني
رؤى : تفضل
عبد المجيد : أنا ماعرفت عنك و عن قصتك شي الا قبل زواجي بك بشهر وقتها انصدمت كثير من ابوي و اعمامي ما توقعت قلوبهم متحجرة لذي الدرجة
في البداية ما ابديت اي ردة فعل سكت يتأملني عرفت في نفسه شي بس ماقدرت اخمن وش هو بس سألته
: وش السبب اللي خلاك تعرفني ؟؟
عبد المجيد : راح اكون معك صريح مآبي شي يكدر علينا حياتنا و أنتِ بعد لا تتضايقين لأن السالفة انحلت من قبل بس هذي مجرد سالفة لو صار و انتشرت ما تسمعين من بعيد
رؤى : أبي الحقيقة بس الحقيقة
قعدني على الكرسي وقعد على ركبتيه مقابلي وهو شاد على يديني يتأمل ملامح وجهي : ظهر لك ورث ...
كنت انتظره يكمل بس سكت الظاهر هو بعد ينتظرني اتكلم
رؤى : و المفروض يآخذونه صح ؟ وش اللي منع !
عبد المجيد : محد يقدر يتصرف دامك عايشه و راشدة
رؤى : وانت عرفت بوجودي يوم عمي جالك وقالك تزوجني عشان تقدر تآخذه
للحظة حسيتني حقير و ابوي بعد وحتى اعمامي ما قدرت احط عيني بعينها
وقفت : رؤى افهمـ ...
: حتى انا بقولك شي ... يوم وافقت من قبل على عرض عمي كنت افكر بس في راحة لأمي ويوم عرض علي اكون زوجتك وافقت بدون تردد عشان اعمل لها العملية و ترتاح بس مهما سويت هذا من حقي من فلوسي و فلوسها
قاطعني : رؤى ابوي تغير مو مثل ما انتِ خابرة و الايام بتثبت لك ... لآ تنسين بعد العشاء لو لي خاطر عندك سلمي بس
طلع خلاني .. ما زعلت بالعكس فرحت من صراحته ، وعمي زيد لازم اختبره بنفسي و اشوف عمي زياد وش عنده !


***

رائد له فترة يشتغل مع ابوه و بعد بابا كان نايم بس لازم يقوم عشان يعرف ينام الليل ؛ سمعت عمي يهاوشه امس لانه متأخر عن الدوام
: رائد قوم كافي نووم
رائد : يوووووه يا غالية خليني انام شوي تعرفين ما نمت الليل زين
غالية : طيب اصحى الحين عشان تنام الليل وبعدين لين بتجي مع فواز و عبود
رائد قعد : افففففف ... وش يجيبها النشبة ذي
غالية : يلا عاد قوووم
رائد: وينه جوالي بكسر راسها تنطق ببيت بابيها
غالية : حرام عليك خلنا نستانس
رائد : لا المزعجة ذيك ما بتقعد هاديه خليها هناك
غالية بحده : رائد ، ترى بزعل
رائد : لا خلاص كله الا زعلك لو تبين بعد اروح اجيبها بنفسي اهم شي لا تزعلين
اكتفيت له بابتسامة : ..........
رائد : اففف ما وراها امتحانات ذي !
غالية : بس عاد ...
ترددت ما عرف شلون اسأله بس يظل اخوي .. بضغط على عمري
: كيفه نواف
رائد : وش تبين فيه !
غالية : اخوي يا رائد افهمني
ما رد .. وش يقول اصلا
غالية : الله يخليك ابي اشوفه
رائد بحده : انتِ افهميني ياغالية انتِ حامل الحين لين قمتي بالسلامة سوي اللي تبين الحين لا
غالية : الله يخليك
رائد : غالية لا تعتقدين بمنعك اخوك مثل ما فكرتي فيني من قبل اني امنعك ابوك بس بعد انا مابي انحرم ولدي اللي لي كم انتظره تعرفين كذا مرة تهددت حياتك و حياته و آخرها بسبب اخوك و صدقيني لو رحتي بتزعلين ابوك وانتِ في غنى
غالية : طيب انت روح له و شوف وضعه وطمني عشان خاطري
تنهد ضايق : عشانك بس ولا هو ما يستاهل
قمت اتسبح و ابدل ابي اروح للسيد نواف اوامر الغلا ... و بعد اوخر عن المناقر مع لين لازم اتدرب عشان ولدي اللي جاي !!

***

فواز مشاغب بطريقة مو طبيعية سارا خجلانه مني لان من وصولهم عندي ما لهم ساعه بس الفوضى بسببه تبين العكس صح ماعشت مع الاطفال بس اعرف حركاتهم قريت وسمعت قصص وشفت بعض منهم في المستشفى بالعكس فرحانه ان بيتي تحرك ...
هند بتجي كنت قاعده جنب لين اللي حالفه تنغزني في بطني اللي كبر بشكل واضح ... الشهر السابع !
لين : يلا عاد خليني اتحسس شوي
غالية : لا ابعدي
لين المشاغبة وهي مبتسمة : يلا يلا
غالية : شفتي يدك ذي لو قربت بترجع لك بس مكسورة
لين : ماما اسم الله علي ابيني كلي لفت بوجهها عني يقال زعلانه
ضحكت بخفه وجهت نظري للباب اللي وراه هند .... وقفت اسلم عليها


***

نواف هذا انسان غير شكل .. انا مكتوب لي اكون في حساسية مع هالعائلة بديت بعمي سيف ثم لفيت على غالية لاني ما قدرت على ابوها ويوم تصالحت وخذيت رضى الاثنين طلع لي هاللي يسمى نواف !
ما لي نفس اقابله ولا اشوف وجهه بس عشان خاطر غالية بروح له على انه طقها من حرته وقرب يقتل ولدها الا انها تبي تتطمن عليه بعد الحادث اللي صار له سبحان الله يمهل ولا يهمل ، ما ودي اروح لحالي .. دقيت عليه
: وينك ابو محمد
فارس : في البيت قاعد بغيت شي
رائد : ايه و الله ودي تجي معي بزور نسيبي
فارس : من عبد العزيز ؟
رائد بدون نفس : لا يا شيخ بروح للثاني
فارس : لا تقول وش هالطيبه اللي نزلت عليك فجأة
رائد : اي طيبه يرحم والديك الغلا تبيني اطمنها عليه ولا لو عني في حريقة ما قربت منه
فارس : لا لا ما اقدر انا
رائد : وجع فرووس بتجي ولا اشوف لي احد
فارس يضحك : هههههههه ليش انا اقدر افوت على نفسي موقف زي كذا اكيد بجي لازم اشوفكم وانتم ترمون حكي وتزبدون و اخيرا يطردك ههههههههه
رائد : ما تضحك يا بايخ يلا اطلع أنا عند بيتك
فارس : متى امداك تجي هب عليك
رائد : اصلا ما دقيت عليك الا و انا عند بابكم
فارس : يا واثق و فرضا قلت لك مو جاي او انا برا البيت ؟
رائد : فارس اخلص علي
فارس : يلا يلا جايك دقايق بس
رائد : اوووك .. انتظر ، قفلت انتظره وبديت افكر في المقابلة !!

***


ﻋآﭴﺑﭠﻧﯾ ﻟۆ ھَہّﯾ ﭥﻗ̮ـ̃ﯾﻟة




غالية وصديقتها مملين سوالفهم غبية كتب ومدري وش ودي اقوم اسطر الوحده منهم كفين ، مدري هذي صديقتها احس فيه شي من شروق البنت اللي معي في الكلية مدري هو شبه هو الاسلوب بس مدري كل ما شفتها على طول تجي في بالي ايه ما عليه يخلق من الشبه اربعين
: اقول غلو انتِ و صديقتك ترى سوالفكم غبية ندري انكم تقرون كتب
غالية : طيب !
لين بصبر : عطونا وجه وش ذا حامت كبونا وقسم
هند : طيب نلعب لعبة وش رايكم ؟
سارا : ايه ايه موافقة
غالية : لا والله عشان فيك حيل موافقة لا انا مو موافقة ما تلعبون بدوني
لين : اف يعني لو ما كان رائد يخرب جوي حرم رائد تخربه
غالية : فديت رائد
هند : خلاص لا تتغزلين فيه عزاب هنا
لين : وه اخيرا لقيت احد مثلي يعاني شفتي يا هند خبرك حريم اخواني لا الوحده تشوفني على طول سعد فديته سعد بعد عمري رائد فديته رائد بعد عمري وانا طالعه بهوا بس
هند : لا انا اشوه منك ماعندي احد يتغزل قدامي
سارا : اقول عن الهبال و التهوا بأنفسكم بس عن الحسد ويلا قومي لين جيبي الاونو من فواز
لين : لا قالولك شغالة عندك قومي !
سارا : مآعليه حبيبتي ضريبة بنتي اللي بسميها لين ولا ما تخآفين سميتك تطلع لها وحمة اونو
لين : لا اسم الله عليها اجيب وامري لله
غالية : جد معك بنت
سارا : مدري هالجنين مشاغب دايم مايبين ثلاث مرات اروح ابي اعرف بس للأسف ارجع خالية الوفاض ، وانتِ وش معك ؟
غالية : ولدين
قلت كلمتي وأنا اراقب تعابيرهم وحده وحده

***

لنا يمكن ربع ساعة واقفين مقابلين باب الغرفة اللي فيها نواف رائد ما وده يدخل واضح من حركاته مشاعرهم متبادلة هالاثنين تجاه بعض نواف و رائد بس يجتمعون في مكان يصير كأنه كبريته لقت من يشعلها ! تشب حرايق حتى الدفاع احيان ما يقدر يطفيها بسرعة
: رويد وبعدين معك !!
رائد : اسمع يابو محمد وربي لو يصير شي و ادري انه بيصير خلك شاهد و احفظه لاني راح اخليك تسمع لغالية وش اللي صار
فارس : ليه كتاب محفوظات هو ! اسمع رائد انت لا تصير بزر معه لاتنسى انك هنا عشان غالية يعني اعتبر نفسك في مهمة سيطر على اعصابك
رائد : فارس يرحم والديك مآبي اعيد و ازيد في كلامي
فارس : من قاك عيد ! أنا عارف السالفة بس مثل ما قالوا لأجل عين تكرم مدينة
رائد : الله يسامحك يا غالية ، فتح الباب و دخل بعد ما طقه مرتين بخفه
كان على سريره يشتغل على الجهاز اللوحي اللي معه ما انتبه لدخولنا ، نسخه من عمي سيف على ان ملامحه كانت اجمد توضح انه مو سهل ابد .. يقال سيف السهل يعني !!!
رائد فارس : السلام عليكم
نواف : وعليكم .. رفع عينه يشوف ولا كمل سلامه ، رفع حاجبه
رائد بسرعة قبل يتكلم نواف : اسمع يا نواف أنا ما جيت هنا عشان هواش و مناقر
نواف : لا اقنعني انك جاي تشوف اخباري وش ناقصني
رائد : هذا الصدق ويكون بعلمك اني جاي بطلب من غالية و لا لو علي كنت ما راح تشوفني هنا
نواف : حلو السالفة فيها غالية اجل ، معناه جاي تنقل لها وضعي عشان تحلو الشماته روح بشرها قلها ما يقدر يوقف على حيله حتى يمشي
رائد : استغفر ربك مو غالية اللي تفكر بذي الطريقة ولولا ظروفها كانت بنفسها جات لك مهما يكون انت اخوها
نواف : روح بس قال اخوها انا ماعندي خوات الا دلال تفهم انت و الحين يلا اطلع برا اشوف اطلع برا
كنت واقف من اول مادخل رائد لاني دخلت معه بس ما حبيت اقط نفسي بينهم بس الحين لا بتكلم لان بكل صراحة هذا الرجال ما يستحي !!
: ما يصير يا نواف اللي تسويه الرجال متعني و طالع من بيته جاك بخير طلب مجرد يطمن عنك .. لا ترده
نواف : ومن انت ومن سمح لك تتدخل في امور عائلية بيني ورجل اختي
ابتسمت هالشخص يناقض نفسه توه مو معتبرها اخته : ما اقدر اشوف الغلط و اسكت
نواف : الغلط بكبره جيتكم هنا وش تبون هاااه وش عندكم وش هالحب المفاجيء
رائد : روح يا شيخ مو منك الله يسامحك يا غالية وهذي النتيجة
نواف : قول لغاليتك باقي حسابي ما صفيته معها علمها تطلع من حياتنا ولا بيصير شي عمرها ما توقعته
رائد : وش بتسوي اكثر الله ستر عليها ذاك اليوم هنا مراجلك تطق اختك الضعيفة
نواف : ما بقى الا انت يلا اذلف انت وياه يلا
فارس : خلاص يا نواف لا تعصب مو زين لك .. حنا طالعين بنادي لك الممرض
نواف : تسوون خير
رائد : نواف صدقني لو تقرب من غالية بشر نهايتك راح تكون على ايدي وانا ما امزح !
شفت نظراتهم لبعض ، كل من يتحدى الثاني طلع رائد ومشيت وراه ....


***

ما ترددت ولا فكرت اصلا لان الموضوع ما يستاهل نزلت من قسمي دخلت عليهم
: السلام عليكم
سمعت اصوات متفاوته ما ميزت بعضها : وعليكم السلام
ناظرتهم واحد واحد ابي اشوف الوجه الجديد علي .. لفتني عبد المجيد اللي وقف لي عليه ابتسامه
: هلا بك حياك يا بنت العم
قربت منه وخطواتي ثابته ولازلت ادور على الجديد اقصد الجدد شفت اثنين اخوان ابوي غير عمي زيد و الثالثة اخت ابوي ما قدرت افسر نظراتهم لي بس عرفت انه لكل منه مقصد فيها .. وقفت بجنب عبد المجيد
: اكيد تعرفون من أنا رؤى بنت سالم اخوكم الكبير
زياد : كبرتي يا رؤى
ما رديت عليه حولت نظري للعمه اللي ماعرف وش اسمها : مبروك يا عروس
لا كويس يطلع منها : يبارك فيك و الفال لبناتك
العمة : بناتي اصغرهم اكبر منك كلهم متزوجات
ابتسمت لها بدون رد التفت للأخير اللي ما تكلم كنت اتأمله يشبه لحد كبير عبد المجيد بس واضح انه اكبر
زيد : هذي مثل ماتعرفون بنت المرحوم ومرت ولدي
زياد : ايه كبرت بسرعة واضح انها قوية طالعه عليه الله يرحمه
رؤى : للأسف ايه كبرت كنت اتمنى اعرفكم واعرف اولادكم وافرح معكم بس وش نسوي هذا النصيب
زياد : زين انك بعيدة ولا كنت راح اذبحك واشرب من دمك ولا وحده من عائلتنا تصير ممرضة
رؤى : ليش انت ما سويتها من زمان و التمريض اللي مو عاجبك هو السبب اللي خلاك تشوفني الحين لا جد آسفة نسيت اراضي الوالد الله يرحمه
العمة : اراضيك لك ما نبيها
رؤى : لو ما تبينها فيه غيرك يبيها ولا لا يا ..
طلعت ماشية تاركتهم ؛ كانت حرارة كفه واثره بس اللي باقي في خدي هذا الشي الوحيد اللي راح اذكره منه باقي عمري لان اسمه ماعرفه و حتى صوته ما سمعته ... عمي !


***


طلعت لغرفتي ركضت فتحت الباب بكل قوتها ... مدري وش مطيرها
: خير يا دانية وش عندك
دانية مبتسمة : قومي قومي اهل القلب عندنا
تنحت اناظر فيها : عيدي
دانية : مو وقتك فزي واكشخي و انزلي لام القلب تحت تبيك جايبة معها صندوق شكله من بعيد بس يهبل فما بالك باللي داخله وامتس طآيرة من الفرحة وتهلي وترحب بس تصدقين اخت القلب ماعجبتني نظراتها
جات هنادي : انتِ للحين قاعده قومي بدلي وانزلي لهم
شروق : وش السالفة وش فيكم
هنادي : خالتي لمياء و بنتها تحت ومشعل بعد قالتها وهي تأشر بعيونها
شروق : من قالكم اني نازلة انا عندي امتحان بكرة ليش ما اخذوا اذن من قبل
هنادي : شوشو اسم الله عليك مسخنة شي وانت وش قايلة قبل امس للوالدة ؟
دانية : قالت اللي تشوفونه والوالدة امس قالت لهم تم تعالوا بكرة شوفوها
هنادي : قومي اخلصي الرجال ينتظرك تحت
شروق : و اللي يسلمك هنودي مابي اصلا هو شافني من قبل ما يحتاج
طلع صوت فارس اللي كأن له فترة واقف على الباب : وين شافك شوشو قال جملته و غمز لي بعيونه
قال جملته و غمز لي بعيونه
من كثر الاحراج ما عرفت وش اسوي خذيت لبس و رحت ابدل


.
.
.
.

تم الجزء الخامس و العشرون



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء السادس و العشرون ~


ﺂﻧﭠِ ذﮑﯾة


استغليت فرصة ان هند راحت تكلم و سارا راحت تشوف وين اولادها اللي طلعوا برا البيت غالية قاعده بجنبي
: ممكن اسألك سؤال غالية
غالية : ايه حبيبتي تفضلي
لين : اممم مو عارفة شلون اسألك بس لا تفهمين غلط
غالية : وش السالفة ؟ وش صاير معك ؟
لين : تعرفين مشاعل ؟
غالية : من مشاعل
لين : غالية انا بقولك سالفتها ذي مشاعل ابي اعرف وش تبي منك
قلبي قالي فيه شي مو طبيعي .. من هي مشاعل لازم اعرف ركزت معها في السالفة



***

نواف مريض نفسي ... يبي له علاج الله يعينه على نفسه رحت له في زيارة مهما كان اخوي الصغير ؛ كان يسولف لي عن زيارة رائد وخويه
نواف : ايه واصلك اثر السحر ولا وش تسمي رضاك عن تصرف اللي ما يتمسى وزوجته
عبد العزيز : اللي ما يتمسى على قولته اسمه رائد و زوجته اللي مو عاجبتك اختك ياليت تنقي الفاظك زين
نواف : ادري وش اسمه ولو سمحت رجاء لا تقول اختك مرة ثانية
عبد العزيز : لا هي اختك و غصب عنك بعد
نواف منزعج : متى اطلع من هالقرف روح كلم لي الدكتور اشوف
عبد العزيز : والله لسى ما صار اسمي عبد العزيز نواف حتى تآمرني
نواف : تصدق الاسم مو راكب سوا زين يعني ما راح اسمي ولدي عليك
عبد العزيز : من طلب منك ؟ اصلا البرازيلية متسحيل تسمي ولدها عبد العزيز !
نواف : هذا لو خذيتها شكلي بنحاش و اعرس عليها
عبد العزيز : ليش فيه شي ؟
نواف : كلمت الوالدة ابي اتزوج قالت لو بتآخذ احد من غير بنات خالتك احلم ما برضى عليك باقي عمري
عبد العزيز : من زود ما عندهم عاد بنات هالخاله ؛ تبي نصيحتي كلم الوالد وامشي بشوره صدقني ما بتندم
نواف : تشوف كذا
عبد العزيز : أنا سلمته امر زواجي قال بخلي دلال تشوف لك بس دلال طست عند اهلها ولا نوت الرجعه من حظي الشين
نواف : زين خلني اتصالح معه اول شي ؛ وش هالحظوظ اللي علينا تدري انا لو تزوجت بجيب عيال ولا فريق كوره
عبد العزيز : وليش ان شاء الله ناقص غثا انت
نواف : لو انت عاجبك مقابل خشتي بدون اخ ثالث على الاقل انا لا
عبد العزيز : اممممممم أنا اشوف غيرك دلال و يوم راحت دلال صرت اشوف غالية
نواف : وش القرف ذا !

***

لبست و نزلت لخالتي وبنتها كانت نيتي اقعد كل وقتي عندهم بس هم مخططين من قبل اخذتني خالتي ام مشعل ودتني لقريب منه كان في الصالة اللي برا معه وليد وفارس ...
وليد اللي لمحنا جاني : يلا شوشو اذكري ربك
قلت بهمس : لا إله إلا الله
وليد بنفس همسي : وش فيك شوشو ما يآكل و الله
ما رديت عليه ولا فيني حتى ابتسم جدا متوترة
: ادخلي و سلمي
دخلت ما رفعت عيني بس سمعت صوتي يوم قلت : السلام عليكم
حسيت فيه وقف كان يناظرني انتبهت بعد ان وليد ظل بعيد ما قرب مثلي و فارس وقف وتقدم لمشعل
فارس : خذوا راحتكم همس لمشعل : لا تصدق
مشعل : تحرك بسرعة ترآك تآخذ من وقتي
فارس : احمد ربك بعد
مشى فارس هو وليد اختفوا تماما رفعت راسي له يوم حسيت انه واقف مقابلي ما قدرت انزل عيوني عنه مو مصدومة بس ما اقدر افسر وش فيني هو اعجاب رهبة الموقف ما ادري بجد مدري
مشعل مبتسم : كيفك يا عروس
: بخير ولله الحمد
بعدها نزلت عيوني بسرعه .. ظل يتأملني ثم مسكني من ايدي وقعد وقعدني بجنبه أنا كنت مثل الالة متجاوبة معه
: شروق ودي اسمعها منك انتِ موافقة علي
شروق : ليش ما جاك رد اهلي
مشعل : عشان الوعد اللي وعدتك اياه ابي اسمعها منك
شروق : للحين تذكره ؟
مشعل : ماعمرك غبتي عن بالي
سكت ما رديت عليه .. رجع سألني
: أنا وش كنت لك ، ظليتي تذكريني
رفعت راسي له تأملته كامل بس هالمرة وانا مركزة فيه حفظت ملامحه
: ما كنت ابي اعيش لسراب
مشعل : أنا سراب !!
شروق : لو تعلقت فيك بكون تعلقت بسراب ؛ لآخر لحظة كنت مابي افكر فيك
مشعل : وش تغير ؟
شروق : وليد قال انك تبي رأيي بالاول
مشعل : شروق أنا حبيتك من ذاك اليوم وما فكرت الا فيك
فارس : للأسف .. time is up
قمت بسرعة دخلت ما تركت مجال لمنعه
مشعل منقهر : اشوف فيك يوم يا فارس

***

غالية : اسمعي يا لين انت المفروض تحكمين عقلك قبل تسوين شي بالنسبة لمشاعل ذي كنا سوا في المدرسة وجاهدت وانا اصدها ببساطة ما بيني وبينها شي
لين : طيب ليش كل هاللي تسويه ليش تبي توصلك عن طريقي
غالية : لآنها مريضة ادعي ان الله يشفيها
رجعت هند وما امداها تقعد الا و شغالة سارا دخلت ركض ... عبدالإله غرق في المسبح
هند كانت اخفنا حركة راحت بسرعه لاحظت لين اللي جمدت في مكانها
: لين اطلبي الاسعاف مسجل رقم المستشفى في الدفتر و علمي ابوه بسرعه
بالنسبة لي .. كلمت رائد قلت له و أخذت شنطة الاسعافات و طلعت رحت اشوف وش صاير حركتي لسى مو ثقيلة

\
وصلت هند اللي اسعفت الولد واضح انه شبه واعي دخلت للمطبخ من الباب الخلفي اناظر لهم مسكينة سارا تكسر الخاطر الله يصلحهم الاولاد المشاغبين
: كيفه ؟
هند : لازم يشوفه الدكتور
غالية : طلبنا الاسعاف على وصول ان شاء الله خذي علامته احفظي الوقت
لين : كيف
هند : خلاص معي الشنطة انا بشوفها
سارا تبكي : قوم عبودي الله يخليك
شفته كان يناظر لها نظرات بريئة كأنه يقول آسف
وصلنا صوت الاسعاف : هند دخليها بسرعه وانت لين البسي عبايتك وروحي معهم
رحت ألبس عبايتي بسرعه ومتعجبة من ثبات غالية و الاوامر اللي تعطيها توقعتها تخاف و ممكن تنهار .. وش السالفة ؟!

***

صارت الساعه 11 ونص و عبد المجيد توه يجي عندي من بعد الكف اللي جاني و خلاني اتركهم ..
: السلام عليكم
رديت : وعليكم السلام
كنت مشغله نفسي في ترتيب اغراضي على التسريحه ما رفعت عيوني له اصلا وش كان متوقع مني آخذه بالاحضان مثلاً !
عبد المجيد : وش تسوين ؟
رؤى : ارتب مثل ما تشوف
عبد المجيد : اتركي عنك و تعالي اقعدي بكلمك
احلم ! قمت دخلت غرفة الملابس ... وقفلت الباب

***

في المستشفى ..

رائد : سعد انت روح وانا ببقى معه الليله
سعد : لا كيف ما اقدر اخليه
رائد : خلاص روح تلقى امه الحين مقطعه نفسها تبكي عليه خلك بجنبها انت امانها وبعدين كله الصبح بآخذه واجيبه لكم
سعد : لا انا بقعد انت روح لزوجتك لا تخليها لحالها بالبيت
رائد : تدري كيف بكلمها تجهز وانت خذها معك البيت والصبح بس يطلع عبود بجيبه معي
سعد : متأكد رائد
ابتسمت له ابي اطمنه حالته ما تسمح يكون سهران عليه : افا عليك ، لين سكني غالية في غرفتي شديت على كلمة غرفتي لعلها تفهم !
هزت راسها بدون ما تتكلم .. بإيه
سعد : طيب أنا رايح واي شي خبرني
رائد : ولآيهمك الله معك
راح هو ولين اللي لاحظت فيها واقفة وصامته ياعمري ماتعودت على هالمواقف ، رفعت جوآلي ادق على غالية تجهز
: وكيفه الحين
رائد : حالته استقرت تحت الملاحظة و الصبح يقرر الدكتور
غالية : ان شاء الله خير
رائد : إن شاء الله ؛ غالية اخوي سعد بيمر عليك مع لين بيآخذ معه بيت ابوي تجهزي طيب
غالية : ليش
رائد : أنا راح اقعد مع عبود ومابيك تكونين لحالك
اعجبني تفاهم رائد واخوه : طيب بس انتبه على نفسك
رائد : غالية استخدمي غرفتي لين راح تدلك عليها ولا تنومين بغرفة لين
غالية : ليه ؟
رائد : سريري اوسع بترتاحين فيه
عرفت انه يقصد حركتي الكثيرة ابتسمت : إن شاء الله
قفلت و خذيت لي شنطه حطيت فيها غيارين لي نزلت انتظر اخوانه الساعه كانت حول 1 الفجر ~

***


غًُرُبِــــة
من قفلت من غالية طلعت لغرفة نواف هو في نفس هالمستشفى يتعاملون معه ؛؛ مدري وش جاني بس حسيت اني ابي احكي معه مشيت تبعت احساسي بس ما فكرت وش ممكن يصير بيني وبينه من مشادات .. دخلت عليه كان راقد بس مو نايم
كلمته بهدووء : نواف اقدر احكي معك لوسمحت
فتح عينه بسرعة و كأنه متوقع شخص ثاني : خير يا انت داخل بدون اذن ليش هي وكالة بدون بوّاب !
رائد : نواف ابي احكي رجاء اسمعني فيه حكي كثير بداخلي ودي اقوله لك
تبون الجد تعجبت من شكله وطريقة كلامه معي للحظة بس خفت انه صاير شي مدري ليه : طيب تفضل احكي
رائد : مستعد تسمعني بدون ما تقاطعني ؟
نواف : اذا الشي ما اعجبني اكيد بعلق
رائد : لا حتى لو ما اعجبك خلني اخلص كلامي بعدين انت تكلم
نواف : طيب اسمعك
رائد : نواف انت تعرف قصة غالية و ابوك زين تعرف وش طريقة عيشتهم بس اللي ما تعرفه وش احداث حياتهم سوا وليش هم عايشين كذا .. أنا راح اقولك ببساطة امك
نواف متعجب و باستنكار : امي !!
رائد : ايه امك هي اللي بعدت ابوك عن ام غالية وهي اللي بعدتكم عن دلال بعد ما راح اقولك هالحكي كله عشان تكرهها تظل امك وانا اللي اقدر اقولك وش تعني الام لاني فقدتها وفقدت معها الامان و الحنان
يا نواف غالية عاشت بهم وحزن انا الوحيد اللي اعرف شلون عاشت لاني ببساطة اعرفها من وهي طفلة !
تزوجتها وهي صغيرة بعد امها اللي سجلتها باسم اخوها ماعرفت عن ابوها الا من كم شهر بس ..
مو فاهم كيف كذا : لحظة بس معليش غالية كانت مسجلة باسم خالها !
رائد : ايه ؛ تلوم ابوك لو حبها كل هالحب وهي بنت حبه ! تلومه على حبها وهو الشي الوحيد اللي قدر يقدمه لها انت عشت بين ابوك وامك لين كبرت وتخرجت وتوظفت ابوك ما طلق امك عشان سمعة اولاده بعد كل هالعمر امهم مطلقة فضل ينفصل بس عنها حتى يقدر يكمل حياته وانت ادرى فيها
يا نواف اختك غالية ولو انت انكرت حبتك من قبل لا تشوفك بس انت صدمتها برفضك لها اللي خفف صدمتها ان قبلها عبد العزيز أنا اشوف الحزن في عيونها على كل اللي صار معها ومع ذلك مبتسمة ولا تتشكى تقول عادي و تكابر و انا بس اعرف الانكسار اللي داخلها لاني اول من بدا في عذابها كل ما اذكر ايام انانيتي و وقاحتي معها اندم كثر شعر راسي ودي لو الزمن يرجع وابدلها بكل لحظة الم راحة وحب مثل ما كانت تسوي معي وانا ارد العكس
نواف لا تندم مثلي ... هذي فرصتك حاول بس صدقني بتحبها كثير وتمنى تسعدها
سكت ما كمل كان كأن اللي عقله مشغول يفكر ؛ كنت اتأمل ملامحه وشلون يدوّر عيونه

***

رحت للمستشفى مثل عادتي كل يوم ابي احكي لنواف لو انه نايم وما يسمع مع اني اشك ؛ بس يظل ولدي واحبه
قربت من غرفته اللي سمعت فيها حس وتأكدت فعلا ان رائد عنده ويحكي معه !!
/
ليش جاي يقول لي هالكلام الحين من قاله انه اكبر همي هو وزوجته صح انا اعرف قد وش ابوي يحبها لكني ماتوقعت لانه انحرم منها معقول يكون صادق معقول السبب هو امي في كل هذا طيب ليش ابوي ما جاب هـ الطاري في كلامه لي كل ليله !
: رائد تتوقع اني مصدق كلامك
رائد : بكيفك ،، مالي مصلحة اكذب عليك انا جيتك لانك عزيز
نواف بطريقة تكذيب : عزيز مرة وحده
رائد : ولد عزيز اخو عزيز اخو عزيزة اخو حبيبتي ام ولدي معقوله ما تكون عزيز !
نواف : ما شاء الله العائلة كلها عزيزة عليك حتى دلال
رائد : دلال لها سبع سنوات في بيتي يا نواف
نواف مستغرب : من جدك تحكي
رائد : ايه وربي من جدي
نواف : تدري انك قطعت لحظة جميلة اليوم !!
رائد : أنا آسف لأنك كنت نايم او بتنام
نواف : لا وانت الصادق كنت راح اسوي نفسي نايم
رائد : وليه ان شاء الله ؟
نواف : من تنومت هنا و الوالد يجي الليل يحكي لي و يبوسني ويطلع كنت انتظر هاللحظة بفارغ الصبر عشان احس اني مثل كل البشر عندي اب بس للأسف خربتها علي و الصبح بطلع خلاص
رائد : انت صغير توك ليش ماترجع لابوك مثل اخوك
نواف : صعب ... الكلام بس سهل
رائد : للآسف اقولها لك سيف ابوك بس اعرفه اكثر منك خذني مثال استفيد من قصتي معه ، اكسر الحواجز
نواف : الحين انت من اليوم تتفلسف على راسي ومسوي ناصح و ذا ! تحس انك كبرت وبتصير اب فرحان يعني
رائد : اكذب عليك .. ايه عشان هالسبب فيه احد بالدنيا ما يفرح لانه بيصير اب لحظة تمنيتها من زمان على اني كنت اكابر او بمعنى اصح ما ابي اضايق غالية
نواف : الحب .. الله يرزقنا الحين قوم ابي انام
رائد رافع حاجب : ليتك تتعلم الاسلوب
نواف : خليته لك انت و عبد العزيز مناصفة أنا ما احتاجه
رائد : الله يهديك ,, طلعت وقفلت الباب شفت عمي سيف واقف قدامي !

***


ما طول علي سعد الله يعطيه العافية جاني واخذني لبيت اهله لين رفضت توديني غرفة رائد لانها زعلت اني ما راح اظل عندها طلعت وخلتني زين منها مآبي اسهر ازود من كذا مافيني حيل دلتني جازي الله يسعدها للغرفة رحت لها وحطيت اغراضي طفشت قبل لا يجيني النوم دقيت تطمنت على رائد ثم كلمت بابا سولفت معه لين جاني النعاس كانت سوالفه تضحك اول مرة التمس هالجانب فيه كل القصص اللي حكاها لي جميلة ولها عبره لو انها مضحكة لفتتني قصة سندريلا ، طول عمري اشوفها واسمع فيها ونضرب بها المثل .. بس ماعمري فكرت بيوم اني مثلها الا اليوم يوم قالها بابا باسلوب فكاهي وحط فيها مقتطفات من حياتي مع رائد
قال لي انه بيطلع مشوار مهم بعد شوي استغربت وين بيروح هالليل استحيت اسأله بس قلت له ينتبه على نفسه ..

***


كلمت عمي سيف دقايق ما طولت اسئتذنت بروح لعبود ابيه يآخذ راحته مع ولده خصوصا يوم قال نواف انه يجيه كل يوم
عبد الإله كان نايم بسلام مثل الطفل ابو 6 شهور في نومة نص الليل ابتسمت من منظره و وجهه الملائكي البرئ الله يخليه لأهله و يسعده
تذكرت غالية و ولدي وتذكرت اليوم اللي جاتنا لين و الجازي كل وحده شاريه له كم قطعه ...
: اممممم و الله فكرة دام غالية في بيت الوالد والاغراض اللي وصيتها بتوصل بكرة ان شاء الله خل أثث لها غرفة ولدها بس ما راح تساعدني الا لين الصبح ان شاء الله راح اتفاهم معها
تنهدت بعمق وراحة .. انتظر ولدي بفارغ الصبر

.
.
.
.

تم الجزء السادس و العشرون



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء السابع و العشرون ~


ﺑﻋﮃ ھَہّذﺂ ﭠﻟۆﻣ̝̚ۆﻧﯾ !

قمت الصبح على طق الباب علي .. انزعجت ثم استوعبت ويني يوم اني امس دخلت وقفلت علي الباب
: قومي يا رؤى ابي ابدل تأخرت على الدوام
قمت فتح له الباب ورجعت لميت نفسي عل الصوفا اللي كنت نايمة عليها من قبل ولحفت نفسي زين
دخل ناظرني بنظرة عتاب : صباح الخير
ما رديت عليه قفلت عيوني بقوة خفت تدمع عيوني قدامه
جا وجلس جنبي : رؤى حبيبتي ما عاش اللي يمد ايده عليك وانا حي لو هو ابوي
رؤى وهي مقفلة عيونها : ايه واضح شفتك منعته شفتك دافعت عني
عبد المجيد : فعلا هذا اللي صار منعته وتهاوشت معه بعد بس انتِ ما صبرتي رحتي وزعلتي علي
رؤى : ليه أنا قلت شي غلط قولي علمني
عبد المجيد : لا ما غلطتي ولو كنت غلطتي كنت انا قبل ابوي راح اوقفك
ارميت بحضنه وسمحت لنفسي افرغ طاقات البكاء اللي حابستها من زمان ؛؛ زمن بعيييد !!!

***

الصبح جا رائد و جاب معه عبد الإله واضح انه مرهق كثير ... قال لي رائد وش صار امس في المستشفى و ان بابا راح لنواف عرفت الحين وين كان بيروح فديتك بابا
لين ما راحت للجامعة اصلا ذي البنت كسولة ماتحب الدراسة
: وليش ان شاء الله ما بتروحين ؟
لين : ما فيني حيل دوام بعدين هذا رجلك عندك سأليه هو قال لا تداومين ابيك
غالية : من جد رائد ؟
رائد : آحم .. لا مو كذا بس انا كنت ابيها في شغلة
غالية : وشغلة وش ان شاء الله اللي ما تقدر تصبر لبعد الدوام
رائد : خلاص عاد حبيبتي يوم ما بيضر ان شاء الله
لين : ايه ما بيضر اصلا محاضرات وخلصنا من زمان
غالية : بس هالفترة تقدرين تناقشين دكتوراتك ولا ؟!
لين : بالله فكيني ترى مو اول مرة اسويها لي كم سنة في الجامعة و اعرفها زين
رائد مبتسم : على فكرة غالية ترى لين اكبر منك
صدمة ! لين ذي اللي وجهها كأنها ام 16 سنة اكبر مني ولسى ما تخرجت بعد !!
لين : ليش ناظرين كذا على بالك بزر
رائد : بس عاد وخذي نصيحة الممرضة
لين : وين الممرضة ؟
غالية : أنا
و أنا اقول وش فيها ذاك اليوم تتأمر و اسعفت الولد
رائد : لين يلا جيبي عبايتك بنطلع
كانت الساعة 9:30 .......

***

طلعت من القاعة فرحانه كثير لأني متأكدة اني حليت ، الله لا يضيع تعبي درست كثير و اجتهدت ...
رحت اهدي نفسي شي بهالمناسبة آخذت لي دبدوب صغيرون من سوق الطالبات ، وانا طالعة شريت لي آيسكريم ابرد في هالصيف
مشيت لين لقيت طاولات الجلوس اللي قعدت على وحده فاضية طلعت جوالي وفتحت صورة مشعل قاعدة اناظرها و انا مبتسمة ، حسيت على احد قعد معي
: دووم الابتسامة
رفعت حاجب : خير تبين شي
مشاعل : قلت لك ابعدي عن لين ولا ما تسمعين
شروق : مالك شغل في علاقاتي
مشاعل : الا ذي لي ونص بعد !
شروق : ما راح ابعد واللي تقدرين عليه لا تقصرين
مشاعل : لو انتِ بجد تهمك مصلحة لين وخري عنها حتى ما تشوفينها تتأذى ولا بيدك اللي تسوينه لها
شروق : وش ناوية عليه
مشاعل : انا ابي شي بس كل اللي يوقف في طريقي بيعرف من هي مشاعل ، فكري واختاري انتِ ذكية تعرفين وش اقصد
شروق : انتِ حقيرة
قمت منفعلة كثير تركت لها الطاولة كان عليها جوالي اللي ما فقدته !

***

خلصنا ترتيب غرفة ولدي البطل ، كآن شكلها جميل ..
: الله يعطيك العافية يا لين أردها لك مع ولدك خالد ان شاء الله
لين : فرضاً طيب كان رجلي خالد وش اسوي ؟
رائد : صدق ما تنعطين وجه
لين : ايه هذا جزآي توني متسوقة لك ومرتبة معك بس هين بطلعه في المفعوص اللي جاي
رائد : اشوف تقربين منه اكسر اصابعك واحد ورا الثاني ثم اكسر ايدك كلها
لين : يا ماما هذا مجرم
رائد مبتسم : تتوقعين قد كيف بتفرح غالية
لين : امممم نص فرحة
كشر بوجهه : خير ان شاء الله
شكلها ما قالت له خل اسكت .. ولا اقول اعلمه عشان تعرف تهزأني الصبح : لأنك اثثت لواحد وتركت الثاني
رائد : الحمد لله و الشكر امشي الله يخلف على هالعقل
لين : من جد أحكي غالية معها اثنين مو واحد
رائد : بذمتك !
لين : ايه ما تشوف كيف بطن غالية و كيف بطن سارا
رائد : عادي بطنها مو ذاك الكبر
لين : اووك لا تصدق بس جهز نفسك يوم تولد بتسمي اثنين مو واحد
رائد : هي قالت لك ؟
لين : ايه
رائد : امشي قدامي
لين : طيب لا تدف يووووه
مشيت معها اتصنع الثقل وانا بداخلي ارقص منطرب من هالخبر ودي اتأكد من غالية بس نفسي اعرف ليش ما قالت لي

***

أنا لاحظت ان ابوي ما يطلع من الشركة فترة الغدا .. لو ما كان غداه مع غالية ما يطلع ولاحظت بعد انه مو حريص انه يقضي معنا هالفترة لا انا ولا نواف .. رحت له كان في مكتبه ما يشتغل قاعد واضح انه سرحان ومتعمق
: آحم .. يبه
ناظرني ولا رد
: يبه انت معي
سيف : ايه معك آمر بغيت شي
عبد العزيز : يبه ودي اتغدا معك لو ماعندك مانع
سيف : امك تنتظرك رح تغدا معها
عبد العزيز : ماعليه انا من زمان ما كليت معك وجبة خل نتغدا سوا و اصلا هي كل يوم هالوقت عند نواف انا اتغدا لحالي دووم
سيف : دام كذا مشينا وتراك عازمني
عبد العزيز : افااا عليك غالي و الله غالي وين ما بغيت ماعندي مشكلة

***

كانوا قاعدين في الصالة اللي تحت ينتظرون عمي فهد اللي قال انه بيجي معه زوجته نتغدا سوا ..
أنا كنت بغرفة رائد مانزلت لسى بصراحة أنا متوترة مدري وش نظام ذي العائلة الحين سارا و رائد يقعدون على طاولة وحده في الوجبات يعني أنا بقعد مع سعد لا مابي مابي قعدت على الكرسي وحطيت ايدي غطيت وجهي مقابل التسريحة ، دخل علي رائد
: وش تسوين يلا نبي نآكل جوعانين
غالية : رائد الله يخليك ابي ارجع بيتي
رائد : خلاص الليلة بنرجع ليش تبكين الحين
غالية : ما اقدر اتغدا معكم
فهمتها الظاهر منحرجة من وجود سعد : قومي يسعدلي اياك سعد مو مآكلك بعدين هو مثل عبد العزيز ولا ؟
غالية : بس ما راح اقدر آكل
رائد : ما عليه تتعودين هذي هي سارا تعودت علي يلا قومي نبي نآكل
غالية : ....
رائد : بعدين ليش ما قلتي لي ان معك اثنين
وش دراه : هاااه ايه بس كنت اسويلك مفاجأة
: بعلمك بعدين شلون تفاجئيني الحين قومي ننزل
خذيت طرحتي تحجبت و نزلت معه .. غريبين !!
\
تغدينا و خلصنا كل وقتي كنت منحرجه ما كليت زين كويس اني مو جوعانه .. قعدنا بعد الغدا في الصالة
لين ماوقفت تحكي بالاول كنت منحرجه ولا ارد عليها لين قالت لي انها خبرت رائد بولديني
: تدرين انك ملقوفه خربتي علي
لين : اممم مشكلتك يا قلبي مرة ثانية لا تنامين عندي و الصبح هاوشيني و المشكلة رجلك هو اللي مغيبني
غالية : اصبري علي بس
لين بصوت مرتفع : ما له داعي يا عمري ادري انك تبين تسمين واحد خالد بس رائد هو اللي رافض
ناظرتها مطيرة عيوني ... وش فيها ذي
رائد : ما سمعت ست لين عيدي اشوف
لين : مو انا هذا كلام مرتك قبل كم يوم
شهقت : أنا يا لين يا كذابه .. نسيت نفسي ، غطيت وجهي بكفوفي من الاحراج
همست لها : هين يا لين بردها لك
لين : وش قلتي حبيبتي شفت قالت سموه خالد
رائد : لين وبعدين معك
ما قدرت امسك نفسي لا انا لا الجازي ضحكنا عليهم ضحك سعد اللي كان مبتسم بجنبي همس : خلاص لا تحرجينها زيادة
رائد : يبه شفت بنتك ذي بنتف لها شعرها خلها تعقل
ابو سعد : لين بابا تعالي جنبي اشوف
قمت بكل سرور حتى انت يا رائد بوريك ان ما خربت مفاجأتك
: بابي حياتي
فهد : عيون بابيك انتِ
لين : اليوم انا ورائد رحنا مشوار مررة حلو بس غلو بتزعل معليش غلوو ما كان بيديني شي
فهد : وش صار وين رحتي معه ؟
لين : بابا وصلت غرفة نوم اطفال جميلة خيال وش اقول عنها و رحت مع ورويد السوق وشرينا اغراض لنونو واحد اقوله هم اثنين يقول لا واحد
شديت شعري بقوة من لين تبي تطلع لي نخل ذي : مو منك مني انا بعدين ما قلت لك لا تقولين رويد
لين : و الله محد قالك اكرفني ولا تبي تسمي واحد خالد
سعد اللي كان يضحك : زين شفت افعالك قبل ما اطلب عونك
لين : لا حبيبي انت خالصين مرتك بتجيب بنت ان شاء الله بعد غالية بشهر و قتها بتسميها لين وهي ما تشوف الدرب
سعد : لا و الله
لين : ايه و الله ؛ حرمتك كارفتني ليل نهار تقول ماعليه عشاني بسمي عليك وانا انفذ لها كل خوفي تطلع للين الصغيرة وحمه اسم الله عليها
ما مسكت نفسي قعدت اضحك : عرفت كيف تروضك
لين مكشره بعصبيه : لا عيوني مو لين اللي تنخدع
استوعبت وش اللي صار شاركت سعد الضحك همست له : الله يخلي لك هالمره
سعد مبتسم : آمين


***


فُدَيًتُڳً .. يَآبًوِيِ يَأَ نِوًرً عُنٌيُ وّ تًأُجّ ﮭأَلٌرًأٌسّ




كنا قاعدين في المطعم نآكل الجو هدوء بينا .. واضح ان تفكيره مشغول بشي بس وش هو ؟
: يبه وش فيك ساكت احكي
سيف : تصدق عزوز ما احسني ابوك احيان استنكر هالكلمة منك
انا كثير انصدم من بعض كلمات الوالد : خير يبه وش الطاري
سيف : الخير بوجهك اقصد يعني ما احس علاقتي فيك اب و ولده كانك صاحبي
عبد العزيز : هذا الصدق على انك تخبي علي اشياء
سيف : مسوي انت ما تخبي بعدين كل شي بوقته .. عاد تصدق بعد انت ونواف تذكروني باخوي عبد الرحمن الله يرحمه
عبد العزيز : الله يرحمه
سيف : انت طالع كبير مثلي و نواف طالع على عبد الرحمن .. بس الفرق عبد الرحمن ما كان مجنن الوالده مثل نواف عاد امك تستاهل
ضحكت من داخلي حتى من على بعد حركاتهم : اللهم يرحمهم ، يبه بسألك انت ليش دايم على خلاف مع امي من زمان اذكر هالشي
لاحظت وجهه تكدر و ملامحه تغيرت سكت فترة لدرجة حسيت بشي غلط خفت اني غلطت في كلامي
تكلم بعد صمت : ما ابي اظلمها بس مجرد ان الفكرة تكون ممكنه تخليني اكرهها زوود
خفت انه شي كبير : يبه قولي تكفى اعصابي
سيف : امك هي سببي بعدي عن زوجتي عبير اللي هي ام غالية وسببت لي مشاكل انا في غنى عنها بس الشي اللي مو قادر انساه مكالمة وصلتني قال لي المتصل فيها انها سبب حريق شقة عبير بصراحة فقدت التركيز و من يومها بعدت عنها سكنت لحالي اخاف اتأكد بجد انها السبب ساعتها مدري وش بسوي .. لي حق و غالية لها حق وانتم لكم حق

انا اعرف امي مو سهلة بس توصل لهالدرجة لا مو معقول ذي مو بشر انا لازم اعرف منها كل الحقيقة .. و اليوم

***

امي كل يوم عندي على الغدا من تنومت وهي تغدا و تتعشى معي اكتشفت اهلي يحبوني ..
كان جونا هدوء وصمت هي حاولت تسولف بس انا كنت سرحان لين سكتت و تركتني ، معقوله يكون صادق رائد ودي اعرف السالفة وليش ابوي تركها ودي واحكي و اسال بس اخاف تزعل
رشا : خير نواف ليش تناظرني كذا
نواف : لا ابد سلامتك
رشا : الا ما قلت لي ابوك ما يزورك
نواف : من قبل لا ادخل هنا ما تكلمت معه
رشا : نواف يمه لا تفشلني مع اختي ابي بنتها شذى
نواف باستنكار : يمه عشان لا تتفشلين مع اختك تزوجيني بنتها لا ليت البنت عاديه و الله لو خلصت البنات ما راح آخذها بعدين عندك عبد العزيز زوجيه
رشا : ابوك قال بيزوجه بكيفه
نواف : يا سلام يعني ابوي يزوج عبد العزيز و انتِ تزوجيني
رشا بعصبية : وش فيني انا مو ماليه عينك ولا مو عاجبك اختياري
نواف : لا حشآك ماليتها و نص بس اعذريني شذى لا يعني لا و لو عدتي السالفة و الله لأهج و اترك لك السعودية بكبرها وقتها دوريني
رشا : ايه قول كذا من اول تبي سبب حتى تسافر بس احلم ، وشذى بتآخذها يعني بتآخذها لو ما خذيتها لا انت ولدي و لا انا اعرفك
لمت صحونها و اخذت شغالتها و طلعت .. عجيبة !

***

كنا داخل السيارة في طريقنا للشركة بعد الغدا ..
: متى ناوي تتزوج
ماتوقعت سؤاله : أنا ؟!
سيف : لا أنا فيه احد غيرك هنا
عبد العزيز : لا بس مو انت قلت دلال اللي تبي تخطب لي ؟
سيف : ودلال قاعده مع جدتها و شكلها مطوله
عبد العزيز : يبه أنا ماعندي مشكلة انتظر
سيف : يوم كنت بعمرك كانت دلال و انت و نواف عندي
عبد العزيز : الزمن تغير
سيف : وش اللي تغير
عبد العزيز : لا اقصد ليش مستعجل
سيف : الواحد ما يضمن عمره مابي اكرر تجربة دلال و غالية
عبد العزيز : مافهمت
سيف : يعني انت اختار عروسك
عبد العزيز : انت تعرف ان ماعندي علاقات في السعودية
سيف : بس عندك برا
مدري وش يفكر فيه بس اللي لمسته في صوته الجديه
سيف : روح اخطبها وانا مستعد لكل شي
بغيت اصدم وقفت بسرعه : يبه من جدك
سيف : ام دلال بريطانية ما شفت منها كل خير و الباقي انت تعرفه
فرحت كثير من اللي سمعته ، بس استغربت هو وش دراه عنها

***

قاعد في الصالة مع هالبزران لين اكبرهم ألعب بلايستيشن لين تعلب معي عبد الإله يشاغب بهدوء و فواز يطامر ازعجني
: وبعدين معك ماتعرف تقعد انت
لين : ودك تسطره كف يعلمه ان الله حق
ناظرتها بسرعه هذي من جد لين !! اخاف اني قاعد مع واحد من الشباب
لين : خير وش تبي انت بعد وشوله تناظرني كذا
ابتسمت : لا سلامتك بس كنت افكر
لين : و التفكير ما يصير الا في وجهي
رائد : خلاص آسف ، فواز اقعد عشان نروح نشتري كوب ذرة
فواز : جد عمي رويد بنروح
لين : من جد رويد تطلعنا ؟
رائد : اسمعوني حبايبي انا اسمي رائد لو اسمع تنادوني رويد بقص لسانكم تسمعون
لين : طيب رائد ولا نناديك ابو ...
رائد بسرعه : سيف ابو سيف و الثاني فهد
لهالدرجة يحب غالية !
فواز : انت عندك ولد
رائد : قريب ان شاء الله
نزلت غالية قمت لها بسرعه
: تعالي غلو بسرعه رجلك بيطلعنا
غالية : جد رائد
رائد مبتسم : الطلعه ما تحلى بدونك
غالية : لا انا مافيني استانسوا انتم
رائد : نتمشى في السيارة ماعليك مجهود
لين : يلا غلو مالك داعي ترى عمري ما طلعت معك
غالية : لا يمكن الصغار يبون ينزلون يمشون انا مافيني
لين : من زينهم عاد واحد مريض واحد مشاغب
رائد : ترى كلها فرفرة بالسيارة ونشتري من كوب الذرة وخلاص
غالية : طيب اللي تشوفونه

***

جوالي .. وينه ؟ فقدت جوالي وصرت ادور عليه في كل الغرفة قلبتها فوق تحت بس ما شفته ولا اذكر وين حطيته امممم ايه آخر مرة شفته يوم طلعت من القاعه شفت الوقت بعدين مدري وين راح
دخلت هنادي علي في حوستي ...
: شوشو وش فيك كذا قالبة الدنيا
شروق : جوالي مدري وينه
هنادي : اهدي ودوريه زين وبتلقينه ان شاء الله
شروق : ما لقيته من اليوم مو معي اصلا
هنادي : يمكن وحده من البنات مسويه لك مقلب
شروق : لا انا طلعت ما قعدت معهم اليوم لان عندهم امتحان ثاني اليوم
هنادي : خلاص اخذي نفس وقولي اللهم رب الضالة تهدي من الضلالة اردد إلي ضالتي
اخذت نفس احبس فيه دمعتي رددت وراها
هنادي : ليش تبكين الحين جوال اجيب لك بداله كم شوشو عندي
شروق : قلعة الجوال اللي يهمني اللي داخله
هنا شهقت : لا يكون فيه صورك !! : ايه فيه صورتي في ملكتك وريتها البنات و انشغلت ما مسحتها بعد فيه صورتين لدانية و ... صورة مشعل
هنادي : ما عليه حبيبتي بتلقينه ان شاء الله انت اهدي اهم شي
شروق : استودعتك الله جوالي
ابتسمت على شكلها ولونها الاحمر بجد صآيرة طفله .. الله يكون بعونك

***

الساعه 7 المغرب .. الطوارئ مزدحم فجأة كل الناس متحسسه من الغبآر مو قاعدة الحق على ذا ولا ذا كل شوي داخل كم شخص اللي يستر موجه الغبار مو طبيعية الله يعديها على خير جاتنا ممرضات اكثر يساعدون لان علينا ضغط وحتى الدكاتره الاربع عليهم ضغط
استئذنت طلعت ارتاح شوي من جيت وانا مع هالمرضى الحين بس عرفت قيمة التنويم ، سمعت صوت اسعاف جاي من بعيد الله يستر رحت له البنات كلهم مشغولات ، كان اكثر من اسعاف رحت للأول
كانت الحالة لبنت شابه واضح انه حادث اثر الدم مخفية ملامحها المسعفين اهتموا مبدأيا بالحالة اخذتها بسرعة مع مساعدة للعناية وبديت لها برعاية تمريضية مع تدخل الدكتور اللي كان فارس
مريت على باقي الحالات السته ، وآحد توفى واحد افاق و ثلاثه باصابات و البنت الاولى مازلت مغيبه ...
هذا الحادث نتيجة السرعه في يوم ضبابي نتج عنه انعدام او بصورة ادق صعوبة في الرؤية قائد سيارة متهور سبب فقدان شخص و اصابه لآخرين ، الله يصلحهم

.
.
.
.

تم الجزء السابع و العشرون



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الثامن و العشرون ~

يٌمِهِ رّجّيُتُڳُ قُوِلَيِهُأَ .. مَوٌ أِنَأٌ

: يمه لازم تقولين لي كل شي ومو مستعد اتحمل فكرة انك مخبيه علي شي بعد اليوم
رشا : اسم الله علي وش فيك خرعتني ما تعرف تسلم بعدين وش هو اللي تبي تعرفه
عبد العزيز : يمه خالتي عبير الله يرحمها تعرفينها ! أم غالية اختي
رشا : تخلخلت عظام العدو قل آمين عسآك اللي مانيب قايله داخله علي هالدخله و في الآخر تقلد صوته : خالتي عبير
عبد العزيز : يمه سؤال وآحد ما راح اسألك مرة ثانية و بتنتهي سالفته بطلعتي من هالباب بس بصدق في اللي تقولينه و انتِ بتتحملين نتايجه لو انك تكذبين علي
وش يحس به ذا : اسأل اشووف
عبد العزيز : يمه انتِ تعرفين انها توفت محترقته بشقتها
رشا : وش الجديد ؟
عبد العزيز : انتِ مالك شغل بالحادث
من جده يحكي لا هذا مو ولدي : تشك فيني يا عزوز وانا امك تتوقع اني ممكن اسويها !
عبد العزيز : يمه الله يخليك جاوبي احتاج جوابك لا تسألين ليش بس جوابك له معنى على الاقل فيه حقيقة تتوضح اتمنى يمه مالك شغل
رشا : طبعا لا مالي اي علاقة فيه بس بجد هو مفتعل
عبد العزيز : شلون يمه
رشا : ابوك راسلك لي ؟
عبد العزيز : لا بس انا ابي السالفة كلها و الحين
رشا : خالتك جايه الحين بعدين احكي لك كل شي
عبد العزيز : يمه صدقيني ما برتاح لين اعرف الحقيقة وبس
نزلت تركتها لقيت في وجهي خالتي فايزة من زمان عنها
: كيفك يا ولد اختي القاطع
عبد العزيز : بخير يا خاله الله يسلمك

***


صح الاسبوعين عدت و كانت ايام قليلة لكنها صعبة على الطلاب الله يعينهم دراسة و مراجعة وتوتر .. بس الحال مو مع الكل فيه المهتم وفيه الغير نشوف الاجواء كيف عند ابطالنا بعد آخر امتحان اليوم

رهف ...
طلعت من القاعه مرتاحة ومستانسة حليت كويس ان شاء الله بس اجيب درجات حلوة والله لألف على الكل وآخذ هداياي مالي شغل ابوي في المقدمة حتى رجل ياسمين بيجيب لي ليه رجل اختي على الفاضي !
شذى ...
اففف اخيرا اقدر اتنفس بسهر لين ادوخ وبحضر زواجات وبرقص و استانس على كيف كيفي مليت من الكتب و القرف قال ثانوية عامة ما علي اهم شي انجح مو لازم جامعه ما بتخلص الدنيا
معاذ ...
الحمد لله ما بغت تخلص المدرسة كرهتها بقول للوالد يغير لي مدرسة مستحيل اقعد فيها واخيرا افتكيت من نظرات احمد و شلته الله ينتقم منهم
دانية ...
وش هالحماس اجازة اجازة يا ناس بآكل وارقص و اسهر و احضر عرووس وه فديتني ما اتخيلني والصيف مخلص انا مخطوبة فديتني
هنادي ...
بعد عمري يا طالباتي بفقدكم كثير .. متوترة زواجي ما بقى له شي خايفة كثير من حياتي مع احمد ما شفته ولا كلمته من بعد يوم ملكتي !
لين ...
اصلا احساس فترة الدراسة و الاجازة عندي واحد و الجامعه لاحقة على التخرج لو بعد 6 سنوات .. نزلت دمعتي ما قدرت امنعها تذكرت يوم حفل تخرج بنات دفعتي مر عليه اليوم سنتين ان شاء الله السنة الجاية اتخرج ، اممم ايه شروق لازم اشوفها ضروري

***

كنت طالعة من قاعتي خلصت آخر امتحان لي اليوم ماشية رايحة البيت السواق ينتظرني برا
سمعت احد يناديني بس ما التفت مابي اودع احد عشان ما اشيل ذكريات معي مآحب ابكي بس اضطريت اوقف غصب عني
لفيت معصبه طفشانه : نعم وش تبين
لين : آسفة
شكلي خوفت البنت : آمري بغيتي شي
لين : لا بس كنت بقولك شكراً
شروق : ما يحتاج حبيبتي ما سويت شي
لين : وش فيك احسك مو على بعضك
شروق : ما فيني شي بس خلصت امتحاني وطالعه
لين : طيب ممكن رقمك لو سمحتي حابه احكي معك في شغلة
شروق : ايه من عيوني
سجلت رقمها كنت اناظر في جوالي رفعت راسي وشفتها واقفة وراها .. مشاعل
: على وين شوشو ما راح تودعينا على الاقل
لفيت على صوتها : خير انتِ وش تبين بعد
مشاعل : كنت حابه اقدم لك خدمة بس شكلك ما تبين براحتك
شروق : استغفر الله العظيم وخري من خلقي يا بنت الناس مو رايقة لك
اول مرة اوجه لهالبنت كلام بدون خوف وتردد : مشاعل خلاص عاد فكينا خلينا في حالنا طلبك مرفوض دوري غيري
مشاعل : ليش يا لين كذا تقابلين حبي لك
لين : اممممم تقصدين لغالية او اللي تزعمين انه حب انتِ ما تستحين على وجهك
مشاعل : لا خليت الحيا لك غالية وينها
لين : ببيتها وين يعني
مشاعل : شوفي بعطيك اللي تبين بسوي اللي تآمرين عليه ببعد عنك وعن شروق و برجع لها جوالها و بطلع من حياتها بس تكفين ابي اشوف غالية
فتحت عيوني على آخرها الحين هذي هي اللي مآخذه جوالي : عطيني جوالي
مشاعل : برجعه بشرط اشوف غالية ولا تخافين كل شي بالحفظ و الصون
لين : طيب موافقة بخليك تشوفينها بس الحين ترجعين جوالها و اتمنى ان ماعندك نسخ من اللي فيه
مشاعل : اصدقي و اصدق معك ما يهمني الا غالية
لين : طيب هاتي الجوال
مشاعل : وش يضمن لي
لين : تكلمنيها الحين و هي تقرر
همست لها : وش بتسوين انتِ ما تخافين
ردت بنفس همسي : ما عليك حاسبته انا
مشاعل : موافقة
لين : نقعد طيب .... ابي اوصل لحل معها على الاقل ما اضر بنت الناس يكفي انها بدت و ساعدني


***


لي كم يوم تجيني اتصالات من واحد ماعرفه يقول يبي يقابلني شغلة ضرورية بس مدري مو مرتاح من السالفة مطنش آخر همي
كنت قاعد في مكتبي ، اليوم عاد غير شكل فهد و سيف اتفقوا علي بهوآش وش اسوي بنفسي .. لا بعد شوي اجتماع مع آل سيف ، دخل عبد العزيز
: ممكن ادخل
رائد : الناس تستئذن قبل تدخل و بعدين تسلم !
عبد العزيز : السلام عليكم
رائد : وعليكم السلام وش تبي راسلينك تكمل علي بعد انت
عبد العزيز : من هم ؟ شصاير
رائد : رح اسأل ابوك و ابوي تلقاهم بالمكتب يسولفون ويضحكون
عبد العزيز : آهاا السالفة سيف و فهد
رائد : للأسف ايه ، تخيل تهجموا علي و اكلوني بهواش قال وش انا صاير مهمل و مخصوم علي
عبد العزيز : ههههههههههه مثل نواف توه بدا يداوم تراه كان مطرود ومخصوم اسبوع
رائد : ليش هو مو في اجازة ؟
عبد العزيز : امممم الحادث من الاسباب
رائد : آهاااا تقولي سبب
عبد العزيز : الله يعينه على نفسه بس تصدق احس له كم يوم متغير و كأن اخلاقه بدت تتعدل
رائد : ايه لآحظت عساه دووم
عبد العزيز : ما علينا منه وليش انت صآير مهمل ؟
رائد : والله يوم تصير زوجتك حامل و تعبانه بتعرف ليش انا صرت كذا
عبد العزيز : آهااا تقولي زوجتك حامل طيب هذا مو شي جديد بعدين هي حامل انت وش دخلك
رائد : أنا وعدتها اتقاسم معها كل شي حتى الالم
انفجرت ضحك عليه ، وش يحس ذا هو من جده ولا من جده يحكي لا لا اكيد ان في مخه شي : ههههههههههههههه
رائد عصب : مو منك من اللي يحكي لك نسخه من فارس سخيفين
طلع وخلاني لازلت اضحك عليه هههههههه

***

طلعنا من الاجتماع ، اخذت سيارتي متجه للشركة بوقع كم شغلة و بآخذ لي اجازة مفتوحة ما حددت احتاج ارتب وضعي و وضع عيالي
لقيت كم مس كول من دلال وغالية و رسالة
اعدت الاتصال على دلال اول شي اشوف وش سالفتها خفت يكون صاير معها شي
: دلال بابا
جاني صوتها واضح انها باكية و مازالت : بابا
سيف : حبيبتي وش صاير فيك شي
دلال : بابا جدتي ماتت
سكت استوعب الصدمة : إنا لله وإنا إليه راجعون
دلال : بابا مو قادرة مو قادرة اصدق
لاحول ولا قوة الا بالله يا رب اربط على قلبها و صبرها : وينه خالك
دلال : مدري ما شفته بابا الله يخليك تعال محتاجه لك
سيف : باقرب وقت راح اكون عندك ان شاء الله اذكري ربك
دلال : ان شاء الله وانتبه على نفسك الله يخليك
قفلت منها ريحت ظهري على المرتبة : الله يرحمها
اخذت موعد برحلة ليورك على طيارتي الخاصة .. كآن الساعة 3 العصر
بحثت عن رقم غالية اشوف وش فيها ؛ وصلني صوتها هادئ
: بابا وحشتني


***


ﺂﻣ̝̚ﻟ ﯾﭠﭴﮃﮃ



كنت واقف مع سعد برجع البيت في سيارته سيارتي مدري وش فيها متعطلة دووم سياراتي كذا ! كان واقف معنا عبد العزيز واخوه نواف يسولفون وانا طفشآن ، رن جوالي ابتعدت عنهم ورديت على انه رقم غريب طفشني ما غير يبي يشوفني !!
قفلت .. مو مطمن من هالاتصالات الله يستر وش نهايتها
نواف : وش فيك معصب
ناظرت فيه وش يبي ذا الحين : مافيني شي بس اتصال تافه
نواف : آهااا تقول لي ، طيب تتغدا معنا
ناظرت فيهم كلهم يناظرون فيني : لا انا وراي زوجتي ما اقدر آكل بدونها
سعد : تراه يوم ما بتخلص الدنيا
رائد : والله ودي بس غالية بترفض ادري انا
عبد العزيز : خلها علي طلع جواله و دق عليها
: كيفك غالية
غالية : بخير يا القاطع زين ذكرت اني موجوده
عبد العزيز : والله انا ودي اسأل بس زوجك يقول لا تتعب مرتي
غالية : رائد ما يسويها انت بس قاطع
: والله مو هين الدب فيه من تدافع عنه
غالية : لاتقول كذا عنه
عبد العزيز : خلاص آسف بس بغيت اذنك نبي نتغدا معه يقول انك ما بتوافقين
غالية : لا مستحيل آكل بدونه
عبد العزيز : افاا غلوو وانا اقول ما بترديني
غالية : خلاص خلاص رحمتك لا تبكي
عبد العزيز : يس
رائد محزن : بتبعدووني عنها
نواف : من زينك عاد انت ويآها
عطيته نظرة ولفيت لسعد اللي يضحك
: هههههه لا تلومونهم مجانين !


***


كنت قاعده في الصاله مع رهف نتفرج مسلسل لسى ما بعد جا رهف راحت المطبخ تجيب فشار و مويه تونا الساعه تبي تصير خمس
نزلت فآيزة كاشخه و شكلها طالعه و وراها شذى قاعده توصيها
كنت اسمع لهم ومسويه نفسي مركزة مع التلفزيون وش هالنصايح ناويه على وش ذي الحرمه
جات رهف : على وين يمه انتِ وشذى
فايزة : بيت خالتك
رهف : آهااا طيب بتتعشون معنا ولآ هناك
فايزة : اكيد هناك ودك تجين
رهف : اجي يمه وش اسوي انتم خوات تسولفون لا كبار بعد اصلا شذى وش يحشرها بينكم
شذى : ما يخصك
رهف مبتسمه : اعترفي تبين من عبد العزيز ولا نواف عاد انا سمعت انهم راجعين من فترة
فايزة : عيب يا بنت احترمي اختك وبعدين وش فيها ولد خالتها اولى من الغريب واسم ومركز ومكانه ولا مال بعد
رهف بهمس : ايه هذا اللي تدورونه
فايزة : نعم وش قلتِ
رهف : لا قلت إن شاء الله تستانسون يا رب
فايزة : شذى امشي وانتِ انتبهي لعمرك و تعشي كويس و نامي لا تنتظرينا
اعطت تعليماتها وطست صارت ما تحتك فيني خير شر ، ودي ادعي عليها بس اخاف على بابا

***

كنا قاعدين في الصالة أنا و أمي و ام عبد المجيد نسولف انا سرحت عنهم شوي و لا انتبهت الا يوم نبهني صوت عبد المجيد اللي كان قاعد بجنبي
: وين وصلتِ يا حلووو
: عبد المجيد انت هنا .. متى جيت
عبد المجيد : يمكن من ربع ساعة سلمت وسولفت وخلصت فنجان قهوة بعد وانتِ لآهيه
أم رؤى : اللي مآخذ عقلك
انحرجت من نظراتهم : مآحد ماخذ عقلي
عبد المجيد : آفااا هذا و أنا مكبر راسي اني محتل تفكيرك
همست له : وخر عني شوف شلون يناظرون
بنفس همسي : عادي زوجتي حلالي
قآم وقف و اخذني معه : بعد اذنكم
كان محوطني من خصري ومآسك ايدي ومنزل راسه خده على شعري لين وصلنا للصالة في قسمنا
كانت الصالة مفتوحة على بلكونه واسعه في وسطها جلسة بس عالية فيها تلفزيون معلق وفي وسطها طاولة خشبية كان اللون السائد فيها أحمر
قعدني و قعد بجنبي : وش أنا لك
رؤى : امممممم
عبد المجيد : يلا عاد احكي
رؤى : كل شي
عبد المجيد : مثل ؟
رؤى : قلبي وعمري وحياتي يلا عاد لا تسأل ثاني
عبد المجيد : هذا و أنا جايك بمفاجأة
رؤى : جد والله
عبد المجيد : بآخذك في رحلة لأي بلد تبينه
رؤى : أي مكان أي مكان ؟!
عبد المجيد : أي مكان أي مكان
رؤى : اممممم ابي فرنسا و اسبانيا
عبد المجيد : اختاري بلد غير اسبانيا
رؤى : ليه
عبد المجيد : لأنا بنعيش فيها مدة مو اقل من سنة وعلاج امك في المانيا
رؤى : تحكي من جد
عبد المجيد : عمري كذبت عليك
رؤى : وخر بروح ألم اغراضي
قآمت بحركة ضحكتني ... عجيبة هالبنت

***

فقدت بابا الساعة تبي تصير 11 و جواله مقفل وين راح اسم الله عليه رحت لرائد اللي كان نايم من تقريبا ساعة
: قوم يا رائد
غطا وجهه بالمخده : ....
غالية : رويد قووم
رائد : قص يقص هاللسان يا لين وش انا قايل
ما قدرت ضحكت عليه
: وبعد تضحكين
شلت المخده : أنا مو لين يا فالح الله يخلف علي ما تميز بيني وبين اختك
رائد : مانتبهت هي اللي تقولي رويد وش تبين خليني انام
غالية : رائد بابا مقفل جواله وفي بيته يقولون ما جا للحين الله يخليك قوم دوره
قعدت على السرير : تلقينه انشغل في مكتبه بعد شوي بيرجع
غالية : لاقوم شوف وينه الحين
اللهم طولك يا روح ، قمت كلمت عبد العزيز
: وش اقولك يا خوي الوالد سافر فجأة
رائد : خير وش صاير
جتني غالية بسرعه أخذت الجوال : عزوز الله يخليك قولي وش فيه وينه بابا
عبد العزيز : اهدي غالية
غالية : قول لي تكفي وينه
عبد العزيز : هو بخير ما فيه شي بس سافر اليوم العصر عند دلال
غالية : دلال فيها شي قول فيها شي
عبد العزيز : لا بس جدتها توفت الصبح وهو راح لها
عطيت لرائد الجوال و عقلي ما عاد معي

***


كنت قاعده في الصالة فوق اتفرج صباح السعودية كل يوم هذي برامجي شفتها ماشيه و هي نايمه
: اسم الله عليتس يمه دانيه تعالي
دانية : يمه وينهي شروق ما جات للحين
أم فارس : لا و الله
دانية : طيب يمه خلصوا خلاص يعني صارت الملكة
أم فارس : ايه خلصت بس اتوقع عازمها اخوك يفطرون
دانية : مبروووك ؛ يمه أبي حليب
أم فارس : تتلقفين و تبين حليب وانتِ نايمه
دانية : يمه مو نايمة اصلا ما نمت من امس
أم فارس : وش عندتس سهرانه كل هالوقت
على طول طار النوم : يمي تدرين وش سوينا امس انا ولدك الدب معاذ
أم فارس : لا و الله وش يدريني
دانية : امس الليل سقنا سيارة وليد و بعد الفجر سبحنا لين طلعت الشمس و خربت علينا ثمن رحنا افطر و تالي لعبنا بلايستيشن من الساعة 9 لين الحين و توني بنزل اشرب حليب عشان انوووم
أم فارس : يا فرحة امكم و الله لو درى ابوكم لا يوريكم النجووم اجل سايقين هاااا ولا بتنومين يوم قرب الظهر
دانية : اصلا معاذ نام
أم فارس : روحي قوميه وعقابا لكم مافي نوم لين بعد العشاء
كانت هنادي طالعة مع الدرج : يمه وليد جا ؟
أم فارس : لا
هنادي : سيارته متحركة من مكانها
أم فارس : اسألي اختس هي ومعاذ وش مسوين
هنادي صايرة تخوف هالايام زواجها باقي له يومين و وليد للحين ما جا .. ناظرتني بنظرة ارعبتني قمت ركض لغرفة معاذ


.
.
.
.

تم الجزء الثامن و العشرون



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء التاسع و العشرون ~


ﺂﻗ̮ـ̃ﭠړُﺑﭠ ﺂﻟﻧھَہّآﯾة

متعب : رهف روحي جيبي لي مويه
متعب يبي مويه صدقته قولي اذلفي وبس : في كم أجيبها لك يعني اروح بسرعة ولا اتأخر شوي ولا اقعد ساعه آمر بس
ابتسمت على كلامها : روحي نص ساعة ولا اقولك لين اناديك
رهف : يعني ما تبي مويه
متعب : لآ
مشيت وتركتهم لحالهم في الصالة ، رحت لياسمين اقعد معها بفقدها يوم تعرس ...
كنت قاعده و عارفه ان متعب بيحكي معي و السالفة اكيد معرس بس انا مابي
متعب : ممكن اعرف وش هي مواصفات حلمك يعني عشان نعرف متى نرد اللي يجي ومتى نوافق عليه
شذى : متعب انا ما افكر اتزوج
متعب : وليه ان شاء الله
شذى : ابي اعيش حياتي الحين ولاحقه بعدين
متعب : شوفي شذى مو ابوي طلع نفسه على بالك انا مثله ببقى وراك صدقيني قالت وش بعيش حياتي اي حياه ذي لا تحسبين نفسك صغيرة اصحي ما بينك وبين ياسمين كثير
شذى : بس تظل الاكبر التهي بزواجها
متعب : زواجها في نهاية الاسبوع .. وأنتِ
أنا وش يفكني منه ذا الحين : متعب متى ناوي تعرس
متعب : بعد رهف ان شاء الله
رمشت بعيوني كذا مرة لا مو جدك انت : متعب من جدك
متعب : تذكرين اني مرة مزحت معك
شذى : خلاص انا بفكر في كلامك
متعب : وعلى طريقك فكري في فيصل ولد عمتك
قمت وناظرت فيه يا رب فكني منه مشيت بقهر

***

: يلا يا نواف اخلص الرحلة بتروح علينا
نواف : ياخي اصبر اطلع مو مرتب يعني
عبد العزيز : والله مرتب واحلى من الفل بس امشِ
نواف : اصبر علي ما اقدر اشتغل بيد وحده تعرف
اف هذا هو كان بيدين بطيء وشلون الحين بيد وحده ، نزلت بطلع للسيارة
: عبد العزيز لحظة
لفيت لها : آمري
رشا : بتروح وما سلمت علي
رحت سلمت عليها : آسف يمه بس نواف لخطبني و عصبني
رشا : طيب انتبه على نفسك و على اخوك تراه مريض للحين
عبد العزيز : إن شاء الله تآمرين
رشا : وحط بالك على اختك تحتاجك كثير
تبون الجد ما استغربت انها توصيني على دلال اذكر يوم كنا صغار كانت تهاوشني وطقتني مرة عشانها
: إن شاء الله
أخيرا نزل السيد : يلا عزوز
كاشخ ، رآيح يخطب الاخ !! ابتسمت سآخر منه .. سبقته وطلعت

***

قبل لا اروح المستشفى طلبني مشعل قال بكلمك في شغلة ضرورية
ما قدرت اعتذر حسيت الموضوع مهم كثير تقابلت معه قريب من المستشفى
: فارس اسمعني للآخر
فارس : تفضل طيب
مشعل : فارس انت تعرف وش كثر أنا ابي شروق و اتمناها الا لي
فارس : اكيد اعرف بس وش المناسبة
مشعل : بقول لك السالفة من الآخر ، تذكر قصة معاذ
فارس : ايه اكيد وش صاير فيه شي جديد
مشعل : تبي الجد ايه صاير و بعد يومين فيه عملية راح نسويها ضدهم بمشاركة اكثر من جهه وانا من ضمن الفرقة
فارس : عملية وش ؟
مشعل : لنا فترة مراقبينهم و قدرنا نجيب معلومات كافية عن طريق المراقبة و طلاب الثانوية اللي مسكناهم بعد آخر يوم دراسي لهم
فارس : اللي كانوا مع معاذ
مشعل : بالضبط هم ؛ الكلام اللي قلته لك ابيه يكون سر بيني وبينك مابي احد يعرف فيه لين تنتهي المهمة و كتب ربي رجعت حي زين او ان الله يكتب لي الشهادة وقتها ابيك تحط شروق في عيونك ولا تزوجها اللي انت واثق انه يستاهلها هذي بس وصيتي لك شروق
بصراحة خفت مجرد افكر اننا راح نفقده بالأخص شروق : لا تقول كذا يا رجال ان شاء الله بتكون حياتكم كلها سعادة
ما رد علي كان منزل راسه ويمرر ايده على شعره
قربت منه وضميته : الله معك ياخوي

***

توني مخلص شور ما امداني اطلع الا و سعود نط علي وش يبي ذا اليوم انا مو رايق له وراي صفقة كبيرة
: على وين ان شاء الله
طلال : معزوم انت خلك هنا و انا راجع بجيب لك عشاء معي
سعود : طلال انت تآخذني على قد عقلي صح اعترف
يا ليل شكله ما بيخلص ذا : اسمعني حبيبي رائدك ذا بجيب لك راسه وقتها انت تصرف مثل ما تبي ان شاء الله تقتله ماعندك مشكلة بس الحين خلني اطلع متأخر على الناس
سعود : شف طلال ادري انك مستخف فيني بس بعلمك من هو سعود وش يقدر يسوي واصبر علي
طلال : تدري شي سو اللي تبي و في حريقة أنا ما يخصني
سعود : روح جعلها روحه بلا رجعه
عطآني نظرة وطلع : هين يا طلال بس اخلص منه بجيك بالدور

***

اليوم زواج هنادي الكل مستعد وفرحان بهالمناسبة .. بعد صلاة المغرب
كانت عند الكوافيرة اللي تصفف لها شعرها و اكيد رآح تتجمل بلمسات من الميكآب
: شروق وين أمي
شروق : عند هنادي وبعدين يلا اسكتي خليها تخلص عليك لأني انتظر دوري
دانية : اقول انت مو تقعدين تطلعين حرتك فيني لأن القلب ما كلمك اليوم وادري ان جواله مقفل
: انت تعرفين انك قليلة أدب اسكتي يكون احسن لك ولي بعد
دانية : يا ماما صاروا هالبنات مرعبات
شروق : دانية وبعدين
دانية : خلاص بسكت
هي صادقه أنا متوتره عشآن مشعل ما كلمني ومقفل جواله وينه ليه ما طمني عليه اممممم ايه بسأل فارس اكيد انه معه
دقيت عليه : فارس وينك
فارس : مع وليد ومعاذ خلصتوا امركم ؟
شروق : لا تونا بس بيت اسألك مشعل مو معكم
آهاا قولي كذا الله يعدي هالليلة على خير : مشعل كلمني من شوي يسلم عليك
شروق : طيب ليش جواله مقفل قوله يكلمني
فارس : إن شاء الله
الله يوفقك يا مشعل ويردك لنا ، يا رب تنتهي الليله بالجمال اللي بدت فيه

***

كنت قاعدة في غرفتي رائد معزوم على زواج اليوم بدّل وراح معه اخوه سعد ظلينا قاعدين أنا و سارا اللي قاعده مع اولادها كانت لين و الجازي في السوق يجهزون لعشاء زواج الجازي اللي تبيه يكون مجرد عشاء في البيت ابوها ورجلها وافقوا على طلبها ، الله يوفقها
طق علي الباب توقعتها سارا : ادخلي سوسو حيآك
: كيف القمر يا قمر
غالية : هلا لين تعالي حبيبتي
لين : كيفهم اولاد اخوي عساهم مؤدبين
غالية : تبين الجد و الله فيهم مشاغبة مو عند أحد حركتهم كثيرة اسم الله عليهم
لين : يلا هانت كم باقي لك على التاسع
غالية : توني بدخل الثامن بعد كم يوم
لين : الله يسهل عليك ، وش فيك غلو وجهك مصفر تعبانه نروح المستشفى ؟
غالية : لا
لين : أجل !!
غالية : بس اختي تتألم جدتها توفت في بريطانيا
لين : يا قلبي وكيفها الحين و الله الموقف صعب
غالية : قفلت منها من شوي الله يكون بعونها
سكت شوي ثم استوعبت سألتها بسرعة : أنتِ عنك اخت ؟ وفي بريطانيا ؟
ضحكت على حركتها توها تستوعب : إيه نسيتيها دلال يوم جيتيني اول مرة بييتي كانت موجودة
لين : آهاا ذيك الاوروبية هي اختك مو اسمها ناتالي !!
غالية : إيه اختي وش على بالك ؟
لين : رائد يقول زوجته محد يعرف انها زوجته الا انتِ
ضحكتني في عز ألمي .. أجل رائد لاعب عليها : و الله عليكم حركات لا انتِ لا اخوك !
لين : ما عليك فيه انا اوريه يبكّش علي أجل ، نسيتيني وش جيت له
غالية : آمري حبيبتي وش بغيتي
لين : تذكرين مكالمة مشاعل اللي ذاك اليوم
غالية : ايه صآير شي جديد ؟
لين : كلمتني تقول متى تشوفك
غالية : قولي لها الحين لو تبي
لين : من جدك غلو بتشوفينها ؟!
غالية : إيه من جدي .. قومي كلميها تجي الحين و بكون لحالي معها
لين : طيب
قمت طالعه من عندها و كلي استفهامات من حركتها مشاعل قوية ما بتقدرين عليها يا غالية !

***


ړُﭴﺂﯾ ﭠﻁﻣ̝̚ﻧﯾ ﻋﻟﯾگـ


من الصبح وحنا في مراقبة للموقع لازم نحذر أي غلط يصير لو بسيط راح يضيع تعب سنين في مطاردة هالمجموعة و تضيع كل المعلومات اللي جمعناها لانه بتصير غير مفيدة ...
مازلنا للحين نراقب بكل الوسائل ؛ ولا استجد معنا شي
: شروق انتظريني إن شاء الله برجع عشانك بس

***

كنت قاعده معهم غالية مجنونة مستحيل اخليها مع ذي المجنونة لحالها موزعه نظري على المجلس شفت نظرات مشاعل لغالية حشى رجال مو بنت !!
غالية : لين حبيبتي ما راح تضيفينا شي
لين : ما عليك بيجي كل شي لعندك انت آمري و انا اقولهم
غالية : لين
هين يا غالية ان ماعلمتك شلون تطلعيني من عندكم ما اكون لين ، طلعت تركت لهم المكان
غالية : ايوه آنسه مشاعل هذي أنا وشلون اقدر اخدمك
مشاعل : غالية انتِ تعرفين اني ما قدرت انساك بيوم
غالية : وليش كل ذا .. انتِ ما تذكرين أنا وش كنت أقولك لآخر يوم في الثانوية !
قامت مشت بخواتها لجهتي قعدت على ركبيتها قدامي وضغطت على ايدي : غالية حرام عليك أنا أعشقك ليش ما تحسين فيني
غالية : وش احس قلت لك مافي مجال للمناظرة من قبل أنا وأنت مثل بعض
مشاعل : لا مو مثل بعض و لا عمرنا كنا مثل بعض تفهمين
غالية : لا مو فاهمه
مشاعل : طيب ليه رافضتني عطيني سبب يقنعني
غالية : أنت مثلي هذا مو سبب مقنع ! مسحت على بطني : شهرين بالكثير إن شاء الله و بصير أم ؛ أم لطفلين مو سبب مقنع !
مشاعل : ما راح امنعك منهم طلبي ابي ابقى بجنبك لا اكثر
غالية : ما اقدر اخليك بجنبي ببساطة ما اثق فيك
قامت وقفت ناظرتني للحظات بعدها نطقت : كل البنات اللي قبل و اللي بعد ذنبهم في رقبتك بلعب فيهم لعب و السبب انتِ
وقفت وصرنا بنفس المستوى : تحطين كل هالبنات في رقبتي و تقولين احبك .. هذا مو حب اللي يحب عمره ما يأذي محبوبه !
قربت مني ضمتني بقوة وهمست : وعد آخر ما تسمعين عني
تركتني بعدما طبعت بوستها على خدي ،، طلعت وتركتني ما خفت علي دمعتها ، رحمتها .. لنفسها
فواز : عمتي غالية .. عمتي لين قالت اقعد معك لا تصيرين لحالك
لفيت له كان واقف على الباب : حيآك بس بدون مطامر

***

صار لي 5 ساعات من كلمت فارس أبي مشعل يكلمني ولا جاني منه اي اتصال و جواله مقفل حتى ما حضر الزواج يا ربي وين راح
طلعت خارج القاعة بعيد عن الازعاج ابي اكلمه ولازال مقفل دقيت على فارس مارد كلمت وليد
: ما جا مشعل
وليد : لا و الله ما جا حتى أنا مستغرب و جواله مقفل
هو قال جملته ولا ما قالها أنا قلبي صار يدق بسرعه اكثر خفت صاير معه شي
وليد : شروق وينك وين رحتي
كنت اسمع صوته و احس بدمعتي اللي حرقت خدي : وليد الله يخليك شوفه وين ورد لي خبر
جاني صوت دانية من وراي لفيت لها : أنتِ هنا ؛ يلا بنزف العروس

***

من بعدما راحت مشاعل و أنا متجاهلة لين ما ابي احكي لأن اصلا مافي شي يستاهل احكي فيه ..
رقدت بس ما نمت انتظر رائد اللي حسيت بحركته يوم دخل مع الباب ناظرت الساعة كانت ثنتين و شوي
رفعت راسي : عساها دوووم
قرب و باسني في جبيني : كيفها حبيبتي
: بخير تسأل عنك
رائد : فديتها
غالية : لا تبدا الله يخليك روح بدّل و تعال نآم انت مرهق
رائد : لا ما فيه و حتى انتِ بتسهرين معي في خاطري كلام كثير بحكيه لك
ما عارضت قمت قعدت : وهذي جلسة لا تخلي شي في خاطرك
بدا يحكي لي عن الحفل و كل شي صاير لين خلص وصار يسولف لي وانا اضحك عن كل حركاته و طفولته وكيف كان مشاغب
هذا كان اكثر موقف ضحكني
: قبل لا تدخل لين المدرسة أنا و الجازي و سعد كنا ندرس في يوم من الايام أنا خلصت دروسي بدري بينما الجازي و سعد لسى الوالده كانت تطبخ و ابوي مو موجود كانت لين مزعجتني ودني البقالة ودني البقالة
قلت لها روحي جيبي ريالين وانا اوديك بس لحد يدري ولا يشوفك
غالية : وشلون تجيبه طيب
رائد : تفكر ليش عندها مخ ؟ المهم راحت تجيبها و سعد شافها قالها تعالي عاد هنا الذكية سمعت كلامي يوم اقول لحد يشوفك بعدما شافها صارت تركض وطلعنا من البيت و رحنا شرينا و رجعنا فرحانين
غالية : تعلمها على السرقة
رائد : أنا صح علمتها تسرق بس هي اخذت درس عمرها ما تنساه
غالية : ايه وش هو الدرس
رائد : دخلنا ولقينا الوالده تنتظرنا عند باب الفيلا اللي داخل و معها لي وسعد بجنبها و الجازي بعد ترى كانت مشاغبة لا يغرك الحين ثقل و عقل
غالية : من جدك
رائد : ايه تخيلي سعد مسكني و الجازي مسكت لين وقدمونا للوالدة و هات يا تمحيط .. أنا قدرت اهرب حتى سعد ما مسكني بعدها بس لين اكلتها ههههههه
يالله مو معقولين ذي العائلة هههههههههه ضحكت لين دمعت عيوني شفت رائد وقف حكي يناظرني ويضحك معي : الله يخليك كافي علي
رائد : لحظة لحظة آخر جزء في القصة الحين يوم الوالدة طقتها و خلصت اخذتها جنبها و نومتها ويوم قامت صارت تدلعها ماصدقت لين بدت تأشر لها على اماكن الضرب و تقول يعورني هههههههههه
غالية : حرآم هههههههههه
رائد : أنا كنت قاعد بعيد بس اسمعهم كانت الوالده تقولها انا ما طقيتك الا عشان تتأدبين ولو رويد قالك شي ما تسمعين له لا يخرب اخلاقك وتصير تسرقين بعدين تقطع ايدك و من هالنصح أنا وقتها كنت حاس بالذنب بس الحين اذكر السالفة و اضحك عليها يوم اذكرها فيها تقول الحين لو اشوف مليون طايحه قدامي راح اخليها و امشي ما اخذ ريال منها
غالية : زين فاد الدرس بس مالك داعي و الله انحشت خليتها تآكلها لحالها
رائد : لا عاد اشوف ناويين يطقوني واقعد صح ولا وش رأيك اقول انا البطل طقي بعد ما يعوّر وخري بس
غاليه : هههههههههه جعل اولادي ما يطلعون بمشاغبتك
رائد : لا ذي مفروغ منها هم سمعوا القصة و جاري التحضير للتنفيذ
غالية : وهذا خوفي ، الله يستر
< هذا الموقف للأسف حقيقي صار معي أنا الصغيرة و اخوي اللي اكبر مني بسنتين أنا الضحية طبعاً :(


***

خلص الدفن و العزا ما عاد بقى لنا شي نسويه خال دلال اختفى ، هالشي مو أول مرة يصير اخو عبير من قبل اختفى وللحين ما بين وين ممكن يكونون يا ترى ؟
الساعة أربع العصر موعد الهبوط لنا ... أنا ودلال وعبد العزيز و نواف

***

الحمد لله انتهت العملية بنجاح و قدرنا نلقي القبض عليهم صح تعبونا اثنين و دخلنا معهم في مطاردة بس ولله الحمد مسكناهم في النهاية
كنا طوال الليل لين طلع الصبح في المركز روتين ينعاد في مثل هالحالات انشغلت معهم ونسيت نفسي واهلي على اني كل شوي اسرح في شروق دورت على جوالي ما لقيته تذكرت اني قفلته الصبح امس و خليته في البيت .. اكيد الحين نايمين


.
.
.
.


تم الجزء التاسع و العشرون



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الثلاثون ~

مّهَلُأًٌ ... يًأً قِأٌتًلَيَ

لي اكثر من 24 ساعة فاقدته ما سمعت صوته من مكالمته الاخيرة وانا حاسه بشي بس ساكته و الحين لا مو ساكته الساعة تبي تصير تسع
اخذت جوالي ادق عليه آخر مرة قبل اروح لفارس .. رن و رد
ما صدقت : مشعل !!!
مشعل : عيون مشعل
ماقدرت اتكلم مجرد صوته سمعته ردت لي روحي
: وينك شوشو وين رحتِ
همست : معك معك
ما كان عندي صوت حتى يطلع

***

وين راح هذا طالع من أمس و لا جا قال وش بعد بيجيب لي عشاء يعني انتظره أمحق بيصير وقت الغدا و هو ولا جا بس ما عليه بتفرغ لك مو اكبر همي الحين رائد بدور طريقه العب في سيارته
: ايه صح عادي راح ضحية حادث ههههههههههههه
بدل ملآبسه بسرعه و طلع

***

كنت قاعده اقرا في كتاب للعناية بالاطفال على التسريحة طلع رائد بمنشفته توه متسبح الساعه تبي تصير 12 الظهر
: بدري ما بغيت
رائد : والله تبين الجد ايه ما بغيت لاتنسين انك مسهرتني امس بس وش اسوي في فهد حرق جوالي اتصالات ولا كنت نايم في العسل
غالية : الله يسعدلي هالفهد و لا انت من متى تعلمت الانضباط ماعمرك ولا تقول انا مسهرتك امس !!
رائد : ايه لاحق على الشقا وبعدين تنكرين انك مسهرتني ؟
ناظرته بطرف عيني : اخاف بجد اولادي يطلعون عليك
رائد : ليه وش فيني زينة الشباب
غالية : هذي ما اختلفنا فيها بس اقصد في الكسل و المشاغبة اللي عندك
رائد : لا ما عليك دام انتِ وراهم بيمشون مثل الالف
غالية : ههههههه ضحكتني ونسيتني وش كنت بقولك
رائد : سمي وش بغيتي
غالية : ناقصتني اغراض كثيرة ابيك تروح بيتي تجيب لي كذا شغلة بوصيك عليها
رائد : وش رايك نروح سوا
غالية : طيب لا تبطي علي لان العصر بابا و اخواني بيوصلون
رائد : تآمرين

***

البيت مليان حركة المفروض يكونو نايمين بعد ارهاق امس الحين والله هالبلايستيشن مسوي عمايله حتى الوالدة لقيتها معهم تتفرج وليد ومعاذ متحمسين يشجعون في مباراة فارس ودانية .. وقفت اشوف معهم و الله هالبنت مو هينة تعرف تلعب كوره !!
: يمه متأكده انك جبتي بنت بعدي
أم فارس : والله مدري قمت اشك بنفسي
دانية : وش قصدك شوشو اشوفك مروقه لفت علي وغمزت
معاذ بسرعه : دانية يا هبله ركزي في اللعب
كانت لحظات الكل ساكت ويترقب فيها الهجمة القويه اللي مسويتها دانية ضد مرمى فارس اللي كان ساكت وكل تركيزه على اللعب
انتهت بالهدف الثاني لدانية
معاذ ودانية يصرخون بفرح : يس يس يس
وليد : اقعدوا بس كله هدف
فارس كان منقهر من هالبزر اللي قدرت تجيب فيه اثنين
وليد يهمس لفارس : لو انا منك اعصب و اقوم اما تهزمني بنت قويه ههههههه
فارس بغيض : انت ما تعرف تنطم !
ام فارس : يلا اذن الظهر على المسجد
قام فارس : ايه يلا صلاه .. شوشو تعالي ابيك
قمت معه رحنا للممر اللي فيه غرفنا وقفنا
فارس : كلمك مشعل ؟
شروق : الصبح يمكن حول 9 يقول كان مشغول
فارس : ما قالك وش هو شآغله
شروق : لا
فارس : وين كان في بيتهم ؟
شروق : ايه ليش صاير شي ؟
فارس : بقولك كل شي وليش كان امس مختفي

***

أخذني رائد بعد المغرب لبيتي و خذيت اغراضي اللي احتاجها و بعده رحت بيت بابا اللي وصل من كم ساعة
رائد طلع يغسل سيارته و يغير زيت بيرجع لي بعدين لأني قلت له اني بتعشا معهم
دلال : ايه وانتِ خبريني وش صار معك
غالية : ولا شي بس رحت عند أهل رائد لي فترة قاعده عندهم
دلال : مرتاحة
ابتسمت لها وهزيت راسي : الحمد لله
دلال : وكيف حبايب خالتوو لا يكون مجننينك بس
غالية : ابوهم رائد يعني شي طبيعي
دلال : هههههههه الله يعينك كان واحد وفجأة بيصرون ثلاث الله يخليهم لك
تنهدت بسعادة : آمين
دلال : بابا وين راح
غالية : اتوقع فيه احد جاه لان رن جواله وقال طيب طالع لك وراح
دلال : آهااا زين
غالية : عاد تدرين انا زعلانه منك وعدتيني و اخلفتي
دلال : يؤيؤ زعلانة يا قلبي
غالية : ايه قلتي بس تدخلين الشهر السابع نروح نتسوق الحين انا داخله الثامن ! وتوني اشوفك
دلال : ولا يهمك الصبح ان شاء الله نطلع نتسوق وش تبين بعد
غالية : و الله جد طيب بقول لرائد و ياويلك لو طلعتي لي بعذر جديد
دلال : وانا اقدر !

***

هنادي جات مع زوجها يتعشون عندنا كان غداهم في بيت اهل رجلها و رحلتهم بتصير الفجر
دانية بلقافة واضحة : ايه وكيفه رجلك تحسينه طيب
هنادي : الحمد لله
شروق : جعله دووم
أم فارس : لا تنسين اللي وصيتك يمه
هنادي : لا توصين يمه حافظة كل شي
دانية ما زالت بلقافتها : وش وصيتيها يمه
شروق : دانية وش هاللقافة
دانية : لا لا مو لقافة عادي آخذ كورس من بدري
شروق : دانية وبعدين
قالت بهمس : اف الوحده ما تقدر تآخذ راحتها
هنادي : دانية وينه معاذ ما شفته
دانية : نايم تبين اقومه لك
هنادي : ياليت اخاف اسافر وانا ما سلمت عليه
قآمت : حاضر

***

دلال : رائد ليه بس انت كذا خلها معي اليوم
سيف : ايه والله يوم ما بيضر
رائد : والله ودي اخدمكم بس ما اقدر ابعد عنها
دلال : اقول روح مالت عليك
رائد : هههههههههه اهم شي اني مآخذها ، يلا غلآي قومي
مازال دلال و رائد يتناقرون ضحكت عليهم يعني لو ما كانوا رائد ولين يصيرون رائد و دلال
قمت : يلا رائد
سيف : انتبه عليها يا رائد شوي شوي وانت تسوق
رائد : بعيوني يا عمي لا توصي
دلال : غلوو سلمي على البنات و بكرة ان شاء الله بجيك
غالية : ان شاء الله
دلال : الله معكم


بوستني دلال وطلعنا .. ركبنا سيارة رائد اللي كان منظفها وملمعها
كان رائد يمشي ويسولف لي كان منتبه للطريق شفته صار يناظر في المرايا و يرجع نظره للطريق كرره كم مره نبهتني الحركه وصرت اراقبه فجأة صار يسرع خفت
: رائد هدي السرعة
ما رد علي
: الله يخليك هدي تعرفني ماحب السرعة اخاف
كانت السرعة تزيد كل شوي ازود عن اللي قبل وهو ولا يرد !
صرخت : رائد وقف وقف
رائد : مو قادر يا غالية مو قادر اتحكم في السرعة ولاني قادر اوقف
سكت دعيت الله في سري قرب مني رائد وضمني بقوة كأنه يحميني ،، هذا بس اللي اذكره ...


***


عبث و فر قال اليوم انا اعتبرت ما درى انه زفه للجنان
رائد شاب من زينة الشباب عسى ربي يخلف له في الجنان

ﻋﺑﭥ ۆﭬړُ ﻗ̮ـ̃ﺂﻟ آﻟﯾۆﻣ̝̚ ﺂﻧﺂ ﺂﻋﭠﺑړُﭠ ﻣ̝̚آ ﮃړُـﮯ آﻧھَہّ ژﭬھَہّ ﻟﻟﭴﻧآﻧ

ړُﺂئـﮃ ﺷآﺑ ﻣ̝̚ﻧ ژﯾﻧة آﻟﺷﺑآﺑ ﻋﺳــﮯ ړُﺑﯾ ﯾﺧﻟﭬ ﻟھَہّ ﺑﺂﻟﭴﻧﺂﻧ




اليوم الحالات ولله الحمد خفيفة في الطوارئ باقي نص ساعة يخلص دوامي .. قاعدة ارتب الأدوات وارجع كل شي مكانه نبهي صوت الاسعاف
: داليا شوفي وش صاير
داليا : إن شاء الله
ما امداني ارجع ارتب الا واسمع فوضى مو طبيعية رحت ركض اشوف الحالة
كانت حالتين حادث سيارة قربت اكثر شفته ... شفت رائد

***

كنا قاعدين أنا و سعد والجازي في الصالة متوترة اهز رجلي بقوة
سعد : بس صدعتيني
ما رديت عليه : الحين غالية متى بتجي لا مقفلة جوالها والله لو سوتها فيني بعلمها منهي أنا أجل امس نامت خلتني و اليوم طلعت وانا نايمة كله عشان ما تقول لي السالفة
الجازي : بس عاد انتِ جننتي بنت الناس اذيتيها سوآلف
لين : مالي شغل بتعلمني يعني بتعلمني
دق تلفون البيت ناظرني سعد
: قومي شوفي
لين : اف من اليوم كارفيني ولا يبوني احكي بعد ترى بصير آخذ مقابل عن كل خدمة
سعد : قومي اخلصي المتصل ينتظر
قمت متأففه طيب طيب بوريكم
: آلوو

.
.
.
.

***

في المستشفى ....


سيف : طمني يا دكتور وش صار عليها تكلم
الدكتور : مضطرين ندخلها عملية عاجلة على الاقل نضمن حياة الام أو الطفل
سيف : شلون يعني لهالدرجة الوضع خطير
الدكتور : للأسف ، ادعي ربك

/

في الطوارئ ....

رائد كان متمدد على السرير و الدم مغطيه كان واعي بس تنفسه صعب و حالته جدا حرجه
: غالية
هند : اهدأ يا رائد ولا تبعد القناع عن وجهك
كان فارس مذهول وفي نفس الوقت يشتغل .. لآنه الدكتور
رائد : فارس غالية أمانتك غالية برقبتك
مدري وش جاني وقفت ماعدت اقدر اسوي شي هند تصرخ وتحاول فيني بس انا مو معها كان كلام رائد بس اللي يرن في اذني
: اولادي امانتك غالية امانتك
حسيت في شخص دفني بقوة : تحرك يا دكتور الله يخليك
رائد : نواف الله يخليك انتبه لأولادي سميهم واذن لهم عني
نواف : سو شي بيروح من ايدينا يا دكتور
رجعت لمريضي واجتهدت .. بس نبهني الجهاز
لفيت لهند اللي قالت : فقدناه

***

وصلنا المستشفى اول ما قابلنا عبد العزيز اخو غالية
سعد : وينه وين اخوي
عبد العزيز كان منزل راسه : ما لحقوه مات راح
شفت الجازي يوم قعدت على الارض في نص الممر حولت نظري لسعد اللي تلثم بشماغه وعطاني ظهره
الدنيا مو واسعة لي حسيتها ضيقة رغم كبرها صرخت بأعلى صوتي
: مستحييييييييييييييل

/

كنت واقف مقابل غرفة العمليات حاولوا فيني ابعد بس ما تحركت من مكاني
جاني نواف كان يركض ويركض بكل سرعته ولا هو مركز قدرت اثبته وقفته
: وش فيك وش صاير تكلم
نواف كان منهار يتكلم بثقل : رائد .. رائد مات يبه مات
رفعت راسي اناظر للسقف .. ماعرفت وش اقول ضميته بكل قوتي
لأنه كان ،، يبكي !

***

قدرت اسيطر على نفسي على الاقل لين اخلص البيانات المطلوبة .. كانت هند تسجل وحتى هي مو على بعضها
: هند فيك شي
كنت اسمع صوت انين صادر منها
: لا دكتور مافيني شي
أنا مو ناقص لا تبكين يا هند الله يخليك : هند .... ما قدرت اكمل جملتي
صارت تبكي بصوت عالي تجمدت أناظر لها : وينها غالية يا دكتور ... وينها .. كيفها .. كيفها
قربت منها و ثبتها من يدينها : اهدي هند اهدي خلينا نخلص ونشوفها
شالت غطاها ومسحت وجهها ، لفت علي : طيب
ما قدرت ارفع نظري عنها كانت شروق ... اختي !!

فارس : زمن الوفاة .. 23:17 يوم الاثنين 25/7/1432هـ


***

بابا طلع بسرعة ولا قال لي شي دقيت عليه ما يرد خفت يكون فيه شي دقيت على نواف بعد ما يرد و عزوز جواله مقفل خفت خفت يكون صاير شي مو طبيعي
: يا رب سترك يارب
جتني فكرة ادق على غالية حتى هي جوالها مقفل ، خفت قلبي صار يدق بقوووة رجعت دقيت على بابا اخيرا رد
: بابا وين رحت خوفتني صاير شي
سيف : ......
تأكدت فيه شي فيه شي : يبه تكلم احكي وش صار
سيف : غالية و رائد
حاولت اهدي نفسي : وش فيهم
سيف : مسويين حادث
دلال : والحين انتم في المستشفى صح بس هم بخير ايه بخير بس رضوض بسيطة صح و بتطلعون الحين صرخت عليه : الله يخليك قول لي صح
نزلت دموعي قبل لا اسمع اجابته اصلا صرت مو مركزة لو هو تكلم او لا
سيف : دلال غالية في غرفة العمليات بس رائد
قلبي حسسني بخطر كان صوتي عالي : رائد ! وش فيه رائد اسمع صوت هو اللي جنبك قول ايه الله يخليك
قفلت عيوني بقوة ما ودي تسمع خبر مثل كذا جرحها ما طاب لسى
تكلم نواف : رائد مات يا دلال مات
طاح الجوال من ايدي وقعدت على الارض ابي استوعب مر شريط اليوم علي

اليوم الصبح طلعت من بيت جدتي اللي توها متوفيه وجيت للرياض كنت مع ابوي و اخواني وقعدت مع غالية ايه سولفنا سوا وضحكنا و تعشينا حتى رائد كان هنا معها كنت اسولف معه ابي اقنعه يخليها تنوم عندنا الليلة بس ما سمع كلامي اخذها وراح بابا طلع غرفته ينام وانا ظليت اتفرج على التلفزيون ..
ماكمل ساعة نزل بسرعه وطلع ولا رد علي يوم اناديه دقيت عليه وعلى اخواني ولاحد رد ، في النهاية رد عشان يقولي ان غالية تسوي عملية و رائد .. رائد توفى
: لا لا لا اكيد فيه غلط توني شفتهم كانوا معي مو هم مو هم
قمت بسرعة لبست عبايتي .. وطلعت

***


بحشاها اثنين تبي تفرح الثالث
هو راح و هي غابت واحد صحى و الرابع ما ثبر

يا رب اشفِ غالية لجل عين سيف

ﺑﺣﺷﺂھَہّآ آﭥﻧﯾﻧ ﭠﺑﯾ ﭠﭬړُح ﺂﻟﭥآﻟﭥ
ھَہّۆ ړُآح ۆ ھَہّﯾ ﻏ̣̐ﺂﺑﭠ ۆآحـ ﮃ ﺻﺣـﮯ ۆ آﻟړُﺂﺑﻋ ﻣ̝̚ﺂ ﺻﺑړُ

ﯾآ ړُﺑ آﺷﭬ ﻏ̣̐آﻟﯾة ﻟﭴﻟ ﻋﯾﻧ ﺳﯾﭬ



اطول ليله مرت علي كل دقيقة احسها ساعه تمر اذن الفجر و غالية للحين ما طلعت من العملية بس الدكاتره اللي كانوا يتغيرون فجأة شفت دلال بس ما شاء الله كانت ثابته واللي ما توقعته نواف اللي انهار كان بحضنها تمسح على شعره عبد العزيز ما كان معنا آخر ما اعرف انه كان مع فهد و سعد يخلصون اجراءات رائد
: يا رب الطف في بنتي وطلعها سالمة
كنت واقف بجنب الباب انتظره ينفتح وتطلع منه غالية هذا الشي الوحيد اللي أتمناه
: يا رب خذ روحي بدالها
حط ايده على كتفي : اقعد من اليوم انت واقف عطاني كوب : اشرب شوي
سيف : كيف تبيني اقعد يا عبد العزيز كيف وبنتي مو عارف وضعها
عبد العزيز : الله معها يبه الله معها ادعيلها بس
جات دلال : يبه وش قالك الدكتور عنها
سيف : نبي نضمن حياة الام او الطفل
انفتح الباب و طلع منه مجموعة الدكتور منهم
سيف : ها يا دكتور طمني
الدكتور : خلصت العملية و لله الحمد قدرنا نحافظ على حياة الام و الطفلين بس لازم يكونون تحت الملاحظة واحد من الاطفال متأثر من الحادث جسمه حيل ضعيف الثاني سليم والام راح نشوف تجاوبها معنا للعلاج
سيف : يعني زال الخطر
الدكتور : طفل سليم و الثاني ضعيف وحولناه لطبيب الاطفال و الام للطبيب المختص وهم يوضحون تفاصيل كل حالة
عبد العزيز : يعطيك العافية دكتور
الدكتور : وآجبي ... راح اكون مطلع على الحالة لو تبون تفاصيل اكثر
سيف : ما تقصر يا دكتور
هز راسه وهو مبتسم : ماتشوف شر ومشى
نواف : يبه بيصلون عليه بعد الظهر
***
من رجّعنا سعد للبيت كل شي فيني نافر منه ما ابي ادخل البيت مابي ارجع كيف كيف بعيش حياتي فيه بدون رائد
ما اذكر اني سويت شي غير اني ابكي و ابكي جا بابا دخل عندي
: خلاص لين لا تعذبيه
لين : مو بايدي مو بايدي مو قادره اصدق
فهد : صدقي .. بنصلي عليه الظهر ادعي له
لين : بابا الله يخليك أبي اشوفه لأخر مره تكفى لا تردني طلبتك
قآم وقف بيطلع : إن شاء الله
شفته ؛ البرود اللي يظهره عكس النيران اللي داخله كيف وهو ولده
\
سارا : سعد قوم الله يخليك ما يصير اللي تسويه في نفسك
سعد : هذا اخوي تفهمين اخوي
سارا : أدري انه اخوك وعشانه اخوك اقولك لا تسوي كذا ما راح يرجع لا تعذبه
سعد : تعبان يا سارا تعبان
سارا : سلامتك من التعب
ما رد علي نزل راسه و غطاه ... ما زال يبكي
\
رائد راح خلاص ما عاد بشوفه صار ميت الحين كيف وليش الصبح كان يضحك و يسولف وش اللي صار وش تغير
: اللهم لا إعتراض يا رب ارحمه برحمتك التي وسعت كل شيء
كنت قاعده في مصلاي دخلت سارا
: عظم الله اجرك الجازي
***
ابوي تعب كثير وكان يكابر ادري باللي فيه .. بنته اللي للحين ما قامت ولا رائد اللي كان ولده الثالث و اولاد بنته وفوق كذا ارهاقه وتعبه الجسدي ماقدرت اتحمل اشوفه كذا
: يبه قعدتنا ما لها داعي لازم نروح نرتاح عشان نقدر على الدفن
سيف : لا انت خذ اخوانك وروح انا بقعد
عبد العزيز : يبه عشانك لا سوي كذا غالية ما بترضى عليك تتعب و الشمس تبي تشرق وانت واقف على رجليك من امس الليل
سيف : عبد العزيز خلني في حالي كافي علي خلني بجنبها على الاقل
عبد العزيز : اسمعني يا سيف كلمة ما راح اعيدها رح لبيتك ارتاح
ما رد علي .. قربت منا دلال معها نواف
عبد العزيز : من حق رائد عليك انك تصلي عليه و تدعي له
دلال : يلا يبه امشِ معي
عبد العزيز : نواف يلا امشِ
نواف : لا انا عندي شغلة بخلصها بعدها ارجع البيت
دلال : نمشي الحين
مشى مسير ، اضطريت يا يبه ارفع صوتي عليك سامحني
نواف : عبد العزيز أنا بروح اشوف الاطفال .. وصية رائد
***
بعدما شفت رائد وصورته اللي نشبت في خيالي .. خفت اسأل عن غالية خفت اسمع خبرها يا رب رحمتك
الدكتور فارس اختفى الله يلوم الله يلومه صاحبه مات قدام عينه ولا قدر يسوي له شي
كنت واقفة على شباك غرفتي اناظر للشارع اراقب حركة السيارت و الناس القليلة .. رن جوالي اللي كان في جيب بنطلوني الاسود البيتي
ما كان لي نفس ارد بس طلعت رؤى
: صباح الخير
هند : اهلاً صباح الورد
رؤى : كيفك هنود
اكذب عليك لو قلت اني بخير : الحمد لله
رؤى : ما بتصدقين هند بنسافر لعلاج امي و في نفس الوقت بنقعد برا عشان شغل عبد المجيد
سبحان الله : مبروك حبيبتي هذي حياتك تستاهلينها
رؤى : صوتك مو عاجبني فيك شي صاير شي ماعرفه
هند : رؤى تكفين اسألي عن غالية في المستشفى
رؤى : غالية ! من غالية قصدك الممرضة ليش هي رجعت تداوم ؟
مسكت نفسي بقوة عشان اقدر احكي : لا هي داخله امس بحادث سيارة
فجعتني بكلامها : هند من جدك ؟
ما حسيت بنفسي وانا احكي نسيت وش هو رائد لها او وش كان : ايه هي ورائد كنت معه يوم توفى ما قدرت اروح لها
رائد مات لا مو من جدها اكيد تمزح معي .. مآحسيت بنفسي ؛ فقدت وعيي
***
ما قدرت اقعد في البيت اكثر بكيت رائد وفراقه ... أنا كنت السبب ما قدرت اسوي له شي
: سامحني رائد سامحني ما خدمتك يوم احتجتني
من حقه علي اني انفذ وصيته ؛ قمت تسبحت بدلت ورحت للمستشفى اتطمن على زوجته و اولاده
\
كان لكل طفل دكتور عجزت القى دكتور المصاب كل ما سألت في مكان اروح ما القاه .. رحت اشوف الثاني
كان في الحضانة جسمه حيل صغير و موصل بجهاز الدكتور قال سليم طيب ليه الجهاز سألت النيرس قالت عادي يحتاجه لانه صغير
سرحت افكر فيه وفي اخوه اللي ما شفته للحين ، سبحان مغير الاحوال امس كان بجنب اخوه و امه بجنب ابوه الحين هو هنا و اخوه تحت الملاحظة امه مغيبه و ابوه تحت الارض
: يا رب كن عوني يا رب و قدرني انفذ وصية ابوهم ، الله يرحمك يا رائد ليش حملتني ليش
فارس : حط ثقته فيك
لفيت بسرعة للي وراي .. كان الدكتور اللي في الطوارئ
فارس : انا فارس حكى لي عنك رائد كثير تمنيت اقابلك في ظروف افضل
مد يده مصافحني مو لازم يقول شفت الحزن في عيونه
نواف : الوصية مشتركه بينا
فارس : بعيوني الله يقدرني .. انا جاي اتطمن عليهم
نواف : هذا الطفل سليم الثاني ما شفته
فارس : توني جاي من العناية المركزة عند امه والحين بروح لأخوه تقدر تجي معي
نواف : كيفها .... غالية
فارس : بدخلك لها بس تعال معي الحين
ماقدرت احكي له وضعها وش اقول له عايشه على الاجهزة و نصها مشوه !
***
صلينا عليه شالوه الرجال متجهين للمقبرة كنت انا وسارا ولين وبعض الاقارب معنا بنات ماعرفتهم والكثير عزانا لين منهارة على الارض تبكي لاحظت البنات اللي كانوا معها ثلاث يهدونها وحده منهم ملامحها مو عربية طلعنا للبيت ولازالوا معنا
بدا الناس يتوافدون علينا معزين البعض ما يلبث ويطلع بس البعض قاعد
طول وقتي من كنا في المسجد وانا ادعي له انا صح مع الناس قاعده بس عقلي مو معهم كانت سارا اللي موقفه معها البنات الثلاث وام مساعد اخت عبد الله الله يجزاهم كل خير
***
في مجلس الرجال كان الصمت هو الصوت المسموع يقطعه سلام الرجال داخلين او طالعين
كنت واقف معهم عمي فهد وجهه مسود من الحزن ابوي سيف ما كان اقل من حال عمي سعد اللي كل شوي يمسح دموعه ونواف اللي كان سرحان كان معنا بعد الدكتور فارس و اتوقع اخوه لانه يشبه له وفيه بعد كم شخص ماعرفتهم
كان هذا حالنا نسقبل المعزين لين اذن لصلاة العشاء لمدة ثلاثة ايام متالية
***
الايام الماضية كلها ضيقة بالنسبة لي وللي حول بعد ابوي يقضي يومه في المسشفى و دلال نفس الشي نواف يتردد على المستشفى كثير خصوصا عند الاطفال
و الحال صعب في بيت عمي فهد
جالس في حديقة البيت قبل الغروب ما كنت افكر ولاني سرحان كنت بس في حالة مراقبة للجو ، سبحان الله دوام الحال من المحال
: عزوز
عبد العزيز : سمي يمه
رشا : وش تسوي هنا فيك شي
عبد العزيز : لا ابد اراقب الغروب بس
رشا : يضايقك احكي معك
فرحت من زمان ما طلبت تحكي معي : لا بالعكس يمه تآمرين انتِ
رشا : عبد العزيز انا بوضح لك ان مالي علاقة في حادث عبير
قلت باهتمام : اسمعك يمه
رشا : الشقة احترقت بفعل ولد عمها زوجها الاول و هو اللي يعرف وين اخوها
عبد العزيز : زوج من و اخ من ؟
رشا : وش البلاهه اللي فيك أكيد عبير مرت ابوك
عبد العزيز : يمه وش دراك انتِ ؟
رشا : ببساطة اقولك كنت اراقب وضع عبير و اعرف كل شي ابوك يسويه لها و اعرف بعد انه رجعها وهي ما تدري وكل حياتها اعرف عنها
عبد العزيز : ليش يمه ساكه ما كلمتي
رشا : مايهمني ولو كنت اراقبها عشان بس اضمن ان ابوك مو معها ما كنت متحمله فكرة انه يحبها ويكرهني ، انا بعد انسانه عندي مشاعري و لا ابي أحد يشاركني
لي حق انحب مثل ما حبيت .. بس للأسف ابوك ما قدر هالشي الى اليوم
عبد العزيز : يمه انتِ السبب لو ما كان يحبك انا عمري ما كنت صغير و شايف وعارف كل شي و الله اعلم وش اللي كان قبل ما انا اميز !!
رشا : ما يهمني ..
سكتت كأنها تفكر ثم نطقت : ابي اشوف دلال جيبها لي
***
كنت واقف مع الوالد اللي يناظر لغالية بينا حاجز زجاجي منومه في العناية المركزة ولاهي حاسه باللي حولها منظر الاجهزة حولها مرعب
جهاز للقلب و جهاز للتنفس و جهاز لغسيل الدم و جهاز و جهاز ... الخ
الوالد تعبان مو راضي يقعد في البيت مستعد يقضي يومه يناظر لها على نفس هالوضع ما كنت اتركه لا انا ولا عبد العزيز اللي وصل من ثواني بس
: ها يبه ما ودك تروح ترتاح
سيف : راحتي هنا خلني براحتي
نواف : لاتحاول وتتعب عمرك انت خلك معه و شوف وش يحتاج
عبد العزيز : نواف خذ دلال لبيتنا الوالدة تبيها
تعجبت : وش تبي فيها !!
عبد العزيز : مدري بس تبيها ماتوقع شي مهم
نواف : زين انا بروح اشوف الاطفال ثم اروح لها كلمها تتجهز
عبد العزيز : تم الله معك
مشيت طالع من المبنى متجه لمبنى مستشفى الاطفال وصلني اتصال من الدكتور فارس
: نواف وينك ؟
صوته ما طمني : أنا رايح لمبنى الاطفال وش فيك أنت ؟!
فارس : تعال بسرعة تكفى
نواف : هذاني جاي .. ليه صار شي ؟
فارس : الطفل الضعيف ... مات
.
.
.
.
تم الجزء الثلاثون



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الحادي و الثلاثون ~

*****
بعد مرور ثلاثة أشهر
*****

ﺂ̷̲ﻧ̲ﺂ̶̶̶̶̲̲̲ ﺑ̲ﺭﺂ̶̶̶̶̲̲̲פ̨ﭠ̯ﯾ̃̐

في الشركة ..
كآن عبد العزيز في مكان ابوه وهو المتصرف نواف مو مخليه لحاله كان خير الدعم له لأنه اصلا شاطر بشغله اثبتوا انهم قد هالمسؤولية في فترة تعتبر بسيطة جداً من عمر الشغل ...

على طاولة الغدا مع والدتهم في البيت ..
نواف : عزوز انت اقعد اليوم مع الوالد أنا ما اقدر مشغول
عبد العزيز : اووك بس ليش فيه شي في الشركة ؟
نواف : لا مو مع الشركة بطلع مع دلال و سيف
عبد العزيز : ليش طلعوه ؟
نواف : ايه كتب له دكتوره خروج
عبد العزيز : زين تسوي فيهم خير وخذ في طريقك هند
نواف : كلمت دلال قالت انها تبي تقعد مع غالية
عبد العزيز : الله يحرسها هالبنت وربي كبيرة
رشا : وهند ذي كم عمرها
نواف : كبر غالية او اكبر شوي
عبد العزيز : اكبر بسنة
رشا : وش يدريك
عبد العزيز : سألتها
رشا : وليه ان شاء الله تسألها أصلاً أنت وابوك كذا خلاص راح الحيا تسولف معها و تسألها امور خاصة وابوك اربع وعشرين ساعة معها
ابتسمت فهمت وش تقصد امي لفيت لعزوز اللي قال
: يمه وش فيك اسم الله علي ترى بس مجرد سؤال حبيت اعرفه بعدي زين منها جاهدت لين تغير القسم اللي تداوم فيه عشان تقعد بجنب غالية و حاطه بالها حتى على الوالد في الوقت اللي انتِ هنا ولا فكرتِ فيه
رشا : وليش افكر فيه آخر همي
نواف بنغزه : علينا يمه علينا !! أجل وش كانت النغمة اللي بصوتك من شوي كأني لمست غيره
رشا : يلا عاد بلا كلام فاضي .. قال اغار قال على من ذاك الشايب ؟
عبد العزيز بهمس : والله انه اشب منك
ما قدرت اتحمل ضحكت من كلمته
رشا : ما اذكر اني قلت شي يضحك !
نواف : سلامتك يمه ، الحمد لله أنا طالع لدلال وسيف
رشا : جيبهم وسير علي طيب يمه
بعمري وحياتي ما توقعتها تطلب تشوف ولد غالية : إن شاء الله يمه

***

هنادي لآهيه مع زوجها وتسير علينا اوقات وليد ما زال عالق بين السما والارض فارس مشغل باله بكذا شغله الله يكون في عونه دانية و معاذ و رهف ما في مثل هبالهم لا انضمت لهم رهف مجانين وربي ... كنت مع الوالده في الصالة
: يمه أصب لك قهوة
أم فارس : لا يمه اصبري لين يجي ابوتس
شروق : يمه خالتي لمياء كلمتك ؟
أم فارس : لا و الله ليش
شروق : مدري جنان دقت علي تقول بيسيرون علينا
أم فارس : حياهم الله ، ورجلتس معهم
شروق : مدري بس ما اتوقع يجي كان يقول عنده شغل
أم فارس : زين حياهم ؛ الا يمه وش رآيتس في جنان تنفع لفارس
شروق : يمه من جدتس تحكين جنان لفارس !! لا يمه لا تفكرين في الموضوع ولا تهوجسين فيه ما تنفع أبد
أم فارس : ليه بنت خالتس اولى من الغريبه اللي ما نعرفها
شروق : يمه فارس يبي له وحده متفهمة وتصبر عليه جنان ما تنفع جنان يبي لها وآحد عصبي
أم فارس : يلا عاد لا تقولين تسذا عن بنت خالتس
شروق : يمه قلت الصدق وبعدين فارس أبي له وحده ثانية بس انتظر الوقت وآخذ شوره عشان اسألها
أم فارس : من هي
شروق : يمه تعرفين صديقتي هند الممرضة اللي قلت لتس انها مع فارس بالمستشفى
أم فارس : بس هو ما يبي موظفة
شروق : ما عليه يمه نحاول بعدين البنت ما عليها كلام وهو يشوفها اكثر مني وجميلة بعد
أم فارس : والله مدري عنكم اللي تشوفونه
شروق : رضاتس يمه أهم شي
أم فارس : الله يرضى عنتس و عن اخوانتس وخواتس ، الا هو وينه فارس دوامه الصبح وين راح ؟
شروق : صديقه جا و طلعوا سوا ...

***

في المستشفى .. قسم العناية المركزة ....

كانت لها غرفة خاصة مزوده بكل الالات و الاجهزة اللي تحتاجها موصلة فيها اضافة للغيبوبة اللي فيها مازلت تتعالج من اصاباتها غير ان التشوه اللي صار لها تم تجميله
ابوي كل يوم هناك على مدى ثلاثه شهور ما فارقها يوم اهمل شغله وتجارته وصار يقضي اغلب يومه هناك اوقات يقدر يدخل لها واوقات لا بس المهم يكون قريب منه
واقفين عند الباب كنت اقنعه اوصله على طريقي لكنه رافض
: يبه تبي شي اجيب لك شي
سيف : لا بس خل عبد العزيز يمرني بعد العشاء في البيت
نواف : اصلا هو راح يقعد معك اليوم
سيف : ما يحتاج خله يمرني
نواف : إن شاء الله ، شفت سيف الصغير
سيف : دلال تبي تمرني معه قبل ما تطلعون
نواف : زين انتبه على نفسك واي شي تبيه كلمني أنا مشغول كنت قعدت معك
سيف : الله يسهل دربك
رجعت أناظر لغالية اللي كانت معها صديقتها الممرضة هند الله يجزاها خير هالبنت اصرت تنقل لهالقسم وتبقى قريبة منها طلعت لي بعد ما راح نواف
: خلاص يا عم انت روح ارتاح أنا ما وراي شي دوامي خلص بقعد معها
سيف : ان شاء الله بروح بس اي شي يصير كلميني على طول
هند : لا توصي من عيوني
سيف : الله يرضى عليك يا بنتي

***

طلعت من عند غالية مريت قسم الاطفال أشوف وش صار مع دلال و سيف ولد غالية ..
اسم الله عليه كبر صار يتحرك ؛ كان في المستشفى له يومين واليوم بيطلع لانه تعب فجأة الله يشفيه ويشفي امه ويقومها بالسلامة
شفتها تمشي معه من بعيد .. كان مبتسم اغلب وقته
: يشبه ابوه
ما التفت بس عرفت اللي وراي من صوته : نسخه مصغره
ابتسمت : الله يخلي له امه
فارس : آمين
سيف : وش يقول الدكتور
فارس : حالته مو سيئة و هو متجاوب مع العلاج وكتب له خروج
سيف : ......
فارس : بس شآك بوجود ضعف في النظر و ممكن يعيش فيه باقي حياته
سيف : ممكن الوراثه تتدخل في ضعف البصر ؟
فارس : الوراثة تدخل في كل شي
سيف : يكون الضعف وراثي ؟ ، ام غالية كان بصرها جدا ضعيف
فارس : ببلغ دكتوره
مشى باتجاه دلال اخذ منها سيف و صار يلعبه فرحان فيه كأنه ولده .. تميت اناظر لهم
دلال : يبه وين نواف ؟
سيف : ينتظركم بالسيارة
دلال : زين أنا بروح معه تآمر شي
سيف : الله يحفظكم

***

كنت قاعده بجنب غاليه احكي لها عن سيف ؛ ولدها ...
: تصدقين غالية ، سيف ولدك يوم يصير عند لين يصير مرره ملقوف و غيور من اروح لهم يصحى من النوم ولا يبيني اشيل رائد يصير يبكي بس احطه يسكت
طول ما انا عندهم يكابر ما ينام اول ما يحس او يسمع اني بطلع وقتها بس ينام
سكت افكر وش احكي لها ، تذكرت وش سوا للين
: هههههههههه جنن لين مسكينة رحمتها من كم يوم دقت علي تقول خايفة يكون فيه شي ما يبي يسكت طلع يتدلع عليها يبي ينام بحضنها
قالت خلاني امه غصب
ما قدرت اكمل نزلت دمعتي تذكرت الفرحة اللي كانت في عيونها وفي عيون رائد كل ما شفتهم ينتظرون هالاولاد الحين ولدهم عمره ثلاثة اشهر لا هي شافته ولا هو بعد الله يرحمه
كنت احكي لها كل شي حلو يصير احاول ما اتكلم بشي سيء لو اضطريت أعيد لها المواقف الجميلة وحتى الذكريات القديمة الحلوة احسها سامعتني مابيها تتكدر وهي ما تقدر تشكي
دخل الدكتور فارس : كيفها اليوم
هند : على حالها
فارس : خلصتي السوالف عليها
هند : اكرر الجميل منها و سيف ما يقصر سوالفه ما تخلص
فارس : هههههههه الله يحفظه
هند : دكتور تقدر تآخذ اذن للطفل يزورها
فارس : فكرت من قبل و طلبت بس رفضوا طلبي أكثر من مرة
كان بودي يزورها يمكن تحس فيه

***


ﺂنـﺂ بشـۆړُﮑ


كنا قاعددين مع خالتي رشا من دخلت ما سولفت معي مجرد سلمت بس كانت كل شو تلتفت تناظر في سيف اللي كان فوقي ما خفت علي نظاتها له وانا العبه ونواف حضر المشهد كله .. عرضت عليها تشيله لأني اعرف الكبرياء اللي فيها ما راح يسمح لها تطلبه
: خالتي رشا جربي تشيلينه يجنن جميل مررة خفيف

رشا : لا لا مابي اخاف يوسخني
ابتسمت من داخلي عليها تخافين يوسخك اجل : لا ما عليك يا خاله مؤدب ولدي
رشا : طيب وما يبكي ؟
دلال : بالعكس شوفيه شحلاته بس يوزع ابتسامات
رشا : زين عطينيه
فعلا عطيتها اياها كانت تناظر فيه حتى ملامحها لانت للحظة اجتمعت فيني لقافة الدنيا بس أبي ادخل مخها اعرف وش فيه بالضبط !!
نست نفسها معه كانت تلاعبه وتسولف عليه هو بعد مندمج معها حتى يوم بكى سكتته بطريقتها
شفت نواف شلون يناظر لهم همس لس : هالولد سآحر
دلال : يحق له تلومه !!
نواف : ماتوقع يمدينا نطلع مكان ... خليها مرة ثانية
ابتسمت له ولا رديت ، رجعت نظري لهم

***

مني متحمل مسؤولية ولد و بعد عنده شغل صح أنا حبيت و الوالد ما راح يقصر معي ، بس انا قررت بيني وبين نفسي ما راح اكرر تجربة ابوي وانا عارف ان نهايتها الفشل وا اختلف السبب هو كان يعرف بحبها له عشان كذا تجرأ بس أنا للأسف أعرف حقيقة حبها لي مستحيل اخليها ام اولادي
رن جوآلي ورديت
: آمر يبه
سيف : وينك أبطيت علي
عبد العزيز : إن شاء الله مسافة الطريق بس


***

ما طولت في المستشفى كلمت دكتور سيف الصغير و طلعت رجعت البيت لقيت الوالدة وشروق في استقبالي
سبحان الله حريم ماغير يهذرون و يتقهوون
: السلام عليكم
: و عليكم السلام
أم فارس : هلا يمه وينك وين رحت
فارس : رحت المستشفى عند سيف اشوف دكور طلع من شوي
أم فارس : وكيفه ان شاء الله احسن
فارس : الحمد لله بس يمكن مشكلة في النظر وجده قال يمكنه وراثه
شروق : الله يعينه
فارس : آمين
ام فارس : الا يمه متى تبي تفرحنا فيك
فارس : أنا وين و أنتِ وين لاحق ان شاء الله يمه لاحق
أم فارس : متى بس قلنا تخلص الدراسة وخلصت وظيفة وتوظفت ولك سنتين وش بقى
فارس : يمه الله يخليك
شروق : فارس بجد لازم تتزوج عل الاقل اخطب الحين اخاف تروح علينا البنت
فارس : بنت أي بنت !!
شروق : الممرضة صديقتي هند اكيد تعرفها اكثر مني
من قالت هند وانا رجعت بذاكرتي ليوم الحادث نسخة منها نفس الملامح ماحسيت بنفسي يوم نطقت
: هند تشبه لك صح
فاجأني سؤاله هند تشبه لي أنا : من جد فرووس هند تشبه لي انا ! بعدين وين شفتها
فارس بثقة : شفتها وخلاص
شروق : طيب وش رايك فيها تنفع صح
فاارس : امممم هي حلوة وعاقلة وواعية والف من يتمناها ب للأسف أنا مو منهم
شروق : ليش دام كل ذي مواصفاتها
فارس : شروق افهميني أنا مابي اتزوج هالفترة بعد هند مو اللي في بالي انا اعرفها زين
شروق : براحتك بس تتوقع بتركك وراك وراك لين ازوجك
أم فارس : الله يخليكم لبعض يا بعدي

***

رحت للوالد بطلب منه حسيته موضوع مهم دامه طلبني و دق اكد علي ..
: يبه آمرني وش بغيت
سيف : ما يآمرك ظالم بكلمك بموضوع والشور لك
ما قلت لكم : هلا يبه
سيف : ما راح ادخل معك في مقدمات ، أنت فكرت في موضوع زواجك
عبد العزيز : يبه مو وقته خل غالية تقوم بالاول بعدين
سيف : الله وحده العالم متى بتقوم ممكن بعد عشر سنوات بتظل تنتظرها 10 سنوات !!
عبد العزيز : على الاقل خل تعدي سنة بعدين تبي الجد أنا فكرت و ما اقدر اتزوج
سيف : اكتشفت انها ما تصلح صح
عبد العزيز : وش دراك يبه
سيف : كنت ابيك تحكي معي وتطلب رأيي وقتها أنا راح اقولك اللي عندي واقولك نظرتي لها
عبد العزيز : يبه أنا عرفت انها ما تحبني تحب فلوسي
سيف : زين انك عرفت من نفسك أنا ماكنت راح اتخلى عنك واخليك تتورط عشان كذا لمحت لك من قبل لو ناوي عرس
عبد العزيز : لا الحمد لله مآبي
سيف : الحياة ما بتوقف عليها ترى فيها غيرها كثير وعندك هنا وحده ما تسوى ظفر لها
عبد العزيز : من هي !!
سيف : هند .. لأني ابوك أبي مصلحتك اقولك اخطبها لا تضيعها من ايدك فرصة ما تتكرر
عبد العزيز : هند يبه ما غيرها
سيف : لك الحق تفكر بس لاتبطي أخاف تروح منك لا تنسى كلم دلال وامك
كأنه كان داخل مخي وانا افكر !!


***

مرت كم يوم لي ما سولفت مع دانية ليتها تجي مدرستي بس طفشانه كثير كثييير
ياسمين من تزوجت قطعتني .. البيت طفش و الانسة شذى اللي كنت اطقطق عليها ما غير نايمة وسهرانة طول الليل ما عليه عندي دانية
نزلت للصالة لقيت امي تتفرج على التلفزيون ، الله يكون بعوني
: يمه يمه يمه
فايزة : وصمخ اسمع انا وش تبين
رهف : يمه تكفين طلبتك وربي طفشانه
فايزة : وش اسوي لك طيب
رهف : يمه ابي اروح لدانية تكفين يمه
فايزة : ماعندي بنات يزورون
رهف : يمه طلبتك تعالي معي طيب
فايزة : وانا وش يوديني لناس ماعرفهم
رهف : يمه اخت دانية صديقة ياسمين و مو اول مرة اروح هناك
فايزة : كانت ياسمين معك اما الحين لحالك لا عندهم شباب في البيت
رهف : يمه واحد دكتور مداوم و الثاني ماعمري شفته بس اسمع فيه دوم مسافر و الثالث صغير وما يقعد بالبيت
فايزة : ما شاء الله عارفة العائلة ووضعها
رهف : يمه يمه تكفين
فايزة : حمى تصيبك قومي اخلصي علي ويأذن العشاء انت هنا
رهف : يمه تسع تسع تكفين آخر طلب هالاسبوع
فايزة : قومي ضيعتي علي المسلسل و كل شوي بدق عليك

***

في المستشفى ...


كنت ماشية خلاص بطلع مرهقه أبي فراشي الساعة تبي تصير اربع رحت ألبس عبايتي سمعت شخص يناديني ما قدرت ما ارد انا في المستشفى ولازم ما اطنش اي نداء ، لفيت لجهة الصوت بس ما تكلمت ما كان موظف
:السلام عليكم
هند :وعليكم السلام
عبد العزيز : ممكن احكي معك هند
هند : انا انتهى دوامي طالعة للبيت الحين فيك تجي بكرة
عبد العزيز : السالفة ما تتأجل لبكرة
عرفت وش يبي ليش ما تبي تفهم قلت لا من قبل و كررتها افهم علي
: معليش بوقت ثاني
قرب مني و مسكني من ذراعي وجعني و وقفتنا غلط ما عرفت وش اسوي
: الله يخليك بعد عني
عبد العزيز : ليش رفضتي
هند : ما افكر في الزواج
عبد العزيز : أبي سبب مقنع
هند : ما افكر في الزواج اتركتني بحالي
عبد العزيز : مو قبل ما تقولين موافقة
هند : لا مو موافقة وخر بعد عني
عبد العزيز : لو انتِ عنيدة انا مجنون وماهمني احد
هند : ولا حتى ابوك مو كافيه اللي فيه
عبد العزيز : قوليها ولا ...
ما قدرت اسوي اي شي انا في موقف لا احسد عليه : موافقة خلاص موافقة اتركني
ابتسم ابتسامة عريضة : اليوم اختي بتجيكم البيت
هند : الله يخليك لآ تسوي فيني كذا
عبد العزيز : و ش سويت !!
هند : لا تجبرني على شي مآبيه
عبد العزيز : وليش ماتبين ؟ فيه شي احتاج اعرفه !؟
هند بألم : راح اقولك كل شي تعال معي
مشيت معها توجهنا لخارج المستشفى .. ما افرط في هالبنت دامها اختيار الوالد

.
.
.
.

تم الجزء الحادي و الثلاثون



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الثاني و الثلاثون ~

ﻟﺣﻅة

أحس بثقل و ألم في كل جسمي و حتى راسي يالله الم قوي ما قدرت احرك منه ولا شي في جسمي ، فجأة اختفى الالم
قدرت افتح عيوني اشوف سواد بعده الرؤية بدت تتوضح لفيت بنظري حولي ما شفت غير بياض بس قدرت اميز صوت كأنه صوت آلة حاولت أحرك راسي باتجاهه آلمتني رقبتي رجعت و ظليت على حالي ما قادرت احرك شي من جسمي ... استرخيت تماما استغربت من الثقل اللي على ايدي اليمنى ابي ارفع راسي اشوفه بس خفت اتألم جتني فكرة اني احرك ايدي وفعلا قدرت احرك كفي بس جمعت قبضتي سمعت صوت قوي للجهاز رن من حولي
حسيت بحركة في ايدي اللي مآسك فيها ايد غالية قمت وقفت ناظرت لها
عيونها مفتوحة : غالية

\

مو قادر اصدق طلعت من غرفتها بسرعة اشوف الدكتور او اي احد غالية قامت تحركت انا حسيت فيها الجهاز حس فيها
لقيت الدكتور وخلفه عدد لابأس فيه ممرضات
: دكتور دكتور تعال شوفها قامت قامت بنتي قامت
من فرحتي ما تحركت وقفت في نفس الممر ، سجدت شكر


***

لحقتها ومشيت وراها وانا ساكت ما تعبت مخي افكر في الكلام اللي تبي تقوله لأني وبكل بساطة أبيها طلعنا خارج المستشفى كان في كراسي و ناس رايحه وناس راجعة قعدت معها على نهاية كرسي وهي بداية الثاني كانت بينا مسافة بسيطة جداً
: تفضلي هند اسمع لك
هند : أنا بسألك سؤال قبل ما اقولك اللي عندي
عبد العزيز : آمري
هند : أنت ليش اخترت تتزوجني من بين كل الناس ؟!
عبد العزيز : اسمعي يا هند أنا من زمان عندي فكرة زواج بس رجعت شلتها لأن اللي كنت ابيها ما تستحق تكون ام لأولادي ، لو بتزوج وحده لازم اكون اعرف اخلاقها و من هي زين
ببساطة أنتِ اختيار الوالد اللي ما لقيت عليه اي غبار
هند : بس أنت ما تعرف من أنا ولا عائلتي ولا اي شي غير اني الممرضة هند
عبد العزيز : عرفت اخلاقك وهذا مهم ، ممكن تقولين وش الكلآم اللي تبين تقولينه ؟
هند : أنا ماعرف من أهلي أحد غير أمي اللي توفت بحريق من زمان بعيد مآعرف لا اب و لا عم ولا خال عشت وحيدة عند عائلة كان واحد من اولاد الحرمه يبيني لهواه رفضت أني اكون اللي يبيها ما تردد أنه يملأ راسي بكلام مافيه صحة عني
سكتت كأنها اللي تآخذ نفس وبعد مدة كملت
: طردتني الحرمة وانا توني داخله الكلية ماعرف احد و لا لي مكان اروح له قالت مابيك تشوهين سمعة بناتي زين اني فتحت لك بيتي وانا ماعرف انتِ من بنت من حتى اللي قالت انها امك تخلت عنك واضح لقت لها حياة قررت تعيشها بعيد عنك لأنك ما تشرفينها !!
كان كل كلامها صدمات غير متوقعة أبد .. كنت بس أناظر لها وهي تحكي كانت منزلة راسها و واضح ألمها في صوتها ومع كذا خلصت حكيها وسكتت
: طيب وش المغزى من هالقصة
قامت وقفت ورفعت صوتها : ماتفهم انت !! لازم اقولك أنا وش حتى تفهم !
ابتسمت لها : مآيهمني كل اللي قلتيه عائلتك وأهلك لو موجودين على عيني وراسي مو موجودين نقدر نكمل حياتنا
حسيت بدموعها وصوتها اللي تغير : عمرك ما راح تستوعب
عبد العزيز : أنتِ اللي ما راح تستوعبين أنا ما يهمني كل ذا بعدين أنا مرتاح لهالسالفة ما يخصك في الباقي ، موافقة علي هند ؟
هند : وبعدين معك !!
عبد العزيز : روحي يلا تكشخي و تسنعي ولا كذا بتقابلين رجلك الليلة
ما لقيت أي تعليق ، هذا من جده !!

***

كنت في مقهى مع فارس وليد و سعد نسولف ونغير جو الروتين
: ها شباب العشاء وين اليوم
فارس : أنت قاعد تآكل وتبي عشاء من الحين اسم الله عليك
وليد : خله يآخي يمكن تجيه صحة على هالجسم
سعد : الا و الله جسمه راح فيها وين كان وش صار
وليد : ليش كنت صحيح
نواف : تقدر تقول بس أشغال ومسؤولية الله يعين
وليد : الله يعينك شكلك مثلي الكبير رامي المسؤولية عليك
فارس : ما سمعت سيد وليد
وليد : وانا الصادق انت طلعت نفسك من شغلنا ودخلت الطب
فارس : يآخي مآحبه ما اشتهيه شغلكم ذا خلني على طبي ومرضاي أحسن
نواف : لا انا عزوز مو مخليني كلنا سوا نشتغل بس أنا علي ادارة فرع البرا.....
ما كملت كلامي رن جوالي هذا الوالد رديت عليه
: هلا يبه آمر
سيف : نواف وينك
سيف : مع الشباب في كوفي تآمر على شي تبيني أمرك
سيف : تعال بسرعة للمستشفى
نواف : ان شاء الله بس و صاير
سيف : اختك قامت غالية قامت
ابتسم لفرحته وصوته المسرور : ان شاء الله مسافة الطريق بس
فارس : وش فيه الوالد عسى مو شر
نواف : غالية صحت
سعد : الحمد لله على سلامتها
نواف : الله يسلمك ، أنا بروح لها الحين اعتذر منكم
فارس : وين يآخوك كلنا بنروح سوا ...

طلعنا كلنا متجهين للمستشفى

***

كنت مو واعية احاول اركز بس اللي اعرفه ان حولي ناس و شخص آذاني كل شوي يفتح عيوني و يسلط عليها ضوء واضح أنه الدكتور ..
حاولت اتكلم أحكي بس مآش ما قدرت كلها ثواني وماحسيت بنفسي نمت وكأني رجعت للي كنت فيه من قبل

\

وصلنا المستشفى كان ابوي وعزوز موقف قريب من غرفتها رحنا له كلنا الاربع
: ها يبه بشر وش صار
سيف : والله علمي من علمك
عبد العزيز : ننتظر الدكتور يطلع
فارس : أنا بدخل اشوف ... هو دكتور في هالمستشفى و مصرح له
سعد : إن شاء الله سالمة
سيف : الله يسمع منك
كانت دقايق انتظار صامته غلفها الهدوء ماتعتبر طويلة طلع فارس ومعه الدكتور من عند غالية
الدكتور : الحمد لله على سلامتها فحصناها هي بخير لكنها محتاجة رعايتنا عشان كذا راح ننقلها للتنويم
سيف : يعني واعية وكل شي فيها تمام
الدكتور : ما اقدر اجزم لك لكن راح اخليها تحت ملاحظتنا وان شاء الله تكون بخير وصحة والاكيد انها تحتاج على الاقل جلسات علاج طبيعي
سيف : ليش علاج طبيعي يا دكتور
فارس : هي تعرضت لكسر و بعد نومتها على السرير كل هالوقت تحوجها له

أنا واقف معهم لكن عقلي في مكان ثاني هاللحظة ماعمري حسبت لها لكنها جت غالية ماعمرها شافتني الا يوم طقيتها ليت ايدي للكسر قبل تنمد عليها بس الحين هي وولدها مسؤوليتي ما راح أتركها

\

كنت مع غالية فرحانه لها ما قدرت اسكت كل شوي اضمها وابوسها زودتها عليها شفت ملامحها تغيرت توقعتها مستائه مني كانت تحكي معي وصوتها مبحوح كثير يالله يطلع
مررت ايدها على بطنها : وين بطني راح وين اولادي ؟!
توقعت منها هالسؤال بس مو بالسرعة ذي : بتشوفينه يا عمري ما عليه بخلي دلال تجيبه لي
غالية : دلال ! اختي دلال وينها ليش ما اشوفها أبي اطلع منها
هند : اهدي غالية بنطلعك بس ما يصير عشان صحتك
غالية : ليش وش فيها صحتي مافيني الا الخير اصلا ليش انا هنا من جابني وينه رائد ايه رائد انا طلعت معه وينه وين راح ليش ما اشوفه
هند : غالية تكفين اهدي الحين بننقلك بعدين بسمح لهم يشوفونك
غالية : وعد ؟
هند : وعد
غالية : وهذاني سآكته بسرعة اخلصي علي
رحمتها على اللي بتعرفه صعب صعب كثير عليها وفي نفس الوقت ضحكني كلامها خصوصا مع صوتها المبحوح

***


ۆﯾﻧگـ ﯾآ ﮑﻟ ﺂﻟﺂﻣ̝̚آﻧ

أخذت سيف الصغير ورحت فيه لخالتي رشا تعودت عليه و هو بعد كان في حضنها وحنا نسولف عن زواج عبد العزيز
: بكيف ابوه انا ما اتدخل في زواجه بس نواف علي بزوجه بنت اختي
دلال : خالتي على الاقل وجودك مهم لو ابوي قال بيزوجه عبد العزيز بيفرح كثير
رشا : ابوك اختار له هالبنت أنا ما يخصني مايعرف من هي ولا وش تطلع
دلال مستفهمة : ليش من هي وش تطلع ؟
رشا : ليش ابوك ما قال لك ولا معقولة ما يعرف !! المهم انا بقولك هذي امها صديقة مرت ابوك اللي ماتت في حريق شقتها كانت معها
دلال : من جدك خالتي
رشا لا مبالية : ولا كان معروف لها اهل ولا زوج ما غير هي و هالبنت و الحين البنت لحالها والله اعلم وشلون ربت نفسها
دلال : خالتي البنت كويسة مآحد يقدر يفتح فمه بكلمه عليها كانت صديقة غالية من قبل ولنا اكثر من 3 أشهر كل يوم معها ما شفنا عليها شي
رشا : بكيفكم أنا ما اتدخل و نواف لشذى
سكت عنها مآبي اناقشها زود التفت للتلفزيون اناظر وانا مو معه رن جوالي
: هلا عزوز .......


***

نقلنا غالية لغرفتها في قسم التنويم كانت غرفتها مزدحمة ابوها اخوانها الدكتور و ممرضتين غيري تحتاج معها مرافق بعد
طلع الدكتور والممرضات وجيت ماشيه بلحقهم مسكني عبد العزيز همس لي : وين رايحه خليك هنا
هند : معليش خلني اروح ماله داعي وجودي
عبد العزيز : طيب براحتك بس لا تبعدي كثير ما خلصت كلامي
هند : الساعة 8 لازم انام وراي دوام الصبح
عبد العزيز : زين انتبهي على نفسك وقفلي عليك الابواب
ابتسمت من تحت نقابي يحرّص علي بعد !
: إن شاء الله ، طلعت تاركتهم لقيت دلال معها سيف الصغير ماشية في الممر
: مساء الخير
هند : اهلا مساء الورد ادري تسألين عن غرفتها
اشرت لها غلى الغرفة اللي على اليمين بجنبي تماماً : هذي
دلال متحمسة : يعطيك العافية بدخل لها الحين كثير مشتاقة لها
هند : الله يعافيك
هي دخلت وانا رحت طالعة من المستشفى تعبانه أكثر شي ...

***

رجعت البيت و تسدحت في الصالة كنت شوي مرهق فواز كان يطامر لأول مرة اشوف ان لين معها حق الولد ذا مزعج و بس يطامر و الصراحة هو كبر لازم القى له شي يشغله ، يصبر علي
: فواز
فواز : سم يبه
سعد : وين امك واخوانك وعمتك
فواز : عمتي لين توها طالعة غرفتها كنا نشوف مسلسل انتهى من شوي و ماما و عبود ورويد فوق يتسحبون
سعد : وانت وش تسوي هنا
فواز : ألعب
سعد : الحين الركض و المطامر لعب اقعد لا تتكسر
فواز : يوووه يبه وش فيك صاير مثل عمتي لين بس تقعدني ترا المطامر رياضة مابي اصير دب بعدين ما ادخل مع الباب
ابتسمت عليه طولة لسان شكل لين تدخلت في جيناته
: اقول رح نادِ لي امك ولا تجي انت راجع دروسك وبجي اسمع لك
سارا : هذاي جيت حبيبي
قمت عدلت قعدتي : هلا واهلين وسهلين يا كل الغلا
سارا : فواز رح لاخوانك بسرعة انتبه على رائد
ابتسمت وانا اشوفه يطلع الدرج
: سارا
سارا : عيونها
سعد : غالية صحت من غيبتها

***

صمت عجيب بابا يتأملني مافي اي تعبير بوجهه ، هم ثلاثة ما كانوا غريبين علي .. اعرفهم واحد واحد بس اللي أنا أبيه مو موجود أمني و حياتي ما شفته حتى يوم فتح الباب اللي دخلت من وراه دلال معها طفل توقعت هو بس خاب ظني ...
ما قدرت ابي اضمها و ابوسها عطيت سيف لأقرب واحد مني و هو عزوز ركضت لها ضميتها بقوووة : الحمد لله على سلامتك يا قلبي
لازال صوتها مبحوح : الله يسلمك
دلال هي الوحيده من بينهم اللي اقدر اتجرأ و اسألها هالسؤال ، شديت على ايديها و انا اسألها
: دلال وينه رائد ما شفته ما جا عندي
كانت ضاغطة على ايدي سؤالها اثار فيني ردة فعل قمت وقفت اناظر لها ولأبوي بعد الكل تغيرت ملامحه ناظرتهم واحد واحد كل من هرب بنظره عني ، لا الله يخليكم لاتسوون فيني كذا انا ما اقدر انقل لها خبر مثل ذا احدكم ينطق يخلصني من هالورطه

تقدم لها عبد العزيز معه سيف : شوفي غلو هذا ولدك سيف
ناظرت فيه مو مركزة بس انتبهت ان فيه ملامح قوية من رائد رجعت نظري لدلال و الخوف بدأ يتسلل لي
: وينه رائد ليش ما تحكين قوليلي الله يخليك طمنيني عنه بس ابي اعرف انه بخير
ما جاني اي رد خفت وخفت اكثر صرت اتحرك ابي اقوم بس ما قدرت صرخت : وينه رائد انطقوا احد يقول شي ليش ساكتين
سيف : اهدي بابا اهدي انا بقولك كل شي
غالية : وشلون اهدا وذا حالكم أكيد رائد فيه شي
كانت في بداية انهيار تبكي وجهها محمر ، أنا كيف اقولها خبر مثل كذا صعب صعب كثير علي وعليها بعد
: عبد العزيز نادِ الدكتور بسرعة
طلع عبد العزيز و نواف أخذ سيف وعطانيه أنا كنت اتراجع لورا ما اقدر على هالموقف وابوي يحاول يهديها
نواف : غالية رائد مات
حسيت قلبي بيطلع من مكانه من قو الصدمة صار يدق بطريقة مو طبيعية حسيت قوآي خارت و حولي ضيق و كتمه بديت اشوف سواد تدريجي لين غطا على كل المكان ولاحسيت بأي شي ثاني

***

كنت قاعدة سوالف وضحك مع دانية اللي اقترحت ننزل المطبخ نسوي وصفة بسكويت سحبتها من الانترنت وافقتها بدون تردد لأن امي دقت علي قالت بتروح لخالتي رشا وبتمرني وهي راجعه يعني اكيد تبي تطول شوي على الاقل ، لبست طرحتي ونزلنا للمطبخ مرينا بالصالة كان معاذ معه واحد فيه منه على طول جا في بالي وليد ذاك المعلق على قولتها بصراحة وسيم جداً اول مرة أشوف احد كذا فهيت اناظر في الرجال وهو يلعب مع اخوه في البلايستيشن كله ثقل ورزانة حتى صوته ما يطلع مثل معاذ ابو حنجرة ...
دانية : معاذ وجع اذيت طبلة اذوني
معاذ : هههههه احسن تساهلين ؛ اووه رهف للحين هنا
لف علي وطاحت عيني بعينه وخرت عيوني بسرعه وهو بعد
رهف : ايه امي تبي تمرني بس راح تتاخر شوي
معاذ : زين عشان اهزمك انت ودانية بعد ، دانية تلعبين أول ولا هي
دانية : أنا أنا
كنت أراقب وليد يحكي بهدوء وثقة : لا وخري أنا بلعب ما خلصت
معاذ : وش فيك انت مهزوم وخر خلها تلعب
داينة بحماس : يس يس وخر وخر فوفا اقعدي هنا شوي لين اهزمه
رهف : لا انا بروح المطبخ
دانية : اقول اخلصي و اقعدي وليد شجعني عشان اهزمه لك
قعدت مضطرة جنب قطعه الجمال ذي مدري وش اسوي بنفسي احس بكتمه < البنت في مرحلة مراهقة بتصير تخق بسرعه ههههههههه

***

بدأ يرجع لي وعيي فتحت عيوني شوي شوي كان بابا قاعد بجنبي وماسك ايدي دلال بعيده نايم بحضنها ذاك الطفل و عبد العزيز و نواف جنب بعض قاعدين
همست بضعف : بابا متى مات رائد
سيف : حبيبتي ادعي له بالرحمة محتاج دعواتك
غالية : بابا وش صار ليش انا كذا ليش رائد مات
سيف : غلاي لاتفكرين الحين بعدين اقولك كل شي الحين انت محتاجة تتقوين
غالية : آخر ما اذكر كان رائد يسرع وهو يسوق اقوله هدي يقول مو قادر و لاني قادر اوقف السيارة بعده ما اذكر شي
سيف : خلاص حبيبتي لا تتكلمين تبين تبكين ابكي من حقك
ما صدقت كأنه صرح لي بشي ممنوع تركت دموعي تنزل مثل ما تبي بكيت وبكيت حسيت فيه طلع وتركني ونواف بعد راح معه
عبد العزيز : عظم الله اجرك غالية
ما رديت عليه ماعرف وش اقول اصلا ، اقتربت مني دلال معها الصغير اللي بدا يبكي
: غالية هذا ولدك انت و رائد شوفيه الله عوضك
كنت اناظر فيه وابكي بصمت دموعي مو مخليتني اشوفه زين كان يبكي مدري وش فيه ، صار تركيزي كله على هالولد
: وش فيه ليش يبكي
دلال : حاولي شيليه شوي يمكن يسكت
اخذته متردده خفت يطيح من ايدي بس هو كان خفيف قدرت عليه ضميته لصدري وشميته هذا اللي باقي لي من رائد ..

سكت ما سمعت له حس ، خفت يكون صاير له شي ناظرت بوجهه كانت عليه ابتسامة خفيفة جداً ، يشبه لرائد تذكرت ورجعت ابكي و ولدي في حضني
غالية : دلال أنا كنت حامل باثنين وينه الثاني
قطعت قلبي وهي تحكي ما عرفت وش اقولها ما فاقت من صدمة رائد ، ما قدرت اخفي دمعتي رفعت راسي امنع نزولها
غالية : عبد العزيز وين ولدي الثاني
ماعندي جملة ممكن تفيد في هالموقف تأثرت كثير من حالها قمت تركت لهم الغرفة
غالية : دلال وينه ولدي مات صح مات !
قعدت على طرف سريرها أبي اهون عليها الله يقدرني
: غلاي الولد الثاني كان مصاب و متأثر كثير بالحادث جسمه حيل ضعيف أنا شفته شلون كان في العناية المركزة الموت كان افضل وارحم له
بكت زود وهي تسمع لي
دلال : الله يرحمهم غالية ما تدرين هذا شفيع لك ولأبوه واخوه ان شاء الله
أخذت منها الولد واضح ضعفها وضميتها http://forums.graaam.com/images/smilies/graaam%20%2823%29.gif

.
.
.
.

تم الجزء الثاني و الثلاثون



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الثالث و الثلاثون ~


آﻟﺻﮃﻣ̝̚ة ﻗ̮ـ̃ۆﯾة ۆ ﺂﻟﺑﻧﭠ ﺿﻋﯾﭬة
ﭠﮑﭬﯾﻧ ﯾآ گـﻟ آﻟﻏ̣̐ﻟآ ﻋﻟـﮯ ﺣﮑﻣ̝̚ ړُﺑگـ ﻟآ ﭠﻋﭠړُﺿﯾﻧ


غالية مو بصحة وتحتاج مرافق انا بقعد معها بس سيف وين اخليه وصعبه اقول لين امسكيه انا بقعد عند اختي وراها امتحانات و هو يتدلع آخر الليل وهند بعد ثقلنا عليها كثير واصلا ما تقدر عليه لانها تداوم وتبي ترتاح مو ملزومة فيه والاصعب اني اخليه مع الشغالات في البيت
جتني فكرة خالتي رشا اكيد ما بتعارض .. خصوصا وهي حبت هالولد ، أخذت جوالي وطلعت تركت سيف نايم بحضن غالية اللي كانت تتأمله بصمت تام
: خالتي رشا شلونك
رشا : أنا زينه ما علي الا تعالي زين دقيتي نواف و عزوز وين
دلال : مدري بس هم مع ابوي
رشا : آها تقولين لي طيب و الصعنن شلونه نايم ولا صاحي
دلال : لا نايم بحضن أمه
رشا : طيب كيف سامحين له المستشفى عندها
دلال : الدكتور فارس جاب له اذن وانا اكلمك عشانه
رشا : وش فيه صاير له شي ؟
دلال : لا خالتي بس معليش اخلي سيف عندك لان غالية تحتاج مرافق وانا بقعد معها
رشا : وامه موافقة
دلال : هي ما تدري بس لازم اطلعه مو مسموح له
رشا : خلاص ارسليه مع اخوانك
ابتسمت : مشكورة خالتي الله يقدرني على خدمتك
رشا : خلاص عاد لا تصجيني وانتظره ترى
مدري وش تحس ذي الحرمة عليها مزاج !!

***

: يبه تعال معنا اكيد محتاجه وجودك لا تسوي فيها كذا
سيف : لا خلوني بحالي مابي ادخل عندها
نواف : يبه مو هذي غالية اللي كنت تواصل يومك بليلك عندها تنتظر متى تقوم
عبد العزيز : مو هذي غالية اللي ما ترضى عليها
سيف : لأني ما ارضى عليها مابي اشوفها تتألم وانا ما اقدر اسوي لها شي
عبد العزيز : يبه وجودك عندها يخفف عنها
سيف : وانا من يخفف عني
نواف : يبه هدية من ربك ليش تسوي كذا مو هذي بنتك اللي حلفت و دعيت علي بسببها مو هذي اللي مستعد تبيع الدنيا لجل عيونها هذا سواياك فيها
ما عندي رد وش اقول اصلا
نواف : يبه هذي غالية ؛؛؛؛ ما كنت بيوم اتوقع اني انا اللي بقولك من هي واذكرك بغلاها بس جا هاليوم يبه انا عندي سببي أنا ظلمتها من قبل انت وش عندك ليش حارمها وجودك يوم انها تحتاجك
سيف : ومن قالك اني ما ظلمتها و اذيتها حتى عذاب عذبتها
نواف : يبه هذا زمان مو هي اللي راضية عليك مو هي اللي تقول بابا غداك عندي ما بتغدا لين تجي يبه مو هي اللي قعدت على بابها 3 شهور ما غبت يوم تدعي لها و تطلب لها رحمة ربك
سيف : خلاص اسكت روح من وجهي انت واخوك مابي اشوف احد ابي اقعد لحالي
عبد العزيز : يبه ..
سيف : قلت كلمة ما ابي اعيدها
ما فاد معه شي جيناه باللين و الشده مو هذا سيف اللي اعرفه / مشينا تركناه لحاله !

***

كنت العب مع معاذ متحمسة صح هزمني وفرق بينا كثير بس انا عاجبتني الفكرة كنا نلعب و نصرخ ورجينا المكان رج انظم لنا فارس الدكتور هو يشبه وليد بس انا اشوف وليد اجمل
فارس : رهف هبلة فتحتي له الباب يسجل عليك
معاذ : فارس لاتخرب علي خلني اسجل اعلى نتيجة في حياتي
فارس : ايه تغش البنت هذا من كرم الضيافة
معاذ : لا تخليني اقولها ان دانية هزمتك
فارس : اسكت يا قليل الادب ركز ركز في لعبك بس
وليد يضحك : ههههههههه و الله وسكته البزر
لا لا الله يخليك لا تضحك انا ما اتحمل : معاذ يلا شغل
دانية : اقول فوفا قومي نصلح البسكويت اشتهيته
فارس : بتسوون بسكويت لا زين والله صرتوا حريم
رهف : وش على بالك امي معلمتني كل شي حتى غسيل الثياب
فارس : لا والله حرمه سنعه خلاص قولي للوالد بنجيك نطلبك لمعاذ يا حليلكم على قد بعض لآيقين
فتحت عيوني على آخرها : لو خلصوا الرجال في الدنيا
معاذ : ليه وش فيني مو عاجبك ولا ما استاهل
رهف : ايه بعدما تجنني وتخلص تعال تزوجني مشيت بغرور
: هذا اللي بقى كملت طريقي سعمت صوت فارس
: طيب وش رايك نطلبك لوليد ؟

قلبي دق .. لا مستحيل من جده يتكلم ؟!

***
دخلت غرفتها لي فترة واقفة بعدما دقيت على نواف يمر يآخذ سيف ، كانت على نفس وضعيتها تناظر ولدها اللي بحضنها شكلهم جميل وفي نفس الوقت يحزن
اقتربت منها : غلاي
رفعت راسها ناظرتني نظرة غريبة ، ما ردت
: غالية لازم آخذ الطفل الحين يحتاج يروح البيت ممنوع وجوده هنا
تحولت نظرتها لنظرة مرعبة خفت بصراحة ليش تناظرني كذا
غالية : وليش ان شاء الله أنا امه مو البيت
دلال : بس الادارة مانعين الاطفال الدكتور اخذ لك اذن على مسؤوليته
غالية : كثر الله خيره ، طيب بيروح البيت بس انا بعد بروح معه
صدمتني بكلامها وطريقته مو هذي غالية اللي عرفتها ، فكرت اغير طريقة كلامي على اني كنت لطيفة معها كثير
: غلو حبيبتي ما يصير كذا خليني آخذه وان شاء الله قريب تطلعين وتقعدين معه على طول
غالية بحده : دلال هذا ولدي ما يبعدني عنه شي الا لو الله كتب بس ما راح اسمح لبشر يكفي رائد و ولدي الثاني ومن قبلهم ماما انتِ مستوعبة وش انا فيه
دلال : مقدر ومكتوب لا تعترضين حبيبتي الله كتبه لك
غالية : دلال اتركيني في حالي مابي اناقش قلت اللي عندي ولدي يروح البيت انا معه ماعندي غير هالكلام
عطيتها ظهري صار الباب مقابل وجهي : غالية كلنا تألمنا كلنا بكينا رائد ومازال الحزن على فرقاه عندك ولدك الله عوضك فيه لا تصيرين انانية
غالية : أنانية لأني حزنت على زوجي و ولدي !!
دلال : ما قلت لاتحزنين ، بس تسوين كذا لا ، لاتعترضين !! أنا مثل ما تشوفين ماعندي لا ولد ولا زوج ولا حتى ام كلهم راحوا مالحقت اتهنا بأحد يوم جيت لك كان تراب ولدي لسى ما جف ما كمل ولا حتى شهر
فاجأني كلامها حيل لفت علي كملت : أنت حرة ، طلعت وخلتني لحالي

***

ما صدقت غالية قامت من غيبتها ، متى شلون وليش محد قال لي
: سعد تكفى أبي اروح لها تكفى سعد
سعد : يا بنت الناس الحين اهلها حولها خليها الصبح أنا بوديك وش تبين بعد
لين : لا الله يخليك مو قادرة اصدق وش يصبرني للصبح
سعد : لين حبيبتي الصبح أنا بآخذك لها بعدين ما انصحك تشوفينها بهالحالة واخاف تنحطين بموقف بايخ
لين : أي موقف بايخ سعّود يسعدلي اياك انا بس بسلم عليها وبشوفها اشتقت لها
سعد : يا هبلة يمكن ما تدري عن رائد وسألتك وقتها وش بتسوين
لين : ايه صح ، طيب الصبح توديني لها
سعد : ابشري من عيوني يالغالية كلمي الجازي بعد يمكن تبي تجي معنا
لين : أمرك

***

أدري إني قسيت عليها بس مو بايدي اللي فيني كافيني ، آه يا رائد ليه ليه كذا رحت وتركتني ليت الموت خذاني بدالك الله يرحمك الله ينور لك
بكيت وبكيت ولدي كان بحضني ضميته بقوتي اللي ما عادت قوة ، انفتح الباب ما ميزت اللي وراه راسي مصدع و دموعي مغرقتني لسى تعبانه بس فقدي لرائد نساني حتى نفسي
نواف : غالية
ما رديت عليه كنت مشغولة بألمي في فراق حبيبي
نواف : غالية عظم الله اجرك
رفعت راسي اناظر له ما كنت اشوف بوضوح دموعي مانعه الرؤية
حسيت ببوسته اللي تركها على جبيني قعد على طرف سريري ظل يتأملني وانا ابكي ما كان ودي يشوفني بهالمنظر حاولت اكف ابكي بس ما قدرت اللي فيني اكبر والله اكبر الله يخليك روح اتركني لحالي ابعد عني ...
قمت وقفت أخذت منها الولد طلعت فيه لدلال اللي كانت مو طبيعية من طلعت من عندها اكيد متأثره لحال اختها
: دلال امسكيه ابي اكلمها
دلال : كيفها
نواف : تقطع القلب الله يربط على قلبها
دلال : تكفى نواف واسيها
: إن شاء الله أقدر دعواتك
دخلت لها تنرحم المسكينة ما اتخيل نفسي في مكانها كانت ضامه المخده وتبكي بصمت لها صوت انين مسموع قطعت قلبي المسكينة رحمتها رحت لها واخذتها بحضني
: ادري مو وقت بس أنا آسف على كل شي
ما ردت علي كانت على نفس حالها بس تبكي
: ادعي له الله يرحمه
غالية : وش اسوي بحياتي ودنياي بدونه كيف بعيش هالولد من بيربيه
نواف : الله معك اخذ منك واعطاك لا تسوين كذا
غالية : وش اسوي وش اسوي علمني
صارت تبكي وتحكي كلام مو مفهوم .. خفت عليها كثير
: اهدي اهدي .. لازم انادي الدكتور
قمت وقفت ابي اطلع بس وقفني صوتها .. أول مرة اسمع اسمي منها بين لحظة ولحظة صارت واعية اكثر مني بعد !
: نواف لا تناديه ؛ أنا في حداد لا تدخل علي رجال بروح بيتي
ماعرفت وش اقول في الاول و الاخير هي صادقة راح اسعى انها تكمل علاجها في بيتها

***


آﻧآ ﺻﻏ̣̐ﯾړُ ۆ آﻧﭠِ ﺑﻋﮃ ﺻﻏ̣̐ﯾړُة ؛؛ ﺂﻧﭠﻅړُﯾﻧﯾ آۆﻋﮃگـ

الاوضاع اقدر اقولكم مستقرة حالياً أنا في بيتي لي اسبوعين مع ولدي سويت فوضى وازعاج لين طلعت .....

هند صارت ساكنة عندي مدري وش السبب بس عزوز اصر عليها وهي معي من اول يوم طلعت فيه من المستشفى

دلال ما صارت تحاكيني مثل اول صايرة رسمية كثير معي وانا ما اعتذرت لها و لا تجرأت على ان الفكرة ساكنة في بالي

نواف كل يوم عندي خلال الاسبوعين الماضية تغدا معي كثير وكان يآخذ سيف معه برا البيت ويرجعه لي يهتم فيه وفيني بشكل غير عن الكل حتى الدكتور فارس يتطمن علي ما قال لي لا نواف ولا هند بس أنا اسمع لهم احيان وادري ان نواف يآخذ له سيف لا يكون على باله أنا اخته للحين !!

لين و سارا بعد ما قصروا معي حبيته رائد ولد سارا كثير كثير اسم الله عليه ما اقدر اشيله أحس بتعب كثير حتى ولدي سيف ما اقدر عليه دلال قايمة فيه وهند معها الله يجزاهم خير

كنت توني مخلصة من جلسة العلاج الطبيعي مع الاخصائية ، أنا بيتي مو كبير صغير بس ان تصميمه جميل وراقي جداً كانت لي حديقة صغيرة بممر جميل شاله بابا وحط لي مكانه مسبح صغير عشان اقدر آخذ فيه بعض جلسات العلاج الطبيعي ...
: بابا متى قالت الدكتورة اني بخلص جلسات
سيف : الحمد لله انتِ متجاوبة خليك بنتي القوية اللي اعرفها
نزلت راسي بألم : بابا انت تعرف عمري ما كنت قوية ولا راح اكون قوية
سيف : ومن قال ناظري حولك شوفي وش سويتي انت بنتي قويه اعرفك
غالية : وش سويت تزوجت رائد حبيته عرفت دلال عرفتك حبيتكم جبت ولد رائد طيب وغيره ؟؟ هذاي قدامك قاعده ما اقدر اوقف
سيف : قولي الحمد لله هذا رائد راح الله يرحمه ، بعدين شوفي حولك نواف هند عزوز و اهل رائد وش تسمين كل ذا ؟
ليش كذا تذكرني وانا اللي ما نسيته ، بكيت غصب : ليت الموت خذاني بداله ليتني انا اللي رحت ولا بكيته ليت و ليت وليت
كل ما صارت تبكي عندي ما اسكتها ولا افكر ابسط حقوقها تبكيه لكني ما اتحمل هالفكرة ولا منظرها كنت اروح اخليها براحتها بس كلام نواف اقنعني صرت اقعد بجنبها واضمها لصدري بنتي يا ناس صغيرتي

***

كنت قاعده بغرفتي في بيت غالية ابوها معها عبد العزيز طلب مني اروح لها أقعد معها لأني مو زوجته للحين و عمي سيف طلب مني وما قدرت ارده عايشين في ذاك البيت أنا دلال وغالية و الصغير وانا كلنا على بعضنا حريم الحافظ الله .. وصلني مسج على جوالي
عبد العزيز ( طلبتك قل تم ابوي محرمك )
هند ( ليش مستعجل خل غالية تطيب بالاول )
عبد العزيز ( بتطيب ان شاء الله ، ما اتحمل بعدك لآ ترديني )
فكرت عذري مو مقنع للتأجيل دام غالية صحتها زينة و موافقة بعد على اقل نفرحها مثل ما قال ( موافقة )
أرسلت له رسالتي احس بارتياح كثير عبد العزيز فرض وجوده في حياتي و الاهم انه مانبش في ماضي حتى انا مآعرفه ! ...

فرحت كثير برسالتها ، ليش اضيع وقت اكثر أخذت جوالي دقيت على الوالد
: يبه وينك
سيف : عند اختك
عبد العزيز : يبه أبي املك على هند في اقرب وقت تكفى يبه
سيف : تعال خلنا نتفاهم
عبد العزيز : أنا جآي في الطريق

***

كنت قاعد مع الوالده في الصالة أنا اشرب شاهي وهي تتقهوا ...
: يمه فارس
فارس : سمي يمه
أم فارس : سم الله عدوينك طلبتك
فارس : عطيتك بشرط أقدر !
أم فارس : تقدر يمه تقدر تكفى بنت خالك أبيها لك
فارس : تكفين يمه ما اقدر آخذها مابي اظلمها
أم فارس : ليه يمه تبيني أموت وانا ماتطمن عليك ولا شفت ولدك ؟
فارس : يمه اعطيك وعد 6 شهور بالكثير بعدها ان شاء الله بنفسك تخطبين لي وش رايك
أم فارس : كثيرة يمه 6 أشهر أخاف ما اوصل
قمت وقفت رحت لها حبيت على راسها وقعدت على ركبتيني عندها مسكت ايدها وشديتها
: لا تقول كذا جعل عيني ما تبكيك يمه بس تكفين يمه أنا اللي طلبتك ترديني
أم فارس : عطيتك يمه عطيتك من غير تقول
فارس : يمه بقول بس مو الحين في وقته بس راح يكون كل شي
كأنها حست باللي فيني من يلومه .. قلب الام !!

***

غالية في غرفتها تحت أثثنا لها غرفة مؤقته هي وسيف عشان وضعها ما تنام الا وهو بحظنها وهو بعد اسم الله عليه كأنه حاس انها امه ما ينام الا وهي جنبه ينامون براحة الاثنين الله يعينهم ...

كنت قاعده مع هند في غرفتها احكي لها عن عصبية غالية ومزاجها المتعكر المتقلب و التوحش اللي دخل على شخصيتها ، دق علي بابا قال يبي يكلم هند اللي نزلت قال يبيها في الجلسة الصغيرة اللي في الحوش أتوقع السالفة زواجها هي و عزوز الله يتمم لهم ....
هند : يقولون طلبتني عمي سيف آمر
سيف : اقعدي بحكي معك شوي
هند : تفضل عمي
سيف : أول شي لا تقولين عمي قولي بابا مثل غالية او يبه مثل عبد العزيز
استحيت فجأة وش قصده مثل عبد العزيز اختارها قلبي و نطقها لساني : إن شاء الله يبه
سيف مبتسم : زين يبه انا ابوك وقولي لي اللي في خاطرك ما بينا حواجز عزوز هو اللي جا يخطب مني أبيك تقولين لي بصراحة موافقة عليه ؟
ماعرفت وش اقوله استحيت حيل : .......
سيف : بخاطري اسئلة وكلام ما بتقومين لين اخلص اللي عندي انا قاعد ما وراي شي على فكرة يعني
ما ترددت : موافقة
سيف : ضغط عليك عبد العزيز ؟
هند : لا بس حاول معي
سيف : انسى الماضي هند انتِ بنتي و اقص اللسان اللي يحكي عليك
حسيت برعشه في جسمي تزامنت مع مرور نسمة هواء من اجواء الخريف ما عرفت وش اقول وش ارد قمت حبيت على راسه
: الله لايحرمني منك ..... يبه

***

طفشانه حيل وش ذا !!! الامتحانات النهائية على الابواب ... ابي ادرس بس ما في شي يفتح شهيتي ، امي مطنشتني وشذى عكس نظامي نوم الصبح و سهر ونت آخر الليل
أخذت جوالي ابي ادق على دانية طلع جوالي مافيه رصيد
: وش هالطفرة اف
طلعت الصالة اكلم من الثابت على بيتهم لقيت ابوي قاعد مع متعب
: منور البيت و الله
خالد : تعالي قلبي تعالي
رهف : بابي فقدتك طولت علينا
خالد : معليش الاجازة ان شاء الله بتسافرين معي
رهف : من جدك يبه يس يس
متعب : مهبولة اركدي خلاص كبرتي صرتي حرمة
بلمت في مكاني اناظر له وش يبي ذا ماعندي اي تعليق : ...........
متعب : فوفو متى بتنحفين
رهف : ليش جسمي حلو عاجبني
متعب : على الاقل خففي
رهف : اذا قرب يوم زواجي أبسويها الحين بعيش عمري
متعب : وين رهف تسمع
خالد : الله يحفظك ويبلغني فيك .. متعب تعال معي لازم تخلص لي بعض الاشغال الحين
متعب : تآمر جاي
طلع الاثنين باتجاه مكتب الوالد رحت للتلفون اللي نزلت عشانه دقيت على بيت دانية وردوا
: السلام عليكم
: وعليكم السلام
رهف : عطني دانية أبكلمها
معاذ : ثوآني اناديها
رهف : طيب انتظر لا تبطي علي مع وجهك
معاذ بعد صمت لثواني : رهف ممكن اترك بينا سر ؟
اسخفيت فيه للحظة ما دريت وش مخبي : قول يا ابو اسرار
كنت اكلمه باسلوبنا العادي تبع المزح و اللعب بس هو كآن جاد جاد جداً
: رهف ممكن تنتظريني لين اخلص دراستي وعد لك من حر إني اطلبك من اهلك
انصدمت كثير من اللي سمعه معقولة هذا معاذ !!
: وش فيك مسخن معاذ
معاذ : لا بس فكرت كثير في كلام فارس اللي من كم يوم
ماعندي اضافة ولا تعليق .. معاذ فاجأني بكلامه اكثر شي قفلت الخط وكضت لغرفتي

***


ﺷﺂﻏ̣̐ﻟﻧﯾ ۆ ﺷﺂﻏ̣̐ﻟ ﺑآﻟﯾ
بنهاية هاليوم ما اتوقع إن فيه أحد أسعد مني او على الاقل مثل سعادتي احس اليوم هو ميلادي .. صار لي اب و خوات و اخ و زوج صارت ملكتي انا و عبد العزيز خلاص كل شي تم وانتهى

حياتي تغيرت تماما عن الاول الحمد و الشكر لك يا الله ؛؛ قفلت علي الباب في محاولة مني للنوم لي اكثر من ساعة ولا قدرت انام عبد العزيز شاغل بالي ، طق على الباب وانا سرحانه اكيد دلال من غيرها
: حيآك دلال مفتوح
دخلت فعلا كان مفتوح تخرعت يوم شافتني كانت واقفة على المرايا تتأمل جمالها
: ليش شايفة سكني !
هند : وشلون قدرت تدخل
عبد العزيز : عادي زوجتي
هند : لا لا عزوز الله يخليك اطلع برا
عبد العزيز : يا زينها من لسانك ، عيديها
توترت : بعيدها مثل ما تبي بس نكون برا
ما سمع لي اقترب مني لين انعدمت المسافة .. حوطني من خصري و ضمني لصدره بقوة همس باذني
: هند أنا رجلك
حسيت بضعفي لاني ماقدرت امنعه هذي انا ببساطة نزلت دمعتي اللي حرقت خدي ، حس فيها
عبد العزيز : صدقيني ما راح اذيك بشي انتِ امانتي بس حبيت اسولف معك شوي
هند : تنتظر السوالف صح ! فيه صالة صح !
عبد العزيز : ادري وكنت بآخذك لها بنفسي بس اختبرك
قال جملت وغمز لي بعينه : طلعتي خوافه
هند بغرور : أحلى خوافة يلا نطلع الصالة
مسكني من ايدي بحنان وهمس : فديتك ، يلا نطلع
ابتسمت له : نطلع

***

اليوم الصبح بابا مر علي افطرنا و قعد شوي وطلع قال بس يخلص شغله بيرجع لي ولا جع للحين كنت قاعده على الكرسي المتحرك اللي انا عليه انتظر موعد الجلسة أستنى الوقت اللي ارجع فيه امشي مثل الناس بدون اعتماد على احد ...

سرحانه افكر في وضعي انا ولدي صح حولي اهلي و اهل سيف بس لازم يشغلني التفكير
: غالية ليش قاعده لحالك
كان واقف قدامي واضح له فترة ما انتبهت له : هلا نواف تعال اقعد
جا صوبي وباسني على راسي و سحب كرسي وقعد عليه
: وش فيك شي مضايقك ؟
غالية : لا بس انتظر الاخصائية عشان الجلسة
نواف : الله يسهل عليك ، طيب وينه ولدي ما اشوفه
غالية : لحظات تجيبه هند توها راجعه من دوامها واخذته معها
نواف : زين يلا عجلي فيه واحد يبي يشوفه ويتصور معه
عقدت حواجبي : ولدي مشهور لذي الدرجة !! من ذا ؟
نواف : فارس الدكتور وتراه يسلم عليك
ما رديت عليه ولا ابديت اي ردة فعل ، نواف وفارس مهتمين فيني وفي ولدي كثير حتى هند لآحظت هالشي

***

أمي زعلانة علي عشاني تزوجت هند .. مدري ليش رافضتها
: يمه أنتِ قلتي لي تبين تزوجيني أحد وقلت لا ؟
رشا : لا
عبد العزيز : طيب ليش كل ذا ما باركتِ لي ولا انت اللي تكلميني مثل الناس
رشا : على الاقل كنت اخذت شوري و قلت لابوك على الاقل يشوف لك بنت مثل الناس
عبد العزيز : وش فيها هند مثل الحيوانات سمح الله يمه هند زينة البنات
رشا : انت حر بحياتك بس لا تعكر علي و الحين اطلع برا بيتي لا اشوفك هنا
عبد العزيز : يمه من جدك !
رشا : متى مزحت معك ؟ ولو صرت تبي تجي عطني خبر اغراضك بلمها لك وتعال خذها
عبد العزيز : يمه واعية انتِ وش تقولين
رشا : من اكثر الاوقات اللي اكون واعية فيها اطلع برا تسمع انت
طردتني من بيتها ! ماقدرت استوعب حتى اصدق

***

اذا اليوم الجمعة معناه بكرة السبت يعني بكرة كآبه بكرة دراسة وش ذا الحال ما اقدر اتهنى بويك اند حتى يبدا الاسبوع !
: فواز وربي وربي بارميك من هالشباك
عبد الإله : عمتي لين ابوي قال طقيه عادي
فواز : عبيد و وجع
عبد الإله : احسن من قالك تخرب لي رسمتي
لين : بس انت وياه فواز اقعد عشان اقوم عليك
فواز : عمتي رياضة
لين : مو ابوك قالك وقت فراغك صلح الكمبيوتر ؟
فواز : ماعرفت وبعدين وشلون اقعد اركبه مهندس انا !!
لين : بس يجي ابوك بعلمه اقوله انك مازلت تطمر المراتب وتجادلني بعد
نزلت سارا معها رائد واضح انها تبي تطلع من البيت قمت لها
: تعالي تعالي يالاخت
سارا : تكلميني أنا !
لين : وش رايك ، على وين ان شاء الله طالعة ولا باي مع السلامة ولا شي
سارا : والله عاد كيفي اذن رجلي يكفيني وبعدين ما انتبهت لكم
لين : كل هالازعاج ولا انتبهتي يا رب لا تصمنا
سارا : لين وبعدين معك خليني في حالي ماقدر اسوي شي الا وانت في وجهي جارتي مو حماتي !
لين : والله كيفي
سارا : روحي ادرسي بس يا بزر
ضحك علي فواز و عبد الإله وحضرتها ابتسمت ومشت
قلت بقهر : تعالي يالرفله وين مخليه لي هالشياطين
سارا وهي ماشيه : اسم الله عليهم بعدين مو اولاد اخوك اقعدي معهم
قهرتني زيادة اخذت المخده سطرت الولدين وطلعت غرفتي ابرك

***

مو قادرة استوعب كلام معاذ للحين هو من جده يحكي ! وش دخل هالفكرة في باله فارس كان يمزح بعدين انا وياه ياما تهاوشنا وسطرني
وش صار واللي تغير معقولة كبر ! لا ما اصدق هو مخه صغير ويحب المطاقق مع دانية ومعي
كانت الايام الماضية دانية تكلمني ولا ارد عليها اكيد تحسبني تغيرت عليها بس ما بايدي شي أخاف اسمع صوته صار طاري هالعائلة يرعبني حتى امي سألتني ذاك اليوم تقول ليش ما عاد صجيتيني بدانية ؟
: الله يسامحك معاذ كله منك

***

اليوم عدا على الحادث اربعة اشهر مات رائد واختفى طلال اللي سمعت بعدها انه انمسك في قضية مخدرات
خفت كثير اولا من اللي سويته وثانيا انهم يراقبون شقة طلال خفت اروح لها ويمسكوني ابي اعيش حياتي ولازم اكمل اللي بديته
:باقي فارس و غالية و الله لأرجع لكم و اعلمكم من هو سعود

.
.
.
.

تم الجزء الثالث و الثلاثون


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الرابع و الثلاثون ~


ﻣ̝̚ژآﭴﯾﭠھَہّﺂ ﺻﻋﺑة .. ﺑﺳ ﭠﻅﻟ ﺂﻣ̝̚ﯾ


اليوم كملت اسبوع من خلصت الحداد و مازلت في جلسات العلاج الطبيعي على اني اقدر امشي و اتحرك بس احتاج لجلسة كل اسبوع ...
ولدي سيف اسم الله عليه صار عمره سبعة أشهر يقعد ويقدر يقلب على بطنه ويأشر ويضحك الله لايحرمني منه تركته نايم بغرفته
نواف بعد الله يسعده مو مخليني قايم فيني ويشوف طلباتي حتى من يومين جاني واخذ طلباتي مثل ما كان رائد يسوي يوم يجيب لي ثيابي
عبد العزيز و هند كان زواجهم في نهاية شهر صفر الله يوفقهم ويخليهم لبعض
ماعندي شي اسويه دلال رجعت للمعهد تبعها تكمل في دوراتها اللي بدتها من العام الماضي و ما انتهت للحين ورتني من كم يوم لوحة كانت راسمتها لي انا ورائد ايام كنا متزاعلين قالت كنت ابهديكم اياها بس اشوفكم متصالحين وراحت لجدتها و لا تصالحنا ويوم تصالحنا ما امداها ترجع الا ورائد مات ، الله يرحمه

***

وليد سفراته كثيرة يحتاج وحده تدرايه وتحط بالها عليها انتبهت لهالشي متأخر بس لسى فيه وقت ، بعد عمري اليوم الصبح وصل من السفر ونايم للحين بيصير وقت الغدا لازم اقومه اقعد معه شوي قبل الغدا طقيت بابه
: يمه وليد
وليد : قاعد يمه شويات بجيك
أم فارس : انتظرك لا تبطي علي ودي احكي معك
وليد : جآي يمه جاي
مرهق كثير مافيني اتحرك مدري وش صابني احس بتعب في كل جسمي حاولت اقوم سميت وقمت حسيت راسي يلف بقوة ما قدرت اسند نفسي على شي طحت على الارض هذا اللي اذكره

***

بابا ما صدق من خلصت حداد يقولي تعالي اسكني عندي تعالي .. كنت ابي اظل في بيتي بس هو صادق أنا و دلال بناته وهو ساكن لحاله قلت طيب ؛؛ كنت اجمع أغراضي اللي احتاجها و الباقي بخليه لين أشوف وش بسوي بالبيت بعدين ، رحت لم غرفة رائد اللي كان يحرص علي ما اقرب منها بس مرة دخلني لها وعرفني على بعض محتوياتها تذكرته مسكت نفسي حتى ما ابكي
فتحت الصندوق وطلعت البوم الصور فتحته ورجعت اتفرج فيه شفت اشكال كنت ماعرفها بس صرت اعرفها اللي هم اهل رائد و اخواني عزوز ونواف الا حرمة كانت قاعدة بجنب ماما ماعرفتها دققت في ملامحها كانت تشبه هند بس مو مرة ، اخذت بعض الرسايل وقريتها كان منها بخط بابا وبعضها خطها غريب لفتتني رسالة كانت من بابا لماما عبير كان طلب و بصورة ادق رجاء ما قدرت افهمها كلها ، تعجبت وفاجأني صوت بابا
: غالية
غالية : سم بابا
سيف : وش تسوين هنا وش ذا اللي في ايدك وش هالمكان ؟
غالية : هذي غرفة رائد و هذي اغراض محتفظ فيها في هالصندوق وهذا البوم صور اخواني
سيف : وريني اشوف .. اقترب وتصفح الالبوم وشاف الرسايل بانت عليه علامات التعجب
: كيف جابها لهنا ؟!
غالية : مدري من تقريبا 4 سنوات كانت لرائد هالغرفة مايبيني اقرب منها ولاحتى افكر ادخلها ؛ كثير يحرص علي بس قبل فترة وراني اياه يحاول يصالحني بس ما اهتميت فيها و الحين جيت الم هالاغراض تفاجأت من اللي فيها
سيف وعيونه على الرسايل يقرا : وما تكلم معك او حاول يشرح لك شي عنها
رفعت الالبوم وفتحت صورة عبد العزيز و نواف : لا بس وراني اخواني وقال كل منهم بديرة
سيف مشغول يقرا الرسايل :........
: بابا ممكن اعرف من ذي ، كنت مأشرة على الحرمة اللي فيها شبه هند
سيف : هذي صديقة امك من تزوجت ماعرفنا عنها شي
غالية بسرحان : تشبه هند صح
دلال من عند الباب : لأنها أمها
غالية : أمها !!
سيف : أنتِ وش دراك
دلال : خالتي رشا علمتني
ما تكلمت لا انا لا بابا كلنا سكتنا أنا ما كنت افكر بس واضح ان بابا يفكر
دلال : غالية معليش آخذ سيف معي معزومة على الغدا عند خالتي رشا
غالية : معليش حبيبتي
ابتسمت لي وراحت للحين رسمية معي على انا خفت عن اول ، الشي اللي ما توقعته حركة بابا يوم اخذ الصورة مني وصار يناظرها ، قلت نفسي خير وش يحس به وهو يتفرج على حرمة الناس لو انها ميته !!

لانت ملامحه كثير وجهه احمر صار يتحسس الصورة ما تجرأت اسأله عرفت انه يناظر لماما
: وربي حاسه فيك أتألم مثلك
سيف : لها سنين وجرحي ما طاب كيف انتِ
غالية : الحمد لله على كل حال
سيف : غالية أحتاج احكي معك لا تمنعيني
غالية : طيب ما راح امنعك بس اشوف ولدي قبل يطلع واجيك
سيف : جيبيه معك ابشوفه

***

بصراحة أنا ماتعودت على اكل البيت حتى الفترة اللي قضيتها ببيت أمي ما كنت آكل عندها كل يوم وللحين غداي برا البيت اليوم هند عندها اوف قالت اطبخ لك قلت لا أنا عازمك
مآبيها تتعب يوم راحتها ، قاعدين تتنظر الطلب الجو بينا هدوء كثير على غير العادة
هند : حبيبي
عبد العزيز : عيونه وقلبه
خفت افتح معه السالفة بس توكلت على الله : كيفها خالتي
لاحظت ملامحه تغيرت : مدري
هند : ما يصير لازم تعرف
عبد العزيز : كيف وهي رافضة
هند : حاول بس وان شاء الله بتضبط
عبد العزيز : هند انتِ ماتعرفين من هي رشا مزاجية بشكل وتستغربين كثير من فعلها
هند : ما فهمت !
عبد العزيز : شوفي ابوي تحبه وتموت فيه ومع ذلك مأذيته شوفي نواف بعد تموت فيه هو مو هين ولا يطيعها في كل شي ولا كان حاله غير شوفي غالية تكرهها وتكره امها بس تموت في ولدها سيف أنا عندك ولدها من زمان احسها ماتحبني وفي نفس الوقت تموت في دلال اللي هي مو بنتها !! شفتي كيف هي مليانة تناقضات
هند : تظل امك ولها حق عليك احرص انها ترضى بأي طريقة اكسب رضاها لو الثمن انا
عبد العزيز : مجنونة انت ِ لايمكن افرط فيك
هند : أنت ماتعرف وش معنى امك لأنك ببساطة ما فقدتها مثلي ولا انت وحيدها ولا عذبك فرقاها
عبد العزيز : حبيبتي خلاص قفلي هالموضوع واوعدك أنا اجيب لك خبر حلو فيه
هند : وعد !
حطتني في موقف صعب مع امي اللي ما تشتهي طاري اسمي : أوعدك
الله يقدرني انفذه ....

***

أنا و دلال وأمي على السفرة كان بحضنها سيف توكله ونست نفسها تآكل
: خالتي عطيني عنك واكلي ما كليتي شي
رشا : لا ما يخصك أنا عاجبني مو جوعانه
نواف : يمه كلي الاكل برد وبعدين لازم تآخذين علاجك
عطتني نظرة طولت فيها ثم لفت على دلال : امسكيه شويات بآخذه
من عطتنيه قآم يبكي الدب يبيها !
رشا : شفتي حبيبي ذا يبيني
نواف : عطيني دلال أوريك فيك ؛ من أخذته صار يلعب ويضحك
دلال : وش قصته هالولد الحين صار ما يبيني
نواف : تستهبلين دلال ولدي ذا اسم الله عليه
سكت اناظر لهم تذكرت غالية وابوي
: خالتي ام هند كانت تشبه لها ؟
رشا بلامبالاه : يعني مو كثير
دلال : طيب بسألك بس ماتعرفين امها من بنته
رشا : ما يهم ليش تبين تعرفين
دلال : خالتي الله يخليك لو عندك معلومة قوليها عشان عبد العزيز
رشا : عبد العزيز فضل مرته علي وينه عني والحين تبيني افيده باللي عندي
نواف : يمه انت طردتيه وعدتيها يوم جاب لك زوجته وش تبينه يسوي
رشا : انا اسوي كذا عشان يحس فيني
نواف : مو لازم تسوين كذا حتى يحس ، انا حاس فيك وعارف وش فيك بس ما بايدي شي اسويه لك
رشا : وليش مو انا امك
نواف : امي بس ما تركتي احد ما اذيتيه حتى انا ولدك
دلال : خلاص نواف مو وقته
نواف : الا وقته و متأخر بعد ، يمه اللي يحب ما يسوي اللي انتِ سويتيه وعلى فكرة انتِ عمرك ما حبيتي عزوز ولا تنكرين هالشي
رشا : ايه ما راح انكر مآحبه ولا راح احبه لا هو لا زوجته في حريقة ان شاء الله
نواف : ما راح اطلب منك تحبينه بكيفك بس بسألك ليش ؟
رشا : ببساطة لأنه سبب بعدي عن ابوك وتبي ازود احب دلال لانها سبب قربي من ابوك و اللي جد الحين احب هالصغير لان اسمه على ابوك ارتحت الحين عرفت ليش
قالت كلامها وطلعت خلتنا أنا عارف من قبل انها تموت في ابوي سيف بس دلال هي اللي مبينه على الصدمة

***

ﯾﺑھَہّ ﻗ̮ـ̃ﻋﮃﭠﯾ ﻣ̝̚ﻋﮑ ﺳآﻋة .. ﭠﺳۆـﮯ ﺂﻟﮃﻧﯾﺂ ۆﻣ̝̚آ ﭬﯾھَہّآ



قاعده مع بابا بعد ما خلصنا غدا يسولف معي عن الماضي الغامض بالنسبة لي وليش كان بابا مسوي كل ذا معي تحديدا من بين اولاده
: خلصت دراستي ورجعت السعودية بس قبلها تزوجت جوليا ام ناتالي عرف ابوي وقال اما طلقها ولا مالك قعدة بالبيت اوهمتهم اني طلقتها وانا ما طلقتها كنت متعلق فيها حبيتها بصدق ، ابوي زوجني في نفس الفترة بسرعة يقال انه ينسيني زوجتي الاولى كانت جوليا معي في الرياض لين جا الوقت اللي تولد فيه دلال وقتها كانت ضعيفة وجسمها ضعيف توفت ، اخذت دلال مثل ما سجلتها بالمواليد و ناتالي مثل ما امها تبي ابوي رفض البنت بس امي كانت تبيها طردني من البيت لاني كذبت عليه
غالية : وش سويت طيب
سيف : اخذتها لجدتها في يورك كنت موظف بسيط ولا فيني أفتح بيا ثاني حالتي ما تسمح رشا ظلت ببيت ابوي ما كانت تهمني في شي ، أنا كنت مقدم طلب وظيفة من قبل في بريطانيا .. وفعلا جاني قبول بنفس المدينة اللي كنت فيها ما ترددت رجعت لعند بنتي واشتغلت هناك
غالية : وخليت زوجتك و اهلك
سيف : ابوي رفضني في الاخير حتى يوم رشا جابت عبد العزيز ما كان متقبلني جيت له خلصت اموره ورجعت ما كنت احب النظرة اللي بعينه لي كان يشوفني ولد عاق ما يستحق الحياة و كان عبد الرحمن كل شي بالنسبة له
غالية : عبد الرحمن ؟
سيف : هذا اخوي الوحيد .. هو بعد له قصة بس انه توفى تصدقين غالية كان متزوج وزوجته حامل بس مات قبل تولد و اختفت الحرمه ماعرفنا لها طريق في حياتي كثير ناس اعرفها تختفي بس مدري وين تروح !!
غالية : وشلون مات عمي عبد الرحمن
سيف : فجأة ... يوم سمعت الخبر ما قدرت اتوازن هذا اخوي الوحيد كان كل حياتي حافظ سري رجعت و وقفت في دفنه و عزاه على ان ابوي مو راضي علي للحين يوم جيت ارجع طلب يحكي معي ما عارضت رحت له على اني كنت عنيد واللي براسي اسويه
غالية : يعني سامحك ؟
سيف : تقدرين تقولين عرض علي ارجع بس بدون بنتي لأن عبد العزيز قاعد يكبر و محتاج وجودي وقتها كمل سنتين
غالية : طيب ودلال ؟
سيف : أنا ما رجعت استقريت في الرياض كنت ازورهم بس لأني بديت في تجارة هناك خال دلال كان واقف معي وفعلا كبرت وكنت في مرحلة حساسة ما اقدر اترك الشغل ولا بخسر كل شي بس قدرت آخذ رضا ابوي اذكر انه مات راضي عني بس لسى وقته ما رجعت الرياض
اضطريت اترك شغلي هناك ورجعت الرياض اهلي ماعندهم رجال عبد العزيز ولد سنتين بس خليت دلال عند جدتها بديت اشتغل بعد في الرياض وشغلي اخذ كل وقتي وهالشي مو عاجب رشا بس ما تقدر تسوي شي ، كانت جدة دلال مريضة وخالها رجال ما يقدر عليها توكلت على الله وجبتها امي ماعارضت ورشا رحبت فيها استغربت السبب بس ما قلت شي
غالية : انا ملاحظة للحين تحبها
سيف : حتى انا وهي تفضلها على عبد العزيز الى اليوم
غالية : ليش طيب
سيف : علمي من علمك ، المهم بديت شغلي في الرياض وفتحت مكتب نسائي وكانت امك مديرته
غالية : ماما عبير !
سيف : اعجبتني في حبها للشغل وحماسها كنت اراقبها عرفت شخصيتها وحياتها كل شي عنها ما ترددت اني اطلبها من اخوها
رفضت في البداية لكنها وافقت في النهاية عرفت بمشاكل بينها وبين اهلها اخوها احمد هو اللي كان واقف معها ، يحز بخاطرك لو احد تكلم فيك و سبب لك مشاكل وهو من اقرب الناس لك
غالية : ليش بابا من سبب لك مشاكل
سيف : مو لي لأمك ولد عمها كان زوجها وعمها شخص صعب كثير مدري وش مزاجه كان يطلع عليها كلام باطل انا اعرفها واعرف اخلاقها هي خافت اني اصدق كانت تبكي ليلها ونهارها لين مرضت من راسها واثر على الرؤية عندها
غالية : عشان كذا ماما ما كانت تشوف زين !
سيف : ايه حاولت اعالجها في كل مكان بس ما تعالجت واستمرت على النظارة الخاصة
في آخر سفرة لنا لأوروبا ورجعنا بعدها كانت رشا لعبت لعبتها سمعت كلام و نشبت وحفرت وقدرت تجيب كلام هو شايع بس انه كذب فرت عقلي امي اللي قالت طلقها و لا ما راح ارضى عليك يكفي ابوي حسستني انه مات وهو مو راضي علي على اني اعرف العكس ما قدرت على زعلها طلقت امك يحق لها تنقهر وتزعل راحت مع اخوها اختفت عني رجعتها بدون علمها لاني ما تحملت بعدها عني
غالية : طيب انا وش ذنبي في هذا كله انت ما تخليت عن دلال ولا عبد العزيز وحتى نواف كان تحت رعايتك
سيف : ما كنت اعرفك بوجودك الا يوم صار عمرك سنتين وقتها امي توفت واجتهدت لين لقيت امك اللي هي حبيبتي وقته كانت لحالها شفتك وسألتها قالت هذي بنتك ما انكرت ، كانت بدون اخوها هو ما مات بنفس الوقت مدري وينه
غالية : طيب ليش ما خذيتنا على الاقل عرفتك من بدري
سيف : رفضتني امك حلفت و اقسمت بالله سبحانه لو قربت منها او من بنتها راح تقتل نفسها وهي عارفة انها نقطة ضعفي ماتحمل عدم وجودها سجلتك باسم اخوها لانه هو اللي كان واقف معها ومساندها وعارف كل الحقيقة
غالية : يعني انت ما انكرتيني ؟
سيف : بالعكس انا كنت اتمنى بيوم اشيلك بين يديني مثل اي اب يشيل بنته كنت اتمنى تقعدين بحضني و تدلعين علي تطلبين وانا انفذ غالية كان قلبي يتقطع عليك
غالية : ليش طيب ما اذكر ان امي قاسية حتى تحرمك مني وتحرمني منك
سيف : أكيد لآني قهرتها يوم طلقتها ماتبي هالشي يتكرر كانت تقول كلكم سوا رفضت تسمع لي
غالية وعيونها غرقانة : ماما كانت دووم تقول الله يرضى عنك و ييسر لك امرك ويسعدك عمري ما سمعتها قالت كلمه موزينة عليك ماما تحبك حتى يوم كنت اقولها وينه بابا ليش ماشوفه كانت تقول الله يسامحه الله يسامحه ،، يا بابا ماما ماتت بقهرها عليك كانت مقهورة حتى جدي رحنا له كثير وكان دوم يقولها اطلعي برا مالك مكان عندي ليش !!
سيف : و الله مو بايدي حاولت وحاولت بس هي رفضت وعيشتها لحالها صعب اضطريت اتفق معها عشان تقدر تعيش وتعيشين معها واتفقنا ما اطالب فيك ولا اقرب منها وهي تقبل اللي انا اعطيها اياه
وفعلا هذا اللي صار ظلينا على هالحال ما حنت علي في يوم انا استاهل اللي صار لي لين صار الحادث اللي توفت فيه وقتها كرهت الدنيا و كل شي تركت العالم اسبوع كامل واللي خلاني ابعد اكثر اتصال وصلني يقول صاحبه ان رشا ام عبد العزيز هي المسوؤلة عن الحادث بس كان فيه سبب اقوى رجعني انتِ ايه انتِ غالية بنتي كنت مهزوز ما افكر كان صاحبي فهد اقرب شخص لي و عارف قصتي
كنت بدون وعي طلبت منه يزوجك لواحد من اولاده وفعلا وافق بدون تردد وكان رائد هو المناسب لك رغم صغره قلت له ابي كل شي سري ما اطلع في الصورة و لا اهل رائد ما يطلعون ما كنت مستعد اطلع بحياتك رائد كان كتوم وفيه مسؤولية بعكس سعد اللي عايش لحظته في وقتها
غالية : الله يرحمك ماما الله يرحمك رائد
وانا اسولف لها تذكرت حياتي مع امها كانت جدا جميلة بس وش اللي تغير وش صار حتى افترقنا .. رجعت احكي لها
: ما كان مفروض اني ازوجك لرائد هذا اكبر غلط سويته بس لا تلوميني كنت خايف خايف ترفضيني انا ما راح اتحمل اكون بعيد عنك انتِ اللي بقيتي لي من عبير مابي افرط فيك كنت راضي اسمع بس اخبارك واشوف صورك حتى لو شفتك من بعيد او تعالجت عندك
قمت قربت منه حبيت راسه : راضية باختيارك واعجبني بابا أنا حبيت رائد كثير لاني اعرف قلبه وش فيه ، بس وشلون اعالجك ما اذكر انك مريضي
ابتسم : كنت احرص على ابرة الانفلونزا عشانها الوحيدة تخليني في اقرب صورة لك لو انها ثواني بس احس اني املك الدنيا بعدها
غالية : يعني انا ما كذبت يوم كنت اقول لنفسي انا شايفتك قبل بس مدري وين !!
سيف : الله يرضى عليك انتبهى على نفسك و ولدك ولا تسوين الا اللي تبين وتشوفينه صح
خفت من طريقة كلامه ما اتخيل كيف بعيش لو فقدته ، دفنت راسي بحضنه وصرت ابكي
: جعل يومي قبل يومك بابا

***

وعيت لقيت حولي بياض مشبكين بايدي ابرة مغذي ويني أنا احس راسي يفر للحين تذكرت اني قمت أبروح لأمي قالت تبي تحكي معي بس مدري وش صار لقيتني هنا الحين
مسكت راسي بألم بعده فتحت عيوني تلفت حولي ما لقيت احد عرفت اني في المستشفى من الاثاث كان على الطاولة فيه جوالي اخذته ودقيت على فارس
: فارس وينك وين حاطيني ؟!
فارس : يلا يلا جاي لا تتحرك ولا تنزل من سريرك
قفلت منه و صرت اناظر السقف هو الوحيد اللي اقدر اشوفه وانا منسدح بهالوضعية !
ما طول علي زاح الستارة ودخل فارس معه ممرضه
: خير وليش جايبيني هنا وش فيني
فارس : انت في الملاحظة طحت عليهم في البيت و جابوك لنا انا استلمت حالتك
صار يلعب بحواجبه : و الحين بعطيك ابر مثل ما ابي ما تقدر تقول لا
وليد : وربي فارس لو ما تبعد عني بقوم اسطرك
فارس : اششش انت هنا مريض وش فارس ذا أنا الدكتور فارس الحين
وليد : اقول فكنا يرحم والديك وخر بطلع
فارس : اقعد يا بطل ولازم نجيب لك حلاو مصاص حتى تهجد
وليد : فارس بعلم ابوي عليك
فارس : خلاص آسف بس نحتاج نآخذ منك تحاليل
وليد : ليش ؟
فارس : وليد انت جاي هنا حالة طوارئ لآزم نعرف وش فيك وليش فقدت وعيك
وليد : طيب بس انت ما تقرب من ايدي
فارس : انا دكتور الممرضة بتسحب لك
وليد : لو توجعني الابر بكسر راسك في البيت
فارس : اسكت خل نشوف شغلنا فيه مرضى غيرك يا بزر

***


ﺳﯾﭬ ... آﻧﭠَ ﺣﯾﺂﭠﯾ


وانا احكي لغالية وش صار في الماضي عرفت اني لازم اتكلم مع رشا احتاج منها توضيحات لأمور كثيرة .. طلعت من عند غالية يوم رجعت دلال و سيف الصغير و تأكدت ان نواف في الشركة
رحت لها البيت ، استقبلتني على انها تفاجأت من زيارتي واقف عند سيارتي وهي عند بابها المسافة مو بعيدة بينا
سيف : ليش انتِ كذا ليش هذا طبعك و هذي افعالك
رشا : انت اللي خليني كذا انت اللي وصلتني لهالمرحلة
سيف : ما سويت لك شي وانت اللي بديتي لعب
رشا : لاني حبيتك وانت لا صرت بديت لعب ! ليش ما تحس فيني ليش ؟!
سيف : ما جيت احكي معك في هالسالفة
لفت عطتني ظهرها وتكتفت : أجل !!
سيف : ليش قتلتي عبير
رشا : أنا مو قاتلة و الله شاهد مالي علاقة
سيف : بس تعرفين القصة
رشا : ولد عمها انا ما يخصني في شي وهو يعرف وين اخوها
سيف : ليش ما قلتِ
رشا : ما سألتني
سيف : و هند
رشا : وش فيها بعد
سيف : من بنته ؟
رشا : وش دراني ؟
سيف : لا تدرين بكل شي احكي ماعندي وقت اضيعه وجودي هنا مريب
رشا : ليش مريب انا زوجتك سيف !!
سيف : على ورق ، الحين اخلصي علي هند بنت من ؟
رشا : اخت الدكتور
سيف : اي دكتور
رشا : الدكتور فارس ولد محمد صديق ولدك نواف
سيف : متأكدة ! مآبي اطلع كذاب
رشا : تطمن مو رشا اللي تحطك في هالموقف البايخ
سيف : أتمنى احفظ لك جميل
رشا : امها صديقة زوجتك اللي مرت ابوها حكت فيها
سيف : من وين تعرفين كل ذا ؟
رشا : عشانك عرفت اكثر من ذا لو تبي اي معلومة لا تتردد أنا موجودة
سيف : طيب ممكن اطلب طلب لنفسك مو لي
رشا : انت تآمرني يا سيف ما تطلب
سيف : عبد العزيز ، لا يضيع منك
رشا : ابشر من عيوني
ما رفعت عيني عنها و لاهي جيت امشي وقفني صوتها
: ولد عبد الرحمن ضيع نفسه
سيف : ولد اخوي ! من هو وينه من وين تعرفينه
رشا : جدته كانت عندي من كم شهر خافت يكون عرف اهله
سيف : بارجع لك قريب ... ركبت سيارتي و طلعت

***

طلعت نتايج التحاليل .. رحت لوليد اطمنه واعطيه وصفة العلاج واقدم نصايح
: وليد اسمع قبل لا تقول كلمة انا الدكتور وانت مجبور تسمع كلامي ماعندك حل
وليد : فارس اخلص علي مو رايق يكفي هالسجن
فارس : انت عندك فقر دم عطيتك علاج وفيتامينات خذها بانتظام و لا تفرط في الاكل وخل عنك الغازيات اعرفك انا
وليد : وش دخل طييب
فارس : وش اللي وش دخل قم يرحم والديك
وليد : وين بتوصلني ؟
فارس : ايه خلص دوامي قاعد عشان حضرتك
وليد : زين يلا امي قلقانه علي ابي اطمنها

***

كنت قاعد في شقتي اللي اخترتها حسب رغبة هند ماتبي بيت كبير تخاف ياعمري عليها معي نواف كنا نسولف وش اللي صار على غداهم اليوم
نواف : عزوز انا آسف اني اقولك هالكلام بس مابي اخبي عنك شي
عبد العزيز : مو شي جديد نواف انا اعرف امي زين واعرف انها ماتحبني ما اقدر اسوي شي
نواف : انت الحين ركز على حياتك وخلك في بيتك ولا تفرط في زوجتك لا تكرر غلطة ابوي وبعدين بنلقى حل معها
دخلت هند وهي شايلة صينية الشاي : بس ما يصير هذي امه
نواف : اعرف بس هي صعبه ومزاجية
هند : هذي امك تعرف وش يعني ام ؟!
نواف : هند لا تخافين مو انت السبب حافظي على بيتك بس هذا المطلوب منك
عبد العزيز : لا ينشغل بالك وسوي اللي قالك نواف

***

طلعنا سوا من المستشفى انا و وليد في السيارة رن جوالي طلع المتصل عمي سيف خفت يكون صاير شي رديت عليه
: هلا عمي سيف
سيف : فارس وينك أبي اشوفك
فارس : ليش صاير شي
سيف : لا سالفة بس اشوفك اعلمك
فارس : طيب بس اوصل اخوي البيت امر عليك
سيف : زين تعال أنا في بيت غالية
فارس : إن شاء الله
قفلت منه أحس بغرابة من اتصاله واضح السالفة مهمة ، وليد صار ملقوف
: وش يبي فيك ؟
عطيته نظرة ولفيت اناظر الطريق
: المرضى يلتهون بانفسهم
.
.
.
.

تم الجزء الرابع و الثلاثون




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الخامس و الثلاثون ~



ﻋﻧﯾﮃھَہّ آﻧﺂ ۆړُﭥﭠ ﺂﻟﻋﻧآﮃ ﻣ̝̚ﻧگـ ﯾﻣ̝̚ھَہّ


طلعت من الشركة توجهت لأمي اللي كانت تتفرج تلفزيون في الصالة ، حبيتها من راسها
: يمه ، آسف
رشا : على وش
نواف : كل شي كل اللي صار
رشا : انسى ما يهم تعودت عليك وعلى ابوك
نواف : يمه نفسي يوم احكي معك القاك مثل الامهات العاديات
رشا : ليه أنا أم مو عادية ؟
نواف : يمه الله يخليك ليني قلبك هذا يضرك ما ينفعك
رشا : كل من عايش مثل ما يبي ويسوي اللي يبي أنا امك بالاسم ما تسمع لي ولا تآخذ شوري
نواف : آمري و أنا بنفذ
رشا : راح ارضى عليك و على اخوك بس بشرط ..
نوآف : سمي
رشا : تآخذ بنت اختي
نواف : موافق ، بس أنا بعد أبي أتشرط

***

وصلني فارس و راح لعمه سيف مدري وش بينهم بس بيوم لازم اعرف .. أنا وش فيني صرت ملقوف وش علي منهم !
كنت متسدح بالصالة على رجلين امي : يمه
أم فارس : عيون امك بغيت شي اسوي لك شي
وليد : يمه تعبان كثير
أم فارس : سلامة قلبك اسم الله عليك
خذيت ايدها وحطيتها على شعري ابيها تلعب فيه ، آيه جا على بالي اتدلع شوي لا تقولون كبير ما يخصكم = )
دخل علينا معاذ بركض : خير يبو الشباب
وليد : وش فيه ؟!
معاذ : وش ورع انت راقد بحضن ماما
أم فارس : وش عليك انت وش تبي من اخوك
وليد : شفتي يمه كيف حاسدني
معاذ : يمه انا جآي أقولك متى تزوجينه عشان ابي اعرس لا البنت تطير القاه يتدلع ، عز الله تزوجت
أم فارس : خلص ثانوية بالاول ثم اطلب العرس لآ انت لا دانية ما تستحون !
معاذ : يمه لو البنت راحت ما راح اسامحكم
قآم طلع ، قعدت وكلي تعجب ناظرت في امي : يمه وش السالفة !

***

وصل فارس دخلته الصالة هذا نظام بيت غالية ما فيه مجلس ولا ملحق رجال كان مفتوح على بعض .. ما حبيت اطول عليه
: فارس اختك !
تعجبت منه حيل : اختي وش فيها !!
سيف : اختك اللي تدور عليها
اكيد غالية قالت له عن السالفة : للحين ادور عليها أنا كثير آسف لأني ظنيت بيوم ان بنتك هي اختي
ما اهتميت للي قاله عندي بشارة له : هند هي اللي تدور عليها
فارس : وشلون كذا كيف هي معي كل يوم كيف ما عرفت على الاقل حسيت !
سيف : مو وقته .. روح لأختك لا تضيع وقت زيادة
فارس : بحفظه لك يا عم مو عارف اعبر لك عن شكري
سيف : فرّح ابوك ببنته بس وتكون شكرتني انا مثله بيوم ضيعت بنتي
طلع يركض من عندي مآحد يلومه : فارس شوي شوي


***

اليوم هو آخر يوم لنا هنا بعده بننقل لبيت الوالد ، غالية قاهرتني انا ما في قلبي شي عليها بس ابيها تعتذر مني وهي ولا طرا على بالها ما عليه اقضي وقت مع سيف حياتي هالنونو اسم الله عليه
قاعده أنا ويآها في نفس الصالة ولا اكلمها بس ولدها معي والعبه ما اعطيت اهمية لوجودها ادري قاهرها هالشي بس وش اسوي حتى أنا تعبت
غالية : دلال وش فيك علي
تصنعت عدم معرفة : أنا وش فيني ما فيني شي
غالية : دلال أنت محاربتني من قمت من غيبتي !
دلال : غالية أنا ما حاربتك بس انتِ غلطتي علي وأنا ما تحملت
غالية : وعيت لقيت رائد راح وبعد ولدي وش تبيني اسوي انا ما اعترضت بس من حقي أزعل صح أنا غلطت يوم قسيت عليك بس مو بايدي حطي نفسك مكاني
دلال : ما راح احط نفسي في مكانك لأني وبكل بساطة عشت نفس ألمك أو اشد على الاقل انتِ عرفتي انه راح مو راجع بس أنا لا رماني بكامل عقله وصحته ولدي مات مالحقت اتهنى فيه كان 4 شهور
غالية : من جدك دلال ! وشلون ليش ماعندي خبر
دلال : قلت لك بس ما كنت واعية اليوم اللي جيتك فيه ولدي ما كمل شهر متوفي ، تركني محمد قبل اجيب ولدي
غالية : ليش ما قلتي لي من قبل
دلال : ما جت مناسبة وهذاك عرفتي ما راح يتغير شي
حزنت عليها كثير رحت لها ضميتها : بابا كان قاسي معك حيل دلال
دلال : بالعكس حبيبتي لا تظلميه أنا بعد قلتها مثلك اول ما ارسلني لك بس بعدين عرفت وش قصده .. أبعدني عن محمد و حاول ينسيني حزني كآن قربك يسليني
سكت ما قلت شي وهي بعد تميت العب سيف ..
غالية : يعني ما زعلتي منه
دلال : تصدقين غالية كان بابا رافض زواجي منه بس انا عارضت رغبته وخذيته وشوفي النتيجة
غالية : ندمتي ؟
دلال : كثر هالشعر اللي تشوفينه ، غالية قولي الحمد لله ان رائد بيوم كان لك على الاقل يحبك مو لشي في نفسه
ابتسمت مآبي ابكي : على كثر الالم اللي عشته معه حبيته يكفي انه كان يحبني ويخآف علي
دلال : الله يرحمه


***

وصلت شقة عبد العزيز من فرحتي لخبطت طقيت شقة غير بس تفهم صآحبها و عذرني ..
كلمني أبوي قال لي عن فارس وانه بيجي و السبب ،، استقبلته
: أرحب فارس نورت
مو معه عقلي في مكان ثاني أبي اشوف اختي حتى سلمت عليه بسرعة
: عزوز وينها اختي
عبد العزيز : أفاااا !!! على بآلي جآي عشاني لا لا مو هقوتي زعلتني
فارس : مو وقتك ناد لي اختي ابشوفها
ضحك بوجهي ضحكة طويلة : تمون
دخل داخل ما كمل دقيقتين ، الوقت مرت علي طويلة مع انها جداً قصيرة
: السلام عليكم
قمت لها عجزت انطق كنت اناظر لها و في الحقيقة انا اشوف اختي شروق مو هند سبحان الله نسخه منها على ان شروق قالت ما بينهم شبه !
قربت منها لين وقفت مقابلها سحبتها ضميتها بقوتي هذي اختي اللي لي سنين فاقدها لي سنين ادور عليها يبه وينك هذي بنتك لقيتها
بعدتها ابي اشوف وجهها للحين مو قادر انطق ، حبيت على راسها و مسحت دمعتها
هند : أنت اخوي كيف كذا
فارس : صار أنتِ اختي
هند : مو قادرة اصدق أنا في حلم صح
عبد العزيز : لا واقع طلع هالدب اخوك
ما تكلمت اكتفيت بابتسامة ورجعتها لحضني

***

: أنت استخفيت يا نواف شلون تآخذ رهف وشذى موجودة
نواف : يمه أنت تبين من بنات اختك وانا لأني ابي رضاك ابي رهف مابي شذى وشوفي انتِ عاد
رشا : الصغيرة ما راح تتزوج قبل الكبيرة وبعدين هي صغيرة توها بنت متوسط !
نواف : أنا مو مستعجل انتظرها لين تلخص دراسة
رشا : نواف الوجع ان شاء الله أنا بكلم اختي وبطلب شذى
نواف : أنت هنا بتفشلين نفسك جد معها يمه افهميني انا مآبيها مآبيها
رشا : أكيد هذا اخوك اللي معبي راسك هين
نواف : يمه !! وش دخل عزوز الحين
رشا : اسأل نفسك أهم شي تعاندني انت وياه هذا تخصصكم
ما تبطل حركاتها ... أعرفها ، طلعت خليتها

***


ۆﮃﯾ ﺂﭬھَہّﻣ̝̚ ﻋﻟﯾگـ ﯾﺂ ړُﺷآ



قعدت دآخل لحالي اتفرج على التلفزيون خليتهم براحتم ، رن جوالي كان اتصال منها ؛؛؛ امي
: آمري
رشا : تعال الحين
عبد العزيز : مشغول
رشا : قلت الحين تجي بعطيك نص سآعه بعدها اشوفك
عبد العزيز : آسف مشغول كثير يمكن بكرة او بعد ولآ اقولك يوم اصير فاضي اجيك
رشا : أنا امك يا قليل الأدب
عبد العزيز : ما قليت ادبي قلت بس مشغول مو راضية تفهمين
قفلت في وجهي .. ما اقدر اروح لها هي اللي تبي

\

هند : مدري و صار في الماضي بالضبط وهل هو صح او كذب بس اللي اعرفه اني وعيت على الدنيا شفتني وحيدة ما حولي اب او اخ حتى امي راحت تركتني وحدي
فارس : خلاص يا قلبي انسي الماضي الحين انا موجود و عزوز موجود و ابوي واخواني انت مو وحدك
هند : ابوي .. اخواني
فارس : ما ودك تشوفينهم لو تبين الحين آخذك لهم
سرت بجسمي قشعريرة من رهبة الموقف ، نزلت راسي اناظر في اظافري اللي العب فيها
فارس : ابوي بيموت عشان يشوفك من عرف الحقيق وله سنين وهو يدور عليك وانا بعد
هند : ليش كان عندكم امل تلقوني مثلا اكون ميته
فارس : هذاك الحمد لله بخير قدامي
هند : أبي اشوفه الله يخليك
دخل عبد العزيز : الصبح احسن الحين الوقت متأخر مافي داعي يسهرون
فارس : الصبح زين ماعنده دوام بمرك تجهزي طيب
هند : إن شاء الله

***

قمت الصبح قومتني امي تبيني اقعد معها قالت وش طفشت لحالها
: يمه عندك شذى قوميها أنا تعبانه ابي اريح تراه بس خميس مو العطلة الكبيرة
فايزة : قومي ابحكي معك في سالفة
رهف : يمه شوي شوي
فايزة بحنيه : قومي جآيك خطاب
قمت فزيت بلعت ريقي بغصة سواها معاذ ، خفت كثير من مجرد الفكرة كيف الحين وهي صارت واقع
رهف : من هم يمه
فايزة : ولد خالتك نواف
ارتحت وفي الوقت نفسه ارتعبت ، نواف طلبني و معاذ طيب ، كنت ساكته ما قلت شي
فايزة : رهف يمه قومي اغسلي و تعالي بسولف معك
هزيت راسي : إن شاء الله

***

طلعت مع فارس مآخذني لبيتهم راح اشوف ابوي واخواني وانا سرحانه افكر تذكرت اني اعرف العائلة شروق من أعز صديقاتي ... هنادي اعرفها وبعد دانية وهبالها حتى خالتي ام فارس بس هالمرة دخولي عليهم غير أنا وحده منهم من بناتهم
وعيت على صوت فارس اللي قال وهو واقف في حوش بيتهم : مآتبين تنزلين
هند : طيب نازلة
جا فارس من جهتي وفتح لي الباب اخذ غطا وجهي : لآ تخافين طيب
ابتسمت له متوترة ما تكلمت دخلني معه لدآخل البيت ، فجأة قام يصرخ خفت
: يبه وينك يمه ، كآن صوته عالي ناظرني وضحك
: خوفتك آسف
طلع ابو فارس من غرفة واضح انها مو كبيرة في الدور الارضي كأنه ما انتبه لي
: فارس ليش تصرخ !!
فارس : آسف ، مشاني معه لعنده : يبه هذي بنتك مثل ما وعدتك هند هذا ابوي وابوك بعد
صار يناظر فيني لانت ملامحه كثير ، قربت منه وحبيت راسه مآعرف كيف اعامل ابوي لاني ببساطه ماعمري عشت هاللحظة ...
ما في اي كلمة في هالدنيا تعبر عن اللي فيني لحظتها هذي بنتي بنت اللي فقدتها بعمل ايدي !
ضمني لصدره وقعد يمسح على شعري كنت اسمعه يحكي بس بصاحة مدري وش يقول مو مركزة اللي فيني اكبر هذا ابوي اللي بيوم ماتوقعت القاه بكيت وبكيت
نزل وليد : وش فيكم
رفعت راسي اناظر له اتوقع هذا بعد اخوي يشبه لفارس كثير
وليد : شروق وش فيك مشعل فيه شي صآير شي ؟
لذي الدرجة انا اشبه لشروق ، اصلا ما بينا شبه !!
فارس : هذي مو شروق .. هند اختك

***

اليوم عندنا اجتماع في شركة عمي فهد مع وفد خارجي بس الغريب ان ابوي اعتذر مدري وش فيه قال اول ما تخلصون اجتماع كلموني ، عطآني الصلاحية المطلقة اني اسوي كل شي لصالح شركتنا
: يلا نواف مشينا
نواف : عزوز وين ابوي ما راح يجي معنا
عبد العزيز : لا اعتذر عطاني كل الصلاحية
نواف : وش فيه تعبان ؟
عبد العزيز : قال بيروح مشوار مهم
نواف : زين لا نتأخر عليهم

***

طلعت من الشركة ، توجهت لبيت رشا مآبي حد منهم يعرف بوجودي عندها ابي آخذ راحتي وانا احكي لان واضح اللي تعرفه مو هين الاهم ولد اخوي ابي اعرفه
وصلت لعندها وبعد استقبلتني هالمرة قعدت معها على الفطور ؛ كانت تنتظرني ما افطرت الساعة تبي تصير 10 الصبح
: نورت سفرتي سيف تفضل
سيف : رشا أنا ماجيت اكل ولا افطر عندك جيت احكي بسالفة ولد اخوي عبد الرحمن
رشا : سيف انت ليش كذا على الاقل قدر اني ماكليت انتظرك
سيف : طيب بآكل بس قولي بالاول من هو ولد اخوي
رشا : مآعرفه
سيف : ما اصدق
رشا : جدته كانت عندي قالت جا لي واخذ فلوس هزأني قال كلام ما ينقال وراح
سيف : وين جدته وامه وينها
رشا : امه تزوجت ونسته هو وجدته
سيف : ما قالت لك من هو وش اسمه على الاقل
ابتسمت : نسيت
سيف : مو مشكلة نعرف من جدته
رشا : ليش انت تعرف وينها ؟
سيف : انتِ راح تقولين لي وين ساكنة عشان اقدر اجيب هالمعلومات منها
رشا : وش دراني وين هي ساكنة
سيف : رشا لا تبدين حركاتك تكلمي هذا ولد اخوي تعرفين وش يعني
رشا : قلت لك مآعرف
سيف : طيب بعرف بطريقتي الخاصة
كانت مقابلتني على الطاولة ما شالت عينها عني ولا انا هي واضح في وش تفكر انا كنت افكر في شخصيتها هالحرمه مو سهله ابد اعرفها مو من يوم او اسبوع
رشا : سيف لمتى بنظل على هالحال معجبك وضعنا كذا
سيف : أي حال وش فيه وضعنا
رشا : سيف افهمني ابوس ايدك ليش مو حاس فيني
سيف : انتِ اللي ماتبين تحسين فيني أنا كرهت الحريم و السبب انتِ من اخذتك ما شفت خير كان شرك واصلني وانا بعيد بس ابي افهم ليش سويتي كذا
رشا : من حقي اني ادافع عن حبي من حقي استرد حبي اللي انسرق
سيف : ما خليتيني احبك ما كنتِ سبب شي جميل في حياتي
رشا : انت ماعطيتني فرصة فرحت بالولد اني جبته لك بس انت وش سويت رحت وخليتني ولا همك شي شغلك كان اولى مني
سيف : اهتميت بس كنت مضطر اقعد هناك شغلي و مستقبل اولادي
رشا : لا تكذب علي انت ما كنت تحب عبد العزيز ولا حتى دلال وانا عارفة بكل شي وحتى نواف ماتحبه
سيف : دخلتي قلبي شفتي وش فيه
رشا : تصرفاتك ! وش سويت لعيون غالية درستها احسن دراسة و ادري انك زعلت يوم بغت التمريض بس ما عارضت رغبتها بنيت لها احسن بيت لو انه صغير ركبتها احسن السيارات وريتها العالم لبستها اغلى الماركات حتى دلال خليتها تحت تصرفها بالمقابل وش سويت لباقي اولادك ! قولي
سيف : دلال ما رفضت التمريض يوم عرفت انه رغبة امها بالعكس حبته وهي بعد مو قاصرها يوم خليتها على قولك تحت تصرف اختها كنت اعالج جرحها صح قسيت عليها بس لصالحها كنت انسيها محمد و ولده هي بعد وريتها العالم لبستها وبنيت لها وسويت لها اللي في بالها و الاهم من ذا كله لقت حضني لقت حضنك حضن جدتها بس غالية من لقت رائد !! ، ما اقدر اقول الا الله يرحمه
رشا : نواف مو زعلت عليه وحرمته مصروفه عيشته على مكافأة الكلية وتوصيل السواق في الوقت اللي كان فيه يسوق احسن سيارة ويشتري اللي يبي
سيف : كنت اطلع رجال في الوقت اللي تدلعين وتخربين شوفي عزوز وهو بعمره قلت كبر و عطيته مسؤولية فرع شفتي وش طلع منه خسرني وساوا الشركة بالارض طقيته قتلته لا بالعكس عطيته فرصة وقفت معه لين كبر وشوفيه الحين سويت كذا لاني مآحبه بزعمك !!
بس انت وش سويتي لعزوز ! طقيته وهو صغير عذبتيه وهو كبير حتى يوم قالك يمه زوجيني رفضتي وكل ذا حاطك على راسه حتى يوم اقوله ذي ام يدافع عنك مايحب يسمع كلمة مو زينة عنك لو انها صح وهذي آخرتها ما بريتي فيه ما حضرتي زواجه طردتيه دعيتي عليه ليش مو ولدك هالشي ما يشفع له عندك ولدك اصحي على نفسك
رشا : بس كافي علي انت ماتعرف ليش انا سويت كذا لأني احبك عبد العزيز بعدني عنك ويوم كبر طلع نسخة منك ما اقصد الملامح بس لا كل شي حتى صوتك اخذه
سيف : نواف نسختي بعد ليه ما كرهتيه
رشا : ما اقدر اكرهه لاني من اشوفه اشوفك بس عزوز افعاله افعالك انا اكره افعالك فيني تحديداً
سيف : دلال ما تشبهني بس افعالها افعالي غالية مآخذه كثير مني ليش عاكسه بينهم
رشا : ببساطة دلال جابتك لي وامها ما اذتني كنت عندي وامها معك بس غالية اخذتك مني من صارت مسؤوليتك وانت محاربني امها شاركتني بالاصح اخذتك مني يا سيف
سيف : رشا لو اقولك اقتلي نفسك تقتلينها ؟
رشا : بدون تردد
قمت ووقفت اخذت جوالي و مفاتيحي بطلع
رشا : لحظة شوي سيف
اقتربت مني كثير ما بينا مسافة : الولد اسمه سعود

***


ﻟﺂ ﭠﺳۆﯾھَہّآ ﭬﯾﻧﯾ


أمي كانت تسولف لي عن نواف وهو كيفه وتحكي كثير عن املاكه وش عنده وش ما عنده ما كأنه ولد اختها !!
: يمه وأبوي يعرف انه طلبني
فآيزة : ايه الليل امس كلمته من كلمتني امه
رهف : يمه طيب عطيني وقت افكر
فايزة : ليش الوقت عشان تفكرين هذي فرصة ما تتعوض يا خبلة قولي موافقة ومن بكرة ملكتكم اخاف يطير
رهف : من حقي افكر
فايزة : يومين تكفي وزود بعدها تجين تقولين لي موافقة فاهمه
قمت طلعت متوترة كثير وش صارلي أنا توني صغيرة وش يبون مني معاذ و نواف !!

***

خلص الاجتماع .. من طلعنا دقيت على الوآلد مثل ما طلب اخبره وش صار سولفنا شوي في الشغل ...
: يبه وينك الحين
كنت توني اركب سيارتي : أنا طالع للبنات حيآك تغدا معنا
عبد العزيز : طيب جآي
سيف : زين واخوك وينه
عبد العزيز : مدري يمكن رايح للبيت
سيف :خله يجي معك أنا ما راح ارجع الشركة وابيكم ضروري
عبد العزيز : خير صآير شي ؟
سيف : لا بس اليوم غالية عندها جلسة علاج وانا بكون معها
عبد العزيز : تم

***

بيصير وقت الغدا ؛ عبد العزيز ارل لي رساله بيتغدا معه اهله..
من الصبح أنا عندهم ما داومت اليوم فارس اخذ لي اذن كنا كلنا مجتمعين حكينا لين خلص الحكي لأول مرة احس بهذا الاحساس أنا بين اهلي وناسي ... كان الجو صمت بس عندهم اثنين مهبل
معاذ : ترى شوفي انتِ اختي الجديدة بتظلين يوم ضيفه غيره ماعلي بهبل فيك
دانية : ايه وانا بعد و بخليك تفوزين علي في لعبة وحده بس
معاذ : الا تعالي تعرفين تلعبين كرة قدم
هند : لا !
معاذ : حلو حلو يعني ممكن اسجل فيك رقم قياسي
دانية : لا تهايط كنت سجلت في رهف !!
معاذ : مايخصك ؛ هند أحد قالك انك تشبهين شروق من قبل
فارس : شروق هي اللي تشبه لها وكلهم يشبهون للوآلد
شروق : أنا اشبه لك هند ؟
هنادي : نسخة مثل بعض
وليد : أول ما شفتها ما ميزت
هند : عيونكم تشوفه !

***

رائد ولدي تعبان له يومين و اليوم بزيادة حرارته مرتفعه عطيته علاجه ولا فاد بس يبكي كنت انادي على فواز و لين وسعد ولآحد يرد علي خفت عليه
: عبود ماما روح نآد لي ابوك
عبد الإله : ماما فواز متحلف بيطقني
سارا : يارب صبرني على هالعيال مدري من وين جايبين هالشقاوة
عبد الإله : منك جدتي تقول انك كنتِ مشاغبة
لسانه من يومه طويل كنت أبي اهآوشه بس احتاج منه خدمة : حبيبي خلك قاعد عند اخوك بروح اشوف ابوك طيب
عبد الإله : ترى فيه واحد ميت قبل يموت اخترع جهاز يقولون له جوآل
بتنفقع مرارتي : معليش اخوك ذا مو مطوله أنا
عبد الإله : خمس دقايق ثم بروح ألعب مآعلي منكم
أدري انه صادق طلعت بسرعة استغل الوقت .... نزلت كنت بدخل عليهم في المجلس بس انتبهت لكلام الجآزي
: سعد اختك صادقة هذا ولد اخوك ما يصير يبعد عنك وعنا حنا ما نقدر بس انت تقدر
سعد : قلت لكم زواجي منها مو الحل
لين : سعد غالية صغيرة وجميلة الكل يتمناها وربي وربي لو انا ولد كنت طلبتها
سعد : الحمد لله انك بنت ، رائد ما كمل سنة تبون تزوجوني زوجته !!
الجازي : مو وقته الحين قضيتنا الولد .. سعد ابوي ما راح يقول شي بالعكس بيفرح و سارا بتتفهم وكل وحده بتعيش ببيتها وش فيك انت
سعد : انتم مستوعبين وش السالفة غالية مرت اخوي يالين غالية اختي يالجازي
لين : سيف بيروح منا وانت تقول مرت اخوك مو لازم تصير زوجتك بس الولد
سعد : احرمها حقوقها يعني !!
الجازي : فكر يا سعد أنا لازم اطلع تأخرت لآزم اصلح الغدا
ما قدرت اصدق في البداية ، رجعت لولدي اللي شلته وصرت اصبره وانا مو بوعيي ليش كذا ليش

***

بعد الغدا قاعده مع بابا والشباب غالية نآيمة تريح قبل الجلسة نواف يلعب سيف و عزوز و ابوي يسولفون سوا في الشغل
نواف : حبيبي انا قول بابا نواف
انتبهت له : شلون يقول بابا نواف توه 7 شهور
نواف : عادي شفت ولد بعمره ونطق
دلال : قال ماما مو بابا نواف !
نواف : ما عليك انتِ يلا يا بطل قول بابا نواف يلا بابا نواف
دلال : الحمد لله و الشكر
سيف : دلال ..
دلال : آمرني
سيف : ما يآمرك ظالم ، فكري زين لا تقولين رأيك الحين
دلال : وش السالفة !
عبد العزيز : دلال محمد رجع و طلبك من كم يوم خذي وقتك فكري و الكل بيحترم قرارك
قمت وقف .. وش يحسون الحين ! على الاقل كرامتي رحت ماشيه : إن شاء الله
نواف : دلال ، ما نوينا نقولك لين تأكدنا بانفسنا من اخلاقه
ما رديت عليه طلعت غرفتي : احلم فيني

\

نواف : يبه وش هو موضوع عمي الله يرحمه
سيف : اخوي .. عنده ولد يصير اكبر منك بشهور بس
عبد العزيز : ما فهمت
سيف : سالفة قديمة بعدين احكيها لكم المهم الحين تلقون لي سعود وينه وين مختفي
نواف : يبه وش دراك عنه وهو وش وضعه وش يشتغل على الاقل
سيف : طيب الحين بقولكم القصة بس ابي الولد في اقرب وقت
.
.
.
.


تم الجزء الخامس و الثلاثون


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء السادس و الثلاثون ~



ﺣﺑ ﺂﻟآﺑ ﺣﺑ ﻏ̣̐ﯾړُ ﻋآﮃﯾ
ﺣﻧﯾة ۆ ﻋﻁﭬ ۆ ﻧﯾﻟ ﺂﻟآﻋآﻟﯾ


اليوم في جلسة العلاج الطبيعي كان بابا معي كانت الجلسة عبارة عن تمارين رياضية لذلك استخدمنا الجيم في بيت بابا اللي توني سكنت فيه ، كنت استخدم السير في المشي بعدها انتقلت لتمارين اللياقة كان بابا يتمرن ويقضي وقته لنا فترة على هالحال اصلا بابا اسم الله عليه كأنه صغير يعني اللي يشوفه يقول اخو عزوز الكبير بس طبعا انا واضح اني بنته
: بابا انت شاب
ابتسم لي اول مرة انتبه ان أنا ونواف نشبه له : جديد عليك
غالية : لا بس توني انتبه
سيف : زين انتبهتي
غالية : ماودك نشوف لك عروس
ناظرني واضحة عليه الصدمة
: لا بس لو تبين انا اشوف لك معرس
قال كلمته وهو يمزح بس انا اعتبرته يردها لي كلنا فقدنا نصنا الثاني حس فيني نزلت راسي بحزن , قرب مني ورفع راسي
: بابا أنا آسف مو قصدي اللي تفكرين فيه
غالية : عارفة ؛ تذكرته
سيف : ادعي له
غالية : الله يرحمه
سيف : غالية انت بجد غالية مآبي اشوفك حزينة انتِ حياتي
ما رديت عليه ، توجهت للبالون مثل ما طلبت مني المدربة تركت بابا يكمل مشي لحاله

***

جالسة بغرفتي افكر في كلام أمي عن نواف مو عشان شي هو كويس بس نواف ما احلم فيه و حتى معاذ الحين أنا صغيرة عمري بس 14 سنة ليش يا يمه تبين تبيعني عشان الفلوس وانت يا يبه موافق عليها
فكرت : لا مو ممكن بابا يكون موافق
طلعت من غرفتي توجهت له هو مثل هالوقت يكون في البيت
طقيت الباب : يبه
خالد : تعالي يبه
رهف : السلام عليكم
خالد : وعليكم السلام ورحمة الله وبركاته ، تعالي يالعروس
انصدمت من كلمته عروس !! يعني هو موافق ليه كذا يبه ليه
: بابا رضاك عني
خالد : الله يرضى عنك يا بنتي ودام هذا قرارك ما اقدر اقول شي
لحظة لحظة وش قاعد تقول انت ! أنا ما قررت شي للحين ما قلت قراري ما حبيت اشغل مخي و افكر لأن الشغلة واضحه أكيد أمي قالت له اني موافقة عشان كذا اصرت ما تبي غير موافقتي
ارتميت بحضنه صرت ابكي
خالد : ليش البكا يا قلبي خلاص يا عروس
مسحت دموعي و قمت باطلع
: بعد اذنك بابا
طلعت قفلت البابا وانا اجر معي الخيبة ، خلاص صرت لنواف :(

***

لازم استلم الحبوب اللي راح اقضي فيها على فارس ؛ الفلوس اللي معي ناقصة جدتي عندها اكيد عندها لازم آخذ منها ، رفعت جوالي ادق عليها ردت
كانت تبكي على الخط مدري من قالها اني فاضي !
: وينك يا يمه ليش رحت وتركتني
سعود : يمه ما دقيت عشان تبكين علي ابرسل لك رقم حسابي روحي ليزيد عطيه فلوس يودعها لي ترى ما معي الريال
جدة سعود : يمه وينك تعال عندي وش لك بالشقاء و عوار الراس
سعود بصبر : خلاص قلت لك الحين برسل لك رساله ومآبي مبلغ تافه شوفي ملبغ صاحي ترى وراي سكن و مصاريف لين القى شغل
جدة سعود : حرام عليك ضيعت نفسك وضيعتني معك كنت وش زينك وش صار ليش تغيرت
سعود : مايخصك ولا تحلمين ارجع لين اخلص شغلي يلا باي
قفل في وجهها وبعد كل هالوقاحة أرسل لها رقم حسابه !

ﻟﻟۆﻗ̮ـ̃ﺂפھَہّ ﺂﻟۆآﻧ ..
ﺑﻋﺿ آﻟﻧﺂﺳ ﻣ̝̚ﺂ ﺷآء ﺂﻟﻟھَہّ ﻋﻟﯾھَہّﻣ̝̚ ، ﻗ̮ـ̃ۆﺳ ﻗ̮ـ̃ژﺣ !

***

تميت عند اهلي من الصبح لين قبل العشاء جا بعدها عزوز بعد قلبي خذاني لاني طلبت منه و لاهو كان عادي عنده بيتركني الله يخلي لي اياه
: استانستي حبيبتي
هند : فوق ما تتخيل ، صديقتي طلعت اختي ودكتوري اخوي
عبد العزيز : كأنه فلم
ابتسمت سكت شوي ثم تكلمت : يالله يا عزوز ناس طيبه وراقية
عبد العزيز : صبرتي و نلتي يالغالية ، وين تبين تتعشين آمري تدللي
هند : لا خلني اطبخ لك
عبد العزيز : ليش التعب و اكثر مافي الرياض المطاعم
هند : ماعمري طبخت لك جرب طبخي صدقني بتنسى المطاعم اللي تقول عنها
عبد العزيز : أخاف اتعود ساعتها راح ابثرك
هند : عسل على قلبي ، يلا ودنا البيت
عبد العزيز : آمرك يا كل الغلا

***

ۆآﺧﺿﻋ ﻟﺂﻣ̝̚گـ ۆ ﺂړُﺿھَہّﺂ
ﭬﻋﻗ̮ـ̃ۆﻗ̮ـ̃ھَہّﺂ ﺂפﮃـﮯ آﻟﮑﺑړُ

ھَہّﻟ آﻣ̝̚ﯾ ﻣ̝̚ﻧھَہّﻣ̝̚ ؟!


رحت تناقشت مع امي ليش اوهمت ابوي اني موافقة قامت هاوشتني وطقتني وهي اول مرة تسويها في حياتي
: تبين تفشليني مع اختي يا قليلة الخاتمة تبين تسودين وجهي عندها
رهف : يمه انا ما سويت شي هذا حقي ومن حقي اني ارفض
فايزة : لا مو من حقك وصدقيني لو اسمع منك غير كلمة موافقة راح اذبحك بيديني
: تذبحينها عشان الفلوس .... يمه !
توترت ولفت بسرعة للباب ، كان متعب ماليه بطوله
: انتِ عايشه بخير ونعمة وش قاصرك وش تبين بعد
فايزة : هذي بنتي ما يخصك
متعب : لا يخصني اختي وراح احميها من اللي يضرها لو هو انتِ
فايزة : صدق قليل ادب ترد علي وانا امك
متعب : امي على عيني وراسي بس كل شي له حدود
لف علي : فوفا تبين نواف ؟
جمدت في مكاني ، أخاف اقول ايه واخسر طفولتي واقول لا و اخسر امي ؛؛ ما نطقت
متعب بحنان : فوفا حياتي لا تخافين مو صاير شي لك قولي رأيك ابي اسمعها منك
قلت بدون تردد : لا مآبيه مآبي اتزوج توني صغيرة حرام عليكم
توني بمر تعجبت من صياح رهف وكلامها و تبكي بعد ! ، على اساس انها موافقة !
: وش فيكم ؟
مآستغربت وجوده ، بس الظاهر امي كان موقفها العكس
: خالد !!

***

من قال لي ابوي اليوم عن سالفة ولد اخوه وانا مشغلتني .. اسمه سعود بس هذا الشي الوحيد اللي يعرفه عنه و المشكلة مالنا نفس الاسم تأكدت بطريقتي مالقيته اكيد مسجل باسم ثاني بس وش هو !
كنت سرحان في الصالة افكر فيه جات لي امي
: اخذت عقلك من بدري
نواف متعجب : من هي
رشا : رهف
ابتسمت : يحق لها مو خطيبة الغالي
حسيتها احترّت من ردي لها مآتبي لي رهف ، نفسي افهمك يمه !
رن التلفون ورديت عليه ، كانت خالتي فايزة
: هلا يا خاله عاش من سمع هالصوت
فايزة : هلا بك يالقاطع لا انت لا اخوك ما تنشافون ولا ينسمع لكم صوت
نواف : خالتي اشغال و ربي حقك علي
فايزة : زين عطني امك وينها قريبه منك
نواف : ايه هذي هي بجنبي ، يمه هذي خالتي تبيك
عطيتها السماعة وقعدت اراقب المكالمة ما كنت انتظر رد رهف لا رفض و لا قبول ، لأنه اصلا ما يهمني طلبت رهف عشان ارضي امي وآخذ من بنات اختها لا اكثر !!

***

: فواز وين الرسمه اللي طلبها ابوك
فواز : خلصتها من زمان وسلمتها له
لين : طيب ارسم شي تحبه مو لازم اللي يطلبه ابوك
فواز : مآحب شي اللي احبه اني اسوي رياضة وانتم ماتبون خلاص خليني في حالي
تركته دامه هاجد ما يطآمر كويس .. لفيت اشوف التلفزيون لقيت سارا بوجهي
: يمه بسم الله سلمي على الاقل
سارا : لين تتوقعين مصلحة غالية وسيف ولدها انها تتزوج سعد !
طيرت عيوني لا يكون سمعتنا وشلون هذي تتجسس علينا !
: سمعتي كلامنا اليوم انتِ
سارا : بالصدفة ، الحين جاوبي تشوفين كذا انتِ
لين : ما اكذب عليك ايه
سارا : طيب ليش فهميني ، ليش سعد يآخذها يقدر يقوم بالولد وهو عندها وحتى عمي فهد موجود ما راح يبعد عنكم الولد
لين : سارا فكري زين غالية مستحيل تقعد ما تتزوج بكرة الولد بيضيع بينا و اخاف يبعد عنا يتربى بحضن الغريب وعمه موجود هو أوْلى ، انت لو بمكان غالية وش بتسوين
سارا : لو انا بمكانها استحي على وجهي و ما اوافق على رائد لأنه كان بيوم مثل اخوي وهي مثل اختي مافي داعي اخرب بيتها
طلعت خلتني بعد ما خلصت كلامها
متفاجأة أو مصدومة مدري بالضبط مافيه أي تعبير يشرح وضعي وقتها : صدق بزر !

***

كانت أمي توها مقفلة من خالتي فايزة مبتسمة وشوي تقوم ترقص حسيتها تبي تقول مبرووك العروس وافقت
رشا : مبرووك العروس ما وافقت ، يلا اطلب اختها
نواف : وش نلعب يمه حنا ، بعدين فرحانه انها ردتني !
يمه نواف ما ينرد كيف تبغيني ارجع اطلب اختها صاحية انت
رشا : احترمني يا ولد أنا امك
نواف : امي بس بعد كرامتي محد يمسها سالفة زواجي من بنات اختك انسيها هذا الرد جاك لعندك
رشا : انت كنت متفق معها صح
نواف : مو انا اللي اتفق مع بزر عشان اخلص نفسي لا تفتحين معي سالفة العرس مرة ثانية ، سلام
طلعت تركت لها البيت صرت احس بقرف من تصرفاتها !!

***

بكيت الموقف البايخ اللي صار و السبب امي حطتني فيه ما كنت مخططة لشي منه كنت حالي حالي نفسي صح ابوي قسى عليها و سمعها كلام خلاها تدق على خالتي ترد لها بالرفض بس مو ذنبي و الله مو ذنبي ؛ صارت شذى بغرفتي
: ليش رفضتيه ليش سويتي كذا بأمك
رهف : ما سويت شي من حقي اني ارفض
شذى : لامو من حقك من سمح لك ترفضين
رهف : اللي سمح لي و اعطاني الحق بالرفض هو نفسه اللي سمح لك وعطاك الحق ترفضين عبد الله بعدما الموضوع تطور و شاع بين الناس
شذى : تقارنين نفسك فيني وبعدين اللي ينرد نرده و اللي ما ينرد ما نرده
رهف : ليش أنتِ ما وافقتي عليه طيب ! ولا فالحه جايه تسمعيني هالكلام بس
شذى : نواف ما طلبني أنا ولو طلبني راح ارفضه مثل غيره
رهف : يا سلام ! اقول وفري كلامك لنفسك لأنه ما يهمني
شذى : ادري انه ما يهمك بس انت مجبورة تسمعين اللي عندي
رهف : فكري في نفسك مو كل احد بيجي يطلبك وهذا نواف خلاك وطلبني ، راجعي نفسك
قامت عطتني نظرة ومشت : حياتي وانا حره
مدري وش نهايتك يا شذى !!

***

دلال لها كم يوم مختفيه ما تآكل ولا تقعد معنا بالصالة ولا شي حتى لاحظت ولدي سيف فاقدها ! قررت اطلع لها غرفتها سيف كان معي على اني خايفة عليه يمكن اطيح أنا للحين مو مؤهلة اطلع درجات طويله مثل كذا ......
توكلت على الله وسميت ، اخذت وقت وانا اطلعه بعد جهد قدرت اوصل لعندها ...
: ممكن ادخل دلال ؟
دلال : حيآك
كانت طفشانه ومو رايقة واضح اثر الدموع بوجهها اقتربت منها و قعدت على طرف سريرها
: فيك شي
دلال : لا
غالية : منعزلة و تبكين وكل ذا ما فيك شي احكي اسمع انا
قامت مشت عطتني ظهرها : رجع طلبني سكتت و سكت معها مدري وش اقول رجعت كملت : ليش واثق كذا ليش مآخذ مقلب بنفسه اني بوافق عليه على باله انا لعبة عنده !
غالية : ما يستاهل تسوين بنفسك كذا لو ماتبينه ارفضيه
لفت علي : مآبيه مآبيه بس وش رجعه ليش جا عشان يذكرني فيه عشان يعذبني
استمريت اناظر لها
دلال : غالية انتِ سامحتي رائد من قبل لانه يستاهل أو لانك تحبينه ؟
غالية : احبه و يستاهل وبعد كان زوجي و الاهم كنت شايله ولده
دلال : طيب أنا اشوفه ما يستاهل و لاهو زوجي و ولده راح كيف اسامحه
غالية : الحب يكفي عشان تسامحي
دلال : وش فادني حبه فادني شي تشوفين شي
غالية : خلاص ارفضيه
دلال : هالمرة ابوي موافق عليه و واثق منه
غالية : هي حياتك فكري زين ، ما ردت علي تركتها انشغلت مع سيف اللي اخذ اصبعي يلعب فيه وكان يتمتم بكلام مو مفهوم
سيف من بين خرابيطه : بابا نواف
كأني سمعته نطق : دلال سمعتيه قال شي ؟
دلال : ما سمعت شي
قربت اذني منه ابي اسمع بوضوح ركزت انا وهي فعلا عاد كلمته بصوت خفيف
سيف : بابا نواف
دلال تبدل حزنها فرح ابتسمت : الا نطق نطق ما اصدق
فرحت كثير كثييير : اسم الله عليه ولدي تكلم بس ليش يقول بابا نواف !!
دلال تضحك : نواف يدرسه كل يوم
غالية : الله يسعد نواف

***

القاطعه رهف دامها ما ترد علي قلت خل اروح لها اخذت اذن ميمتي وصلني معاذ مع السواق قال بينتظر مو رايح مدري وش عنده !! رحت لها حسيت بكآبه في بيتهم الله يعينك يا رهف ، قلت اسوي لها مفاجأة طلعت غرفتها بس صدمني اللي شفته
كآنت تبكي و شكلها يقطع القلب ركضت لها رفعت راسها
: فوفا قلبي وش فيك
كنت اناظر لها عارفه من هي بس دموعي مانعتني اشوفها زين
دانية : رهف وش فيك أنا دانية
رهف : دانية لحقيني
دانية : خوفتيني وش صاير
كنت بتكلم بس بابي اللي انفتح بقوة ارعبتنا سوا خلاني اسكت كانت امي
: من سمح لك تستقبلين ضيوف
رهف : يمه هذي صديقتي
فايزة : من اليوم تنسين شي اسمه صديقات فاهمة
لفت علي تخصرت و بصراحة خفت كثير اول مرة احد يصرخ علي بذا الشكل بغيت ابكي بس مسكت نفسي الله يحلل هنودي وشوشو يوم يعصبون عندها
: وأنتِ قومي بيتكم يلا ولو اشوفك هنا بكسر لك هالرجلين والله
لا وين وش تكسرين الله يصلحك ؟ أنا أبيني كلي مو مستعده اخسر ولا شي مني ناوية اصير طبيبة على اخوي واقعد لذي تكسرني الله يعينك رهف يا رب لك الحمد على الجنة اللي رزقتني اياها في البيت ، هي ما غيرها حطت الرجل
: بآي رهف
أخذت شنطتي وركضت كويس معاذ ما راح للبيت

***


ۆﺷ ﭠﺑﯾﻧ ﭬﯾ פﯾﺂﭠﯾ



لين كلمتني عن اللي صار بينها هي وسارا من كم يوم وسارا معصبة وزعلانه للحين حتى تسب في غالية !
: يا بنت الناس و الله ما راح آخذها وش فيك انت
سارا : وش يضمن لي بكرة خواتك يفرون مخك وتتزوجها
سعد : سارا خلك هاجده ولا ترى بنفسي بتزوجها
سارا : ما اقدر ما اقدر حس فيني
سعد : ما تثقين في كلامي
سارا : خايفة
سعد : خلي عنك الكلام الفاضي و تجهزي بنرجع اميركا
سارا : شلون ما فهمت
سعد : خلاص ما لي لزمة هنا الشغل ماشي وكل شي زين
سارا : وليش تبينا نسافر و لا هذي حيلة عشآن تبعدني وتآخذ غالية في الرياض ؟!
سعد : ربنا افرغ علينا صبرا و توفنا مسلمين
سارا : هذا الصدق
سعد : لا مو الصدق و تراي قلت غالية بس اللي ما راح اتزوجها يعني فيني اخليك هنا واروح اتزوج غيرها هناك
سارا : لا خلاص متى بنسافر ؟
نآس ما تفهم بالطيب !!


***



في فرع البرازيل الاوضاع هناك متلخطبة من كم يوم توصلنا شكاوي وطلب مساعدة الوالد رافض إن نواف يروح يقول أنا بعطيهم فرصة ، فرصة على وش الخسارة !!
كنا ببيته نتعشى سوا هند عند أهلها اليوم
سيف : ما سمعت خبر عن سعود !
هالاسم يجيب لي القرف من هو سعود ذا بعد ؟! تميت اناظر لهم اسمع كلامهم
نواف : يبه جدته وين ساكنه
عبد العزيز : صح جدته راح تفيدنا كثير
سيف : اسأل امك اكيد انها تعرف
نواف : أمي !! وش دخلها
سيف : وش اللي يمنع انها تدخل رح لها تعلمك
نواف : على طاري أمي العروس رفضتني
سيف : غيرها كثير
عبد العزيز : انت اصلا ما تبي العرس ولا احد يطلب بزر ؟!
نواف : مسوي كآشفني مع وجهك
عبد العزيز : تبي تقنعني إن وجهك أحلى مني
نواف : إيه ببساطة اقولها بعد شفت القمر اللي جالس بجنبك وجهي هو وجهه
عبد العزيز : هالمرة فزت
ابتسمت عليهم حتى هم يمزحون على بالي بس البنات ههههههههه
الكل سكت كان هدوء ، كسره جوال نواف اللي رن بمكالمة دولية
: يبه هذا الرقم من البرازيل
سيف : رد طيب ، بعد عنا شوي ورد ..
لفتتني طريقة كلامه كان يتكلم باللغة البرتغالية بطلاقة لو ما اعرفه كنت اقول اتحدى انه يعرف عربي كان واضح انه معصب كثير نواف كان هادئ و طيوب حيل في معاملته لنا ؛ صوته ارتفع حتى سيف خاف وقام يبكي التهيت اسكته انتبهت بعدها لنواف يقعد جنبي مسح على راس سيف ولدي 
: آسف خوفتك
سيف : وش فيك نواف صاير شي
مسح على وجهه وتنهد : يبه لازم اسافر في اقرب لازم اعالج الوضع يكفي كذا !
سيف : اصبر بعد
نواف : يبه كل شي بيروح تكفينا خساير لا تقول اصبر مافيني
سيف : ما خسرنا شي ، لا تخرب خطتي
عبد العزيز : كيف ؟
سيف : كل شي بوقته
رجع الهدوء حبيت اغير الجو : نواف اسمع وش يقول ، حبيبي تكلم
ما تكلم كأنه اللي يكذبني !
نواف متعجب : نطق !!!!!
غالية : يعني تقدر تقول
دلال : قال بابا نواف !
هدأ على طول وابتسم : جد يا روح بابا انت تعال
دلال بنذاله : لا تفرح واجد اكيد مو واعي وش قال
نواف مبتسم : المهم إنه قالها ؛ بعد اذنكم
اخذه متجه بيطلع فيه برا البيت
عبد العزيز : ما راح تتعشى معنا يا قمر
نواف : لا تحسبوني معكم

***

فارس : يمه اصبري شوي علي واذا على وليد قلت لك زوجيه من قبل عادي انا راضي موافق
أم فارس : ...... < زعلانه
هنادي : فارس مالك داعي وربي هذي هند لقيتها وكلنا انا وهي وشروق متزوجات دانية طفلة وش تنتظر بعد
فارس : هنودي التهي بولدك خليني في حالي
شروق : سبحان الله كأنه حاس ما تمنيت احد لفارس الا هند بس كانت له نظرة يشوفك مثل اخته وفعلا انتِ اخته واختنا
ابتسمت ما قلت شي
هنادي : هند علميه قوليله يمكن ما يردك
هند : أنا ببالي وحده من زمان أتمناه يآخذها وكنت بصير اخته عشان بس اشور عليه
كان فارس اسرع واحد وجه نظره لي تم يناظر فترة حولت نظري لهنادي اللي قالت
: من هي ؟
أم فارس : تعرفينها وش هي أخلاقها بنت من وش وضعها ؟
وزعت نظري عليهم واستقريت فيه على فارس إللي كأنه حاس وش بقول
: غالية بنت عمي سيف
شروق : مرت رائد صديق فارس اللي مات !
فارس : يمه أبيها ؛ رضاك علي
ما عطيتها فرصة تتكلم ، قمت تركت لهم المجلس .. سآمحني رائد بس كذا اقدر انفذ وصيتك

***

سعود بحده : يا جده وش هاللي راسلته لي الف وش تسوي اطرك أنا ؟!
جدة سعود : ماعندي غيرها تبي شي تعال لي
سعود : مآبي منك شي يالعجوز من زينك حتى أجيك شرهتك على اللي داق عليك معتبرك آدميه يلا وخري
قفل بعد ..!
: وش القرف اللي أنا عايشه بس ما راح اتنازل هالحبوب بآخذها لعيونك يا .. يا دكتور فارس ، مرة ثانية مد ايدك علي و خذ مني حبيبتي
طلعت متجه للمكان اللي تواعدنا فيه ، أبي استلم طلبي


ﺷۆﯾ آﺧﻟﺂﻗ̮ـ̃ ؛ ﺂﻟﮃﻧﯾﺂ ﭬﺂﻧﯾة


***

طلعت لغرفتي أبي ارتاح دق علي نواف
: ابو محمد تعال بسرعة
فارس : وينك أنت ؟
نواف : أنا عند بيتكم يلا بسرعة انتظرك
فارس : يلا يلا جآي
قفلت منه و اخذت مفاتيحي و نزلت بسرعه وش عنده ..!
: نواف ؛ خير وش فيك ؟
نواف مبتسم : هلا ابو محمد
فارس : خوفتني تكلم
نواف : ما في شي بس اوريك ولدي
كان يضحك وهو شآيله قربت منه : أهلا بالشيخ سيف أزعجك هالدب
نواف : لو ازعجته ما كان قال بابا نواف
فارس : وخر بس هالنقطة يتكلم لا يقول بابا و نواف بعد كثّر منها
نواف : براحتك
سكت خليته صرت ألعب الصغير
نواف : فارس هالولد أمانتنا
فارس : بالله عليك ! مسوي جبت شي جديد يعني !
نواف : و أمه ... أمانتك
أنا حاس من قبل جيته فيها إنَّ : نواف حياك تفضل
\
قعدنا بالمجلس ما عطاني فرصة ارتاح
: نواف بتتكلم ولا شلون ؟
نواف : فارس أنا بغيب عن البلد ظروفي اضطرتني لازم ارجع البرازيل ومدري متى برجع
فارس : متى بتروح ؟ وليش صاير شي ؟
نواف : مدري بس قريب عشان الشغل ! فارس مآبي اطلبك فوق طاقتك بس مضطر
غالية وسيف ، وأبوي سيف لا تتركهم أمانتك
دامه بدأ راح يسهل علي مدري لو هذا قصده او لا بس الحين وقته
: نواف اختك غالية ......

***

خلصت عشاي قبلهم طلعت لغرفتي ، شفت عبد العزيز وهو طالع وبعد نواف يومه يرجع سيف رحت لفرآشي خلاص بنآم لي كم يوم مارحت للمعهد طق بابا غرفتي
: حياك غلو ما بعد أنام
سيف : بس غلو اللي تدخل ولا عادي أنا
قمت وقفت : حياك يبه ليش ما طلبتني أنا اجيك
سيف : ماله داعي وبعدين ابي اشوف ديكور غرفتك الجديد
دلال : أعجبتك
سيف : مذوقه من يومك
دلال بفخر : طالعة على الذويق
سيف : ادري وراك دوام ، ما ودي أعطلك عن نومتك بس بغيت ردك الرجال ينتظر طولتي عليه
دلال : زعلتك مرة ما ودي اكررها
سيف : أنسي الماضي ما راح اتدخل في قرارك
دلال : رأيك يهمني
سيف : قلت لك من قبل محل ثقة و الشور لك
دلال : بابا أنا مو موافقة

***

عبد العزيز : وش قالت خالتك
هند : اكيد تبي لبكرها افضل من وضع غالية
عبد العزيز : معها حق ولاحد يقدر يقولها شي ولدها
هند : أقولك شي وما تزعل !
عبد العزيز : أزعل من قلبي
ابتسمت بخجل : أنا شفت رائد وهو يموت وقبله شفت شلون كان يوصي على غالية ، وصى نواف على اولاده بس وصى فارس على غالية كثير ثم وصااه على اولاده
عبد العزيز : اعرف بالوصية بس المفروض تكلميه بينك وبينك
هند : ما صدقت يوم سألتني هنادي على طول حكيت خصوصاً إن فارس يبي غالية
عبد العزيز : من جدك !
هند : ما امداني اخلص كلامي عنها الا وهو يقول اخطبيها لي يمه لو تدري كيف كان رافض الزواج كلهم يعانون منه
عبد العزيز ابتسم : الله يكتب الخير
بصراحة فارس و نعم الرجال ما ينرد ...
عبد العزيز : ليش ما طفيتي النور ؟ وراي دوام !

.
.
.
.

تم الجزء السادس و الثلاثون



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء السابع و الثلاثون ~


ﯾۆﻣ̝̚ ﻣ̝̚ﻋھَہّ .. ﺂﺧۆﯾـ:
اليوم العصر قعدت مع معاذ وشروق وليد في الصالة احكي لهم اللي صار قبل كم يوم عند دانية معاذ غريب وهو يحكي
معاذ : يعني هي رفضت عشان كذا امها زعلانه منها
دانية : اتوقع ايه ما قالت لي كل شي امها دخلت وطردتني وجع ذي الام فديتك ميمتي
معاذ : زين
استغربت رده بس ما علقت
شروق : الله يعينها على ذي الام
دانية : شوشو ملاحظة انك ساكنة عندنا ابي افهم ليش عندك بيت بس ؟
عطتني وحده من نظراتها ما خفت : ترى ماعدتي تخوفيني لاني شفت وحده تخوف اكثر منك
سفهتني لفت على وليد : وليد دام فارس قرر يتزوج خلنا نفرح فيكم سوا
وليد : توني بدري
معاذ : لا تكفى وليد عجل انا بعدك
وليد : تقدر تتزوج قبلي
معاذ : لا ما يصير بس انت لاتبطي
حسيتهم يتعازمون : اقول انت وياه شكلي بعرس وانتم تتعازمون شروق من هي عروسك
شروق : وحده ما تعرفينها اضمنها لكم
قآم وقف يبي يطلع : اللي تشوفونه مناسب أنا موافقكم
ابتسمت من حركته شكله خجل !

***

لي مده خالد محاربني ما يحكي معي ولا يناظر لي ولا شي حاولت كذا مرة بس هو يصدني
شعور غبي انك تحس احد متجاهلك في الوقت اللي انت تبي رضاه من كم يوم تراودني فكرة اني اترك له البيت باللي فيه كرامتي فوق كل شي
شذى و رهف مو صغار كل وحده بعد تقدر تقوم بنفسها وابوهم عندهم مو ناقصهم شي اصلا هالشي المفروض من زمان اسويه
اختي رشا من بعد سالفة رهف ما كلمتها ، رفعت سماعتي دقيت عليها
: شلونك ام عبد العزيز عساك بخير
رشا : نقول الحمد لله
فايزة : سامحيني على رد بنتي الغبي ولا نواف ما ينرد
رشا : صار خير اصلا هي بزر انا كنت ابي له شذى بس هو قال رهف
فايزة : الاولاد بيفرقونا يا اختي
رشا : لا تقولين كذا وانا اختك ما عاش من يفرقنا
فايزة : أنا قررت و ما راح اتراجع بترك له البيت بس بالاول ابي ازوج متعب كاسر خاطري على انه نسخه من ابوه
رشا : وان شاء الله لقيتي له العروس
فايزة : و الله توني ابدور
رشا : زين قلتي لي لا تدورين ولا شي
فايزة : ليش عندك ؟
رشا : ايه بنت سيف دلال وهل يخفى القمر
فايزة : دامه شورك ما راح اتردد بكلمه وارد لك خبر
رشا : انتظرك حتى أكلمها

***


قاعدين أنا وياه في جلسة خارجية هادئة الجوو جداً جميل خصوصاً ان الفترة ربيع
نواف : يبه مقتنع
سيف : بس ما اقدر اكلمها من قلت لي وأنا افكر شلون احكي معها
نواف : خلاص خلها علي المهم انت موافق
سيف : أكيد موافق ولا فارس ما عليه كلام ، بس هو ليش ماطلبها مني
نواف : ما قال ليش على انه اعتذر مني اتوقع يبي موافقة غالية بالاول لان الوضع حساس لهم الاثنين
سيف : دلال بعد وافقت على متعب
نواف : يستاهلون بعض متعب رجال على انه شديد شوي
سيف : ما عليك بالظاهربس أما داخله كله حنيه ؛ مثلك !
نواف : تعرفه زين يبه ؟
سيف : تعاملت معه كثير هو وابوه
نواف : صح العم خالد كثير طيب
سيف : الله يكتب اللي فيه الخير و عقبال افرح فيك انت اللي بقيت
نواف : إن شاء الله قريب ، بعد إذنك

\

أخذني نواف لمشوار خارج البيت من زمان ما شفت الشوارع كذا ولا الناس أصلا حتى من قبل ماكنت اشوفهم كل وقتي بالبيت
كنا في السيارة اللي صرت اخاف منها
: وين تبينا نروح
غالية : مثل ما تبي
نواف : لا انتِ اختاري أنا بكيفك
غالية : آممممممم أنا مآعرف مكان يعني مافيه مكان شدني لا سوق و لا مركز ولا اي شي مآعرف شي في الرياض
نواف : من جدك ! عايشه فيها سنوات عمرك ماتعرفينها
غالية : رائد ما كان يطلعني هنا اعرف اوروبا بس هنا لا
ابتسم لي : الله يرحمه ، تصدقين غالية كنا انا وياه بس نجتمع بمكان تولع حرايق سبحان اللي يغير كنت كارهه وانعكست مشاعري بلحظة يوم مات بكيته
غالية : أنا مدري عن طبيعة علاقتكم بس رائد مافي منه ليتني رحت بداله
نواف : لهادرجة تحبينه ؟
غالية : ماشفت بحياتي الا هو ، في حياتي بس شد علي في موضوعين او ثلاث الباقي لا و الله شاهد كان معي رجال بكل معانيه
نواف : لاحظت هالشي الله يرحمه و يوسع عليه
غالية : آمين
الحين أنا طلعت معها عشان اكلمها في موضوع فارس اروح لها في موضوع رائد !!
غالية : نواف راح تسافر بدون ما تتزوج ؟
نواف : شوفت عينك بنت خالتي رفضتني وش اسوي ؟
غالية : البنات كثار
نواف : تعرفين لي عروس ؟
غالية : آممممم لا مآعرف
نواف : زين معك فرصة لين ارجع من السفر
غالية : اعفيني خل دلال تشوف لك أنا مقدر
نواف : بس تقدرين تكلمين ابوي عني
غالية : من عيوني
نواف : زين يلا انزلي ، اليوم بتتسوقين من الرياض ولا اوصيك في ولدي
غالية : إيه و الله يحتاج ثياب اكثر خصوصا انه مشاغب يزحف لكل مكان
نواف : الله يحفظه

***

على العشاء أنا وابوي و هند و دلال اللي بحضنها سيف الصغير ، غالية و نواف للحين برا
: هند و عزوز متى ناويين ان شاء الله تجيبون لنا نونو بعد
هند : تونا اسم لله علينا
عبد العزيز : ما صار لنا 3 شهور متزوجين لسى بعدين تونا صغار خل نعيش حياتنا ولا وش شورك يبه
سيف : لا تدخلوني بينكم أهم شي عندي هالصغير يكفيني
عبد العزيز : لا و الله زين علمتنا ما راح نجيب الولد لين يكبر هالمفعوص حتى أنا ابي ولدي يلقى شوي دلع من جده
دلال : سيف مو مفعوص
عبد العزيز : الا مفعوص و نص شوفي شلون جسمه رائد اصغر منه وصحته أحسن بفرق
هند : الله يهداك بس تقارن رائد اللي من انولد وهو بحضن امه بسيف
عبد العزيز : وش الفرق بتقولون لي نفسيات مثلا !!
دلال : أتمنى انك ما تفتح على نفسك باب سيد عبد العزيز ، النساء و الولادة و رعاية الطفولة تخصصي بس ما يمنع ان هند توضح لك
هند : ايه يطولي بعمرك النفسية تتأثر و تراه يعرف امه لو اقعد اعدد لك وش بعد صدقني بتسكتني
عبد العزيز بسخرية : لا من جدك انتِ ويآها
عطيته نظره يستهزأ بكلامنا الدب : على فكره له شهر يحبي ويزحف ولا مو شايف ؟
عبد العزيز : ما شاء الله
بعد صمت لثوآني ....
سيف : سعود لازم اشوفه ، بعطيك عنوانه جيبه لي بس انتبه منه
عبد العزيز : لقيته يبه
سيف : ايه جدته دلتني عليه ، بس وضعه ما يطمن
عبد العزيز : ما عليك يبه أنا لها اعتمد

***

ما قدرت امسك نفسي ما ادق عليها من خلصنا عشاء رحت لغرفة دانية اخذت جوآلها ودقيت على رهف
: هلا دانية
معاذ : رهف انا معاذ
ماتوقعت لهادرجة حاله معقوله داق علي : معاذ !! وش تبي
معاذ : مشكورة كثير دانية صدقيني ما راح اضيع اللي سويتيه وبتشوفين صدقي
رهف : معاذ يرحم والديك دور غيري أنا تعبت نفسيا وكل شي اساساً انت وش لقيت فيني مو رشيقة ولاني جميلة
معاذ : ما يهم قلبي اللي اختارك أنا حبيتك ولا تسألين ثاني
رهف : وصلت لحب بعد ! معاذ لازم اقفل
معاذ : انتبهي لنفسك و صدقيني ما راح تندمين
يا ناس معاذ توه 16 سنة وانا بعد صغيرة ... وش يحس به !!

***

طفشتني وصلتني حدي غالية قاعده تتسوق تقولون ماعمرها دخلت سوق كل مكان دخلته ؛ هي فعً ماعمرها دخلت سوق !
: غالية بتمشين ولا ترى بروح اخليك ترجعين بتاكسي
غالية : نواف الله يخليك بس هالمحل شكله جميل
نواف : تعالي الحين و مرة ثانية انا اجيبك
غالية : لا الحين هالبدلة معجبتني شكلها تنفع لسيف
نواف : امري لله
من يصدق غالية على هدوئها وقعدتها بالبيت ولا لها بالاسواق الحين ما تبي تمشي منه !
الاكيد ان موضوع فارس بيصبر يوم بعد ، بس وش وراي دام الوالد للحين ما صرح لي اسافر وشكله مطول
كنت واقف انتظرها عند الباب معي الاغراض اللي شرتهم ما شاء الله ما كأن من كم يوم وصلت لها ثيابها و اغراضها اللي هي طالبتها
: مشينا نواف
نواف : على البيت
ابتمست له : ايه على البيت

***


سِعٌوًدّ ... يِأَ أٌبِنِ أُلّعًمّ !



اليوم لي شهر بس من عرفت ان سعود ولد عمي ، اللي كان بابا يدور عليه هو نفسه سعود الممرض اللي كان معي في المستشفى اذآني
اول ما جابه بابا البيت عرفنا عليه انا من شفته عرفته شهقت باسمه هو قال انت غالية الممرضة ما قدرت اتكلم طلعت تركتهم
يحاول يكلمني انا ما تركت له مجال هربت خليته صرت اخاف مدري ليه دايم مآخذه ولدي بحضني وقاعدة بغرفتي ، من شوي طلبت مني دلال انزل معها المطبخ تبي تصلح حلى قهوة ما رفضت على اني خايفة لان سعود يجي بيت بابا كثير من عرف اني فيه


***


: تصدق بعمري ما توقعت ان سعود يقرب لك حتى يصير ولد عمك
نواف : محيرني سالفة انه كان بالمستشفى اللي فيها غالية وبعد معاملة غالية له وخوفها منه ؛؛ صارت دايم تسأل سعود موجود ولا لا نفسي افهم !
فارس : انا بقولك اللي اعرفه معذرة لان الكلام ما راح يعجبك بس لازم اقولك عشان تنتبه على خواتك
نواف : خوفتني تبي الجد
فارس : بقولك هذا يسلمك ربي كان معنا ممرض له سلوك غير طبيعي على انه شاطر في عمله بس عليه مزاج المهم انه يزعم انه يحب اختك وياما سوا اشياء غير اخلاقية اذكر مرة تهجم عليها في استراحتهم في المستشفى الله ستر و ارسلني لها كنت رايح اهاوشها ليش مداومة وهي حامل و تعبانة
نواف : الخسيس الواطي اوريك فيه
فارس : اهدأ نواف سالفة عدت ذكرتني برائد يومها قال بشرب من دمه هديتيه و قلت له غالية مالها ذنب
نواف : زين علمتني انا اقول ليش ابوي يقول وضعه ما يطمن ! فاتحين له بيتنا اجل
فارس : هذا ولد عمك ويمكن تغير يوم عرف انكم اهله
نواف : تتوقع ؟
و الله ما اظن ولا واحد بالميه بس وش اسوي لازم اهديك ، اعتدلت بقعدتي ثم قلت له : نواف غالية وش ردت


***


امس كانت ملكتي أنا وليد كل شي تم بسرعة ما بعد تحدد الزواج بس فرحانه كثير فيه واضح انه طيوب بس لاحظت انه حيوي شوي وهادي بعد
كانت معي الجازي
: متى نمتي امس
لين : مدري بالضبط بس كان بعد الفجر
الجازي : ومتى صحيتي
لين : قمت على اتصال فوز
الجازي : يالله من زمان عنها هالبنت كيفها وعلومها
لين : بخير أبشرك هي بعد بتتزوج ولد عمها اللي يموت عليها
الجازي : الله يتمم لكم جميع
لين : آمين


***



سعود : الحين يعني هذا دكتور العائلة ولا صديق ؟
عبد العزيز : لا صديق كان صديق رائد الله يرحمه و الحين صديق لنا ككل و اهم شي نسيب
سعود : آهااا تقولي .. طيب وش علاقة رائد فيكم
تعجبت من سؤاله وكأنه يعرفه من قبل : رائد يصير رجل غالية ابو سيف اللي تشوفه
معقول غالية زوجته وهذا ولده يعني مو ولد نواف ؟ أجل ليش يقول ولدي !
: شلون مات ؟
عبد العزيز : في حادث سيارة الصيف الماضي حتى واحد من اولاده مات بعده
سعود : ليش عنده ولد اكبر من ذا كان معه بالسيارة وقت الحادث ؟
عبد العزيز : لا كانت غالية معه لسى ما ولدت كان معها توأم اولاد واحد مات وهذا اللي بقى
تبون الجد استغربت تحقيق سعود حسيته مخبي شي خصوصا طريقة تلقي اجابات اسئلته مني نفسي افهم
ما اهتميت كثير توجهت معه لبيت الوالد

***

نزلت لدلال المطبخ وهي تصلح الحلى قاعده تسولف علي لين جينا لسالفة سعود
: نفسي افهم ليش انتِ كذا مع سعود ما شفت منه شي
غالية : دلال تذكرين سعود الممرض اللي اذاني في حياتي
دلال بصدمة : لا يكون هذا هو ؟!
هزيت راسي بالايجاب : دلال أنا خايفة منه اخاف هو قتل رائد كان يرسل لي رسايل يهددني نبهت رائد اكثر من مرة بس ما سمع لي
دلال بحده : لا غلو ما يصير تتهمين الرجال يعني ما توصل لهالمرحلة !
بكيت : انت ما شفتي وش كان يسوي ما شفتي الكره لرائد و فارس ولي بعد منه
دلال : ولو هذا ما يعطيك الحق انك تتهمينه باطل هذا حادث مقدر ومكتوب
سكت رجعت ذاكرتي لآخر مرة شفت رائد فيها اذكر كيف ضمني يحميني من الضربة القوية اللي استلمها عني راح بدالي ليتني انا اللي رحت مو انت
: دلال انت ماشفتي رائد وقت الحادث يوم شاف مافي مفر قدم نفسه للموت حماني
دلال : استغفري ربك لاتظلمين الرجال هذا يومه خلاص
ما اقتنعت بس سكت لازم اعرف الحقيقة و بطريقتي اتمنى تكون برئ يا ولد العم !
دخل عبد العزيز : بنات انتم هنا زين وين هند ؟
دلال : ما بعد رجعت من اهلها
ابتسمت من شفته الله يسعده له معزه خاصة بقلبي فديت اخواني : عزوز ورنا ابداعك تعال اطبخ معنا
عبد العزيز : ان شاء الله كم غالية عندي ؟

***

معاذ : متى بتخطبون له رسمي ؟
هند : وضع غالية الحين ملخبط شوي
معاذ : عجلوا علينا
شروق : وش عندك ليش مستعجل
دانية : واقع في الحب هالشخص
معاذ شآد على اسنانه : متعينا بسكوتك دودي
دانية بنفس نبرة معاذ : إن شاء الله مودي
أم فارس : بس انت وياها لا تبدون ، يمه هنادي تبين شي اسوي لتس شي
هنادي : لا يمه مو مشتهيه شي
أم فارس : ما يصير كذا ما تآكلين مو زين لتس و لولدتس
هنادي : شوي يمه بس اشتهي شي بقولك
أم فارس : استنى ، وانت يمه هند كيفتس مع رجلتس مرتاحه
هند : الحمد لله يمه مرتاحه
أم فارس : مو مخبيه لنا شي فرحينا انتِ الثانية
هند : تو الناس بدري حنا متفقين الحين ما نبي عيال
أم فارس : الله يرزقكم الذرية الصالحة
هند : آمين
أم فارس : وأنت يمه شروق
شروق : يمه وش فيتس قلت لتس من قبل
أم فارس : وتبين اعيد وش انا قآيلة من قبل
شروق : يمه خلاص يصير خير
أم فارس : الله يرزقتس العقل
لفت على البنات الكبار تتطمن وانا ولا عبرتني
: يمااااه وانا نسيتيني اشوف
أم فارس : أنت وش بتس مقابلتني وماغير هواش ومناقر مع معاذ
دانية : ترآي زعليت

***


ﯾﺂ ﻗ̮ـ̃آﭠﻟﯾ ۆآﺑﻧ ﻋﻣ̝̚ﯾ ، ھَہّﻟ ﻟﯾ ﺑگـﻟﻣ̝̚ة

خلصت طبق الحلو اللي سويته ، شبعت ضحك على عزوز يهايط يقول اعرف خرب الاكله بس قلت بطلع اشوف ولدي له فترة لحاله تركته نايم دلال اخذت عزوز ما يطلع لين يضبط الحلى
مشيت في الصالة باتجاه الدرج طالعه فوق نبهني صوته
: غالية
اخترعت لفيت بسرعة : خير وش تبي
سعود : أبي اكلمك
فكرت هذي فرصتي انا بعد اعرف منه لو له دخل بالسالفة
: وانا بعد ابي احكي معك
ابتسم واشر لي اقعد قربت منه بس تميت واقفة بينا مسافة
: لا مرتاحة كذا
سعود : طيب انا بقعد
غالية : انت وش يجيبك هنا ؟
سعود : جيت مع اخوك عبد العزيز
غالية : سؤال واحد جاوبني بصراحة مو غيرها فهمت علي
سعود : تفضلي حبيبتي
غالية : لا تقول حبيبتي انا مو حبيبتك هذا اولا ثانياً حادث رائد لك فيه ولا لا
ابتسم ابتسامة جانبية وهمس : عرفت بالحادث الله يرحمه صح ماعزيتك عظم الله اجرك
غالية : سعود انا سألت ابي اجابة انطق خلصني ايه او لا
سعود : وش بتستفيدين لو عرفتي الحين انا ولد عمك ما تقدرين تأذيني على الاقل عشان ابوك
غالية : لآخر مرة اقولك جاوب
قام وقف قرب مني كثير مسك ذراعي : ما راح اكذب عليك ايه لي علاقة تبين تعرفين وشلون انا اقولك كنت مراقبه شفه يوم حط سيارته في المغسلة تسللت و لعبت فيها من داخل بحيث انه لو يبي يخفف السرعه تزيد و بكذا صار الحادث
كلامه كله طنعات بالسكين على قلبي حسيت واحساسي صح رائد مات بفعل فاعل
: انت انسان انت !
سعود : صدقيني ما دريت انك معه في السيارة ولا كنت اعرف انك زوجته توني بس اعرف فرحت يوم عرفت انك نجيتي و فرحت يوم مات بس اللي زعلني ولده باقي ليش واحد راح و الثاني لا
وجعني في ايدي وبعد قاعد يقول لي كلام مثل السم صرخت فيه
: بعد عني يا نذل يا شيطان اشك حتى ابليس يتعلم منك
سعود : ليه بس كذا بس دامك حبيبتي بمشيها لك
غالية : صدقني ما بتتهنى باقي عمرك برميك في السجن مثل الكلب لين اشوف نهايتك
سعود بوقاحة قعد حط رجل عل رجل : ما تقدرين أنا ولد عمك وبصير زوجك بعد وغصب عنك
غالية : ما راح يروح دم رائد هدر ، طلعت تركته
سعود : يمه ، خفت !
غالية : سعود بقول لك كلمة ؛ أنت حقير


***

طلعت من الشركة متأخر رحت لرشا مدري وش مآخذني لهناك بس حسيتني احتاج اشوفها
سيف : لمتى بتظلين كذا احكي وخلصيني
رشا : سيف والله ما اعرف قلت لك
سيف : نفسي اصدق
رشا : هالمرة صدق
تنهدت صعبة هالحرمه كثير : على فكرة ، دلال موافقة
رشا : زين الله يبشرك بالخير بكلم اختي
سكت خليتها ما رديت ....
رشا : سيف احسك تعبان فيك شي
سيف : لا ما فيني
رشا : لا تكذب علي اعرفك زين انا
سيف : جيبي لي بنادول بصير كويس بس مصدع
رشا : زين ، قمت رحت اجيبه له
عطيته اياه و قعدت اهمز راسه و اقرا عليه ما تحملت اشوفه متألم ..
كنت شبه منسدح عندها في الصالة مو حاس بنفسي وش هالصداع اعوذ بالله فجأة حسيه يخف لين راح تمام ما قدرت امنع نفسي اني انووم كنت احتاج اريح جسمي

***


فارس : طيب الحين انت بس خلك هادي و انتبه بس على خواتك منه
نواف : لازم اجل سفري على كذا ، الفلوس تتعوض بس خواتي لا
فارس : زين انا اشوفك بكرة ان شاء الله وانتبه على عروسي
نواف : لاتوصي ، الله معك
فارس كان موصلني لبيت امي ، دخلت لقيتها قاعدة بالصالة
: السلام عليكم
رشا : و عليكم السلام هلا يمه شلونك
نواف : بخير تعشيتي يمه
رشا : لا انتظرك وانتظر ابوك
نواف : ابوي بيجي للعشاء
رشا : ابوك هنا نايم شكله تعبان
تفاجأت ابوي عند امي بس ما اظهرت : خير يمه وش فيه تبين آخذه المستشفى
سيف : ما يحتاج انا صرت بخير
نواف : كيفك يبه طمني عنك
سيف : بس صداع لا تخاف ما فيه شي بس وصلني لبيتي
رشا : سيف اقعد انت ما قعدت بعدين نتعشى سوا
لأول مرة اشوفهم سوا بعد مدة طويلة حتى انا بغيت آكل بين ابوي وامي
: ايه يبه اقعد نتعشى و اوصلك من عيوني
سيف : طيب بقعد بس خواتك
نواف : عزوز و زوجته هناك و سعود بعد
سيف : سعود مع البنات ؟!
نواف : ايه
سيف : زين اسمحولي لازم اروح خلوها بوقت ثاني
طلع بسرعة كأنه خايف من شي !!
حركته اثارت جنوني بس مسكت نفسي ، أدركت إن سعود مو سهل أبداً

***

من طلعت لغرفتي قفلت علي الباب أنا اعرفه سعود حقير حسافة انه ولد عمي ، سبحت ولدي و لبسته وعطرته أنتظر بابا يجي بسلم عليه لي كم من يوم ما قعدت معه زين
طق علي باب غرفتي ....
: افتحي غلو أنا سيف
فتحت له وارميت بحضنه بكيت ادري انه خاف من ردة فعله اللي حسيتها فيه
: غالية بابا ليش تبكين أنا هنا معك
غالية : بابا الله يخليك اسمعني اللي بقوله صعب بس لازم تسمعني وتصدقني بعد
سيف : شوي شوي واهدأي خليني اسمعك
هديت أخذت نفس ثم قلت له : بابا سعود مجرم ، هو اللي قتل رائد

***

ما كذبت رشا يوم قالت ولد اخوك ضيع نفسه .. ليش كذا يا سعود ليش مو قادر اصدق
طلبت سعود يجيني أبي اتأكد منه ما طول علي جا
: خير ياعم طلبتني
سيف : وش بينك وبين غالية يا سعود
سعود : مابينا الا كل خير يا عم وبصراحة أنا أبي بنتك غالية على سنة الله ورسوله
سيف : تعرف ان الدكتور فارس خطبها و عطيناه كلمة
سعود : بس انا ولد عمها ، عمي سيف
سيف : سعود أنت مالك شغل بسالفة حادث رائد صح
سعود : معقولة يا عم تصدق فيني أنا ما كنت بقولك اعتبرته كلام فاضي منها بس الحين بوضح لك
سيف : اسمعك انا
سعود : أنا كنت زميل لغالية في المستشفى حبيتها كثير وبصدق بس هي كانت رافضتني صدتني و الحين يوم عرفت انها بنت عمي قلت انا اولى فيها بس هي طلعت لي بسالفة اني قتلت زوجها عشان آخذها اصلا انا وش يدريني انها بنت العم يا عم
كنت اسمع لهم ما قدرت اتحمل دخلت عليهم : انت ما تستحي على وجهك خسارة خسارة فيك دمنا انت شيطان على الارض
سيف : غالية ما يصير هذا ولد عمك له احترامه
غالية : اي احترام اللي تقوله هذا تعطيه للكلاب تنهشه ولا تسأل عنه ، بابا أنت واعي هذا قتل رائد قتل زوجي قتل حبيبي قتل ولدي فاهم علي
سعود : ماعندك دليل علي أنا بريء ما سويت شي
غالية : الا انت مجرم الله لايبارك لك
سيف : بس غالية اهدأي
غالية : بابا هو اعترف لي وأنا عندي دليل عندي رسايل تهديد منه كذا مرة توصلني منه من رقمه ومختومة باسمه سعود بابا كان يتوعدني انا و رائد و فارس
سيف : وش تقولين من جدك ؟
سعود : لا مو من جدها هذي كذابة مفتريه تبي تلبسني تهمه
غالية : بابا أنا ما راح ارتاح لين يدخل السجن و يآخذ جراه لو هو الموت
سعود : اللي تقدرين عليه لا تقصرين يا .. يا بنت العم
قال جملته الاخيرة وطلع ، أنا ما عدت اميز وش هالمصيبة !

***

فارس : من جدك تحكي عبد العزيز
عبد العزيز : والله ما اكذب عليكم هذا اللي قالته لي دلال بالحرف الواحد
نواف : معناه لازم نفتح تحقيق ولو ثبت كلام غالية وقتها ما راح ارحمه خلقتي ممتلي منه
فارس : بس لو طلع كلام غالية مو صحيح واللي صاير ان فعلا غالية وصلتها رسايل ترى رسايل الجوال مو دليل كافي
نواف : اجل وش نتركه كذا لو هو ولد عمي
فارس : خلاص انا بشوف لكم الوضع قبل تقدمون على شي ولد خالي شرطي وله خبره اهم شي غالية لا تتأذى تكفى يا نواف تكفى يا عبد العزيز
عبد العزيز : زين لا توصي اهم شي نعرف وش ينتظرنا
***
سارا و سعد مع ورعانها لهم اسبوع من سافروا و تركوني وحدي بهالبيت ما راح اروح لعند بابا مستحيل مابي اعيش لو يوم مع زوجة اب وغالية ما عادت مرت اخوي ما اقدر اقعد عندها مثل قبل خصوصا انها مو ببيتها ، وليد فديته طيب دوم يسأل عني بس ما يسولف يقهرني بروده وهدوئه بعد
على طاري البنات سمعت انهم انخطبوا سوا دلال وغالية الله يوفقهم عاد غالية بتآخذ فارس اخو وليد زين بشوفها كثير على اني بغيتها لسعد بس جميل جداً انها ما راحت بعيد
لازم اروح الحين ؛ الجازي تنتظرني تحت بنروح للسوق سوا عشان اتجهز لزواجي

.
.
.
.

تم الجزء السابع و الثلاثون



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الجزء الثامن و الثلاثون و الأخير ~



ﺂﻟﻟھَہّ ﯾﭴآژﯾ ﻣ̝̚ﻧ ﯾﺳۆﯾ سٌوِأُتَڳّـ
ۆﺑذﻧۆﺑ ﻣ̝̚ﻧ ﺳۆﺂ ﺳۆﺂﭠگــ يًجِأٌزّيٌڳُ


سيف اسم الله عليه كمل ثمانية أشهر له فترة يحاول يوقف بنفسه و اليوم امه مدري وش فيها حالفة تخليه يمشي لو خطوة
: وبعدين يا غالية خليه وتعالي ابحكي معك
غالية : تكفين دلال شوي بس شوفيه يبي يمشي
دلال : أي يمشي يسلم لي اياك و أنتِ تمشينه غصب
غالية : اف خلاص يلا
ضحكت من حركتها ، مدري وش تحس به
: غالية مقتنعه بفارس ؟
غالية : مقتنعه بمتعب ؟
دلال : أنتِ غير هذا صديق رجلك و عندك ولد أنا لا
غالية : اصلاً فارس يبيني عشان الولد
دلال : مو صحيح غالية
غالية : طيب وش يبيني عشان نفسي ؟ كنت مرت رائد يا دلال
دلال : طيب مقتنعه
غالية : الحمد لله مرتاحه
دلال : دوم يا رب
غالية : طيب ومتعب
: الزواج تقليدي وراح يتم كل شي بسرعة مدري ليش مستعجله أمه ، تعرفين انه اختيار خالتي رشا
غالية : هي تحبك ما راح تضرك ؛ الله يسعدك حبيبتي
دلال : ويسعدك مع فارس

***

سعود : يا نواف عن الغلط احترم نفسك ونقي ألفاظك
نواف : مو أنت اللي تعلمني احترم نفسي واختار الفاظي !
سعود : لا اعلمك دامك محتاج شكلك ما تربيت
نواف : انت آخر واحد يتكلم عن التربية يا عديمها تتحرش في بنت عمك وقتلت زوجها بعد
سعود : أنا ما قتلت أحد طيب وبنت عمي أنا اولى فيها من الغريب
نواف : هذا اللي بقى ازوج اختي لمجرم !
سعود : والله لا تندم انت وفارس اللي شاد فيه ظهرك

***

عبد العزيز : يبه وبعدين لمتى راح نظل كذا ترآي خايف على البنات لو تبي الجد يعني
سيف : وش يقدر يسوي انا منعته يدخل بيتي و بظل مراقبه لين اعرف الحقيقة
عبد العزيز : أدري صعب عليك هالموقف ولد اخوك الوحيد طالع بهالشر
سيف : يعز علي كثير والله بس وش اسوي
تخيلت للحظة ان سعود طلع مجرم فعلاً وش هو رد ابوي سألته
: يبه لو طلع كل شي صحيح و سعود مذنب وش بتسوي
سيف : أنا ما ارضى الشوكه تمس غالية حتى يجيها كل هالشي وتتحمله وانا عارف وساكت لا بآخذ لها حقها و جزاه هو جزاه بيآخذه
عبد العزيز : حتى وهو ولد اخوك
سيف : حتى لو هو ولدي حتى لو هو انا محد يمس بناتي بسوء بحياتي و اسكت
اعجبني رده ، مو بس لآني كاره سعود و افعاله ، ابوي تفكيره عظيم يا حظي فيه

***

من تركت سعود رحت لفارس اللي اخذني ورحنا لولد خاله اسمه مشعل ببيته اللي هو بيت اخت فارس بعد ، عشان موضوع سعود نستشيره وش نقدر نطلع به
مشعل : أنا بحثت عن الرقم من تاريخ تشغيله ما طلع منه غير هالرسايل لنفس الرقم ما تم استخدامه لأي مكالمة او غرض ثاني
نواف : طيب !
مشعل : للأسف مو دليل كافي خصوصا انه مو باسمه ولا فيه شي يثبت انه كان يستخدمه
فارس : طيب وش تنصحنا
مشعل : عندكم شهود ؟
نواف : اختي الثانية سمعت كل شي
مشعل : غيرها
فارس : مافيه
مشعل : للأسف ما تكفي لحالها
فارس : طيب ؟
مشعل : لو ما توافرت ادلة ثانية انصح تسكتون تخلونه للعدالة الإلهية لأنه للأسف لعبها صح حتى السيارة ما كان فيها اي عطل حسب التقرير اللي طلبته عنها و موقع الحادث كان يسهّل حدوثه يمكن انه فعلا استدرجه لهناك ، وعلى فكرة لو صار و قدمتوا شكوى وطلع بريء فيه يقلب الطاولة عليكم و يصير هو صاحب الإدعاء
مسحت وجهي وشعري بقهر هين يا سعود بوريك
فارس : سمعت نواف زين انكم سمعتوا شوري
نواف : ليه وين العدالة الحين هو مجرم واعترف لها بلسانه
مشعل : عندكم تسجيل ذا يربحكم القضية بكل سهولة
نواف : للأسف
فارس : هونها ابو سيف الله ما يرضى بالظلم
نواف : ونعم بالله

***

لين كل يوم عندنا على نفس نظامنا القديم صح استجد فيه طلعات للسوق بس يظل اغلب وقتنا بالبيت
سيف ولدي هالايام مدري وش فيه احسه يتعب كثير نواف خذاه للمستشفى يقول ان الدكتور قال نظره ضعيف يعني لآ تحاولين تخلينه يمشي غصب و حطي عينك عليه اذا قام يتحرك ، الله يشفيك لي يا عيون ماما انت
دلال : وخلصتي كل اغراضك لين
لين : ايه على اني اشوفه بدري بس الجازي ما رضت الا كذا تقول احسن عشان لو تحدد ما تحتاسين
دلال : ايه هي صادقة شوفيني انا للحين ما خلصت
غالية : أنت بعد عليك ذوق مايعجبك شي
دلال : اقول اسكتي انت الله يرحم ايام اول يوم لبسك يوصلك لعندك وش زينة من رحتي السوق جبتي خرابيط مدري وش تبي
غالية : يعني انا ماعندي ذوق
دلال : اسألي دواليب ثيابك اللي عذبتيها
غالية : مايهم اهم شي معجبني
لين : لا تتهاوشون طيب ولا بروح اترككم
غالية : لا اقعدي خلاص بسكت
لين : ايه صح بنات وش صار على ولد عمكم الجديد
غالية : حريقه ان شاء الله
لين : ليش استجد شي
دلال : للأسف عايش حياته عادي
غالية : لا يقول بيآخذني العمى بعينه لوأنه آخر رجال بالدنيا
دلال : هدي حبيبتي ما يقدر يسوي شي
لين : ايه عاد اخوك ذاك شرير يطلع عينه من مكانها
دلال : اسم الله على اخوي مو شرير حقآني بس
لين : ما قلت شي لا تبدين هيآط ، وش صار على الكوافيرة حجزتي ؟
غالية تضحك : بابا طلبها لها من برا يبي ميكآب يركب على وجهها الاوروبي
رفعت حاجبي : حركات يا اوروبا انتِ

ما رديت عليهم يتمسخرون البشعات


***

ژﻣ̝̚ﺂﻧﮑ ﻟۆ ﺻﭬﺂﻟﮑ ﯾۆﻣ̝̚ .. ﭬﻟﺂ ﭠפﺳﺑ ﺻﭬﺂﻟگـ ﮃۆﻣ̝̚
ۆﻋﯾﻧﮑ ﻟآ آھَہّﭠﻧﭠ ﺑﺂﻟﻧۆﻣ̝̚ .. ﭠړُﺂ ﺂﻟآﯾﺂﻣ̝̚ ﻏ̣̐ﮃآړُھَہّ


اليوم عدت اسبوعين تمام ، تبون اقولكم وش صار فيها ؟
طيب بقولكم افرحوا لو تبون الفرح لأن اللي فيها جميل ولو تبون الحزن لأنها آخر اسبوعين في القصة ....
أبطالي طلاب المدارس و الجامعه مشغولة باقتراب النهائيات و بعد وراهم حفل زواج قبلها ^_*

سعود له اكثر من اسبوع اليوم ، انمسك في قضية مخدرات مفتشين شقته ولاقين فيها بلاوي ، الله يعافيهم ولا يبلانا

هنود وعزوز ، قال وش مآنبي عيال الحين !! طلعت حامل من شهر يا قلبي رحمتها قامت تبكي رحت اهديها شبت علي قالت وش أنتِ ما جربتي ألم الولادة ! و عزوز الدب واقف بصفها بدل ما يهديها الله يهون عليهم

نواف فديت قلبه مو مخليني من سوق لسوق يآخذني بنفسه يشيل اكياس تسوقي وبعد سيف معنا يا رب اقدر اردها له

فارس بعد مو مقصر معي من بعد ملكتنا الثلاثاء الماضي وهو كل يوم يصبح ويمسي علي يطمن علي و على سيف ولدي الله يقدرني واسعده ؛ لسى ما تحدد زواجنا

لين و وليد تحدد زواجهم في العطله الصيفية بعدما تتخرج لين اصلا اذكر عمي فهد مواعدها لو تخرجت بمعدل حلو راح يعطيها منصب رائد الله يرحمه في شركتهم ، يا سلام عليهم هالاثنين كلهم شغالين في البزنس أتوقع ولدهم بيطلع اخضر على الدولار هههههههه

ما قلت لكم أهم شي صاير دلال بعد قلبي زواجها باقي عليها خمس ايام خالتها ام متعب مستعجلة على الزواج مدري وش عندها بس ما عليه قدرنا نجهز ونصلح كل شي

سيف بابا جعلني فدوه لعيونه مو منقص علي ولا هو اللي زعل مني يوم قت اللي قلته عن ولد اخوه همه بالدنيا سعادتي لو وش ما سويت ما راح اوفيه ... كنت اشرب معه كوب شآي في الجيم قبل جلسة العلاج لهالاسبوع
: بابا قلبك كبير
ابتسم لي : وش سويت ؟
غالية : ما زعلت علي في سالفة سعود و ما رضيت بالظلم لأمي و خالي الله يرحمهم
سيف : غالية أمك حياتي اللي ما عشتها و خالك اللي وقف معي لين خذيت امك كيف ما تبيني على الاقل ارجع له جزء من حقه
غالية : بابا ليش أهل ماما يسوون كذا معنا حنا مو منهم ماما و خالي مو اولادهم ؟
سيف : القلوب القاسية لا تنتظرين منها رحمة ! للأسف العادات صارت اقوى من الدين !!
غالية : عمر الظفر ما يطلع من اللحم
سيف : لا بابا يطلع يطلع بس احيان نقدر نتحكم فيه و احيان ما نقدر نسوي له شي يطلع وقبل لايطلع يألم و مع طلوعه يسبب جرح ونزيف
غالية : بابا أنت كبير أحبك الله لايحرمني منك
سيف : ولا يحرمني منكم

***

كنت مع لين نجرب الفستان غالية قاعده مع سيف فجأة ارتفعت حرارته المسكين و اصلا واضح عليه ما يشوف زين مثل ما قال الدكتور من قبل
: لين سكري السحاب مع الجنب
سكرت لها السحاب واخذت جولة بنظري عليها كان الفستان جميل جدا و ناعم
دلال : وش رايك لين لا تكذبين علي
لين : جميل بس لو تنزلين الحزام لآخر خصرك بيطلع أجمل
دلال : إيه الحزام قالت غالية تبي تغيره بس بكرة بتجي
لين : وش قالت تبي تسوي فيه ؟
دلال : نفس ما هو أعلى خصري بس بتخليه رفيع شوي وبتسوي فيه حركات هي شرحت لي و اعجبتني الفكرة
لين : زين اهم شي يطلع حلو

***

: مآ علي منك تبين تحضرين لو انك ميته اسم الله عليك
شروق : أنتِ مو فآهمه علي مشعل بيطلع مهمة وتبيني اروح ارقص
ياسمين : وخير ان شاء الله أنا فؤاد مسافر مخليني و بروح وبرقص و اتنكس وكل شي ما علي فيه
شروق : هبله ولا تستهبلين ؟
ياسمين : لا بكآمل قوآي العقلية اصلا من قرادة حظي اللي تزوجت
شروق : وش غير وين راح الحب
ياسمين : على ايام قبل الزواج انا معك كله حب بس يوم قابلت وجهه قاعد يتلاشى
شروق : اسمحيلي انت غبيه و بتضيعينه من ايديك
ياسمين : لا تقولين لي مثل رؤى جيبي له ولد ترى بقفل في وجهك ولا عادني ارد عليك
شروق : لا تطمني اصلا انا بقولك ولا تفكرين في هالشي انا بس كنت بقول شوفي وش اللي تغير حاولي عالجيه
ياسمين : اللي تغير اني صرت بوجهه ولو سافر ما يفكر يدق علي كأنه يبي الفكه
شروق : زين عامليه بالمثل روحي لأهلك وطنشيه بيجيك يركض وقتها لا تخلين فرصة للشي اللي صاير انه يتكرر
ياسمين : طيب بسوي شورك بس الحين انتِ لازم تحضرين زواج اخوي الوحيد
شروق : طيب إن شاء الله


***

بتعشى معه لأول مره لوحدنا من بعد الحياة الهادية اللي احاطت بالكل ، سويت له عشاء على ذوقي وطبخي فقدت ايام اللي اطبخ فيها لي و للبنات خصوصا ان عزوز مآيبيني اتعب يفضل يآكل من برا ؛ بس ما عاد راح اسمع له بخليه يتعود على طبخي
: وش رآيك في سفرتي
عبد العزيز : جميلة تسلم ايديك بس ما كنتِ تعبتي عمرك
هند : مو تعب ولا شي استانس يوم اطبخ
عبد العزيز : أكيد ؟
هند : ايه ومن اليوم يكون بعلمك بتآكل طبخي
عبد العزيز : شوي شوي على ولدي علمتك
رفعت حاجبي : وش تبي تسوي يعني !!
عبد العزيز : الله لايحرمني منك يا كل حياتي
ابتسمت له ، شربت شوي من كوبي ورجعته فكرته اسأله
: وش شعورك أول مرة شفتني ؟
عبد العزيز : تبين الجد أعجبتيني خصوصا ثقلك وثقتك بنفسك
هند : كنت مجرد ممرضة تؤدي عملها في خدمة مريضها
عبد العزيز : عاد بكيفي اعجبتيني و ما صدقت يوم الوالد قال اطلبها ما تردد ثانية وحده ورفضت افرط فيك
هند : عمي سيف هو اللي قال لك ؟
عبد العزيز : لو ما قال لي أنا كنت بقوله و الحمد لله إني خذيتك ما خذيت غيرك
هند : من تقصد غيري
عبد العزيز : ولا احد كلي لا يبرد عليك
حسيته مخبي شي ، بس قلت اسكت احسن مآبي اللي حسيته يطلع صح !
تذكرت فجأة ما ترددت اني احكي ،
: حبيبي وش صار على وعدك لي في موضوع امك
عبد العزيز : ما اكذب عليك دقت علي قالت تبيني قلت لها مشغول لو فضيت رحت لك
هند : ولا رحت لها صح
عبد العزيز : انت ما تعرفينها بعدين ما ابي اتهاوش يكفي كذا
هند : لو تحبني بجد ؛ روح لها
عبد العزيز : عشانك بس بروح لها

***

ما بقى على زواج متعب شي ،، ما راح اتراجع عن قراري بس يخلص الزواج رآح اشيل نفسي واروح بيت ابوي في جده حياتي صارت مستحيلة مع خالد هو وصلنا لهنا يمكن أنا غلطت مع رهف بس أنا امها و ابي لها كل خير .....
كنت قاعده أرتب أغراضي يوم يدق باب غرفتي توقعتها شذى لأن هي الوحيدة اللي تطق علي
: ادخلي يمه حيآك
خالد : وش قاعده تسوين
فآيزة : مثل ما تشوف ارتب اغراضي
خالد : وليه إن شاء الله ؟
فايزة : بروح بيت أبوي مالي قعده معك بعد زواج متعب
خالد : من سمح لك ؟
فايزة : خالد أنت ليش كذا وش صار ليش تغيرت
خالد : حسيتي الحين ، طفشتي الكل أنا اولهم هذي النتيجة وش كنتِ متوقعة غير كذا ؟
فايزة : ولا شي ، انا مثل ما قلت بعد زواج ولدي بروح لبيت ابوي اكرم لي
خالد : ما راح تروحين مكان اقعدي في بيتك بناتك محتاجينك
فايزة : كبار وفيهم يآخذون قرار مالي لزمة معهم
خالد : لا لك هم محتاجات لك وأنا بعد
فايزة : انت وش محتاج لي مو مبين
خالد : قلت خلاص اقعدي ببيتك
تعجبت كلامه هو قاصد شي ولا وش قصه اصراره ؟!

***

كانت تتفرج في صالة بيتها بالدور الارضي على التلفزيون واضح انها ساهية تفكر في شي معقولة ما انتبهت
قربت منها حبيت على راسها ويديها قبل تسحبها مني ، صرخت فيني
: أنت وش جابك بيتي وش تبي عندي
عبد العزيز : أبي رضاك مو قادر اعيش بدونه
رشا : رضا مرتك وابوك يكفي
عبد العزيز : يمه حرام عليك كافي كذا
رشا : اطلع برا
عبد العزيز : حتى لو قلت لك اني قريب بصير اب
ناظرتني رمشت كم مرة ثم قالت : مرتك حامل
ابتسمت بداخلي بس حركاتها في التناحه للحين موجودة
: ايه
رشا : طيب هي جميلة يعني بيطلع الولد وسيم ؟
عبد العزيز : راح تعجبك كثير
رشا : ابشوفها ارجع فيها
مو قادر اصدق ... يا رب لك الحمد و الشكر كلمتها تدل على تمام الرضا ، طلعت بسرعة قبل تغير رأيها اعرفها مزاجية

***


ﺳﺑﺣﺂﻧ ﻣ̝̚ﻧ ﭴﻣ̝̚ﻋ آﻟﻗ̮ـ̃ﻟۆﺑ ﺑﭬﺿﻟﯾھَہّ . . ﭬﯾ ﻟﯾﻟة ﻗ̮ـ̃ﮃ ﺂﺷړُﻗ̮ـ̃ﭠ ﺂﻧۆﺂړُھَہّآ


كان تصميم القاعة خيآلي الاضاءة فيها خافته حتى الموسيقى هاديه جداً لو قلت شي راقي انا اعني هالكلمة حتى الكوشه كانت شي خيالي ومسارها جميل أجواء حالمة تفوق الوصف .....
الحضور كان عدد كبير بصراحة أنا ارتعت كل هالناس اطلع عليهم فجأة .. خلاص هونت ما ابي اعمل حفل زواج

كنت لابسه فستان منفوش بشكل خفيف من نهاية الصدر لآخر الذيل لونه أحمر غامق بنفس اللون اللي صبغت فيه شعري عليه حبات من احجارالياقوت الحمراء اللآمعه اللي تزينت فيها بعد كإكسسوارات ، لبست شوز وآطي وانتم بكرامه لونه أحمر جميل رآكب مع كشختي
ولدي سيف اسم الله عليه لبسته بدله جميلة بلونين أحمر و أبيض قريب من لون فستاني

كانت معي هند بفستانها الازرق البحري لايق عليها كثير و لين بفستانها البني يدخل عليه اللون البرتقالي بطريقة جذابة كثير وحتى الجازي أناقتها فخمة بالاسود

شروق لابسه فستان بلونين أخضر و أصفر جميل و هنادي كان اللون البنفسجي نصيبها اما اختهم دانية لابسه فستان أبيض هي و رهف أخت متعب نفس التصميم و الموديل وكل شي

شذى لابسه فستان بسيط فيه مجموعة الوان اللي محليه انه قصير و الشوز ( تكرمون ) صندل عالي يوصل لنص ساقها
ياسمين سبحان الله اقدار كانت هي بعد زميلتي ممرضة معي و الحين اخت رجل اختي ، فستانها غريب جداً مدري من وين شاريته اللي عرفت اوصفه منه انها فيه مرة مثل الفراشة و مرة مثل الناس العادية ! لونه فضي عليه زينه بعد غريبة لونها اسود

من بقى ما وصفت لكم ؟

ايه مرت بابا رشا و اختها فايزة ام المعرس .. كان لهم نفس الموديل الالوان هي المختلفة ولاحظت انهم يشبهون بعض كثير في كل شي حتى الطبع ما راح اخاف على دلال لان رشا تحبها اكيد فايزة بتحبها بعد

من الحضور الكبير فيه عدد لا بأس به اعرفه بس اللي ما توقعته اني اشوف صديقة الثانوية خولة ما شاء الله كل هالسنين و مثل ما هي سولفت معها شوي
خولة : و الحين وش صار عليك كيف دراستك
غالية : أنا الحمد لله تخرجت و تعينت ممرضة بس صارت ظروف اجبرتني اترك الوظيفة
خولة : خير ان شاء الله
غالية : أبد حملي و بيتي بعدين ولدي واشياء كثيرة مو وقتها الحين ، بس ما قلتي لي وش صار معك انتِ
خولة : أنا الحين في امتياز كلية الطب الله حقق لي حلمي و راح اتخصص ان شاء الله في النساء و الولادة
غالية : ما شاء الله ، الله يوفقك

\
/
\

كانت زفة دلال و متعب وحده ... نزولها بلحظة دخوله وصلوا سوا للكوشه ............. مثل اجواء كل حفل زفاف بس الفرق الجو هادي شوي رغبة من دلال وافق عليها متعب ، ما تبون تعرفون وش كانت عليه دلال أو ناتالي هذا الاسم اللي المفروض نناديها فيه بشكلها ذا

فستانها طبعاً أوف وآيت ناصع موديله ناعم كثير له كم بيسط عريض نوعاً ما فيه حزام اسفل الخصر عبارة عن احجار كريمه نفس اللي في فستاني ومن تحته كذا طبقه ناعمه متداخله المكيآب مطلعها كأنها لعبة جميلة جداً اسم الله عليها تذكرت يوم كان عزوز الدب يقارن بينا جا بابا وقال بناتي كلهم جميلات بس كل وحده لها طريقتها الخاصة في الجمال رفع معنوياتي اللي يسعده ولا كنت احسني قطعة من البشاعه تمشي على الارض اقصد وقت مقارنة عبد العزيز بيني أنا ودلال فقط !

حكيت كثير تعبت حنجرتي وأنا اسولف لكم مدري من قالكم لا تحضرون حفل الزواج !

قبل لا اترك الباقيين يحكون بقولكم وش متعب لابس .....
أكيد ثوب أبيض عليه البشت الاسود غتره بيضاء على فكرة بابا لبس مثله اول مرة اشوفه بالثوب اسم الله عليه يهبل لو اني مو بنته كنت ×××× أمزح امزح ^_^

نواف و عزوز فارس وليد و واحد مشاغب يقال له معاذ زينة الشباب اسم الله عليهم طبعاً ولدي سيف زينة الاطفال

اخواني دخلوا بعد الزفة ، عشان التصوير مع المعرس وعروسه
وشسمه من دخل الشباب وانا اناظر لهم اشوف عيونهم على الحريم ولا لا طلع الكل مؤدب ما توقعتهم كذا الا ذاك المشاغب يناظر لرهف اخت المعرس مدري هو على باله انها اخته دانية ولا شلون ؟؟!!

لاحظت شي الشياب مو سهلين ولا الحين بابا و بعد ابو متعب كأنهم اخوان اولادهم و الحريم شكلهم كبار شوي !!
اسم الله عليهم ، عيني بارده لا تخآفون ^_^


لنا عادة اكيد منشترة عند الاغلبية في الزواجات ، العروس عندنا ما تروح الا بعدما القاعة تفضى من المعازيم اللي توجهوا للعشاء

طبعاً العشاء مو لأصحاب الدعوة ... لذلك كل من اخذ اللي يخصه واختلى به في ركن بعيد هذا بعد ما متعب اخذ عروسه وطلع فيها ، صآبتكم لقافة طارئة
لا تخافون ما راح اصير نذله بعلمكم كل من وش قال لخويه ^_*

** وبعطيكم نسخه من الصورة اللي خذيتها لأبطالنا سوا

***

ياسمين وشذى //

: اكتشفت انك صادقة
شذى : والمناسبة
ياسمين : العزوبية افضل
شذى : محد قالك وافقي يوم انجبرتي فيك ترفضين حياتك هي مو حياتهم
ياسمين : كنت احبه
شذى : وش استجد كرهتيه
ياسمين : لا بس صار عادي ؛ تبين نصيحة لو بتحبين خلك بعيدة عنه
شذى : و ليش تحبين من الاساس مافي احد يستاهل تحبينه الا نفسك
ياسمين : فطرة موجودة في الكل
شذى : اللي تحبينه يعرف وعطاك قلبه ، بس أنا لا
للحظة حسيت ان شخص يتعذب عندي : شذى بصراحة ، أنتِ تحبين
شذى : لا تسألين من هو بس أنا فعلاً أحب واحد

وليد ولين //

: وليد وش رايك فيني ؟
ابتسم بهدوء : جميلة
ياكرهي لبرودك وش جميلته ذي : طيب قول شي ثاني حفظت هالكلمة
وش تبيني أقول لها ذي ؟ ...
لين : وليد أنت ليش بارد كذا تستحي مني يعني
تبون الجد فاجأتني بكلامها : أنا !!
لين : ايه انت
صارت تبكي لفت عطتني ظهرها وغطت وجهها بكفوفها ، ماعرفت شسوي يا ربي هذي من جدها مو وقتها وش بيقولون لو شافونا كذا و الله مالي شغل ما سويت لها شي
: لين لين قومي خلاص بحكي معك
تمتمت بكلمات مو مفهمومه وهي تبكي ، خفت عليها ما لقيت حل لفيتها لوجهي واخذتها بحضني رفعت راسها تناظرني
: ليه انت كذا
وليد : خلاص لا تبكين أنا احبك
كلمته مشهورة حيل لكنها منه شي ثاني طعتني من عالم الواقع لعآلم ثآني مختلف كلياً


معاذ + دانية و رهف //

طلعت مع دانية فوق لغرفة العروس قفلت عل جوالي هناك يشحن ابي اكلم ابوي ما شفته لا هو ولا امي مدري متى نبي نرجع البيت
: الله يوفقهم وعقبالنا انا وانتِ
رهف : لا توني اسم الله علي انتِ تبين بكيفك
دانية : لا ماعلي منك بدعي لنا كلنا بيوم واحد
رهف : مابي اتزوج لين اخلص دراستي
دانية : من زين الدراسة عاد
معاذ : رهف ما راح امنعك تكملين دراسة
شهقت باسمه لا على الاقل دانية لاتعرف بشي مو الحين
دانية بابتسامة : واخيراً عرفتك انتِ اللي مطيره عقل اخوي
معاذ : رهف صدقيني اوعدك وعد بس الي ابيه تنظريني
دانية : رهف بتصيرين مرت اخوي وناسه
لحظة بس حست فيه مدري اللي نطق لساني او شي ثاني
: طيب راح انتظر

شروق و هنادي//

: شوفي عاد لازم تجيبين له ولد
شروق : بقولك شي واتمنى يظل بينا
هنادي : وش
شروق : مشعل عالايام عنده اشغال صعبه ومهمات كثيرة اسم الله عليه اللع يبعد عنه الشر بس هو وضح لي لو صار له شي لا سمح الله ما يتربى ولده يتيم
هنادي : وش هالتفاهه اللي تعرفونها الاعمار بيد الله اكبر دليل غالية شوفي رائد يوم راح بلحة لاهو مريض و لا يشكي بأس
شروق : طيب شوفي ولدها بيربى بعيد عن اهل ابوه صح فارس اخوي بس تبين تقنعيني انه راح يحبه مثل ولده
هنادي : الله العالم بس لازم تعيدون النظر
شروق : هذي حالة ؟! شوفيني هنا ابتسم واضحك بوجه الناس وداخلي قلق وخوف الا رعب خايفة مشعل فيه شي غير انه ما دق و جواله مقفل
هنادي : بيدق لا توسوسين علينا
كت ابفتح فمي اتكلم ... بس رن جوالي مكالمة من حبيب قلبي
: بعد اذنك هنودي
قامت تركتني حيل هبلة هالبنت وزوجها اهبل !!

هند و عبد العزيز //

: وش الحلاوة ذي
هند : عيونك الحلوة
عبد العزيز : حبيبتي
هند : حبيبي
عبد العزيز : وش ناوية تسمين ؟
هند : الاول لك
عبد العزيز : بسميه محمد
الله يخليك لي ولا يحرمني منك ، اكتفيت بابتسامة له
عبد العزيز : نروح بيتنا
هند : نروح ...


فارس و غالية //

: ايه بكمل دراستي بتخصص جراحة قلب
غالية : الله يوفقك
فارس : ويوفقك بعد حتى أنتِ بتكملين معي ما راح اطلع لحالي اكيد معي مرتي و ولدي
ما رديت عليه أخجل منه كثير أنا
: على فكرة طالعة ملاك اليوم
خجلت كثير منه : عيونك اللي تشوف
فارس : اتكلم بجد على فكرة اقوى يعني
غالية : تسلم ، اشغلت نفسي العب سيف
فارس : خليه عنك شوفيني هنا
رفع راسي بحركة سريعه ثبت وجهي مقابل وجهه ، اول مرة تطيح عيني بعيونه ودي أقارن بين وبين رائد بس مسكت نفسي محيت رائد غصب عني ولازم اسوي هالشي الحين فارس وبس
عيونه جميلة و نظرته اسرتني ماعرفت وش اقول وش اسوي
فارس : غالية انسي كل الماضي كله امحيه
تغابيت عليه : شلون
توقعتها اذكى من كذا ، افهميها بس لازم اكون على بينة معها مآبيها تفكر فيه
: انسي انك تزوجتي من قبل ورائد انسيه الولد الله رزقك اياه بس أنا حاضرك و مستقبلك الماضي انسيه
توقعت هذا طلبه اللي بيطلبه عاجلاً او آجلاً ومن حقه
: الله يقدرني و اسعدك ، بس اوعدني
فارس : أوعدك وعد
غالية : مآتبي تعرف وش اللي ابيك توعدني فيه ؟
فارس : غالية سيف ولدي مثل ما هو ولدك لا تشيلين هم
غالية : هو يتيم و مريض
فارس : خلاص قلت لك لا تفتحين اوجاع
نزلت عيوني بحزن و فرح نفس الوقت كنت ضامه ولدي لصدري وانا واقفة معه ، قرب مني وطبع قبلة على جبيني
: مآحب الحزن يمس عيونك
ابتسمت هذا بس اللي اقدر اسويه ؛ نادداني بابا طلب ولدي سيف

فايزة و خالد //

: خالد وين مآخذني خلني أبي اروح بيت ابوي
خالد : أنا قلت لك لا
فايزة : خالد ناوي لي عذاب ؟
خالد : أنا لا بس انت ايه
فايزة : أنا ناوية راحه لي ولك ولبناتك حتى ولدك ومرته
خالد : اعلقي وارجعي بيتك مافي داعي تخلين الناس تحكي بعد هالعمر
فايزة : طيب
ماتوقعت هذا ردها على كل الزحمة اللي سويتها من قبل !!


سيف و رشا //

: أنا آسفة على اللي صار بولد اخوك
سيف : حصاد يديه ، ليتني ماعرفته ولا دريت بوجوده
رشا : مقدر و مكتوب عند الله
سيف : ونعم بالله
تنهد حسيت بألم في صوته ، سيف رغم كل اللي سواه فيني أحبه وأعشقه حبي له يكبر كل ما كبرت
: ما بقى غيره
سيف : خليه بكيفه
رشا : تبيه يآخذ كافرة ؟
سيف : ما راح يآخذها صدقيني
رشا : وش يخليني اصدق انت سويتها من قبل
سيف : ما كانت كافرة
رشا : بس اجنبية
سيف : تظل انسانة ولها مشاعر تجاهها ، أنا تعذبت و ضعت بين اولادي من قبل مآبي يصير معهم نفس الشي ويصيرون اولادهم اخوان مايعرفون بعض !
رشا : يآخذ من بلده على الاقل ما يضيع
سيف : دلال مو ضايعه وفي الاخير القرار له
قربت مني و اخذت سيف
: احب هالصغير
سيف : واضح انه يحبك
سكت فجأة صرت اناظر لبعيد كانت القاعة فاضية الا من بعض الناس واضح انهم الاهل من كبرها محد مهتم لوجود الثاني
: سيف لمتى وانت تصد
سيف : انتِ صعبة ماعرفت ولا راح اعرف لك
رشا : حاول تحبني مستعدة اسوي كل شي بس لعيونك
سيف : احب بعدما وصلت لهالعمر
نواف : وش فيه يبه صغير مو كبير
سيف : الحين انا بعيش لاولادي بس
رشا : الصغار صاروا كبار واللي ما تزوج ما بقى له شي
نواف : يبه عشانك وعشانها بس .. حاول
انت يا نواف بالذات ليش دخلت ، ما اقدر اقول لك لا !
مشيت تركتهم عبير للحين تنبض داخلي ...


.
.
.
.

تمت الرواية بنهاية الجزء الثامن و الثلاثون



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


مساء الورد لأصحاب المساء
صباح الورد لأصحاب الصباح

بنهاية روايتي ،، حآبة اقولكم شي تبون تسمعون حيآكم http://forums.graaam.com/images/smilies/graaam%20%28274%29.gif





أنا مو كاتبه ، مجرد فكرة خطرت ببالي مثل خواتها واخترتها من بينهم تشوف النور او خلوني اقول افكار لكتابة واحدة
تنقلت مابين حزن وفرح جديه و مرح ؛ لعلي امتع من يقرأ سطوري في 38 جزء بمتابعة و قد تصل لاشتياق للقادم
أعلم إني لم أخلوو من الاخطاء و بعض افكاري ناقصة او حتى متلخبطة لكني اتمنى ان تظهر لكم شيخصاتي كما اردتها انا
ما راح اطول عليكم في الكلام ولا راح افصل في كل شخصية راح اتكلم عنهم بشكل سريع ...
سيف // في النهاية نجح لكنه ما زال حيران عند رشا المزاجية ؛؛
شخصية اقتبستها أتمنى أني نجحت
غالية // الشخصية اللي كانت مضطرة تعيش بعدة شخصيات في حياتها و السبب الثقة بالنفس !
رائد // مشاعر مكبوته بفعل صاحبها اخرس مشاعره و عواطفه و اطبيعي تظهر القسوة و الصلابة لكن للأسف مو في موضعها ، جميل انه تدارك و عدل وضعه بس للأسف امثاله للحين في غفلة يفاأهم الموت قبل لا يحاولوت يصلحون اللي افسدوه في الماضي
دلال // أم حرمت الام أعطت و اعطت و اخذت شي يكفيها
شخصية متناقضة بعد بس اللي مثلها يقدر يعيش في كل ظرف
عبد العزيز : مثال على القهر مبتلى بأم عاقه !
هند : ألم ، وغربة في وسط الديار أحيان يكون فقدان الاب اصعب من فقدان الام بس المصيبة اجتمع الاثنين وخلف قلب مكسور بعد ماضي قديم نهش سمعه بلا رحمة بس الله ما يرضى بالظلم
سعد : أخ كبير نحتاج مثله كثير ليت عندي فائض من سعد اوزعه للي يحتاجه !
لين و الجازي و سارا // تناقض تظهر شي عكس الحقيقة وتبون الجد الجازي ماتعجبني شخصيتها لكنها موجودة بكثرة
فارس // أمل و عطاء وتضحية ، قوة الارادة تصنع العجب
وليد // الله يكثر امثاله
شروق // قلب
هنادي // طفلة كبيرة
سعود // الله يمحي امثاله
شذى // الله يشفيها
رؤى : قوة في غير محلها اللي وقف معها الحظ
ياسمين // بس تحتاج هدف لحياتها
مشاعل // الله يشفيهم ولا يبلانا
فايزة // مثال على ام
رشا // عقلها فيه ثروة للأسف انفقت اغلبها غلط
خالد // عقاب
متعب // قسوة حنونة
رهف ومعاذ // نهاية طفولة صعبة
دانية // براءة
فؤاد // مثال على شآب حب وحده ما رضى يفرط بحبه
عبد المجيد // أتمنى الكثير منه هو بعد
نواف // سيف ثآني يبحث عن سعادة ، عشان ذكائه ما تكرر سيف الاول ؛ و الغيرة فطره وطبيعه خصوصا بين الاخوان تعرفون قصة يوسف !


