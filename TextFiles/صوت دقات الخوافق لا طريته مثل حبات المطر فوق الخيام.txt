البارت الأول
( الحياه مستمره )

شو الدنيا بليا انسان يحبك , يحن عليك , يضمك , يكلمك , يدور مصلحتك ..
راح ها الانسان بس يا بداله انسان ثاني , ربي يعوضنا الحمدالله
الله يرحمك و غمد روحك الجنه ’ فقدانك كان شي قاسي علي شي اكبر مني بوايد , رحت و انت تتمنى تشوفني عروس رحت و انت توصيني ع دراستي و صحتي , مرت فتره بس لين احينه صوتك فآذني كانك رحت عني البارح " تنهدت بضيج " طالعت حرمه ابويه اللي ظهرت من العده اليوم , هي انسانه قويه قدرت تتطلع من ظلمتها بسرعه و بسهوله رغم انها تعشق ابويه بس قلبها قوي كانت متوسطه الجمال و عليها طول رائع لها عيون متوسطه بس رموشها كثاف و خشمها صغير و شفايفها عاديه اللي كان محليها زياده لون عيونها العسليه ,
طالعتني بنظرات الصارمه مع الكل : يلا جدامي ع المطبخ , وينها اختج منيره ؟!
وقفت : فوق امايه
مشت : سيري ازقريها خليها تساعدج اليوم الغدا عليكن
: ان شالله

تعاملني مثل ما تعامل عيلها , عندها نظره صارمه بس وراها ها النظره قلب كبير ابيض مثل لون الكفن و حنون بس ما تظهره دووم , مثل ما تصرخ عليهم تصرخ علي , مثل ما تحن عليهم تحن علي , مثل ما تحضنهم بشدتهم تحضني بشدتي .. ركبت الدري و انا اربع صادفت التوأم .. الدري و التوأم !! لا ياربي لا .. طالعتهم كانو نازلين بأدب و هدوء , غريبه !!!!
.. : ميره
ياااه يا اني اشتقت لها الصوت ربي لا يخليني منه , لفيت شفته واقف تحت ابتسمت : الحمدالله ع سلامه
مد ايده و توسعت ابتسامته , ربعت لحضنه و حضنته باقوى مااعندي و هو بدوره شد عليه حسيت بيكسر ضلوعي
ضحكت : اي اي اي
ضحك بصوته اللي فيه بحه : هههه شحالج ؟!
طالعته بعد ما ابتعد عن حضنه : ما عليك مني انا اخبارك يووه مبين انك تعبان
تنهدت وهو مبتسم : شو اسوي من رحله لرحله ربج المعين " طالع وراي " اخباركم ؟!
طالعت التوأم ( سعيد و سعود ) عشان جي ما سوي لي شي شافوا منصور جدامهم , ابتسموا و ردوا بصوت واحد : بخير
حط قبعه الكابتن ع راسي و ابتسم : وين امايه !!
: فالمطبخ
لف و كمل دربه صوب المطبخ , و انا كملت دربي مبتعده عن الشياطين .. و انا خاطفه سمعت صوت نهيان فحجرته شكله يرمس ع الفون و شكله معصب صوته واصل لاخر الممر كملت مشي لحجره منصور فتحت الباب و ريحته تغلغلت لصدري ابتسمت و حطيت قبعه ع السرير و ظهرت صوب حجره منيره .. دقيت الباب
ياني صوتها النشآر : هاااه
فتحت الباب و انا اطل براسي : امايه تقول نزلي تحت المطبخ الغدا علينا اليوم
كانت يالسه ع كرسيها المتحرك و بيدها كتاب و النظاره ع عيونها : ظهري ظهري اشوف و انا يايه يلاا قطعتي عليه احلى مقطع
سكرت الباب بهدوء .. منصور , نهيان , سعود , سعيد , منيره .. اخواني من ابويه انا الوحيده من حرمه الثانيه بس ما مداني اتخيل شكلها لانها توفت و انا بعمر سنتين بحادث سياره .. ابويه كان يحب امايه لجمالها لكن انصدم بشخصيتها .. الكل يرمس عن شخصيتها حتى يدتي وخوالي و خالتي .. اذكر وهم يحاولون انهم يبعدوني عن شخصيه .. الغرور , التكبر , لسان طويل .. تملكت شوي من شكلها و بتربيه حرمه ابويه مهره ما قدرت اخذ صفه من صفات امايه .. ابتسمت مهره لها فضل عليه و ماادري كيف برد لها ها الجميل ربتني و عتبرتي وحده من عيالها ما ترضى علي شرا ما ترضى ع عيالها ..

قمت من تفكيري بصوت امايه و هي تزاعج : وينكن ميرووه طرشتج تزقرين منيره هب ترقدين , منيرووه ويعه وينج
ربعت و انا انزل : اسفه امايه و منيره احينه بتلحقني
حصلت منصور واقف عند امايه , قال : بسير اريح ع وقت الغدا وعوني
امايه : توكل
مشت للمطيخ و انا مشيت وراها , كانت مطلعه لحم و قالت انه اسوي صالونه و بديت شغلي و امايه تزاعج ع منيره اللي نزلت بعد نص ساعه و بدت تسوي العيش و تقص السلطه و انا اسوي الصالونه و اغسل المواعين الي توصخت و امايه يالسه فالمطبخ تشوف شغلنا واذا غلطتنا تنبهنا , ع كل اجازه صيف دخلنا المطبخ و دومها تقول " الريال دومه يحب ياكل من ايد حرمته هب من الخدامه " ما كنت اتسلى و انا اطبخ بس من اسوي سويت اتسلى و اتفنن فيه اما منيره ما كانت تحب الطباخ كانت من النوع المثقف زياده دومها تقرى كتب , تتشرى او من النت , دومها و ماشالله متفوقه فدراستها حتى حصلت منحه ها السنه لجامعه الطب فدبي وهي حلمها تتدرس طب ربي يوفقها , اما انا كان مستوي متوسط يعني ما كنت ارتفع ولا انزل عن 80 و تخرجت بنسبه 89 % كانت نسبه حلوه بالنسبه لي لاني كنت مفكره من اساس اني ادرس " رسم " هوايتي .. اعرف ارسم ع قد حالي و خاطري اتعمق بها القسم ..

خلصنا غدا ع ساعه وحده ونص خلاف سرت اتسبح .. قالت امايه مهره انه بتحط الغدا ساعه 2 ونص عشان منصور يريح اكثر بعد ما تسبحت لبست لي مخوره لونها بيج ويا احمر و رفعت شعري بأهمال و خليت كمن خصله تنزل ع ويهي و جحلت .. طالعت عمري فالمرايه ما اشبه امايه لذاك الحد هذا اللي قاله ابويه بس لي عيون ناعسه لونهم بني غامج شرا ابويه و خشم طويل حاد شرا ابويه كلنا لنا نفس الخشم بس ترى طويل زياده شويه اذكر البنات كانن يتخبلن عليه وينادوني " بنوكيو " اما شفايفي كانن صغار كل من شافني طالع شفايفي ع صغرهن شرا امايه و جسمي هيكل , بس جسم منيره ماشالله حلووه يعني رشيقه و لها خصر واضح و جسمها جنه مرسوم بس طبعا هذا و هي محافظه ع اكلها , اما انا كل ما قلت بمتن شويه ما قدرت لانه بنيه جسمي جذا لي خصر بس هب واضح .. و كل هذا منيره تغار مني و تقولي يا دبه ههه , الله يهديها ..

ساعه 2 و ربع نزلت تحت .. التوأم يلعبون بلستيشن و نهيان يطالع التوأم و متحمس و امايه يالسه بهدوء و منيره ماسكه كتاب و ماده ريلها و تقراه بتركيز .. رحت يلست ع غنفه منفرده و انا اطالع التوأم اللي قاموا يتعافدون ع بعض و يتحرطون ع بعض
نهيان : وين سايره ؟!
طالعته , ستغربت ليش مبين اني بسير مكان : و لا مكان
نهيان : عيل الريل يايج ! شحقه كل ها الكشخه !!
يارب صبرني ما يروم ما يعلق ع لبسي : بس جي حق عمري
نهيان : لما ايج الريـ ..
قطعته امايه : نهيان اسكت برايها تلبس اللي تبا ان شالله فستان ما يخصك دام انه مافي حد غريب
صوب لي نظره ناريه و سكت ..
امايه طالعت الساعه : بسير اوعي منصور , ميره منيره قومن حضروا السفره
قامت و ركبت الدري و انا قمت سرت صوب المطبخ بس منيره ما تحركت فحطيت الغدا بروحي ع الطاوله لين ما التم الكل امايه مهره كانت حريصه انه ناكل مع بعض ما عدا منصور اللي شغله يحكم عليه انه يسافر برع البلاد .. كان منصور يالس ع راس الطاوله و امايه مهره ع الراس الثاني و نهيان ع يسار منصور و انا ع يمين منصور و حذالي التوأم و حذال نهيان منيره .. كان الوضع جدا هادي هذا اللي تعودنا عليه الكلام ما ينقال ع الاكل .. كلت ع قدي و قمت تغسلت و يلست فالصاله شفت التوأم اللي يو يلسوا قبالي و يطالعوني بخبث ’, يارب سترك شو مسوين ها المره !! شو بحصل فحجرتيه !! بعد خمس دقايق الكل اجمتع و الجاي جدامنا .. طالعت منصور اللي يشرب الشاي بذهن سارح ركزت ع عينه سوادهن زاد ياترى شو اللي مضايقك ياخوي !! و لاني كنت متاكده انه السبب " غلا " ما حبيت اساله احينه خلي روحه يرمس ماابي افتح جرحه اكثر ماهو مفتوح ..

منصور صحى من سرحانه : ها بنات بتسجلن فالجامعه !! خلاص قررتن !!
منيره : انا عن نفسي حققت حلمي المنحه و حصلتها
منصور : يعني تبين خلاص بتتدرسين طب !! هب تتراجعين بعد
منيره : لا خلاص ابي
منصور طالعني بحنان : وانتي ؟!
: قلتلك ابي رسم و ابي جامعه زينه
منصور : جامعات دبي ماشالله متروسه
ابتسمت : ابيك تشوفلي احسن جامعه و بسجل فيها
منصور : هب حاطه فبالج جامعه معينه !!
: لا
منصور : خير ان شالله
نهيان : شو تبين فالرسم !! شي تافه
منصور تنحنح : انت اللي بتتدرس و لا هي و الشي التافه ع قولتك بالنسبه لها شي مهم
نهيان : و ليش ما تتدرس هندسه
منصور طالعه : شو تبا فالهندسه !! خلاص برايها مثل ما وافقت ع تخصص منيره بوافق ع تخصصها
نهيان : انتي الخسرانه
: ليش اخسر !! انا جي و لا جي ما بشتغل
منيره : انتي هب انا , انا افكر اشتغل و اكمل فمجال الطب
منصور رفع صوته : بس خلاص كلن برايه ليش ها النقاس اللي ماله داعي
امايه طالعت التوأم : انتو شو مسوين , بلاكم تضحكون جذا
سعود : لا امايه هب مسوين شي
سعيد : هيه يالغاليه هب مسوين شي لا تحاتين
امايه : بنشوف جان عرفت انكم مسوين شي المصروف بحرمه منكم
كل واحد طالع الثاني بضحك جنهم واثقين انهم ما بنكشوفون و طبعا انا الضحيه ربي سترك ..
تنحنحت : منصور
منصور : امري عيون منصور ؟!
ابتسمت : تسلم اخويه , اممم شسمه انا قبل اسبوع صار عمريه 18
ضحك : هيه هيه ترى الهديه وصلت
: لا لا هب ع الهديه ادري وصلت , اقصد يعني .. ابي اخذ الليسن
نهيان صرخ : شووه !!
طالعته : ليسن
نهيان : قصورج بعد
امايه : وشو فيها لو خذت الليسن حتى منيره بتاخذ
نهيان : و لا منيره و لا وحده فيهن
منصور بهدء : خلصت !!
نهيان : بتوافق !!
طالعه : دريول و ما تبي قلنا ما عليه صح ريال غريب بس الليسن و بياخذونه و انتهى الموضوع

ابتسمت بانتصار و انا طالع نهيان جني اقوله مالك كلمه عليه دام منصور يشم الهوا , كنت اكبر عن منيره باربع شهور بها الحاله باخذ قبلها الليسن و ان شالله اقدر اخذه خلال ها الشهرين عشان يكون عندي ليسن ع بدايه الدراسه .. تنهدت براحه رغم اني فقد شخص عزيز و غالي الا ان الحياه مستمره وفيها من الفرح يغمرنا .. حتى لو كان السبب بسيط اذا كانت افكارنا ايجابيه بنعيش بسعاده .. نهيان ما كان كره مثل كره منيره و سعيد و سعود لي لا .. كانت عنده غريزه الغيره ع خواته اعرف انه رفض فكره السواقه بس لانه خايف عليه من الغلط هو من النوع الجاف شوي و تفكيره يختلف واايد عن منصور واايد .. منصور انسان متفهم و منفتح و ثقته فينا عميا بس نهيان ثقته فالناس كانت معدومه دومه يقول " ما اثق فالناس هب فيكن " ربي يهديك يا نهيان ..

منصور / 29 سنه
نهيان / 22 سنه
ميره / 18 سنه
منيره / 17 سنه
سعود و سعيد / 15 سنه


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الفصل الثاني
( لما الهم و الحزن )

كان الجو العائلي طاغي ع المكان .. بين الهدوء و الانفعال .. و الحزن و البهجه .. تذكرنا شويه ذكريات اللي عشناها مع بعض مع اللي فقدنا .. مسحت الدمعه اللي ننزل قبل ما يشوفونها ما كنت متعوده اصيح جدامهم حتى بوفاه ابويه الله يرحمه كنت اختلي بنفسي و اطلع كل كتل الهم اللي انغرست بقلبي ..

امايه : نهيان صارلك شهر متخرج ليش ما تشتغل ؟!
نهيان : ههه توظفت امايه قلتلج عطيني راحه شهر
امايه : زين الحمدالله اسمع كل شهر تحط مبلغ بسيط فالبنك هب تصرف معاشك كله ابعد عن التبذير
نهيان : ولا يهمج
امايه : هيه بي يوم و بتحتاج لفروس بدال ما تاخذ من هني و هناك يكون عندك مبلغ ادبر عمرك فيه
نهيان : صح كلامج يالغاليه
امايه : شو تبون ع العشا ؟!
منصور ابتسم : كل شي من ايدج حلوو يالغاليه
سعود : لا لا نبا بيتزا
سعيد : هيه من زمان عنه بليز امايه
امايه : برايكم انا بسوي عشا اللي بياكل ياكل و اللي بياخذ له بيتزا برايه
سعود : منصور !!
منصور هز راسه بمعنى " هيه " و كمل جايه اللي صار رابع استكان ماخذ ها العاده من ابويه اللي ما كان يمر عصريه الا وهو شارب اربع او خمس ستكانات جاي .. منصور له نفس ملامحه ابويه فكل شي و فبعض التصرفات ماعدا العصبيه .. ابويه كان عصبي لكنه حنون بس منصور يقدر يتمالك اعصابه .. و نهيان كان ياخذ ع شكل امايه مهره اكثر ما عدا خشمه الطويل و منيره تشبه نهيان و سعيد و سعود يشابهون منصور .. اما انا كنت ماخذه من ابويه و من امايه شوي ..
امايه : هيه صح نسيت ع طاري العشا , حرمه عمك محمد عازمتنا ع العشا
منيره طالعه امايه : بمناسبه ؟!
امايه : لزوم تكون شي مناسبه !! بس جي من توفى المرحوم ما اجتمعنا
منصور : خير ان شالله , متى بتسرون ؟!
امايه : بعد صلاه المغرب

مضى الوقت سرت بدلت لبست مخوره لونها اصفر .. قعد ادور ع كريم اللي ادهن به ايديه بس اكتشفت انه مخلص .. اكتفيت بكحل ماشالله عيال عمامي كبار و نهيان واقف فالبلعوم .. لبست عبايتي و شيلتي و كعب اسود و شنطه صفره تعطرت و كل هذا بعد الصلاه طبعا .. نزلت و اللي مأخرنا منيره و قبل ما تتطلع شياطين نهيان نزلت بس بكامل زينتها
امايه رمست قبل لنهيان ينطق : شو ها !! ترى عيال عمامج هناك قومي امسحي يلا
منيره : امايه ترى بنقعد ويا البنات عاادي
امايه : ماشي يلا سيري مسحي بسرعه
نهيان عصب : برايج يلسي بروحج فالبيت
منيره : بمسح فالسياره والله
ركبنا موتر منصور الثاني الفتك و سيده لبيت عمي محمد كنا فنفس الفريج يعني كلها خمس دقايق وصلنا البيت و كانت السياير ممزوره فبيت عمي كلهم صافين ع سيد واحد حركات شباب .. صفينا و نزلنا و بعد السلام و الترحيب يلسنا فالصاله الواسعه كان القعده دائريه و كبيره كنا بنات بجه و شباب بجه و الكبار فالنص

عمي جاسم / حرمته عايشه .. عيالهم ..
سلطان / 27 سنه
روضه / 24 سنه = متزوجه خالد / 27 = ولدهم سالم / 3 سنوات
بشرى / 19 سنه
اماني / 18 سنه
ريم / 13 سنه

عمي عيسى / حرمته حمده .. عيالهم
خالد / 27 سنه = متزوج روضه
ياسر و جابر / 25 سنه
ناصر / 22 سنه
مريم / 20 سنه
موزه / 18 سنه

عمي حمدان / 29 = عزابي

منيره خذت اماني ع صوب و تمن يسوالفون بالهمس ماادري شو عندهن !! بس كنت ملاحظه نظرات سلطان لمنيره و منيره ما تقصر تعطي نظرات و اونها تستحي .. طالعت نهيان كان لاهي عنها يرمس ويا ناصر و ياسر و جابر والله ان شافها بيشرشها جدام الكل و ها سلطان صدق ما يستحي طول و عرض يطالع بنظرات اعجاب تباها اخطبها بلا ها المصاخه اللي صارلها كمن شهر ماادري شو يبا بالضبط
بشرى : اقول نروح للصاله اللي فوق ناخذ راحتنا
ابتسمت و مشيت وياهن فوق و يلسنا
يا سالم و عفد فحضن روضه فصرخت : هي هي شوي شوي ماما عشان البيبي
: اوييه !! من متى ؟!
ابتسمت روضه : من اسبوع عرفت
ابتسمت لها : مبروك تستاهلون
روضه : الله يبارك فيج عقبالج تتزوجين و تيبين عيال جي كيوت شرات سلوم
طالعتها بنص عين : والله واثقه بوسامه ولدج
بشرى : هييه ترى القرد فعين امه عزاااال
روضه : ويعه ان شالله ولدي شحلاته يشابه ابوه
بشرى كاتمه ضحكتها : تعترف انه خالد احلى عنها
ضربتها روضه ع جتفها : صدق ما تستحين ان شالله ايج ريل اسود
شهقت بشرى : سم الله ع ريل المستقبل لا تفاولييين
مريم : حسيت انه واحد من العايله هاااا ليكون تحبين لج وااحد منهم يلا اعترفي !!
شهقت بشرى
موزه : بس بس شفطي الهواء كله من شهقاتج حشى
بشرى : جب انتي , " بغرور " احم اصلن انا ما اطالع حد بالعكس هم يطالعوني
حطيت ايدي ع شفاتي اكتم ضحكتي : منو يا حسرى !!
اهني بدت موجه ضحك لا منتهيه
بشرى بوزت : ما احبكم
مسكت ايدها : ويي حبيبتي و الله نتمضخر
بشرى ابتسمت : ههه اعرف والله عليكن سوالف

رن فوني [ يوسف يتصل بك ]
: مرحب مرحب
يوسف : يا مرحب بها الصوت
سمعت صوت يدوه : هااته عنك هااته بلا هذربان زايد
يوسف : تري امايه بسلم عليها بسالها عن حالها
يدوه : خلاف اسالها عطني اياهااا فديت روحها عطني
ضحكت : خااالي عطني اياه فديت حسها
يوسف : عطني ها !! هاج الغاليه
يدوه : السلام عليج
: وعليج السسسلام و الرحمه , شحالج يدووه ؟!
يدوه : بخير حبيبتي و انتي علومج عساج مرتاحه ؟!
: صرت احسن من سمعت صوت يالغاليه , شو صحتج ؟!
يدوه : الحمدالله
: تاخذين دواج بالنتظام !!
يدوه : هيه فديتج , شخبارها مهره ؟!
: بخير الحمدالله كلنا بخير
يدوه : هيه الحمدالله , اقول بنتيه
: امري فديتج
يدوه : ما يامر عليج ظالم , باجر من اتين عنا ابي شنطه ملابسج وياج باتي عنا كمن يوم متوله عليج
: ياه فديتج من عييووني ما طلبتي شي ان شالله ع ها الخشم
يدوه : لا تنسسين , يلا مااطول عليج هذا خالج
: ربي يحفظج
يوسف : زعلان لا ترمسيني
: اونك عااد !! معلوم دلوع ماما
يوسف : شكبري دلوع ماما !! عيل انتي شوو !!
: انا دلوعه خاالي فديت روحه
يوسف : اي واحد فيهم !!
: تعرفه , المهم بششوفك باجر سلام
يوسف ضحك : الله وياج

فديت يوسفي بس الله ها الخال بلسسم ع القلب انسان بروعه منصور و اكثر .. كملت سوالفي ويا البنات خلاف تعشينا و ردينا البيت ع ساعه 10 المسا .. دخلت حجرتيه بدلت بس اللي ستغربته انه لين احينه ما حصلت شي فحجرتيه بس متاكده ضحكتهم ما كان لله .. اندق الباب ابتسمت و بطلت الباب و دخل منصور من عوايده ايني قبل النوم نسولف شوي و يروح يرقد .. رحت صوب علبه اطلع منها شباصه صغيره ارفع شعري فيها فتحتها شفت شعرتين طول تتحرك ستغربت طالعتها عدل
شهقت وفريتها وصرخت : صرصوووووووررررررر يماااااه
منصور فز : ششو !!
نقزت فوق الشبريه و اشرت ع العلبه : مناك مناك شي صرصوور صرصووور
راح منصور و شاف العلبه قلبها و طاح الصرصور و بثواني صار تحت نعاله : خلاص مات
: يااااع بروح ازقر الخدامه اتي تنظف
نادتيها قبل لا ترقد تنظف و العلبه بكبرها و باللي فيها تفرها
منصور : خيبه ما يسوى عليج
: يع شقايل تباني احط ها الشباصات ع شعري و صرصور مشى عليهن يييع
منصور يلس ع الكرسي المخملي البنفسجي : هههههه بس اموت و اعرف شقايل وصل هناك ما احيد شي صراصير فبيتنا !!
طالعته : يعني ما تعرف !! الثنائي الشرس
منصور : لا حول ولا قوه الا بالله هيل ناوين يشردونج من البيت
يلست ع الكرسي الثاني : عيل لا تستغرب اذا ما حصلتني الصبح فالبيت
منصور : هههه ماعليج بهزبهم و لا يهمج
: هيه صح باجر بسير بيت يدوه ببات عندها
منصور عقد حواجبه : يرضيج تودريني !! اسولف ويا منو
ابتسمت : حبيبي سشوي تراها متولهه عليه و من فتره ما بت عندها
منصور ابتسم : ولا يهمج بس ماشي ازود عن ثلاث ايام
: ههههه انزين متى عندك رحله !!
منصور : يوم السبت يومين و برجع
: عيل لما ترد برجع البيت , انزين خبرني شو سويت بها السفره !!
منصور تنهدت بضيج : رحت سويسوا شهر عسلنا كان هناك .. قالت لي منصور الله يخليك حلمي يكون شهر عسلي هناك .. لبيت كل طلبنتها ما قصرت بشي ليش جي سوت !!
مسكت ايده و انا اشوفه يتألم همست : منصور
تنهدت و سند راسه ع الكرسي و طالع السقف : و بكل بساطه راحت تبي واحد ثاني و خذت قطعه مني وياها ما تخليني اشوفه الا بالحسره و فوق هذا تبا تتزوج
شديت ع ايده ..
وقف بسرعه حسيت انه يبي يغير الموضوع : اممم شكلج بتامين !!
ابتسمت
حبني ع راسي : تصبحين على خير شيختي
: وانت من اهل الخير

ظهر من الحجره , اااه يا منصور والله الحب عذاب من جي خايفه منه .. منصور و غلا كانوا احلى قصه حب سمعتها بحياتي بس فيوم و ليله و بدون سابق انذار تغير كل شي محد درى شورى الغلا .. شواللي غيرها حتى منصور جاهل سبب تغيرها بعد ما ودلت " محمد " تتطلقوا معنه يعشقها و احينه تبا تتزوج .. الله يسامحج يا الغلا :"( ..
تغطيت عدل و سكرت عيوني ..

،

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الفصل الثالث
( ما سرك يا هذا )

وعيت ع الساعه 10 تسبحت و لبست مخوره لونها اسود ويا ابيض مستويه شطرنج .. و رفعت شعري بشكل مرتب .. قعد ادور ع كريم الايد اللي استخدمه و اكتشفت انه خلص .. فجحلت و رسمت عيوني بس بشكل بسيط ع طرف عيني و تعطرت خلاف نزلت تحت تريقت ويا الكل و بعد الريوق الشباب ساروا لصلاه الجمعه و انا صليت و لبست عبايتي كانت ساده بس فيها حركه و لبست شيلتي و تعطرت و لبست كعب اسود من ديور و شنطه سوده من ديور و ظهرت و انا اتعبث بفواني اشوف مسجات اللي وصلتني من بنات عمامي و بنت خالتي مسجات يوم الجمعه و طرشتلهم .. فجاه تذكرت اني ببات عند يدووه و ربعاان للحجره ..

ضحكت ع عمري و طلعت هاند باق بسرعه من الكبت و حطيت لي كمن بجامه و كمن مخوره و dress و عبايه مطرزه ويا شيلتها وباجي الخربطان و ظهرت حصلت منصور فالصاله
منصور : نظهر !!
ابتسمت : هيه خلصت
ظهرنا ركبت موتره و سيده بيت يدوه .. تقريبا خذ دربنا ربع ساعه لين ما وصلنا و عقني هناك و سار .. كان موتر ريل خالتي موجود , حدرت و سلمت .. ردو السلام عليه و سرت حجرتيه فوق و حطيت شنطتي فيها و فصخت عبايتي و عدلت شيلتي تاكد انه ماشي شعره ظاهره و نزلت تحت يلست وياهم و كلهم يالسين و يتخبرون عن احول بعض و يدووه مستلمتني تتفداني جدامهم و خالي يوسف يسويلي حركات و اونه غيران معلوم اخر العنقود .. شوي و نزل خالي صقر و هو عاقد حواجبه يلس و سلم برود و ريحه السجاره فاحت و كتف ايدينه و طالع الكل .. سمعت يدوه تهمس " ربي يهديك و يصلح حالك " خلاف تغدينا يميع

خالتي مريم / ريلها راشد .. عيالهم ..
حمد / 28 سنه
حمدان / 26 سنه
حميد / 24 سنه
علي / 23 سنه
عمر / 21 سنه
شيخه / 19 سنه

خالي صقر / 30 سنه = عزابي

خالي يوسف / 25 سنه = عزابي

بعد الغدا يدووه و خالو و ريلها راحوا يقيلون .. و انا و شويخ حدرنا حجرتيه لين يومي انحرج من عيال خالتي و ماشي بينا اي ميانا اللي بينا رسميات لا اكثر و لا اقل يعني شرا عيال عمي استحي منهم .. شوي و اشوف شويخ مظهر كيس من كبتي و طلعت من تنوره قصيره موديلها حلوو لونه بيج يوصل لفوق الركب
شيخه : حلوو !!
ضحكت : و متى بتلبسينه ان شالله !! لعلمج تراج عزابيه
شيخه : شو اسوي عيبني والله تخبلت من شفته و امايه احتشرت عليه فالمحل " تقلدها " شو تبين بها التنوره تبين تفضحينا جدام الخلق وين اودي ويهي يا مسوده الويه .. " ضحكت " ما تتخيلين شكلها و هي تشوف التنوره
: هههه ما تنلام انزين صدق ليش شريته متى بتلبسينه !!
شيخه : همممم فالجامعه تحت العباه تكون مسكره و البس بوت " و ابتسمت ابتسامه شريره "
تميت ارافس من الضحك : انزين انزين يصير خير
راحت طلعت شورت جينز طلعت عيوني : شوو ها !! احيد ها يشترونه لرياليهم شو ها المنكر ياربي عن اطيح السما علينا
شيخه : هييي شو اطيح السما علينا ما بظهر جدام الخلق جذا ترى
: و خالوو شافتج وانتي تشترين هذا !!
شيخه : هههههه قلتلها اربيعته موصتني اشتري لها
: طااع الخرط و صدقت !!
شيخه : لا طبعا لين ما تحايلت عليها بس والله كيوت شو رايج ؟!
: هوو حلوو ما عليه كلام ههههههه اتخيلج تظهرين جدام اخوانج جي
شيخه شهقت : هييه عشان تحصلين راسي معلق عن الباب
: يعني شارتهم حق الجامعه !!
شيخه يلست ع السرير : هيه , الا ما خبرتيني فاي جامعه سجلتي ؟!
: بعدني قلت لمنصور يدورلي ع جامعه هب حاطه فبالي جامعه معينه
شيخه : هيييييي تعالي عندي حتى لو هب فنفس السنه و لا التخصص ع اقل بنتلاقى لا تقولين لا
ابتسمت و غمزت لها : ولا يهمج يا بنت خالتي من عيوني
شيخه قامت باستني ع خدها : فديتها يا ناس
: لو سمحتي ممنوع البوس
شيخه : ههههه هيه لريل المستقبل
انا هني احترقت : قليله ادب ما تستحين و لا تخيلين عييب عيييب عليج
شيخه بعدم اهتمام : ايييييه اي عيب كلنا بنتزوج
: خخخخ , تعرفين خاطريه اسوي سويت بس اخاف يدووه تشتهيه و تاكله و يرتفع السكر عندها
شيخه : هههه دومها تاكل من اللي نسويه بس شويه تعرف شو تسوي " حطت ملابسها فالكيس " يلا ننزل نسوي سويت

نزلنا تحت رباعه و سرنا المطبخ الخارجي و حبينا نسوي كب كيك .. شويخ اهتمت بالكيك و انا بالكريم و تفننا فيه لين ما اذن العصر رحنا صلينا و سوينا قهوه و ع رده الريايل من المسيد حطينا الفواله فالصاله ع الارض و يلسنا و تمينا مرتبشين بس خالي صقر كان بارد ع عاته احسه يخرب القعده بصراحه حتى عيال خالو اللي يستحون مني ارتبشوا للسوالف و العبط .. و خالي يوسف ماسكه بلاكه و يصور الكب كيك اللي سوينا و قاص ع القائمه اللي عنده اونه يالسه فمطعم و انا تحسفت ما يبت الكام ويايه كان خاطريه اصور ها القعده والله قعده ما تنمل ..

يدووه : ربي يبلغني و اشوفكن عرايس قولوا امين
خالوو : امييين
: يدووه عرسي العزابيه اللي عندج خلاف فكري بعرسنا
يدووه : خليهم هيل ما منهم فايده لساني عورني من كثر ما اقولهم خاطري اشوف عيالكم عرسوا ماشي فايده
يوسف و عينه ع بلاكه : بعدني صغير
يدووه : ها شوفي اونه بعدني صغير " طالعته " غيرك يابو عيال و انت اونك بعدك صغير
يوسف طالعها : اماايه توني 25 سنه تري عليه سنتين
يدووه : بكون فقبري
يوسف قام حبها ع راسها : يعد عمر طويل ان شالله لا تقولين جي يالغاليه
يدووه : عيل عرس
يوسف : هههه امايه شقايل اعرس و اخويه اللي اكبر عني بعده ما عرس !! خلي يعرس خلاف بعرس
يدووه : هذاك ما منه فايده خل يهتم بعمره عشان يهتم فبنت الناس
تيبست من رمسه يدووه و صقر هني تلفت اطالعه كان صنم ما تحرك من مكانه بس ايده و حلجه يتحركه للاكل لا اكثر ولا كانه يدووه رمست و ذمته هذا يا الحياه حلووه عنده يا انه ما يحس !! .. ما كان جي تغير و ما اعرف شواللي غيره تقريبا من ثلاث سنوات و هو جي حاله صار يدخن , نظراته بارده , ما همه حد , ما يضحك , ما يسولف .. و انا جاهله سبب تغيره هذا كان رغم عصبيته انسان مزوحي و اذا طلبنا منه شي قال تم و حاضر ما ردني بحياته كنت وقتها بالاعدادي اتباهى به جدام ربيعاتي و ابتسامه كانت محليته بس احينه صار جاسي .. ربي يهديه ..

،

ارتميت ع فراشي بعد ما ساروا قوم خالوو حاولت فشويخ ترقد عندي ما كانت يايبه وياها ثياب , طالعت الساعه كانت 12 و مافيه رقاد رحت فتحت الاب و بديت افتر فالنت و هب حاسه بالوقت صارلي فتره ما يلست ع النت بها الشكل .. ثبت تسجيلي فنتدى و فتحت لي صفحه فالفلكر و من ها الخرابيط لاني من عشاق التصوير بس ما فكرت اني ادخل تخصص تصوير فتغرافي لانه الرسم احسه يشكل شخصيتي .. حسيت بعطش قمت رحت صوب ثلاجتي الصغيره بس ما حصلت ماي طالعت الساعه و طلعت عيوني .. امبيه ساعه 3 الفجر خخخ من زمان ما سهرت لها الوقت .. رفعت شعري و نزلت تحت و انا نازله تهيألي اني سمعت صوت الباب تعوذت من الشيطان و كملت دربي لما وصلت للصاله انفجعت و انا اشوف خالي صقر طايح ع الغنفه بحاله لا يرثى لها ..

خفت قلبي بدا يدق بقوه و اطرافي تجمدت و بدت ترجف حسيت اني بروحي بها اللحظه .. ما قدرت اتحرك جني انزرعت فمكاني و ريولي تثبتت فالارض .. لاحظ وجودي ابتسم و بدا يقرب مني و هو يتمايل حسيت هبيته راحت بها الوضع و حط ايده ع كتفي و نزل ويه لمسواي لانه اطول عني بوايد ..
ابتسم وقال : هلا .. هلا بـ .. بحمد
ريحه تلوع بالجبد و كلامه يخوف اي حمد !! لهدرجه السكران يشوف البنت ولد !! طالعت عمري كنت لابسه بجامه حرير بنطولون و قميص لونه اسود و طويل و شعري كله مرفوع .. يارب يارب احميني يارب .. فجاه سحبني من ايدي و يلسنا ع الغنفه و حط ايده ع كتفي و ارتخى ع الغنفه .. يارب ابي اشرد ابي اششششرد .. حسيت بخوف هب طبيعي كنت اخاف منه و هو صاحي .. عيل كيف و هو سكران بس هو متى يشرب !! اول مره اعرف انه يشرب اتقززت منه فوخرت عنه بحركه لا اراديه و انا اطالعه من فوق لتحت باشمئزاز

صقر : بلاك .. ليش وخرت .. تعال تعال .. برمسك
لسانه كان ثقجيل و شكله كان يخوف بزياده عيونه يالله يفتحن و مبتسم ابتسامه جانبيه و شعره متلخبط جنه ياي من ضرابه و غترته ع جتفه و عقاله ع راسه و بدون نعال !! لفت انتباهي لما بدا يتكلم ..


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الفصل الرابع
( حقائق )

بدا يتكلم و هو يطالع الفراغ و عينه مثبه ع شي معين و نبره صوته كانت حزينه
صقر : انا السبب .. مات بسبتي .. سرعت و حذرني .. بس عنييييد هيه انا عنيييييييد .. شفت مات راح " حرك ايده " بببببح ماااات " ضحك " ههههه طار فالهواا طاااااار .. ههههههه
الحمدالله انه حجره يدووه يبعد ع الصاله بحيث ما تسمع الاصوات اللي فالصاله و لا جان انفضح .. بس هو يرمس عن منو ؟! منو اللي مات بسبته !! سرعه و حذره !! شسالفه
صقر : يقولون الشاحنه السبب .. بس لا انا هيييه انا .. ههه يحبني اربيعي .. مات طار فالهواء
بدا يقطع فالكلام صرت ما افهمه يعني اربيعه مات !!
صقر : انا ما مت هو مات .. ليش جي " طالعني و لمحت الدمعه بعينه " ليش مات !! يقول لا تسرع و مات

احينه تذكرت الحادث اللي صار قبل ثلاث سنوات تقريبا كان ويا ربيعه و ربيعه مات و هو كانت حاله صعبه و نجى بصعوبه !! بس قالو هب هو المتسبب بالحادث الشاحنه انحرفت ع الطريج و دعست السياره ع جه ربيعه فتوفى بنفس اللحظه .. ليش يلوم نفسه هو ماله خص يعني معقوله ورى التغير هو تأنيب الضمير !! بس اللي يسويه دمار لنفسه هب تأنيب ضمير

صقر : انزين .. شو رايك نطلع احينه .. هههههههه
امبيه فالموضوع في طلعه خليني اشرد احسن
بس وقفني صوته : خطيبته .. تقول تحبني .. شفت الخيانه هاي بذبحها .. خاينه تحبني .. اتيني الشركه تسوي حركات .. باستني حضنتني .. تحبني تباني اخبطها .. هددتني .. تحبني
امبيه هذا طايح فمصيبه !! خطيبه ربيعه هددته بس هو ريال شقايل حرمه تهدده لازم يوقفها عند حدها ليش يخاف منها بس شكلها قويه باسته و حضنته و تحبه و هددته ما خلت شي الا و سوته
صقر : هددتني اني .. لازم اخطبها .. ماابي هي خاينه ما احبها

احس راسي افتر بس بس حسيت اضعف منه ماشي حسيته انسان ضعيف جنه ياهل خايف من اللي بيصير عقب .. قربت منه بس عقلي متردد لكني سمعت صوت قلبي و حضنته .. وهو حضني رص عليه بالقوو حسيت بألم .. بديت اسمع صوت صياحه قطع قلبي ياربي شو من مصايب طايحه عليك يا صقر شو من مصايب طايحه عليك !! ياريتك تتحرك و انت صاحي و تقول كل اللي فخاطرك ياريت .. وخرت عنه و حطيت ايده ورى كتفي و وقفته ابي اوديه حجرته سحبته شوي شوي و ثقله علي و هو يتمتم " تحبني , مات , اكرها , حضنتني , خاينه " لين ما وصلت لحجرته كانت ريحه السجاير ماليه الحجره مشيت لسرير و سدحته و طاح بكل قوته ع السرير و رقد على طول ..

ظهرت من حجرتيه حسيت ريجي صدق نشف رحت شربت ماي .. ستغربت من نفسي كيف يلست ويا واحد سكران كيف يتلي الجرئه اني ايلس وياه ليش ما قدرت اشرد !! ماادري احس انه غلط اسمع لاسراره غلط دام هو يايبي يقول المفروض ما استغل وضعه و اسمع بس هو رمس هو اللي بدا يرمس و حسباله اني حمد !! اي حمد ليكون ولد خالتي !! معقوله يعرف بكل شي ليش ساكت !! همم يمكن يوسف بعد يعرف .. قمت سمعت صوت الاذان رحت صوب حجره صقر وقفت كيف بوعيه لصلاه الفجر اساسا هو هب صاحي و احينه رقد يعني لو قام ما بيكون فوعيه .. رجعت لحجرتي توضيت و صليت .. قلت بنزل تحت بشوف يدووه قامت و لا لا , نزلت و دقيت الباب بهدوء وياني صوتها

يدووه : ادخل
حدرت و انا مبتسمه معني لين احينه متوتره من سالفه صقر : واعيه يدووه قلت اشوفج وعيتي
يدووه : دومي اقوم بنتي متعوده , صليتي فديتج
: هيه يدووه صليت
يدووه : عيل سيري ارقدي شويه سيري ريحي
حبيتها ع راسها و ظهرت سرت جدا حجرتيه .. فريت عمري ع السرير بس الخوف متملكني احس اني خفت اكثر من يلستي معاه احسه بيحدر الحجره احينه و يرد يرمس .. تنهدت بضييج تميت اتقلب اكثر من نص ساعه لين ما رقدت ..

،

وعيت ع ساعه 2 ونص رحت تسبحت و صليت و لبست لي مخوره لونها عشبي و تجحلت و رفعت شعري بشكل مهمل بحيث تنزل خصل ع ويهي و حطيت كلوز وردي و تعطرت و نزلت كانت الساعه 3 ونص .. حدرت المطبخ بس تيبست و انا اشوفه يالس بروحه ع طاوله الاكل شكله توه واعي شراتي , رحت يلست و اطرافي تنتفض يمكن يتذكر شو صار البارحه و يهددني ان قلت لحد او يصفعني او اي شي اي شي .. ياربي زايغه بديت اكل انا و هو وبس لانه يدووه و يوسف تغدوا قبلنا .. وضعنا كان جدا هادي ما اصار اي احتكاك بينا حتى مارمس معقوله ما يتذكر شو صار امس !! يمكن لانه كان سكران .. احس بعدني هب متقبله انه كان سكران البارحه !! هو من متى يسكر ودي اساله بس احس بتيني صفعه طيح ضروسي كلها

ميري : مداام
رفعت راسي : ها !!
ميري : كلاص !!
طالعت صحني كان فاظي و طالعت جدامي و ما حصلت صقر .. قمت و ظهرت من المطبخ حصلت يوسف يالس يطالع تلفزيون و صقر وياه متردده اسير اقعد وياهم و لا لا !! خايفه من صقر خاايفه احس الخوف بدا يتملك قلبي و بديت اتخيل اشياء .. اتخيل يقوم يضربني او انه يهددني اذا خبرت حد .. يلست بهدوء عند يوسف احتمي فيه و منها اختفي عن انظاره

يوسف : خذيت الصفقه !!
صقر : هيه خذتها بعد ما حسبتها صح
يوسف : ربحها مضمون ؟!
صقر : هيه

كان ليدي الله يرحمه شركه عقارات كبيره و لكل واحد من عياله قسم من الارباح .. و امايه كان لها قسم بس من ولدت يدي طلب منها تكتب الارباح باسمي عشان ما يضيع حقي خصوصا اني بنت وحيده لامايه و ابويه .. وهذا اللي صار احينه انا اشاركهم بقسم من الارباح كانت الارباح تتقسم علينا نحن الاربعه انا و خالتي و يوسف و صقر .. ابويه ما كان يعرف عن سالفه هاي الارباح كان ها شي حرص من يدي بس اعرف مستحيل ابويه يفكر ياخذ بيزاتي بس يدي كان مصر ع كتمان ها الشي بس عرف ابويه بعد ما دخلت سن ال 16 سنه و مع ذلك ما خلاني المس شي من ها البيزات كان يشترلي اللي ابيه من بيزاته بس مع ذلك كنت اصرف منهم احيانا يعني اتشرى ملابس و اشياء تخصني من ها البيزات احيانا لاني اعرف معاش ابويه ما بيكفي متتطلباتي ..

تموا يتناقشون عن الشركه و انا هب فاهمه عليهم واايد .. رن فوني [ منصور يتصل بك ]
: الوو
منصور : شحالج ؟!
: بخير و سهاله و من صوبك ؟!
منصور : اااه عندي رحله يووم و هب متفيج
: ههههههه ربي يعينك
منصور : انزين شسمه باجر بيمرج نهيان عشان تسجلين فالمرور بخصوص اليسن و بيسجلج فالجامعه
: هيه ع طاري الجامعه بسير نفس جامعه بنت خالتي
منصور : ما طلبتي شي خبري نهيان و بيوديج
: تعال هب ع ساس توظف !!
منصور : بيداوم يوم الثلاثاء عشان جي
: هييه انزين خير ان شالله متى بيمرني !!
منصور : ساعه 8 تكونين عند الباب ترى بيحتشر خخخ
: ههه ان شالله بكون زاهبه ع ثمان
منصور : خلاص تم يالله اخليج مع سلامه
: ربي يحفظك

سكرت عنه , سألني يوسف : شو عندج باجر ؟!
: الصبح بيمرني نهيان عشان اسجل فالمرور عشان الليسن و بسجل فالجامعه
يوسف : جان خبرتيني كنت بوديج باجر ما عندي شي
: هب مشكله هو بيمرني لانه منيره بعد بتسجل
يوسف : ع راحتج
: احييم يوسف ودني الدكان الييوم
يوسف طالعني : بتروحين الدكان !! وين تبين
: لا اقصد يعني تشترالي من هناك يعني خاطري جبس و كاكاو و ببسي و بسكوت و حلاو و لبان
يوسف اعتفس ويهه : تعرفين ماشي دكان صوبنا و لازم اوديج الشيشه متعاااااييييز
نافخت : خلك خلك غيرت راي
يوسف : هههههه بعوضلج اياها و لا يهمج بس هب اليوم متكاسل من خاطر
ابتسمت : ولا يهمك بس اسمع باجر يمكن ارد البيت توديني فدربك
يوسف حط اصابعه تحت عينه : من ها العين قبل ها العين ان شالله

صليت العصر فحجرتيه .. كنت ناويه اتصل فشواخ ارمسها و اخليها ترقد الليله هني بس تذكرت سالفه صقر يمكن الليله بعد يسكر يمكن اقدر اعرف اشياء ثانيه عنه و بعدين باجر الصبح بظهر هب حلووه اخليها اتي و اوردها الصبح .. نزلت تحت كانت الصاله فاظيه بس لفت انتباهي كيس كبير ع الطاوله نفس كيس الشيشه مشيت و فتحته لقافه .. كان في كل اللي اشتيه جبس و كاكاو و حلاو حتى الايس كريم موجود و من كل نوع ياحبيبي يا يوسف ما هنت علييك , خذت الايس كريم حطيته فالفريز لانه كان ذايب شوي و رجعت الصاله حصلت يدووه تمشي شوي شوي ويا عصاها رحت ساعدتها ويلستها ..

ابتسمت : يدووه تبين ؟!
يدوه : شو ها ؟!
طلعت جبس و كاكاو : خذي
يدوه : وخري عني ها الزباله من متى اكل ها الاكل اكل يهال منو شاري كل ها ؟!
يلست و انا افتح الجبس : يوسسسسف
يدوه : كلي بالعافيه , حبيبتي اذا ما عليج امر خبري ميري اتيب القهوه و التمر
: ان شالله

خبرت ميري و بربع ساعه يابت القهوه و التمر و فتحت التلفزيون ع قناه دبي حاطين مسلسل كوري طالعته و يدووه كل شوي تعلق عليه اونه شو ها و ماادري شوه و غيري ههه اخر شي حطيت لها قناه دينه و تمت تتسمع و انا ملتهيه بكومه ها الكيس .. شوي و دخل يوسف سلم و حب راس يدوو

: مششششكووور
يوسف : ع شوو ؟!
أشرت ع الكيس
يوسف عقد حواجبه : بس ما اشتريت شي !! قلتلج اني متعايز ما رحت
ستغربت : عيل منو شترى ؟! السايق مثلا
يوسف : ماادري يمكن صقر !!

صقر !! ههه اكيد يستهبل هذا من تغير حاله ما حط اعتبار لحد و لا همه احد يعني بيتعنى عشاني و يروح يشتري لي كل هاا !! شكله يوسف يسوي فيني مقلب طنشت و كملت اكلي لين ما حسيت اني اكتفت .. قضى الوقت و انا يالسه و يا يدووه و يوسف اما صقر راح الشركه و ع العشا تعشينا مع بعض .. سرت حجرتي و بيدي علبتين ريد بول شربتهم ورى بعض ماابي ارقد بتريا صقر و بظهر بنفس لبس البارحه عشان يتهيأله اني حمد و يقعد يرمس ابي اعرف اكثر عنه و شواللي مخلي غامض ها الكثر .. تمييت يالسه لين ساعه 1 ع الاب و ظهرت بنفس اللبس اللي لبسته البارحه و رفعت شعري نزلت تحت و انا اقرى المعوذات و الادعييه ..

احينه في وحده خبله شراتي تروح للموت بيرلها يمكن ها المره يتحسبني بنت و يسوي بي شي .. وقف مكاني خفت يمكن يسوي لي شي بدون ما يحس تراى هب صاحي .. تعوذت من بليس و كملت مشي بس الصاله كانت هاديه عادي بتريا رحت يبت لي كوب ماي و يلست فالصاله اتريا و كل شوي اطالع الباب و اشرب ماي لين ما اذن و ما يا !! رحت صليت و رديت للصاله لين ما طلع الشمس عاد ريد بول سوا مفعوله لين احينه ماياني رقاد ..

فتحت شعري و لعبت فيه و رديت رفعته .. شوي و شفت شي ابيض خطف جدامي رفعت راسي و شهقت بس ما سمعني مشيت شوي شوي و قلبي يدق بقوه .. صبر صبر ها نزل من فوق كيف دخل !! انا طول الليل هني يالسه فالصاله محد دخل كملت مشي صوب المطبخ حصلته يالس يتريق و هو . . . صاحي !! طالعته وبققت عيني متى !! هذا شكله ما سكر اليوم صح كيف بيسكر و عنده دوام فالشركه ضربت ع راسي بغباء و ناسيه وجوده مخ مخ والله ماشي مخ .. رحت يلست جدامه و هو مارفع عينه عن اكله شوي و نزل يوسف صبح و يلس طالعني

يوسف : شو موعنج !!
طبعا عندي عذر : شو نسيت نهيان بيمرني
يوسف : هييه انزين تريقي عدل
ابتسمت : ان شالله

تريقت و انا اسرق نظرات اشوف صقر كان عادي .. قام و طلع و بعده يوسف رحت تسبحت و لبست بنطلون جينز ازرق و تيشرت احمر و لبست عبايتي عليها تتطريز احمر و خذت شنطه حمره من جانيل و كعب اسود و حطيت كحل فعيني و تعطرت و نزلت تحت يلست فالصاله اتريا نهيان .. بعد عشر دقايق ياني نهيان و منيره كانت وياه رحنا سجلنا فالجامعه هي فجامعه و انا فجامعه .. و خلاف سار عيمان عشان اسجل فالمرور قال انه هناك اسهل و بخلص بسرعه وماشي كلاسات قلت زين احسن بس قال بياخذ المتدربه من دبي و بجي اكون خلصت شغلي و ردني البيت ساعه 2 الظهر تاخرت لاني فنفس اليوم امتحن امتحان الاشارات و نجحت فيه و بعد اسبوعين عندي امتحان الباركن .. و بعد اسبوعين بعد عندي امتحان التوفل حق الجامعه ..

يدووه : انتي من وين يايه ؟!
طالعتها و ضربت ع يبهتي : ههه نسيت اخبرج يدووه نهيان مرني عشان اسجل فالجامعه و الليسن
يدووه : هييه و انا حسبالي راقده
رحت حبيها ع راسها : لا فديتج بسير اصلي و ببدل و بنزل
يدووه : سيري فديتج خوالج ع وصل

رحت بدلت البنطلون اللي ما البسه الا للطلعه اللي اظمن فيها اني ما بفصخ العبايه لبست بجامه حرير بنطلون طويل و قميص كم طويل لونه فوشي لانه بعد الغدا برقد قمت اشفر خلاف سرت اصلي .. بعد ما خصلت نزلت تحت تغدينا يميع و رقدت بعدها رقاد طويييل ..

،

وعيت و انا حاسه بكسل هب طبيعي رحت غسلت ويهي و بدلت و نزلت تحت و احس بعده الرقاد فراسي .. كانت الساعه 10 المسا كنت بكمل نومي بعد اليوع كافر .. كانت الصاله هاديه اكيد الكل رقود رحت المطبخ حصلت عشاي فالثلاجه كان معكرونه سخنته بالمكرويف و كلت لقمتين ما قدرت اكمل رحت كملت رقادي ..

قمت حاسه بنشاط طالعت الساعه كانت 11 الصبح .. تسبحت و لبست dress لونه بني ويا حزام بيج ساده جحلت و حطيت كلوز و تعطرت و نزلت تحت صبحت ع يدووه و تريقت كنت جاكه انه ممكن صقر سكر البارحه !! بتاكد لما اتي ساعه 2 اذا راح الشركه يعني ما سكر و اذا نزل من فوق يعني سكر و جي بتاكد اذا هو بس يسكر فالويند و لا فأي يوم .. تميت ادق سوالف ويا يدووه و تفرق لي بين بنات اول و بنات ها الايام و تعق عليه رمسه

يدووه رفعت ايدها : يارب يبلغني و اشوفج عروس قبل ما اموت
قمت حبيتها ع راسها : يدووه شو يارب طاري الموت اعوذ بالله
يدووه : كلنا رايحين لها الطريج
: الله يعطيج طوله العمر يارب
تطبل الباب و شفت صقر و يوسف داخلين يعني شكوكي بمحلها ما يشرب الا الويكند عشان ما يجكك احد فيه .. بعد الغدا يوسف ردني البيت معنه منصور باجر بيوصل .. دخلت سلمت و حدرت حجرتي بنفس الوقت رن فوني لين ما حطيت الشنطه من ايدي و تميت اتعبث فالشنطه ادور ع فوني تسكر طالعت الرقم كان غريب فريت الفون و رحت فصخت عبايتي و خلاف نزلت تحت

نهيان : انسه ميره ممكن طلب و بدون مذله
حطيت ايدي ع خصري : من متى انا اذل !!
نهيان نافخ بملل : شو احينه !!
ضحكت : قول
نهيان : يعني بما اني وديتج البارحه و تعنيت
: هيييه !!
نهيان : ابي سويت
منيره : انا بسويلك اخاف تسممك
نهيان : توني اذل عمري و تقولين ما بسوي شواللي تغير
قهرني ردها بغيت اصفعها خطفت من جدامهم و هم يتجادلون رحت صوب المطبخ رحت فتحت الكبت و طلعت اللي احتاجه عشان السويت فجاه انسحب من ايدي الدريم ويب بقوه طالعت الشخص كانت منيره
منيره : ما نبي منج شي سيري انا بسوي لاخويه
رفعت حاجب .. احسن ريحتني رحت يلست فالصاله و احس اني مفوله ها الكم يوم اللي تميت فيها فبيت يدووه حسيت اني تدلعت بزياده محد يسمعني كلمه تزعلني يدووه تتفداني و تحبني خالي يوسف و استهبالته و اليلسه و يا خالتي و شويخ .. اووف ما بصغر عقلي عشان وحده مغروره مثل منيره .. بعد ما جهز سويت الخانوم منيره ع العصر الكل اجتمع و بديت تحط فالصحون و حطت جدام الكل الا جدامي قهرتني حتى ما يابت لي صحن يلعتن السويت بس عيب عليها ليش جي تسوي حسيت اني بصيح صدق اذا تكلمت بصيح

امايه : منيره شو نسيتي اختج سيري هاتي لها صحن
منيره : برايها امايه جان تبا تروح تيب حق عمرها
امايه : منيره شها الرمسه تراها اختج عيب قومي يلا
منيره : عدها ريول خلها تروح بروحها
قمت و انا احس اني بصيح رحت حدرت حجرتي و فريت عمري ع شبريتي و نزل بدال الدمعه دموع .. احينه صارت تستقوى عليه ع ايام ابويه الله يرحمه ما كانت تنطق بكلمه بس ليش تحسست لهدرجه تولي قمت مسحت دموعي و بثواني صحت مره ثانيه و صوت شهقاتي تعلى اكثر و اكثر حرام عليها انا ما ضريتها بشي .. اندق الباب و من حرتي قمت فتحت الباب كنت متوعه تكون منيره كنت بفر عليها كمن كلمه و اسكر الباب فويها بس كانت هي .. كان سعيد
طالعني وهو مبهت و تلعثقم : آآ آ .. آمآيه تقول تعالي
صرخت من حرتي : ماابي شي من منيره ولا منكم سير عند اختك سسير و محد اييني
سكرت الباب فويه اكيد سمعو صوتي تحت خلهم يحسون باللي يسونه فيني رديت تسدحت ع سرير و كملت صياحي و فوني يرن و ماابي ارد و مااعرف منو اصلن ..

بعد ما هديت من نوبه الصياح ندمت ليش اني ظهرت جدام سعيد بدموعي بس ما ندمت ع صراخي رحت غسلت ويهي و شفت فوني منو اللي يتصل من الصبح كان رقم غريب و نفس الرقم !! لو حد يباني بيرد يتصل رحت تسدحت ع السرير و فكرت فصقر و بلاويه ياربي والله خاطري ارمسه و اقوله اني اعرف كل شي و ابي اساعده بس احس انه بيتضايج خصوصا انه قال كل ها من غير وعي .. قمت فتحت الستاره شفت المكان برع الزرع و الكراسي المعلقه و الضو حبيت الجوو حسيته غرام معنه اعرف انه رطوبه تنهدت بضيج و رحت يلست ع كرسي المخملي و خذت المجله و تميت اقلب فيها رن الفون طالعته نفس الرقم شكلهم مصرين !!

رديت : الوو
.. :
: الوو !!
.. :
: منو ؟!
.. :

سكرت بس ردوا اتصلو و رديت و نفس الحاله !! يستهبلون يعني فريت الفون ع الطاوله و كملت قلبه فالمجله و سمعت صوت الاذان طالعت الساعه كانت 8 ونص شهقت ما صليت المغرب و ربعان صليت المغرب و العشا مع بعض .. و فوني رد رن بنفس الرقم
طفرت و رديت بعصبيه : وبعدين يعني بترمسون و لا شوه ؟!
.. : هدي
ارتجف اطرافي من صوته الرجولي الهامس : منو ؟!
.. : هب مهم تعرفيني
: بغيت حد !!
.. :
: اخويه شكلك غلطان
.. :
لا حول و لا قوه الا بالله بستخف هذا : مع سلامه

سكرت شو ها عبيط و غبي ليش يتصل اونه هب مهم تعرفيني شبا به !! اندق الباب رحت فتحته كانت سعيد طالعني بنظرات تشبه نظرات منصور و بصوت غريب عليه : العشا جاهز تعالي تعشي
تستغربت ها اللهجه كانه منصور واقف جدامي !! : ماابي هب يوعانه
سعيد : انزلي بتيوعين بعدين يلا
انتفضت خفت بصراحه ليش يرمسني بها الحنيه هب هذا سعيد اللي اعرفه !! : انزين احينه بلحقكك
ابتسم و راح و نزلت بعد دقيقه حصلتها يالسه ع الطاوله رحت يلست مكاني بدون ما ارمس ولا اطالع بويه منيره و حطيت اول لقمه فحلجي كانو مسوين لازانيا بس كان حااار على طول رحت صوب المغسله طلعته من حلجي و غسلت حلجي سمعت صوت سعيد
سعيد : تعرفين انه معدتها ما تتحمل اكل الحار شعنه مسويته حار
منيره : احب الحار و بعدين انت شعليك مستوي منصور ع غفله
امايه : انا ما قلتلج لا تحطين فلفل روحها تعبانه من معدتها
شوي ويت امايه طالعته و رمست و انا معصبه : دام ما تبوني اتعشى ليش زقرتوني
امايه بعصبيه : ارمسي عدل انا ما سويت العشا و احينه بسويلج شي قولي شو تبين
ندمت لا الا امايه مهره رحت حبيتها ع راسها : سامحيني
امايه : ما عليه و منيره دواها بعدين قولي شو تبين اسويلج ؟!

هزيت راسي بلا و ظهرت من المطبخ رحت يلست فالصاله و جابلت التلفزيون شوي وياني سعيد يلس عندي
سعيد : تبين اطلبلج من كفتيريا !!
طالعته وانا لين احينه مستغربه من تغيره : لا مشكوره هب يوعانه
سعيد ريح فيلسه كانت اول مره يلس عندي
: سعيد
سعيد لف : لبيه
بهتت فيه : شي ببسي فالثلاجه !!
سعيد : لا بروح اشتري
قام و طلع لا لا ها الولد حد ضاربنه ع راسه او ياله شي غريب ليش جي مهتم !! معقوله دموعي حركته مشاعره .. ضحكت ع ها التفكير منو سعيد !! التوام ما يهتمون فيني و يدورن اي شي عشان يقهروني و يسوين مقالبهم عليه .. اويه ليكون ها واحد من مقالبهم يارب سترك .. دخل سعيد و عطاني الببسي اللي كان بارد فتحته و شربته و هو يلس عندي
سعيد همس لي : منيره غيرانه منج عشان جي ترمسج جذا لا اكثر و لا اقل
طالعته كنت برد بس وقفني صوت فوني نفس الرقم تنهدت بضيج و حولته صامت رديت لسعيد : شدراك ؟! وليش تقولي !!
سعيد : اختي و اعرفها
سكتنا لما منيره يت .. كملت شرب الببسي و انا مطنشه الكل طالعت التلفزيون بهدوء لما خلصت الببسي حبيت راس امايه و رحت جدا حجرتيه و رن فوني مره ثانيه بنفس الرقم احس اني بكسر الفون

رديت بعصبيه : خير
.. : الخير بويهج
نفس الصوت الرجولي الهامس كان غذب , عصبت ع عمري : شو تبا ؟!
.. : توني اعرف انج عصبيه
: انت منو عشان تعرفني
.. : ميره قصري حسج
انتفضت و يلست ع السرير بحيره : كـ .. كيف عرفت اسمي
.. : هب مهم
من توتري عصب : شو هب مهم كيف عرفت اسمي !!
.. : ما بعيد المهم لا تنطشين مكالماتي , تصحين على خير ميره

و سكر و انا انتفض ياربي منو هذا !! و كيف يعرف اسمي من يكون ؟! حسيت جسمي كله ينتفض خفت من ها الشخص المجهول .. تسدحت ع السرير و تحولت لوضعيه الجنين من خوفي و لميت نفسي و انكمشت .. والله لو يدري منصور بيدفني هني بدون رحمه هو حساس فها المواضيع يارب يارب منو هذا اللي يعرف اسمي !! بعمري ما احتكيت ويا حد غريب .. ياربي كيف اتخلص من ها المصيبه !! مالي الا اطنشه هيه لازم انطشه و بيمل و ما بيرد يتصل

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الفصل الخامس
( اني بحاجه إليه )

نزلت تحت بعد ما تسبحت و بدلت كنت ماسكه فوني و ايدي ترتجف لانه بعده يتصل رحت يلست ع الطاوله اتريق و حولت فوني ع سايلنت كانت منيره توها نازله يت يلست و سعيد و سعود وياها و شكلهم واعين بالزور .. طالعت سعيد اللي ابتسم لي رديت لها الابتسامه ان شالله تكون علاقتنا حلووه دووم .. شفت فوني يولع بنفس الرقم طنشت و كملت ريوقي صبيت لي كرك و شربته بذهن سارح .. انتبهت ع الفون يولع يعلن عن وصل مسج وطيت كوب الكرك ع الطاوله و شفت المسج كان من نفس الرقم " ردي علي و لا طنشين مكالماتي ترى بثواني اتصل باخوج و اتبلى عليج .. 050 / ******* "

انتبفضت هذا رقم منصور امبيه هذا من وين يايب الرقم .. حطيت ايدي ع قلبي اسمع نبضاته احس الكل يسمع صوت دقاته حست نفسي صار صعب ياربي شو ها البلوه رفعت راسي لاحظت اني بروحي ع الطاوله .. انتبهت ع الفون نفس الرقم
خذت نفس و دريت
.. : يعني ما تين الا بالتهديد
رغم صوته العذب الا انه حقير : شو بغيتي !!
.. : ليش ترمسيني جني بنت حد عندج ؟!
: اسمعج
ضحك : انزين , كيف اصبحتي ؟!
سخيف مثلا !! : الحمدالله
.. : انزين ميره برمسج بعدين و لا تنطشين اتصالتي اوك !!
ما رديت
.. : ميره !!
: ان شالله
.. : مع سلامه
: مع سلامه

سكرت و انا انتفض طلعت نفس و طالعت حولي كنت بروحي تعمدت اني ارمسه ع اساس انه بنت ماابي حد يسمع بالصدفه و تصير مشكله مافيني ع المشاكل قمت صعد فوق لحجرتي ياربي شو ها الغموض اللي حولي يكفي سالفه الهدايه اللي تيلي باسم شيخه معنه هب من شيخه بنت خالتي ماادري من منو !! و هدايا توصلني بشكل متواصل فكل المناسبات تكون عباره عن ملابس , نعول , ساعات , اكسسوار و غيره و الملابس تكون ع قياسي و الاغراض كلها ع ذوقي ماادري منو ها اللي يعرف عني كل ها الكثر !! بس بعد استنتجاتي انا و شيخه قلنا انه ها الشخص من العايله ما ينعرف اذا بنت و لا ولد ..

و سالفه ها الهدايا من سنتين شي غاامض بس شيخه متوقعه انه ولد لانه اذا بنت ما بتخش اسمها اكيد ولد .. يمكن !! اخر هديه وصلتني لما تخرجت كانت عباره عن ساعه سراميك من ماركه رادو و عطر من جانيل و عده كامله مكياج من ديور .. كل شي يوصلي كان ماركات و ع ذوقي و كل يكون ع قياسي و اللي حيرني اكثر انه على الاعياد يوصلي من الشخص " كعب و ساعه و اكسسوارات " نفس لون ثوبي يعني ها الشخص من معارفي اللي قريب مني بس هب منصور متاكده من ها الشي لانه منصور لما يعطيني هديه يعطيني اياها بدون لف و لا دوران .. افتر راسي من كثر ما افكر فريت عمري ع السرير و تميت اطالع السقف بهدوء

،

لبس بدله الطيران و رتب شنطته .. طالع عمره فالمنظره اخر نظره و عدل شعره و لبس قبعه الكابتن و مد ايده ياخذ الشنطه بس وقفه رنه فونه طلعه من جيبه و طالع المتصل يلس بهدوء ع الغنفه .. صح انه مسح رقمها بس بعده حافظه
رد عليها بصوت مخملي جبار : سلام عليكم
غلا : و عليكم السلام , شحالك ؟!
منصور : بخير , شخبار محمد ؟!
غلا : الحمدالله امممم بتي بتاخذه اليوم ؟!
منصور : هيه باخذه المغرب
غلا : ممكن نتفاهم ع شي
منصور ببرود : بشو ؟!
غلا : بخصوص محمد ابي يكون عندي حتى بعد الزواج
منصور وقف و بجمود : مستحيل و اذا ما بترضين بالطيب المحاكم بينا و انتهى

سكر الفون فويهها و غلقه و سحب شنطته و ظهرت من السويت

،

دخل منصور المغرب و محمد بيده ركضت شليت محمد من ايديه و قعدت العبه و هو يضحك فديته صار عمره 3 سنوات بس نفته
منصور : و انا ماشي احضان و لا من شاف احبابه نسى اصحابه ؟!
ضحكت و حضنته بايد وحده و رحت يلست و محمد فحضني اللعبه و هو يضحك بس من شاف امايه مهره راح ركاض صوبها والله و دقها خيانه الخايس .. فديته والله له نفس عيون منصور اما باجي الملامح يشابه امه .. حسيت بيد تسحب ايدي كان منصور صعدنا فوق و رحنا جدا حجرته يلست ع الكرسي و هو دخل الحمام يبدل .. ظهر و ملامحه ابد ما عيبتني شكله الموضوع يخص غلا !!

منصور خذ نفس : غلا ما تبي تعطيني محمد
حطيت ريل ع ريل : و ليش ان شالله ع كيفها !! تتزوج و تاخذ الولد
منصور : اتصلت بي اليوم
رفعت حواجبي : عشان محمد !!
منصور : هيه
: و شو قلتلها ؟!
منصور : قلتلها اني باخذ محمد و اذا رفضت بينا المحاكم
: و القضيه بتكون فصالحك و لا فصالحها
منصور : فصالحي انا لانها بتتزوج و بعدين هي ما تشتغل عشان تصرف ع ولدها عايشه ع بيزات ابوها
: و الحل !!
منصور : باخذ محمد طبعا " يلس " ما اتصور يقول بابا لشخص ثاني غيري
: و اكيد هي بعد هب راضيه يقول ماما لشخص ثاني غيرها
منصور طالعني : بس انا ما افكر اتزوج
: لا منصور صدق ليش يالس يعني عشانها ما بتتزوج !! خلاص تراها تزوجت
منصور : خايف هذا و انا احبها ودرتني
: منصور انت ما يعيبك شي هي اللي ما عندها نظر انا ما اقول ها الرمسه جي من عندي هذا الصدق
اندق الباب و دخل نهيان : شو سالفه محمد !!
منصور : شو السالفه ؟!
نهيان يلس ع السرير : سمعت بالصدفه انك بتاخذه بالمحاكم !!
منصور : هيه غلا بتتزوج و تبي محمد
نهيان رفع حاجب : تتزوج !! هاي ميته ع زواج , المهم محمد تروم تاخذه سهله
منصور : ادري بس ابي اخذه بدون محاكم و مشاكل
نهيان : اذا هي تبي المشاكل شو بتسوي
منصور تنهد بضيج : ماادري
مسكت ايده : منصور لا تتخلى عن محمد عشان حب اندفن خلها برايها هي الخسرانه , خسرت زوج و ولد
نهيان : ها هاي الرمسه السنعه ماعليك منها
منصور : اخاف الولد يضيع بينا و هو صغير متعلق بامه
لفيت ويهي و طالعت الفراغ : منصور هذا انا شفت حياتي و انا ياهل و هذاني عايشه الحمدالله مافيني شي
منصور مسح ع شعري
وقفت و طالعته : يلا انزل و لا تحط فبالك و الولد لا تتنازل عنه
منصور ابتسم

شليت عمري و سرت حجرتي خذت من ثلاجتي جالاكسي و نزلت تحت حصلت محمد حاط فوني ع اذنه و يرمس عقد حواجبي .. طرى فبالهي الريال ركضت سحب الفون منه طالعت الفون كان في مكالمات لم يرد عليها منه كانت مكالمتين , طالعت محمد
: تبا جالاكسي
محمد مد ايده : اتييني ( عطيني )
ابتسمت و اشرت ع خذت : عطني بوسه
مسك ويهي و باسني بقووه حتى عضني و خرت عنه بسرعه : ااااه يعور
ضحك عليه و سحب الجالاكسي و تبهدل وهو يحاول يفته راح يستنجد فسعود يفتحله , رن فوني رفعته كان نفس الرقم خذت نفس و صعد الدري و رديت عليه
.. : ليش ما تردين لدقيقه كنت بتصل
سكرت عيني و رديت فتحته لما سمعت صوت منصور و نهيان يرمسون : الفون ما كان عندي
.. : مره ثانيه خلي عندج
حدرت حجرتي بعد ما خطفت جدام منصور و نهيان : اظن ها الشي راجعلي
.. : لا طبعا , اخبارج ؟!
: اذا تعرفين اسمي اكيد تعرفين اخباري
.. : شو قالولج جني !!
زفرت بضيج : متصله عشان تسالين عن اخباري !!
.. : هيه
سكت ولا رديت
.. : ميره
انتفضت اول ما نطق اسمي كل ما اسمع اسمي ع لسانه احس بسواد : خير
.. : اسالج عن اخبارج بلاج ما تردين
: يعني كيف تبا يكون حالي يالسه اسوي شي غلط استانس مثلا
.. : بلا طوله اللسان
: ممكن اسكر اخواني تحت يتريوني
.. : هيه ممكن بس من اتصل ترديني و لا تقولين انه الفون ما كان عندج
: اوك مع سلامه
.. : مع سلامه

سكرت و نزلت تحت و من شفتهم حاولت اتنسى موضوع ها المجهول , شفت محمد ايدينه و حلجه كل كاكاو شكله كان توحفه حلفت عليهم ما يغسلون و ربعت جدا حجرتي يبت كميرتي و صورته و هو مستانس ع الفلاش و خلاف شليته و غسلته
محمد : ابي غييير
: لا والله وايد ستانست عليه ماشي بعدين بنتعشى
محمد طالعني ببرائه : ابي بابا
ضحكت و رحت الصاله ويلسته فحضني بس نزل من حضني وراح يلس عند منصور اللي حضنه بقوه و باسه و خلاه يالس فحضنه , يارب يكون محمد وياه و يستانس شويه شاف الهم و يا غلا فالفتره الاخيره تعب وايد الله يوفقه و يهني ..

،

تسبحت بسرعه و بدلت و لبست عبايتي و جحلت عيني و تعطرت و خذت شنطتي و لبست نعال مسطح و نزلت ربعان تحت .. سهرت البارحه ما رقت الا ع ويه الفير و وعيت ساعه 3 الظهر و بنسير احينه صوب كارفور حتى غدا ما تغديت .. ركبت سياره منصور الفتك و تحركنا محد راح غيري انا و امايه مهره و منصور و محمد الصغيرون .. وصلنا و نزلنا و بدينا ندور بين الرفوف و انا اخذ لي كل اللي ابيه .. شوي و اختفى محمد من عندي ما خفت لاني اعرف وين بيسير رحت صوب رفوف الكاكاو حصلته بين احضان واحد شايلنه و مخلنه ياخذ اللي يبيه من الرفوف قربت شوي

: محمد
محمد طالعني : أموو تعاني ( عموو تعالي )
الريال ابتسم و ما طالعني نزل محمد و لف , و محمد ياني ركيض بيده مجموعه كاكاو ماكسنهم بيدينه الاثنين : تبي شي بعد !!
محمد هز راسه بلا خذت اللي بيده و رجعنا لامايه و رحت خذت لي كمن غرض و طلعنا من كافور و ردينا البيت ع الساعه 6 المغرب صعد فوق ابدل بس منو قال بتهنى بيومي و ها العثيث وراي
: الوو
.. : شحالج ؟!
يلست بملل : بخير
.. : همم شو سويتي اليوم ؟!
: يهمك !!
.. : ردي
: ما سويت شي
.. : رحتي كافور
حسيت قلبي بيوقف : دام تعرف ليش تسال
.. : عرفت بالصدفه هذا يعني انج بتخشين عني طلعاتج و رداتج !!
: انا هب ملزومه اخبرك عن طلعاتي و رداتي
.. : لا ملزومه
: منو تكون عشان تجبرني و لا عشان اخبرك
.. : بكون .. المهم ماشي ظهره الا و انتي مخبرتني ترى والله ان عرفت ما بيصير خير
: ياخي شو تبا بي انا هب راعيه ها السوالف ودرني فحالي
.. : اعرف انج هب راعيه ها السوالف و مثل ما قلت خبريني احسلج , مع سلامه

سكرت عنه و تسدحت ع السرير يارب يارب شها الغموض منو هذا !! ودي افتح عيني و اسكرها و اشوف كل المصايب انحلت و كل الغموض انكشف .. حاسه اني ضايعه بسواد و ماادري وين باب النجوى اول مره احس بالضياع ها الكثر .. سكرت عيني و انا اتذكر ها الموقف لما كنت صغيره شفت ابويه و هو ماسكني من ايدي و انا بين احضان شخص ثاني و ماابي اروح ويا ابوي بس منو ها الشخص ودي احضنه ابي حبه ابي احضانه احس بالامان كل ما تذكرته .. انفتح الباب فجاه رفعت راسي كان محمد يا و يلس ع السرير و وصل لحضني

محمد : أموو اكليني لووب ( عموو اكليني روب )
ابتسمت فديته اللي يسنيني همي شليته و نزلت تحت و طلعت له روب من ثلاجه و يلست فالصاله و يلسته عندي و بديت آآكله و منصور يطالعه بهدوء و الابتسامه ع شفاته
منيره : ليش ما تقولي انا بأكلك حبيبي
محمد بلع اللقمه : قلت بس انتي قلتي نااا ( قلت بس انتي قلت لا )
منيره بدلع : انا حبيبي !!
محمد هز راسه بهيه
بغيت انقع ضحك عليها محد بيكشفها غير ها الياهل ,
يت امايه : منيره قومي جدامي المطبخ
منيره طالعتني بنظره ناريه : ان شالله
ابتسمت لها و حطيت لقمه فحلج محمد , خلاف لما خلص اكله راح لصق فالتوأم يباهم يلعبونه سوني و شاد الهمه اونه يلعب و لعبه خرطي و قاصين عليه اونه الفريق اللي سعيد يلعبه هو اللي يلعبه محمد و يايب اقوال و حاله كل ما ايب سعيد قوم يرقص محمد
منصور : لااا ولدي لعبه تقص عليه
سعيد ضحك : شو اسوي به عشان ما يصيح
محمد ضربه بايده الصغيره : انا ما اصيييييييييح
سعيد : اسمح لنا شيخي
نهيان : هيه انت صيااح بعد شوه ياهل
محمد فر القير : انا هب يااااااااااهل بابااا
منصور : هه نهيان بحط راسك براسك خلاص اسكت عنه
نهيان : ياهل بعد شوه عمرك 3 سنين ياهل
محمد وقف و ضرب ريله بالارض : ناا نااا ( لا لا ) " وصاح "
راح دفن راسه فحضن منصور و منصور يسب نهيان قعد دقايق لين ما سكت خلاف رحنا تعشينا و تمينا يالسين و محمد شاد الهمه يبا يسهر ويانا و ع ساعه 11 رقد فحضن منصور .. يلسنا لين ساعه 2 و كلن سار حجرته ما عدا نهيان اللي رقد مبجر لانه عنده دوام باجر و منصور شاق الحلج ماخذ اجازه و مستانس ..

،

قمت متاخر كانت الساعه 4 العصر رحت صليت الظهر و العصر , استغفر الله حتى صلاتي اخترب لازم اعدل رقادي خلاف رحت تسبحت و لبست لي dress لونه اصفر في ورده كبيره لونها فوشي ع كتف اليمين و حزام صغير ع الخصر كحلت عيني و حطيت كلوز وردي و تعطرت .. فزيت لما سمعت صوت صراخ تحت حد يتكلم و يصرخ بس هب فاهمه عليه !! نزلت تحت اربع بدون نعال و شعري مفتوح نزلت حصلت الغلا موجوده استغرب شو اللي يايبنها و يالسه تصرخ فنص الصاله و منصور جدامها و الكل متيمع حولينهم و محمد فنص يصيح و منصور ماسك ايده اليمين و غلا ماسه ايده اليسار .. تذكرت عمري و انا بين احضان هذاك الشخص و ابويه يسحبني منه .. عصبت رحت سحبت الولد بينهم و الكل سكت لما شافوني

صرخت : سيروا تهاوشو بعيد عن الولد ما تحسون وحده همها تاخذ ريل و الولد و الثاني ناسي عمره و يبي الولد ما تستحون شوفوا واقف بينكم يصيح كل واحد طوله طول نخله حرام عليكم بتعقدون الولد
الكل سكت طالعني حضنت محمد بقوه لصدري و ربعت فيه فوق لحجرتي حطيته ع السرير و هو بعده يصيح .. يلسته فحضني و مسحت ع ظهرت اهديه و طلعت له بسكون يسكته شوي و بدقايق نسى صياحه و التهى بالبسكوت
طالعته : ما بتعطي لعموو وحده !!
طلع و حده و حطها فحلجي : يم يم هههه
ضحك و بدا يحوس فاغراض .. و انسمع صراخ غلا مره ثانيه بس صوتها كان قريب رحت بسرعه حضنت محمد ماابيها تاخذه بها الطريقه حرام يعيش اللي عشته حرام هو ماله ذنب .. انا مالي ذنب مالي ذنب ابويه يشيلني منهم ليش يشيلني منهم ليش ما خلاني عندهم ليش هو اناني بديت اصيح و انا ارص ع محمد و انا اتذكر عمري بين احضان هذاك الشخص .. هو خلاني بس انا ما بخلي محمد ما بخلي غلا تاخذه و تعيش ويا انسان ما ينعرب نوايا لا مستحيل ..

حسيت بحد يسحب محمد عني ضغط عليه بقوه ماابيها تاخذه
: ودري ودري لا تشلينه حرام عليج
منصور : خلاص راحت ميره راحت
: لا لا لا تشلينه حراام
منصور : مييره مييره هاتي الولد يالس يصيح ميره غلا راحت خلاص
انسحب عني بقوه طالعت حولي بس ما حصلت غلا لصقه فامايه مهره : امايه لا تخليهم يشلونه مثل ما شلني ابويه الله يخليج حرام اللي يسونه حرام
امايه مسحت ع شعري : محد بيشله من ابوه لا تحاتين يمه اهدي
شهقت بين دموعي : امايه ابويه شلني رجعوني عنده ابيه يمه ابيه رجعوني
امايه حضنتي : طلعوا برع يلا الكل يطلع
منصور : امايه شفيها
امايه : ما سمعتوني اظهروا
هدى المكان ما ينسمع فيه شي غير صياحي و شهقاتي .. بديت امايه تقرى عليه قراءن
: امايه ابويه خذني منه الله يخيلج رديني له ابيه ابيه امايه ابيييييه
امايه : تعوذي من ابليس يمه هب زين اللي تسوينه سم الله عليج سم الله عليج

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الفصل السادس
( حياتي فداك )

قضيت ها الكم يوم و انا احاول انسى هذاك الشي احاول انسى احتياجي له .. احاول اني ما اتذكره بس اتيني هواجس من ممكن يكون هذاك الشخص ااه ودي ودي اعرف منو !! اليوم خميس قررت اني اسير ابات عند يدووه و منها اعرف عن صقر اكثر لين احينه ما نسيت سالفته و ودي اجازف و اعرف شواللي خاشنه يمكن اقدر اساعده .. وصلت بيت يدووه اللي كان اكبر و افخم من بيتنا بحكم وضع اهل امايه الاحسن من وضع ابويه .. حدرت البيت كنت مسويه مفاجاه قلت ما بخبرهم وبطب عليهم جذا لا احم و لا دستور .. حصلت يدووه يالسه تتقهوى و صقر متسدح ع الغنفه و ايده ورى راسه و ياكل حب و يوسف يالس عند ريول امايه و ياكل حب و الكل مندمج يطالعون التلفزيون اللي كانوا حاطين مسلسل خليجي ..

: سلام عليكم يا اهل البيت
يدووه التفت لي بابتسامه : هلا هلا هلا ومرحبا تو ما نور المكان شها الطله الحلوه
رحت حبيته ع راسها و سلمت ع يوسف و صقر : ها يدووه شراج بالمفاجاه و لا تبين ارجع البيت !!
يدووه ضرب ايدها ع الغنفه تباني اقعد عندها : وي احلى مفاجاه ولو بيدي ما اردج هناك فديت روحج
يوسف : شو بترجعين نظام كل ويكند عنا
: هيه ان شالله
طالعت صقر اللي ما حرك عينه عن التلفزيون
يدووه : شو ما فهمت !!
: يعني كل خميس و جمعه و سبت بكون عندكم يدووه
يدووه : هيه و الله ياريت دووم
ابتسمت و استاذنت رحت فضخت عبايتي و رتبت ملابسي حطيتهم فالكبت .. لازم احط ملابس هني هب كل مره اروح و ارد بشطنه بروح اتشرى ملابس فها الاسبوع ان شالله .. نزلت تحت و يلست وياهم اكل حب و غشمره و ضحك بس صقر ما شاركنا تم متعلق فالتلفويون بعالمه المجهول .. بنشوف الليله جانك بتشرب و لا لا !! و اذا شربك بس فالويكند و لا كان مره و انتهى ,

يوسف : شو سويتي ع الليسن !!
: بعد اسبوع عندي امتحان الباركن و من يومين اتيني المدربه دربني
يوسف : خير ان شالله

تعشنا يميع و بعد الساعه ظهر صقر و يدووه راحت رقدت خذت نفس عميق اكيد ظهر يسرط من ها السم حسيت قلبي بيطلع ياريت عندي الجرئه اروح امسكه و امنعه ياررييت .. تمينا انا و يوسف لين ساعه وحده و كلن راح حجرته بدلت و لبسيت بجامه لونه كحلي حرير بنطلون و قميص تعمد اختار ها اللون يمكن بعد يتخيلني ولد مثل ذاك اليوم .. تريت لين الساعه 3 الفير و نزلت ..

دخل بها اللحظه صقر وقفت فمكاني خفت من المواجهه يارب يارب قويني ابي اعرف ابي اساعده .. كانت يترنح بشكل واضح و عيونه جنها شوي و تسكر و يتمتم بكلام هب مفهوم شكله شارب زياده الليله مشى راح يلس ع الغنفه .. رحت وقفت جدامه بس من كثر شربه حتى ما يشوفني تم يغني بس ما فهمت شو قال عصبت رحت المطبخ ابي يعرف اني شفته بها الحاله يمكن يستحي ع عمره .. يبت قلاص و ترسته ماي بارد و رحت له و بكل قوه رشيت الماي ع ويه .. شهق و انتفض طالع جدامه جنه يدور ع اللي سوا في جي بس بعده سكران ما صحى و انتبه لي .. خفت رجعت خطوتين ورى امبيه انا شسويت !! يارب يارب ..

قام و بسرعه رغم ترنحه مسكني من قميصي و فرني ع ارض و تزحلقت لين ما ضرب ظهري ع اليدار حسيت بالم .. بطلت عيني اشوفه شفته جدامي مسكني من قميصي و سدحني و يلس فوقي جسمي كله ارتعش ياربي شبيسوي بطلعت عيني برعب شفت ايدينه امتدت و مسك رقبتي و بدا يخنقني

صقر : ليش .. ليش سويت جي .. حمد ليش
بدا يرص ع رقبتي و انا امسك ايده احاول اقاوم : خـ .. خالي خالي
بس ما كان فوعيه ما يحس .. استغيلت وضعه و رفعت ريلي و رفسته ع بطنه و طاح .. خذت نفس و بسرعه قمت صعدت الدري بس حسيت بايد مسكت ريلي و طحت ع ويهي ع الدري ضرب ذقني ع طرف الدري كنت بصرخ بس تذكرت يدووه فكتمت صرختي و سحبني من الدري و باللحظه اللي ودر ريلي فيها دزيته و مشيت صوب الصاله ابي اشرد اسير اي مكان بس مسكني من شعري و طحت ع الارض و يلس فوقي ها المره يلس ع بطني حسيت انه مصاريني بتتطلع و رجع ثبت ايدينه ع رقبتي ..

ماابي اموت بين ايدينه بينهار اذا عرف اني مت تحت ايدينه يكفي تأنيب الضمير اللي عايشه .. يكفي همومه .. بس ما بزعل اذا مت تحت ايدينه هيه هذا خالي روحي فداه اذا بيذبحني يذبحني روحي فدوه لك يا خالي روحي فدوه لك .. يارب يتوب بعد ما اموت يارب يتوب و يودر الخمر و الحزن يارب يارب ..

حسيت الدم اتجمع فويهي .. تذكرت يدووه شو بتكون رده فعلها لما تعرف اني مت بين ايدين ولدها بتزعل عليه اولا انه ذبحني ثانيا لانه يسكر و صقر يمكن يتعب اكثر .. لا مستحيل اخلي يتعب اكثر و يحس بتأنيب الضمير اكثر .. حركت ايدي لايده بديت اشمخ ايده بقوه لدرجه انه اضافري انكسرن حسيت بألم فضيع رحت مديت ايدي حسيت بشي شرخ ايدي طالعت من طرف عيني حصلت زجاج مكسور هذا القلاص انكسر بدون ما احس رفعت قطعه و جرحت ايد صقر بقوه ..

قام يتألم خذت نفس و بديت اكح و سحبت عمري بعيد عن عينه رحت انخشيت ورى كرسي و بديت اتنفس و اكح احاول اكتم كحتي ماابي يسمعني ابيه يروح فوق تميت خمس دقايق فمكاني و انا اتنفس وصاله صارت هاديه لفيت شوي شوي و دورت بعيني عليه بس المكان فاظي زحفت شوي شوي و صدق ما حصلته طحت ع الارض من تعبي الليله صدق كنت بموت لولا لطف ربي ..

سمعت صوت الاذان و بسرعه رحت يبت مخمه صغيره و جمعه الزجاج و مسحت اثار الدم اللي نزل من ظفري و ايد صقر و بسرعه ركضت فوق و حدرت حجرتي رحت صوب المرايه شفت رقبتي انصعقت لما شفته ازرق و نزلت نظري لاضافري حصلت الدم نازل منه و في جرح بسيط بكف ايدي .. رحت مسحت الدم و توضيت و صليت و شكرت ربي ع نجاتي و دعيت ربي يهدي صقر .. و لين ساعه 8 الصبح ما ياني نوم و فالاخير ستسلمت للنوم ..

،

فتحت عيني برعب حلمت فيه .. تعوذت من الشيطان وقمت صليت الظهر و تسبحت .. وقفت جدام المرايه رقبتي بعدها زرقه بس اخف عن امس بس مبين رحت لبست لي dress لونه بيج فيه نقش ع طرف باللون الاسود .. رحت لفيت سكارف شيفون لونه بيج مع شويه اللوان ع رقبتي و سويت فيونكا و بجي رقبتي ما بتبين رحت كحلت عيني و حطيت كلوز وردي و رفعت شعري ع شكل ذيل حصان و لبست نعال مسطح .. رحت شفت فوني ماشي مكالمات يعله ما يتصل خلاف نزلت تحت و تغديت بروحي و بعدها رحت يلست ويا يوسف بس صقر بعده ما بين ..

يوسف : واايد بردانه !!
: ليش ها السؤال ؟!
يوسف : بتختنقين من ها السكارف
: ههههه لا هب حرانه الجو اوك

نزل صقر ارتعت و عدلت من يلستي .. كان يطالع ايديه بستغراب لمحت جروحه من اضافري و الزجاج طنش و كمل دربه للمطبخ و بعد عشر دقايق ظهر و يلس عندنا و انا مرتعبه منه و احاول اقنع عمري انه صاحي ما بيسوي بس شي ما بيسوي بي شي

يوسف : بلاها ايديك !!
صقر : شكلي مشمخ عمري و انا راقد !!
يوسف : ليش ههه ميره ع غفله " طالع ضفوري " وينهم ضفورج !!
اهتز جسمي كله : قصيته يعني حرام
يوسف : ههه ما تسوينها الا لما ينكسرون
: هيه انسكرن ذاك اليوم و قصيتهم
طالعت صقر بس ما كان ويانا منشغل فالتلفويون .. لازم اتصل بشويخ اتيني اليوم و تبات عندي اخاف اتهور و انزل له و هو سكران و يذبحني و ما بقدر انقذ عمري

: الوو مرحب
شيخه : مرحبيتن , شحالج ؟!
: بخير و سهاله و من صوبج ؟!
شيخه : بخير الحمدالله
: شويخ ليش ما يتوا اليوم
شيخه : باجر بني ان شالله
: انزين تعالي باتي عندي الليله
شيخه : باجر بي و ببات عندج وعد محد بيبني اليوم الكل ظاهر و ابويه هلكان من الشغل
شو ها النحاسه : انزين بس بتباتين باجر اكيد
شيخه : هيه فديتج اكيد
: اقول شويخ شو رايج اطرشلج يوسف
شيخه : لا لا تعبينه خلي قلتلج باجر ان شالله بلاج تلحين
: لا ماشي بس جي ملانه
شيخه : باجر بيج فديتج

سكرت عنها وانا حاسه باحباط كنت ابيها تي و تكون دافع عشان ما انزل .. صعد حجرتي و خذت لي جبس و جالاكسي و ببسي و نزلت تحت اكل بهدوء و هم يالسين بدون حس لين ما اذن العصر رحت صليت و تفاجات بجيران ياين يزورون يدووه اللي اول مره احتك وياهم رحت سلمت عليهم كان حرمه بكبر امايه مهره و وياها بنتين وحده اظن اكبر عني و الثانيه اصغر اظن هذا اللي مبين .. ستأذنت و رحت المطبخ ارتب الفواله حصلت بتيفور و سويت قهوه و جاي و حطيت بسكوت مالح و فواكه و مكسرات و خليت الخدامه توديه الصاله و رحت يلست وياهم ..

الحرمه اللي عرفته انه ينادونها ام فارس : ماشالله بنت منو هاي
يدووه : هاي بنت المرحومه جواهر
ام فارس ابتسمت : ماشالله شو اسمج بنتي !!
: ميره
ام فارس : تتدرسين !!
: خلصت الثانوي ها السنه
ام فارس : ماشالله ربي يوفقج
: الجميع ان شالله
امبيه حسيت انها يايه تخطب يالسه تكشف عليه و البنات يوزعون ابتسامات و يطالعوني
.. : انا اسمي موزه و هاي اختيه الصغيره العنود
ابتسمت : عاشت الاسامي
موزه : عاشت ايامج , انا اول مره اشوفج معنه ني ها الصوب
: هيه انا ساكنه ويا اخواني من ابويه و اي عنده يدووه كل جمعه بس ها المره يت ابات عندها فالوينكد
موزه ابتسمت : هيه شي طيب ان شالله نشوف بعض اكثر
ابتسمت : ان شالله , مدوا ايدكم بلاكم مستحيات

كانت الحورات بينا سطحينه ما تعمقنا وايد حتى ما يلسوا وايد كلها ساعه و ظهروا .. بعد ما ظهروا دخلوا خوالي و بدت السوالف بس صقر ما شاركنا كان يطالع ايده و هو سرحان .. ودي ادخل فمخمه و اعرف بشوي يفكر معقوله جك فيني !! اعوذ بالله من الشيطان الرجيم شها الوسواس اللي ياني .. ضميت عمري و انكمشت محتاجه لذاك الحضن مشتاقه له مشششتاقه له

يوسف : ميره شفيج
ما هتميت لصوته انكمشت اكثر و بديت اصيح بصوت مسموع و يوسف يحاول يفك انكماشي و يدووه تسمي عليه .. بس محد منكم بيكفي حاجتي للامان غير ابي الامان ماابي شي غيره بس الامان .. حسيت بحد لمسني بحنيه و شلني بين ايدينه شميت ريحته نفس الريحه تشبت فيه بقوه يمكن احلم و اتخيل بس حسيت بالامان حاولت اني افتح عيني بس ما قدرت و انا بين احضان الشخص الوهمي اللي اتخيله شبتت فيه باقوى ما عندي لين ما فقد حتى الاحساس باللي حولي ..

،

وعيت ع صوت الاذان طالعت الساعه كانت 4 الفير .. خيبه رقد طول ها الوقت !! رحت توضيت و صليت كل صلواتي اللي فاتتني خلاف حسيت بيوع نزلت تحت بعد ما بدلت ملابسي ببجامه حمره .. بس انصقعت اول ما شفت صقر ياي من برعه طالعني ببرود و رد طالع فونه و دخل ورى يوسف امبيه .. هب .. سكران !!

تجدم يوسف و ابتسم فويهي و مسح ع شعري : كيف صرتي ؟!
نزلت عيني للارض : احسن
حبني ع راسي : اششش ماابي دموعج
رمشت بعيني ابعد الدموع رفعت راسي و ابتسمت فوييه : شو سايرين صلاه الفير المسيد !
يوسف : ترانا نخاف ربنا ههه كنا مواصلين
: اها زين انا يوعانه بسير اكل لي شي
يوسف : كنا طالبين بيتزا بس خلصنا
: هههه هب مشكله بالعافيه بروح اسويلي ريوق كامل ما اظن ارقد احينه
يوسف : ع راحتج

طالعت صقر اللي لين احينه ملتهي بفونه .. خطفت سرت جدا المطبخ سويت لي بيض مقلي و طلعت جبن و عسل و مربى و سويت كرك و يلست و كلت من خاطري كنت صدق يوعانه بس سرحت بالشخص اللي شلني و تخيلنه انه ذاك الشخص تنهدت بضيج لين متى بتعب عمري ما بعرف منو الا اذا اعترف .. طالعت فوني حصلت مكالمات من المجهول خفت رحت طرشت له مسج " ما قدرت ارد عليك لاني كنت تعبانه و نمت من تعبي " خفت انه يتصل بمنصور .. شوي و رن فوني

ياني صوته نعسان : هلا
: صباح الخير
.. : صباح الورد , بلاج ليش ما رديتي شو فيج ؟!
: ماشي كنت تعبانه و احينه احسن من بارحه العصر و انا راقده
.. : رحتي المستشفى
: مافيني شي بس قله نوم و تعب
.. : عيل ديري بالج ع نفسج
: نفسي و كيفي
.. : لا هب بكفيج روحج هب لج لربج
: والله !! دام تعرف ربك ليش جي تسوي فيني
.. : ما يخسج مع سلامه
وسكرت فويهي عصبت قههههرني , بس اللي ما انتبهت ع نفسي اني رمسه ع اساس عنه ولد لفيت بس ما حصلت حد ان شالله ما يكون حد سمعني .. كملت الكررك و صبيت لي كوب ثاني و رحت الصاله بطلت التلفزيون و يلست بهدوء وانا اطالع التلفزيون بس اللي قطع خلوتي رنه فوني كان المجهول

رديت و انا انافخ : خير
.. : بل ع ها النفس بلاج
: شو عندج توج مسكره عني
.. : توج ترمسيني ع اني ولد ليش قلبتي !! المهم دقيت لانه توني صحيت
: يعني انشر الخبر
.. : ههههه و الله و تنكتين يا ميروو
: اسمي ميره هب ميروو
.. : ههه و لا تزعلين مممميييييره
: انزين ممكن اسكر احينه !!
.. : مع سلامه

تميت طول الوقت زهقانه لين ما ظهرت يدووه من حجرتها ع ساعه 9 الصبح رحت صبحت عليها و سالتني عن حالي و ما تعمقت فالموضوع يمكن خافت يستوي بي شي لاني صدق هب متحمله حد يسالني عن البارحه .. يلست وياها ع طاوله الاكل و هي تاكل و بعد الاكل عطيتها دواها ويلسنا فالصاله نطالع التلفزيون

يدووه : بنتي
: خير فديتج !!
يدووه : الخير بويهج , تذكرين ام فارس اللي يتنا
: هيه بلاها
يدووه : بغتج لولدها
حسيت بحراره : هااا !!
يدووه : خبرت خوالج بسس ما وافقوا
: الشور شورهم اكيد شافين في شي و يعرفون انه هب مناسب لي
يدووه : هيه قالو انه راعي مشاكل شويه و يدخن و فوق هذا وضعهم ما يناسبنا
هزيت راسي بهيه و صديت هذا رابع واحد بس ما يهمني اكيد خوالي يعروفون مصلحتي اكثر عني و ولا مره تضايقت لانهم يردون الخطاب .. ع ساعه 11 ونص نزلوا خوالي و تريقوا وساروا جدا المسيد و انا رحت تسبحت و بدلت لبست مغربيه لونها بني ككاوي و اكتفيت بجحال و تعطرت و صليت و لبست شيلتي بنفس اللحظه دخلت شيخه

: هلا والله
شيخه حطيت هاند باق ع السرير : اهليين شحالج ؟!
: بخيير و من صوبج ؟!
شيخه : الحمدالله
: اقول انتي ليش ما تظهرين لج ليسن عشان اتيني ع راحتج
شيخه : هيه ع راحتي و انا عندي ها الجيش من الاخوان و بعدين انا خوافه
: ههههه قولي ماشالله ماابي حد منهم يموت بسم الله
شيخه غمزت لي : منو بالضبط
: جب جب ماابي خالو يعورها قلبها
شيخه : خالوو ها اونج يعني يلا اعترفي منو فيهم
ضربتها ع جتفها : هييي عيب استحي ما احب حد انا
شيخه فصخت عبايتها : بي يوم و بعرف
طالعتها بنص عين : يصير خير
نزلنا تحت و سلمت ع الكل و خلاف تغدينا و اليوم مقررين يسون كباب فحديقه البيت بس الجو هب لهناك بس يلا هب مشكله بينحسن الجو بالليل .. رن فوني كانت امايه مهره

: هلا امايه سلام عليج
امايه : و عليكم السلام شحالج ؟!
: بخير الحمدالله و من صوبج ؟!
امايه : الحمدالله , يدوتج شحالها و خالتج !!
: كلهم بخيير
امايه : الحمدالله , بنتي يوم الاثنين بتين !!
: هيه امايه ليش في شي !!
امايه : هيه سلطان ولد عمج خطب اختج منيره و وافقت و يوم الاثنين بيخطبون رسمي
ابتسمت : صدق امايه مبرووك تستاهل و الله ستانس لها تستاهل كل خير
امايه : حبيبي عقبالج ان شالله عرسكم فيوم واحد
: لا لا ابي ارقص فعرسها هههه
امايه : هههه فديتج ربي يبلغني فيج و اشوفج عروس يلا ما اطول عليج سلمي
: يوصل مع سلامه
امايه : ربي يحفظج
والله زين ظهرت ها النظرات هب ببلاش .. زين بعد بتفكني من حشرتها ههههه
شيخه : بسم الله بلاج تضحكين !!
همست لها : منيره انخبطت
شيخه نقعت ضحك و الكل التفت لها , افتشلت امبيه بلاها ضحكت جي قرصتها و سكتها
: بلاج ستخفيتي !!
شيخه : هب متخيله شكلها و هي معرسه ههه
: جب جب بتفضحينا
شيخه : خخخ اسمعي تعزمينا ابي اشوفهم و اتشمت شويه ههه
ضربتها : عيب عليج و بعدين انتي اول المعزومين تامرين فديتج
شيخه : معلووم انا شيخه بنت راشد
: مشكله الثقه , عمي بنتك واايد خقاقه
راشد : لازم بنتي
شيخه : ههههه سكتوها
طالعتها بنص عين وقلت بغرور : هه ضحكتيني و انا بنت عيسى فديتج
يوسف صفر : عااشتت عااششت
حركت حواجبي : جفتي

بعد صلاه العشا بدتت مراسيم الكباب بس الشخص اللي كان بارد زياده عن اللزوم هو صقر تم يالس ع الكرسي و يطالعنا و نحن شادين الهمه .. يتني جرئه و رحت يلست عنده بس اكتفيت بالصمت ههه جني اتريا يرمس بس مستحيل يرمس خلاف يت شويخ شاركتني اليلسه و تمينا نسولف و عمي راشد يعابل فالكباب و الجو كان لا باس به .. رن فوني كان منصور

: مشكله اللي يشتاقون هههه
منصور : ههه هب انا
ياني صوت محمد : أموو ( عموو )
: فديييت عموو حبيبي , شخبارك ؟!
محمد : متى بتيين أموو
: ههه حبيبي احين بي جان تبا
محمد : تعاني ( تعالي )
: ههه انزين شوف عقب باجر اول ما تقوم من النوم بكون عندك
محمد : متى عقب باجر !!
: هههههه يعني بعد يوم
محمد : انزين
: عطني بابا حبيبي
منصور : الوو
: شو بيتم عندك !!
منصور : هيه و غلا بترفع قضيه
شهقت : احلف انزين . . . منو بياخذه
منصور : عطيني خالج يوسف
: ان شالله ,
عطيت الفون لخالي و بعد السلام و ترحيب : تامر منصور و اعتبر القضيه بصفك و رابحنها .. لا تحاتي .. هذا واجبنا نحن اهل .. منصور هب بينا ها الامور .. خلاص نتفاهم بعدين .. هيه تعال الشركه .. خير ان شالله مع سلامه
عطاني الفون و ابتسم , ارتحت من ابتسامته ان شالله يتم محمد عند منصور

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


لفصل السابع
( فرحه )

نامت شويخ عندي و يالسه ترافس ذبحتني ها البنت لين احينه ما رمت ارقد من رفساتها .. و فبالي انزل تحت اشوف صقر و حاولت اني اطير ها الفكره من بالي و رقدت اخر شي تحت رفسات شويخ ..

،

وعيت ع رفسه قويه طيحتني من السرير صرخت : شششووويخ
شيخه فزت : ها
وقفت و انا امسك ايدي : وجع حشى هب نوم عليج طيحتيني من السرير الله يعين ريلج
شيخه تحاول تستوعب و تحك شعرها و فجاه نقعت ضحك
مسكت المخده و فريته عليها , طالعت الساعه كانت 10 الصبح رحت تسبحت و بدلت و نزلت تحت و شويخ كملت رقادها , نزلت و انا احس بويع بسط فايدي شفت يدووه يالسه فالصاله و يوسف يالس عندها رحت عندها ادلع حطيت راسي ع فخذها
مديت البوز : يدووه يرضيج شويج طيحتني من السرير ايدي تعورني
يوسف طالعني بملل
يدووه : وين يعورتج فديتج , يوسف الله يخليك ودها المستشفى
يوسف : امايه شوفي ويهها يالسه تتدلع عليج العياره
يلست : ليش ما يحق لي ادلع و بعدين صدق ايدي يعورني
يوسف : طبعا ما يحق لج لما تتزوجين دلعي ع ريلج هاي امايه انا المفروض ادلع هب انتي
طالعت يدووه و انا مبوزه
يدووه : اسكت عنها خلها تتدلع اذا ما دلعت عليه تتدلع ع منو
تمت يدووه تمسح ع شعري و انا اطلع لساني ليوسف
يدووه : قومي تريقي فديتج قومي
: ان شالله

رحت المطبخ كان خاطري كورنفلكس طلعت رحت الصاله : خاالي ابي كورنفلكس
يوسف : يوم اقولج ياااهل , ما عنا ياهل عشان نشتري كورنفلكس
حطيت ايدي ع خواصري : مره ثانيه اشتري انزييين
يوسف : اسف هذا اللي عنا يا خانوم
ضرب ريلي ع ارض بدلع : يدووه
يدووه : اشتري ها اللي تبا لا تزعلها
يوسف طالعني بنص عين : ان شالله
مشيت بدلع جدامه اغايضه و رحت صبيت لي كرك و رحت يلست فالصاله
: خالي
يوسف : يااه ها الخال , امري !!
: اليوم ابي اظهر السوق انا و شويخ
يوسف : ان شالله بيوديكن
: فديتك تسلم

ع ساعه 4 العصر جهزنا انا و شويخ و ظهرنا تحت لانه يوسف قال بعد صلاه العصر نكون جاهزات و لا بيودرنا .. لما ظهرنا صقر ظهر من حجرته زعلت اكيد كان سكران البارحه ليش ما نزلت و شفته يمكن بيرمس .. رحنا ويا يوسف المول و ما خليت شي فخاطري شريت كل شي عيبني

شيخه : هيي انتي ما خليتي شي الا و خذتي ما يسون جي
: كيفي بيزاتي
شيخه : خالي هاي تصرف البيزات جي و انتو هب دارين
يوسف : معقوله ما ندري كل الفواتير توصل لصقر
طالعته : توصلكم !!
يوسف : هيه طبعا نحن احرص منج ع بيزاتج و بعدين اللي تصرفه ما يهز الميزانيه
شيخه بقتت عيونها : كل ها و ما يهز الميزانيه
ضربتها ع جتها : عينج عيينج يا البومه
يوسف : هههه لا تنسين من يوم كانت بيبي وها البيزات فالبنك و كل ما لها تزيد
شيخه : ماشالله انزين ما يسون جي جنه هب شايفه شي
سحبت قميص : ما يخسج
يوسف : هههههه انزين انا تعبت
فجاه وقفت دق قلبي بقوه اهتز كل جسمي طاح القميص من ايدي
شيخه : شفيج !!
يارب اللطف طلعت الفون من الشنطه شرات الهبله وانا ادور عليه لين ما وصلت له و ابتعد عنهم و طرشت مسج للمجهول " بظهر صوب المول " رحت سحبت القميص من ايد شيخه و حاسبت و رجعنا البيت و شيخه كل دقيقه تسالني " شفيج " لاني لين احينه متوتره اخاف يعرف اني ظهرت و يروح يتصل فمنصور حسيت اني بصيح و فعلن صحت و اول ما وصلنا ربعت لحجرتيه و احس احينه منصور بيتصل و بيلعن خيري او بيدق جرس الباب و بيسحبني من شعري .. نقزت اول ما رن الفون بنفس الوقت دخلت شيخه

طالعت الفون و رديت : والله نسسيت والله لا تتصل الله يخليك
.. : ميره شفيج
: والله نسيت والله والله
.. : انزين خلاص اهدي ما صار شي و بعدين انا ما عرفت انج ظاهره اساسا انا برع البلاد
خذت نفس
.. : ليش تصيحين ؟!
ما رديت طالعت شيخه المصدومه
.. : ماله داعي تصيحين خلاص حصل خير يلا مع سلامه
سكرت الفون و انا اطالع شيخه
شيخه فرت شنطته و بعصبيه : ابي تفسير بسرعه
خذت نفس و قلتلها كل السالفه و انا منهاره لاني تعبت بزياده فوق اشتاقي للشخص هذاك و فوق هذا البلوه هذا و فوقهم سالفه الهدايا .. شيخه لوت عليه و قعدت تهديني
: شيخه انا حياتي مقلوبه فوق تحت كل شي ضدي
شيخه : ربج بيحلها , انزين رمسي منصور قوليله
هزيت راسي بلا : مستحيل منصور ما يتفاهم فها الاشياء بيقولي ليش ماقلتي من البدايه
شيخه : بس انتي فبدايه الموضوع
: مااقدر مااقدر قدري شيخه كيف اقوله هذا يعرف اسمي شو بيقول اكيد بيقول اني اعرف غيره مهما كان تفكيره متحضر الا فها الاشياء شيخه بيسفر كل شي ع كيفه و انا مااقدر اتوقع رده فعله
شيخه تنهدت بضيج : خبري يوسف
شهقت : لااا اصلن ما اروم اقول لحد مسستحيل
شيخه : متفهمتنج , انزين هب هو صاحب الهدايا !!
: لا ما اظن تعرفين انه صاحب الهدايا من المعارف و هذا احس صوته غريب عليه ما جد سمعته
شيخه : ودي اساعدج بس ما باليد حيله
: ما تقصرين , شسمه يوسف قال شي !!
شيخه عقدت حواجبها : قال شي ما فهمته
: شو قال !!
شيخه : قال ليكون ردت لها حاله امس شو السالفه !!
ما حبيت اخبرها بها الشي : ماشي بس بارحه يتلي ضيجه يمكن عشان جي
شيخه حبت تغير الموضوع : اكياسج ممزورين تحت ما تبين تقايسنهم !!
ضحكت : لا هب متفيجه شراتج بس برتبهم فالكبت لاني شارتهم لهني لاني قررت ابات كل ويكند هني
شيخه : خير ان شالله بخبر الخدامه اتيبهم فوق و لاني سايره حمدان فالدرب
: لاااا لا تقولين لا تسسيرين
شيخه : ههه شو تبين بي و بعدين هب باجر سايره خلاص بروح اليوم و كافي طيحتج من السرير اليوم خخ
: هههههه الله يعينج ريلج
شيخه بغرورو : يحصله اطلن يحمد ربه اني وافقت عليه
: يلعن ابو الغرور

روحت شويخ و انا لهيت بترتيب الملابس فالكبت و لما نزلت تحت حق العشا ما سلمت من نظرات يوسف التفحصيه و بعد العشا رجعني يوسف البيت بس بدون ما ننطق بكلمه و دعته و نزلت .. حدرت و انا اشوف منيره تركض جدا المطبخ حطيت ايدي ع حلجي اكتم الضحكه كل ها متحمسه تبي تشوف زوج المستقبل
سعيد : هلا هلا
الفت له و سعود مكشر و هو يطالع سعيد : هلا بك شو السالفه العروس متحمسه
سعيد يا صوبي و همس لي : هه ما صدقت بتعرس
اشتغلنا ضحك و سعود مفول و هو يطالع سعيد
همست له : اوبس توأمك مفول سير تلاحك ع عمرك
غمز لي و سار عنده و انا رحت جدا المطبخ اشوف الخانوم شو تسوي .. شتفها مشتغله و تسوي سويت
: شحالج يالعروس ؟!
الفتت لي و لفت بغرور : هه غصبن عنج عروس يا العانس
رفعت حاجبي : متى عنست يا حافظ توني 18 !!
منيره : ادري بج محتره بس مووتي بتزوج قبلج و سلطان لي
: ههه الحمدالله و شكر ع العموم الله يوفقج

،

وعيت ع صوت الفون رفعته بدون ما اشوف منو المتصل
.. : صباح الخير
فزيت لما سمعت صوته : هلا صباح النور
.. : كنتي راقده !!
طالعت حولي بتوتر اول مره يتصل من الصبح : هيه
.. : عيل قومي ساعه 12 الظهر صح نووم يا كسوله
: ان شالله
.. : مع سلامه
: مع سلامه

سكرت وانا اطالع الفون احينه متصل و مخرب رقادي عشان ها الكلمتين !! ما عنده سالفه قمت تسبحت و بدلت و نزلت تحت كانت الصاله هاديه ع غير العاده اليوم الاثنين نهيان دوام و سعيد و سعود اكيد رقود و منيره . . صح وينها !! هه اكيد فالمطبخ تعابل بسويتها حق المعرس بها الوقت دخل منصور
منصور : سلام عليكم
: و عليك السلام
منصور ابتسمت براحه : ان شالله بيتم محمد عندي
ابتسمت و تذكرت يوسف : رحت عنده !!
منصور : هيه تفاهمنا بس قهرني لما رفض ياخذ بيزاته
: هه هب مبينا منصور نحن اهل
منصور : حتى لو هو بيتعب و بيعابل عشاني
: لا تحط فبالك اظن مثل ها القضايا سهله بالنسبه ليوسف
منصور : اكيد من عمره 15 سنه اذكر انه ويا يدج يتعلم الشغل
شفت شي صغير يمر من عندي و يحك عينه و شعره معتفس راح لصق بمنصور و شله و رد حط راسه ع جتف منصور و كمل رقاده
منصور ضحك : منو موعنك بالغصب !!
سعيد : انا هيهيهيهي بسه رقاد عيل نحن امايه توعينا و هو راقد لا ظلم
منصور : ظلم يا ظالم ترى ياهل , بابا بسك رقاده فديتك
: ساعه كم راقد !!
منصور : ههه 3 الفير لعوزني و انا داييخ ما رقد الا 4 ساعات عشان اروح ليوسف
: هههه فديته عطني اياه بروح اسبحه و ابدل ملابسه , تعالي حبيبي
خضعلي و يا عندي من نومه رحت حريت الماي و سبحته و بدلت ملابسه صحصح شويه و حطوا الغدا و اكلته , و منيره حالتها تضحك كلت بسرعه و راحت حجرتها اكيد بتتزهب ههه اتخيل شكلي و انا جي !! لا مسستحيل ههههه

محمد ضربني : اتيني ( عطيني )
: ها ان شالله شيخي

اتصلت فالمتدربه و تعذرت لها اليوم قلتها اتيني باجر الصبح ساعه 9 دربني , رحت تزهبت بشكل عادي لبست مخوره لونها اصفر و رسمت عيوني و حطيت مسكرا و كلوز وردي اعشق ها اللون .. و لبست نعال مسطح و تعطرت و حطيت الشيله ع راسي بشكل مرتب و ظهرت قصتي و رحت سويت بخور و بخرت الميلس و الصاله مهما تكون هاي اختيه بعد افرح لفرحها .. و رحت شفت السويت مسويه نوعين طلعته و صفيته عدل فصحن كبير و حلوو و رتبت كل شي

امايه : يارب تعرسين بعدها
التفت لها ابتسمت بخجل : شو امايه تبين الفكه !!
امايه ضحكت : هيه ذبحتنوني تراكم
ابتسمت و كملت ترتيب , حسيت بحد يشد كندورتي
محمد : أعموو عدلي كترتي ( عموو عدلي غترتي )
لفيت و جثيت ع ركبتي و بديت اعدل غترته : امبيه حمود طالع كيووت امايه شوفيه
امايه : ان شالله تكبر و تصير معرس و ادورلك على ذيج العروس
ابتسمت و اطلقته راح ركض و هو يزاقر التوأم , تعلم العصامه بسبت التوأم اللي كانو بعمر 10 سنين ما يظهرون مكان الا بعصامه و انا اللي كنت اسويلهم .. بعد صلاه المغرب يونا و منيره لين احينه ما نزلت من حجرتها ينقال تستحي
امايه : بنتي سيري ازقري منيره
: ان شالله
رحت صوب حجرتها و دقيت الباب و حدرت : يالعروس ناطرينج تحت
التفت لي بسرعه مبين ع ويها التوتر : هه توج حسيتي يلا يالسين يتريونج
منيره : انزين بي ليش جي انتي تغثين بالواحد
: ادري بج متوتره و ما برد عليج يلا طوفي جدامي
مشيت جدامي شوي شوي والله رحمتها محد بيحس الا اذا انحط فنفس الموقف , يلسنا و صارت الشوفه الشرعيه اللي اساسا مالها داعي دومهم يشوفون بعض المهم و قرروا تكون حفله الملجه يوم السبت الياي و طبعا احتشرت منيره بس سكتها نهيان بنظره

منصور : عقبال ناس و ناس
طالتعه بطرف عيني : ماادري بلاكم عليه ترى بروح اسكن عن خوالي عادي
منصور ضحك : لا لا مااروم عنج ترى انتي اكسسسسجيني " قالها بشاعريه "
حطيت ايدي ع خواصري : لااا اكسجينك هاا !! لو اكسجينك جان ما خليتني اروح بيت يدووه و جان ما بتسافر و تخليني
منصور ضحك : مشكله الواثقين
: جب انا سايره ارقد
منصور : بلاج صايره ديايه حتى من فتره ما يلسنا و رمسنا
: باجر من الصبح بتيني المتدربه و الرمسه انا موجوده اشر و ايلك يلا تصبح على خير
منصور ابتسمت : و انتي من اهل الخير

،

صرت أتازم كل ما تذكرت ذاك الشخص حلمت فيه اليوم .. كل ما اتذكره احس بضيقت النفس و الرغبه بالامان احسه ملجأ للامان كانه ينقط أمان .. قمت وانا اطرده من مخي رحت تسبحت و لبست لبس مريح تحت العبايه و تعدلت و ظهرت تريقت بروحي و ها الشي خلاني انجرف بتفكيري للمجهول هذا اللي يخوفني بتصرافاته و معرفته الزايده فيني كيف يعرفني و من وين ؟! معقوله يراقبني و لا حد عرفه عليه بنذاله و يبي المشاكل بس ما اذكر عندي عداوات مع احد توصل لهدرجه .. تنهدت بضيج على حالي , نقص امان , فقدان الوالدين , حياه مجهوله , اشخاص مجهولين .. لين متى ياربي .. حتى المستقبل صار يخوفني كل ما حاولت اني افكر فيه .. وعيت ع رنه الفون كانت متدربه و ظهرت دربتي و تعلمت ع الباركن و سواقه صرت اعرف مبدئيا بس هب بشكل اوك يعني يبالي اكثر و بعد ساعتين من التدريب رجعت البيت خذت دش سريع و بدلت و نزلت تحت اساعد امايه مهره فالغدا و اليوم ان شالله بنظهر السوق انا و منيره عشان حفله ملجتها اللي بيكون يوم السبت ..

يلست بعد وقفتي فالمطبخ و انا اسمع ضحكات و صراخ محمد
يلس منصور بهدوء : جهز الغدا !!
: هيه راحت امايه مهره تصلي و تسبح و بتحط الغدا
منصور : خير ان شالله " صرخ " سعود سعيد بسكم بتذبحون الولد من الضحك
ابتسمت : منصور شو صار ع المحاكمه تحدد اليوم !!
منصور : الاسبوع الياي
: بتخلص فجلسه وحده !!
منصور : تقريبا يوسف قال بيحاول يخلها فجلسه وحده
: انزين اذا راحت الحضانه لك غلا بتروم تشوفه
منصور : ممكن تحدد لها المحكمه يوم فالاسبوع تشوفه فيه , لو ما وصلت للمحكمه كنت بخليها تشوفه وقت ما تبى
حطيت ايدي ع ايده : ربك جي كتب شو نسوي المهم راحه محمد
منصور ابتسم : هيه اهم شي راحته

بعد الغدا طرشت مسج للمجهول خبرته اني بظهر للمول و بعد صلاه العصر انا و منيره و امايه مهره ظهرنا المول ويا نهيان اللي انغصب يروح ويانا و بدينا بالفره و نحن ماشين صادفت وحده من المحلات الماركات اللي اتشرى منهم و دخلتها مشيت فيها شويه بس ما حصلت اللي يعيبني و فها المحلات اعرف منيره ما بتحصل اللي تبيه لانه فساتينهم بسيطه ما تنفع لعروس .. دخلت محل ثاني و هم معاي حصلت لي فتسان احمر طويل راص صوب البطن و الماسك من ورى الرقبه و نص الظهر طالع احب ها الموديل و بدون تردد خذته و بعد كمن محل خذت كعب من قوجي لونه اسود حبيت اكسر اللون و بجي انا خلصت بس منيره لين احينه ما حصلت شي يعيبنها

امايه : منيره حددي يلا جتلتيني تراج تعبت من ثلاث ساعات و نحن نفتر
منيره : شو اسوي ما عيبني شي
امايه : خلاص برايه بنظهر باجر سيري مكان ثاني
نهيان : بعد باجر !! خلوا منصور يوديكم مالي اخص
منيره بوزت
نهيان : ابي افهم ميره خذت اللي تبي ليش انتي ما عيبج شي !!
منيره : انا العروس لازم البس شي حلوو
نهيان : يعني مال ميره كحيان !! بالعكس احسه وايد حلوو
ميره : نهيان ما يستوي تلبس شرات مالي هي العروس لازم يكون منتفخ و حركات
نهيان : انزين تونا ظاهرين من محل كل فساتيه منفخه ليش ما خذتي
منيره : ما عيبني ياخي غصب اخذ شي ما دش فخاطري
نهيان : لا حول ولا وقوه الا بالله , شو احينه ؟!
امايه : بنرد البيت باجر سيروا مكان ثاني و دوري
منيره بوزت : ان شالله

مشينا نحن سايرين جدا موتر نهيان [ اودي ] و انا افكر انه اودها عند المصصمه رولا فساتيها خبال بس اخاف ما تحصل شي جاهز عندها مستحيل تفصل فستان فكم يوم , بتصل بها احينه و بشوف رفعت الفون و اتصلت
: الوو
رولا : اهلا و سهلا انسه ميره كيفيك
: بخير ربي يعافيج انتي شخبارج ؟!
رولا : منيحا .. شو وينك صارلك فتره ما جيتيني
: ما يت مناسبه انا متصله استسفر
رولا : تفضلي
: عندج فساتين حفله ملجه لعروس جاهز ابي شي فخم
انتبهت لمنيره اللي طالعني
رولا : ايه اكيد في عندي 15 اطعه جاهزه اذا بدك تعي شوفيهن
: صبري " التفت لنهيان " نهيان بتودينا عند مصممه
منيره : هيه الله يخليك نهيان
نهيان : بس هاذي ماشي غيرها
منيره : هيه هيه
نهيان : انزين عطيني العنوان

سكرت عن رولا و عطيت العنوان لنهيان بس صدق بعصب اذا ما عيبها شي رولا عندها فستان و لا فالخيال اشياء فخمه و انيفه و اللوان حلوه و بعد عشر دقايق وصلنا للمحل و نزلنا و صدق الموديلات اليديه كانت روعه كلها فخامه و اناقه و منيره صارت محتاره بين ثلاث فساتين و خذت استشاره رولا اللي اختارت لها فستان يليق عليها و اخيرا خذت الفستان و رجعنا البيت هلكانين , خلاف تعشينا و كلن سار حجرته .. بس انا غيرت وجهتي رحت صوب حجرته منيره اللي لين احينه ما شكرتني ع الخدمه يالله هب مشكله ما اتريى شي منها .. دقيت الباب

منيره : ادخل
دخلت : بتنامين ؟!
منيره لفت طالعت عمرها فالمرايه : ليش شو عندج ؟!
: ماشي قلت بخبرج لاني ابي احجز عند كوافيره لبنانيه خبيره تبين احجزلج !!
منيره : لا خوات سلطان حجزولي اليوم ماابي منج شي
رفعت حاجب : برايج
ظهرت من حجرتها و اتصلت بخبره التجميل دارين و لانها تعرفني و زبونه عندها بشكل دائم عطتي موعد يوم السبت ساعه 6 المغرب معنه عندها زحمه بس فهمتها انه كل شي صار بسرعه و اني ابي اسوي عندها و قردتنها شويه وافقت .. و قبل ما ارقد اتصل المجهول سالني شو سويت اليوم و رديت عليه من طرف خشمي لاني مالي خلقه موول و اخر شي قدرت ارقد ..

،

ها الكم يوم صارت زوبعه فالبيت الكل يتحرك ظهرات دخلات .. و اكثر واحد انشغل طبعا انا .. اللي تعبني اكثر قومه الصبح عشان التدريب و قبل يومين ركبوا الخيمه فحوي البيت و عدلت كوشه منيره انا و بنات عمي بس كل شي كان ع راسي صدق حسيت اني اخت العروس معنه العروس حتى ما عطني سالفه يالله الله يهديها .. صارت الساعه 5 و نص ركضت تحت و ركبت موتر نهيان اللي بوصلني الصالون .. وصلت بقبل الموعد كان الصالون زحمه ما توقعت يعني اليوم سبت ! بس فالصيف لازم يكون زحمه يلست لين ما يدوري

دارين : اي ان شالله امكيجك و زبطك بيوم عرسك
انحرجت : ههه دارين حد موصنج علي ههه
دارين : اي يأبرني الخجلان انا , هه طيب ئولي شو لون فستانيك و كيف موديله

وصفت لها الفستان و لونه و قالت انها بتحط لي مكياج احمر و اسود و التسريحه قررت انها ترفع شعري عشان يبين موديل الفستان و بدت بشغلها و بنفس الوقت و حده ثانيه تسويلي المناكير الاحمر ع ظفر ايدي و ريلي و احس اني مستمعته من فتره ما يت عشان مكياج و تسريحه اخر مره كانت فعرس خالد و روضه .. احس اني تعبانه جسمي متكسر و منهد حيلي ابي ارقد بس ها اللي ابي اسويه بس ما كتب لي الراحه بها الكم يوم باجر عندي امتحان الباركن من الصبح لازم اروح و يوم الاثنين عندي امتحان التوفل احس ابي اصيح ماادري ليش .. تنهدت بضييج

دارين : شو بكي !!
: ماشي تعبانه واايد تعبت بها الكم يوم
دارين : معلوم هاي اختك
ضحكت بسخريه , اختي !! بس ما احس معاها بمعنى الاخت ودي اعيش معاها عالمها الغريب عن عالمي ودي اسولف وياها ودي اعرفه اسرارها و اقولها عن اسراري بس احس صعب ها الشي بيني و بين منيره .. خلصت الساعه 7 ونص حتى ما عرفت عمري كان المكياج راقي و التسريحه فخمه هذا اللي ابيه شي يلفت النظر و راقي يليق باخت العروس .. رفعت الفون بعد ما شكرت دارين و دفعت لها و اتصلت بنهيان بس ما رد عليه حتى منصور اكيد مشغولين ترى شي عشا للريايل .. زفزت بضيج اتصلت بيوسف

: يوسسسفي
يوسف : عيونه
: تروم تمرني !!
يوسف : وينج ؟!
: فالصالون
يوسف : خلاص بكون عندج فاي صالون !!
: في غيره عند دارين
يوسف : ان شالله
سكرت عنه و انا اتريا .. طالعت ايدي المحنايا كان الحنا بسيط ع طرف ايدي بس حسيته بيكون احلى حطيت ريل ع ريل بملل و انا اشوف اللي تصبغ شعرها و اللي تتمكيج و اللي تتحنا و بعضهم يالس يتريون دارين لانها اشطرهم و هي خبيره وصاحبه الصالون .. طلبت لي كوب ماي حسيت ريجي نشف و بعد ربع ساعه من الانتظار رن فوني
دارين : ستني راح تروحي !!
: هيه
دارين : ستني دئيئه راي جدد مكياج بسرعه بس دئيئه
ابتسمت : اوك
رفعت الفون ارد ع يوسف بس اهتز ايدي من المتصل ستغربت ليش متصل شو عنده !! رديت بهدوء
صقر : انا عند الصالون اظهري
: دقيقه و بظهر
سكرت و انا احس اني منصدمه ليش هو اللي ياي يشلني .. امبيه بكون وياه فسياره وحده يمكن يخنقني يمكن بيذبحني !! يمكن بيهددني ليش ياي ياخذني عيل .. يت دارين و جدد مكياج بشكل سريع و ظهرت بعد ما تغشيت بطرف شيلتي و رحت جدا موتر صقر [ مرسيدس ] و يلست جدام

: سلام عليكم
صقر : وعليكم السلام
نزلت الغشوه و هو تحرك كان المكان هادي ما عدا من صوت المواتير .. و لما دخلنا الشارع زاد صقر من سرعته معروف انه متهور فسواقته صار يتجاز المواتير و فلاشات الرادارات تضوي حتى هب رابط حزام .. بحركه تلقائيه مني مديت ايدي للحزام و ربطته يارب يارب ما نسوي حادث هب خايفه ع عمري ماابي يحس بتأنيب الضمير هو متهور طشونه و ما يحسب حساب شي .. طالعته بطرف عيني كان هادي و ملامحه عاديه .. وصلنا بوقت قياسي من سرعته و نزلنا مع بعض

نهيان : اووه جان اتصلي بي كنت بيبج تعبتي خالج
صقر : لا تعب و لا شياته و انا جي و لا جي ياي .. و يت بسرعه جان تبون مساعده
نهيان : ما تقصر " تقربو من بعض و تخاشموا "
خليتهم بروحهم لاحظت بروده نبره صقر مثل ما هو حتى مع الكل .. حدرت داخل و اسمع صوت البنات فوق رحت جدا حجرتي حصلت كل البنات هناك ما عدا اماني .. ابتسمت
: شو محتلين حجرتيه بدون اذن صدق ما تستحون
بشرى : حجرتج حجرتي كله واحد صح
: ههه تفداكم الحجره و راعيتها
موزه : ما نبي راعيتها بس نبي الحجره
: عيل اظهري
موزه : ههههه
ابتسمت و رحت ظهرت فستاني من الكبت و ظهرت من الحجره ماابي ابدل فالحمام لاني قبل ما اظهر تسبحت اكيد الارضيه ماي رحت حجره امايه مهره اللي كانت فاظيه بدلت و ظهرت حصلت فدربي سعيد رفعت القميص لصدري انحرجت منه لبسي عاري شويه حسيت بفششله

سعيد : تصدقين ما عرفتج
ابتسمت : طالعه حلووه ؟!
سعيد : هييييه شو رايج تستوين حبيبتي
: ههههه سخيف شو تبا ياي فوق البنات هني
سعيد : ادري خذت شي من الحجره و ظهرت خذوا راحتكم
راح و كملت مشي لحجرتي و لما دخلت صفرت ريم و كلهم علقوا ع لبسي و تسريحتي و مكياجي
بشرى : دقيتي فيني خيانه ليش ما خذتيني وياج ع الصالون
: ما خبرتيني و بعدين عندها زحمه زين اني حصلت حجرت لعمري
بشرى : يلا فعرسها و عرسج ان شالله
: فعرسج ان شالله ههه و تاخذين واحد من المعجبين
مريم : ههههه اي واحد فيهم بالضبط
: هممممم يمكن الطيار ياااسسسر اللي دومج تمدحينه و تتخبلين عليه
بشرى اصتبغ وييهها وقامت : بروح الخيمه ابرك لي من اليلسه هني
روضه : خذيني وياج
مريم : انا بعد بي

و انسحبوا كلهم .. رحت جدا حجرت منيره حصلته مقفول دقيت الباب و ظهرت اماني
اماني : خير !!
: بشوف منيره
اماني : ماشي بتشوفينها حالج حال غيرج
دزيت الباب بيدي و حدرت و شفت الكوافيره تمكيجها
: بعدج ع المكياج لو سمحتي بسرعه
منيره : خليها ع راحتها ماابي تخرب لي
: ليش يايه متاخر اصلن
اماني : كانت تعدلني
فتحت منيره عيونها و طالعتني و بهتت فيني : اي صالون رحتي
لفيت ابي اظهر : قلتلج بحجزلج ما رضيتي
وظهرت و انا ادري بها مفوله ههه خليها تموت حره .. سمعت صوت فوني فالحجره رحت و شليته كان المجهول

.. : عقبالنا
انصدمت !! ها شو يقول !! اي عقبالنا و اي بطيخ : ها !!
.. ضحك : من قال ها سمع
: شو تهبب انت
.. ضحك مره ثانيه : مع سلامه
سكر و انا اطالع الفون هذا من صدقه !! الحمدالله و شكر .. رحت سحبت عبايتي و شيلتي و لبستها و حطيت الشيله ع راسي بشويش لانه بروح صوب الخيمه و اكيد الريايل فالحوي .. ظهرت بعد ما تغشيت حصلت عمامي واقفين و عيال عمي رحت صوبهم سلمت عليهم و اكيد عرفوني من صوتي و كل واحد قال " عقبالج " حسيت ويهي احترق جدام عيال عمي و عمي حمدان يالس يتمصخر ها حق المصخره موجود .. كملت دربي للخيمه و دخلت فصخت عبايتي و شيلتي و حطيتهم ع طرف .. احس التعب زاد عليه بس سكت و تحملت بعد كل التعب اروح اقعد طبعا لا ..

،

فتحت عيني ع المنبه اللي متاكده انه دق اكثر من مرتين بسبت نومي الثقيل قمت و انا احس بالتعب ينهش عظامي قمت تسبحت و تلبست و رحت تريقيت و يا منصور و نهيان اللي بيسير شغله و منصور بيوصلني عشان امتحن باركن .. طول الدرب و انا ساكته بس ابي ارجع و ارقد رقااد طوويل ..

حاولت اركز فامتحان الباركن و الحمدالله نجحت .. اقترح منصور انه نظهر مكان ثاني بس خبرته عن تعبي و رجعني البيت و ما تناقشت ويا احد رحت رقدت على طول هاي الاعراض ما تبشر بخير احس اني بسخن او بطيح من تعبي من زمان ما تعبت جذا .. استسلمت للنوم بدون اي مقاومه او اي فكره تخرب نومي ..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


الفصل الثامن
( ألم )

فتحت عيني ع شي بارد ع جبهتي ارتجف كل جسمي منه و سمعت اصوات
منصور : نزلت حراراتها امايه !!
امايه : هب واايد , ها قامت ميره يمه قومي
منصور : ميره قومي خليني اوديج المستشفى قومي
حاولت استوعب . حراره و مستشفى !! انا من متى راقده احس بالتعب ينهش جسمي لين احينه مافيه حيل اتحرك , كحيت بقوه حسيت صدري احترق .. ياربي اكيد فيني حمى من كثر ما ضغط ع عمري .. حسيت بحد يسحبني من ايدي يقعدني شوي شوي و قمت اصحصح بس التعب ما راح

قلت بتعب : منصور هب احينه
منصور : قومي من البارحه و انتي راقده قومي خليني اوديج المستشفى كانت حراراتج اربعين يلا
امايه مدت لي عبايتي و شليتي : يلا اميه عن تتعبين زياده يلا
قمت بأستسلام و رحت غسلت ويهي و لبست عبايتي و شليتي و رحت لمنصور اللي كان يترياني فالسياره .. ركبت بملل لاني مالي خلق اشوف خلقه دكتور بس اعرف ما بيرحمني منصور الا اذا وداني المستشفى ..

وصلنا و دخلنا قسم الطوارئ و تمينا نتريا فممرات المستشفى و كل ما مرت من عندي ممرضه بيدها ابره ادوخ و التفت .. صرت اطالع الارض بسبب حساسيتي اتجاه ادوات المستشفى منها الاببر بشكل خااص و الاجهزه تزرع فيني رعب هب طبيعي ماادري احس اذا انحط عليه و حده من ها الاجهزه بموت !! بعد ما ترينا عشر دقايق دخلينا عند الدكتور اللي مبين عليه صغر سنه

دكتور : قوليلي شو فيج ؟!
قلت بكسل و احس مالي خلقه مول : حراره و كحه
يت الممرضه وقايست حرارتي و لما يت اتقيس ضغطي انفعلت : وخري عني ماابيه شيليه
دكتور ستغرب : ليش ؟! خليها تشوف ضغطج
هزيت راسي بالنفي : ماابي
منصور : ههه ما تحب اجهزه المستشفى
دكتور ابتسم : ما عليه ابي اتاكد من ضغطج ضروري
منصور : يلا مدي ايدج و بلا دلع
: ماابي منصور خلينا نرد البيت ماابي شي
منصور : ميره شبلاج الا هو جهاز ضغط
: قلتلك لا
دكتور : خلاص خلاص .. " شاف اللي كتبته الممرضه " حرارتج 39
منصور : كانت 40 حاولنا ننزلها بكمادات بارده لانها ما طاعت تقوم
دكتور هز راسه بإيجاب : بنركب لج سيروم
طلعت عيوني : ابره !!
دكتور ضحك : هههههههه هيه سيروم
طالعت منصور : منصو خلنا نظهر باخذ لي بندول و ما بيصير فيني شي
دكتور بجديه : حرارتج 40 خطر تتعدى الاربعين لازم احطلج سيروم
منصور : ميره كلها وخزه ابره ما بيسوي شي

سحبوني للحجره بعد ما احتجيت و حاولت فمنصور بس ماشي فايده و الدكتور عنييد , و رقدوني ع السرير من كثر خوفي حتى نسيت تعب جسمي و حرارتي لانه الخوف هذا اكبر من تعبني انا اخاف من ها الاشياء .. قربت الممرضه و بيدها ابره السيروم و علبه شفافه فيها سائل شفاف علقته ع عمود كان ع طرف اليمين للسرير و سحبت ايدي وهي تبتسم بس سحبت ايدي عنها .. و ردت سحبت ايدي و لما ظهرت الابره و قربتها من ايدي يتني دوخه قويه . . . و سودت الدنيا فعيني

،

فتحت عيني ع صوت غريب : عندها فقر دم حاد ولازم تاخذ فيتامينات شقايل مهملين ها الشي
: شفت بنفسك اغمى عليها من وخزه الابره ما نقدر نوديها المستشفى عشان فحص دم بترفض
: ع العموم بكتبلها ع ادويه و لازم تاخذهم باستمرار و كل شهر لازم تراجعنا
: ما اظمن لك
: حاولو ترى فقر الدم حاله حال اي مرض يباله علاج
: ان شالله
: خلص السيروم بخلي الممرضه اتي تشيله و ان شالله ما عليها شر
: تسلم

رديت سكرت عيني لاني سمعته يقول بتي الممرضه تشيل السيروم ماابي اشوف الابره .. و عرفت انه خذوا مني دم عشان يسولي فحص عادي لانه منصور طلب منهم هاا الشي .. ظهرنا بعد ما خذت ادويتي و رجعنا البيت كلت و خذت ادويتي و انا مزاجي زفت مالي خلق حد .. و منيره يالسه و الفون فاذنها ترمس عريس الغفله .. كان خاطري افلعها ضحكها ينرفزني و اعرف شو مقصدها من ها الشي و فجاه قررت اني اروح بيت يدووه هب متحمله ايلس هني ماادري ليش اعرف مزاجي وقت مرضي ... ترجيت منصور اللي عارض ع اساس اني مريضه بس لحيت عليه و اخر شي شلني ووداني هناك و كل ها بدون ما اخبر يدووه و كانت الساعه تقريبا 4 العصر .. دخلت البيت و انا اترنح بعدني تعبانه محتاجه راحه ..

فجأه وقفت فالنص الحوي و انا اتذكر ها المكان اللي انسحبت فيه بين ايدين ذاك الشخص .. نزلن دموعي بدون ما احس انا تعبانه و فوق هذا هو دخل تفكيري احس جسمي هب شايلني ابي اطيح ابي اهتمام زايد .. هيه انا طماعه ابي اهتمام زايد زايد زايد عن اللزوم .. سكرت عيوني و استسلمت للارض ..

محتاجه لخوفها عليه محتاجه لها هي بالذات .. ما حسيت بلذه اهتمامها ما كنت استوعب بهذاك العمر .. اللي ابيه اكبر من طاقتي اللي اطلبه شي هب متوفر هي ماتت راحت ما بترجع لي ما بترجع لاني اصيح و محتاجه لها ما بترجع .. طلعت مني شهقه بصوت واضح .. للاسف يا ابوي ما حسيت بالاهتمام وياك كنت موزع اهتمامك علينا كلنا بس اذا هي كانت موجوده كانت بتهتم فيني بروحي لانه مالها غيري .. احس بوجع بوجع ينغرس بقلبي رفعت ايدي لقلبي وانا اضغط عليه ابي يسكت ابي يوقف ابي انفاس تنقطع ابي عقلي يوقف و الدم يوقف ..

سمعت اصوات حوليه و لثواني ارتفعت عن الارض و سمعت صوت الباب وصار الجو ابرد .. سمعت صوت دقات قلبه لانه راسي عند قلبه بالضبط كانت متوتر و خايف اسمع انفاسه .. ما تقدر انت ما تقدر تعطيني نفس الاهتمام
حسيت اني انحطيت ع السرير و انفتحت ازرار عبايتي و حرر الشيله عني .. بدت اصواتهم تعلى فالحجره
: حصلتها طايحه ع الارض جدام باب البيت
: ما قالت انها بتي !! ليكون صاير شي بينها و بين اخوانها
: والله ثم والله ان كانو فارينها جي والله ما بيصير طيب لقلب حياتهم لجحنهم
: هد يا خوي .. وبعدين هيل اخوانها شقايل جي يسون فيها
: لا تنسى اخوانها من ابوها
: لا تستهبل انا بتصل بمنصور و بتاكد من السالفه ..... الوو مرحب شحالك ؟! .. منصور ميره شو يايبنها احينه !! .. ترى حصلناها طايحه فالحوي خفنا .. والله !! اها لا بس كانت وضعها ماادري شقولك .. دموعها ع خدها و طايحه ع الارض .. خير ان شالله اكيد من التعب .. ان شالله مع سلامه
: شو قال ؟!
: هي مريضه من الاساس فيها حمى و قالت بتي هني
: ليش الدموع !!
: البنت حالها هب عاجبني بالفتره الاخيره
: فتره و تعدي خلينا نطلع

خلوني بروحي بس ما قدرت افتح عيوني بعده الالم ينهش قلبي رديت رفعت ايدي لقلبي و ضغط عليه بقوه و بديت دموعي تنزل ليش ها الاشتاق ليش بها الوقت !! ليش احس اني ابيها بها الوقت رغم انه الكل ذمها امي ما كانت مثل ما اتخيل ليش محتاجتها !! قالو مغروره و متكبره و ما تحترم حد و رفضت كل من يايها لين ما انغصبت ع ابوي لانها عنست .. ليش لين احينه احبها و مشتاقه لها .. يمكن لاني ما اصدق اللي يقولونه لاني ما شفت بعيني ..

تنهدت بضيج بس خلاص يا ميره ظهري ها الموضوع من بالج ظهري ها لاشتياق الغريب ظهريييه .. لانج ما بتحصلين اللي تبيه دام امج هب هني ولا الشخص اللي ودج بحضنه راضي يعترف خلاص انسسيه .. استسلمت للنوم و انا احاول اتناسى الموضوع لانه سحب مني كل طاقتي ..

،

فتحت عيني وانا متاكده اني فاليوم الثاني لانه نومي يزيد وقت مرضي .. قمت وانا بعدني بعباتي رحت تسحبت بماي دافي لانه اعرف بتفيدني و بدلت لبست لي مخوره و نزلت تحت و انا احس عمري اغلي من الحراره .. سرت صوب المطبخ و طلبت من الخدامه تحط الريوق ابي الحراره تروح لاني اعرف بسبت مرضي صرت افكر بأشياء كنت ناسيتها او كنت اقنع نفسي انساها .. كلت بهدوء و انا احاول اني ما افكر بأشياء تناسيتها و لما خلصت رحت خذت ادويتي و زياده عليهن ادوره فقر الدم اللي ماادري من وين طلعولي احينه شحقه يسويلي فحص دم !!

رن فوني .. كان المجهول رديت : خيير ؟!
.. : سلامات
: كيف عرفت ؟!
.. : هب مهم , كيف حاسه عمرج احينه ؟!
: يهمك ؟!
.. : اذا اتصلت يعني يهمني
: ع حالي بعدني تعبانه و مالي خلق حد ممكن تسكر !!
.. ضحك : تخبلين حتى و انت مريضه , مع سلامه

سكرت بغيت افر الفون و يتسكر و لا يرد يتصل طفرت منه .. رحت يلست فالصاله كنت بروحي كانت الساعه 8 الصبح يدووه ما تقوم الا ساعه 9 .. بدت الافكار السوده تتدخل مخي مسكت شعري و مطيطه ابي ها الافكار تتطلع اكره حالتي وقت مرضي .. بعد ساعه ظهرت يدووه وجودها كان كافي باني ما افكر بشي ثاني غير اني اشوفها و كان مبين عليه اني مالي خلق ارمس بس سالتني عن ادويتي و عن حالي و اكتفت بها الشي ..

ع ساعه 12 اتفاجأأت بدخول شيخه البيت و بيدها شنطه دخلت سلمت و راحت حجرتي فوق و نزلت و هي بدون العبايه و شيله و يت يلست عندي و هي مبتسمه
شيخه : شحالج اليوم ؟!
طالعتها : زينه
شيخه : قررت اتم عندج لين ما تصحييين فدييتج
: وليش ان شالله حد اشتكى لج ؟!
اعرف انها ما بتزعل من لهجتي لانها تعرفيني , طالعتني و هي مبتسمه : هب لازم حد يشكتي قلبي يحس
: هب محتاجه مرافق انا بخير مافيني شي بس حمى و تروح
همست : و ليش ها الالم فعيونج
لفيت ويههي عنها : يتهيألج
: لا ما يتهيألي دومي اشوفج مريضه بس هب بها الحاله
ابتسمت بسخريه : شو بتشتغلين عليه محلله نفسيه , شويخ هب متفيحه لفلستج تبين تيلسين اكرميني بسكوتج
شيخه حطت ريل ع ريل : اوك براحتك بس بكون موجود و قت ما تبيني اوكيك
: ماابي منج شي هب محتاجه شي من محد " صرخت " انا هب عاجز عشان تستاعدوني مافيني شي
يدووه : اميه شبلاج هدي فديتج هب زين عليج العصبيه

طلعت نفس و طالعت شيخه اللي كانت جدا طبيعيه و لا كاني صرخت عليها .. تنهدت بضيج و تميت يالسه حاول استرخي بيلستي و اجرد تفكيريها من كل شي سئ .. ارتفعت حرارتي زياده بس سكت و ما قلت شي لين ما وصلوا خوالي و تغدينا خلاف رحت خذت ادويتي و شويخ هب مودرتني احسها تطلعني بنظرات تفحصيه .. معقوله مبين الألم فعيوني ؟!

التفت لها : بعد صلاه العصر بنظهر
شيخه عقدت حواجبها : بس انتي تعبانه ؟!
تسدحت ع السرير : مافيني شي بتنزل حرارتي للعصر بتين و لا شوه ؟!
شيخه : بي ليش ما اي
: بنظهر ويا السايق

سكتنا و عم الهدوء فالحجره بس خرب علينا رنه فوني كانت المتدربه رمستها و خبرتها ان مريضه و ببدا تتدريب ع الاسبوع الياي و كلمت منصور عشان ياجل امتحان السواقه لاسبوعين زياده عشان اخذ وقتي فالتدريب .. لفيت ويهي و طالعت شويخ كانت يالسه تصبغ اضافرها باللون الوردي الفاتح تميت اطالع حركه اصابعها و هي تصبغهم كنوع من التسليه بالنسبه لي عشان ما افكر واايد .. قمت طلبت منها تصبغ اضافري حتى لو كنت بمسحهم بعد ساعه يت و صبغت اصافري و خلاف يلست ع الاب و طول ها الوقت كانت شيخه هاديه و ما تكلمت اعرف انها ما تتجنب الرمسه وياي بس مراعيه مزاجي ..

صليت العصر و بدلت ملابسي .. كنت بلغي الطلعه لاني حسيت بتعب بس ما حبيت اتراجع ابي اغير جوو يمكن نفسيتي تصير احسن .. ابتعد عن اي مكان يذكرني فيها .. ظهرنا و يدووه تحتج ليش اني تعبانه و مريضه و ما يصير اظهر يمكن اطيح ااه منج يا يدووه تحب تبالغ طشونه .. ظهرنا ويا السايق قبل لا يرجعون خوالي مافينا ع احتجاجهم هم بعد و خذنا درب المول ..

ما كنت ناويه اتشرى و اتحوط .. رحنا يلسنا فستار بكس و طلبنا و تمينا ساكتين و انا اطالع الناس اللي رايحه و اللي راده .. قدرت اجرد مخلي من اي تفكير و انا اطالع ها العشوائيه اللي جدامي وشيخه ساكته ما غير يالسه ع البلاك مالها و تتعبث به طول الوقت ما اعرف شكثر تمينا ع ها الحاله بس طولنا و نحن يالسات لين ما قطعنا رنه فون شيخه

شيخه : هلا خالي .. ماادري تريا " التفت لي " ميره خالي يوسف يسال بنتعشا فالبيت
دورت فمخي شويه : لا بنتعشا فمطعم
شيخه : الوو بنتعشا فمطعم .. ماادري هي قالت .. ماعليها شر ان شالله .. مع سلامه
طلعت بوكي و دفعت الحساب لانه انتبهت انه الساعه 9 : قومي بنتختار لنا مطعم خلاف بنرد البيت
شيخه : ويهج احمر رجعت السخونه ؟!
: هيه يلا خلينا نتعشا و نرجع
شيخه : يايبه وياج مكسن ؟!
: لا خلينا نمشي بلا رمسه زايده مافيني شي

رحنا يلسنا فمطهم فرنسي اشتهيته من زمان ما كلت اكل فرنسي .. كان وضعنا جدا هادي ع غير العاده بسبت مزاجي بالعاده ما خلي خلق الله فحالهم و لازم نفتر بالمول حتى لو ما ودنا نشتري بس كنا نتحوط .. السكون اللي انا فيه كرهته اصلن ما كانت من عوايدي اظهر فتره مرضي .. فريت الشوكه ع الصحن بعنف لدرجه انه البعض التفت لي

: خلصتي
شيخه : هيه يلا
دفعت و طلعنا ركبنا ويا السايق و رجعنا البيت ..

،

تمت عندي السخونه ثلاث ايام و بها الايام تميت اطلع و يا شيخه صوب المولات و الاماكن اللي تعج بالناس حبيت ها الازعاج طول فتره سخونتي ماادري ليش !! كان شي اول مره امر فيه .. لين ما نسيت امي و اشتياقي لها بعد ما انعدمت السخونه عني و طول ها الفتره تميت فبيت يدووه .. لما خفيت و قررت اني اروح البيت فاجؤني يوسف و صقر بسالفه ..

يوسف : يوج خطاب
انصعقت لانه اول مره يوسف يكلمني بها الموضوع بالعاده يدووه ترمس , حسيت باحرج هب طبيعي حمرييت
يوسف ابتسم : ماله داعي تستحين .. المهم الريال و نعم فيه ما ينعاب ولا ينرد
طالعت صقر اللي اكتفى بانه يطالعني بنظرات تفحصيه يترقب كل حركاتي , رديت التفت ليوسف
يوسف : نحن نعرفه معرفه بعيده ابويه الله يرحمه يعرف يد الولد .. اممم اسمه عبدالله عمره 28 سنه محامي شراتي
نزلت نظري لايدي اللي فحضني توترت .. شكلهم عايبنهم الولد عشان جي هم اللي رمستوني عن الموضوع
يوسف : سألنه عنه و محد ذمه الولد ما ينرد .. و نحن موافقين بس بالاول و الاخير الشور شورج انتي صاحبه الشان و لا تهتمين لراينا
بلعت ريجي ..
صقر بهدوء : يبون ردج خلال اسبوع و العرس بيكون بعد شهرين لانه يبي يتزوج و يسافر لندن يكمل دراسه
رفعت راسي اطالعته بصراحه انصدمت .. يعني اذا وافقت بسافر لندن !!
يوسف : هيه ها الشي الوحيد اللي مترددين فيه بس الشور شورج .. و بتقدرين تتدرسين فلندن هناك وياه
فكره مش بطاله .. بس مااعرف اذا بقدر ابتعد عن هني !!
طلع صوتي بشكل مبحوح : بفكر فالموضوع
يوسف : فكري و خذي راحتج فالتفكير جدامج الاسبوع بكبره .. و خبرنا منصور و هو موافق و نتريا جوابج

هزيت راسي و قام يوسف يوصلني لبيتنا .. و انا افكر فالمسمى ( عبدالله ) محامي و يبي يكمل دراسه اكيد يبي ياخذ الدكتوراه فالمحامه مبين انه طموح .. بس ياترى بكون الاولى و لا دراسه هي فالاول !! قال يوسف انه محد ذمه !! اكيد اخلاقه زينه و مصلي و فوق هذا يدي يعرف يده اكيد ناس اصول و طيبين و لهم معزه ليدي .. بس يبالي افكر فالموضوع اكثر و فوق ها بكسب فرصه الدراسه فالخارج شي حلوو فنفس الوقت .. لكن لازم ابعد سالفه الدراسه احينه انا ما بتزوجه عشان ادرس بتزوجه كشريك مناسب لحياتي و يكون نصفي الثاني و ابو عيالي لازم ابعد المصلحه فها الامور ..

خذت نفس و نزلت من السياره و حدرت البيت .. شفت محمد يركض و سعود ورى ابتسمت صدق انه العيال نعمه
سعود : هييي تعال يا غبي هات فوني حموود هااته
محمد : نا نا نا ( لا لا لا ) بااااابببااا
ضحكت من خاطر رحت حجرتيه فصخت عبايتي و نزلت تحت بس قبل لاوصل للصاله رن فون كان المجهول .. ياترى لين متى بتم مجهول ولين متى بتم فحياتي اذا وافقت ع عبدالله معقوله بتم تتصل بي !! تذكرت كلمته ( عقبالنا ) و لا اذا دريت عن عبدالله بتخطبني !! ضحكت بسخريه مستحيل يدخل حياتي انسان ارعبني

: هلا
.. : راحت سخونج ؟!
: هيه
.. : زين الحمدالله .. وينج ؟!
: فبيتنا
.. : حلوو .. ميره مشتاقلج
رمشت بعيني بشكل سريع لا ارداي
.. ضحك : اوك اوك يلا مع سلامه
: مع سلامه

سكرت عنه .. شو قصده انه مشتاق لي !! هو كل يوم تقريبا يكلمني ليش يقول انه مشتاق لي معقوله ها الانسان يشوفني .. يمكن !! احيانا يقول انه برع البلاد شو سالفه سفراته هاي و لا ليكون هو اساسا برع البلاد !! لا لا مااظن عيل كيف يعرف عن بعض التحركاتي , يانه يعرفني عدل او انه . . . محطي حد يراقبني التفت حولي بشكل لا ادراي .. تعوذت من بليس و كملت دربي جدا المطبخ و انا اسمع صوت منيره لين ما وصلت عند باب المطبخ

منيره : امايه خلي منصور يرمسه ابي اكمل دراستي
امايه : هذا ريلج وله الحق يمنعج و بعدين اذا انتي درستي منو بيجابله !!
منيره : ياربي امايه هذا حلمي ليش تمنعوني عنه
امايه : انا ما منعتج هو ريلج و هو المسؤول عنج
منيره : يقول درسي اي تخصص ثاني بس الطب لا لانه يباله مجابل
امايه : شتفي يعني جي بتهملينه و الريال يباه مجابل اميه ترى الريال شرا اليهال يحب اللي يداريه مهما صار و هذا هو ما منعج بس قالج غيري التخصص
منيره نافخت
: سلام عليكم
امايه و منيره : و عليكم السلام
منيره : انزين امايه خلي منصور يرمسه
امايه : ها الشي بينج و بين ريلج لا دخلين اخوانج فالسالفه وبعدين لا تنسين ترى ولد عمج و وخري عني بسوي العشا
رحت يلست ع الكرسي : جان شرطي فالعقد انه يسمح لج تتدرسين طب
منيره طالعتني : من غبائي نسسسيت قلت ولد عمي ما بيمنعني
: توج تقولين انه هب مانعج بس من التخصص !!
منيره : هيه بس انا ماابي غير طب
: هو دكتور و يعرف انه ها التخصص يباله مجابل و كرف ليل نهار
منيره : اووف محد بيفهمني الكلام ضايع وياكم شكلي ما بكمل جامعه و بيلس فالبيت اجابله
: كملي بس غيري التخصص
منيره : ماابي غيره

سكت عنها احس شوي و بنتفجر .. معلوم حلمها درست و تعبت عشان تيب نسبه دخلها ها التخصص و بامتياز بس سلطان خرب كل شي و مع ذلك معه الحق الطب يباله دراسه اربع و عشرين ساعه و هو دكتور يعرف كيف دراسه تنسيك نفسك عشانه و مثل ما قالت امايه مهره الريال شرا الياهل يبا اللي يداريه .. تنهد لما طرى عبدالله فبالي كيف اجابله كيف اداريه !! مااعرف اتصرف يعني اهتم فيه لاي حد هو من اي نوع .. يحب الدلع و الغزل ولا انسان جدي و همه مستقبله .. تنهد بضيج ها التفكير بيوديني فداهيه بصلي استخاره و بشوف و اذا هو نصيبي باخذه .. قمت ساعدت امايه مهره فالطبخ و منيره ظهرت من المطبخ

امايه : فكري فالموضوع عدل خوالج و اخواج موافقين .. و ربج يكتب اللي في الخير
ماادري ليش حمريت .. كنت متوقعه اني اتوتر اكثر من اني اخجل ما رديت عليها كملت شغلي وياها و سوينا العشا و اسمع صوت منيره و هي ترمس منصور و تترجا .. بعد العشا يلسنا لين ساعه 12 خلاف سرت حدرت حجرتيه و فتحت الليت و سكرت الباب بس سمعت صوت شي فالحجره التفت حولين الحجره لين ما حصل هذاك الكائن اللي مسببلي فوبيا .. فتحت عيني بوسعهن و صرخت صرخه مدويه و بسرعه رحت صوب الباب بس تفاجأت انه مقفول

دقيت ع الباب : فتحوو الباب منصوووور منصور شي قطوه منصووور
شفتها تتحرك صوبي رحت ركضت لزوايه فالحجره و صرخت و انا انادي منصور .. ياربي منو قفل الباب و المفتاح هب فالباب صرخت مره ثانيه لما قربت اكثر و بسرعه سحبت كتاب كان محوط ع الطاوله و سمعت صوت منصور برع و هو يزاعج اكيد اكيد التوأم .. و بحركه سريعه مني فريت الكتاب ع القطوه بس صار شي ما توقعت هجمت عليه رفعت ايدي ع ويهي وانا اصرخ زياده الخوف زاد و حسيت بأضفرها انغرست ع ظهر ايدي تويعت و صرخت اكثر

: منصصصصصصوووور
حسيت اني بديت افقد حاسيتي من الخوف كلي ارتجف و اصرخ لين ما حسيت انه صوتي راح و ارتميت ع الارض غشيانه

،

وعيت مفزوعه و ان اتخيل القطوه جدامي .. رفعت ايدي اليسار شفتها مربوطه بشاش ابيض بشكل متقن حصلت عمري فحجرتيه و التفت بسرعه حولين الحجره بس ما حصلت القطوه ارتحت .. عرفت انه اغمى عليه من الخوف لانه عندي فوبيا من القطاوه .. ااه بغى يوقف قلبي اكيد ورى ها الكارثه هم التوأم .. ضحكت بسخريه و انا متوقعه انه سعيد تعدل ويايه و بيحرم ها الحركت رفعت راسي كانت الساعه 11 الصبح !! طلعت عيوني معقوله انا راقده طول ها الوقت ..

قمت قضيت صلاه الفير و بدلت و نزلت تحت سمعت صوت صوب طاوله الاكل
منصور : بروح اشوفها جان صحت
: صباح الخير
الكل : صباح النور
منصور : الحمدالله ع سلامه اووه روعتينا
ابتسمت : اسفه صار كل شي فجاه " التفت لتوأم بنظرات شريره " شو تبون توقفون قلبي ترى شي طريقه اسهل ضربه رصاص و ينتهي الموضوع يا اخواني " شديت ع ها الكلمه "
سعيد : والله مالي خص هذا سعود والله ما كنت وياه
منصور : ما عليج منهم بياخذون جزاتهم
سعيد : ليش هب راظين تصدقوني والله مالي خص والله
منصور : عيل سعود يقول انكم مشتركين
سعيد صرخ : ليش تصدقه و ما تصدقني
: خلاص انتهى الموضوع على خير انسو السالفه
سعيد : لا هب ناسي ليش تصدقونه و ما تصدقوني خلاص ما عت اسوي بها شي والله
منصور : ما اصدق لانها هاي هب اول مره
تكلمت عشان يتسكر الموضوع : منصور خلاص انا مصدقه سعيد صاير الفتره الاخير زين ويايه خلاص سكروا السالفه

يلست ع الطاوله و تريقت و سعيد ما كمل قام عن الاكل .. شكله صدق ماله خص فالموضوع اصلن سعود مستنكر علاقتنا الحلوه ها الفتره اكيد سوا ها المقلب عشان اقلب ع سعيد !! والله ما يدري شواللي ينوي عليه ها السعود !!

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


البارت التاسع
( والدي )

توني مخلصه من تدريب السواقه ياربي متى بخلص و اسوق احس جي شعور حلوو اروح و اي بدون مذله حد صح ما بيخلوني اروح و اطلع ع كيفي بس ما بذال حد عشان ها الشي , وناسسسه .. رحت المطبخ اساعد امايه مهره فالغدا و منيره لين احينه مبوزه هه لازم تعرف انه محاولاتها كلها فاشله خلاص خلها تسمع رمسته لين متى بتم جي بها الطريقه بتنهز علاقتهم و هم بعدهم ما عرسوا لين احينه احس اللي تسوي غلط ..

صليت استخاره البارحه و مرتاحه بس مع ذلك خايفه من قرار السفر .. بس في نقطه ايجابيه فالموضوع انه بعرفه اكثر يعني بنكون ويا بعض اكثر الوقت بروحنا فبيكون المعرفه فيه اسهل .. اووف بعدني متردده خايفه من ها الخطوه ماادري كيف منيره قررت بسرعه احس ها الاسبوع شويه ابي وقت اكثر .. حسيت بشي يمشي عند ريلي طالعت تحت نقز و صرخت و انا اوخر عن ها المخلوق

: امايييه ها ليش لين احينه هني امايييييييه
امايه : سعيييد سعوود شيلو القطوه ما توبون انتو
يا سعود بابتسامه ماكره شل القطوه و طلع من المطبخ و هو يلاعبها
قمت بس بعدني زايغه دام ها القطوه موجوده فالبيت : امايه ها القطوه شو تسوي هني ؟!
امايه : هاي قطوه اربيع سعود و سعيد
: وليش يايبنها هني
امايه : لانه ربيعهم مسافر كلها اسبوع و بيرجع بس انا خبرتهم لا يدخلونها داخل

طلعت من المطبخ و سمعت صوتها تهزب سعود ههه يتساهل عشان يحرم يدخلها داخل .. انولد عندي ها الخوف من الطفوله كنت اخاف من القطاوه لين ما وحده منهم شمختني فصرت اموت الا القطاوه صار عندي فوبيا منهم و هاذي ثاني مره تشمخني صرت احقد ع كل القطاوه و خوفي منهم ما راح و بعد ها الاذيه زاد خوفي و كرهي لهم .. بعد ما خلصنا طباخ رحت تسبحت ..

,

مرن عليه ها الايام بشكل روتيني و ما خلى تفكيري من ( عبدالله ) خطيب الغفله لين احينه خايفه من قراري معني صليت ستخاره اكثر من مره و مرتاحه .. اوف تفكيري بها الانسان يشتتني

اليوم عزمت اروح بيت يدووه لانه الخميس بسير ابات عندها و يوم الاحد عندي امتحان السواقه ربي يكون فالعون بس اشك اني برسب فاول مره .. خخ رويت الويل لمنصور ها الاسبوع لما خذت سيارته و سقتها فالفريج زين ما دعمت فخلق الله من كثر ما كان يهزبني ع الفون المهم اني رجعت سيارته مثل ما هي الحمدالله ما جاستها شي .. نزلت من سياره منصور بعد ما حبيت حمود اللي اصر انه اي ويانا و حدرت البيت

: سلام عليكم
الكل : وعليكم السلام
يدووه : هلا بالعروس تعالي اميه يلسي عندي
حمرييت و انا اطالع يوسف و صقر يطالعون باستغراب : احم
يوسف : وافقتي !!
يدووه : هيه وافقت و بشرتني البارحه
صقر : صدق !!
هزيت راسي بهيه و انا منحرجه , احس ويهي احترق من نظراتهم
يوسف : مبروووك تستاهلين يالعروس و ان شالله ما يخيب ظنج فعبدالله
يدووه : برمس ام مايد باجر عشان ايون و يخطبون رسمي بعد نحن تاخرنا فالرد عليهم
يوسف تكتف : معلوم عروستنا دلوعه يبالها دهر تتخذ قرار
يدووه : ع راحتها هذا عرس هب لعبه خلها ع راحتها
صقر : مبروك
: الله يبارك فيكم " طالعتهم و انا شاقه الحلج " عقبالكم
كل واحد لف ويهه ع التلفزيون و لا جني قلت شي و الله امرهم عجيب !!

فصخت عبايتي و حطيته ع الغنفه هب متفيجه اصعد فوق احينه .. شعور غريب لما احس اني عروس يعني خوف و فرح فنفس الوقت و احس اني ابي اصيح احيانا و اصرخ مرات يمكن يكون شعور طبيعي او انا مزودتها طشونه !! يعني بتزوج و بعيش وياه بعيد عن اهلي بنعيش فغربه بروحنا ما نعرف حد حولينا ااه شي صعب شوي ها النقطه مخوفتني واايد ان شالله تمر كل الامور على خير ..

تعشينا يميع و يدووه رمست ام عبدالله و قالو يوم السبت بيون يخطبون رسمي .. بس اللي فاجأني انهم يبون الملجه و العرس فيوم واحد !! ما توقعت انه بيصير جي كنت متأمله اني بتعرف عليه فتره الملجه و العرس يلا يمكن خيره .. ساعه 10 راحت يدووه ترقد و انا ع ساعه 11 ونص سرت ارقد بعد ..

،

وعيت مفزوعه من الحلم اللي حلمته كان غريب و يخوف شفت اشخاص ما اعرفهم .. طالعت الساعه كانت 2 ونص قمت نزلت تحت اشرب لي ماي و خذت لي تفاح اخضر و طلعت من المطبخ لكن اللي وقفني تواجد صقر فالصاله و كان . . . سكران
طاح التفاح من ايدي فز قلبي .. خفت
صقر : عـ . . عزام !!
هاااه !! .. طالعت عمري كنت لابسه بجامه بنطلون و قميص لونه ابيض و شعري كان مفتوح .. هذا يحول لما يسكر و لا شوه !! مشى صوبي خفت التصقت فالجدار و سكرت عيني بالقوو .. اكيد بيبدا يخنقني تميت اقرى ايات قرانيه يمكن اهدى و ربي يعدي كل شي ع خير .. فجأه افتر راسي من صفعته

صقر : ليش .. ليش مت و ودرتني .. خليتني .. اعاني .. سويت سواتك فخطيبتك .. و انا بتلشت فيها
فجاه مسكني من ملابسي و سحبني لباب الصاله شقهت و قبل ما اتكلم طلعني برع و قفل الباب .. ضربت الباب بالقوو : خالي خالي افتح الباب الله يخليك اففتتتحه
بس ماشي يرد .. طالعت حولي خفت انا بدون شيله و لابسه بجامه و ساعه 2 بنص الليل دقيت الباب مره ثانيه بس ماشي فايده .. دمعت عيني مشيت للقعده اللي فالحديقه كانت تحت مظله يمكن يغطيني شوي اخاف حد من الجيران يشوفني .. نزلن دموعي خالي طردني سحبني و طردني برع البيت اذا شافوني برع البيت شو بيقولون .. يارب ييااارب يطلع يوسف يروح المسيد يااارب ..

هو مرات ما يروح المسيد لصلاه الفير بس اظن بيسير اليوم لانه اجازه !! بديت اصيح و انا اطالع حولي .. الخدم و السايق فالملحق ورى البيت يمكن يظهر السايق و يسوي بي شي لما يشوفني بروحي صحت زياده .. رفعت ريلي لصدري و تكورت ع عمري بديت ادعي ربي و اعد الدقايق متى بياذن متى ياربي متى ..

تميت فتره اصيح ماادري شكثر .. بس لما سمعت صوت الاذان حسيت براحه ان شالله يوسف يطلع ان شالله .. بس فنفس الوقت خايفه من رده فعله .. رحت يلست عن الباب اتريا حد يفتحه الخدم عندهم مفتاح الباب الوراني بس خايفه اروح اخاف يسوي بي شي او يشوفني السايق خااايفه .. فجاه تبطل الباب وقفت على طول و ظهر يوسف

يوسف فز : بسم الله
رحت حضنته بسرعه و صحت بصوت عالي : خفت مـ .. ما تتطلع
يوسف : انتي شو اللي مطلعتج و الباب مقفول !! كيف طلعتي
صحت لانه هني .. صحت لانه الخوف راح و يوسف ظهر .. صحت لانه الحمدالله ما صارلي شي .. سحبني داخل و وداني حجرتي و انا بعدني اصيح حاول يفهم مني شي سالني اذا تأذيت و كيف طلعت و الباب مقفول ما رديت ما قدرت ارد .. اخر شي خلاني ارقد و ظهر ..

،

فتحت عيني ع دقت الباب و دخل يوسف و وياه صقر .. دق قلبي بقوه اكيد بيسالوني عن البارحه شو اقول !! افضحه اقول انه هو اللي طردني و كان سكران بس مابي اشوهه صورته جدام يوسف .. ما حسيت الا بشي قوي ع خدي
يوسف : صصقر
صفعني !! ثاني مره يصفعني ثاني مره دمعت عيني
صقر : شواللي طلعج برع قوليلي اررمسسسي لادفنج هني كنتي ويا منو !!
رفعت نظري منصدمه طالعت يوسف استنجد فيه كان ساكت .. جاكين فيني هيه جاكين حتى يوسف جاك
وقف جدام صقر : انت اللي طردتني وقفلت الباب
صقر : قولي كلام منطي انا ما سويت بج شي و ليش اطردج اصلن
: لانك كنت سكران
ارتخت ملامحه تجمد .. اما يوسف طالع صقر ثم نزل راسه

فجرت اللي فقلبي : تتحسبني اربيعك عزام صفعتني و سحبتني من ملابسي و طلعتني برع و قفلت عليه الباب .. و هاذي هب اول مره تاذيني مره حاولت تخنقني كنت بموت بين ايدينك يا خالي تذكر .. تذكر الجروح اللي ع ايديك انا اللي تسببت لها لك عشان ما تذبحني و فوق هذا تجكون فيني ..

عم الهدوء سكتو .. يوسف منزل راسه و صقر يطالعني منصدم ما كان ودي يعرف بها الطريقه بس هو حدني ع ها الشي شكله يوسف يعرف عن صقر انزين ليش ما يمنعه .. صحى صقر من صدمته و باسني ع راس و همس " سامحيني " و طلع .. مسامحتك يا خالي مسامحتك .. اما يوسف تم واقف مكانه ملامحه دل ع الاسى و الالم

يوسف : اسمحيلي يالغاليه جكيت فيج
يلست ع السرير بهدوء : ما توقعت جك فيني يوسف
يوسف : اسمحيلي بس الوضع . .
: ادري الوضع يجكك اعرف .. بس كنت متوقعه ثقتكم فيني اكبر

ظهر بدون ما يرمس .. تنهدت بضيج و مسحت دموعي رحت تسبحت و صليت الساعه احينه 2 و نص اكيد خالتي تحت نزلت تحت سلمت عليهم و تغدينا بس انتبهت انه صقر هب هني كان منصدم اكيد ما كان يبا يطلع جدامي بها المنظر .. يلست ويا شويخ و بالي هب وياها مول يالسه افكر فصقر وين ساير و شو بيسوي !! ما توقعت منه ها الرده الفعل كنت متوقعه انه بيمشي الموضوع بشكل عادي لانه صار ما يهمه حد .. ليش تأثر !!

شيخه : ارمسج حووه
لتفت لها : هلا !!
شيخه : خخ تفكرين بالخطيب تحاتين كيف بيكون شكله ههه
ضربتها ع ايدها : ماتستحين ما يا فبالي اصلن
شيخه : تبين تفهيني انج ما تفكرين به اصلن مبين
: الرمسه ضايعه وياج

رمست امايه مهره لانه اهل عبدالله بيون بيت يدووه لانه لهم معرفه بهم فامايه مهره بتي باجر هني ماادري ليش احس الوضع جنه حفله ملجه .. ذكرني الوضع فيوم ملجه منيره احس جذا ربششه .. يوسف اتصل فمحل الحلويات و طلب كمن نوع و اللي صدمني هديه يدووه اللي كانت عباره عن عقد ذهب كان شي حلوو رائع .. حبيته من قلبي طلبت مني البسه باجر مع ساعه ذهب كان شي بسيط بس راقي .. حسيت الوضع مبالغ يمكن يبون يعوضني فقدانهم ابتسمت هم اللي يحسسوني بعدم نقصي ..

تميت يالسه فالصاله انا و يوسف لين الساعه 12 كنت اتريا صقر و يوسف ما خلاني بروحي .. خاف انه يرجع سكران و يسوي بي شي كان يتصرف بطبيعته .. كان متوتر نوعا ما كل شي يطالع بقلق
يوسف همس : ما اذاج !!
طالعته : كيف يعني !! ضرب هيه ضربي
سوف عقد حواجبه : لا يعني .. هو سكران
فهمت عليه و همست : ما سواي بي شي لا تحاتي
ابتسم براحه ..

الساعه وحده ونص دخل صقر .. ما اجذب خفت بس ما كان سكران . . . كان . . . متألم , حزين , متوجع .. طالعني و كانت عيونه تلمع .. صقر يصيح كان يصيح .. ياربي ليش ليش !! معقوله متألم ها القد !! معقوله يحبني ها الكثر !!
صقر : ما استاهل اكون ابوج .. الكل سماني بو ميره لما كنت صغير .. لما كنتي باول سنين عمرج
ستغربت كلامه !! ما فهمت شو يقصد بالضبط
نزلت منه دمعه : انا اذيت بنتي .. البنت اللي اعتبرتها بنتي بعد ما فقدت امها صرت ابوج و عمري 14 سنه .. تعلقت فيج و تعلقتي فيني شلوج عني بالغصب ابوج شلج بالغصب .. ياريته ما شلج و ياريتج كنت موجوده و منتبه لحبي لج

هذا هو .. هذا هو الشخص اللي نشليت من حضنه ( صقر ) اللي انخذيت من حضنه اعتبرني بنت له و انا اعتبرته مجرد اخو امي .. يوسف كان ساكت ما رمس ما علق .. لف صقر و صعد فوق بس انا ابيه ابي حضنه ابي امانه .. ركضت صعدت فوق و دخلت حجرته انتبه لي مشى لدرج الكمدينا و طلع البوم كبير و يلس ع السرير طالع و ابتسم .. مد ايده و اشر اي ايلس عنده .. مشيت هب خايفه هب خايفه منه هو بالذات يسبب لي الامان ..

رحت يلست عنده و فتح الالبوم : من كثر حبي لليهال احب اصورهم بس انتي خصصتلج البوم
فتح اول صفحه كان صوره لبيبي توها مولوده بين احضان شخص مراهق " انا و صقر " .. و الصوره الثانيه لي انا بنفس العمر بين احضان حرمه و همس لي " امج " علقت نظري فالصوره ما شفت اي غرور او تكبر كانت تفيض حنان عيونها تعبر عن حنان كبير اتجاهي .. ليش يقولون انها متكبر و مغروره ليش يبون يشوهون صوتها جدامي !! ياااه شفتها شفت صورتها كنت بين ايدينها بوايد صور فبدايه عمري .. لكن انتهت صورها بعد سن السنتين .. و كثرت صوري ويا صقر بسنين عمري بس انتهت صوري معاه بسن العشر سنين

: ليش ؟!
صقر : قطع ابوج زياراتج عندنا لين عمر 16 سنه اكيد تذكرين !!
تنهدت بضيج : هيه ..
صقر : و بهذيك الفتره كنت متغير .. بس ما كنتي بعيده عن بالي انتي بنتي
طالعته : و ليش ابتعت !!
صقر ابتسم : انا موجود بس انتي ما تلاحظين
: صرت انسان ما تهتم بحد ما يهمك شو يصير حولك تغيرت
صقر تنهد بضيج
: خالي
صقر قطعتني : لا تقولين خالي قولي صقر بس صقر
ابتسمت : صقر !! ممكن سؤال بس لا تقول كيف عرفت
هزن راسه بهيه
: شو سالفه خطيبه اربيعك احس انها هي مسوده عيشتك
نزل راسه : شكلي واايد رمست .. هب بس هي وفات عزام كان صعب عليه هو ربيع الطفوله
: و هي شو سالفتها ليش .. تهددك ! و تقول تحبك !!
صقر : انا مبتلش بها
: كيف !!
صقر طالعني : هي خطيبه عزام بس ما ملجو بهذيك الفتره بعدهم و . . . سوا سواتها فيها ع قولته بتصير حرمتي جذا و جذا
: وانت شو يخصك !!
صقر طالع الفراغ بعيون حاقده : هي تحبني خاينه .. احينه تباني اتزوجها و لا بتفضحني و تقول انه انا اللي سويت بها جذا
شهقت ..
صقر : اخوانها ما يغفرون لها غلط و اذا رفضت بتفضحني و تعرفين شو يعني .. امايه شو بيستوي بها و سمعتي فالسوق بطيح ها الشركه معيشتنا .. محد بيصدقني حتى لو صرخت
: وشو بتسوي !! من متى ها السالفه
صقر : من توفى عزام .. تحججت بجامعتها باجيلها كورس و تخلص يالسه تاخذ صيفي عشان تخلص و نعرس
: بتتزوجها !!
صقر : مجبور
: رمست يدووه !! و متى بتخطبها
صقر : ها الصيف بتخلص جامعه بعد عرسج بخطبها خبرتها .. بس امايه ما رمستها لين احينه

حضنته بقوه و هو بالمثل .. ياااه حضنه دافي و يحسسني بالامان هذا ابويه اللي ما يابني يحبني انا بروحي انا بروحي فقلبه دفنت ويهي فصدره و هو يمسح ع شعري ..
صقر : قومي ارقدي فديتج باجر بيون الخطاب
ابتعد و انا ابتسم : ان شالله تصبح على خير
صقر : ميره !!
التفت له : خير !!
صقر : ميره .. كم مره شفتيني سـ . .
: ثلاث مرات
رفع راسه و همس : ميره حلفتج اذيتج بشي !!
نفس السؤال .. ابتسمت و هزيت راسي بلا : ما اذيتني بس ضربتي شويه
وقف و حبني ع راسي : اسمحيلي
ابتسمت له و طلعت جدا حجرتيه و تلحفت عدل .. و رقدت

،

وعيت ع الساعه 2 الظهر .. قمت تسبحت ولبست لي مخوره لونها بني و ما حطيت شي ع ويهي و نزلت تحت .. المكان تحت يتحرك بشكل غريب ضحكت اكيد هاي يدووه تتامر ع الخدم تباهم ينظفون ميلس الحريم و الريال سمعتها تصرخ " سيري مسحي الطاولات عدل " و شويه تقول " طلعي ها الدلل و الفياين " صدق الوضع يضحك .. شفت صقر و يوسف يدخلون و ابتسمو لما شافنوان
صقر : سلام عليكم كيف اصبحتي !!
: و عليك السلام , بخير الحمدالله
يوسف : هلا بالعروس
ستحيت و نزلت راسي احينه بيتم يعلق عليه
يوسف : ههههه ما يليق ما يليق
صقر : خلاص عاد
يت يدووه يلست : اااه يارويلاتي اذوني ها الخدم ما يفهون
: يدووه فديتج شحقه كل ها المعابل خبريني و انا بسوي اللي تبينه
يدووه : لا جذا انا مرتاحه انتي العروس بس ابيج تتزينين و تتعدلين بس

خلاف تغدينا ع ساعه 3 و نص .. رحت طلعت لي مغربيه لونها ليموني و نعال مسطح و رحت صليت و بدلت .. احترت شوي احط ع ويهي يعني بس اكتفي بكحل و لا ازيد شويه !! سشورت شعري و رفعته بمقبض و رسيت ع قرار انه احط كحل فعيني و بلشر و نزلت قصتيه و لبست شيلتي و تعطرت .. سمعت صوت تحت طالعت الساعه كانت 5 ونص اكيد يوو !! ياربي

تميت يالسه نص ساعه و قررت انزل .. حصلت يدووه و امايه مهره و منيره و حرمه اكيد هي ام عبدالله و حمود فحضن امايه مهره سرت سلمت عليهم و ام عبدالله تذكر الله شفت انواع الحلويات ع الطاوله و الفواله كامله و ريحه الدخون تسر الخاطر .. رحت يلست عند يدووه
ام مايد : ماشالله لا اله الا الله ربي يحفظها
يدووه : امين

تموا يرمسون عني و عند عبدالله اللي بياخذني و بيسافر لندن و مثل ما توقعت يبي يكمل ماجستير و دكتورا فالمحامه .. و عرفت انه اصغر عيالها يحليلها ما لها بنات عندها بس اربع شباب .. و شوي رمسوا عن يدي الله يرحمه .. بعد صلاه المغرب فاجأني صقر لما قال انه الولد يبي يشوفني شوفه شرعيه صح من حقه بس محد خبرني اصلن ما يا ها الشي فبالي ماادري ليش !! خفت رفضت فالبدايه بس صقر اقنعني و تحايل عليه .. وداني صقر الصاله اللي مافيها حد غير عبدالله

همست : سلام عليكم
عبدالله : و عليكم السلام
يلست بعيد عنه و صقر يلس حذال عبدالله .. لين احينه ما شفت ملامحه بس اللي اشوفه ريوله و ايديه و حضنه .. لما شفت اصابع ايده دوخت فيهم طوال و نحاف جنه اصابع فنان سنمائي
صقر : رفعي راسي لا تستحين
رفعت راسي شويه اكيد صارت ملامحي اوضح بالنسبه له .. لازم اتجرأ و اشوف ويه ع اقل يعني اعرفه رفعت عيني لثانيتين و نزلت عيني كان داهيه !! عيون واسعه لونهن عسليات و خشمه نحيل منحي عند حافته شرا الصقر و شعره مبين من ورى غترته واصل لقبتعه و يلامس خده من طوله .. بس كان واايد ضعيف بشكل لا يصدق طول عمري تمنيت يكون ريلي مربرب شويه جي شرا الكوره هههه .. بس حظي كان ضعيف اتوقع اضعف عني بعد !! ما قدرت اكمل و استأذنت و رحت ميلس الحريم يلست وياهم

بعد ساعه ارتفع اليباب فالبيت .. شعور حلوو اني بدخل حياه ثانيه بس يخوف فنفس الوقت ما ودي افارق اهلي و صقر خصوصا اللي اكتشفت عنه اشياء كنت جاهلتنها بس فوقت متاخر .. و ودي اشوف الايام اللي عايشها منصور بفرح ويا ولده محمد .. ودي اصفي النيه و يا منيره و سعود و نكون اخوان ع قلب واحد .. ودي اعيش انجازات نهيان بحياته المهنيه ..

،

خلال ها اليومين انتشر خبر خطبتي بين الاهل و العرس تحدد فثالث يوم العيد و بنفس اليوم بسافر يعني بعد شهرين تقريبا .. امتحنت امتحان السواق و رسبت فيه و خذت لي موعد جريب يوم الاحد الاسبوع الياي .. جحلت عيني و لبست عبايتي بروح افتر عشان ارسى ع فتسان يناسب ذوقي و اللي بي ويايه صقر و شيخه ما توقعت انه بيرافقني .. صقر قاعد يثبتلي ابوته لي و جانبه الطيب يالس يظهر .. رن فوني كان المجهول من كمن يوم ما اتصل لازم انهي ها المكالمات خلاص صرت لعبدالله ..

: اسمع . . .
قطعني صوته : ارفضي الله يخليج ارفضي ما دريت عن خطبتج الا اليوم ارفضي عشاني
: ليش انت منو عشان ارفض اللي ياني خلاص لا عاد تتصل بي
.. : والله بخطبج بس ارفضي
: ماابيك ماابيك غصب !! خلاص سكر و لا عاد تتصل و ما برد ع تلفانك و بليز لا تسويلي مشاكل
.. : ما ودج تعرفين انا منو !!
كان فيني فضول بس تغاضيت عنه : ما يهمني
.. : بتعرفين انا منو . . . انا
صفر فوني دليل ع مكالمه ثانيه كان صقر : اقول انا مستعيله و شكلك ما بترمس شو رايك طرشلي اسمك مسج بس ما اظن اعرفك

سكرت فويهه و لبست شيلتي و خذت شنطتي و نزلت ركبت سياره صقر .. و انتطلقنا صوب دور الازياء .. بس فكري فالمجهول كل شوي اطالع الفون متى بيطرش اسمه !! معقوله يكون شخص اعرفه شكلي اعرف لانه لو ما اعرف حتى بيتغاضى عن سالفه الاسم !! وصلنا صوب محلات فساتين الاعراس و بدينا ندخل محل محل .. كنت اخذ رايهم فختياري و الحمدالله رسيت ع فستان كان رائع .. كان موديله يديد و حلوو .. بدون اكمام وراص من الصدر لين الخصر بقماش شفاف بس متروس بنقوش بحيث ما يبين الا بقع صغيره من الشفافيه و على النقوس شي كرستالات باللون العنابي و باجي الفستان منفوخ بس منكش بشكل عشوائي بورد بيضه .. قيست الفستان اللي كان وسيع طشونه ..

علق صقر : والله لايقين ع بعض كل واحد فيهم شرا الهيكل الله يعين عيالكم
كنت بفر نعالي ع ويه احرجني سرت بدلت و خذت المصممه قياسي و قالت خلال اسبوعين بيكون جاهز كنت بشتري بالاول بس غيرت راي فأجرته و عطيتها زياده عشان ما تعطي حد قبل خخخ انانيه تراني .. طلعنا لما اذن المغرب حصلنا مسيد فطريجنا صلينا فيه و خذنا صقر صوب الكرونيش تمشينا شويه و كلنا ايس كريم

: باجر يبالي اسير اشوف المسكات و كعب يناسب الفستان و بعدين ببدا شتري الزهبه
شيخه : شو بتاخذين !! يعني تعرفين بتعيشين هناك و الجو
: بناطلين و قمصان تنانير قصيره و فساتين سنمبل و طبعا مع مخور و مغربي
شيخه همست : شعلج بنفردين وياه
طالعتها بنظره ناريه : ما تستحين ان شالله ايج ريل رومنسي يقطعج من الحييا ياااارب
شيخه احتشرت : يعلج , شها الدعوه
سمعنا صوت ضحكت صقر , كان ودعي ادعيله بزوجه صالحه و رومنسيه بس زوجته معروفه , الله . . . استغفر الله هب زين ادعي عليها بس والله حرام اللي تسوي فيه ما يبيها غصب يعني !! احينه اربيعه يهبب و يسود الويه و هو يبتلش ليش انه اربيعه يارب الطف بحاله يارب .. قال صقر بيعشينا برع و شيخه سالتني عن سبب تغيره قلت " ربي هداه " ركبنا الموتر و شغل ع " عبدالمجيد عبدالله - خطاك "
و رفع عليه و شويخ ارتبشت و صقر يضرب اصابعه ع السكان و يسرع .. عاد انا قعدت اصفر و اصفق و احرك راسي بس اللي سكتنا صوت صقر بدا يغني ويا الاغنيه كان صوته غرااااام :$ .. سكتنا و نحن نسمعه ..

وصلنا بدون اي اضرار بسبت سرعته دخلنا مطعم لبناني .. طلبت كل ما شتهيت مزاجي عالي دام منبع الامان يالس عندي ربي يكون فعوني لما ابتعد عنه .. خلاف نزلني البيت حدرت حجرتيه رن فوني كان المجهول طنشته و ما رديت معني خايفه بس ماابي ارد كافي عطيته ويه زياده تم يتصل لين ما مل .. بعد ثواني سمعت صوت مسج اكيد بيهدد رفعت الفون و فتحته " انا ياسر ولد عمج " فريت الفون ع الشبريه جنه يشوفني حطيت ايدي ع قلبي .. ياسر !! التوام ياسر !! و بشرى !! بشرى اللي ذايبه فهواه !! رن فوني كان هو المجهول طلع ياسر ولد عمي ليش يا ياسر ليش !! 

مسكت الفون ورديت : لا عاد تتصل ياسر لا عاد تتصل ما بتوصلي فاحلامك توصلي لا عاد تتصل
ياسر : ليش ليش !! انا ولد عمج اولى من الغريب
هزيت راسي بلا جنه يشوفني : مستحيل انت !! خوفتني خليتني اعيش ايامي برعب خليتني اخاف تتصل فمنصور
ياسر : مستحيل اسويها انتي روحي الله يخليج لا تسلبين لي روحي
: لا لا .. ياسر انساني انا مستحيل اكون لك خلاص انا انخطبت
ياسر بألم : لا تقولين انخطبت انتي روحي شقايل اسلمج لشخص ثاني
صرخت : بسس

سكرت فويهه نبرته تقطع القلب ليش كل ها الألم ياربي ليش !! ياريتني ما عرفت انه ياسر و فوق هذا تسببت بألم شخص .. يلست ع الغنفه احاول اهدي اعصابي اللي قاعد يصير فوق طاقتي .. و بشرى و حب بشرى له .. بتنهار اذا عرفت حبته بكل جوارحها حرام ييسوي بها جذا هي ما تستاهل ..

،

دخلت المحل عشان اشوفلي مسكه .. صقر ما يا ويانا اليوم قال انه عنده شغل فالشركه ظهرت ويا شويخ .. طالعت المسكات في بعضهم دفش و في بعضهم ناعم و وردها حلووه .. حبيت بعض المسكات بس بعضهن كانن ثجال كافي ثجل الفستان حتى المسكه ثجيله .. و اخر شي رسيت ع مسكه وردها صغيره يتوصتها حبه لؤلؤ فكل ورده ويا شريط ابيض غريض .. خلاف سرنا صوب المول عشان اخذلي كعب ابيض احس اني بنحول كل شي ابيض فابيض هههه .. بعد ساعه من الحواطه خذت لي كعب ..

شيخه : هو طويل !!
: والله ماادري ما وقف بس لما كان يالس كان ع طول صقر يمكن ع طوله !!
شيخه : انتي توصلين لصقر بدون الكعب لجتفه
: هيه فيني طول طشونه زين انفع ههه
شيخه : ههههه انزين قلتيلي انه ضعيف !!
: هيه واايد يختي ما تمنيت ريلي يكون ضعيف كان فخاطري فواحد مليان لما احضنه امد ايديني عشان يوسع حضني و اللمه مثل الدبوب
شيخه فتسط ضضحك و انا بس يالسه اتخيل يااه شي جميل ..
شيخه : والله عليج تخيلات من كثر ما تمنيتي ياج واحد هيكل شراتج
: يالله ربج كريم كل شي قسمه و نصيب ..

يلسنا فكوفي طلبت لي كيك بالشوكليت ويا قهوه و شويخ طلبت كيك بالفراوله ويا قهوه .. حطيت اول لقمه فحلجي يااه من زمان ما كلت كيك بالجوكليت اشتقت له و شربت من قهوتي بس لسع لساني من اللي شفته جدامي .. طلعت عيوني قلبي يدق بقوه
: شويخ قومي قووومي
شيخه طالعتني : شو فيج ما خلصت
همست : قووووومي بعدين بقولج قوومي

حطيت الحساب ع الطاوله و سرقت نظره اشوف اذا شافني و لا لا بس المصيبه يت عيني بعينه .. ياقلبي بيطيح و ششررده ظهرنا برع المول و ركبنا السياره و طلبت من سايق يرجعنا البيت
شيخه : انزين ليش ؟! شو صار تذكرتي شي !!
بلعت ريجي : شفته
شيخه : منو !!
همست : عبدالله
شيخه : وين !! فالكوفي شافج !!
هزيت راسي بهيه
و ارتفعت ضحكتها فالسياره جني قايله نكته , عصبت : هييي حط عينه بعيني و تبين اقعد و اجابله
شيخه : ههههه كان يالس ويا حد !!
: هيه بس ما انتبهت له اصلن اكيد ربيعه يا فشيلتي
شيخه : عادي عادي تصير ها المواقف يا اما انتي تووحفه بصراحه هههههههه
: والله شويخ بفرج برع السياره اسسكتي

استويت نكته لصقر و يوسف قعدوا يضحكون عليه لين ما دمعت عيونهم .. صقر ما علق بس ضحك اما يوسف تم يعلق و يقولي انه بيعصب و يوهمني باشياء خفت .. اخاف اول يوم لنا يذكرني بها الموقف و يعصب عليه او يسوي اي شي .. صحت .. صدق صحت حضنت صقر و قعدت اصيييح ..

صقر : يااربي ليش الصياح يا حلووه !!
يوسف : يحليلج صدقتي !!
ما رديت الا بصوت صياحي ..
يوسف : شو رايج اتصل به احينه و اجيس النبض !!
هزيت راسي بلا و انا اصيح و صقر يمسح ع شعري
صقر : ماله داعي تصيحين شو بيسوي يعني !! اكسر ايده اذا يمس شعره منج و اقص لسانه اذا غلط عليج
يوسف : اشش .. الوو
رفعت راسي بسرعه و فريت عليه علبه الكلينكس بكل عنف
يوسف عورته : ايي شفيج .. الوو هيه وياك عبدالله شحالك !! .. شخبارك !! شو الدنيا وياك !! .. هههه وليش مستانس !! .. هيه سمعنا شفتهم شوفه شرعيه ثانيه ومن ورانا .. ههههه تبي حالتها تراها تصيح
بسرعه ركضت و سحبت الفون منه كنت بسكر بس انتبهت انه اساسا ماشي مكالمه : اكرهك
تم يرافس من الضحك ع شكلي , فريت الفون فحضنه و تخصرت : احيينه احيينه تظهر تشترلي من بيتزا هت احيينه عقاب لك
وقف وهو يضحك : ان شالله

خبرت منصور اني ببات عند يدووه الليله .. لين احينه شكله ما راح عن باللي عيونه العسليه عالقه جدامي ما كان معصب و لا مدهش مثلي !! شكله شافني من اول ما قعدت بس انا ما انتبهت يمكن !! .. وصل البيتزا و كلت من زمان ما كلت منه و صقر طلع كامه اللي اول مره اشوفها بايده صورني و انا اكل تميت محتشره عليه ..
صقر : بنتي و كيفي
قلت بغرور : لو سمحت لازم تاخذ اذن عبدالله بعدين فكر تصورني
صقر غمز : ولا يهمج اتصل به احينه
فزيت : لا لا خلاص صور صور بدون اذن بس لا تتصل

و شفت تصويره كان غرام بصراحه .. بس اللي اكتشفته انه دارس تصوير فتغرافي وقتها كنت صغيره ما كنت اهتم بدراسه او شو يدرس كل همي وجوده .. ع ساعه 11 صقر و يوسف ساروا رقدوا لانه باجر وراهم دوامات و انا بعد حدرت حجرتي مستانسه واايد صقر بان الجانب الطيب منه صار حبيب و يسولف و يضحك بس .. ياترى بيودر الخمر !! لين احينه ما رمسته فها الموضوع بعد هذيج السالفه ان شالله يودر يارب يارب ..

،

وعيت و انا احس بألم فضيع فمعدتي احسه يتقطع و جبدي لايعه .. يلست ع السرير و انكمشت من الالم قمت بسرعه توجهت للحمام وفرغت كل اللي فعدتي و رجعت لسرير ارتحت شويه بس بعده ألم موجود .. تلحفت عدل حسيت ببروده حاولت ارقد بس ما رمت تميت ع ها الحال لمده ساعتين تقريبا لين ما عورلي بطني مره ثانيه و رجعت مره ثانيه .. اكيد تسممت من الاكل و ما بهدى الا بسيروم اووف مالي خلق ابر .. بس تعبانه حيلي منهد قمت طلعت من الحجره الشمس كانت طالعه سمعت صوت تحت نزلت .. وصلت للمطبخ اللي كان فيه يوسف و صقر رفعوا نظرهم لي ..

صقر : بسم الله بلاه ويهج مصفر
حطيت ايدي ع بطني بألم : صقر بطني يعورني
قام و حط ايده ع ايدي : شفيج !! تبين مسكن !
فهم غلط ياربي شها الاحراج : لا لا رجعت مرتين و لين احينه يعورني
يوسف : ليكون تسممت من الاكل
صقر : ميري سيري ايبي عبايتيها , تعالي ايلسي بوديج المستشفى
يلست و حطيت راسي ع الطاوله بتعب لين ما يت الخدامه بعبايتي و شلني صقر وداني المستشفى .. لما وصلت و دخلوني الحجره سكرت عيوني و رقدت قبل ما ينحط السيروم ماابي اشوفه ..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


البارت العاشر
( حياه جديده )

ابتسمت اول ما سمعت صوت المأذن يكبر لصلاه العيد .. بديت اتجهز شوي شوي لين ما ايون من الصلاه .. متعوده اقضي بدايه العيد عند يدووه .. مرن ها الشهرين شرا سرعه البرق ما حسيت بهن قضيت فيهن كل ما احتاجه لزهبه عروس شويخ ساعدتني واايد كنت متمنيه منيره اللي تساعدني بس ما بدر منها اي شي صح هي عروس بعد .. بس عرسها فإجازه بين الفصلين عندها وقت هب شراتي و فوق هذا صارت تحسدني دوم تقول " احينه انتي اللي تبين تتدريس رسم تسافرين و تتدريس برع و انا يمنعوني من طب " .. حسيت بضيجه لين متى بتم جذا !! ربي يهديها ..

بالنسبه للصندوق الهدايا كان من صقر اكتشتفه قبل شهرين هزبته هزاب ليش انه خش عني ها الشي بس لين احينه يطرش الهدايا بس ها المره بيديه بدون لا لف و لا دوران .. طول ها الشهرين شرب مره بس قبل رمضان يوم اعلن انه بيتزوج ميثا ( خطيبه اربيعه ) يدووه فرحت واايد بس هو كان حزين فها اليوم شرب و طول رمضان ما شرب ماادري اذا بتم ميثا عنده بيتم يشرب و لا لا !! الله يهديه ..

خذت الليسن بعد ثاني مره و صقر شترلي سياره [ bmw m5 2011 ] بيضه حبيت السياره من كل قلبي صارت مشاوري فيها اظهر انا و شويخ لكل مكان كنت اطلع بشكل يومي عشان الزهبه بس من اسبوع شحنوها لندن .. سيارتي و سياره عبدالله لانه بنتم هناك طول السنه محتاجين سياير ..

اما بالنسبه للشي اللي انساه تماما لما يطرى عبدالله فبالي .. ياسر اللي صرت اتحاشى اروح بيت عمي و اتحجج بشغلي فالزهبه و ماعد اتصل و اليوم لازم اروح بيت عمي كنت متمنيه يكون عنده سفره لانه كابتن طياره بس مع الاسف موجود .. يحليله منصور البارحه كان عنده رحله وما بيرجع الا الليله عشان يكون موجود فعرسي ..

لبست مخورتي الحمره و رسمت عيوني و حطيت مسكرا و بلشر و كلوز احمر و سشورت شعري نزلت قصتيه ع عيني .. و لبست نعالي المسطح اللي عليه فص احمر و تعطرت و لبست اكسسوراتي ها الاشياء صقر شرالي اياهم .. طلعت من حجرتيه و سمعت اصواتهم تحت دخلت قصتيه لاني سمعت اصوات عيال خالتي .. نزلت تحت عايدت عليهم و اتصلت فمنصور

: عيدك مبارك
منصور : الله يبارك فيج يالعروس , كل سنه و انتي سالمه
ستحيت : وانت سالم , شحالك !!
منصور : بخير و سهاله و من صوبج !!
: الحمدالله بخير
منصور : وينج !!
: بعدني فبيت يدووه توهم قوم خالتي يووه
منصور : هيه خير ان شالله اذا شفتي حمود بوسيلي اياه
: ان شالله فديتك
منصور : سلمي ع الكل و عيدي عليهم عني
سكرت عنه و خبرتهم انه منصور يسلم عليهم و يعايدهم .. يلسنا ع سفره العيد و صقر اذانا بفلاشاته ما قدرت حتى احط شي فحلجي روحي يوعانه و اتصلت فامايه مهره عايتها و عايد منيره و سعيد و سعود معنه رد بدون نفس و حمودي اللي كانت مستانس لانه منصور بي الليله .. الريايل ظهروا يسريون بيت العرب و نحن الحريم قلنا بنظهر بنسير بيت اليران يدووه تبا تروح تسلم عليهم خذت مفتاح سياره يوسف الرينج قبل ما يظهر و لبسنا عبينا و ظهرنا سرنا مشي بيت اليران يدووه قالت تروم تمشي و ما بتركب السياره و عايدنا عليهم خلاف قالت تبا تسير بيت ام مايد عمتي ..

: امم يدووه ما يتسوي اسير وياكم
يدووه : ليش !! تعالي عايدي ع عمتج
: بس يدووه شقايل اسير بيتهم و عقب باجر عرسي
يدووه : شو فيها !! هذا عيد و لازم تعايدين ع الاودام عيب عليج يلا
حست بوزي ما عرفت ارد عليها و ركبنا الموتر بس توهقت ما ادل بيتهم ههه و يدووه ما دل منها شرد و ما رحنا بيتهم .. قالت يدووه بتسير بيت اربيعتها وديتها لاني وديتها مره فرمضان عندها عايدنا عليهم و تمينا اكثر من نص ساعه يدووه مستانسه و داقه سوالف و انترس الميلس حريم و الصدفه عمتي ام مايد يت .. زين احسن من اني اسير بيتهم شو بيقولون العرب عني وايد مستعيله .. ساعه 10 بعد الحواطه رجعنا البيت .. حصلنا المواتير ممزوره جدام الباب و زين مني ما دعمت وحده من المواتير خخ ..

حدرنا داخل و يلسنا فالصاله .. فصخت عبايتي و رحت شربت لي ماي و خذت لي قطعه جوكليت .. انتبهت لفون يرن كان نهيان
نهيان : كل سنه و انتي سالمه
ابتسمت : وانت سالم ياخوي
نهيان : اسمحييلي انشغلت ويا العرب و ما عايتج
: ولا يهمك شحالك !!
نهيان : بخييير الحمدالله و انتي يقولون بتعرسين عقب باجر شو المعنويات
ادري به يتمخصر عليه : وياكم انتو احباط بس عاااد
ضحك : خلاص سكتنا .. اقول ميره بسكر عنج يو الربع
: ربي يحفظك
نهيان : مع سلامه

خالتي : بنتي باجر ساعه كم بتسيرين الصالون !!
طالعته خالتي و ابتسمت لها : ساعه 2 الظهر بسير ان شالله
خالتي : بنسير يميع
: ان شالله , يدووه ما بتغيرين رايج !!
يدووه : لا .. بعد ها العمر اروح احط حنا الشباب شبيقولون عني العرب
ضحكت : بيقولون رجعت شباب

،

ساعه 2 الظهر ظهرت من بيت يدووه بعد ما خذت سياره يوسف و رحنا صوب بيت عمي .. جسمي يرتجف ماابي اشوفه احس بخوف احس اني خنت بشرى اللي تحبه من مراهقتها .. حدرت البيت حصلت السياير صافه و وحده منهم سيارته .. تميت شويه فالسياره اقوي عمري لازم ما اطالعه و لا اعطي مجال يتمادى .. نزلت من السياره و سحبت شنطتي و سكرت السياره و دخلت داخل بهدوء .. كلهم كانوا مجتمعين فالصاله و يسولفون و يضحكون لما وصلت التفتوا لي ابتسمت لهم و سرت سلمت عليهم واحد واحد ..

لما وصلت صوب الشباب ما رفعت نظري بس طالعت الارض و عايتهم و رحت خذت مكاني بين البنات .. لين احينه ما شفته بس يالسه اسمع صوته و لما يت عيني فعين بشرى كرهت عمري و تناسيت ياسر عشانها " يارب يكتب لهم نصيب " بس شي يخوف اذا هو تم ع ها الحال هي تحبه و هو . . . ااه .. خلاف تغدينا ع طاوله وحده و السوالف و الضحك لا ينتهي بس اللي ناقص منصور فديت روحه عشان عرسي ضغط ع عمره فالسفره و ما قدر يكون ويانا فالعيد .. اووف شها النحاسه ..

شوي شوي قامو يقومون و انا و بشرى مخلصين بس يالسات حق السولف .. فديتها و الله بفدقتها و الفتره اللي فاتت ساعدتني فشرات الزهبه كانت تتشرالي من النت ع ذوقها و ماشالله عليها ذوقج راقي الله يعطيها ع قد نيتها .. خلاف قمنا و قلنا بنسير فوق فحجره بشرى بس شفت محمد يصيح ..

: بنات سيرن انتن و انا يايتنكن
بشرى : لا تتاخرين شي سوالف خخخ
: هههه انزين
رحت عند محمد اللي عند امايه مهره شليته و يلسه ع طاوله : ليش تصيح يابطل !!
محمد يصييح : بابا ما يااا
حبيبي لويت عليه : بابا بي حبيبي اليوم فليل بي ياقلبي
محمد طالعني : يعني ما بي احييين !!
: بعدين بي حبيبي خلاص لا تصيح ترى بابا بيزعل

هز راسه و نزلته راح عند امايه مهره و انا صعد فوق صوب البنات .. رن فوني مسج وققت و شفته كان من يوسف " حووه سيارتي لا تتدعمين فيها غاليه ع قلبي ترى , اذا سويتي بها شي ما بعطيج لعبدالله " .. حمااار يعرف يضرب ع الوتر الحساس حمرييت .. حسيت بإيد تسبحني و ضرب ظهر ع الجدار بالقوو توييعت من خاطر ..

و بنفس الايد رفعت راسي : مستانسه باللي سويته !!
فتحت عيني اول ما سمعت صوته : هدني
ياسر بألم : مستانسه !! بس تعرفين بتحسين بتأنيب الضمير لاني باخذ بشرى و هي تحبني و انا احبج تعرفين شو بيستوي بها لو عرفت !! بتكرهج بتستحقرج لانج اوهمتيني بمسمى الحب و سرتي تزوجتي غيري
همست : بس انا من اول خبرتك اني ما ابيك لا تألف
ساير ضحك بغرور : منو بيصدق !!

شل ايده عني و خطف جدامي .. يلست ع الارض من الزيغه .. بيتزوجها !! بتتحطم اذا عرفت انه يحبني و ما يباها و فوق هذا بيجذب عليها عضيت ع شفايفي بغضب خلي يجرب يسوي جي والله برويه شغل الله .. قمت احاول اقوي عمري و حدرت حجره بشرى اللي صوت ضحكها عالي .. يعلها دوم ها الضحكه اااه ياربي ..

بشرى : ميره شبلاج !!
جنه كنت اتريا منها ترمس عشان اصيح
بشرى شهقت يت يلست عندي : شبلاج ليش تصيحين !!
روضه : فديتج شوفيج حد قالج شي !!
ودي اصرخ و اقول هو شو سوى بي و شو بيسوي فبشرى ودي ..

،

ما ياني نووم خايفه من ياسر و اللي بيسوي فبشرى .. وخايفه من يوم العرس احس بتوتر خصوصا اني ما اعرف عبدالله .. و السفر و عقدتي وياه ياربي ><" , قمت من سريري و نزلت تحت كانت الساعه 3 الفير .. ساعه 8 رقدت و ع ساعه وحده وعيت مره ثانيه ما اعرف شو ياني هذا وباجي يوم ع العرس لو باجر العرس شو بيتسوي بي !! سمعت صوت تحت خفت تيبست فمكاني لو كنت فبيت يدووه كنت بتوقع انه صقر , ياربي منو بي ها الوقت ليكون حرامي !! امييييه لفيت و صعد اول درج و انا اسمع الصوت يقترب خفت حسيت ريولي هب شايلتني و ثجال ..

.. : ميره
فزيت و حطيت ايدي ع قلبي التفت : زيغتني حسبالي حرامي
منصور ضحك : شها الحرامي المتحرم يدخل من الباب
ابتسمت و ركضت و لويت عليه : حمدالله ع سلامه كابتن
منصور لوى عليه بزياده : الله يسلمج يالعروس
وخرت عنه طالعته بنص عين : هب وقته ها الطاري روحي زايغه
منصور ضحك : عروس عروس عروس هههههه
: اقول سير ارقد احسن لك
منصور : وين محمد !!
: راقد فحجرتيه لا تحاول تشيله مافيني يقوم و بعدين ابيه يرقد عنديه الليله و باجر بعد
منصور غمز لي : ان شالله يا حرم عبدالله المصون

ضربت ريلي بالارض و منصور يضحك .. رجعت حجرتيه شفت محمد و هو راقد بعمق فديته يا ناس رحت تسدحت عند و مسحت ع خده شوي شوي و لما تحرك شليت ايدي بسرعه ههههه كانت ملامحه منزعجه خلاف رقدت ..

،

لبست قميص كت لونه ابيض ساده و شورت فوق الركب لونه اسود جينز و لبست عبايه ساده و لبست شيلتي و سحبت مفتاح سياره يوسف اللي لين احينه ويايه .. نزلت تحت و انا اربع ظهرت بسرعه و ركبت السياره و بسرعه لبيت خالوو .. وصلت باب الحوي كان مفتوح فدخلت داخل بسرعه شفت واحد واقف فالحوي سويت طاف و دقيت هرن عشان تتطلع شيخه بس يحليله فز و التفت بسرعه و عقد حواجبه كان حمدان .. ياويلي احراج لفيت ويهي اوني اعابل فشنطتيه

فزيت لما سمعت صوت دق ع الزجاج التفت تروعت لما شفت حمدان ضحك عليه .. نزلت الجامه وانا منحرجه
حمدان : مبروك
: الله يبارك فيك عقبالكم
حمدان ابتسم : خلي شويخ تعرس خلاف بنتفرغ لعمارنا و بعدين عنا شيبه ما تزوج لين احينه
كانت اول مره ارمس حمدان بها الطريقه , كل اللي بينا رسميات .. ابتسمت
حمدان : ربي يسعدج و ان شالله بقلب عرس لحدث جمهوري " غمز لي "
امبيه هذا شو ناويه : ههه لا تقصرون
حمدان طالعني لثواني و قال : تصدقين لما كنتي صغيره كنت تخافين مني !!!
ماادري ليش تحمست احب حد يرمس عن طفولتي اللي ما اذكرها : والله !! ليش !!
حمدان ضحك : كنت متوحش فالنسبه لج هههه كنت بس ادور اي شي عشان اضربج
طالعت بنص عين : عيل صدق متوحش
حمدان انحنى يضحك عليه و انا ضحكت
سمعت صوت شيخه محتشره : ياللي ما تستحي تغازلها اشركه و لا باجر عرسها يا الثور
حمدان اعتدل فوقفته : لا تخليني امنعج من الروحه والله اسويها ما يخصج
امبيه تبدل هه اشك انه عنده انفصام فالشخصيه ..
حمدان طالعني : شوي شوي فالدرب لا تسرعين ابي امايه ترى
ابتسمت : لا توصي

ركبت خالتي ورى و شويخ جدام و تحركنا جدا الصالون كنت حاجزه لما دخلت على طول بدت الحنايه تحنيني بعد ما فصخت عبايتي و شيوخ اونها محتشره ليش انه خالوو ما تخليها تلبس جذا وما تقولين انا شي هههه .. عطتى فالوييه " عرسي خلاص لبسي لريلج " نقعت ضحك عليها كانت معصبه و مسويه سالفه ..

يلست شويخ عندي تتريا دورها : بشتاقلج
طالعتها : شويخ والله بصيح لا تذكريني احس بشتاق للكل حتى لمنيره و سعود
ابتسمت : حني ع راسه ع كل اجازه تعالي ههه
ابتسمت ..

تميت اطالع الحنايه و هي تحني كانت بطيئه شوي بس كبدايه حسيت نقوشها حلووه .. حنيت لكتفي و ريلي لركبتي و تميت يالسه و انا ماده ايدي و ريلي خلاف بدت فشويخ اللي بتحني لنص ايديها و بتنقش نقوش بسيطه ع ريلها و بعدها خالوو اللي طلبت حنا خفيف فايدها و ريلها .. و فوني يرن اكثر من عشر مرات و محد منا يروح يطلع الفون طالعنا بعض نضحك .. شوي و شفت بنت بعشر سنوات تقريبا تقرب من شنطتها تفتحه و طلعت الفون و حطته ع اذنها

: فدييتج تسلمين حبيبتي .. الوو
صقر : تراني هب ربيعتج
ضحكت : ما ارمسك .. بلاك تتصل !!
صقر : بخصوص الحلويات طلبت تقريبا ست انواع تبين اكثر !!
: تريا " طالعت خالتيه " خالوو ست انواع حلويات يكفي !!
خالتيه : ماادري !! خليي ياخذ نوعين زياده
: خذ نوعين زياده ع ذوقكك , هيه شو ستوى ع فستاني !!
صقر : هاذو فالسياره لا تحاتين .. تبين اودي بيتنا و لا بيتكم !!
: لا حطته فبيتنا
صقر : خلاص صار منصور فالبيت صح !!
: هيه
صقر : خلاص بمر احينه مع سلامه
: ربي يحفظك ..

حطت البنت فوني فالشنطته و شكرتها فديتها قمر .. تمينا يالسات تقريبا ثلاث ساعات تعبت و مليت بس خالتيه مصره اني اتم اكثر عشان يثبت اللون خلاف رحت غسلت فحمام الصالون و ظهرنا رجعنا البيت ع ساعه سبع المغرب .. دخلت حصلت سعيد و سعود مارين بيدهم كنادير شلكهم يايبنه من الدوبي و محمد ماشي وراهم ههه فديته انا .. رحت صوب حجرتيه حصلت فستاني فكيس خاص و محطوط ع السرير بشكل مرتب رحت فتحت سحاب الكيس طالعته .. ياربي شقايل بلبس ها جدامه اوووف احس نفسي بينقطع .. شليته و علقته فالكبت ..

ظهرت المسكه و الكعب حطيتهم فمكان .. شفت شنطتي الصغيره باجي الشنط حطوها فسياره نهيان عشان ما يتغربلون بها باجر .. حسيت بتوتر ما اروم ايلس بروحي بدلت لبست مخوره و نزلت تحت حصلتهم يالسين ما عدا امايه مهره
اببتسم منصور : عروس عروس
ياربي ويههي احترق مول ما يقدر ><" .. رحت يلست و انا مطنشيته لو عطيته مجال بصيحني .. نزل محمد من حضن منصور و يلس فحضني تم يطالع حناي ..
محمد : أعموو بابا يقول ماما ما بتي ليش !!
طالعت منصور يت عيني فعينه ثم طالعت محمد : ماما مشغوله حبيبي " رديت طالعت منصور " دوم يسأل عنها !!
منصور : ها الفتره هيه

غلا ما يت تشوف محمد من يوم اللي خذ منصور محمد عنها .. هاي اللي متمسكه به هاي اللي يت صرخت و احترشت لانها تباه !! هه شكله الريل اليديد نساها محمد و طوايف محمد .. شو تبى به اكيد بتيب عيال من ريلها الثاني و بتنسى محمد .. و بينسيها مع الايام .. تعشينا مبجر اليوم ع اساس انا العروس لازم ارقد عدل لانه وراي لويه باجر و فوق هذا السفر ساعه 3 الفير ><" ..

نهيان : سيري ارقدي احس بنقطع لج عرج من كثر التفكير لهدرجه متوله " و نقع ضحك "
قبل ما ارمس يته فلعه ع راسه من امايه مهره : صدق ما تستحي امسك لسانك
نهيان ضحك : خليني امايه شوفيها والله مره فالعمر اشوفها جذا
بشتاق لغيره نهيان و مغثته لي طالعته و الدمعه فعيني ..
نهيان ابتسم بحنان : لازم ترتاحين قومي ارقدي

هزيت راسي و قمت رحت جدا حجرتيه و انا ساحبه محمد ويايه .. تم يتعبث باغراض بس ما خليته يلمس المسكه مافيني تخترب هب وقته .. بحركته روح توتري تميت اطالعه و اضحك ع حركته قمت التعبث باغراضي وياه لين ما داخ و رقد .. طالعت الساعه كانت 12 رحت تسدحت عنده تميت اطالع ملامحه لين ما دوخت و رقدت ..

،

توتر .. خوف .. ارتجاف .. برد .. حراره .. احس اني اعاني من امراض الدنيا ااه ياربي خلاص اليوم .. الليله بتنتهي حياتي هني فها البيت اللي شاركني احزاني و افراحي .. البيت اللي حتواني طول سنين عمري الاولى و الناس اللي شاركوني حياتي بفتقدهم واايد .. احس الدموع بتنزل فاي وقت بدون سابق انذار .. قبل ساعه كتبنا العقد صرت حرمته حلاله خلاص صرت ملكه .. خبروني انه بيدخل بعد شوي عشان نتصور بس بلغني منصور انه بي قبله هو و نهيان اللي ما شفتهم من الصبح .. خلصت دارين من المكياج و التسريحه و لبست فستاني و كعبي و الطرحه اللي ضبتطها دارين ع التسريحه بها اللحظه اندق الباب الخارجي و دخل منصور و نهيان بعد ما اذنت لهم ..

تجدم منصور وحبني ع راسي : ربي يحفظج من كل حاسد و ربي يوفقج دنيا و اخره
قبل ما ارد تبطل الباب الثاني و دخلت شويخ بفستانها و تسريحتها و مكياجها , شهقت : شوووييييخ
شهقت زين ما شفط الهوا كله و ظهرت بسسسرعه منصور كان معطيها ظهر بس نهيان كان ويهه ع الباب طالعته كان يطالع الباب اللي دخلت منه شيخه بسرحان خخ مسرع ما ثبت شكلها ..
منصور : طلعت !!
ضحكت : هيه هيه
التفت نهيان : هااه !!
منصور ضحك : ول عليك شو هب شايف بنت فحياتك بلاك مبهت
نهيان : خوز عن دربي " حبني ع راسي " ربي يوفقج و يحفظج اقري ع عمرج عن اطيحين ع ويهج و انتي ع الكوشه
ضربته ع جتفه : لا تفاوول ترى ما بطلع

خذنا كمن صوره و خلاف يو صقر و يوسف سلموا عليه و باركولي و تصورنا يميع .. تموا يسولفون ويايه و يضحكوني شكلهم يحاولون يشيلون التوتر عني بس رجع التوتر بلحظه دخول عبدالله الحجره نزلت نظري للارض حسيته اقترب و حبني ع راسي
عبدالله همس : مبروك يا عروس
همست : الله يبارك فيك

ظهروا كلهم ما عدا عبدالله اللي لبسني الدبله و المصوره تصور و بدت الصور الماصخه و انا كل شوي أأشر لها تخف و بلا مصاخه بس هب راظيه بس فالحه تضحك عليه و عبدالله ساكت ما قال شي ذكرني ها الشي بأول يوم شفته فيه ما رمس بهذاك اليوم !!
و طلع .. طلعت نفس و يلست ع الكرسي و دارين و المصوره يضحكون عليه هزبتهم و هم بس يضحكون .. تذكرت شويخ اتصلت بها يتلي و هي معصبه هزبتني بغت تصييح دمعتها فعينها هي خبله انا شو يخصني منو قالها تتدخل جذا تعرف انه ملجنا و قالوا بعد ساعه بيون انا شوي يخصني والله بريئه خخ .. اندق الباب و دخلو ثلاث بنات مبين انهم فالعشرين وحده منهن حامل ..

شيخه : هايل حريم اخوان ريلج
يو سلموا عليه ما شالله كل وحده احلى عن الثانيه ..
وحده الحامل : انا وديمه حرمه مايد الكبير و هاذي شما حرمه سالم و هاذي أحلام حرمه حامد
كنت اعرف انه عنده ثلاث اخوان غيره بس ما كنت اعرف اساميهم ابتسمت لهم
شما : استريحي يحليلج شكله الفستان ثجيل علييج روحج صغيرونه
ابتسمت
وديمه يت يلست عندي و حطت ايدها ع كتفي : هدي اعصابج و كل شي بيعدي ع خير لا تفكرين واايد لانه ما بودي و لا يب
يااه نبره صوتها تهدي الروح فابتسمت لها بأمتنان
شيخه : لو تشوفين يدووه ما خلت حد فحاله تبا كل شي يكون مثل ما تبا يحليلها
عضيت ع شفايف لما يت فبالي : فديت روحها
وديمه : يارب عن اربي
أحلام شهقت : ليكون تتويعين !!
وديمه غمضت عيونها بألم : هيه رجع العوار
خفت امبيه بتربي !! طالعتها برعب : وقت ولاتج !!
وديمه : هيه والله بذبحك يا عبدالله ان ربيت الليله
شما : قومي تسدحي
وديمه : خلاص راح الألم
أحلام : واايد تحركتي قومي تسدحي
وديمه : خلاص ما فيني شي

دخل محمد فدييييته طالع كيووت لابس كندوره بيضه و مغترينه و بيده سلاح ع قده يا صوبي و خاشمني فدييته يا ناس :$ .. شوي و دخلن بنتين وحده بعمر خمس سنوات و الثانيه بعمر محمد عرفت انهن بنات مايد و شما عندها بيبي عمره 3 شهور اما احلام اللي عرفته انها متزوجه من ست شهور .. تمو يالسات ويايه و وديمه شوي تتويع و شوي تنصحني و تهديني ..

شوي و صرخت وديمه : مااروم خلاص بربي شما شما اتصلي بمايد شمووو
خفت فوق خوفي امبيه اول مره اشوف وحده بها الحاله كلنا توترنا اتصلت شما فريلها سالم و خبرته يخبر مايد و طلعوا من الباب الخارجي و انا اسمع انينها ياربي خفت واايد خفت يمكن اعيش ها الدور فيوم من الايام !! و قبل ما ترجع شما اللي راحت ويا وديمه توصلها لسياره خبروني انه لازم انزل .. دارين عدلت مكياجي شويه و طلعت و انا ارجف من الخوف و سالفه وديمه و ترتني زياده يارب سترك !! بصيييييييح ><" ..

نزلت ع شعر مكتوب باسمي و اسم عبدالله كانت هديه من يوسف .. مشيت و انا راسمه ابتسامه ع شفاتي و صرخه وديمه لين احينه فراسي .. شفت بنات ما اعرفهم اظن من اهل عبدالله !! و شفت يدووه رحت حبيتها ع راسها و سمت عليه و ركبت الكوشه كان طاغي عليه اللون بطيخي و الرصاصي كان فخم و راقي وهادي شويه .. و اخيرا وصلت و يلست و من يلست يو البنات يلسمون عليه و احلام واقفه فوق راسي و تقولي هاي فلانه و هذيج علانه كلهن بنات عم و عمات و خوال و خالات عبدالله ماشاالله عايلتهم كبيره .. و يت يدووه تصورت ويايه و امايه مهره ..

يت شما سألتها : شو ستوى ع وديمه !!
شما يلست عندي و ابتسمت : لا تحاتين ان شالله ما عليها شر
احلام : عاد حرام ما ستانست
شما : مقدر و مكتوب ان شالله يوصل عبدالله بالسلامه
طالعته باستغراب , عبدالله وين سار عيل !!
احلام ضحكت : مايد حالف ان ياه ولد بيسمي عبدالله
نزلت راسي مستحيه منها و ابتسمت ان شالله يوصل البيبي بالسلامه : ليش ما عرفت شو فطبنها !!
احلام : لا اونه خلي مفاجاه

بعد نص ساعه قالو المعرس بيدخل .. دخل و وياه صقر , يوسف , منصور , نيهان , سعيد , سعود , عمي جاسم , عمي عيسى , عمي حمدان .. شوي و انقلب المكان لميدان كل الشباب يالس يولون و ابهرني يوسف مول ما توقعت انه عنده كل ها المواهب كان احسن واحد فيهم بيولته تخبل و منصوور ماسك ايد محمد و بيده الثاني ايول و محمد يول بسلاحه و سعيد و سعود ع تشابهم مسوين دوتيو نفس الحركات و اشوف البنات يأشرون عليهم ههه صار عندهم معجبين , اما صقر و نهيان حسيتهم مالهم فالسلاح يعني شوي يرقصون عشان خاطري و عمي حمدان شل البقعه بحركاته ..

خلاف انسحب الكل و تمينا يالسين بشكل هادي .. يت عمتيه ام مايد سلمت علينا و باركت لنا .. خلاف قصينا الكيكه و المراسيم الثانيه و حانت النهايه خلاص احينه و بنتهي .. مسك ايدي حسيت بكهربا تسري فجسمي كانت ايده اكبر عند ايدي و ادفا مشينا لفوق صوب الحجره ..

عبدالله : تعشي و بدلي باجي ع الطياره ساعتين ونص
هزت براسي و عيني ع الارض و ظهر .. بدلت الفستان بفستان بسيط حرير خفيف لونه رصاصي بكم واحد و مسحت دارين مكياجي وحطت لي مكياج خفيف و بسيط و فتحت شعري و رفعته بكلبس .. حاسبتها و سارت خلاف يت شيخه يابت العشى بس صدق ما كان لي نفس ما كلت بس شربت عصير برتقال معنها لحت عليه اكل بس ما كلت ..

طلعت نفس لما شفت يدووه يايه تسلم عليه وياها امايه مهره و منيره و خالتيه سلمت عليهم و انا اصيح لدرجه انه الكحل ساح طريت اني امسحه كله و ظهرت لما يت وقت الظهره و سلمت ع اخواني و خوالي و عمامي و هم يوصون عبدالله عليه ثم رحنا المطار و صقر ويانا .. قبل ما نركب الطياره وصلنا خبر ولاده وديمه اللي يابت عبدالله الصغيرون .. سلمت ع صقر بشوق كبير ما رمت اودره هذا الامان كيف اوده بها السهوله .. و ستسلمت و ركبت الطياره ويا عبدالله ..

كان الوضع جدا هادي انا اكتفت بدموع صامته و انا اتذكر كل شخص ودرته ع ارض البلاد .. ليش وافقت !! ليش وافقت اسافر دامي اني مااروم ليش وافقت .. اااه استغفر الله .. هدى الوضع فالطياره التفت بشويش اطالع عبدالله كان يالس بهدوء و يطالع جدامه بشرود .. تمينا فالطياره سبع ساعات لاعت جبدي حتى ما كلت شي فالطياره مافيني تنقلب معدتي و بعد ها السبع ساعات و ها التعب كله وصلنا لندن بالسلامه ع ساعه 6 الصبح بتوقيت لندن .. نزلنا و هو طول الوقت ماسك ايدي استلمنا الشنط و طلبنا تكسين عشان أغراضنا ..

من اربع او خمس سنين هب يايه لندن يتها مره سياحه فالصيف ويا اخواني حبيتها فالصيف كان الجو وقتها غرام مع لفحه بروده الله يعين فالشتا و نحن احينه ع ابواب الشتا تقريبا .. تميت اطالع الشوارع اللي فيها شويه ناس و بدوا يزيدون لما قربت الساعه ع السبع .. وقف التاكسي جدام فله طابعين تشابه الفلل اللي حذالها لونه ابيض .. نزلنا الشنط و دخلنها داخل و اول ما دخلنا كنا فالصاله كان الاثاث ابيض و سماوي اثاث اوربي .. و جدامنا باب المطبخ و ادراج المطبخ باللون الاسود و الابيض .. و ع يساري دري و ع يميني باب حمام .. صعدت فوق كان في ممر متوسط الحجم و عريض شويه ع يميني كانت حجره مأثثه بسرير لشخصين و الحجره كانت كبيره وفيها حمام و الحجرين الثانين فوسطهم حمام واحد منهم مكتب مأثث و الثانيه شرا الصاله الصغيره ..

دخلت الحجره الكبيره لما شفت عبدالله يحط الشنط عند باب .. سحبت شنطه صغيره لداخل و يلست ع الغنفه اللي فالحجره كانت الحجره باللون بني كاكاو و الابيض ..

بطل عبدالله شنطته و طلع ملابسه و قال بصغيه امر : رتبي كل ملابسي فالكبت
ودخل الحمام .. حسيت بحد كفخني ع ويهي !! ليش رمسني بها الطريقه و بعدين ما يحس انه تونا رادين من السفر و قبلها العرس !! عضيت ع شفايفي حسيت اني بصيح خفت من نبره صوته ليش جذا رمس !! فصخت عبايتي و نزلن دموعي , خوف و وحده خفت من ها الشي .. قمت سحبت شنطه كانو شنطتين كبار و بديت اصف ملابسه فالكبت و انا اكتم شهقاتي و مسحت دموعي لما فتح باب الحمام .. حسيت بحركته وراي ماادري شو يسوي !! كملت شغلي و انا ساكته و لما خصلت التفت حصلته راقد ع السرير بعمق .. قمت خذت لي لبس قطني مريح و رحت تسبحت كان الماي باااارد ياربي خلص كل الماي الحار ><" .. طريت اتسبح بالماي البارد ياربي احس ضلوعي تجمدت من بروده الماي وفوق الهذا الجو في بروده شوي .. لبست ملابسي بسرعه و انا ارتجف خلاف ظهرت و رحت تسدحت ع السرير بطرف اليمين ع حافه السرير و نمت من تعبي ..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

البارت الحادي عشر
( صدمتني )

وعيت من نومي مفزوعه و خفت اكثر لما شفته راقد و معقد حواجبه .. طلعت نفس احاول اهدي عمري قمت رحت اغسل ويهي و افرشي اسناني و لما طلعت انتبهت انه الساعه 4 العصر رحت بدلت ملابسي لبست بنطلون سكيني رصاصي و قميص كم طويل لونه اصفر عليه شويه رسمات من جدام .. طالعته و هو راقد و حواجبه ارتخت يمكن لانه كان تعبان عشان جذا رمسني !! يعني انا مثلا لما امرض دوم يكون مزاجي معكر و معاملتي زفت اكيد هو جذا لما يتعب !! لازم ما احكم بسرعه ..

نزلت تحت و دخلت المطبخ كان فاظي تماما .. لا اكل و لا حتى صحن واحد اووف يعني لازم اتريا يقووم روحي يوعانه .. طلعت من المطبخ استكشف البيت اكثر لاحظت انه شي باب ثاني فالمطبخ فرجعت دخلت المطبخ بس الباب كان مقفول فطلعت و رحت صوب الصاله يلست ع الغنفه طالعت الجدران اللي مغطايه بورق جدران باللون الابيض ويا نقوش بالسماوي حبيت اللون حسيته يبعث الراحه .. تميت يالسه نص ساعه و انا ملانه لين ما حسيت بحركه و صوت خطواط نازله من الدري طلعت نفس لما شفته و قف عند عتبه الدري يطالعني و يطالع البيت حولينه .. تجدم و يلس جدامي ع الطاوله توترت لقربه و ملامحه الجديه ..

عبدالله ربع ايده : احب اوضح كل شي ما احب يكون شي بدون توضيح لاني صريح و عن طريق ها الصراحه بنبي حياتنا
بلعت ريجي اي صراحه يتكلم عنها !! و ليش يتكلم بها الطريقه حسيت اني مجرمه جدام قاضي ينتظر حكم الاعدام ..
عبدالله : تعرفين اني ياي عشان اكمل دراستي ..
هزيت راسي بهيه
عبدالله : خليني اكون صريح ما تزوجتج عشان سواد عينج و لا لانه لي نيه زواج
بطلت عيوني بوسعن و بدت ايدي ترتجف
عبدالله : تزوجت لاني قررت اكمل دراستي فالخارج و ما حبيت اكون بروحي و خصوصا اني ما اروم ادبر عمري بروحي فامور البيت و غيره من ها الخرابيط .. فبتكونين انتي العامل المهم فها الموضوع يعني شغلتج تتطبخين و تنظفين و الامور الثانيه اللي متعلقه فالبيت و بدون عناد و لا حتى مجادله مالها معنى و بالتالي بتحصلين مني كل الاحترام و بعطيج مجال تكملين دراستج ما عندي مانع فها الموضوع ..

تجمعت الدموع فعيني ما تصورته بها المستوى من التفكير .. الانسان اللي رسمت له صوره ثانيه فمخيلتي انسان هادي رائع متفاهم محترم خجول .. و اسوء شي انه يكون جدي و عصبي بس هب وقح لهدرجه هو يالس يعبر لي بصريح العباره اني بكون خدامه عنده ..

وقفت و اشر باصبعي عليه : هي انت تراني بنت ناس هب ماخذني خدامه
وقف وصار قريب مني نزل اصبعي باصبعه بشويش : احترمي نفسج اذا تبين كل شي يستمر بشكل طبيعي امسكي لسانج و تسوين اللي ابيه منج ترى طلباتي هب تعجيزيه

اعرف بس يمكن لو قالها بطريقه اللطف او حتى نبههني بطريقه غير مباشره : اسمع جانك تباني خدامه احسلك رجعني بيت اهلي
عبدالله طنشني و مشى .. و لما فظى المكان نزلت دموعي لا ياربي شو ها اللي عايشته معقوله يالسه احلم !! لا اصحي يا ميره هذا هب حلم انتي ويا عبدالله اللي تزوجته البارحه و كان عرسكم و سافرتوا لندن و احينه يهنيج بصريح العباره .. كيف بكمل حياتي مع انسان محطيلي قدر خدامه عنده .. هذا اللي خوالي ارتاحوا له هذا اللي رحت تزهبت له و عشت الخوف عشانه هذا اللي صار ها العرس و الحشد الكبير عشان يحضرون زواجنا هذا اللي منيره تحسدني عليه !!

مسحت دموعي بسرعه لما سمعت صوت خطواطه حطيت ريل ع ريل و سند ايدي ع مسند الغنفه و لفيت ويهي عنه ..
عبدالله بهدوء : قومي بدلي بنروح نشتري اغراض حق المطبخ
بدون ما اطالعه : اجله باجر انا تعبانه من السفر
عبدالله بهدوء : ما يصير من وين بناكل يلا قومي
: قلتلك خليها باجر انا تعبانه و اذا ع الاكل المطاعم تارسه المكان
سمعته يتنفس بغضب : انزين قومي نروح لاي داهيه ناكل فيها

قمت رحت صوب الحجره فتحت شنطتي طلعت لي بنطلون جينز اسود و قميص ابيض رسمي فوق جاكيت قطني خفيف لنص الفخذ فيه حركه لونه اسود .. بدلت و لبست لي سكارف اسود و تعطرت و لبست كعب متوسط بربري و خذت شنطته بربري و طلعت نزلت تحت .. حصلت سيارتي و سيارته فالقاراج و ظهرنا بسيارته [ porsche panamera 2011 ] لونها ابيض سواقته كانت متوازنه تمينا ساكتين فالسياره اصلن احس فيني صيحه بعدني ما فرغت يعني فوق اني فغربه يطلع ها الانسان شي ثاني !! استغفر الله .. بدا الخوف يدخل قلبي و انا اتخيل شو بيسوي فيني !! بيخليني خدامه !! بيضربني !! بيسبني !! و مافي حد يحميني منه ..

تغدينا خلاف وقفنا جدام سوبر ماركت كبير , قال : يلا انزلي
: شو نسوي هني !!
عبدالله : بنتشرى حق البيت المطبخ فاظي
: اظت قلتلك اني تعبانه ردني البيت
عبدالله : هب رادج شو بتسوين بترجعين مشي !! يلا نزلي بنتشرى و بنظهر
: انا تعبانه ردني البيت
عبدالله : انا كل ما قلتلج شي قلتي تعبانه !! انزلي يلا

نزل بس ما تحركت من مكاني لما نفذ صبره يا فتح الباب و نزلي غصب وبقوه فاستسلمت و دخلت السوبر ماركت كان كبير وفي كل شي نحتاجه خذنا عرباتين اول شي شرينا الصحون و الاطقم و الجدور و غيره و بعده الاغذيه خذ منا الفره تقريبا ثلاث ساعات لانه في اكل طريت اني اقرى مكوناته .. رجعنا البيت و امرني ارتب الاغراض احينه و رتبتهم فالمطبخ بدون اي جدال لانه ادري بيغصبني و بعد الترتيب رحت الحجره و رتبت ملابسي فالكتب و انا احس عمري هلكانه خلاف سرت تسبحت و رقدت ..

،

حست بأيد توعيني بقوه و صوت انين فزيت لما استوعبت اني ع السرير فالغرفه ويا عبدالله كشرت .. رجع صوت الانين لفيت راسي شفت عبدالله فاتح نص عينه و معقد حواجبه و معرق و ايده ع ايدي ماسكه بقوه و يأن بصوت خفيف

: شفيك !!
عبدالله : شش لا ترفعين صوتج راسي راسي بنفجر
همست : تبي بندول !!
عبدالله : هيه
قمت سويت لها ريوق و طلعت فوق خليته ياكل غصب بس اللي فجعني انه طلع كل اللي كله فالحمام و لما طلع كان يتمايل و يتضرب الاشياء رحت مسكت ايده و رقدت ع السرير و طلب مني بندول قلتله انه لازم ياكل لانه طلع كل الي فمعدته رفض ياكل و تم ع صداعه و هو يأن .. امبيه ليكون هذا مريض او في شي

سألته بهمس : اول مره ها الصداع !!
عبدالله : لا
همست : شو تبا اسويلك !! اهمزلك راسك !!
عبدالله : يمكن يخف
قمت يلست عنده و حط راسه فحضني بديت اهمز له راسه و اقرى قراءن يمكن يخف ألمه مبين انه يتالم رحمته .. تميت اهمز له نص ساعه احس ايديه تخدرن وقفت و طالعته فتح عينه لما وقفت كان مبين انه بعد الالم ما راح

: راح !!
عبدالله : لا هاتي بندول يرحملي والديج
: لازم تاكل شي بيب لك فواكه احسن !!
عبدالله : اي شي
قمت نزلت تحت يبت تفاح و صحن و سجين و طلعت فوق بس قبل ما ادخل الحجره سالت عمري ليش يالسه اساعده و اسوي كل هذا !! ترى هو نفسه اللي اهاني البارحه و اعتبرني خدامه .. اذا هو ما عنده ضمير فانا ضميري يأنبني اذا ما ساعدته دخلت الحجره و بديت اقص له التفاح و ما قدر ياكل الا نصه و عطيه حبتين بندول .. رحت تسدحت ع السرير وانا دايخه ابي ارقد و شوي شوي رقدت و هو بين فتره و فتره يأن من الالم ..

،

فتحت عيني حسيت اني شبعت رقاد تمغط .. شدي صوت الانين التفت حصلته ع حاله ياربي هذا شو بلاه شو سالفه ها الصداع !! سالته قالي انه بعد يعور و ما خف و يحس بغثيان و ما يشوف عدل و الاصوات تزعجه حتى الضوو .. خفت شو ها الاعراض ما يشوف !! اخاف ايه شي .. رديت سالته اذا هاذي اول مره قال لا بين فتره و فتره اتيله ها الاعراض بس ها الايام زادت عليه ..

: لازم اوديك الطبيب
عبدالله : متعود
: هب زين عبدالله خليهم يسون لك تخطيط للمخ
عبدالله : مافيني شي ..

سكت عنه سالته اذا يوعان قال يبا تفاح عشان ياخذ بندول عطيته و خذ البندول .. وانا رحت سويت لي شي بسيط كانت الساعه 6 المغرب رحت صليت الصلوات اللي فاتتني و تميت يالسه تحت احس قلبي يعورني لما اسمعه يأن و هب راضي نروح المستشفى هو اللي يتويع هب انا برايه خلي يتحمل .. طالعت التلفزيون بس مافي شي شدني تذكرت غرفه المكتب اللي فوق قمت ابي اشوف شو فيها اذكر اني شفت رفوف يمكن حط فيها كتب او اي شي ع اقل اروح ها الملل .. دخلت حصلت واحد من الرفوف مليان كتب رحت اشوفهم .. كانوا كتب عن القانون و اشياء تخص القانون و حصلت كتب لشعراء قدم بصراحه شدني رحت يلست ع الكرسي اللي ورى المكتب و فتحت ع اول صفحه و بديت اقرى سيره الشاعر و اشعاره و اكثر الاشعار غزل !! غزل !! عيل ليش جي يعاملني يمكن يحب وحده ثانيه !! انزين شحقى ما خذها ليكون وضعه مثل وضع ياسر معاي !!

،

ساعه 3 الفير بتوقيت الامارت فاحدى مستشفى دبي .. ماشي فالممر و بيده كوب قهوه و يمشي على مهله مل من القعده فالمكتب و الكفتيريا .. قعد يدور ع زميله ابراهيم بس ما حصله توقع عنده حاله او شي من ها القبيل سمع صوت الاسعاف كان عند البوابه حط كوبه عند الكاوتير و ركض ويا الممريضن لغرفه العمليات و طلب د. وائل .. ما قدرت يشوف شكل الشخص لانه ملطخ بالدم

الممرضه : ضربه قويه فالراس مسبب ارجاج فالمخ قوي و كتف الايسر مكسور و جروح طفيفه و بسطيه فالوجه
سلطان : في نزيف فالمخ لازم نوقف بسرعه وين د. وائل
بدا سلطان بالعمليه و دخل د. وائل و اهتم بكتف الشخص و جروحه الثاني و سلطان يحاول يوقف النزيف اللي زايد عن حده و طلب مساعده د. وائل خذ وقف منهم وايد لين ما وقفو النزيف و خيطوا الجرح بس اللي فاجأهم وقف نبض المريض و بسرعه يابوا جهاز الصدمات الكهربائيه و بدا يصدمونه بالكهربا عشان نبضه يرجع .. مره .. مرتين .. ثلاثه لين ما رجع .. حمدو ربهم انه ما مات و جبسوا كتفه و خيطوا جروحه .. لما خلص سلطان القى اخر نظره ع راسه لكن . . . انصدم من شاف المريض جدامه

د. وائل : سلطان بلاك يلا بننقل المرض للعنايه
سلطان همس : يـ .. ياسر !!
د. وائل : تعرفه !!

انربط لسانه لو كان يعرف انه المريض ولد عمه من الاول جان ما قدر يحط ايده عليه .. حالته صعبه بعد ما طلع من مرحله الخطر نقلوه للعنايه المشدده ولازم يتريون 24 ساعه .. و احتمال يطلع باضرار لانه الارتجاج اللي صار كان قوي احتمال يسبب له فقد فالذاكره او تشويش و فقد بعض من الذاكره .. شو بيقولهم كيف يواجهه عمه !! كان متعود يقول لاهالي المرضى عن حاله مريضهم بس المريض ولد عمه .. يلس ع الكرسي اللي فالممر بعد ما طلب منهم انه ما يخبرون اهله لمعرفته فيه

د. وائل : اذكر الله ان شالله ما عليه شر
سلطان : لا اله الا الله , بتقص عليه !! انا اللي خيط له راسه و وقفت النزيف وائل احتمال يفقد الذاكره
د . وائل : قلتها احتمال و ان شالله ما يصيير شي سئ ادعي ربك و خبر الاهل خليهم يدعوله ..

،

وعيت لصلاه الفير وصليت و هو بعده صاحي و يأن .. الشي اللي يصير يخوف و هب طبيعي خفت ليكون عنده ورم او الخبث استغفر الله بلاني افاول ع الريال .. ها المره لازم اوديه المستشفى هب عشانه عشاني مالي غيره هني بها الغربه .. رحت له و تميت معانده الا يقوم نروح الدكتور . ساعدته يبدل و انا ويههي صار علبه اللوان و هو دايخ و مافي حيل يسوي شي و انا بدلت بسرعه و مسكته شوي شوي و نزلنا تحت ركبته سيارتي و ركبت .. الوهقه اني ما اعرف وين اسير !! مشيت شويه الشارع و سالت و الحمدالله دلوني ع مستشفى كبير .. دخلت و انا ساحبته وياي حسيه صار يقدر يسندر عمره بس يقول انه نظره مشوش ..

تمينا نتريا لين ما اي دوره و هو ساند راسه ع اليدار .. فجأه ضرب راسه ع اليدار بشكل متكرر لدرجه اني خفت و حطيت ايدي ورى راسه .. قام يعصب من الالم انا لو بداله بفجر فعمري والله حاسه به الصداع شي يصرع .. لما وصل دورنا دخلنا عند الدكتور اللي بدا يوجه السؤال لعبدالله كان يجاوب بشكل مختصر فطر الدكتور يكلمني

: يشعر بالغثيان و تقيأ بالامس و اخذ مسكنات و لم تفد معه
الدكتور : هل لديه تشوش فالنظر و الاعصاب !!
: فالنظر نعم كررها عده مرات و الاعصاب !! " التفت له " كان ان يفقد اعصابه قبل قليل
الدكتور سأله : منذ متى و انت تشعر بهذا النوع من الصداع !!
عبدالله سكت شوي بعد قال : منذ خمست شهور
الدكتور : سأعطيك مسكن و ستتعرض لبعض الفحوصات و نتأكد
بلعت ريجي خايفه من الاجابه : دكتور ما الذي تتوقعه !
الدكتور : ربما صداع نصفي او شقيقه او ربما ورم سنتأكد عبر التحاليل

خفت لما قال ورم طالعته سالت عمري .. ليش خايفه عليك انا !! نافخت و قمنا ويا الدكتور اللي نقله لحجره و بدا التحاليل و سوا له اشعه و غيره و غيره .. و اخر شي عطو المسكن بعد ربع ساعه استرخى تماما و رقد .. قال الدكتور انه عادي نظهر بس رقد ففضلت انه يكمل نومه صارله يوم كامل يعاني .. طالعته كان انسان مسالم هادي جدا ابتسمت بألم ياريت تكون جذا معاي .. حاولت اتذكر يمكن عبدالله مر عليه فحياتي يمكن سويت له شي بدون قصد !! لكن ما فلحت عبدالله بعمري ما شفته فحياتي ليش حاقد علي ها الكثر !! تنهد بضيج ياربي شو اللي مخبتلي اياه الايام ويا عبدالله .. ضحكت بسخريه هذا اكبر غموض اكبر من غموض صقر و الهدايا و المجهول .. ها الغموض يخوف بشكل قاتل .. قطع عليه سرحاني رنه فوني طلعته من الشنطه و رديت بسرعه كان صقر .. قمت طلعت من الحجره

صقر : مشغوله !!
: لا
صقر : عيل شبلاج بلاه صوتج هب مطمني !!
: مافيني شي .. عبدالله فالمستشفى
صقر بدهشه : مستشفى !! شو ستوى به
تنهدت بضيج و علقت الدمعه فعيني : صقر خايفه انا بروحي
صقر : شو بروحج !! عبدالله شفيه
: مااعرف الدكتور يقول " صحت "
صقر تراجني : ارمسي الله يخليج شفيه شو يقول الدكتور !!
تكلمت بخنقه : مااعرف يمكن ورم او خبيث ماادري يمكن شي ثاني
صقر : اعوذ بالله .. يا بنتي فهميني شوي شوي
شهقت : راسه يعوره وديته المستشفى و يالسين نتريا الفحوصات ماادري شفيه " شهقت " خايفه اتم بروحي هني
صقر : تعوذي من بليس ان شالله ما عليه شر يمكن صداع و يروح
: لا هب صداع عادي
صقر : لا حول و لا قوه الا بالله .. تبيني احجز ايج !!
مسحت دموعي وانا اشوف الناس طالعني و يشفقون عليه : لا ماله داعي .. لما تتطلع النتيجه بخبرك
صقر : اتريا النتيجه طمنيني
: ان شالله .. شخبارها يدووه !!
صقر : بخير الحمدالله متولها عليج بس ماابيها ترمسج و انتي بها الحال بتخاف روحها كل شوي تردد انها متندمه خلتج تسافرين
: كل شي قسمه و نصيب و هذا نصيبي من الحياه
صقر : شها اللغز !! لا تحاتين عبدالله ما عليه شر ان شالله
تنهدت بضيج : ان شالله .. انا بسكر احينه
صقر : ع راحتج ربي يحفظج
: و يحفظك سلم
صقر : يبلغ ..

سكرت .. يتني حرمه يلست عندي رمستني سالتني ليش اصيح خبرتها انه ريلي تعبان .. فالبدايه انصدمت لاني متزوجه بس خبرتها اني من الامارات هب من هني .. خلاف قمت دخلت الحجره كان راقد و مرتخي تماما رحت يلست ع الكرسي و انا متوتره اتريا تحاليل ان شالله تكون سليمه و يكون صداع ما يخوف ..

تميت يالسه ساعتين و اكثر اتريا التحاليل .. تاخروا و قلبي يدق طبول شو بسوي اذا . . . استغفر الله .. تميت اتمشى فالحجره رايحه رداه و رداه رايحه و انقع اصابعي و اللعب فظفوري لدرجه اني كسرت واحد منهم شي يوتر .. و اخيرا دخل الدكتور طالعني وابتسم ارتحت لابتسامته ان شالله مافي شي جايد

الدكتور : لا تقلقي انه يعاني من الشقيقه
: الحمدالله اذا ليس شيئا خطيرا !
الدكتور : لا ابدا انه نوع من انواع الصداع يتولد من الارق و التعب ساكتب له بعض الادويه يتناولها عند بدا الصداع و عليه الاسترخاء اثناء نوبات الصداع انه يتسوى مع الصداعي النصفي تقريبا و مع العلاج تخف النوبات و لكن لن يتخلص منها للاسف
ابتسمت : شكرا دكتور
الدكتور ابتسم : هذا واجبي ياانسه

تميت يالسه اتريا قوم و طول نام له خمس ساعات و قام طالعني
عبدالله : ليش ما وعيتيني !!
وقفت : كنت تعبان مانمت يوم كامل ما حبيت اوعيك
عبدالله : خلينا نظهر
ستغربت ليش انه ما سال : ما تبي تعرف شو قال الدكتور !!
طالعني و سكت
: تعاني من الشقيقه مافي شي جايد و عطاك ادويه تاخذهم لما يبا الصداع
لبس جوتيه : يعني ما في شي يلا ييتنا اصلن ماله داعي

رفعت حواجبي ما يعرف يشكر !! ع اقل ييتنا خففت عنه الصداع و راح الالم .. مشى جدامي بدون ما يتاكد اذا كنت ورى و لا لا لما طلعت من المستشفى وقف يطالعني فمشيت صوب سيارتي طلعت مفتاح السياره لكن ايد عريضه سحبت عني المفتاح و ركبت مكان السايق صدق قليل ذوق .. لفيت حول السياره و ركبت ينبه و رجعنا البيت و اول ما دخلنا امرني

عبدالله : سوي الغدا يوعان
فصخت شيلتي و فريت شنطتي و كعبي ع الغنفه مشيت حافيه لين المطبخ و سكرت الباب عشان ما تتطلع الريحه .. بديت اسوي الغدا اللي كان عباره عن عيش و صالونه دياي خذت ساعه و نص تقريبا و قصيت السلطه .. لما خلصت طلعت شفته يالس فالصاله

: الغدا جاهز احطه احينه !!
عبدالله : هيه

رحت رتبت السفره و حطيت كل شي ع الطاوله و ناديته و يلست .. حسيت به واقف حذالي طالعته
عبدالله : منو طلب منج تسوين عيش و صالونه !!
رفعت حواجبي : محد طلب مني انا سويت
عبدالله : و ستأذنتي قبل ما تسوين !!
: ما اظن انه لازم استأذن
عبدالله حط ايده ع راسه و مسح ع شعري : ميره !!
: همم !!
فجاه شد شعري حسيت بجلع مخي وقال بصوت مستفز : ان سويتي شي بدون علمي يا ميره ياويلج
سكرت عيوني من شده لشعري : اذا ع الاكل كيفي اللي اشتيه بسوي ما عليه منك تبا كل ما تبا " حسيت به يشد اكثر " روح دق راسك بالطوفه

فجاه حط ايده ع جتفي و سحبني و وقفني جدام الجدار
قرب مني اكثر حسيت بانفاسه : شو رايج انتي دقين راسك بالطوفه
شهقت ليكون بيضرب راسي بالطوفه حاولت اني اشل ايده عندي لكنه اقوى
عبدالله : ميره لا تعاندين احسلج ترى والله ما بيردني شي عنج
صرخت : شو بتسوي بتضربني !! عادي ما يهمني اضرب سو اللي تبا هب خايفه منك ياي تعرض عضلاتك عليه

ما حسيت الا و هو فرني ع الجدار بقوه و طحت ع الارض حسيت بالم فراسي حطيت ايدي ع راسي من الالم .. نذل وقح ها مريض مريض شقايل يسوي بي جذا متخلف و الله ما اسكت له .. وقفت شفته واقف عند الثلاجه طلع ثلج رحت مشيت صوبه بخطواط سريعه مديت ايدي ع جتفه دزيته بس ما تحرك .. طالعني و ابتسم ابتسامه سخريه

عبدالله : احينه انتي تبين تضربيني !! شوفي نفسج و شوفيني يا مدام
: مينون انته مينون غبي كيف درني جذا ع الجدار و الله ما اسكت لك
حسيت بغضب كسحني و ما اشوف شي جدامي غيره هو رحت بكل جنون صوب الصحون اللي ع الطاوله مسكت واحد و فريته عليه بس شكله انتبه فنزل بسرعه و رديت خذت الصحن الثاني و فريته و تفاداه .. ها المره يبت الحواشيق و الشوك لكنه كان اسرع مسك ايدي

عبدالله : تخبلتي
تطالعته بتحدي : هيه تخبلت

سحبني بقوه و انا احاول افج ايدي عنه بس مع بنيه جسمه ما اقدر اسوي شي صعدني فوق لحجرتنا و فرني داخل و طلع و قفل الباب علي !! قفل الباب !! رحت صوب الباب تميت ادقه و اسبه و اطالبه يفتح الباب لكنه ما فتح تعبت و يلست عند الباب حسيت بألم فيبهتي قمت رحت صوب التسريحه شفت عمري فالمرايه كان محمر و منتفخ شوي الحقير شوهلي ويهي ..

تميت محبوسه فالحجره لين وقت العشا سمعت صوت المفتاح يدخل فقفل الباب ركضت صوب الابجوره الشي الوحيد اللي طرى فبالي اني افره عليه ان شالله اصوب عدل و اي ع جبهته و تنفخ و يتشوه الغبي .. من فتح الباب سحبت الابجور و بسبب غبائي حاولت اشده ما انشد لاني نسيت اظهر الفيش من الكهرربا فلحق عليه و مسك الابجوره

عبدالله : تخبلتي تكسرين اثاث البيت علي
: هيه هيه تخبلت تخبلت
حط الابجوره الطاوله و ايده لين احينه ماسكه ايدي بقوه .. حط ايده الثانيه ع ظهري ولصقني فيه : اووه انفخت كنت بحطليلج ثلج بس بديتي الحرب
قالها و هو يتمصخر : وخر عني
عبدالله : حلالي كيفي
: انا خدامتك مثل ما قلت فبعد عني
عبدالله : ههه كلام انتي الفتيه انا ما قلت خدامه بس ابيج تعتنين فيني
حطيت ايدي ع صدره احول ابعده عني : لااا مصدق بعد وخرررررر

وخر عندي لكنه سحبني من ايدي لتحت لين ما وصلنا المطبخ
عبدالله : سوي عشا انا يوعان بفضلج ما تغديت
تخصرت : ما بسوي روح كل فالمطعم
عبدالله طالع خصري فاعتدلت ابتسمت بسخريه : انتي بتسوين عشاي و ابي معكرونه
: ما اعرف اسوي
عبدالله وقف : ميره لا تحديني ع شي ماابي اسويه
: سوي اللي تبيه
عبدالله : متاكده !!
خفت بصراحه لكني ما ظهرت ها الشي له : هيه متاكده

تقدم خطوه و انا رجعت خطوتين و رجع تقدم خطوه و انا ارجع لورى لين ما ضربت بالجدار كنت بشرد لكنه كان اسرع مسكني و لصقني بالجدار و قرب بدت انفاسه تضرب فويهي : ميره اتقي شري احسلج سوي العشا و انتي ساكته صدقني ما ودي اضربج بس انتي تستفزيني بعمري ما مديت ايدي ع حرمه لكني شكلي كسرت ها القاعده بسبت عنادج و استفزازج


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


البارت الثاني عشر
( لعبه )

ها اليومين ما صارت حروب طاحنا مبينا بس نظرات الشرار ما اختفت من عيونا .. صار استفزازي اكثر و يتمضخر عليه كل شوي خصوصا ع لبسي .. الغبي يباني البس قصير و اتفنن جدامي و اتمخطر و الله نجوم السما اقرب له .. صرت البس كل شي طويل و وسيع حتى شعري ما افرده .. شفته واقف عند باب اللي فيه ملابسي يبي ييفتحه رحت بسرعه و رفست الباب بريلي

: هي انت وخري عن ملابسي
عبدالله رفع حاجب : حرام اشوفهم !! ابي البسج شي ع ذوقي بدال ها اللي لابسته
وقفت جدامه و لصقت ظهري لباب الكبت : ما يخصك فلبسي اللبس اللي ابيه البسه هب انا خدامتك شو تبا فزينتي
عبدالله : لا تقولين خدامتي انتي هب خدامه هني
: عيل شو تمسي طلبك و لا ما قدرت تمسك عمرك !! يلا خوز عن كبتي
عبدالله قرب انحنى عشان يتساوى طوله لطولي : لا تنسين يا مدام لي حقوق و باخذها
عصبت و انحرجت منه : مالك شي عندي
عبدالله ابتسم بخبث : تعرفين انه هذا ما يرضي ربي
عضيت ع شفايفي : عيل اللي تسوي يرضي ربي !!
عبدالله وقف عدل : ما سويت شي انتي لسانج طويل يباله قص

فجأه انهنى عليه و بسرعه البرق سوى اللي براسسه و انا متصنمه مثل الحجر طلعت عيوني من اللي سوى .. لما حسيت بالوضع دزيته بالقو عني كنت بسبه بلعنه لكن لساني انربط شلت بعمري و طلعت من الحجره احس ويهي صار ناااار من الاحراج .. ياربي ليش سوى جذا بس انا حلاله هيه يحق له ياخذ حقوقه كامله بس هب قبل ما يستسمح مني و يتاسف هيه و الله برويك بكون شي يمنع اللمس فقط للنظر هههه والله لعذبك يا عبود و بطلع عيونك ..

: ابي اغراضك حق الرسم اربع ايام و ببدا دراسه
عبدالله تنهد : اسمعي من يوم ساير انتي تقضين مشاويرج
: انزين ورني وين السوق و انتهى
عبدالله : باجر
بعناد : احين باجر هب فاظيه
عبدالله بسخريه : ليش شو عندج !!
ضحكت : عندي اشغال بيت و اهتمام بطفل بيصك الثلاثين
ضحك بصوت عالي : ضحكتيني بصراحه زين تعرفين شغلج بس انا من باجر ببدا دوام يعني نص اليوم ما بتشوفيني
: دوام شوه !! الجامعه بعدها ما بدت !!
عبدالله : الوالد عنده شركه هني و بمسك فرعها
: انزين يلا ظهرني
عبدالله : انا لله و انا اليه لراجعون صكيتي راسي شيلي سيارتج و سيري اسالي وين طرف الاسواق

قمت بتحدي رحت فوق و بدلت ملابسي لبست بنطلون جينز سكيني اسود و تيشرت احمر ساده نص كم و فوقه جاكيت رسمي لونه اسود سكرت فصمه وحده و لبست شيلتي و تعطرت و لبست كعب اسود و خذت شنطتي و مفتاح سيارتي نزلت تحت مشيت جدامه و انا العب بفتاح السياره .. بس حسيت الباب يبتعد عني و ايد قويه ماسكه ايدي فرني ع الغنفه بقوه

صرخت : انت شبلاك ع الضرب
عبدالله : بكيف ابوج تطلعين
: توك تقول انتي قضي مشاوريك و لا انت ما ترسى ع شور واحد !!
عبدالله : وانتي صدقتني !! يلسي مكانح قلتلج باجر
وقفت : و انا ابا اليوم من يوم من ينا و انت حابسني غير انه بارحه سرنا الجامعه و سجلتني
عبدالله : تعودي انا هب صاحب مشاوير فاظيه

،

وعده انه يودي الدكان بعد صلاه العصر .. غير ملابسه و راح يدور ع محمد عشان ياخذه و ياخذ واحد من التوأم وياها .. طلعوا من البيت و محمد متحمس و مستعيل من كم يوم يحن يبا الدكان و منصور مانعه من ها السوالف بس فالاسبوع مره .. شافه طلع من باب الحوي و يزاقر فيه يبا يركض وياه

منصور : حمود تعالي بنسير بالسياره
محمد : نا نا يلا يلا سرعه سرعه
منصور : انزين تعال خوز عن الشارع ياولد

عطى مفتاح السياره لسعيد عشان يشغل السياره و راح صوب محمد يشله لكن شد انتبه صوت سياره ماشيه التفت ع سياره كانت فمكانها .. على طول عقله اشتغل و ركض لمحمد و هو يصرخ فيه
منصور : خوز عن الشارع محممممد

و بسرعه حضن محمد و انحنى ع ارض و دفن محمد فحضنه .. حس بشي مثل الصخر ضرب ع جتبه طيحه ع الارض و محمد فحضنه حس بألم يقطع عروقه يحس بسجاجين فجتفه حاول ياخذ نفس و حاول و حاول و حاول .. سعيد تخبل و زقر نهيان اللي كان فالصاله و اتصلو فالاسعاف .. ماشي نزيف بس منصور يتويع و محمد يصيح فحضنه

محمد بصياح : بابا .. نا نا .. بابا
نهيان سحب محمد بالقو عن منصور و دخله الصاله
مهره : بلاه يصيح
نهيان يحاول يدخل محمد : وخري من هني
محمد يصيح : باااباااااا باابااااا
مهره : وين منصور ليش ودره
نهيان : حادث بسيط
مهره بفرع : شحادثه شو ستوى !!

نهيان ما عطاها مجال ظهر بسرعه يبي يطمن انه منصور لين احينه صاحي بس حصله راقد فنص الشارع و ايده ع جتفه مرتخيه و التوأم يحاول يوعونه و مهره واقفه عند باب الحوي تصيح و محمد بيدها يصيح ينادي ابوه .. يت الاسعاف و شلته و كان لين احينه عايش

،

فتح باب حجرتها و دخله و تسدح ع سريرها .. يحاول يقاوم و يقاوم يمكن ريحتها تقويه يمكن طيفها يزوره او حتى يسمع صوتها بس الوقت متاخر شد ع السرير بقوه و دفن ويهه فمخدتها و يشم ريحتها اكثر و اكثر و اكثر .. يأن بوجع ليش هو يتحمل اغلاط غيره ليش الناس حوله يغلطون و هو ينظف وراهم !! ليش كلن ما يتحمل ذنوبه لييشش !! ضرب بقوه ع السرير .. مره و مرتين و ثلاث يمكن يشفي غليله يمكن الوجع يروح ..

صقر :آآآآآآآآآآآآآآه

،

احس بيد تهزني بقوه و صوت غبي ينادي باسمي لفيت الصوب الثاني فيه رقاد بعدني ما شبعت لكنه مصر يوعيني .. علك الموت يا عبدالله اوووف

عبدالله : قومي حشى رقاد اهل الكهف قومي
: شو شو شو طفت بي شو تبا
عبدالله : قومي سويلي يروق بروح الشركه
لفيت الصوب الثاني : روح في حد زاخنك
عبدالله : قومي سويلي شي اكله يا بنت قومي
ما رديت عليه خله ياكل فالشركه يسوي اي شي انا تعبانه
حسيت به يلس ع السرير ملاصق ظهري توترت بس طنشت .. حسيت بانفاسه تضرب خدي اهني ما رمت اطنش فزيت و من توتري و خوفي طيحت عمري من السرير و ما سمعت الا صوت ضحكاته عاليه فالحجره

عبدالله غمز لي : عرفت نقطه ضعفج يا الفصعونه يلا قومي بيج شي اخس يلا
نافخت رحت غسلت ويهي و رحت اسوي له ريوق كامل و لما خلصت رحت فوق و خبرته انه الريوق جاهز و تسدحت ع السرير ابي ارقد مره ثانيه بس النوم طار بسبته .. سكرت عيني و غطيت عمري عدل ابي ارقد بس الرقاد طار خله يظهر من البيت و قبل ما ابتسم انرش عليه ماي بارد شهقت

عبدالله : قومي تريقي وياي حرمه ع الفاظي
طالعته بعصبيه : غبي انت غبي فها البرد تصب عليه ماي يا غبي
عبدالله مسك ايدي وسحبني : قومي يلا تريقي ويايه

سحبني وياه تحت و يلست ع الكرسي غصب و ويهي و نص شعري ماي احس بالبرد .. غصبني اكل و كلت اول ما حطيت لقمه فحلجي حسيت بيوع فكلت بشهيه و شربت الجاي و هو قام و طلع و قفل الباب ورى .. وقفت فجاه عطست ثلاث مرات ورى بعض سبيت عبدالله سب و رحت فوق تسبحت و بدلت لبست شي ثقيل حسيت برد .. مسكت فوني كنت بتصل فامايه مهره بس تذكرت الوقت بعده عندهم ليل فرق بينا و بينهم اربع ساعات .. تميت يالسه متملله قمت رحت المكتب اللي فوق دخلت حصلته مثل ما هو بس في شي زايد لاب توب .. رحت يلست ع الاب و فتحته و انا شاقه الحلج وناسه في شي يونس هني بس خابت كل ظنوني لما طلب الرقم السري .. همممم شو الرقم السري !! كتبت اسمه .. غلط .. كتبت رقم فونه .. غلط .. كتبت اسم عايلته .. غلط .. و بشكل غبي كتبت اسمي و المصيبه انه فتح !!!!!!!!!!

الف علامه استفهام ع راسي ليش حاط اسمي رقمه السري !! يلا هب مهم بديت اتصفح النت و انا مستانسه فتحت مواقع الازياء شفت شو عندهم من يديد معنه ملابسي يديه بعدني ما لبست ربعها حتى بس عيبني كم جاكيت شكله كيوت و حلوو كنت بطلبه بس ما عندي بريد هني !! بسال عبدالله اكيد الشركه عندها بريد بعطيهم اياه بعد ما اخذ العنوان و رقم البريد .. المهم كملت دواره فالنت لين الساعه 12 خلاف قمت سويت الغدا .. سويت سلطه رومانيه و ستيك لحم لما خلصت رحت تسبحت و بدلت حسيت بالبروده تزيد عليه و اعطس وايد ليكون بسخن كله من ها الغبي .. صدق بديت اتعب رحت تسدحت ع السرير ياني خمول من البرد تغطيت عدل و سكرت عيني و بدون ما احس رقدت ..

،

دخل البيت شم ريحه ستيك ابتسم لانها بدت تفهم الدرس .. حس بهدوء غريب بالعاده لما يكون موجود تبثت حضورها و عنادها يكون موجود لكن المكان هادي بدونها !! سيارتها برع كان شاك انها بتظهر بدون علمه لكن سيارتها فالقاراج !! صعد فوق و دخل الحجره شافها راقده و متغطيه عدل و شعرها مغطي ويها و المخده .. تجدم و فصخ جوتيه و ابتسم بخبث فصخ جاكيته و تسدح عندها يعررف انها ما بتصحى بسبت نومها الثقيل .. مد ايده و مسح ع شعرها و شم ريحته لصق فيها اكثر قرب شفاته لخدها و باسها بهدوء لكنه انلسع من حرارتها بعد عنها الغطى و حط ايده ع يبهتها و رقبتها و خدها يبي يتاكد ..

راح الحمام فتح الماي و ترس البانيو و طلع شلها بين ايدينه و دخل فيها الحمام يبي يخف حرارتها اول شي بغطسها فالماي البارد و بعده بيحط لها كمادات بارده و بعده دوا .. شوي شوي نزلها و من حط نص جسمها فالماي قامت و صرخت

ميره : شووو هااااااااااااااا
عبدالله داخل كلها فالماي
ميره صرخت : طلعني طلعني

مسكت رقبته عدل حس انها بخنقه لكن ما سمع منها سحب ايده منه و مسك ايدها و غطس راسها فالماي .. طلعها بعد ربع ساعه من الصراخ حتى شمخته و ضربته لف عليها روب الحمام و طلعها سدحها ع السرير

عبدالله : بدلي ملابسج بروح ايب كمادات بارده
ميره : ما لك خص فيني يا الغبي كله بسبتك يا متخلف

،

طلع بعد ما تهاوشتنا .. بغا يغرقني الغبي زين اني قمت اونه يبا يداويني هذا يبا حد يخدمه هب هو يخدمني .. بدلت ملابسي و نشفت شعري و نزلت تحت كان يالس يتغدا رحت يلست و تغديت و غسلت الصحون و خذت مسكن و رديت رقدت ..

،

وعيت ع ايد تهزني فتحت عيني كان الضو ياي من ورى الستاره ركزت عدل شفته يالس ع السرير و يوعيني بصوت هادي قمت تسبحت بماي بارد عشان الحراره و نزلت تحت سويت ريوق و تريقتنا عطاني ادويه قال انه الدكتور وصفهم لي !! بس انا ما رحت المستشفى !! يمكن وداني و انا راقده .. خذت الادويه و طلع راح الشركه تميت يالس متنحه مالي خلق لشي موول تميت جذا متنحه لين ما رن فوني كان خالي يوسف ..

: الوو
يوسف : اوه اوه ليكون اثر عليج جو لندن
: ههه هييييه اثر
يوسف : سلامات ما تشوفين شر
: الشر مايك .. شحالك !!
يوسف : بخير الحمدالله بس مشتاقين والله البيت بلياج ما يسوى شي
ابتسمت : حتى انا شتقتلكم شخباره صقر و يدووه !!
يوسف تنهد : صقر حالته ما تسر مول
: ليش بلاه !!
يوسف : ماادري عنه من خطب و هو قالب
: خطب متى !! و منو !!
يوسف : خطبنا له اول امس و منو بنت ناس و اوادم منو بعد !! بس هو يعرف عايلتهم و يقول ناس زينين
اكيد مييثاا ><" : انزين شرب !!
يوسف : هيه البارحه توقعت لما شفت حالته ما تسر ما ادري متى بودر حاولت اكلمه لكنه رفض يفتح الموضوع
: هو حوليك !!
يوسف : اول شي رمسي امايه خلاف رمسيه تري شوي

ثواني وياني صوتها : هلا بنيتيه شحالج اميه !!
: بخيييير يالغاليه انت شحالج طمنيني عن صحتج !!
بدووه : بخير الحمدالله .. بلاه صوتج فديتج
: مافيني شي بس سخونه مرضانه شوي
يدووه : اميه الله يخليج ديري بالج ع عمرج دفي عمرج زين البسي شي ثجيل و كلي عدل فديتج
: لا توصين يالغاليه
يدووه : و عبدالله شخباره !!
: بخير الحمدالله
يدووه : مرتاحه !!
: لا تحاتيني يدووه انا بخير .. صقر عندج يدووه !!
يدووه : هيه هاذو يا سلمي ع عبدالله
: يبلغ

و ثواني وصلني صوته تعبان : مرحبا
: مرحبيتن شحالك !!
صقر تنهد : خطبتها ميره
: ليش جذا تسوي بعمرك !! هي مستانسه و نافخه عمرها و انت هني مضايقج .. و شحقه تشرب
صقر : قاومت بس ما قدرت حسيت راسي عورني و محتاج اشرب
: محتاج !!! صقر انت مستوعب كلامك والله خايفه عليك من ها الشرب
صقر : اتفقنا انا وياها ست شهور و بطلقها
: اللي تبي سوي ما اظن لي اهميه عندك عشان تقولي بكل ها
صقر : منو قال !!
حسيت بغصه : لو لي اهميه عندك جان ما شربت و لا دمرت نفسك شرب و تدخين لين متى
صقر : انتي مريضه اعرف و ما بلومج ع اللي قلتيه
نزلن دموعي : لا هب مريضه مافيني شي انت المريض انت المفروض تتعالج هب انا

سكرت فويهه من غيضي منه خله يعرف اني هني خايفه عليه و هو و لا همه .. اللي يهمه يشرب و يفر راسه و ينسى لساعات شو بيستفيد ! تم يدق عليه كمن مره بس ما رديت حسيت بتعب فتسدحت ع الغنفه بس ما ياني نوم تميت اصيح اخاف صقر يضيع عمره باللي يسوي .. ودي اروح انهي ميثا من حياته و اقولها تبتعد و دور لها ع شخص ثاني يستر عليها ..

بعد فتره سمعت صوت الباب قمت رحت المطبخ بديت اسوي الغدا .. سويت معكرونه بالبشميل و سويت سلطه و خلال ساعه خلصت .. يلسنا تغدينا بدون كلمه و خذت دواي خلاف رحت فوق تسدحت ع السرير بتعب بس ما ياني رقاد .. تميت ع ها الحاله لساعتين و اكثر يمكن .. شفته دخل الحجره و طالعني

عبدالله : ما تبين تظهرين !!
قعدت حبيت فكره اني اظهر ابي اغير الجو هزيت راسي بهيه و قمت طلعت لي ثياب و رحت بدلت فالحمام و لبست جاكيت و لبست نعال مسطح و خذت شنطتي و طلعنا رحنا صوب الاسواق كنت قاصده محل يبع ادوات الرسم بعد ما سالنا حصلنا المحل .. اشتريت كل شي يخص الرسم .. اقترح نقعد فكوفي فرحنا يلسنا طلبت لي كيك جوكليت و قهوه سوده ..

ضحكت لما شفت الطلب نفس الطلب لما شفته و شردت منه
عبدالله : تهلوسين !!
طالعته : بسالك تذكر قبل العرس . . .
قاطعني : هيه اذكر شفتج تعرفين لو كان اللي ينبي اربيعي جان لعنتج
رفعت حاجب : ليش ان شالله !!
عبدالله : اسمعي اذا رحنا الامارات تتغشين بس هني لانه الجتمع غير فمسموح لج تشيلين الغشوه

ما سوتله سالفه و كلت من كيكتي و شربت القهوه و انا مستمعه حرارتي نازله احينه ماابيها ترتفع لين العشا عشان ما اسوي له عشا و ارقد بشوف النذل شو بيسوي .. طالعته ليكون بحرقني و لا بيرد يغرقني فالماي !! اعوذ بالله شها التفكير ليش يذبحني يعني !! لما خلصنا رجعنا البيت حطيت كل اغراضي فالصاله فزاويه فاظيه و رحت بدلت لما خلصت شفته دخل الحجره فصخ جاكيته و سحبني من ايدي و نزلني تحت و انا مستغربه من تصرفه !! وصلنا المطبخ

عبدالله : فاهمج عدل يلا سوي العشا قبل ما ترد ترتفع حرارتج ترى محد خسران غيرج
تخصرت : ما بسوي روح تعشا برع انا تعبانه اليوم حس ترى الحراره بسبتك
شفته ركز ع خصري مره ثانيه مشى صوبي و شل ايدي عن خصري و حط ايده و ابتسم : ميره
خفت بصراحه صوته يخوف جنه ثعلب بيلعب عليه لعبه عشان اسوي اللي يبه : خلاص وخر عني

ابتسم و طلع من المطبخ .. قلت بسوي فطاير عجنت العجين و تريت ساعه لين تخمرت و سويت فطاير بالجبن و الزعتر و اللبنه نوعت بين ها الثلاثه اصناف و حطيتهم فالفرن بديت اتعب حطيت ايدي ع يبهتي ردت حرارتي .. يلست ع الكرسي فالمطبخ اتريا الفطاير تستوي .. لما ستوت طلعتها و طلعت علبيتن ببسي من الثلاجه و ناديته ع العشا كان من النوع اللي يتعشا خفيف حتى اكله منتظم و قليل ماادري اذا هو يتعمد عشان ما يزيد وزنه و لا اكله جذا من الاساس !!

بعد العشا غسلت الصحون و رحت فوق بدلت لبست بجامتي الحرير و خذت ادويتي و هو دخل بدل و رقدت و انا تسدحت ع السرير و رقدت من التعب ..

،

طلعوا من المستشفى باضرار وخيمه فجتفه لين احينه حاس بالالم لكن كل ما شافت محمد بخير و يضحك جدامه نسى الالم كله و ابتسم وياه .. صعد الدري شوي شوي و نهيان ورى و محمد ماسك ايده السليمه ويمشي ينبه دخل حجرته و ساعده نهيان فلبس قميصه و سدحه ع السرير بشويش

نهيان : الحمدالله يت سليمه محتاج شي !!
منصور : سلامتك توكل انا برتاح شوي
نهيان : حمود تعال خلي بابا يرتاح
محمد تسدح عند منصور : نا نا انت روح
نهيان ابتسم : انزين بس لا تزعجه
طلع نهيان .. و منصور طالع محمد
محمد : انا افسسس
ضحك لكنه كتم ضحكته من الالم : حبيبي انا هب زعلان
محمد : بس سعود يقول ان زعلان
منصور مسح ع شعره : لا حبيبي هب زعلان انا بخير مافيني شي
محمد : يعورك صح !!!
منصور ابتسم : شوي بس احينه بنام و ما بيعورني
محمد : انزين يلا نااام

ابتسم لما بدا محمد يمسح ع شعره اونه يحاول يرقده عششان الالم يروح .. بس المه راح بوجوده يتكلم و يبتسم و يضحك جدامه .. المه راح لما ما جاسته السياره ولا حتى تسببت له باي ضرر .. المه راح لما سمعه يصرخ يباه يثبت انه هو بخير و ما جاسه شي ..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


بارت الثالث عشر
( دفئ )

مرن ها الكم يوم بشكل عادي بالنسبه للوضع اللي عايشنه انا و ها لاخ القلق الادب .. قام يتمادى شوي صار يقل ادبه اكثر من انه يهاوش و يضرب .. اليوم بنداوم فالجامعه و بنروح و بنرد بنفس السياره و كلن يتحمل كلاسات الثاني هذا كان اتفقنا بس عشان ما يخليني اظهر بروحي .. شكاك احسه اكره ها النوعيه .. شفته يلبس جاكيت خفيف شوي و ربط حبل جوتيه و انا سكرت سحاب نعالي المطسح و مديت ايدي عشان اخذ العطر بس ايده مسكت ايده فسحبت ايدي بسرعه

عبدالله : العطر ما ينرش برع البيت يكفي يفوح منج ريحته الفرواله من الصابون
: اوووف عبدالله كل شي ممنوع شبلاك الا هو عطر لا تصير شكاك
عبدالله : اعتبري اللي تعتبرينه ماشي عطر و لا والله لكسره احينه

اعرف انه بيسوها فودرت العطر .. صار ممنوع البس قمصان قصيره لما اطلع لازم القميص يوصل لنص الفخذ ع الاقل وما يكون راص .. خلاني اشتري قمصان ثانيه بها المواصفات و جاكتياتي الخفيفه و السميكه كلهم يوصلون لنص الفخذ .. ممنوع اتمكيج اذا طلعت حتى الكحل مانعه فالظهره حسيته يخنقني باوامره بس راضيه المهم ما يقرب و لا يضرب ..

ظهرنا من البيت و ركبنا ها المره سيارتي وهو ساقها شكلي بنسى السواقه و انا وياه .. البارحه داومنا خذنا الجداول و الكتب و اليوم بتبدا الكلاسات متحمسه بس متوتره من المجتمع شوي ماادري كيف بدور الامور و مااعرف اذا بحصل وحده عربيه فالكلاس يعني اكثر اللي ايون لندن عشان يدرسون طب او اداره اعمال او هندسه هب رسم !! بس الله اعلم ..

وصلنا و صفت السياره فالمواقف طالعت الساعه عندي محاضره بعد نص ساعه و هو محاضره احين .. نزلنا و هو راح فطريج و انا فطريج ما اعرفت و ين اروح !! فتوجهت لكفتيريا يلست ع وحده من الطاولات الفاظيه كان المكان يعج بالطلاب نصهم راحو و الباجي يالسين فتحت واحد من الكتب اتصفحه لين ما تمر ها النص ساعه .. تميت ربع ساعه و مليت قمت رحت الكلاس شفت قروب بنات يالسات و يوسلفن فخذت مكاني ع الصف الثاني و رديت فتحت الكتاب اقرى و اشوف الدروس لين ما يا وقت الدرس ..

دخلت الدكتوره و انترس المكان طلاب بنات و شباب .. يلست عندي وحده شقرا و طويله و ضعيفه طنشت اللي حولها و انتبهت لاول درس بدت تشرح الدكتوره اول درس عن تاريخ الرسامين حبيت الدرس و اندمجت وياها و هي تشرح و تسال كل شوي لين ما قضى ساعتين و انتهى الكلاس ..

.. : مرحبا
التفت للشقرا اللي عندي ابتسمت : اهلا
مدت ايدها : اسمي فكيتوريا
سلمت عليها : تشرفنا و انا ميره
فكيتوريا : اهلا اهلا انتي عريبه !!
: نعم
فكيتوريا ابتسمت : اها .. هل اتيتي للدراسه ام انتي مستقره هنا
: لا اتيت للدراسه
فكيتوريا : اها اما انا مستقره هنا يبدو انكِ لا تعرفين احدا هنا
: لا
فكيتوريا : ما رايك ان نجلس فالكفتيريا اذا لا تمانعين
ابتسمت : لا بأس في ذالك

طلعنا من الكلاس لانه بعد ساعتين عنا كلاس ثاني .. يلسنا ع وحده من الطاولات هي طلبت لها عصير برتقال طازج و انا ما كنت يوعانه
فكيتوريا : حسنا ميره ههه اسمك غريب علي
ابتسمت : انه سهل
فكيتوريا : ساحاول الاعتياد عليه اذا لا تمانعين ان نكون صديقات
حركت راسي : لا امانع فانا احتاج لصديقه هنا
فكيتوريا ابتسمت : اذا !! كم عمرك تبدين صغيره !!
: 18 عاما
فكيتوريا : انا اكبرك بعام فقط 19 عاما

حسيت بايد ع جتفي التفت كان عبدالله
عبدالله : اظن ترومين تدبرين عمرج
: لا تحاتي ما بضيع
عبدالله : عيل بخليج
فكيتوريا شهقت لما راح عبدالله : يا فتاه من هذا يبدوو وسسسسيما لقد قلتي انك لا تعرفين احدا هنا
طالعتها بغيض : الفظك هذا زوجي ابتعدي عنه
فكيتوريا : ماذا !! جننتي !! زوجك زوووجك لكن انتِ
: اصمتي اعلم انه في مجتعكم لا تتزوج فتاه الا في سن 25 عاما تقريبا
فكيتوريا : منذ متى و انتي متزوجه !!
: من اسبوع اقمنا حلفه زفاف و اتينا لندن ليكمل دراسته و انا ايضا
فكيتوريا : كم عمره !! لا يعقل ان يكون 19 او 20 عاما
: لااااا 28 عاما
فكيتوريا بغيض : مجنونه مجنننننونه انه على حافه الثلاثين و انتي لم تتدخلي العشرين كيف تتوافقان

تميت اضحك ع تفكيرها هم تفكيرهم جذا البنت ما تتزوج الا اذا عاشت عمرها و كونت نفسها ويكون الزوج اكبر عنها بكم سنه بسيطه وممكن يكون بنفس العمر .. تمت تتحرطم عليه انه نحن مستحيل نتفاهم و تمينا نتناقش و حاولت اني افهمها انه شي عادي فمجتمعنا و وايد ناس مرتاحين و عايشين بتفاهم لكنها ما تصدق .. قضينا ها الساعتين نتناقش عن ها الموضوع و كنت منتبه ع عبدالله اللي يراقبني كل فتره جنه يشك اني بشرد !!!!

رحنا للكلاس الثاني كان دكتور بديا يعلمنا ع اساسيات الرسم و غيره من الامور .. و بعد بنص ساعه بدا الكلاس الثاني قضينا فيه ساعه ونص .. صارت الساعه 5 العصر هو كان مخلص قبل بساعه رجعنا البيت مع بعض لما وصلنا وقف السياره جدام الباب و هو مانزل عطاني كتبه ..

عبدالله : دشي و قفلي الباب وراج انا ساير الشركه
: بتي ع العشا
عبدالله رقص حواجبه : هيييه بتسوينه غصبن عنج
ضربت الكتاب ع ايده و ظهرت من السياره بسرعه عن يضربني .. دخلت داخل و قفلت الباب رحت بدلت و رحت المطبخ سويت لي سلطه و كلته وانا يالسه ع التلفزيون خلاف درست اللي خذنا اليوم تسدحت ع الارض و الكتب متوزعه حوليه و رافعه ريولي فالهواء و احركم .. نسيت الوقت و انا ادرس و مندمجه سمعت صوت الباب رفعت راسي شفت عبدالله داش و بيده كيس مطعم !!

عبدالله طالعني بنذاله : لما شفت هاديز جدامي شتهيته فتعشي من عشاج و انا باكل من عشاي
ضحكت : الله ع ظالم .. ما سويت عشا
عبدالله يلس ع الغنفه : انتي الخسرانه لاني طالب بس وجبه
طالعت الكتاب : برايك سم ان شالله
عبدالله رفع ايده : يارب يارب لا تدرني ان شالله اللي كلته فغيابي طلعينه و احينه
طالعته بغيض التفت للكتاب سكرته و لميت كتبي فيني رقاد .. صعد فوق و بدلت لبست بجامه حرير قميص و بنطلون طويل و تسدحت ع السرير بس ما رمت ارقد حسيت بالبرد زايد الليله حسيت به تسدح ع السرير و طفى الليت و سكن المكان فجاه سمعت صوت هوا شديت ع عمري اكثر حسيت بايده ع جتفي حركني بلطف و لفني صوبه و حضني تفاجأت لكن محتاجه لدفى تمسكت بملابسه و هو شدني لصدره اكثر و تم يمسح بحنان ع ظهري يدفيني و رقدت بدون ما احس ..

،

وعيت الصبح احس بريحته خشمي احس بدفى غريب اشم ريحته عطر بشكل قوي .. فتحت عيني كنت لاصقه فيه و هو حاضني تحركت شوي
عبدالله : وعيتي !!
ابتعدت عنه بشويش و قعد ع السرير عطيته ظهري وهو ما تحرك سألته : ليش جي تسوي بي !!
عبدالله : ما سويت شي كنتي محتاجه دفى
: ليش بنفس الايد اللي تمدها علي تحضني بها

قمت قبل ما اسمع رده خذت لي ملابس و رحت تسبحت و انا صدق احس بضيج ليش جذا يسوي !! يضرب و يحضن فنفس الوقت .. حنون و قاسي .. لطيف و عنيف .. شها التناقض فشخصيته ياترى متى بكتشف جانبه الحقيقي !! غرب و لا شرق !! طلعت رحت سويت ريوق بدون ما اطالعه حتى ما تريته ينزل تريقت بسرعه و رحت فوق لبست جاكيت خفيف طويل لنص الفخذ و لفيت شيلتي عدل و لبست كعب .. خذت شنطتي و كتبي و نزلت شفته واقف يترياني طلعنا ها المره بسيارته .. تمينا ساكتين ع غير العاده بالعاده يتحرش فيه و انا اصرخ و اهواش .. تاثرت هيه تاثرت من حضنه كان دافي حسيته حنون حسيت قلبه ابيض ابيض ما في نقطه سواد ..

وصلنا و نزلت من السياره شفته قرب مني ماادري شو كان يبي يسوي لكني وقفته قبل ما يقول او يسوي شي .. حطيت ايدي ع صدره امنعه يقرب بس حسيت اني ابي حضنه مره ثانيه حسيت اني حديد و هو مغناطيس قربت اكثر . . . اكثر . . . وصلت لحضنه دفنت راسي فصدره .. لا لا ميره بعدي بعدي ترى هو اللي ضربج هو اللي يهينج بعدي .. دزيته بعنف و مشيت عنه ركضت لكلاسي وصلت باخر لحظه و يلست عند فكيتوريا صبحت علي بس ما رديت فكري فالحضن اللي ودرته ..

فكيتوريا همست : هل انتِ بخير .!
طالعتها : نعم بخير اسفه صباح الخير

خلصنا الكلاس وانا هب فاهمه شي ظهرنا لكفتيريا طلبت نسكافيه يرقوني شوي و فكتيوريا ساكته و تراقبني بسكوت طالعتها رفعت حواجبي !!!!
فكيتوريا : لم تبدين حزينه !!
تنهدت : هناك امور لا استطيع فهمها
فكيتوريا مسكت ايدي : هل استطيع المساعده !!
: لا اعلم فكيتوريا

.. : ميره
ما رفعت راسي
عبدالله : هب فاهم ها النفور شو فيج !!
وقفت فكيتوريا : اسمع يا هذا اياك ان تضايقها فهي مازلت طفله , ميره ساكون بالقرب
عبدالله : موكله محامي عنج حشى بغت تاكلني
سكت ومارديت عليه
يلس جدامي : تحبيني !!
رفعت حاجب : وايد ماخذ مقلب فعمرك
قال بغرور : لكن ما ترومين تقاومين حضني
ضحكت بسخريه : هيه انت قوي و انا ضعيفه و دوم انت تفوز و انا اخسر
عبدالله : ليش منزله من قيمه نفسج
: غرورك رافعك فوق

قضيت الكلاسات و رجعت البيت اليوم ما راح الشركه تم يدرس .. بعد ما خلصت دراستي سويت العشا و خليته يتعشى بروحه ماابي اضعف جدامه يكفي ضعفي اليوم مستحيل يصير مره ثانيه .. حسيت بشي وقف جدامي رفعت راسي و شفته

عبدالله : قومي تعشي ويايه
: هب مشتهيه
عبدالله مسك ايدي : عيل يلسي منظر
شديت ع ايدي : ليش كل مره تجبرني
عبدالله : دام تعرفين انج بتنجبرين ليش تعاندين
: انزين يلا شدي ودني اجبرني

،

فكيتوريا صار لها كم يوم تسالني عن عبدالله و اذا نحن متفاهمين و اذا شافت الضيج ع ويهي ترد و تقول انه زواجنا فاشل و اني تسرعت كان المفروض اتريا كم سنه كنت اسكتها و اقول انها مشاكل بسيطه تنحل بسرعه .. و هي وكلت عن نفسها محامي عني حتى اني صرت اقولها بشعوري اتجاها و حذرتني من اني احبه او احمل منه و ابتلش هاي البنت بتخربني ><" ..

فكيتوريا بغيض : زوجك الغبي متجه نحونا
عبدالله : صباح الخير
ماردت عليه فكيتوريا و عبدالله رفع حاجب
عبدالله مد مفتاح السياره : ردي البيت لازم اروح الشركه احينه اسمعي ماشي ظهره لمكان غير البيت
سحبت المفتاح : ان شالله
وراح
فكيتوريا : أريتي كيف ينظر اليك بغرور كم اكرهه لم اكرهه احد بهذا القدر
ضحكت : اتمنى ان لا تقتليه
فكيتوريا : لن اظمن لكِ نفسي
ضحكت : فكيتوريا هل تعقدين اني احبه ؟!
فكيتوريا بغيض : لا اعلم ربما تكوني متعلقه بحضنه لا اكثر لا تتوهمي انتِ لا تحبينه

،

يالس يطالع الكل بستفاهم و يسال عمره ليش يطالعوني جذا !! حاول يتذكر هو ليش هني .. اخر شي يتذكره عرس !! عرس منو .. عرس و عالم و ناس و معرس و هو زعلان و ميره !!!!! منو ميره .. سال عمره اكثر من مره و هو ابدا هب مهتم باللي حوليه يحس ها الاسم حلوو ع لسانه و غالي ع قلبه بس هب متذكر شي عنهها او كيف شكلها !!

ام ياسر : ياسر
رفع راسه طالعها ستغرب هي ليش تصيح : امايه شحقه تصيحين !!
ام ياسر ابتسمت : كيف تحس عمرك حبيبي
ياسر : انا زين مافييني شي ليش فيني شي !!
ام ياسر : لا يالغالي مافيك شي
سلطان : الحمدالله ع سلامتك
ياسر : الله يسلمك دكتور
سلطان تيقن انه ياسر ما تذكره لانه صارله تشويش فالذاكره و يتذكر بعض الاشياء و الاشياء الثانيه ينساها
ياسر : دكتور احس بويع فجتفي
سلطان : هب متذكر شو ستوى بك !!
ياسر : لا شو ستوى
سلطان : سويت حادث و عورت جتفك
ياسر عقد حواجبه : هب متذكر
سلطان : متذكرني !!
ياسر : ليش انا عرفك !!
سلطان : انا ولد عمك سلطان
ياسر حس بالم فراسه فحط ايده ع راسه : راسي يعورني
سلطان : شي طبيعي و انت تحاول تتذكر
ياسر : هب فاهم عليك !!
سلطان ابتسم : بيك دكتور ثاني و بيفهمك كل شي

،

خلص المكالمه و طالع الفون بعدم تصديق اكيد يحلم يحلم .. يلا صقر قوم من الحلم ترى هذا اخر المستحيلات قوم قوم قوم قوم .. اندق الباب دخل مدير الموظفين تم يرطن فوق راسه و هو موول هب وياه فطلعه من المكتب حس انه صدق ما يحلم سكر عينه و هو يتذكر كلام اخوها " اسمحلي يا صقر بس ولد عمها رجع من السفر و يباها " لا لا معقوله مقلب !! رن فونه شاف الرقم كانت هي

صقر : خير .؟!
ميثا بخبث : والله و طلعت هب ريال يا صقر
صقر تنرفز : خيييير !!!!
ميثا ضحكت : صقر من صدقك صدقت انه عزام اربيعك غلط ويايه !! انا بنت صاينه نفسي بس بعترف حبيتك
صقر عقد حواجبه
ميثا : حبيتك يا صقر عشان جذا كنت اباك إليه
صقر : هب بها الطريقه
ميثا : مافي طريقه ثانيه تتزوجني بها دامك مخلص لربيعك
صقر : يعني انتي !!!!
ميثا : انا بنت لا عزام و لا عشره من امثله يرومون يقصون عليه
صقر ضحك : اصلن انا الغبي اللي سمعت كلامج
ميثا : صقر احبك و بتم احبك
صقر : فستين جهنم انتي و ولد عمج " صرخ " و عزام وياكم

سكر الخط و هو معصب و فر الفون بكل قوه ع الجدار و تكسر .. قام و قلب الطاوله بكبرها و صدره يرتفع و يهبط من العصبيه .. ليش قص عليه ليش قال انه صار بينهم شي ليش !! شو مراده .. هي و تحبه لكن هو !!!!! دخل السكرتير و ورى يوسف

يوسف : شبلاك شو صاير !!
صقر طالعه و الشرار يطاير من عيونه شل بعمره و ظهر من المكتب

،

توها منيره طلعت الجيز كيك من الثلاجه و حطته جدامهم ويا قهوه .. قصت الجيز كيك لقطع و حطته فصحونهم و عطتهم ..
منصور : امايه دوريلي ع عروس
الكل سكت و تصمنو !!!! اما مهره حسيت بفرحه : ياه ها الساعه المباركه من عيوني
منيره : مبروك مقدما
منصور ابتسم : ههههه الله يبارك فيج
منيره : بس شواللي غير رايك !!
منصور طالع محمد : حمود محتاج ام و ما اقدر اعطيه حنان الام حتى لو تميت وياه عشرين سنه بيحتاج ام

لكن السبب الثاني سرح و تذكر الدافع اللي خلاه يتقدم لها الخطوه .. كان يلبس ملابسه بشويش عن يعور جتفه و محمد يالس ع الارض يشخبط ع الدفتر و ساكت و مندمج يلس منصور ع الكرسي و طالعه فابتسم .. التفت لفونه اللي رن رفعه شاف رقمها سال نفسه فثواني شواللي يخليها تتصل بعد ما ودرت محمد و لا سالت عنه !!

منصور : الوو
غلا : السلام عليكم
منصور : و عليكم السلام
غلا : شحالك !! شحاله محمد ؟!
منصور : بخير خير عندج شي !!
غلا : انا تطلقت
منصور رفع حاجب : و المعنى !!
غلا : ابي محمد
منصور : ليش ما حملتي من ريلج !! هب هو اللي بيعوضج شو تبين فولدي
غلا : منصور لو سمحت بدون معايره ابي محمد
منصور : انا خذت محمد بالقانون ما ترومين تاخذينه مني و بعدين من وين بتصرفين عليه
غلا : من معاش ابويه لا تحاتي ما بيوعه
منصور : الحضانه لي مالج ولد من اليوم و ساير اساسا نساج هب متذكرنج
غلا : مستحيل محمد ما ينساني و انا غبت عنه اربع شهور هب سنه
منصور : غبتي !! انتي نسييتيه .. غلا تبين تشوفينه فالاسبوع مره لكن تاخذينه عندج انسي مع سلامه

صحى ع صوت مهره : ما قلتلي اميه فبالك وحده !!
منصور ابتسم : لا يالغاليه اللي تشوفينها مناسب لي اخطيبها بس لازم تحط فاعتبراها انا محمد بيعيش ويايه و بتربيه
مهره : اعرف بنت يتيمه عايشه عند يدتها زوينه مافيها شي بكبر نهيان
منصور : اذا وافقت انه تربي محمد توكلي
نهيان همس : انا انا ترى ابا شيخه
منصور ابتسم : امايه نهيان بيعرس
نهيان : اييييه الموضوع موضوعي لا تحشر عمرك فيه
مهره : ماشالله شكلي بعرسكم فيوم واحد و لا يهمك بدورلك ع عروس
منصور : ما يحتاي موجوده
نهيان صرخ : منصصور
مهره : منو !! ليكون وحده ترمسسسها يا جليل الحيا
نهيان : لا امايه ما ارضى ع خواتي كيف برضى ع بنت الناس
منصور : شيخه بنت خاله ميره
نهيان : منصور لا تخليني اكسر جتفك الثاني ويا ها الويه

تعالت ضحكاتهم و نهيان انحرج و وعدت مهره نهيان انه تخطب له شيخه و حلفت تعرسهم بيوم واحد .. سكتو لما رن الجرس قام سعيد وراح و بعد دقيتين دخل بيده صندوق بلون السماوي مغلفه بشكل متقن و عليه بطاقه

سعيد : لحمودد من لندن
منيره : منو بيطرش هديه من لندن لمحمد !!!!
سعيد : نسيتي عنا اخت هناك
انحط الصندوق ع الطاوله ابتسم منصور : اليوم محمد صار عمره اربع سنوات
نهيان : هييه والله ههههه يحليلها متذكرتنه
منصور مد ايده و سحب البطاقه " كل عام و انت بخيير حمودي عقبال ما اشوفك انت و ابوك معاريس بليله وحده هههههه "
ضحك منصور : فديتها ما تنسى حد .. بابا محمد تعال افتح هديتك من عموو ميره
قام محمد و ساعده سعيد بفتح الهديه كانت سياره كبيره شويه تتحرك بجهاز و لبس قميص و بنطلون و جوتي متناسق الالوان ..


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

بارت الرابع عشر
( هلوسات )


احين ستوعب كل شي .. يعني هو سوى حادث و تسبب لشويش فالذاكره عنده و مع العلاج مع الدكتور المتخص بيتذكر شوي شوي .. بس لين احينه اسمها فراسه منو ميره !! حاول يسال سلطان بما انه ولد عمه بس يحس لسانه ينربط لما يفكر يساله جنه يمنعه من ذكر اسمها و اللي عرفه انه سوى الحادث بعد عرسها !! احينه هي شو بالنسبه له هذا اللي يبي يتذكره

دكتور : تذكرت !!
ياسر هز راسه بلا : يصعب علي احس مااقدر اوصل لها المشاعر
دكتور : ع العموم شي تطور كبير فحالتك
ياسر طالع الدكتور فهم انه خلص الموعد : مع سلامه
دكتور : مع سلامه

من طلع ياسر من صوب دخل سلطان من صوب
سلطان : تذكرها !!
دكتور : لا
سلطان : حمدان ما ابيه يتذكر احس انه الحادث بسب عرسها
حمدان : هب بيدي سلطان انا يالس اعلاجه فطبيعي بيتذكر كل شي ثانيا هو متعلق و مصمم يتذكر
سلطان : برر قول اي شي و بعدين . . . ياسر اعرفه يمكن يدور عليها و يسوي شي او يحاول يكلمها او يعبر عن شعوره و هذا غلط بها الوقت البنت متزوجه صارلها شهر و مسافره و ياسر لازم ينساها
حمدان : انت تروم تساعده
سلطان : كيف !!
حمدان : بما اني مااعرف العايله بطلب منه يسال حد من العايله و الجواب يكون . . . ميته
سلطان فزع : شووه !! تباني افاول ع البنت بالموت !!
حمدان : هذا الحل دام تبونه ينساها
سلطان : واذا رجعت من السفر !!
حمدان : هو هب متذكر شكلها
سلطان : بس . . . .


،

طلعت من البيت بعد ضرب و مضابح و ترجي و توعد .. خلاني اروح ويا فكيتوريا السوق علاقتي بها زاد بها الشهر اللي قضينا فيه مع بعض صارت الدراسه تصعب و تتعمق اكثر تعلمت واايد اساسيا فالرسم و راضيه عن نفسي .. حلف ان ما رجعت ساعه 8 ما بيصير طيب ..
طنشت و انا يالسه ادور بين المحلات ويا فكيتوريا حبيت ذوقها واايد فاختيار الملابس

فكيتوريا اشرت ع محل قمصان نوم : دعينا ندخل
حمريت : لا اريد منه شيئا ادخلي لوحدك
فكيتوريا : سندخل من اجلك
طالعتها باستفهام : ماذا !!!
فكيتوريا : رويت قصتك لامي قالت انه جدتي و جدي تزوجا و كان فارق السن بينهما عشر سنوات كان جدي يدللها كثيرها لكنها لم تكن تحبه فقد ارغمت على الزواج منه من اجل مصالح العائله لكبر عقل جدي و تفهمه استطاع الحصول على حبها
: وما شأني في ذلك
فكيتوريا : لقد غيرت راي .. ارى من الافضل انه تبادري التودد الى زوجك
رفعت حواجبي : احلفييي !!
فكيتوريا بغيض : لا تتكلمي العربيه فانا لا افهمها
: فكيتوريا هل جننتي !! أ تريدين مني شراء ملابس لاغرائه يستحيل ان اقدم على هذه الخطوه
فكيتوريا : وما المشكله في ذلك
: فكيتوريا انا . . . .
فكيتوريا : ماذا !!
نزلت عيني : ان التفكير في هذا الامور يوترني و يشعرني بالخجل لا استطيع
فكيتوري ضحكت بصوت عالي فضربتها : حسنا ايها الطفله سنغير وجهتنا لكن حاولي ان تحسني التصرف معه لكن تذكري هذا الشي لا يغير الكره الذي بداخلي باتجاه

ضحكت و كملنا مشورانا بين المحلات و كل شوي تترس راسي بنصايح و انا ادخل مني و اطلع مناك .. صارت الساعه 7 قلنا بنسير نشرب لنا شي خلاف نرد البيت مشينا بين البنايتين عشان نوصل للشارع الثاني صوب الكفهات .. حسيت بشي انضرب ع راسي بقوه لدرجه انه الدنيا سودت فعيني . . . .





فتحت عيني بتعب الدنيا بيضا حولي ويني !! ظهر راس فكيتوريا : كيف تشعرين !!
حسيت بالم فراسي : ما الذي حصل !!
فكيتوريا : الوغاد ضربوكي باداه حاد ع راسك و فروا هاربين بحقيبتك من الجيد انه الجرح ليس عميقا خفت كثيرا
: هل استطيع الخروج !!
فكيتوريا : نعم عزيزتي

وقفت ع ريلي حسيت بدوخه لكن بثواني اختفى لبست شيلتي و انا اسب فكيتوريا اللي خلت شعري مكشوف و تأسفت .. طالعت الساعه كانت 12 و ربع عضيت ع شفايفي الله يعيني شو بيسوي فيني !! طلعنا رجعنا البيت بسياره فكيتوريا و انا بدون شنطه انسرق و الفون داخل كل شي داخل حتى بطايقي تنهدت لما وصلنا البيت اصرت فكيتوريا توصلني للباب سميت بالله و دقيت الجرس .. و بسرعه تبطل الباب و عبدالله واقف و الغضب واضح ع ملامحه

عبدالله صرخ : وين كنتي !!!!!!!
فكيتوريا : لا افهم ما اقوله لكن لا تصرخ ليس لها ذنب في تاخرها فقد . .
قطعها عبدالله بسحبي لداخل البيت و سكر الباب فويهها و هو بعده معصب يارب يارب اللطف بحالي راسي لين احينه يعورني من ضربه لا يزيد عليه ><" .. شفت تجدم بسرعه رجعت كم خطوه و شليت شيلتي

: انضربت و انسرقت شنطتي توني وعيت و حصلت عمري فالمستشفى والله
ارتخت ملامح عبدالله و عينه انقل ع رقبتي !! نزلت عيني ع ملابسي شفت خط عريض باللون الاحمر ع قميصي الابيض .. تجدم عبدالله و فصخ جاكيتي وضح الدم الناشف ع قميصي و مسك كلر القميص من ورى شكله بعد مليان دم !!
عبدالله بهدوء : قال الدكتور انه حالتج زينه !
: هـ . . هيه مافيني شي
عبدالله : روحي تسبحي و ديري بالج لا تببلين الضماد
هزيت راسي و صعدت فوق و هو وراي دخلت الحمام تسبحت و بدلت بس ما غسلت شعري عشان الضماد .. طلعت حصلته منسدح ع السرير و يطالع السقف انتبه لي لما طلعت

عبدالله : يعورج !!
: لا
عبدالله اشر ع السرير : تعالي نامي
رحت تسدحت ع السرير نمت ع حافه السرير لكنه قرب و حضني يعرف اني ما اقدر اقوم دفى حضنه صار ها نقطه ضعط ثانيه و انا لين احينه ما اعرف نقاطط ضعفه .. احس بعجز وهو يتسغل نقاط ضعفي
عبدالله همس : ما تظهرين بدوني من يوم ساير حتى لو مشوار خمس دقايق

،

وعيت الصبح رحت تسبحت و غيرت الضماد و بدلت خلاف سرت سويت الريوق كانت الساعه عشر الصبح انتبهت له يدخل المطبخ يطالع راسي .. يلست و يلست تمينا ساكتين و نحن نتريق تذكرت فكيتوريا البارحه لما عصبت ع عبدالله اكيد احينه تحاتيني لاني فنظرها طفله ما افهم فامور الزوجيه و محتاجه مساعده ..

: ممكن فونك بتصل ففكيتوريا
عبدالله هز راسه بلا
: ليش !!
عبدالله : ها البنت مول ما حبيتها لا عاد تتماشين وياها
رفعت حاجب : عشان موقف البارحه بتكرها !! و بعدين انت هب مجبور تتقبل ربيعاتي مالك خص فيهن
عبدالله طالعني : شدراج يمكن فكيتوريا هي اللي ضربتج !! شمعنه هي محد اذاها
عقد حواجبي : يمكن لانها هب شايله شنطه !! ههه لو تبا تاذيني جان ما ودتني المستشفى لا تقعد توسوس
عبدالله : ما اوسوس بس هذا الصدق ليش انتي و هي لا
: مااعرف المهم بعطيني الفون ولا شو !!
عبدالله : لا مابعطيج
: هب مشكله باجر بشوفها و لازم تاخذلي فون و بطاقه الصراف ابيك تكنسله
عبدالله قام : احين تقولين توج تتذكرين !! كم فحسابج
شهقت : شي ملايييين فالحساب

بسرعه طلعه فونه و اتصل و الغى الكرت و بلغهم ان انسرق و لحظي ما نسحب شي من الحساب .. صح كيف بيعرفون الرقم سري الا اذا اشترو شي .. و بلغ عن رقمي اللي نسرق و بيطلعي بدل فاقد و بيكنسولون هذاك و بعد ها الحوسه راح يلس فالصاله يذاكر و انا غسلت الصحون ورحت الصاله اساله شو يبا ع الغدا

عبدالله : لا تسوين شي
: ليش ؟!
عبدالله مركز فالكتاب : بس مالي نيه اتغدا اليوم
كان شكله يخبل و هو مركز , احم : اوك ع راحتك

صدق بديت انجذب له اكثر شي طبيبعي ريلي و ساكنه وياه و تصرفاته صارت احسن .. بس اذا حصل فرصه يصرخ ما يقصر يعطيني بالصراخ و الدز عادي عنده صار مثل الحلاوه بس الحمدالله قله ادبه خفت لكن يستغل نقطه ضعفي و يحضني كل يوم مرات احس انه هو بعد صارت نقطه ضعفه . . رحت فوق حبيت اذاكر فالحجره باجي شهرين و نخلص ها الكروس بعدها اجازه قصيره و بنبدا الكورس الثاني بحاول وياه فتره الاجازه يوديني الامارات ودي اشوف اهلي مشتاقتلهم حييييييييل ..

،

نزل من سيارته و مشى بين المقابر لين ما وصل لمقبرت اربيعه انحنى و تلمس الارض " معقوله يا عزام تبي تحرق قلبي !! تباني اتعذب بعد موتك ما فكرت اني ممكن ما اسامحك و انت تتعذب !!! ليش يا عزام ليييش ؟! شسويت لك عشان تعورلي قلبي . هي تحبني و اعترفت بس انت شو السبب اللي خلاك تسوي فيه جذا !! ما اظن اني اذيتك بس الله يسسسامحك "

قام و ركب سيارته و راح البيت , حصل يوسف يالس و امه عنده .. من دخل صقر البيت فز يوسف و راح عنده
يوسف : شفيك ؟!
صقر ابتسم : مافيني شي
يوسف : و اللي سويته فالمكتب
صقر : امممم تقدر تقول حره سنين و طلعته و ارتحت
ستغرب يوسف كلامه , طنشه صقر و راح حب راسه امه و يلس عندها
صقر : يالغاليه ابيج دورلي ع عروس ع ذوقج
امه : و البنت اللي خطبتها ؟!
صقر : ماشي نصيب ولد عمها يباها ابيج احينه دوريلي ع عروس بنت عرب تناسبني
امه ابتسمت : من عيوني يالغالي ان شالله من باجر بدولك ع البنت اللي تناسب و ربي يتمم على خير
صقر ابتسم : امييين

،

قمت لبست جاكيتي و انكمشت ع عمري من البرد , فتحت الاب اللي يابه لي خصوصي بس لين احينه فبالي ليش حاط الباس باسمي !! لازم اساله بس شو اقوله ليش حاط اسمي الباس بيتناذل و بيقول ما يخصج لابي و انا حر او يمكن يعصب لاني فتحته !! اووف يولي اكيد حطه لانه مستحيل اتخيل مع معاملتي لي انه يحط باسه باسمي . . تميت ادور عن رسام معين ابي اسوي عنه بحوثات و برتب عنه بوربوينت , قطع علي شغلي دخله عبدالله

عبدالله : فكيتوريا تترياج برع
طالعته : فكيتوريا !!
عبدالله بغيض : بعد ما صرخت و سبتني يايه تباج قومي رمسيها و سكري الباب فويهها
قمت : طبعا لا بدخلها
لما يت بمر من صوبه مسك ايدي : لا دخلينها قلتلج ما اطيقها
: عبدالله عيب شو بتقول عني
عبدالله : يلسو فالحديقه الورانيه ما تتدخل البيت
: انزين شل ايدك

كملت سيري و حطيت شيلتي ع راسي فتحت الباب شفتها سانده عمرها ع السياره و من شافتيني يت صوبي
فكيتوريا بعصبيه : ماذا فعل بك هذا الغبي ؟!
: هههههه لا شي اخبرته بما حصل و لم يقل شيئا
فكيتوريا : ااه خفت كثيرا من نظراته البارحه شعرت انه شي سئ سيحصل
: ليش مجرما لهذيه الدرجه
فكيتوريا : حسنا دعينا منه كيف حال حرجك
: لا يألم تعالي لنجلس فالحديقه الخلفيه
فكيتوريا : لا لا سأذهب وعدت امي ان اذهب معها الى السوق

ودعتها و راحت رديت دخلت شفت الساعه كانت سبعه سالته شو يبا ع العشا قال معكرونه رحت سويت معكرونه بطريقه الايطاليا . . ناديته و تعشينا خلاف سرت صليت و يلست فالحجره اذاكر و هو تحت يذاكر قعدت اتخيل شكله و هو يركز و ابتسمت والله ها الانسان يجذب بشكله بس تصررفاته تخلي الكل ينفر منها وعيت ع صوته و هو يناديني حسيت بشي فصوته قمت نزلت تحت شفت متسدح ع السرير و ايده ع بطنه و ريل ع الغنفه و ريل ع الارض و حواجبه معقوده

عبدالله بتعب : ميره .. بطني هب .. قادر اتحمل ميره
ركضت له بخوف : شفيك شو ياك ؟!
عبدالله : مااادرررررري بطني احسه يتقطع ميييره
ركضت سرت فوق شليت شيلتي و لفيتها اي كلام و سحبت فوني و مفتاح السياره و نزلت تحت لبست الجوتي و سندته عليه بغيت اطيح كمن مره من ثقله لين ما وصلت للسياره ركبته و بسرعه ركبت و رحت المستشفى و ع طوارئ بسرعه .. تميت اتريا لين ما ظهر انه عنده الزايده و منفجره و لازم العمليه احينه و خلوني اوقع ع العمليه و سوها له الحمدالله هب شي جايد و لا من الاكل لو كان من الاكل جان دفني فالمطبخ و سبني و بيقعد يعايرني ع طبخي ..

ما طولت العميله و طلع الدكتور طمني انه حالته زينه و مافي شي يخوف , نقلوه لحجره شفته كان مسترخي تماما خفت هيه خفت عليك قربت منه مديت ايدي و لعبت بشعره اللي طول زياده مررت اصابعي ع خده .. متى ؟! متى بتحن و بتخف عليه من ها الطبع يا عبدالله متى .. ترى انا لي نهايه و بنفجر اتمنى ما اوصل للنهايه معاك و انفجر لانه اذا انفجرت حتى ما بتشوف طيفي ..

تميت يالسه لصبح و ع الفير وعى ..
عبدالله : ماي
فتحت علبه الماي وشربته شوي بس
عبدالله : ما . . ما ارتويت
: هب احينه ما صارلك ساعات طالع من العمليه
عبدالله طالعني : عمليه شوه ؟!
: زايده
عبدالله عقد حواجبه و سكر عينه : راسي يعورني
شهقت : الادويه هب وياي !!!!
عبدالله مسك ايدي : خليج ينبي
طالعت ايدي و ايده و رديت طالعته ابتسمت بألم اكيد يهلوس , يلست ع طرف السرير و هو بعده شابك ايده بايدي خليني حتى لو كان يهلوس و يتخيلني وحده ثانيه هب مشكله متقبله و حتى لو كان للحظات راظيه تميت يالسه و ايده فايدي لساعات ماادري لدهر ما اعرف ما حسبت الوقت !! قام عبدالله طلب ماي و عطيته و مره ثانيه شبك ايده فايدي ابتسمت و تميت افرك اصبعي ع ايده و هو مسترخي بس هب نايم ملاحظه ها الشي فجفونه اللي تتحرك

همست : تحس بويع !!
عبدالله : شوي بس راسي خف الحمدالله
: الحمدالله
عبدالله ابتسم : ابي اعرف كيف سندتيني للمستشفى
ضحكت : حمدت ربي الف مره انك ضعيفه و مع ذلك ما قدرت حسيت جبل ماشالله تخليك لو كنت دب مثل ما بغيت شو بيستوي
عبدالله فتح عيونه : كنتي تتمنين اكون دب !!
: ههه هب دب دب يعني مليان بس بعد جذا راظيه
عبدالله : انتي كيف ترضين بكل شي !!
ابتسمت : لانه خيره
عبدالله عقد حواجبه : تتوقعين انا خيره لج !!
: اكيد في اشياء ما يعلمها غير رب العالمين ما يندى شو يستوي فالمستقبل

تم عبدالله يطالعني بنظرات غريبه حسيته يبي يخترقني و يدخل مخي او .. يتفحصني ماادري !!


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


البارت خامس عشر
( رحله الى مالا اعلم )


فريت عمري ع السرير بعنف و انا ماده ايدي و اخيييييرا خلصت ها الكوورس بس الجوو يذبح بررررررد .. كانت الامتحانات لابأس بها يعني قدرت عليهم الحمدالله واايد ضغط ع عمري فتره الامتحانات .. وعبدالله واايد كانت متساهل حتى انه ما خلاني اسوي الاكل فتره الامتحانات كل اكلنا من برع بس مرات اصرر اني اسوي .. منصور و نهيان و صقر و يوسف انصدمت لما قالولي انه بيعرسون فالاجازه حسيت اني صدق بكفخهم واحد واحد بس واايد ستانست لصقر لانه انتهى من موضوع ميثا و وايد ستانست لمنصور لانه قرار يشوف نفسه شوي و يتزوج و نهيان صدق صدق تونس لما عرفت انه بياخذ شويخ اما يوسف ههههه صاير العاشق ربي يحفظهم ..

عبدالله توه دخل الحجره : حجزت التذاكر !!
عبدالله : لا
يلست : ليش ؟! بنسافر منصور و نهيان عرسهم بنهايه ها الاسبوع
قرب مني و مسك ايديني و جثى ع ركبه : طلبتج لا ترديني
فتحت حلجي مستغرفه احس اني انسحرت من نبره صوته : ما بردك
عبدالله : بنروح صوب الجبال انا و انتي وبس بنقضى احلى شهر عسل هناك
: عـ . .
قطعني : ميره ممكن تنسين اللي صار بينا حتى لو كان لاسبوعين اللي بنقضيها هناك عشاني ميره
: بس هذيل خوالي و اخواني كلهم بيعرسون
و يت فبالي منيره حتى هي بتعرس فها الاجازه فقلت : عبدالله صعبه
عبدالله همس : يمكن تكون اخر لحظات تعيشنها معاي
دق قلبي بعنف : انت .. انت ليش تقول جذا فال الله و لا فالك الله يعطيك طوله العمر و الصحه
عبدالله نزل راسه و تنهد : خلاص ع راحتج

قام و طلع لا لا ياربي .. حسيت اني شريره و انانيه بس كلهم بيعرسون كيف ما اكون موجوده ما يصيير .. بس هم بيعرسون لكن عبدالله شريك حياتي هو اللي بيتم لي هب هم عضيت ع شفايفي محتاره شي يحير .. قمت بروح اكلمه و نلاقي حل وسط يعني نقضي اول كم يوم هناك خلاف نروح الامارات , . نزلت الصاله بس ما حصلته حتى فالمطبخ هب موجود اكيد فالمكتب صعدت فوق و دقيت الباب و دخلت و ياريت ما دخلت عبدالله كان . . . يصيح .. بس ليش !! بس لاني رفضت عل لساني القص رحت له بسرعه و وقفت عند الكرسي و هو الف بكرسيه و مسح دموعه

: عبدالله
عبدالله : ميره صدق احتمال تكون اخر لحظات تعيشنها معاي
: عبدالله شو فيه !! شو مستوي
عبدالله وقف : لا ترديني ودي اعيش اخر لحظاتي اتذكر اللي عشته وياج غير الهواش و العنف
كنت بتكلم بس سكتني لما حضني .. حضني بقوه لصدره
عبدالله : لا ترديني لا ترديني
همست بدون وعي : ما بردك بنروح وين ما تبا
باسني ع خدي : ما بتندمين
: قولي شفيك !!
عبدالله : لا تسالين عشان ما يخرب شي
: لا تخربلي اعصابي قولي شفيك
رد حضني : شششششش بدون اي كلمه بس فكري كيف بنقضي احلى شهر عسل هناك

صدق سكت و قلبي يعروني .. ششفيك يا عبدالله شواللي تعاني منه ليش تقول اخر لحظاتك جنك تعرف انك بتموت بعد ها الرحله اللي بنروحله , صرخ و انا اصيح : لا تروووووح

،

سكرت سحاب الشنط قررنا نروح صوب الجبال بناخذ لنا كوخ خشبي هناك .. أتصلت فيهم البارحه و خبرتهم أني مرتبطه بالدراسه و ما اروم أرجع و عبدالله بعد و لا واحد فينا قادر يرجع فصدقو بس قلبي يعورني احس شي بيصير بعد ها السفره عبدالله فيه شي بس هب راظي يقول عشان ما تخرب ها السفره .. يعقوله يحبني !! يمكن الا هيه يحبني بس شواللي خاش عني .. وعيت ع بوسه ع شعري

عبدالله : وين سرحانه
: أفكر كيف بيكون الجو هناك
عبدالله ضحك : لا تحاتين فالكوخ شي تتدفئه
ابتسمت و وقفت جدامه و قربت منه و حطيت عيني بعينه : ما بترمس !!
عبدالله : شو قلنا !! خلاص أنسي بنقضي أحلى أسبوعين هناك
حضنته : ان شالله نقضي سنواتنا كلها حلووه
عبدالله بنبره غريبه : كثري من الدعاء
حسيت اني اختنق يعني في شي عبدالله يعاني من شي .. عضيت ع شفايفي عشان ما اسال لانه يتضايج من سؤالي .. خلاف ودرني و شل الشنط و انا قمت خذت جاكيتي و لبسته ضحكت لما اتصلت ففكيتوريا اليوم الصبح خبرتها اني بسافر شهر عسل و يا عبدالله هههههه تمت تنصح و تنصح و تنصح لين ما صار وييهي طماطه ياربي ها البنت مول ما تستحي .. شليت شنطتي و ظهرت من الحجره و ظهرت من البيت و قفلت الباب و رحت ركبت سيارتي لانه بنسير بسيارتي و تحركنا ..

قضينا ساعات طويله فالدرب كان ممكن نروح ويا الطياره بس عبدالله قال بنشوف المناظر و بنتحاوط بالسياره فالمناطق المجاوره .. رقدت بدون ما احس فالسياره معني عرضت عليه اني اسوق بس رفض فقضيت الوقت فالرقاد و ما حست إلى بشي باارد ع خدي ففزيييت .. سمعت صوت ضحكات عبدالله شفته كان فاتح باب السياره اللي صوبي و واقف عندي و بيده كتله ثلج

مسحت ع خدي : عبووود بااارد
عبدالله ضحك : هههه شوي اسوي ساعه أزقرج قومي قومي ماشي فايده أنتي لازك تشوفين حل ويا النوم
أبتسمت : تعود علي

التفت للمكان كان الكوخ جدامنا ما كان كوخ بمعنى الكلمه بس مصنوع من خشب نزلت شفت أكواخ مجاورى بس متباعده شوي .. دخلنا داخل و الجوو باارد بس داخل كان دافي لانه النار مفتوح

سألته : عبدالله ما بيحترق المكان !!!
ضحك مره ثانيه : لا كيف يحترق بالذمه و بعدين شوفي ينشفت من فوق
هزيت راسي و انا اشوف الصاله الصغيره و جدامي مطبخ صغيره مفتوح .. صعدنا الدرج و كنا فغرفه النوم لان مفتوحه و حمام فجأه سمعت صوت خطواط سريعه و باب انفتح و تسكر أختفى عبدالله فالحمام ضحكت لهدرجه يبا الحمام بس اللي فجني أنه يرجع رحت دقيت الباب

: عبدالله فيك شي !!
بعده يرجع وما يرد عليه ياربي شو ياه توه شحلاته !! بعد دقيقه فتحت الباب و شكله تعبان
ابتسم بتعب : مافيني شي شكله من الطريج

فصخت جاكيته و طلعته ملابس ثانيه ودخل يتسبح و رحت سويت له جاي اكيد من البروده سوى به جذا صعد فوق و بيدي كوب الجاي بش شفته راقد أبتسمت و حطيت الكوب ع الطاوله رحت غطيته عدل شكله صدق تعب .. رحت سحبت كوب الجاي و صبيته و غسلته و رحت فوق و رقدت ..

،

وعيت و تمغط شفته راقد بهدوء و ويهه صوبي ابتسمت و قربت مديت اصبعي مررت على حواجبه و خشمه فتحرك بانزعاج ضحك رديت لعبت فويها و انا اتحسس باصبعي ابيه يقووم أخر شي عض اصبعي

: اااااي
عبدالله وهو مغمض : تستاهلين خليني راقد
: يلا قووم بسك نووم
عبدالله : دلعيني قولي كلام خلاف بفكر
: اووف واايد دلوع تراك .. ههمم عبوودي
عبدالله بعده مغمض : جديمه
همست : حبيبي
فتح عينيه و هو مبتسم : هاذي يديده و حلوه , صباح الخير
ابتسمت : صباح النور تحس بويع فمعدتك !!
عبدالله : لا فديتج قلتلج من الدرب
يلست بس سحبني : خلييج لين ما اصحصح ههه حلمت فيج
طالعته : صدق قولي !!
عبدالله : مسسستحيل
بوزت : لييش ؟!
عبدالله غمز لي : ما اظن بتين صوبي
شهقت و صرخت : قلييييل ادبببببب عبوود راعي بعدني بيبي
ضحك : اي بيبي 18 سنه و متزوجه
: انزين انا يوعانه هب يوعان !!
عبدالله : لا هب مشتهي بس ابي كوب جاي
: حبيبي بعدك تعبان صح !!
عبدالله : لا ياقلبي بس هب مشتهي

قمت رحت تسبحت و طلعت .. نزلت تحت سويت ريوق يمكن اذا شاف الاكل ياكل شكله صدق بطنه يعوره لين احينه !! ما بضغط عليه اخاف يرد يرجع .. شوي و شفته نازل و متأنق
: على ويييين !!
عبدالله سحب الكرسي ويلس : بنتريق و نطلع عيل ينا عشان نقعد !!
حطيت جدامه كوب جاي : هب تعبان !!
عبدالله : قلتلج ياقلبي مافيني شي يلا تريقي

تريقت و هو اكتفى بجاي حتى ما كمله .. وقفت فجاه ليكون هذا يخص بمرضه !! ياربي انا ليش مصره انه مريض بس .. بس هذا اللي واضح أووفف ميره ظهري ها الافكار مافي شي مافييي شي يمكن يبي يعدل حياتنا فحب ايبها بها الطريقه هيه .. غسلت الصحون و رحت بدلت لبست بنطلون جينز اسود و تيشرت صوفي احمر و فوقه جاكيت للفخذ لونه اسود و سكارف صوفي اسود .. هني عبدالله سحب الشيله عني ولبسني كاب صوفي غطى كل شعري فابتسمت و لبست بوت مريش لونه اسود و خذت وياي قفزات احطياط و ظهرنا ..

كان الجو صدق بررررررد تشبت فعبدالله من البرد قررنا نتمشى فلبست قفزاتي و مشينا شفنا الناس تتزلج ع الجبل شي حلوو بس خلينا ها الشي لباجر كملنا مشي بين الاشجار و الثولج و الاكواخ و ناس مني و مناك .. شفنا بحيره بس متحوله لثلج و الناس تتزلج عليه ما قدرت اقاوم رحنا أشترينا سكيت و صدق لبسنا و قررنا نروح نتزلج

عبدالله : تعرفين !!
: ههه هب واايد من زمان ما تزلج وانت !!
عبدالله : تشكين !!! هاتي ايدج
مسكت ايديه فالبدايه ما قدرت اتوزان و هو بس يضحك عليه و مع الوقت توازنت و قدرت اتزلج و الناس تسوي حركات و اشوف حركات ماضخه و عبدالله يتمصخر يحط ايده ع عيني يقوله " بعدج بيبي ممنوع تشوفين " ههههه صدق ماشي حيا جدام العالم يااااع ههههه .. و اشوف مراهقين ماسكين ايدين بعض و يتزلجون .. حسيت بايد تسحبني و لصق ظهري بصدره و همس " استعدي " امبيه ها خبله شو بيسوي و شوي اشوف عمري اطيييير عبدالله يتزلج بسرعه و انت جني صنم بس يدزني لين ما صرخت

: عبوووووووووووووووووود
و اسمع صوت ضحكاته و ضحكات الناس وانا بس اصرخ حتى دمعت عيني من الهواء البارد و فالاخير رحمي و وقفت بس دوخت بقوه و ارتميت عليه
عبدالله : شفيج !! ياقلبي شفيج .!
: انت .. انسان ما تحس .. دوختني
ضحك : تراهنين اني ونستج !!
حسيت انه الدوخه راحت : اي اوناسه انت ويهك
رد ضحك ياربي ضحكته تجنن ها اليومين بس يضحك فديته يعلها دووم ياربي .. لفيت راسي لما سمعت صوت صرخه شفت اثنين طايحين ع الارض و واحد منهم ايدي ملحظه دم لفيت راسي بسرعه و حسيت بدوخه عبدالله ودني وراح يشوف الريال و انا تميت فمكاني حاولت اخذ نفس احس ريحه واصلتني لا ياربي ماابي اطيح لا لا حاولت ابعد صوره الدم من عيني بس ماقدر احس ريحته واصلتني

.. : are you ko !!
طالعت الريال كان اشقر و ويهه مايل للاحمرار زاد ها الشي عليه فحطت و ماحسيت بشي

،

فتحت عيني و احس بدفى .. شفت ايدي ضخمه حاوطني من خصرني حاولت استوعب شفت التلفزيون شغال !! تنحنحت
عبدالله : سلامات
احين ستوعب اني حاطه راسي ع فخذه : شو ستوى !!
عبدالله شل خصلات شعري باصبعه عن ويهي : ماادري طحني فجاه
تذكرت : اااه دم
عبدالله : تحسسين منه !!
كنت بقوم بس منعني : هيه اتحسس حتى الابر
عبدالله : ومن شو بعد !!
: قطاوه
عبدالله : وشو بعد !!
: تتمصخر !!
عبدالله ابتسم : لا بس اسال
: بس هيل حتى اكره اجهزه المستشفى تسسبلي فوبيا
عبدالله : تعرفين تخبلت لما شفت هذا الريال حاط راسه ع ريله و يضرب ضربات خفيفه ع خدج جن جنوني بغيت اذبحه
: هههه حرام يسوي خير " قلت بحقد " بسبت طحت كانت احاول ابعد منظر الدم لما شفته ويا ويهه الاحمر طحت
عبدالله : هههه جان قلتلي جام كسرته لج
: انت ما تتفاهم الا بالضرب
عبدالله : تراني عدواني هههه
: ابي اعرف اخوك شقايل سمى ولد ع اسمك !!!!
عبدالله : لانه وديمه هي اللي اصرت
طالعته بنص عين : شمعنه !!
عبدالله عقد حواجبه : ليش ما تتدرين !!
: شوه !!
عبدالله : وديمه اختي بالرضاعه يعني امها رضعتني
: اه !! واللله !!!!!
عبدالله : هيه هم بس اربع بنات وانا اخوها الوحيد بالرضاعه و ع كثر ما كنت ادافع عنها و تحبني سمت ولدها ع اسمي

خلاف طلعنا رحنا يلسنا فمطعم تعشينا و رجعنا البيت ..

،

وعيت ع ساعه وحده الظهر لانه البارحه ما نمنا الا ع الفير قمت سويت ريوق حتى اليوم ما كل بس اكتفى بجاي و البارحه ما تعشى عدل حتى رجع اللي كله

: حبيبي شي مستشفى هنا !!
عبدالله : هيه ليش .!
: روح خل الطبيب يكتب لك ع دوا
عبدالله عقد حواجبه : حق شو مافيني شي !!
: ما تاكل عدل و ترجع اللي تاكله اكيد ماخذ برد روح الطبيب
عبدالله طلع علبه دوا من جيبه : ماخذ ويايه احتياط اعرف عمري خذت البارحه
ابتسمت : ان شالله بترتاح
عبدالله وقف : يلا بنسير نترلج ع الجبال ان ما طيحتج من فوق
شهقت : خاف عليه انا حرمتك
قربت مني وباسني ع خدي و حمريييت : علني الموت اذا اذيتج
: سم الله عليك لا تيب طاريه

رحت بدلت و ظهرنا صوب الجبال فوق و اجرنا الاواح سكيت مع عصيانهم و انا زايغه اشوف الناس تتزلج اللي يطيح و اللي ينجلب يماااه
: خلاص ماابي اخااف
عبدالله : ياقلبي مافي شي يخوف شوفي المكان أمن يلا
من قال يلا حسيت اني اترحك بسرعه صرخت : يا نذذذذذذذذذذذذذذذذل
و اخر شي طحت ع الثلج و هو بعد طاح و من غيضي مسكت الثلج دفنه فويييه : يانذل تفرني من فوق ما تباني ما تحبني يا نذل
مسكني بقوه و قرب ويهه من ويهي : لاتقولين ما احبج انتي حياتي و روحي و قلبي
توردت خدودي و انا اتذكر امس و هو يتغزل فيه : اسفه
حضني : لا تتاسفين ياعمري بس لا تقولين جذا والله احبج
عضيت ع شفايفي و هسمت : فضحتنا شوف البنوته الشقرا شقايل طالعنا
التفت عبدالله ورى و شاف بنت صغيره شقرا تخبل بصراحه مديت ايدي لها و يت صوبي .. مسكها عبدالله و حطها فخضنه
عبدالله : ماهو اسمك !!
البنت : لورا
: يااقلبي تجننننن
عبدالله : كم عمرك ؟!
لورا اشرت بيدها ع خمسه
حبيتها ع خدها : عبود بالذمه ما تجنن
عبدالله : هههه هيه ماشالله عليها
سمعنا صوت أنوثي : لورا عزيزتي !!
قامت من حضن عبدالله و ركضت للحرمه : ماما
الحرمه : اسفه على ازعاجكم
ابتسمت : لا ابدا فهي لطيفه إلى القاء
لوحت بيدها و راحت

قمنا تزلجنا شوي خلاف مشينا صوب المحلات كانت محلات صغيره ينب بعض عندهم اشياء حلووه خذت لي كم غرض .. ونحن نتمشى لاحظت ملامح الانزعاج ع ويهه عبدالله و ايده ع بطنه
: يعورك !!
عبدالله : شوي احين بيروح الألم
: يعورك و لا تحس انك بترجع
عبدالله : لا يعورني لا تحاتين شي بسيط

،

احس عبدالله يحاول قد ما يقدر يونسي و يونس عمره بس هامل عوار بطنه معنه ياخذ ادويه بس ماشي فايده .. ماياكل و اذا كل رجع و بطنه يعوره يارب سترك احس بخوف هب طبيبعي .. قررت ادلعه الليله و اسوي عشا ها اليومين تغدينا و تعشيننا برع .. قمت سويت لنا لازانيا و سلطه و عصير برتقال فرش و هو يالس فالصاله ع التلفزيون .. تسحبت و هو مندمج رحت تسبحت و لبست لي فستان قصير للركب لونه عنابي ضيق للبطن و منتفخ فنهايته و نشفت شعرها و سشورته فالحمام عشان ما يسمع صوت الاستشوار ابي اسوي له مفاجاه .. و من الفضاوه صبغت اصافر ايدي و ريولي بلون عنابي و حطيت مكياج خفيف شوي و لبست نعال بو اصبع مسطح عليه فص عنابي و تعطرت و نزلت تحت ..

رحت صوب المطبخ بديت اعدل السفره و ارتبها حسيت بايد تلمس ايدي و همس فأذني : شها الحلا
ابتسمت بخجل : يعني بالعاده اكون خسفه
عبدالله : لا حشى ما قلت جذا بس طالعه غير اليوم ناويه دوخيني !!
ضحكت و لفيت : يلا خلينا نتعشى و لا تقول هب مشتهي
عبدالله : باكل عشانج
مسكت ايده : اخاف ترجع حالتك مول ما تعيبني
عبدالله مسح ع خدي : مافيني شي ماخذ برد و يبالي كم يوم عشان اصحصح !!

ابتسمت و سحب الكرسي و يلسني و يلس حذالي و بدينا ناكل و حسيه كل صدق عشان خاطري .. بس وانا اغسل الصحون راح رجع كل اللي كله و من فزعي طاح الصحن و تكسر صدق متوتره عبدالله في شي و هب راظي يقولي

عبدالله : شو صار !! تعورتي
لفيت و دموعي ع خدي صرخت : قولي ششفيك ذبحتني تراك وصلت حدي ما اقدر استحمل
قرب عبدالله و منشفه بيده مسك ايدي و بعدني عن الزجاج : مافيني شي ياقلبي
سحبت ايدي بعنف : جذاب بتقولي و لا ترى والله و الله بشل السياره و برجع وين ما يكون
عبدالله تنهد : انزين تعالي يلسي و بخبرج
خفت : يـ . . يعني في شي
عبدالله : فيه تعالي

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


البارت السادس عشر
( قنبله )

سحبني و قعدني عنده وفر المنشفه ع الغنفه .. مسك ايدي بصراحه ماابي اسمع خايفه بس فنفس الوقت اذا ما سمعت بخاف اكثر .. خذ نفس و عيونه دور فكل مكان لين ما استقر عينه ع ويهي بدا يفصل ويهي فص فص

عبدالله : ما بسوي مثل الافلام و بقول حبيتج من اول نظره .. كنت فعلا ماخذج بس عشان تهتمين فيني فغربتي بس عنادج انفعالج عفويتج كلهم شدوني لج لو بنت ثانيه كانت بتصيح و بتتصل لاهلها و تنهي ها الزواج بس انتي ما سويتي جذا حاربتي عشان تبرزين نفسج فقلبي و فعلا قدرتي .. حاولت اخبي و اسكت يمكن اقدر اتحرر من قيد حبج بس ما قدرت و قررت ابدا وياج حياه يديده بس .. في شي واقف فطريجنا
حاولت اتماسك : اللي هو !!
عبدالله : قبل اسبوع عرفت انه . . . فيني . . . سرطان فالمعده
شهقت , انتفضت , نزلت دموعي
عبدالله : بعده المرض فبدايه و العلاج متوفر و عندي الارداه ابي اتعالج عشانج بس قبل ما اروح اتعالج حبيت اقضي وياج كم يوم حلوين تذكرج فيني تحببج فيني يمكن .. اموت و ما اتعالج .. و يمكن اعيش و اوعدج بعوضج عن كل اللي صار
وقف بعصبيه : احييين احييييييين نرد لندن احييييييين و تروح المستشففى من باجر
عبدالله : ما بنتحرك احينه
صرخت : اقولك احين لازم نستعجل فعلاجك لازم
عبدالله وقف : تبيني اتعالج !! ما تبين تفارقيني
: ابيك تتعالج ابيك تتعالج اذا مالي خاطر عندك عشان امك و ابوك
عبدالله : غلاج كبير فقلبي يا قلبي بس ..
قطعته : احين بروح ابدل و تبدل و بنرد لندن يلا يلا بسسرعه

ما عطيته مجال سحبته من ايديه و صعدنا فوق و بديت ارتب شنطتنا ..

،

ابتسم بألم .. تذكر كل شي .. كل شي عنها تذكره مجرد ما فتح الدرج اللي ما قرب منه لجهله باللي داخله بس تذكر كل شي من شاف الفون و الرسايل و المكالمات كلها باسم ( ميراني ) و تذكر عدم رغبتها فيه و تذكر عرسها حس بغصه فقلبه طريقه ميوله لها كان غلط طريقه البدايه وياها كان غلط .. حس بكبر غلطته ما كان المفروض يتقرب منها بها الطريقه كان المفروض يتزوجها من البدايه و ما يعقد الامور تذكر نبره الحقد و الكره لما عرفت انه هو اللي يرمسها .. التفت لما اندق الباب و دخل توأمه

جابر : شو تسوي ؟!
ياسر : عرفت ميره شو بالنسبه لي
جابر ارتبك تجدم و يلس ع الارض عنده شاف الفون بيده : ميره !!
ياسر : ما ماتت مثل ما قلتو " صرخ " ليش تفاولون عليها بالموت
جابر : خلاص ياسر انسى البنت تراها تزوج من ثلاث او اربع شهور خلاص انساها
ياسر تنهد : ما بنساها
جابر : لا تسوي لها مشاكل ويا ريلها
ياسر هز راسه بلا : ما بخرب حياتها لا تحاتي
جابر : انزين قوم انزل تحت الكل يالس و يسالون عندك

قام ياسر رد الفون اللي كان يستخدمه بس لها و حطه فالدرب و قفل الدرج و طلع ويا جابر نزل تحت .. طالع ناصر اللي كان مشترك بالجذبه حس عمره انسان ساذج وهم يقصون عليه كل هذا يخوفا من انه يسوي مشاكل لا ما بيسوي مشاكل .. يلس و هو يسال نفسه معقوله كنت ناوي ع شر قبل ما اسوي حادث !! اكيد كنت بسوي بها شي و ربي انقذها مني .. الحمدالله

ام ياسر : فديتك تبا جاي و لا قهوه
ابتسم : جاي

،

وصلنا الصبح و انا اللي كنت اسوق و وقفنا مره لانه رجع و اول ما وصلنا رحت المستشفى على طول معنه اعترض و زعل عليه بس هب مهم يزعل و لا يستوي به شي و رحت عند دكتور و بلغنا انه بيبدا علاج فخذنا له غرفه درجه اولى عشان يرتاح

حضنته بقوه : عشاني تعالج
مسح ع ظهري : عشانج بس . . بس عشانج
همست : احبك
دفن راسه فرقبتي و هو يردد : احبج احبج احبج
طريت اني اودره و انا اسحب عمري منه سحب ماابي افارقه و هو بها الحاله بس محتاجه اقد مع نفسي شوي .. طلعت و رحت البيت تسبحت و فضيت شنطتي و شنطته و رتبت شنطته مره ثانيه حطيت في ملابس مريحه تناسب نومته فالمشتفى و من خلصت رحت تسدحت بتعب ع السرير و دخلت نوبه صياح فرغت كل المكبوت فقلبي حسيت بحرقه ليش كل شي افقده ليش اتم وحيده بحياتي ليش .. ستغفر الله يارب سامحني بس هب قادره اتحمل

،

فالساحه المدرسيه و فأخر يوم امتحان الكل ماشي فحال سبيله , قروب يالس تغني , قروب مطلع فونات خاشينها .. سعيد و سعود يتمشون بروحهم و الكل يطالعهم جنه اول مره يطالعهم فيه بسبت شبهم الكبير و الكل يبا يرابعهم بس هم فحالهم و مالهم خص فحد و هم ماشين سمعو حد يتحرش بهم وراهم كانو يعرفون انهم نفس الشله الفاسده فطنشوهم مثل كل مره و يعرفون بتصير ضرابه كلاميه شرات كل مره

بدر : اووب يا توأم
سعود و سعيد همسو : طنش تعش
بدر همس : هب كل مره
التفتو لما حسو صوته قريب فوقفو
سعود : خير .! ما تملون انتو
سعيد : نحن ملينا
بدر ابتسم بشر : لا ما نمل اقول شو رايكم بعد المدرسه نظهر صوب المول
سعيد و سعود طالعو بعض و ابتسمو بسخريه فالتفو و كملو مشي . . سعود فجأه وقف و سمعو صوت صراخ الطلبه التفت سعيد لسعود استغرب وقوف فجأه حس بنغزه فقلبه لدرجه الاختناق شاف بدر لاصق فسعود من ورى و حوط ايده حول خصر سعود و سعود واقف مبطل عينه و ويهه بدا يحمر و من ودره بدر جثى سعود ع ركبه انتبه سعيد للسجين اللي بأيد بدر كان ملطخ بالدم فهم نغزه قلبه التفت لسعود اللي حط ايده اليسار ورى ظهره و ايده الثانيه ع الارض يسند عمره و بها اللحظه هجم بدر ع سعود و غرسه مره ثانيه فصرخ سعود و سعيد بسرعه ركض يساعد سعود بس جنه حد يمنعه طالع الثلاثه اللي ماسكينه

سعيد صرخ : سسسسسسسسسسعود
طعنه ثالثه خلت سعود يطيح ع الارض و يتنفس بصعوبه و الدنيا بدا دور حوله و شريط حياته يرتسم جدامه و همس : مـ . . يـ . . ره
هي الوحيده اللي ماشفت اي شي ممكن يذكرها فيه , هي الوحيده اللي ما شفت خير من صوبه يمكن حتى ما تحبه و يمكن ما ايه فبالها اساسا .. نفسه بدا ينخفض و يصعب اكثر حس بحد يرفعه عن الارض و يسمع صوته بشكل خفيفه : ولدي اهدا تنفس يا ولدي تنفس احينه بنوديك المستشفى سعود تنفس عشان توأم و اهلك سعود
سمع صراخ سعيد : سسسسسعود لا تودرني سسسسعود لا تمووت سسسسسسعود والله ان مت بموت وراك يا سعود
بغى يتكلم بس ما قدر يبي يطمنهم انه بخير و مافيه شي بس ضيق تنفس و ألم بسيط . .

حطه الاستاذ ع السيت الوراني و رقده ع بطنه و خله سعيد يقعد عند راسه و مسكه قطع الكلينس و طلب منه يضغط ع الجروح .. سعيد تايه يحس بألم فضيع فقلبه حتى هو هب رايم يتنفس و ما يعرف ع اي جرح يحط دموعه نزلن ع خده بحرقه ما يبا حد من اخوانه يتذأ و خصوصا توأمه روحه متلصقه فروحه انودلو بيوم واحد تشاركون فكل شي
الاستاذ : سعيد خذ تفلوني و اتصل فحد من اهلك بسرعه خبره نحن سايرين مستشفى ****
سحب سعيد الفون يبي حد ينبه ما يروم يشل ها الحزن كله بروحه .. بغى يتصل فمنصور بس تذكر انه مسافر فاتصل فنهيان . .

نهيان : الوو
سعيد صرخ : نهييييييااااان
نهيان خاف : منو !! سعيد !
سعيد بصوت باكي : نيهان سعود مات مات يا نهيان
الاستاذ : سعيد شها الرمسه سعيد لا تخوفه
نهيان فز : شووه !! شو مات شو يعني مات
سعيد حس ما يروم يتنفس فطاح الفون من ايده و سودت الدنيا فعينه
الاستاذ : سعيد !! سسسعيد ! سعيد هب وقته يغمى عليك سعيد يا سسعيد

سرع الاستاذ و ما يقدر يسحب فونه عشان يرمس نهيان و اول ما وصل المستشفى طلب نقاله و فتح الباب و هو محاذر انه سعيد بيطيح فمسكه و شله و طلعو سعود اللي لين احينه يتنفس و واعي و بسرعه دخلوا غرفه العمليه و سعيد لغرفه ثانيه فرجع و خذ الفون و اتصل فاخر رقم

نهيان : الوو سعيد
الاستاذ : وياك الاستاذ وليد تونا وصلنا المستفشى و سعود كان واعي دخلوا لغرفه العمليات و سعيد اغمى عليه
نهيان : فاي مستشفى
وليد : مستشفى ****

سكر عنه و راح صوب غرفه العمليات انتبه للمشرف اللي توه وصل فتموا يالسين يترون اي نتيجه .. يا دكتور ثاني
دكتور : شو تصيرون للولدين !!
وليد وقف : طلبه عنا فالمدرسه و بلغنا اهلهم احينه بيون
بها اللحظه يا نهيان : ها بشرو كيف صار ؟!
دكتور : شو تصير لهم
نهيان بقلق : اخوهم و وين سعيد ؟!
دكتور : تقصدون الولد اللي يبتو سليم من الطعن !!
وليد : هيه
دكتور حط ايده ع جتف نهيان : قول لا اله الا الله
نهيان طالعه برعب : لا اله الا الله
دكتور خذت نفس : الولد يتله سكته قلبيه و توفى
طاح نهيان ع الارض و هو يحاول يوزن افكاره .. سعود فغرفه العمليات و سعيد . . . . توفى !!!!!! حس برغبه كبير للصياح حس بغصه واحد ينطعن و الثاني يموت من خوفه عليه هيل روح بجسدين كيف واحد منهم يموت
دكتور : اذكر الله
نهيان سكر عينه : لا اله الا الله .. لا اله الا الله .. لا اله الا الله

،

وعيت , اليوم بيبدا عبدالله بالكيماوي خذت نفس و انا بعدني يالسه ع السرير طالعت الساعه كان 12 الظهر قمت تسبحت و خلاف نشفت شعري بالسشوار و رحت شفت فوني اذا عبدالله اتصل و لا لا .. بس شفت فوق 20 مكالمه من نهيان عقد حواجبي فاتصلت به

نهيان : سلام عليكم
خفت من نبره صوته : و عليكم السلام
نهيان : ميره لازم تين الامارات
دق قلبي بعنف : خير ؟!
نهيان سكت
: نهيان لا تخوفني شو مستوي ؟!
نهيان : سعود تعرض للطعن فالمدرسه اليوم و طلع من غرفه العمليات بس ما تعدى الخطر
يلست ع السرير : سسعوود !! يارب استر الله يقومه بالسلامه
نهيان : و . . . سعيد
: ليكون هو بعد انطعن !!
نهيان : من خوفه ع سعود يتله سكته قلبيه و . . . ترحمي عليه
طاح الفون من ايدي و طاحت وياها دموعي بدون اذن .. قلبي يا قلبي سعيد مات ياربي سعيد و . . سعود حالته خطره يارب اللطف لازم اروح لازم اروح لازم مسكت الفون و سكرت الخط و اتصلت عشان احجز حصلت اقرب حجز بعد ثلاث ساعات و بسرعه رتبت شنطتي و انا ما اجوف شي غير الدموع .. رتبت ملابسي بسرعه و خذت اللي احتاجه و بدلت و بسرعه طلعت من البيت رحت المستشفى عشان ابلغ عبدالله بس لما يت منعني الدكتور اني ادخل لانه ضربوه بالكيماوي قبل ساعه فطلعت ما اروم اصبر ماشي مجال و رحت طيارن للبيت حطيت سيارته فالقاراج و شليت شنطتي و رحت المطار بتاكسي و لما وصلت كملت كل الاجرائات و بعد ساعتين ركبت الطياره ..

وصلت ساعه 12 بليل بتوقيت الامارات و اتصلت فنهيان اللي يا خذني
نهيان : عيل عبدالله ما يا وياج
خذت نفس : عبدالله فالمستشفى
نهيان : و ليش ودرتيه !!
: لاني مااروم اسوي له شي دفنتو سعيد !!
نهيان : هيه
صحت بحرقه و بصوت عالي : لييش لييش جان تيرتوني كنت ابي اشوفه قبل ما تتدفنونه ليييش
نهيان مسك ايدي : اكرام الميت دفنه و انتي طولتي

بطلت فوني و اتصلت فعبدالله : الوو
عبدالله بصوت تعبان : هلا حبيبتي
: عبدالله انا اسفه بس سافرت الامارات " شهقت " سعيد مات
عبدالله : شوه !! كيف مات
: سكته قلبيه و سعود مطعون حالته خطيره اسفه ما قدرت اتريا و لما يتك ما سمحلي الدكتور ادخل
عبدالله : اششش خلاص حبيبتي لا تتأسفين المهم ديري بالج ع نفسج حبيبتي
: ان شالله

سكرت عنه لما وصلنا البيت دخلت داخل بسرعه شفت امايه مهره و منيره و بنات عمامي و حريمهم هني ركضت لامايه مهره و صحت بصوت عالي و حضنتها و هي تصيح بسكات .. دومج قويه يا مهره دومج قويه ياريت عندي نص قوته يااااارييييت ااااه يا سسعيد ااه .. الكل غزاني و طلعو خلاف قمت رحت فوق كنت بدخل حجرتي بس رجعت فدخلت حجره التوام و ارتميت ع سرير سعيد و انا اشم ريحته و دعيت من كل قلبي لسعود .. سمعت صوت الباب التفت شفت منيره

منيره : سو تسوين هني !! اطلعي برع
يلست ع السرير و انا مطنشتنها ماابي اطلع
منيره : ما تسمعين صمخه !!
: منيره لا انا و لا انتي فحاله تسمع انه نتهاوش و لا شو رايج ؟!
منيره : ما يخصج حالتي تسمح و لا لا قومي طلعي شتبين فحجره اخواني يا النحس
تنهد : تراهم اخواني مثل ما اهم اخوانج
منيره : لا طبعا انتي هب اختنا انتي من ام ثانيه .. اصلن محد موت سعيد الا انتي
طالعته بحده : تستعطبين ليش انا اللي تسببت له بسكته قلبيه !!!! هذا يومه
منيره : كل اللي يحبونج يموتون
انصعقت من كلامه
منيره : امج و ابويه و احينه سعيد الله اعلم اذا ريلج بيموت ولا لا حتى اخاف منصور بعد يموت
استغفر ربي و وقفت : بلا ها التخريفات كل شي مقدر و مكتوب و لا عاد تفرين رمسته و لا زعلانه ليش انه عرسج تأجل !!
منيره بطلعت عينها بوسعهن : انا !!!!! صدق ما تستحين برع
تسدحت ع سرير سعيد : ما بظهر انتي اظهري

سكرت الباب بقوه و نزلن دموعي لين احينه حاقده عليه انا شو سويت لها شو سسوويت !! و ليش تتهمني بموت سعيد .. سعيد مات لانه يومه و يتله سكته قلبيه مفاجأه انا ما ذبحته والله ما ذبحته .. صوتي بدا يعلى اكثر و ما سكت الا لما حضني حد و حسيت بدفئ فحضنه و رقدت و انا بين احضانه . .

،

وعيت و انا حجره التوأم قمت طلعت من الحجره و رحت حجرتي تسبحت و صليت الظهر و العصر و نزلت تحت كنت لابسه اسود فاسود .. شفت الحريم فالصاله يعزون فتراجعت رحت حجرتي ابي اروح لسعود فالمستشفى بس كيف بطلع !!!! اووف لازم من الباب الوراني قمت لبست عبايتي و شليتي فجأه يا فبالي عبدالله لما قالي بيجبرني ع الغشوه فتغشيت و نزلت و طلعت من الباب الوراني كنت ابي سياره !! اتصلت فنهيان اللي طلع من الخيمه و ياني

: عطني مفتاح سيارتك
نهيان : وين بتسيرين ؟!
: عند سعود
نهيان مسك ايدي : لازم نتريا 48 ساعه عشان يتعدى مرحله الخطر ما بترومين تشوفينه
دمعت عيني : يمكن اذا شفته بحس اني اشوف سعيد
حضني هو نفسه اللي حضني امس : ااااه يا نهيان راح اخويه راح و انا ما شفته راح وهو بعيد عني يا نهيان راااح
مسح ع ظهري : اششششش خلاص خلاص اهدي اذكري الله
: لا اله الا الله .. ابي اشوف سعود حتى لو من بعيد ابي اشوفه

عطاني المفتاح و حذرني ما اسرع فركبت سيارته و رحت المستشفى بعد ما خذت العنوان و من وصلت رحت غرفه العنايه و ترجيت الدكتور انه يدخلني و سمحلي ادخل بدون انفعالات و لبست لبس الخاص لغرفه العنايه و دخلت شتفه مرقد ع السرير و الاجهزه حوله و صدره مكشوف يا ويل حالي عليك يا سعود الله يزاجي من كان السبب .. تجدمت و جثيت ع ركبي و مسكت ايده و طالعت ويهه عدل مدت ايدي و مسحت ع شعره و خده بس ما شفت سعيد فيه ما شفته ولا كانهم توام .. حطيت يبهتي ع ايده و صحت بسكات

: سعود حبيبي قوم لا تعذبني و تعذب امك يا سعود لا تروووح
حسيت بشي فحنجرتي ابي اطلعه بس هب رايمه قمت و طلعت و فصخت ملابس العنايه و يلست جدام باب العنايه و انا اصيح بحرقه , اللهم لا اعتراض , اللهم لا اعتراض . . عبدالله , سعيد , سعود ليش كلكم مره وحده .. استفغر الله استفغر الله .. تميت يالسه فالمستشفى بروحي احسن من اني اروح العزا و اشوفهم بحزنهم و يزيدون عليه .. ماادري كم ساعات مرت و اتصلت فعبدالله

عبدالله بصوت تعبان : هلا حبيبتي
: شحالك ؟!
عبدالله : ع حالي
: شو يقول الدكتور !!
عبدالله : ابشرج من اول ابره وقف انتشار السرطان و في أمل كبير اني اطلع سالم
: يارب
عبدالله : شخبارج انتي ؟!
تنهد : تعبانه يا عبدالله سعيد مات راح و انا ما شفته " شهقت " و سعود خايفه عليه من انه يلحق اخوه
عبدالله : اذكري الله شها الرمسه قل لن يصيبنا الا ما كتبه الله لنا
: لا اله الا الله

رمسته شوي و ودعته خلاف قمت رحت الكفتيريا و خذت لي نسكافيه احس بغصه و صيحه مااقدر اقاوم قمت و سحبت ويايه كوب النسكافيه و رحت صوب غرفه العنايه تميت يالسه جدامها و انا اشرب النسكافيه .. قلبي يعورني كل شي ضدي عبدالله و سعود و سعيد كل شي كل شي طاح النسكافيه من ايدي و انصب ع ريلي و بديت اصيح بصوت عالي و هب رايمه اهادى احاول اني اذكر عمري اني فالمستشفى و هب المفروض اسوي ازعاج و العالم حولي بس ما قدرت احس كل فكره سوده تهاجمني !! يممكن عبدالله يموت !! يمكن سعود يلحق سعيد و يموت . .

،

الألم اللي يحس به واايد كبير هو اخر واحد كلمه . . رمسه قاله سعود مات بس ما طلع ميت . . كلمه سمع صوته و هو يصيح و يصرخ يتسنجد به لانه توأمه مطعون بس هو اللي راح هو اللي مات يحس صوته فراسه يتكرر . . قام طلع من الخيمه بسرعه قبل ما يصرخ جدام العالم خذ نفس عميق يحاول يهدي نفسه و يبعد صوت سعيد من راسه انتبه للفون

نهيان : هلا ميره !!
. . : وياك دكتور سالم شو تكن للبنت
حس قلبه بيوقف دكتور !! شو صار ليكون ماتت هي بعد : انا . . . . اخوها
دكتور : يالها انهيار عصبي و هي مرقده فالمستشفى كانت جدام العنايه
يلس ع الارض بعد ما هدت دقات قلبه : خلاص احينه ياي

رفع راسه لما سمع حد يناديه شاف منصور بلبس الكابتن ياي صوبه
منصور بغصه : يعني صدق !!! مات سعيد
وقف و راح حضن منصور اللي صاح بصمت : انا ساير المستشفى ميره يالها انهيار عصبي
بعد منصور و مسح دموعه : ميره هني !!
نهيان : هيه راحت عند سعود فالمستشفى عشان تشوفه و شكلها تاثرت وايد بروح اشوفها
منصور : توكل

خذ سياره منصور و راح المستشفى و هو يسال عمره . . ليش يالها انهيار عصبي ؟! ليكون سعود ستوى به شي ؟!


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

البارت السابع عشر
( عنصر جديد !! )


وصل المستشفى و ركض سأل عن سعود و خبره انه ع حالته ما تغير شي زفر براحه و راح عند ميره شافها نايمه ع سرير ابيض و دموعها ناشفه ع خدها . . مد ايده و مسح ع خدها . . شو فيج يا ميره كل هذا عشان سعيد !! لا فيج شي ثاني و سالفه سعيد و سعود زادت عليج . . تنهد قعد ع الكرسي فالحجره و هو يطالعها بصمت كانت حجه عشان يبتعد عن جوو العزا شوي . . حس بصوت سعيد يرجع له غمض عيونه و تعوذ من بليس و خذ نفس انتبه لما حس بصوت طالعها كانت تتحرك فقام وقف عند السرير و فتحت عينها طالعته و رفعت نظرها طالعت السقف و ملامحها . . بارده , جامده , بلا روح . .

همس : ميره
بس ما تحركت بعدها جامده مد ايده و مسك ايدها و رص عليها بس ايدها ما تحركت حس بشويه شكوك و كرده فعل رفع اصبعه و حطه مكان النبض ع معصمها كانت تنبض بس ليش ما تتحرك !! طلع بهدوء و سأل عن الدكتور وراح مكتبه

نهيان : انا اخو ميره عيسى اللي يالها انهيار عصبي
دكتور ابتسم : هلا
نهيان : ممكن اعرف كيف حالتها احينه !! ما تتجاوب ويايه جنها . . بيلا روح
دكتور : يالها انهيار عصبي و النتايج غير متوقعه ممكن اعرف شو صاير ؟!
نهيان : اخونا توفى و الثاني مطعون فالعنايه
دكتور : قراب منها واايد !!
نهيان : عادي لا قراب و لا بعاد هي الشهور الاخير كانت مسافره و يا ريلها يكملون دراستهم
دكتور : انزين ريلها كيف يعاملها !! يعني ممكن هو سبب التراكم
نهيان عقد حواجبه و تذكر كلامه " عبدالله فالمستشفى " : قالت انه هو فالمستشفى بس ماادري ليش
دكتور : يمكن مريض !!
نهيان هز جتفه : مااعرف
دكتور : ع العموم انا بشرف ع حالتها و بكلمها
نهيان : مشكور

قام و طلع و راح صوب غرفه العنايه كانت الساعه 5 العصر لازم يتريون لين الساعه 12 الظهر عشان يتعدى مرحله الخطر . . خذ نفس حس ان شل هم اكبر عنه يحسه بثجيل ع صدره . . حس بهزه الفون فطلعه من جيبه ( شويخ يتصل بك )

ابتسم ورد : مساء الخير
شيخه : مسا النور حبيبتي . . شحالك ؟!
تنهد : شو اقول و شو اخلي الحمدالله ع كل حال
شيخه : نهيان لا تفكر واايد ريح اعصابك . . وينك احينه ؟!
نهيان : فالمستشفى ميره يالها انهيار عصبي
شيخه بصدمه : خيييير !!!!!!
نهيان : شيخه تعالي و خلي خوالج ايون انا ما اروم اشيل كل هذا ميره تعبانه
شيخه : فاي مستشفى ؟!
نهيان : نفس المستشفى
شيخه : خلاص فديتك مسافه الطريج

سكر عنها و سند راسه ع اليدار و غمض عيونه . . يبي ينام يبي يغرق فعالم ثاني غير اللي عايشه احينه بس هب رايم من البارحه هب راقد حاول يرقد بس ماشي فايده قام خذله قهوه سوده و راح لحجره ميره شافها متسدحه ع ينبها اليسار و مثبته عينها ع الفراغ يلس بهدوء و ويهه مجابل ويهها . . حس بهزه فجيبه و طلع فونه كانت شويخ عطاها رقم الغرفه والطابق و خلال دقيقه كانو فالحجره . .

يلس صقر ع السرير و حط ايده ع جتفها يبي يلفت انتبها انه هو موجود بس ما تحركت فسحبها برقه و حضنها و هي كانها لعبه تنشال و تنحط و ما تتحرك حضنها بقوه بس ما تحركت . . كان يبها تصيح تصرخ تنفعل تسوي اي شي يثبت ضعفها و حاجتها لهم . . رجعها ع السرير فتحركت لفت صوب اليسار

صقر : شو فيج حبيبتي ؟!
ما ردت عليه . . طالع نهيان هز كتفه بمعنى انه ما يدري . . مشى يوسف صوبها و انحنى باسها ع راسها و مسح ع خدها
همس : عظم الله اجرج
الكل توقع انها بتصيح بس مافي اي رده فعل . . و يت شيخه سلمت عليه و عزتها
نهيان : يا المعاريس يلا انتو وراكم عرس بعد يومين
صقر : ماشي عرس اجلناه
نهيان عقد حواجبه : ليش ؟!
صقر : افا يا نهيان ترانا اهل
نهيان : صصقر ماله داعي
صقر : امبله له داعي نحن اهل و سعيد اخونا
يوسف حط ايده ع جتف نهيان : بنعرس رباعه ان شالله

نيهان حضن يوسف اللي تبطبطب ع جتفه جنه يحثه انه يطلع كل اللي فقلبه و مع الوقت انسمعت صوت شهقات خفيفه من نيهان مما خلى شيخه تصيح وياه و يوسف ادمعت عينه اما صقر راقب ميره اللي متحجره فمحلها ضيق عيونه وده يدخل فمخها ويعرف شواللي معذبنها شواللي مخليها توصل لها الحاله . . سكتهم رنه الفون الكل التفت للفون اللي ع الطاوله اللي ينب السرير كان فون ميره فمدت ايدها و شافت المتصل بس ما ردت و حطت الفون ع الطاوله . .

،

كان . . عبدالله اتصل اكثر من ثلاث مرات و الكل ساكت يطالعني بس ما رديت ما عت ابي اسمع اخبار اي احد ماابي اعرف اذا سعود بيقوم و لا بيموت و ماابي اعرف اذا عبدالله بيموت و لا بيعيش و ماابي اعرف اي شي عن اللي حولي . . ابي انساهم ابي حبهم فقلبي يقل و يكونون فحياتي و لا شي كلهم كلللهممم . . قلبي تحمل واايد و تعب خلاص هب راميه اتحمل اكثر انا انسانه و لي حدود و هاذي حدودي . .

امايه شوفي حالي نايمه فالمستشفى و ريلي مريض و اخوي مات و اخوي الثاني فالعنايه و انتي رحتي و ابويه راح و غربتي . . و يبوني اتحمل ما عادت فيني قوه يا اميه انتي اكيد حاسه فيني صح !! اكيد انتي امي و اكيد حاسه فيني تصدقين ودي اصيح بس احس الدموع نشفو كلهم يصيحون حولي يا اميه بس ما احس اني ابي اصيح وياهم . .

حاسه بتبلد و جمود غريب داخلي احس اني بدون قلب . . بدون احساس شي صعب و مريح . . سمعتهم يكلموني و صقر يسالني ليش ما ارد ع عبدالله بس ما عطيت اي رد فخلنو بروحي و طلعلي . .


،

مر شهر على نهياري العصبي و انا لين احينه عايشه البرود و التبلد و عدم الاهتمام بحد . . رجعت لندن و عبدالله حالتها متحسنه و سعود . . سعود هني معاي فلندن لما وعى محد قدر يقوله و انا بكل برود خبرته بموت سعيد تعب و صاح و طلب اني اخاذه معاي لندن لانه يبي فتره يبتعد عن ذكرات سعيد و المكان اللي كان يجمعهم بس بعده الكئابه ما راحت عنه . . ازور عبدالله فالاسبوع مره و فكل مره يسالني و يحاول انه يتقرب مني بكلمات حلووه و لمسات دافيه بس ما استجيب لشي و اظن انه سعود قاله شو صار فيني و يقول كل يوم شو اسوي لانه بعد ما انا اطلع منه يتم سعود ويا عبدالله عشر دقايق و ما شفت اي علامات زعل من برودتي ع ملامح عبدالله . .

طلعت من حجرتيه و رحت الحجره الثانيه اللي كانت صاله صغيره صارت حجره لسعود دقيت الباب و دخلت وعيته و قام يتسبح و يتلبس لانه يداوم فالمدرسه بيكمل هني . . نزلت تحت عشان اسوي ريوق طلعت جبن و مربى و عسل و سويت الجاي و فورت البيض و من استوى البيض و شفته و شميت ريحته حست بلوعه حاولت اني ما افكر فيلست و كلت و يا سعود و كل خلاف قمنا هو راح يشل كتبه و انا غسلت المواعين ع السريع و ردت لي اللوعه و ها المره ما قدرت ركض للحمام ورجعت . .

طالعت ويههي فالمرايه كان اصفر ليكون مرضت !! طلعت من الحمام شفت سعود واقف
سعود : شبلاج ؟!
: ماشي رجعت
سعود : مريضه !!
: يمكن خذ مفتاح السياره و شغلها

كان مفتاح السياره ع الطاوله خذ المفتاح و طلع و انا رحت فوق لبست شيلتي و نعالي و خذت شنطتي و طلعت ركبت سيارتي و وصلت سعود المدرسه و رحت الجامعه هناك شفت فكيتوريا حتى هي ما سلمت من برودي واايد تسألني لكني ما ارد عليها بس مع ذالك ربيعات

فكيتوريا : هل انتِ بخير ؟! تبدين شاحبه !!
: استفرغت اليوم ربما مرضت
فكيتوريا : اذهبي الى المشفى
: ان شعرت بالسوء سأذهب
فكيتوريا : انك تهملين نفسك
: مجرد اعياء لا تقلقي

اليوم سعود بيرجع ويا الباص لانه عندي كلاس لساعه 5 العصر و طول ها الوقت ما كلت شي احس اني برجع . . سويت العشا مبجر اليوم و تعيشنا و نفس الحاله رجعت تذكرت عبدالله و ترجيعه ورى كل اكل خفت يلست ع ارضيه الحمام بخوف ليكون ياني سرطان !! بس هو ما يعدي بس يمكن انا بعد ياني . . لا لا اعوذ بالله من الشيطان الرجيم . . احس اني يوعانه و من اكل ارجع و عبدالله كان يحس انه ما يشتهي و اذا كل يرجع . . هيه انا مافيني شي قمت طلعت من الحمام و تسدحت ع السرير و رقدت بسرعه

،

وعيت الصبح و انا لايعه جبدي رحت رجعت معنه بطني فاظي بغيت اطيح فالحمام لانه دار راسي . . لا انا فيني شي فيني شي لازم اروح المستشفى نزلت تحت سويت ريوق و وعيت سعود هو تريق بس انا لا
: كل ما كلت ارجع لايعه جبدي
سعود : انزين كلي يمكن لانج يوعانه
: كل ما اكل ارجع مااقدر اكل
سعود : ميره انتي فيج شي !! روحي المستشفى
: بروح ان شالله قوم بوصلك

قمت غسلت الصحون و لبست شيلتي و قررت ما احضر اليوم بروح المستشفى . . وصلت سعود و رحت المستشفى و دخلت عند الدكتور اللي طلب مني تحليل دم و تريت ساعه تقريبا لين ماتتطلع النتايج . . اكيد فايروس و برقدوني بيركبولي سيروم اووف مشوار طووييل تميت يالسه اتريا حالي حال غيري لين ما يا دوري و ظهرت النتايج بس حولني ع دكتوره ثانيه

دكتوره ابتسمت : انتِ حامل
طالعتها بدهشه حامل !!!!!
دكتوره : هل انتي عزباء !!
بغيت افلعها بالمزهريه اللي ع الطاوله : لا متزوجه
دكتوره : اوه حسنا انتِ في شهرك الاول سأكتب لك بعض المثبتاات و الفيتامينات

حامل !!! طالعت بطني ليش ليش يا ماما ليش !! انا اخاف احب اللي حولي و انت اتي و تزيد عليه تباني اتولع بك و انت بعدك فبطني تباني اخاف دوم عليك حتى و انت فبطني حبيبي والله قلبي ما يتحمل . . ارحمو حالي يارب يارب قويني يارب . . سحبت ورقه الادويه و طلعت و ركبت سيارتي خذت نفس اللي داخلي صار يربطني فعبدالله اكثر

همست : والله احب ابوك بس خايفه وربي خايفه . . خايفه يختفي والله ان اختفى بضيع حبيبي شو رايك اخبر بابا و لا بعدين !!
رحت الصيدليه و خذت الادويه و رجعت البيت كلت لي شي و خذت الادويه وراهن و رقد . .

،

فتحت عيوني بكسل و طالعت الساعه كانت 6 المغرب فزيت امبيه سعود !! طلعت من الحجره و نزلت تحت شفته يالس تحت يذاكر
: انا اسفه ما مريت عليك و لا سويت لك شي تاكله رقد
سعود : هب مشكله لا تحطين فبالج
: اسسفه بروح اصلي و اسويلك عشا
سعود : رحتي المستشفى ؟!
وقفت : هيه رحت
سعود : شو طلع فيج .!
ستحيت اقوله ماادري ليش بس حسيت باحراج : حـ . . حامل
سعود ابتسم : مبرووك
: الله يبارك فيك

رحت صليت الظهر و العصر و المغرب و سويت له عشا و تعشينا بس ما وحالي اتهنى بعشاي الا و انا مطلعته . . ليش ماما ابي اشبع والله يوعانه كل ما كلت اطلع يا حبيبي هب عايبنك الاكل يعني !!!!! بس مااحس اني مشتهيه شي معين . . فجأه يا فبالي اكل رمان خاطري رمان فتحت باب الثلجه حصلت اشوه ما خلص طلعته و بديت اقشر و كلته بشهيه مفتوحه و ما حسيت بلوعه وييي حبيبي خاطرك فرمان هههههههه احس اني خبله و انا ارمسه و هو بعده فبطني . .

رحت يلست فالصاله سعود كان يالس و يذاكر اكثر وقته مكرسه فالدراسه ادري به يحاول ينسى . . آآآآه يا سعود مهما حاولت بي يوم بتألم و مستحيل تنسى انا اللي ما اذكر امايه اتالم لفراقها الدنيا جذا يا سعود الدنيا جذا . .



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


لبارت الثامن عشر
( احتاجك )

يلست ع المنشفه اللي فارشتها ع ارضيه الحمام حاسه بدوخه قويه و هاذي ثاني مره رجعت ياربي وحامي صعب . . عضيت ع شفايفي يا ريتج يا اميه هني تساعديني فحملي و تقوليلي سوي جذا ولا تسوين جذاك . . كلي هذا و لا تاكلين هذاك وربي هب رايمه ادبر اموري بروحي يالغاليه انا وحيده عبدالله هب حولي و سعود له همه و بعيده عن امايه مهره و عن يدووه . . مسكت المغسله و وقفت شوي شوي و طلعت من الحمام رحت تسدحت ع سريري . . ابي ارجع الامارات ابي الكل حولي و يدير باله علي خاايفه اخاف اسوي شي يأذي البيبي و اكل شي المفروض ما اكله و شو اللي بيساعدني عشان ابعد اللوعه عني . . مسكت فوني اتصلت فيها بدون تردد

: سلام عليكم
امايه : و عليكم السلام هلا بنتي شحالج ؟!
: بخير فديتج انتي شحالج و اخواني و حمود ؟!
امايه : كلنا بخير فديتج شخباره عبدالله ؟!
: الحمدالله
امايه : و سعود !!
: بخير كل وقته يقضي فالدراسه يالس يشد حيله لا تحاتينه يالغاليه . . اتصل بج ؟!
امايه : هيه فديته يتصل كل يومين
تنهد : امايه
امايه : امري فديتج ؟!
: انا . . . حامل
امايه : مبروووك حبيبتي تستاهلين الف مبروك
: مااعرف شو اسوي خايفه
امايه : ليش يا اميه ما في شي يخوف قوليلي كيف وحامج ؟!
: كل ما كلت شي ارجعه و تلوع جبدي من واايد اشياء و ارقد واايد .. اميه اخاف اتحرك اخاف يستوي شي لبيبي
امايه : لا توسوسين بس لا تتحركين واايد و بسرعه لا تركضين و . . .

بدت تهل عليه بالنصايح و انا اسمع بحذر ابي احفظ كل شي تقوله . . و بعد نصايحها خبرتها عن مرض عبدالله و حلفتها ما تقول لحد و نصحتني اخبره اني حامل يمكن يكون له دافع اقوى عشان يكمل العلاج . . ارتحت واايد لما رمستها قمت شوي شوي احاذر فحركتي رحت بدلت لبس شي مريح و لبست حجابي و طلعت نزلت تحت

: سعودي بروح اشوف عبود بتي ؟!
طالعني بذهول هههه : هاا !!
ضحكت : بروح عند عبود بخبره بالبيبي
ابتسم سعود : لا روحي انتي

طلعت و انا متحمسسه ركبت السياره رحت المستشفى و نزلت رحت لحجرته شفت نايمه شكله واايد تغير . . شعره طاح و ضعف بزياده و شكله صار باهت بعده علاجه ما خلص بس قاعد يتحسن الحمدالله . . قربت و يلست ع طرف السرير و مسكت ايده النحيله و شبكت اصابعي باصابعه ابي يستانس ابي يفرح و يكون عنده الاراده القويه عشان يتعلاج و يقوم بالسلامه و يشيل ولده و يسميه هب مهم ان كان ولد او بنت . . حبيبي المهم انه قطعه منك تميت يالسه نص ساعه لين ما صحى ابتسمت . . كانت اول مره ابتسم فيها بعد الانهيار هيه البيبي غير نفسيتي ابي اعيش عشانه و عشانك . .

عبدالله بتعب : يا حلاه ها الصباح بشوفتج غناتي
ابتسمت : هلا حبيبي شحالك اليوم ؟!
عبدالله : الحمدالله ع كل حال . . فديت ها الضحك يا ناس
نزلت راسي مستحيه حسيت باصابعه تمسح ع ايدي و قال : اشتقت لج
طالعته : البيت بدون ما يسوى و حياتي فاظيه بدونك
ابتسم عبدالله و مد ايده الثانيه مسح ع خدي
: عندي لك خبر
عبدالله : ونسيني
مسكت ايده و حطيته ع بطني صح ما بيحس بشي يعني ماشي انتفاخ و لا حركه بس اكيد بيفهم
انصدم عبدالله خفت . . بس شوي شوي بدت ابتسامته تكبر و تكبر
عبدالله : حلللللللفي
ضحكت : والله
عبدالله : عشان جذا ويهج اصفر يا عمري ؟! انزين لا تتحركين واايد وكلي عدل و ارتاحي
تنهد : ولدك هب مخليني فحالي مااروم اكل شي الا واطلعه و احس بالملل بسرعه و ارقد واايد ههه
عبدالله : هههههه يتغلى ما عليج منه اممم اكيد فشهرج الاول ؟!
هزيت راسي بهيه
عبدالله : ان شالله اقوم بالسلامه و اكون وياكم
شديت ع ايده : امييييين

،

لبس كندورته البيضه و حط قحفيته ع راسه و شل الغتره و العقال و حطهم ع راسه بدقه . . رش العطر الرجالي ع ملابسه و مسك دهن العود و مسح ع رقبته و ورى اذنه . . سحب بوكه و مفتاح سيارته و حطهن فجيبه بس قبل ما يحط فونه فجيبه رن بأسمها

ابتسم صقر و رد : مسا الخخيير
وصله صوت عهود باكي : صقر طلبتك صصقر تلاحق عليه
صقر انقبض قلبه : خير شو مستوي بلاج تصيحين ؟!
عهود : ابويه طاح علينا ما يتحرك دخلييك صقر تعااال
صقر طلع من الحجره : خلاص هدي عمري . . لا تصيحين ياعمري اهدي و لا توترين امج مسافه الطريج و اكون عندكم
عهود بصياح : بسرعه الله يخليييك

نزل الدري مثل هبه الريح و ركب سياره بسرعه و شخط لبيت عمه ابو حرمته . . و بثلث ساعه وصل البيت اتصل بها و خبرها انه فالبيت بلغته انه ما يتحرك فدخل بعد ما تنحنح و راح فوق لحجرته عمه شافه منسدح بدون حراك . . ريال قصير و نحيف و الشيب تارس راسه و ماله غير ها البنت و ها الحرمه اللي يابو ها البنت ع كبر . . فتح غترته و لفها عدل ع عقاله و بكل قوه شل الشايب بين ايدينه و نزل فيه الدري و حطه فالسياره و عهود ركبت جدام و امها يلست ورى و راس بو عهود ع فخذها . . حرك السياره للمستشفى بسرعه و هو يسمع صوت صياحها مد ايده و مسك ايدها يطمنها و هو يسرع . . و اول ما وصل ركض طلب نقاله و دخلوه للقسم الطوارئ

قرب من عهود المتغشيه : حبيبتي اهدي انتي جذا توترين امج وياج ان شالله ما في شي
عهود همست : خاايفه طاح مره وحده ماادري شو يااه
صقر : ان شالله شي بسيط و بيعدي اذكري الله
عهود : لا اله الا الله . . يارب اشفيه

مسك جتفها و يلسها ع الكرسي عند امها اللي تتدعي بصوت هادي و هب شايف ويهها مول من النقاب غير عيونها الغرقانه . . تنهد تم واقف و هو مجتف ايده لين ما ظهر الدكتور من غرفه الكشف فتجدم و عهود و امها وقفو فمكانهم

صقر : بشر ؟!
دكتور : ارتفاع فالسكر و قدرنا عليه شي بسيط لا تحاتون بس من اليوم و ساير لازم ياخذ ابر الانسولين و ينتبه للسكر
صقر : يعني مافي شي جايد
دكتور ابتسم : لا تحاتي حتى تقدرون تاخذونه
صقر ابتسم : تسلم
دكتور : واجبنا
التفت و راح عندهم : ما قلتلكم مافي شي بس ارتفاع فالسكر و السكر صار مثل الانفلونزا و من اليوم و ساير بياخذ ابر
عهود : يعني هو احينه بخير ؟!
صقر ابتسم : هيه حتى نروم نظهره
ام عهود : الله يبشرك بالخير ياولدي و جزاك الله الف خير ما قصرت
صقر : ولو عمتيه هذا واجبي
ام عهود : ياولدي اكيد مافي شي يعني عادي نظهره !!
صقر : هيه عمتيه نروم مافيه الا العافيه

دخلوا ع بو عهود اللي منسدح ع السرير بضيج : ياولديه ظهروني من هني ريحه المستشفى تيب المرض
تقرب صقر و هو مبتسم باسه ع راسه باحترام : سلامتك يا عمي سلامتك
بو عهود : مافيني شي ترى يقصون عليكم الا يبون بيزات بعطيهم اللي يبونه بس لا يطلعون فيني عله
ضحك صقر من تذمر عمه
عهود الباكيه : خوفتني عليك ابويه " حبت راسه "
بو عهود بحنيه : مافيني شي فديتج اجرب غلاتي
ام عهود تمسح دموعها : غلاتك معروفه هب لازم تجرب
بو عهود مد ايده و صقر مسك ايده : يلا ولديه ظهرني مافيني شي يقول سكر بلا سكر بلا هم
صقر ابتسم : بس عمي لازم تاخذ ابر السكر
بو عهود تنهد : امري لله . . تعبناك ويانا يا ولديه تسلم جزاك الله الف خير
صقر : واجبي يا عمي انتو اهلي و لا تقولون تعبانك

،

ابتسم و هو يشوف محمد يرمس بالفون : انزين عذبه بتييين بيتناااا
عذبه ضحكت : ان شالله بي حبيبي قولي زعلت بابا !!
محمد طالع منصور : لا ما زعلته انتي زعلتي يدوتج !!
عذبه ابتسمت : لا حبيبي ما زعلتها لاني احبها ماابي ازعلها
محمد : حتى انا احب بابا . . انزين متى بتيين ؟!
منصور ضحك : خلاص طفرتها بتي ان شالله ليش مستعيل
محمد : متى بلبس البشت وياااك !!!!
منصور ابتسم و همس : حبيبي عمك سعيد مات تعرف صح ؟!
محمد ودر الفون : هيه مات ما نقدر نشوفه مره ثانيه
منصور مسح ع راسه : صح عشان جذا ما يستوي نسوي عرس احينه بعدين بنسوي
محمد هز راسه
شل منصور الفون : الوو
عذبه بخجل : هلا
منصور تنهد
عذبه : اذكر الله . . هب زين اللي تسويه يا منصور ادعيله
منصور : فكل صلاتي ادعي له بس ذكرى هب رايمه تروح و زاد علينا روح سعود للندن
عذبه : هو يبي يشرد من شبح سعيد لانه ها البيت يذكره به
منصور : بس ما بيتم فلندن طول عمره مرده يرجع
عذبه : يمكن اذا رجع تكون جورحه برت
منصور تنهد : ان شالله

سمعت عذبه صوت يدتها تناديها فسكرت عن منصور بعد ما ودعته . . فشل محمد و نزل تحت صدق البيت صار هادي و كئيب بعد سعيد و سعود . . واحد مات و الثاني هاجر و ما هتمو باللي حولهم هم متألمين اكثر لفقدهم اثنيناتهم . . شاف امه يالسه و نهيان ينبها و اثنيناتهم سرحانين كلن بعالمه طالع نهيان بألم اللي لين احينه هب رايم تخلص من كوابيس اصوات سعيد اللي اتيله كل ليله . . نزل محمد ع الارض اللي راح و يلس فحضن يدته و قومها من سرحانها . .

،

تسدح ع السرير و الفون فأذنه و هو مبتسم . . يحس اعجابه بها يزيد كل ما زاد خجلها يوصله صوتها بهمس و خجل و اذا تغزل بها تسكت و يضيع كل الكلام وتتلعثم . . يحب اذا قعد عندها يمسك معصمها و يبدا بجس النبض و مع كل كلمه حلووه يزيد نبضها و يزيد حمره خدودها

يوسف تنهد : فديييت ها الصوت و راعيته
سكتت و هي مستحيه من كلامه
يوسف : حياتي . . عمري . . قلبي . . عيوني
صرخت بهمس : بسسسس
ضحك بصوت عالي : ياقلبي ع اللي يستحون . . قوليلي خدودج صارن ورديات و لا حمر حمر
سمع صوت ضحكه خفيفه : ماادري
يوسف : احينه تبين تينني و لا تينني !! سمعي بيج اليوم لازم اشوفج
شهقت : لااا بابا شو بيقول من يومين انت عنا
يوسف : ابوج عطاني الضوء الاخضر قال لو تبى تاخذها بعباتها خذها
روضه : مسستحيل بابا ما يقول جذا
يوسف ضحك : قلتي جمله كامله
روضه ضحكت بخجل : يوسف مطره اسكر بروح اغير الماي لاخويه المسخن
يوسف : ما يشوف شر انزين عطي مسكن
روضه : عطيته حراراته مرتفعه و لازم احط كمادات متعوده كلها يومين و بيرجع شرات الحصان
يوسف : ان شالله عيل ما اطول عليج فديتج
روضه همست : مع سلامه
يوسف : ربي يحظفج

،

يلس بكل اريحيه ورى مقود الطياره . . حاليا حالته تسمح يسوق الطياره يتذكر كل شي و هب خايف من انه ينسى شي و بعدين المساعد يالس ينبه في حال احتاج يتذكر شي و اقعلت الطياره فثبت كل شي و ركز . . تنهد و هو يتذكر حال ميره اخر مره شافها فيه لما شافها تصيح جدام العنايه و فالبيت كمن مره شافها بس هي ما شافته حاول قد ما يقدر ما يظهر جدامها خلاص لازم ينساها و هي لازم تنسى و هب المفروض تشوفه احينه ع اقل هب قبل ما يتزوج و يثبت لها انه صارت شي من الماضي بس ماضي حلوو ولو بيده يرجعه و يعيشه بشكل صح و تكون حليلته . . بس مستحيل الزمن يرجع و هي هب من نصيبه . .

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


لبارت الأخير
( عمر جديد )

خلصت الجوكليت الثالث . . مديت ايدي و سحبت شبس و فتحته و بديت اكله
صرخت فكيتوريا : هذا يكفي ستنفجرييين
حطيت الشيبس فحلجي : اشعر بالجوع ان طفلي جائع
سعيد طالع فكيتوريا بحقد : لا شأن لكِ في ذالك دعيلها تأكل ما تشأ
ابتسمت : فدييت الله يدافع عني
فكيتوريا : لا لن أدعها تاكل ما تشاء فهذا ربما سيضر الطفل

فريت كيس الجيبس بخوف و حطيت ايدي ع بنطي : هل . . هل حـ . . حقا سيأذى !!
فكيتوريا : آ آ آ لا لم اقصد الذي اقصده انه يجب عليك انه تاكلي شيئا مفيدا
طالعتها بحقد و سحبت كيس الشيبس و كملت اكل
سعود : انزين ميروو طلعت لسته اسماء
طالعته بحماس : شوف اذا ولد بسميه سعيد
قال بسرعه : لا
طالعته باستغراب : ليش ؟!
نزل عينه : لا محد بياخذ مكانه
تنهد : ع راحتك فديتك عطني الاسماء
طالعني : هممم اول اسم عيسى ع اسم بابا
هزيت راسي بهيه : حتى عبدالله قال
سعود : انزين اذا بنت بنسميها هممممممم مروى او موزه او مزنه او مزون او . . واايد
ضحكت : نونو ابي اسم جذا حلو و نادر
سعود : شي شمايل , مثايل , مسك , درر
: همممم درر حلوو
سعود ابتسم : هيه حتى انا عيبني و عيبني شمايل
صرخت فكيتوريا : ما الذي تقولانه انا لا افهم !!
: نختار اسم لطفلي
فكيتوريا : انك فتوك بشهرك الثاني
اشرت باصبعي : انهيت الثاني دخلت الثالث
فكيتوريا : و اضافه الى ذالك انتِ لا تعرفين جنس الجنين
: ليس مهما . . اريد تفاحا اخضر

وقفت رحت المطبخ غسلت ايدي و طلعت لي تفاح اخضر و رحت الصاله و انا اكله . . يلست مجابله سعود و طالعت الورقه اللي فيها الاسامي اللي اختارها . . خلاص اذا ولد عيسى و اذا بنت درر ان شالله . . اما عبدالله تقريبا تحسن واايد باجي شهر ع علاجه و بيشوفون النتايج ان شالله يقوم بالسلامه . . اكثر وقتي اقضيه ويا سعود اللي صار مهتم بالبيبي و فكيتوريا اللي متحمسه لمولدي . . تبي يكون بنت و تقول انها بتناديها " ماريا " عصب عليها سعود طاحوا فضاربه و ما سكتو لين ما ياني مغص و تويعت فسكتو هههه . . صاروا واايد يتشابكون اكثر اوقاتهم هواش . .

فكيتوريا : سيكون العشا سلطه و شرائح الدجاج
بسرعه ركضت للحمام و طلعت كل اللي فبطني الله يخس بليسج يا فكيتوريا . . سمعت صوت صراخ سعود
سعود : لقد قالت مسبقا انها لا تحب الدجاج و اللحم و السمك لما تصريييييين هل انتي سعيده لقد اخرج كل ما اكلته
فكيتوريا : اريدها ان تاكل اكله صحيه
سعود : لكنها لا تستطيع اكل ما تريدينه انتِ ايتها المنشمه القبيحه
طلعت من الحمام بعد ما غسلت . .
شهقت فكيتوريا : انا قبيحه اياها الوحش هل نظرت الى ملامح وجهك !! تبدو كشخص متوحش
صح سعود ملامحه بدت تحدت و تتغير شوي شوي يعني صارت ملامحه قاسيه بس هب وحش !!!!!!

: فكيتوريا لا تقولي عنه وحش بل هو جذااااب
رحت حضنته و هو حضني ادري يسوي حركات لفكيتوريا لاني اسمع تذمرها
وخر سعود فجاه : اويه ليكون اذيت البيبي !!
ضحكت : لا لا
قرب مني و حضني مره ثانيه و همس : سعيد دووم يتمنى يحضنج انتي او منيره كان وحده يحس بحنان الاخت و قال . . . من اتي ميره من السفر بحضضضضضنها لين ما اعفصها

صحت . . صحت و صحت و انا حاضنه سعود بقوه ها المره حسيت اني احضن سعيد و اللي بين احضاني هو سعيد اسمع صوته و انفاسه . . هذا سسعيد يا ناسسس سعيد و سعود هذيل شخص وااحد كيف بيعيش واحد و يموت الثاني . . يارب صبرنا يااارب . .
فكيتوريا : لما تبكون ؟!
ضحكنا من سؤالها الغريبب ضحكنا و بعدنا عن بعض و نحن نضحك و نمسح دموعنا
فكيتوريا : لما بكيتما ؟!
ابتسمت : تذكرنا سعيد
فكيتوريا : اوه حسنا العشا
سعود : شششششششششش اغلقي فمك . . ميراني شو تبين تتعشين ؟!
يلست ع الغنفه و انا افكر و كل واحد يطالعني عشان يبا يلبي : بيترا
سعود : من عييييوني احينه بطلب
فكيتوريا بغيض : بيترا !!! تركتي ال . .
قبل ما تكمل كلمتها انفلعت بعلبه الكلينكس ع راسها من سعود : قلت لك لا تنطقيه الا تفهمين اياها القبيحه
فكيتوريا فرت العبله عليه : اصمت اياها المتوحش
صرخت : هذا يكفي انا اشعر بالجووووع
سعود : بشو تبين البيتزا ؟!
: بالخضار

،

قمت وانا احس بمعض يذبحني بس بعد فتره هدى رحت تسبحت و بدلت شفت بطني اللي بدى يوضح ياقلبي قاعد يكبر شوي شوي . . مسحت ع بطني و انا مبتسمه و نزلت تحت وقفت ها الكورس وما ادري اذا بكمل و لا لا البيبي شاغل كل تفكيري رحت المطبخ سويت جاي و طلعت الجبن و العسل و المربى و تريقت و طرى فبالي مرتدلا طلعته و كليته و من شبعت غسلت الصحون و رحت يلست فالصاله دخلت شهري الرابع و الوحام نوعا ما راح بس بعد يطرى فبالي اكل شي معين . . فكيتوريا و سعود دوم ويايه و كل واحد له راي اما ها الفتره شوي خفو من يلستهم ويايه لانه الامتحانات بعد شهر سعود يستعد من احينه و فكيتوريا تبي تخلص كل شي عليها قبل الامتحانات و تذاكر و انا يالسه بروحي مجابله الطوفه . .

التفت بسرعه للباب اللي يتبطل بالفتاح !! معقوله سعود رجع احينه بس بعده الدوام ما خلص ليكون تعبان !! انفتح الباب و دخل واحد طويل و عريض بس ضعيف و حاط كاب ع راسه و شنطه صغيره بيده . . انا يالسه احلم و لا شوو !!! وقفت شوي شوي ابي استوعب انه اللي جدامي صدق هب حلم . . ابتسم لي و مد ايدينه لي مشيت بخطواط سريعه و ارتميت فحضنه . . هب مصدقه عبود هذا عبود يا عالم طلع من المستشفى تشافى طلع والله طلع . .

وخر عني و هو مبتسم : شحالج بالغاليه و البيبي شخباره ؟!
حطيت ايدي ع ويهه ابي اصدق انه واقف جدامي صدق . . الحمدالله الحمدالله
مسكني من ايدي وقعدني ع الغنفه : شو صحتج ؟!
سند راسي ع صدره و لفيت ايدي حولين بطنه و تنفست عطره . . مسح ع شعري و حل الصمت بينا دفنت راسي فصدره و هو دفن راسه فشعري و يشمه . . حتى انا مشتاقتلك حبيبي وربي مشتاقتلك . .

رد سألني : شو صحتج ؟!
همست : الحمدالله . . ليش ما خبرتني
عبدالله : حبيت افاجأج
ابتعد عنه و ابتسمت : بروح احينه اسويلك ريوق يوعان !!
عبدالله مسك ايدي : لا بس عطشان و ابي ارتوي
: ان شالله احينه بروح ايبلك ماي
سحبني صوبه : خليج ينبي و برتوي

،

مرن علينا ها الشهرين بسرعه و دخلت شهري السادس و عرفت جنس الجنين " ولد " و اتفقنا انه بنسميه عيسى . . و نحن احينه فالامارات لانه عرس منيره بعد كم ساعه و انا فالصالون . . يلست ع الكرسي عند دارين اللي ستانست لما شافت بطني و باركتلي و سوت لي المكياج و الشعر . . خبرنا اهلنا كلنا عن مرض عبدالله و شفائه بدا جسمه يرجع طبيعي غذيته عدل ها الشهري نو شعره طلع بس قصير و يبي يطوله هههه شكله رجع طبيعي و رجع لونه لانه سمر واايد . . اما سعود اللي كانت الرجعه بالنسبه له صعبه واايد و كان شوفته لامه صعب بعد اللي صاحت ع بعده . .

قمت لما صارت الساعه 8 . . كنت لابسه فستان ذهبي مال حوامل . . كان ضيج صوب الصدر و عليه كرستالات و تحت الصدر شريط و من بعد ها الشريط يكون الفستان واسع و لبست نعال مسطح ذهبي . . اتصلت فعبدالله عشان يمرني فيلست اتريا ابتسمت لما شفت بنت صغيرونه قد النتفه بين ايدين حرمه ان شالله بعد كم شهر بيكون عيسى بين ايديني . . طلعت لما دق لي عبدالله و ركبت السياره

عبدالله : اسمعي فديتج لا تعبين عمرج خلج يالسه هب لازم تتمشين واايد
ابتسمت : ان شالله
عبدالله : كلي هناك هب تيوعين عمرج و تيوعين عيسى
ضحكت : ان شالله
عبدالله : ووو لا تروحين صوب الزحمه و حاذي لا حد يضربج ع بطنج الله يخليج
: عبوود انا بروح عرس هب سووق لا تحاتي ما بيصير شي ان شالله

وصلت القاعه و نزلت و عبدالله كان وده يوصلني لباب القاعه بايده بس ما يصير الحريم تمر . . دخلت و رحت صوب غرف اهل العروس و رحت فصخت عبايتي و شيلتي و شفت شكلي و طلعت شفت البنات فرحت عندهم من يومين وصلت الامارات و ما شفت حد غير امايه و اخواني و يدووه و خوالي و اهل عبدالله . .

صرخت بشرى : ميراااني فديت كرشتج اناا
ضحكت و سلمت عليهن
بشرى : يووه هههه ميرو شكلج يضحك وربي
روضه : عيب علييج
: رويض وين ولدج
روضه : راقد داخل و المربيه عنده
موزه : ما انصحج تشوفينه شكله خايس
روضه شهقت : ما الخايس الا ريلج يا الخايسه
ضحكت . .
بشرى : خبريني شو فبطنج !!
ستهبلت : بيبي عيل شو فبطني كره !!
بشرى : اوووف يعني ولد ولا بنت
رقصت حواجبي : ما بقول ريلي قال لا تخبرين حد
بشرى : يلا عااد قوللييييي
: نو نو مستحيل

مشينا شوي فالقاعه و سلمت ع الناس اللي اعرفها و يلست شوي و انا اشوف البنات يرقصون و مرتبشات و لا بعد يبوني ارقص ههه اتخيل شكلي بصراحه بس لا لا ما بتخيل عبود بيفلعني قبل ما اتخيل اساسا هههه . . ما رحت عند منيره هي ما يتني فعرسي ما بروح لها . . و ع ساعه 2 الصبح طلعت من القاعه و حيلي منهد فيني رقاد و ابي ارقد رحنا بيت اهل عبدالله هم يو العرس بس طلعو قبل . . دخلنا داخل و رحت لجناحها اللي فالطابق الارضي بدلت ملابسي و مسحت مكياجي و فتحت تسريحتي و رقدت . .

،

اليوم مسوين قوم عمتيه عزيمه لسلامه عبدالله و عزموا اهلهم و من اهلي يت امايه و يدووه بس و من اهلهم ماشالله الميلس كان ممزور حريم و عبدالله يهل عليه بالنصايح و وديمه ما تودرني فحالي و ما تخليني اقوم من مكاني طبعا اومر السيد عبدالله . .

يدووه : ها اميه الحمل متعبنج
: هب واايد يالغاليه
يدووه : يالله طول بعمري عشان اشوف ولدج
: امايه شخباره سعود ؟!
امايه مهره : الحمدالله بس احسه مضايج
: ما عليه امايه هو يبي ينسى شوي عشان جذا يبي يرجع لندن
امايه مهره : ادري فديتج

سلمت ع واايد ناس و تعرفهت عليهم اهله ماشالله واايد و بصراحه تلخبط مبينهم حتى البنات نسيت اساميهن . . و ع العصر روحو و فضى البيت و رحنا يلسنا فالصاله و يا عمي و عبدالله و اخوانه احس اني مستحيه هب متعوده عليهم بس لازم اتأقلم طول ها الفتره بنقعد هني . . شما كان بطنها اكبر من بطني هي فالشهر الثامن اما احلام بعدها فالشهر الثاني . . هه نضحك كلنا مع بعض و عمتيه مستانسه يحليها . .

،

دخلت شهري السابع فرمضان بديت اكره نفسي ويا الانتفاخ . . مشيت للمطبخ شفتهم يعابلون فيه يسون الفطور و شما يالسه ع طاوله تنفظف القدونس فيلست و ياها و ساعدها لانه بتسوي تبوله . . من كم يوم منصور رجع من شهر العسل حتى نهيان و صقر و يوسف بعد اللي طول شهر عسلهم كلهم مستانسين الحمدالله . . الحياه رجعت طبيعيه و هاديه . . ااي اااي اي بطني

حطيت ايدي ع بطني و غمضت عيوني بألم احس بمغص غير عن كل مره : عمتيه
شما : شفيج !! عموو عموو
يت عمتيه و وديمه و احلام . . قالت عمتيه : بلاج اميه !!
: بطني عمتيه احس بألم هب طبيعي ااااي
وديمه : اويه ليكون بتولدين
لا بعدني هب مستعده هب احينه . . خفت و زادت دقات قلبي حسيت اني اختنق : ما اقدر اتحمل ووديييمه

صرخت وديمه نادت عبدالله حاولو يهدوني بس الالم يزيد فيابو لي عبايتي ويت عمتيه ويايه و ودانا عبدالله المستشفى حسيت بألم فضيع خلاص بولد وخاايفه خاايفه ياربي و من دخلوني المستشفى و شفت الاجهزه اغمى علي . .


فتحت عيني شوي شوي حسيت بألم فبطني طالعت بطني بس !!! كان مختفي !! وين راح وين ولدي !!! التفت بخوف شفت عمتيه يالسه تقرى قراءن دق قلبي بعنف ليكون ولدي ستوى به شي !!
: عمتيه
سكرت عمتيه المصحف و ابتسمت لي : الحمدالله ع سلامتج فديتج
: وين ولدي !! ستوى به شي ؟!
مسحت ع راسي : هو بخير فديتج سولج عميله لانه اغمى عليج هو بخير و فالحضانه
: ابي اشوفه
ابتسمت : ما ترومين تتحركين احينه من ساعتين ظهرتي من العمليه
دخل عبدالله الحجره وياني و حبني ع راسي : خوفتيني عليج
ابي اصدق انه ولدي بخير بس مااقدر : عبود ولدي استوى به شي ؟!
عبدالله : لا حياتي هو بخير بس فالحضانه لانه ما اكتمل نموه . . وااايد صصغير
: ابي اشوفه
عبدالله : حبيبي هب احينه ارتاحي شوي

دخلت يدتيه و امايه مهره سلمو عليه و تحمدو لي بالسلامه الكل تفاجا بولاتي فشهري السابع بشكل مفاجأ . . الكل يا تحمدلي بالسلامه و الكل شاف ولدي الا انا ابي اشوفه حاسه بحرقه فصدري ابي اشوفه كلهم شافو ترى انا اولى من اني اشوفه . . اليوم الثاني الصبح عندت الا اشوفه فقمت و عبدالله ويايه سحبوني بكرسي للحضانه و شفت من ورى الزجاج . . كااان نتففففففه ياااقلبي كان ودي اشيله و اضمه لصدري و اشم ريحته و امسح ع ويهه . .

: خاطري اشله عبوود
عبدالله : وانا بعد بس بعده صغيرون و ما كمل نموه
: فديتك انا
عبدالله : ها ها ترى الغزل هب مسموح لحد غيري
ضحكت : كلن له مكانه محفووظ
عبدالله همس : عطيتني احلى هديه
طالعته و ابتسمت

،

اليوم الثاني ظهرت من المستشفى بس قلبي معلق هناك عند صغيروني . . رحت بيت يدتيه فتره النفاس و كل يوم الا ساحبه عبدالله ويايه المستشفى نشوف عوااس ياقلبي يا عوااس لازم اتريا شهرين عشان يكتمل نموه و اخذله لحضني . . قرر عبدالله يسافر لندن يكمل دراسته بعد ما يخلص شهر رمضان و بعد شهر بياخذنا . . بصراحه ماابي اكمل دراستي ابي اكرس حياتي لعواس و عبدالله خصوصا انه عواس صغيرون يبا رعايه . . حاسه بكابه كل ما اتذكر انه عواس بعيد عني احس بشوق كبير صوبه ابي ألمه لحضني و هب جدامي الا اتريا الشهرين عشان يرجع عواس لحضني . .

رجعت بيت يدووه و عبدالله تعذر و راح . . دخلت حصلتهم يالسين فالصاله سلمت و رحت حجرتيه ارتاح ما عطيت لعمري الراحه و اول ما تسدحت رقدت لوقت طوويييل . .


وعيت و انا احس بويع مكان العمليه استاهل دواي كل شوي متحركه من مكاني و ما ارتاح . . اووووف يوعانه و ما اروم اتحرك . . التفت لما اندق الباب . .

: ادخل
دخلت عهود : صح النوم
ابتسمت بتعب
عهود : شخبارج ؟!
: تعبانه احس بويع مكان العمليه
عهود : الله يسامحج من كثر ما تتحركين . . بروح ايب لج شي تاكلينه
فعشر دقايق دخلت عهود و وياها صينه اكل . . ساعدتني عشان اقوم و يلست ع الغنفه و بدت تاكلني
: تصدقين عهود واايد مستانسه لانج خذي صقر الله يخليج ديري بالج عليه جنه روحج
عهود : صقر بالفعل روحي و هو النفس اللي اتنفس به . . بعمري ما تخيلت زوج مثله يعني كانت احلامي مقتصره ع انسان يكون متافهم و يحترمني و الحمدالله ربي عطاني اكثر مما تمنيت
ابتسمت : ترى واايد عانى
عهود : خبرني كل شي
: حلوه الصراحه ترى
ضحكت عهود : هيه ههههه شو ريلج بعده له سوابق ؟!
: همممم بعمرنا ما تكلمنا عن الماضي و لا مره ههه
عهود : بس تصدقين احس جذا بنار فصدري كلما اتذكر ميثا والله لو اشوفها لقسمها نصين
ضحكت بس سكت و ان احس بويع : لا تضحكيييني والله يالسه اتويع
ابتسمت عهود : يلا اشربي العصير

اندق الباب و دخلت روضه : مشغولات !!
: هيه يالسه اكل
روضه حمرت : خلاص بخليكن
: تعاااالي انتي كل شي تصدقين تعالي ودي اسولف وياكن حياج
ابتسمت بخجل و دخلت يلست ع الغنفه عند عهود : شو صحتج ؟!
ابتسمت : بخير فديتج
روضه : و البيبي !!
: اااااه يا عواسي انا فديته . . ودي المه لصدري ودي اشم ريحته
روضه ابتسمت : جريب ان شالله
: عقبالكن ياارب
عهود ابتسمت . . انا روضه تحول لونها لعنابي من كثر الخجل
: ههه شفيج عادي شي طبيعي تحمليين
توترت اكثر و فركت ايديها فبعض و بللن شفايفها . .
ضحكت : الله يرحم حالك يا يوسف يوم ها الخجل هب رايم تتخلا منه

تمت ..

