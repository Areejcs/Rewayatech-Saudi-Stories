
ناظرت للسيف وتنهدت .. والتفت لأختها اللي تيلس مثلها بدون شعور وهي تطالع البحـر لأول مرة من سنواات .. تنفست ريحه البحر اللي تعشقها .. وسألت أختها ..

ـــ خديجه ؟ .. في مين سرحانه ؟
ابتسمت خديجه بانكسار ولفت لأختها وحمرت خدودها ــ محد ..

عرفت المها ان اختها سرحانه في طيف ولد عمها ... مبارك .. ابتسمت وقالت ــ محد ؟؟.. ايه .. صدقتج او اني صدقتج .. احلفي بس انج ماتفكرين فيه ؟؟ ..

لفت خديجه ويهها عن اختها الصغيرة .. وقالت تكابر ـ ماافكر في حد مايفكـر فيني .. وين راشد ؟
ارفعت المها راسها تدور اخوها وين اختفى .. ماكان له اثر .. وقفت وحطت شيلتها على راسها
ــ راشد ؟؟؟ راشد ؟ ؟

مارد عليها .. قالت خديجه تطمنها ــ ماعليج .. اكيد شاف حد يعرفه .. لاتبعدين تراه متوعدنا ان تحركنا من عند السيارة يردنا البيت .. .وحنا ماصدقنا عطانا ويه ..
ابتسمت المها ــ طبعا يعطينا ويه .. مو كل يوم انتي تتخرجين .. بس شمعنى اخترتي البحر؟ ..

كان راشد لأول مره يعطيهم ويه ويقول لهم اختاروا وين بتروحون بهالمناسبه السعيده .. خصوصا ان خديجه خذت اعلى تقدير في دفعتها وكرموها في حفل التخرج .. وصدمت الكل واولهم اختها المها لما قالت انها تبي تروح البحر .. وتم هناك يوم كامل ..كان راشد متوقع انهم بيروحون مجمع ولا مطعم .. لكن قلبه لان لما نطقت اخته واطلبت البحر .. وقرر يسوي لها رحله ماتنساها .. عد العده وخذهم سيلين .. رغم انه رافض تماما ان خواته يروحون لهالمنطقه لانها للشباب بس وكلها جمعات شباب .. لكنه مابخل فيها جمال وروعهسيلين وبحر سيلـين ..خذها في نص الأسبوع ..


ردت خديجه بعد سكوت طويل ــ اشتقت له .. اشتقت أشكي له .. اشتقت لذكرياتي معاه .. لما الوالد ياخذنا كل خميس .. من توفى الوالد ماشفته .. حسيته زعل علي .. لسنين كل خميس انا عنده .. وفجأة اربع سنوات قطعت فيه .. يااااه ... البحر يعتب علي ....طول الفراق ...

مااستغربت المها كلام اختها .. اختها رقيقة أحاسيس .. وتتعلق في أبسط أشياءها وتكون بينهم علاقه .. عندها وفى مو طبيعي لكل شيء في حياتها .. قالت تآزرها ــ ويعتب علي .. كونا صداقه لسنوات .. ونسيته .. وكل ما ألمحه على الكورنيش ألف ويهي بعيد .. أخاف ترجع الذكريات .. لكن .. بس تنفست هالهوى .. بس لمست هالماي .. وأنا أحس أني رجعت شيء مفقود من زمااان ..


ــ ماشاء الله خواتي شاعرات وأنا مب داري !

التفت المها وخديجه لأخوهن راشد وابتسمن ــ نعجبك ..

جلس جنبهم ومد ريوله .. علقت المها بقرف ــ شالبشاعه هذي مالبست جنز طويل !!

ضحك لين بانت ضروس العقل بعدين تربع في جلسته وقال مبتسم .. ــ انا ريال مايعيبني شي يا المهــا ..

قالت المها بدلع ــ ادري فيك ريال والنعم فيك .. لكن .. من صج عصاقيلك بشعه يا خي .. امتن شوي ... خلينا .. ناديتك من قبل شوي وين اختفيت ؟ ..

رفع راشد نظارته الشمسيه ـــ مب قايل لج لاتنادين ولا أسمع صوتج ؟؟ انتي ماتفهمين ؟؟.. أنا رحت قريب ورجعت ..

قالت المها وهي تطالع حولهم وتنزل شيلتها ــ محد موجود .. جبتنا في نص الاسبوع ومن وهل .. الناس دوامات .. من شنو خايف ..

سكت راشد و ما علق .. مابيفهمون خوفه عليهم .. انتبه لشعر اخته اللي كان يلعب فيه الهوى ــ لمي كشتج ..

ضحكت وقالت ــ ايه .. محتر من شعري .. يا بو الفلافل ..

ضحك وشد شعرها وحاسه لها وطاحت نظارتها الشمسيه في التراب
ــ حسبي الله عليك يا رشوود .. قطعت شعري .. ووصخت نظارتي ..

رفعت النظاره ومسحتها بشيلتها وردتها على عيونها بسرعه .. وتمت ترتب شعرها .. ولفت لقت أخوها يطالع في خديجه سرحان وخديجه ولا جنبهم سرحانه مع البحر وعيونها تلمع بشبه دموع ..
قالت تغير هالجو ــ شرايك تعلمنا نشل على هالطعوس ؟؟ .
طالع لها راشد فجأه ورجع شدها من شعرها ــ مهوووووي ..
قالت بنره ترجي ــ خلااااااااص توووبه توووبه ... مانبي نشل ...

هدها وهي تسب بصوت واطي وتعدل في شعرها ,,,


راشد هو الأخ الثاني لخديجه والمها ونوف .. يشتغل في راس غاز من خلص الجامعه في لندن ... عمره 27 سنه .. وهو المسؤول عن خديجه والمها .. خصوصا بعد صار توتر كبير بينه وبين اخوه الكبير عبدالرحمن ... وكان هالتوتر بخصوص تزويج نوف بغير رضاها من ولد عمهم منصور .. تهاوش هو اخوه .. وتكفل بخواته .. رافض يتزوج لين يزوجهم ويتطمن عليهم .. مايبي يكرر مأساتهم مع زوجه عبدالرحمن هيا .. اللي رغم انها بنت عمهم .. بس حسستهم انهم عاله عليها .. ومنصور اللي مايحب ولا يداني نوف لكنه تزوجها عشان يرضي ابوه ..

المها ... عمرها 21 سنه .. في الجامعه تخصص ادارة واقتصاد .. متفوقه بشهادة الجميــع .. جميـله ورسمـة عيونها تذبح وهدبها كثيف ..ابوها من شافها سماها المهـا ,, كانت بيضا وعيونها واسعه وكبار .. وبؤبؤ عينيها كبير واسود مثل سواد شعرها.. مثل امها ظبيه ..

خديجه 24 سنه تخرجت توها من الجامعه .. بعد ماوقفت قيدها سنتين بسبب الصدمه النفسيه اللي صابتها بعد وفاه ابوها واللي تبعها وفاه امها مايفصل بينهم الا شهر . طويله ممشوقه .. عيونها واسعه عسليه تشبه عيون ابوها .. وبيضا وشعرها كستنائي ناعم .. تجذب الأنظار ..واكثر شيء يجذب هو رقتها ولباقتها .واحاسيسها .. وتترك انطباع قوي في اللي يكلمها ويرتاح لها بسرعه .. لأنها مصغية اكثر منها متحدثه .. الكل يعزها .. الا اللي هواه قلبها .. مايحبها ولا يجيب طاريها ..


نوف 25 سنه .. اقلهم حظ ..وأقلهم نصيب في الجمال والمعزه .. دايما ساكته وراضيه بنصيبها ..تعليمها ثانوي وعندها دبلوم سكرتاريه .. الحكمه عندها والعقل عندها .. لكن الحظ مايا صوبها .. عيونها مثل عيون ابوها واسعه وعسليه .. وسمرا شوي وشعرها مثل شعر راشد .. كل يوم تحرقه في الشيسوار قبل لا تروح الدوام .. وترجع بيتها تدخل غرفتها .. اللي مجاورة لغرفه زوجها .. ماحملت ..ولا عندها نيه تحمل .. منصور عايفها من قلب .. وماتدري شنو السبب ..

عبدالرحمن 28 سنه .. عنده طفلين خالد (سنه ) ومحمد(ثلاث سنوات ) .. تزوج هيا وبعدها بشهر توفى ابوه واتبعته امه .. وسافر اخوه .. حنون على خواته .. لكنه مايقدر يفضلهم على زوجته اللي رغم انها بنت عمه .. لكنها تكره خواته .. يحب زوجته .. ويحب الكل .. وماقدر يرفض عمه يوم دخل بيته يبي نوف لمنصور .. وافق .. ونادى نوفه وعلمها .. ورغم دموعها وترجيها .. رفض انه يرد عمه خايب .. وقال انه لمصلحتها ,, لكنه مايدري انه زج اخته في زواج فاشل .. وان منصور مغصوب عالزواج مثله .. صار بينه وبين راشد تش كبير لانه اخوه رفض انه يزوج خواته بدون شورهم .. وعبدالرحمن ماقدر يفهمه انه ماقدر يرد عمه ..


قالت المها لخديجه بعد ماتأكدت ان راشد بعيد عن سمعهم ــ شفيج .. راشد انتبه كله سراحانه شفيج ؟
ــ مافيني الا العافيه .. بس بيني وبين البحر كلام وايد ... وماخلصت ...
المها ــ ياقلبي .خلصي كلامج معاه .. مابقاطعكم .. بروح اتمشى هناك .. رشوود ..
وقفت وهي تنفض التراب عن عباتها ــ ممكن أروح أتمشى هناك ؟

طالع راشد اللي كان يشوي لهم كباب وين أشرت .. هز راسه ــ لاتروحين بعيد .. وخلي شيلتج على راسج ..
مدت بوزها وقالت ــ ليه .. أحب النسيم لين طير ..خصل الشعر ..
ابتسم راشد ـ اخص يالشاعره .. امحق .. خليها على جتوفج .. محد حولنا بس ماتضمنين .. خذي جوالج .


تركت نعولها عند اختها ومشت حافيه .. كانت لابسه تحت العبايه بنطلون جنز وشيرت ابيض .. تمنت ترمي العبايه لكنها ماجازفت .. مشت على أطراف البحر وكان الماي بارد...تمت تطالع في البحر وتسرح بخيالها لأيام ماكانوا يجون مع ابوهم .. وتتذكر كل المواقف ..


كانت خديجه سرحانه بدورها تفكــر ومانتبهت لأختها اللي ابتعدت ..

وراشد منشغل في العشا اللي يجهزه .. طل في الساعه كانت اربع ونص وتو الناس على وقت العشا لكنه ماحب يتم وايد يتعشون ويرجعون البيت على الست .. بعدين طالع يتأكد من خواته كانت خديجه على يلستها سرحانه وضامه رجولها لصدرها يدفع نص عمره ويعرف بشنو تفكر .. .. ودور المها لقاها راحت بعيد .. رفع تلفونه وانحبط .. مافي تغطيه ..

طالع ورا اخته .. وارتاح لما لفت ورجعت تمشي لهم .. ابتسم وتطمن ..لكن تلاشت ابتسامته وهو يلمح جي اكس اسود تقرب منهم .. أشر لأخته تحط شيلتها وتتغطى وشافته وتغطت ..ونادى خديجه السرحانه اللي كانت لابسه شيلتها ونظارتها ..
اركضت المها نحوهم وهي خايفه .. حاول راشد انه يضبط
اعصابه .. لما وقف الجي اكس اللي تخطى المها عند سيارته .. راح راشد عنده وهو مبتسم ــ لازم تخرعني يعني .؟؟ .. سيارة منو هذي ؟


رد ــ سيارتي .. توها من الوكاله ..
ــ عالبركه عالبركه .. شدراك في مكاننا ؟؟ ..

التفت صالح لمها وقال ــ شفت زول حرمه .. قلت أكيد مكانه هنا .

قربت مها وشالت غطاها وهي تلهث ـ هلا عمي .. هلا .خرعتني والله.. عزمك راشد بدون مايقول ؟

نزل صالح من السياره ــ تمنيت واحد منكم يعزمني بس ماتستحون مااتصلتوا ولا عزمتوا انتي وياه .. ..

سلمت عليه خديجه وقالت مبتسمه ــ طرشت لك مسج ..

ــ فديتج انتي بس اللي تذكريني ..

لف يده حولها ورجعوا يلسوا وين كانت خديجه جالسه ومها تمت واقفه عند راشد ــ مب كأنهم سفطونا ؟
راشد ـــ هم من عمر بعض وأصدقاء انا وانتي شدخلنا .. ولا حد فيهم مفتكر فينا .. تعالي تعالي اشوي معاي الكباب تراني دخت من الريحه الغاويه

مها ــ لا ..مالي شغل انت تكفلت انت تحمل .. انا مااحط يدي في شي ..شيفكني من لساناتهم اذا ماعجبهم

ضحك راشد ــ ايه والله .. عاد خدووج وصلووح التقوا .. بينتقدونا انتقاد .. شوفي بدوا يسولفون ولا افتكروا فينا ..

ابتسمت مها ــ ليت نوف معانا .. وعبدالرحمن ..

سكت راشد ..مابغى يكدرها ويقول لها انه استأذن من منصور بس منصور رفض انها تروح معاهم .. مب كافي انه حاقرها ولاتطلع ولاتروح الا لدوامها ..بعد رافض تختلط بخواتها بهالفرحه .. وعبدالرحمن اتصل عليه علشان عيون خديجه لكنه اعتذر وماقدر يجي عشان بياخذ مرته السوق . ..

ــ رشوود وين سرحت ؟

لف لها ــ ابد ..

قالت مها وهي تدزه ـ حرقت الكباب رشووود .. عطني عطني ..
عطاها سيخ وهو يضحك عليها .. وطلع من افكاره ..


صالح ـ اقدم لج عندنا في مؤسستنا .؟

انقبض قلب خديجه ـ لا عمي فديتك .. انا عرضوا علي اكثر من مكان .. بختار منهم ..

صالح ـ تعالي مؤسستنا.. محتاجين طالبات كيمياء ..

خديجه ـ لا عمي .. خليني بعيده .. شركتكم بعيده ..

صالح ــ انا اخذج بطريقي ..

هزت خديجه راسها رافضة ــ صدقني .. ماينفع ..

صالح ـ عشان مبارك يشتغل هناك ؟

هزت خديجه راسها بإي .. اذا في أحد يفهمها وترتاح له هو عمها صالح .. اللي مثل صديقها ..

صالح ـ بس انتي اللي رديتيه .. مب هو اللي ردج علشان تخافين من توتر الجو بينكم .. وبعدين حنا نبيج في المختبرات .. وهو في الهندسه ولا جنبج .. ولابتلتقون ..

سكتت خديجه باستسلام ..ماردته الا وهي متأكده انه مغصوب عليها مثل منصور .. ماحبت تتكرر معاها مأساه نوف اللي كملت سنه مع زوجها وللحين ماارتاحت ...من ست شهور ردت مبارك ... ست شهور لما تأكدت من هيا ان اخوها مايبيها وانه يسمع كلام ابوه وجدها .. ولولا ان راشد وعمها صالح ساندوها بقرارها كان الحين هي على ذمته .. خصوصا بعد اللي سواه عبدالرحمن في نوف ..


قالت باستسلام ـ اتفق مع راشد وعبدالرحمن..تعرف انهم مايرضون بمختلط .

صالح ـ ماعليج .. قسمج مافيه اختلاط الا رئيس قسمج واللي هو انا .. . وكل يوم بمرج نروح مع بعض ..وارتحتي من سالفه التوصيل ..

ابتسمت .. وهي حاسه انها بتندم على قبولها .. مبارك مابيرضى واكيد بيعصب عليها .. بس انها ترتاح من سالفه التوصيل هذي بروحها راحه بال .. خصوصا انهم متشددين مب النوع اللي يرضى بدخول دريول او سائق لبيتهم .. وياما ابتلش عبدالرحمن بمشاويرهم لين جا راشد الي خفف عليهم .. وعمها اللي مايقصر معاهم .. عمها اللي خلص قبلها واشتغل قبلها ... لكنه ساندها وشجعها ..دخلوا نفس التخصص وكانوا ير وحون الجامعه مع بعض .. كسبت وده وكسب ودها .. في شاب خليجي هالايام يرضى انه حد من هله يشتغل معاه في نفس المكان ؟ مافي الا عمها صالح .. اللي مايخجل ولا يفتشل فيها بالعكس فخور بتفوقها ورجعوها رغم الظروف الصعبه اللي مرت فيهم ..


صالح 24 سنه .. عمهم الصغير .. من زوجه جدهم الثانيه اللي توفت لما انجبته .. الكل نبذه عشان خاطر جدتهم .. الا يوسف وظبيه ... اللي ضموه لعيالهم وربوه معاهم رضع مع خديجه .. وصار اخوها وعمها .. راحوا المدرسه مع بعض ودرسوا مع بعض .. وعلى كثر ماهم متشابهين الكل يحسبونهم توأم .. ..وماضاعت فيه التربيه ..رغم انه رجع لبيت ابوه لما صار عمره 15 سنه .. وكانوا يشوفونه الغريب .. رغم انه اخوهم .لكن ماله في البيت الا غرفه .. حتى أكل ماياكل معاهم ... ابوه من المسجد للمجلس ومن المجلس للمسجد .. وزوجه ابوه ام اخوانه تتجنبه وايد لانه يذكرها بخيانه ابوه لها بعد عشرة العمر .. فنقل للغرفه اللي بره وركز على دراسته ..واهله اهل يوسف اللي ربوه ...رغم ان اخوانه عبدالرحيم ويوسف وطيبه .. الا ان اقربهم له هو يوسف .. اللي مات من اربع سنوات وفجعه موته ...وفجعه اكثر موت امه بالرضاعه وزوجه اخوه ظبيه .. الي ربته وعزته ورزته ... وكانت بتخطب له لكن .. الصدمه بوفاه يوسف الطيب .. انهت كل شيء .

انتهى اليوم على خيـر .. وكل رجع لبيته .. وقرروا يعيدونها قريب ..


________________


دخل صالح لغرفته اللي بره عند المجلس .. فيها حمام ومطبخ تحضيري .. كانت للضيوف .. وماتوقع في يوم انه يجلس فيها ..سوى له جاي وتم يطالع التلفزيون لين ما دق تلفونه رد من غير مايطالع الاسم
ــ هلا ..
ــ وينك اليوم .؟؟ .. .اتصلت فيك مالقيتك ؟

غمض عيونه بعصبيه وندم انه ماشاف الرقم ــ يابنت الناس ... .وشدخلج وين كنت وين بكون .. انا قلت لج احترمي نفسج ولا تتصلين فيني ..

صكر التلفون معصب .. صج انه تعود يسمع صوتها ..لكنه عاهد نفسه انه ماينجرف بهالطريق .. هذي البنت كل ماصدها ارجعت واتصلت فيه عليها قوة عين ماشافها ابد ..

وصل مسج في نفس اللحظة

من : البلشه
ارجوك .. لاتزعل بس كنت احاتيك .. والله انك غالي علي ..وانشغل بالي . .


ابتسم وحذف التلفون على السرير وطلع لاب توبه وشبك ..

دخل شات هو فيه مراقب .. وتم يراقب الحديث وهو زهقان ..وبين فتره وفتره يطرش لهم ادعيه تذكرهم ..أو احاديث نبويه ... مسك تلفونه واتصل بصديق عمره جاسم .. ـــ وينك اليوم ماترد ؟
ضحك صالح .. ــ وعليكم السلام والرحمه .. كنت طالع مع راشد سيلين

صرخ فيه جاسم ــ يالخاين من وراي ولا تعزمني والله ماهقيتها منك يالنذل !!

وصكر التلفون بوجهه ...ضحك صالح وطرش مسج

إلى : بو محمد

كنت مع راشد و وبنات اخوي...



اتصل في نفس اللحظة جاسم متفشل ــ آسف آسف .. ماقصدت يا بو يوسف والله ماقصدت .. السموحه ..
ابتسم صالح ـــ مسموح يالغالي .. دومك متهور و ماتعطي الواحد فرصه يعبر ..

جاسم ــ ههههههه .. حلوة يعبر ... الا تعال .. انت اليوم داخل ماتشارك ليش ؟

صالح ــ كلامهم يغث.. يااخي فكني من المراقبه هالشهر .. تراهم مثل الفيران والقطاوة .. ماعندهم سالفه عدله .. ودي بحديث مفهوم وله بدايه ونهايه مافي .. بس سب ولعنت خير .. تعبت أطرد .

جاسم ــ ياخوك الموقع أمانه في رقبتي .. لين يرجع بو خالد ويستلمه .. بعدها أفكك .. لكنه دامه أمانه ماقدر اطنش .. بيصير مهزله ..

صالح ـ كله شات .. ابو المهازل ...

جاسم ـ لا والله بو خالد كان مايرضى اي مخالفات .. كان يهمه سمعه الموقع ..

صالح ـ ياجاسم كافي الرسايل اللي تجيني عالخاص تكرهني ابو عيشتي كلها .. عاد حاط نك نيمي بو يوسف . والبنات اللي مايستحون كلامهم بس يجيب الهم والذنب . ولا ال.. استغفر الله مايستاهلون اطريهم ...

جاسم ــ استحمل الريال شهر ويرجع ... وبعدها اسلمه امانته .. اطرد كل اللي تحسه بليا حيا .. واحظر الأي بي وريح راسك ..

صالح ـ انزين .. شخبارك انت .. لاتقول طول اليوم مجابل الاب توب والموقع ؟ ..
جاسم ـ ايه والله وتنرفزت حدي .. اطرد بهذا واهاوش هذا واراضي بهذي .. اف .. صار لي اسبوع مااطلع من حجرتي خواتي وامي خافوا علي ... شلون بتم هالشهر .. الله يعين .. بروح انام الحين وايلس من الصبح .. انت جابل الموقع كم ساعه .. ادري وراك دوام بس خليفه مابيدخل لين يرجع من النادي .. وانا من الصبح على يلستي تصلب ظهري

صالح ـ هو اخوك هذا مالقى له وقت يدخل النادي الا هالحين ؟ .. طول السنه يالس ماعنده ماعند يدتي .. وجت على هالصيفيه تذكر النادي ؟

جاسم ـ شسوي . المصيبه لي دخل الشات مايقعد يراقب يقعد يسولف ويقلبها عاليها واطيها يهاوش بالكل.... بس شسوي .. على الاقل يطرد الي يخالفون واللي مايستحون....

صالح ــ الله يعينك .. هذا بوخالد شلون كان عايش؟

جاسم ــ والله ماادري .. كنا مجابلينه اغلب الوقت في الجامعه وهو مقابل الكمبيوتر .. عمره مايلس الا ولابه على حضنه ... بس هو وحيد لا اهل ولا مسؤوليات ولا مره .. ير وح لخواله بعمان مره فالسنه ويرجع .. اتوقع انه يعوض وحدته بهالمواقع ...

صالح ـ اي والله ياشين الوحده ...يلا توكل ترى الساعه 1 بطلع .. وراي بكره شغل .

جاسم ــ يعطيك العافيه .. مع السلامه ..


سكر من عنده رجع قابل الاب توب ... وتم يحط التذكير ويحاول انه يبعد نفسه عن السوالف .. في مراقبين ثانين ... بس صلاحياتهم محدوده ....

فجأه المسنجر ضوى عنده

فيني النوده says :
ازيك يا خالوه ؟


ابتسم هذي اكيد العنود بنت طيبه ..

بو يوسف says :

هلا والله .. هلا عنوودي شلونج يبه ؟

فيني النوده says:

طيبه عساك طيب ؟ ..

بو يوسف says :

الحمدالله ... شخبار الدراسه ؟

فيني النوده says:

خالو .. تدري .. ملل وطفش .. كله سهل .. مايسوى ..

بو يوسف says :

طالعه على خالج . عبقرينو .. ..
فيني النوده says:
خالي مشغول ؟؟ .. أخاف اعطلك عن شيء ؟

بو يوسف says :

لا تفداج الدنيا ومافيها .. انشغل عنج لا مستحيل .. شفيج أحسج مب مرتاحه ؟

فيني النوده says:
تسلم لي ولغالينك يارب .. خالوه .. اليوم امي وابوي تهاوشوا

بو يوسف says :

عنودي ..منت بصغيره عشان أذكرج أنه عيب تطلع أسرار بيتكم ..كملتي السبع طعش وماتعرفين انه عيب تسولفين باللي يصير بين امج وابوج ؟؟ ..

فيني النوده says:

خالي .. ابوي طلق امي .. .




انصدم صالح .. دايما الحاله بينهم كانت مزريه . .دايم يسمعها تشكي عند زوجه ابوه عن خيانات زوجها سعيد .. لكن طلاق؟؟؟. رفع تلفونه واتص بعنود ..

ــ تبجين ؟
قالت بصوت واثق ــ لا ... بس .. متكدره .. ومقهورة ..ودي ابجي بس الدموع تعاندني ..

ــ شصار ؟

عنود ـــ اللي مكدرني صج ان هذي الطلقه الثالثه ..يعني حرمت عليه .. رجعت اليوم من الدوام وقالت لي شانتي ..

ــ يمكن تجذب ؟؟. خدامه شدراها ؟؟ ..

عنود ــ مايت على جذي .. رجعت لقيت امي جامعه اغراضها واغراض عبير وعامر ...ومحد فالبيت غيري .. واغراضي مكانها .. دقيت عليها قالت لي تمي عند ابوج وصكت التلفون في وجهي .. خالي شسوي ؟؟ .... الخدامه قالت لي انهم اليوم تهاوشوا وان ابوي طلق امي .. انت تعرف ان ابوي كان مسافر تايلند طول هالشهر .. وامي ماتحملت اول ما جا نبشت في غراضه ..و..

صالح ـ عنود .. اعفيني من التفاصيل .. تبين أجي آخذج ؟..

ــ خالي .. ودي .. بس امي راحت بيتكم وماتبيني ..,أنت تعرف انها مب طايقتني ... وسلوم اخوي معاي فالبيت .. بس في حجرته وكاره الكل .. ابوي ماادري وينه .. شانتي تقول انه طلع من الصبح ..

صالح ــ خليني اكلم امج .. بدق عليج بعد شوي

العنود ــ لا يا خالي .. لاتكلمها ولا شي .. بتجي البيت وتهاوشني .. .انا أبي أفضفض .. ولما دشيت المسن ارتحت شفت اسمك ..

صالح ـ مابجيب طاريج .. بروح اشوفها وبعدها يحلها الحلال .. لاتنامين برجع ادق عليج ..

العنود ـ ان شاء الله ,,تآمر . .

صكر وارتاح لما شاف خليفه داش .. طرش له رساله عالخاص وسلم عليه وطلع .. صكر لاب توبه ..شيك نفسه في المنظره ودش البيت اللي مادشه من وقت طويل ..

ــ السلام عليكم ..
طيبه وامها ــ وعليكم السلام ..

صالح ــ هلا بأم سالم ... نور البيت .. من زمان ماشفتج ؟

طيبه ــ هلا هلا .. وينك انت .. منعزل عن العالم ولا داري عنا امي توها تقول ماشافتك من يوم الجمعه اللي طاف .. ..

صالح ـ كاني موجود .. بس كنت مشغول .. شلونج يمه ؟..

ام عبدالرحيم ــ بخير وانت شلونك ؟

صالح ـ الحمدالله طيب .. الا طيبه .. وين عنودي وسالم ؟. ماشفتهم من زمان ؟ ..

سكتت طيبه وانفجرت دموعها قال وهو يسوي روحه مايدري
ـ أفا افا .. صاير شي يالغاليه ؟ ..

طيبه ــ تطلقنا انا سعيد ..
صالح ــ مره ثانيه ؟

طيبه ــ لا هذي المره الثالثه ... ياخوي عافته نفسي ....هو وعياله ..

صالح سكت ماقدر يرد ... بس طالع عبير وعامر اللي كانوا يلعبون في الحوش ..قالت طيبه ـــ هم صغار ..ماابي احرمهم من اي شي .. بس لين يتم السبع طعش بوديهم بيت ابوهم .. واشوف حياتي ..

انصدم صالح ..عامر وعبير توأم اعمارهم سبع سنوات .. ...

سأل ــ ابوي درى ؟

طيبه ـ ايه .. بس ماقال شي.. اصلا ابوي ماصار يعطي رايه في اي شي .. هو يدري بفعايل سعيد .ومب عاجبه من زمان ... بس شسوي ..


صالح ــ ابوي مايرضى بالطلاق .

طيبه ـ مايرضى لو كان سعيد تحت بساطه مثل اخواني وعيال عمي .. لكن سعيد من يومه مايسوي الا اللي براسه .. وانا مرتاحه انه طلقني .. انا لولا يدي الله يرحمه ماخذيته .. وابوي اصلا ماكان راضي ولا عمامي ....

سكت صالح لانه مايعرف هالتفاصيل الصغيرة .. بس تنهد وقال
ــ والعنود وسالم ..بتتركينهم في بيت سعيد وانتي داريه بسوالفه ؟

طيبه ــ انا عطيتهم من عمري 18 سنه .... الحين هم كبار ولا هم بحاجتي .. يدرسون ويشتغلون ويقومون بأعمارهم .. وهم فاهمين سبب قراري هذا ..

صالح ــ يا أم سالم .. لاتجحدينهم برا حياتج ..

طيبه ــ ياصالح هم كبروا .. وبيت ابوهم قايم فيهم .. بيت ابوهم قصر والخدم اشكال ألوان .. مابيحتاجوني ..

صالح ــ الله يجدم اللي فيه الخير ...
استأذن صالح ورجع الغرفه بعد ماحس ان ان ام عبدالرحيم لافه ويهها عنه ومب بالعه وجوده .. يمكن هي ماسوت هالشي بس هو يحس بضيقها .. مسك تلفونه واتصل بالعنود
ــ كلمت امج .. و..ماوصلت لنتيجه ..ناويه تربي اخوانج لين يوصلون السبع طعش وبعدها توديهم بيت ابوج وتشوف حياتها ..

شهقت العنود ـ يعني عشر سنين ؟؟... خالي ..والله ..

وعرف انها تبجي .. تم يهدي فيها ويصبرها ويقويها .. لين صكر منها وهو متكدر حده .. ماعرف طيبه قاسيه .. لكن مايلومها بزوج يخونها مع حثاله وبنات شوارع ..



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الفصـل الثـاني





ـــ دريـــمااااا... خلصي ووجع أخرتيني عن دواااامي .. دريــمه ...

نزلت من الطابق الثاني معصبة وتنافخ

ــ بروووك اسمي ديمه ديمه .. والله لو أنك مب أخوي الكبير كان قلت لك ووجع .. ششايفني مؤسسه أيتام !!


ضحك مبارك وطقها على رقبتها ــ جبي جبي .. يلا جدامي السياره .سبتني وتقول ودها تقول . .ماتحترمين انتي .. . يلا ..

قامت تتحلطم بصوت عالي ــ بروك السموحه .. بس شفيك توها ماكملت ست ونص ..

طالع ساعته وقال ــ انا دوامي سبع .. لين اوصلج مدرستج المعفنه ربع ساعه بعدين .. ثلث ساعه لدوامي .. وشكلي بسرع لاني ناوي اذبحج في الطريق !! امشي ..

ديمه ــ بتقهرني .. كل البنات يوصلون عالسبع وانا مترززه هناك من سبع الا ثلث ..

طالعها باستخفاف ــ أتريج يالحماره تأخريني متعمده عشان برستيجج ؟؟ انقلعي روحي ويا منصور .. عشان يلطعج لين الضحى العود يلا يوصلج .

ديمه ـ لا الله يخليك .. ارجوك .. اتحمل ربع ساعه نطره ولاتهزيئه ومسبه عشان التأخير .. ومنصور يسويها عناد فيني ..

ابتسم مبارك ودزها اونه معصب .. بس هو يحب يعذبها ويستانس لي عصبت ..

ــ الا أقول دريمه ..

ــ ديـــــــــــــــــمه .. ديـــــــــــــمه ..

ـــ هههههه .. تريقتي ؟ ..

طالعت له بنص عين ــ مب كأنك حاشرني من الصبح عن لاتتأخر ؟؟ ..

مبارك ــ انا نشمي وكريم .. واعرف انج صحيتي متأخره ولا تريقتي ..وريحه المعجون من حلجج قويه العن يومج مخلصه المعجوون كله ..

ضحكت ديمه وقالت تعترف ــ اي والله .. امس كان عندي بحث عن مرض الزهايمر .اخرني مانمت الا الساعه ثلاث الصبح .. . المدرسه عنادن فيني حلفت ماادخل الصف الا بهالبحث ومن مراجع معروفه .. حست النت كله .. وبالاخير قعدت اترجم مقالات اجنبيه ومعاجم .. تعبت ..

مبارك ــ يعطيج العافيه ... شتبين ريوق ؟ ؟ ..

ديمه ــ قهوة ودونتز ..

مبارك ـ وين ألاقي لج قهوة ودونتز الساعه ست ونص الصبح ؟؟.

ديمه ـ ممم .. ابي بس نسكافيه لان حدي نعسانه ..

مبارك ــ اوك .. بنمر دانكن دونتس..

وقف مبارك ــ كابتشينو ولا لاتيه ولا موكا ولا شنو ؟

ديمه ــ ابي واحد لاتيه ثلاثه كابتشينوو واثنين نسكافيه ساده بدون اضافات .. والدونتز يبي خمس ساده بليا اي شي وواحد بالجام وواحد بالشوكلت .. .وخمس بالكراميل ..

مبارك منصدم ـ اعنبوه كل هذا شنو ؟؟

ديمه ــ حبيبي والله رفيجاتي بيدعوون لك ..

تنهد ونزل ورجع بعد خمس دقايق وعطاها طلبها .. .. وأسرع علشان مايتأخر ونزلها وهو يتأفف ..
ــ بسبتج بتأخر عشر دقايق ..
نزلت راسها وهي مبتلشه بالاغراض وشنطتها
ديمه ــ فديتك بروك شوف شلتي هذيك .. كلها بتدعي لك توصل بالسلامه ! ..

ابتسم وهو يحرك سيارته ..

عهد ــ فديتيييييييييييييييييييييييييييته اخوج .. والله انه حركااات .. عطيني الكابيتشييينو ..

فاطمه ـ الله .. يعطيه ألف عافيه ويخليه لج ..

نورا ــ يقبر قلبي شو طيب .. الله يحفظه عطيني نسكافيه ..

منار ــ فديته ويرزقه ببنت الحلال ... ماشاء الله عليه .. تعالي خوله تعالي خوله .. تعالي في لاتيه عشانك ..

خوله ــ الله يخليه لج والله مبارك ريال والنعم فيه عطيني عطيني يايه بليا ريوق كله منج ... حلفتي علي ماتركج بروحج واقعد اترجم لج ..

ابتسم ديمه ــ الله كل هاي مدح في اخوي .. ابي منكم بس تدعون الله يحفظه لانه بيسرع علشان تأخر عن دوامه ..

الكل ــ الله يحفظه آميـــن ..

ديمه ــ آمين .. بعدين خولوه .. بتمنين علي انتي ونظارتج ؟؟ .. احمدي ربج يبت لج لاتيه ..ولا يبت لج دونت ساده اعرفج ماتحبينه الا ساده كعربون شكر .. خل نخلص بقى على الحصة الاولى عشر دقايق ..

خوله ــ فديتج لو كل يوم تدلعيني جي بحضر الامتحانات عنج .. كم ديمه عندي ؟؟ ..

ابتسمت ديمه منحرجه ــ بس عاد .. حليتو واجباتكم ؟ .. ؟ .

خوله ـ ايه .. ناطرينج تتطمنين علينا انتي وويهج .. عطيني الدونت وطلعي ملفج خل اقارن الاجوبه .. ياربي متى يجي شهر سبعه .. .. كل المدارس الحكوميه معطله الا حنا . تعبت ..

عهد ـ اف لا تقولين مابقى الا شهر .. انا مستانسه .. ماابي اسافر ويا العله مرت ابوي .. بتكدني في السفر بروحاتها اللي مالها داعي .. المدرسه اهون الف مره من مجابل ويهها . ولاتنسين هذي آخر سنه لنا .. خلينا نستمتع في ك يوم ..

خوله بعصبية ـ امحق استمتاع اذا بنتم بس ندرس .. مبارك بيوصلج كل يوم ؟


ديمه ــ ايه .. كافي بأخره عن دوامه اليوم .. بس عرف اني مب متريقه كسرت خاطره . .. ولا انا كل يوم أيي معاه وأوصل قبل هالحزه بربع ساعه .

خوله ـ الله يخليه لج ..
ديمه ـ آميــن ..

ديمه عمرها 17 سنه . .. دلوعه أخوانها وعكس اختها هيا في كل صفاتها .. طالبه مجتهده حياتها في المدرسه وصديقاتها الخمس الي ينسونها طبع امها البارد وطبع اختها هيا الي تسوي مشاكل من الفراغ ..
************


ــ السلام عليكم ..

طارق ـ وعليكم السلام.. ليش مبجر اليوم ؟

مبارك ــ وصلت أختي لمدرستها . شخبار الماكينات ؟ . شركه الصيانه ماطرشت تقرير ؟

طارق ــ ناطر .. .الا تعال .. صج بتنتقل ؟ .
استغرب مبارك ـ لا .. من قال ؟ ..
طارق ـ محد بس انا احب اطلع اشاعات . . اغير هالروتين شوي ههههه..
طالع له مبارك مبتسم ـ ومالقيت تغير مودك الا على حسابي .. انا عاجبني شغلي .. مهندس أد الدنيا ....

طارق ـ والنعم .. تشرب شي ؟
طالع مبارك ساعته كانت سبع ونص ... ابتسم وهو يتذكر تعذيبه اليومي لديمه اللي لو تدري ان دوامه يبدأ ثمان بتنتحر ... هو قاص عليها طول هالسنه يقول لها سبع ويحسسها بتأنيب ضمير ...
مبارك ــ شاي .. .. باقي على دوامي نص ساعه بس كنت حاب اشوف التقرير .. وصل ولا لا ..

___________


رن تلفونها .. ضبطت نقابها وطلعت بسرعه ــ هلا ..

مريم ـ تأخرتي .. وينج ؟

نوف ــ في البيت .. الحين بيوصلني حمد ..

مريم ــ نوف انتي كل يوم تتأخرين والله المديرة تعصب عليج .. مايسوى .. حطي دريول ..

نوف ــ اسكتي اسكتي لايسمعونج ويذبحوني بسبتج .. ماعندنا دريوليه . والله الشياب يطينون عيشتي ..

مريم ــ اف منهم والله بيطيرونج والسبه هالتأخير ..

نوف ــالحمدالله على كل حال ..

مريم ـ من بيجيبج ؟

نوف ـ كلمت حماي ..وهو ناطرني تحت . اشوفج بعد عشر دقايق ..

مريم ــ على خير.. ربي يحفظج ..

دخل منصور لقسمهم في نفس اللحظة اللي كانت بتطلع ..
ــ يعطيك العافيه ..
ــ الله يعافيج ..

دخل غرفته وصكر الباب وراه ... ماقدرت تكتم تنهيدتها .. ليش عايفها؟؟ .. ماتعرف .. ليش مايطيق يطالع لها .. لولا ان جدها وعمها مايرضون بالطلاق . .كان طلبته من زمان وحللته من مسؤوليتها .

طلعت وكان حمد حماها ناطر برا .. اركبت سيارته
ــ السموحه ازعجتك من الصبح ..
حمد ـ لا ازعاج ولا شي حاضرين ... شفت منصور رجع ... كان مناوب ؟ .

ــ ايه .. شخبار الجامعه ؟

حمد ــ زفت ... والحمدلله .. امس هو مناوب الصبح صح ؟

سكتت نوف شوي ـ ايه . .

حمد ــ شلون يشيل شفتين في اليوم ؟

نوف ـ ماادري اعتقد انه شايله عن رفيجه

سكت حمد وحرك السياره ونزل نوف في دوامها في البنك كسكرتيرة ..

_______________


المها ـ بكره جمعه ..

حذفت كتبها على السرير بعصبيه وقالت لخديجه اللي كانت تكتب سي في ..

ــ ماخلصتي ؟

خديجه ـ لا ماخلصت ... باجر الجمعه شتلبسين ؟

المها ــ شلبس بعد دراعه .. الله يعين ..شرايج الوردي ولا البيج ؟

خديجه ــ البيج .. تعرفين العنود كله تلبس الوردي ..
المها ــ ماجات على اللبس عنود كل شيء فيها وردي شباصاتها مكياجها ساعاتها شنطها جواتيها لو بيدها تقلب جلدها وردي قلبته .. ياحبها لهاللون ..

خديجه ــ عكس ديمه اللي كله ازرق .. تطقم كل شي ازرق .. يكرهونج في الالوان من قلب خصووصا اذا شغاباتها زرقا لووعه .. خل اتصل فيها واشوف شتلبس حق بكره ..

المها ــ ازرق شتلبسس يعني ..
رفعت خديجه التلفون واتصلت بديمه اللي كانت توها راده من المدرسه وتبي تتغدى ـ هلا والله ...
خديجه ــ هلا فيج .. ها شتلبسين بكره ؟
ديمه ــ ممم ,,, انا شريت هالاسبوع جلابيه حلوة .. يمكن بلبسها ..
خديجه ــ لاتقولين اكيد لونها ازرق .
ديمه ـ لاء .. سماوي وفيها لمحات تركوازية ..
خديجه ـ فرقت يعني .. انزين شبتسوين بكره ؟
ديمه ــ بسوي خلية نحل وبيتزا ... مع اني عندي واجب طويل بس ودي اسويهم .. وانتي ؟
خديجه ـ بسوي الحلو .. ويمكن ام علي وكم شغله .. ومها بتجهز السلطاات .. ومادقيت على عنود للحين .. بس دايما تجيب تيك اوي ..

ديمه ــ ياحيها بس وين تدخل المطبخ وهي من ترجع من المدرسه تستلم هاليهال اكل ولبس ودراسه ,.,,

خديجه ــ لا مادريتي ؟ .. عمتي طيبه تطلقت ..

ديمه ــ قولي والله !!! ,, ,ياربي شالخبر بس .. هذي الثالثه !

خديجه ــ ايه صالح قال لي وقال انها خذت اليهال عندها وما عبرت عنيدي وسالم .. تقول كبروا .. يقول لي العنود متضايقه من قلب بس كالعاده مسويه عمرها قوية ومتماسكه .,
ديمه ودموعها تهل ــ ياربي .. المسكينه ياالله بكره تجي وبنحاول نخفف عنها .. اتصلتي بها؟

خديجه ــ لا وين . .. تلفونهم موقوف . وتلفونها كله مبند .. حتى عمي صالح لقاها عالمسنجر .. خليها على الله بس .. اوك انتي شتسوين الحين ؟ .
ديمه ــ كنت رايحه اتغدى يوعانه مووووت .. بس هالخبر سد نفسي عن الاكل .. شكلي بنام شوي بعدين اصحى واحل واجباتي عشان بكره نجتمع وماشيل هم شي ..

خديجه ـ اوكيك فديتج .. اخليج وروحي كلي شي مب زين تنامين يوعانه بتصحين ترجفين .. يالله ... الله يحفظج .

ديمه ــ ويحفظج باي .


سكرت خديجه من عندها والتفت لمها اللي تصنف ملابسها في الكبت ..
ــ بتلبس ازرق . .

المها بلؤم ــ ايه كل هالعقار والحش وهذي اللي قدرتي عليه ,, احيانا احس انج وعمي صالح متزوجين اكثر منكم اخوان .. بل كل شي يقوله لج ؟؟ .

خديجه ــ ذكري الله بس ... لاتنظليننا .. مايسوى علي كلها انه يفضفض لي شوي ..
المها ــ فضفضه .. ؟؟ الا حافظة اسراره وكاتمتها بس .. ماادري ليش حاقرني انا ورشود .. وانتي الوحيده اللي معطيج ويه ولا يبي يشغلج معاه بعد .. خلينا . .. بلبس هالجلابيه .. لونها اصفر شرايج ؟

ابتسمت خديجه ــ حلو ..


الفصل الثاني .

كل جمعه تجتمع العايله في بيت الجد ابو عبدالرحيم .على وجبه سمك ويتمون طول اليوم مع بعض . ويتناقشون امورهم ومستجداتهم ..

الصبح نزلت العنود وهي لابسة جلابيتها الوردية
ــ سالم سلوم يالله قوم بنتأخر .

دخل سعيد للصاله وشافها لابسه وعبايتها على يدها
ــ وين من الصبح . ؟

ــ صباح الخير يبه .. اليوم جمعه .. بنروح بيت يدي .

ــ أي يد ؟

ارتبكت العنود ـ يدي ابو امــ ,,,

سعيد ــ انقلعي غرفتج ..

العنود ــ يبه بس حنا تعودنا انا ..
سعيد ــ هذاك لول ياام السعف والليف .. خلاص . امج وانقلعت وردت لهم انتي باي صفه رايحه ؟ .. ماتطبين بيتهم ولاتعرفينهم ولايعرفونج يلا انقلعي غرفتج .

حست العنود بخنقه وقالت تحاول تكون قوية ــ يبه صله الأرحام واجبه ..

عصب سعيد من قلب ورفع يده بس ردها ــ بتروحين لهم في العيد ,, يالله انقلعي ..

اختنقت العنود وركضت غرفتها ,, في العيد ؟ ؟ هل بتتحمل ماتشوفهم خمس اشهر ؟؟ .. ماتشوف امها ولا اخوانها ولاتروح وتوسع صدرها مع بنات خوالها ؟ .. دخلت غرفتها وهي كاتمه غصتها صكت الباب بقوة .. هل بتظل بروحها في هالبيت الفاضي مع سالم اللي معتزل عن خلق الله وماله شغل في احد ؟ مب كافي امها خذت عبير وعامر اللي ربتهم من كانوا صغار .. مب كافي انها اليوم مابتدرسهم ولا تلبسهم ولا تطالع معاهم سبيس توون .. راحت للتلفزيون في غرفتها شغلته وحطته عى سبيس توون .. كان طالع توم وجيري ., قعدت تطالع وتضحك معاه ودموعها على خدها همايل ..



طق الباب بعد ماسمع حجي ابوه ــ يالله قومي ..
عنود ـ لا .. خلاص ..
سالم ــ قومي بوديج ابوج توه راد من برا .. يعني بينام طول اليوم لاصلاه و اكل .. بنروح تسلمين ونرجع بعد الغدا على طول ..

عنود ــ لا ماابي اكسر كلمة ابوي .. حتى لو مايدري ضميري مابيرتاح ..

سالم ــ هههه قولي اندمجتي مع توم وجيري !!..

ضحكت عنود بعدين بكت ويا اخوها وحط يده حولها ــ بس عاد والله مابيهدى لي بال اذا تميتي تبجين ..

عنود ــ اشتقت لعامر وعبير .. احس البيت خالي من دونهم ..

سالم ــ الله يهونها عليج ..

سكت سالم وماقدر يكمل شلون بيقول لها انه بيسافر بعد يومين لايرلندا يكمل در استه هناك ؟؟ .. ان اوراقه خلاص طلعت واموره تسهلت .. مو وقته ابدا هالطلاق ابوه كله مسافر والعنود بتم بروحها ؟ ... سكت وماعلق .. طلع بعد ماهدت وراح غرفة ابوه ــ يبه ..

سعيد ــ شتبي انت وهالوجه ؟

كان سعيد لابس بيجامته ويبي ينام لما دخل سالم ــ يبه .. بعتذر عن هالدراسه وادخل جامعه قطر ..
قام سعيد وضربه كف على ويهه ــ بعد كل الواسطات بعد كل هالفلوس بعد كل هالتعب جاي بسهوله تعتذر ؟ انقلع وجهز اغراضج ولا اسمعك تعيد هالحجي .

سالم ــ يبه .. العنود بتم بروحها ..

سعيد ــ انا وياها .

سالم ــ يبه انته كله تسافر وكله بشغلك .. والبيت متروس خدم وصبيان وطباخين .. وهي بنت بروحها مايصير ياتروح تعيش عند امي يا انا اتم ومااسافر .

سعيد ـ شنو انتي ماتسمع ؟؟ . ولا خدك تعود على الراشديات ؟ تنقلع وتسافر واختك بكره ازوجها وتصير برقبة زوجها ..

انقبض قلب سالم ــ يبه اختي صغيره .. اي زواج ؟

سعيد ــ انا رفيجي طلبها لولده وانا وافقته وهو ولد حموله وشاريها ..

سالم ــ انا ارفض يبه ..
سعيد ــ نعم ؟

سالم ــ انا ارفض .. ماابيع اختي بالساهل .

مسك سعيد سالم من رقبته لكن سالم فصل يد ابوه عنه بسرعه وخل بينهم مسافه ــ انا مب صغير .. واختي ماابي ازوجها باي واحد .

سعيد ــ انجلع برا بيتي .. وانت مب ولي امر اختك علشان تتكلم انجلع برا ..

دز سعيد ولده ووصله لين الباب لكن سالم قال بثبات ــ مابطلع واخليك تستفرد في المسكينه ...
سعيد ــ انجلع برا بيتي ولا انتي ولدي ولا اعرفك انجلع راجوو مبروووك تعالوا مسكوه وحذفوه برا ..

كانت العنود طالعه من غرفتها وشافت هالمنظر وهي منصدمه
ــ يبه .. سالم ..

سعيد ـ انجلعي فوق ..

سالم ــ يبي عباتج ولحقيني منتي بعازته ..

سعيد ــ قلت انجلعي فوق وانت اطلع برا لا انت ولدي ولا اعرفك حذوفوه برا .

عنود ــ لا يبه لا يبه لا ..وانزلت تحت وطاحت شيلتها وهي تسحب يد اخوها من الصبيان اللي مسكوه وحذفوه برا لان قوتها ولا شي جنبهم ..

قامت تبجي ــ يبه هذا ولدك ..

سعيد ــ مب ولدي ولا اعرفه .. وجهزي عمرج الاسبوع الياي ملجتج على احمد ...ولد حسن رفيجي ..

انهارت تبجي وهي تسحب شيلتها ..من القهر حست عمرها بتموت .. ودقايق الا غابت عن الوعي ...




خديجه ـ وين هاذي تأخرت
طالعت ديمه ساعتها كـانت تسع ونص ـ اي والله تأخرت .. بروح اكلمها ..
طلعت ديمه من الصاله الصغيره ومرت بالصاله العوده الي فيها الشباب والرجال متجمعين
راشد ــ وين مبارك ليش ماجا ؟
منصور ـ بيجي بعد شوي .
راشد ــ ماسألتك .. أنا أسأل حمد ..

صالح ـ راشد .. شالأسلوب ؟ ..
منصور ـ خله خله .مب شاره عليه .

راشد ـ قصورك بعد تشره ...
نزل منصور راسه وعصب صالح ـ راشد ..

مرت ديمه وهي مستغربة وخذت التلفون وطلعت وهي تطالع راشد مستغربة

صالح ـ بتكلمين من ؟ .
ديمه ـ العنود تأخرت ..

صالح ــ راشد قوم معاي بيت سعيد نجيبها ..

قام راشد بدون تعليق وطاحت عينه في عيون ديمه اللي طالعت له باحتقار لانه يكلم اخوها بتكبر ...

قال صالح بهمس ـ غضي الطرف ..واتركي التلفون انا بروح لها .


لفت ديمه ويهها وتركت التلفون وطلعت ..


في السياره ــ انت شفيك ؟
راشد ـ مقهور منه .. مقهور ..

والمعت عيون راشد بانكسار ..

صالح ـ الشرع حلل أربع .. مافيها شيء ..

راشد ـ ليش ماقال انه متزوج ؟.. ليش ماقال ؟ ؟ليه أخذ اختي وعافها وراكنها في بيتهم وكل لياليه يقضيها مع هالبقرة اللي ماخذها ..

صالح ــ يا خي هونها بتهون .. شفيك مرده لبنت عمه ..

راشد ـ والله لو تدري نوفه انه متزوج عنز هنديه بتستخف .. تارك بنت الحمايل وماخذ بنت اجنبية ؟ انا بغيت انجلط لما شفته معاها في السيتي .. وطالعت له وهو ماسك يدها ..استغفر الله .. استغفر الله .. مقهووور منه ..

صالح ـ لاحول ولا قوة الا بالله .. اهدى . مرت شهور وانت للحين مب متقبل الموضوع ؟

راشد ـ ولا بتقبل .. ابوي وصانا في اخواتنا لاينذلون لأحد .. بنات ظبية .. والله يا صالح لو درت نوفه انه متزوج مابتم عنده دقيقه أنا بجرها من بيت عمي ولايهمني لاعمي ولاجدي ولا طوايفهم ..انا حذرته حذرته انه نوف تحس بشي .ياويله..

صالح ــ اهدى يا عمي وارتاح .. انا اول واحد مابرضى انه يزعل نووفه ,, استهدي بالله وصلي عالنبي ..والله يقدم اللي فيه الخير..

لف راشد ويه وتم يتمتم بالصلاة على النبي ..

بعد عشر دقايق وصل لبيت سعيد وانصدم ..

نزل كان سالم يالس جدام البيت مقهور ..

ــ شموقفك هنا في القايله ؟.
سالم ـ ابوي يبي يزوجها .. ...استغفر الله .. يبي يزوجها ..

صالح ــ يزوج منو ؟ ..

سالم ــ العنود وافق على ولد رفيجه .. ياربي ..

صالح ــ شنو ؟؟ وانت شتسوي هنا ؟..

سالم ـ لما اعترضت طردني من البيت ..

صالح ــ روح ااركب السياره ..وانا بشوف شالسالفه ..
سالم ــ بجي معاك ..
صالح ــ لا ماتجي .. انطر مع ولد خالك .. انا بروح اشوف ..

دخل صالح البيت كان مبروك الصبي واقف عند الباب .
ــ ارباب موجود ؟؟

مبروك ـ موجود ..

فج الباب وانصدم كانت العنود طايحه على الأرض ركض لها ورفعها على الكرسي وطالع يمين يسار كان في قلاص ماي قرا عليه وغسل ويهها فيه ..

ــ عنيدي .. عنود بابا .. قومي انا خالو .. عنودي ..

فتحت عيونها غصب وسالت كحلها مع الماي والدموع ــ خالي ,,

ورمت نفسها بحضن خالها وتمت تصيح ــ خالي ابوي ..ابوي طرد سالم وبيزوجني

صالح ــ يبه على سالم لاتشيلين هم واذا على زواجج ابوج يبي مصلحتج اهدي اهدي بس ... اخذج لغرفتج ؟

حاولت توقف لكنه ماسندت عمرها فشالها ورقى الدري وراح لغرفتها .. طلع سعيد فجأة عقد حواجبه ــ العنود ؟.. صالح شفيها العنود ؟

صالح ــ مافيها الا العافية ..تعبانه شوي احطها في سريرها واجيك ...

دخل سعيد لغرفته ودخل صالح لغرفة العنود .. كانت الغرفة ورديه وغطا السرير وردي والستاير ورديه .. حطها على سريرها وغطاها ..

ــ بخلي الخدامه تيب لج حليب بعسل .. ارتاحي بس ..

العنود ـ مشكور عمي ..

صالح ــ خالج ,, خالج .

العنود ــ خالي وعمي وكل طوايفي ..

ابتسم وطلع كان سعيد غير ملابسه ,,
طالع صالح الغرفه وين ترك العنود وقال وهو يفكر ــ ننزل الصاله ؟

سعيد وافق .. ونزل مع صالح الوحيد اللي يطب بيته ويسأل عن عياله ويساعده في عزايمه وواجباته ,,

دخلوا صاله جانبية ـــ بتزوجها منو ؟

سعيد ــ احمد ولد حسن .. تعرفه ولد التاجر .. كان معاك في نفس فريجكم ..

صالح ـ اي اعرفه .. ولد طيب .. بس يا بو سالم . .

سعيد ـ لاتطري اسمه ..

صالح ــ صلي على النبي .. الولد واقف بره في القايله وحالته حاله ..

سعيد ـ خل يذلف .. لابارك الله فيه ولا..

صالح ــ سعيد ..ولدك لاتدعي عليه ..

سعيد ــ ماابيه .. خل يروح يكمل دراسته ولا ابي منه شيء ..

صالح ــ ياسعيد هذا ولدك .. وشايل هم اخته ..

سعيد ــ ماابي اشوفه الا يوم عرس اخته يجي يسلم ويذلف بعدها لدراسته .. مابي منه شي اصلا ا عافته نفسي ولد مايستحي ..


سكت صالح شوي بعدين قال ــ باخذ العنود بيت ابوي..

سعيد ــ لا انا قلت لها ماتطبه خلاص انا واختك تطلقنا ولا بيننا شي..
صالح ـ بينكم اربع عيال ..

سعيد ــ الصغاريه لين يكبرون تجيبهم طيبه بيتي .. والعنود وصالح كل في طريقه لي تزوجت العنود بكيف ريلها بس دامها في بيتي ماتطب بيت جدها ...
صالح ـ على الأقل مهد الموضوع للعنود وانا بفهم سالم ..
قام صالح واستأذن وقبل لايطلع قال له سعيد ــ لاتقطعنا ..

ابتسم صالح ــ ان شاء الله لاتنس صلاة الجمعه ..

سعيد ـ مابنسى ..بريح ساعة بعدين اروح للمسيد ..

صالح ـ تحمل بالعنود .. لاتزعلها ..

سعيد ـ لاتوصي .. الريال طيب وماني بظالمها . ..







ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



خديجه ــ صج ؟؟ .. اف .. الله يعين .. مع السلامة ..

صكرت التلفون ولفت على المها ونوف وكانت ديمه في المطبخ مب معاهم .. ــ مابتجي العنود ابوها مايرضى ...

المها ـ افااا ,,

نوف ــ الله يهديه بس ! ..


المها ـ انزين بنات ,, عمتي طيبه تعرف ؟

نوف ـ هي ماسألت عن عنود اكيد تعرف ,, لحظة ,,

طلعت جوالها من جيب جلابيتها كانت حاطته صامت وعالهزاز

من : منصور

قومي بنرجع البيت


استغربت نوف طرشت له

(( عسى ماشر ؟ ) )

مرت مده وهي تطالع في الجهاز بس مارد عليها رجعت الجوال لجيبها وشالت عباتها وقالت ــ بنات برجع البيت ..

الكل =نعم ؟ ليش وين بدري ..

نوف ــ مضطرة ارجع ..

سلمت وطلعت سلمت على الكل متجاهله اسألتهم والبست عباتها وردت الغطوة على ويهها وطلعت لقته ناطر بالسيارة ..

يلست جدام ... دام مارد عليها يعني لاتناقشين .

ــ اليوم عندي شفت فالليل ..

استغربت اليوم جمعه ,, كانت بتعترض بس سكت ولفت ويهها .. لكنها مااعترضت من قبل شغير الحال ؟.. طالعت له من ورى غشوتها .. قمة الألم .. ان الشخص اللي تحبه يكون قريب منك امتار لكنه في نفس الوقت بعيد عنك اميال انك تبي تحط راسك على كتفه تشكي له .. وانه مايبي يلمسك عايفك ولا طايق يطالع لك .. ,,,هي مب غبية .. اكيد في حياته وحده ثانية .. لكنها ماتبي تعرف الحقيقة .. من كثر ماتحبه ماتبي تعرف انه يخونها .. سكرت اذنها عن كل الكلام اللي ينقال .. طنشت كل الشكوك اللي تزورها كل ليله .. هذا زوجها ان مافهم اليوم انها زوجته بيفهم بكره ..

ــ نزلي ..

انتبهت انهم وصلوا لبيتهم .. ــ وانت ؟

منصور ـ بروح لرفيجي بعدين اروح للشفت ..

لاشعوريا طالعت الساعه كانت 1 الظهر .. هزت راسها ونزلت وطلعت مفاتيح قسمهم من شنطتها .. سحبها من وسط خواتها وبنات عمها وجابها لهالبيت الخالي .. ليته ييلس معاها لكنه بيتركها بروحها .. فتحت باب القسم والعبره خانقتها قفلت الباب وراحت الغرفه حطت راسها على مخدتها وطلعت تلفونها وقفلته اكيد راشد بيدق عليها .. ماتعرف تجذب عليه .. غمضت عيونها ونامت ..


في السيارة رفع منصور تلفونه ــ روز ..

ــ اهلا حبيبي ..

ــ جهزي عمرج بنطلع ..

ــ صاحيح هابيبي .. جيين .. فايف مينتس.

ضحك منصور ــ حبيبي انا بطول ربع ساعه واكون عندج .. سي يو .

ـ سي يو بيبي ..

روز ممرضة هندية .. جميله مثل ممثلات السينما وعيونها خضرا .. حبها منصور من اول نظرة وسكت وكان يعرف باستحالة علاقتهم .. كان دايما قاسي عليها لانها ممرضه في قسم الباطنية .. القسم اللي تخصص فيه وحبه ..ولما لاحظت روز نظراته بدت تلين له .. هو وسيم وطويل اسمر وعيونه عسليه .. وبدت بينهم علاقة حب .. وتزوجها بالسر وسوا لها عرس بين اهلها في الهند .. وبعدها بسنه اصر عليه ابوه يتزوج نوف .. انهارت روز .. وصادتها حالة نفسية .. ووعدها انه مابيقرب منها و ان روز هي زوجته وبس .. ووفى بوعده على حساب نوف .. اختار نفسه وحبه وروز على حساب نوف ..
وكان اسوأ يوم في حياته يوم شافه راشد مع روز كان في المجمع وبعد ماغيرت روز ديانتها من المسيحية الى الاسلام ..اختارت تتنقب .. واقترب راشد مبتسم وتلاشت ابتسامته وهو يشوف عيون روز الخضرا ..همس نوف ؟ .. لكن روز طالعت منصور اللي انخطف اللون من وجه واضطر يقدمها له .. من حسن حظه انه صالح كان رايح يجيب كوستا كوفي وقرب بهدوء من راشد اللي تصنم وسحبه لين برا المجمع لايسوي لهم موقف ..

________________
دخل صالح وراشد وسالم لبيت جدهم مكتئبين .. دخل راشد للصالة وشاف البنات في الصالة واستغرب ــ وين نوف ؟ .
ردت مها ـ استأذنت ..

سكت راشد وهو يحس بخنقه ..دخلت ديمه شايله صينية الشاي و سألته ديمه ــ راشد وين العنود ؟
طالع لها ببرود ـ في مخباي ... شقالو لج ؟

قالت ديمه بقرف ـ مب رحتم تجيبونها ؟ ..

حس راشد انه زودها وطريقة ديمه كانت مخيسة النفس من قلب .. قال بطنازة ــ جبنا سالم .. الا اذا حولت العنود لريال.. ..

ضحكت مها وعصبت ديمه وابتسمت خديجه .. قالت ديمه بعصبية ـ سخيف ..
طالع راشد للصالة الثانيه ورجع طالع لها ــ مب فايق لج ..
لف للصالة الثانية وتركها مقهورة وهو يتمتم ــ يهالوه ..

دخل وجلس جنب صالح .. كان مبارك جالس مع حمد يسولفون عن نادي السد .. وصالح وسالم يتشاورون وسالم معصب حده .. عبدالرحمن يقلب بجواله ..وعمه عبدالرحيم وجده يتكلمون عن جار لهم .. وتم يراقبهم وهو سرحان بأخته نوف وهو يحس انه شايل همها ..من عرف بحقيقة زواج منصور وهو يفكر فيها كل يوم .. شلون عايشه ؟؟ هل منصور يعدل بينهم ؟؟ ولا ظالمها على حساب زوجته الأولى ؟. .. المصيبة نوف ماتتكلم .. ماتشكي .. الكل يعرف ان منصور مايدخل بيته الا الصبح ويطلع العصر وأحيانا مايدخل قسمه بالأيام .. يسمع انه حمد او عمه عبدالرحيم يوصلونها شغلها واحيانا مبارك يوصلها .. وبيتهم ماتدخله الا بالشهر مرة ومايشوفونها خواتها الا كل جمعه في بيت جدهم .. ماتطلع معاهم اي مكان .. شقصتها ؟؟ .. منصور اكيد محذرها ومتوعد فيها والا في مرة تسكت عن اهمال زوجها لها ؟ ..


انتبه فجأة على صرخه اعتراض طلع من سرحانه

مبارك ــ الله يهداك يابو جسوم مالقيت الا شركتنا ؟؟ ..

صالح ـ لاتصارخ ..وناقشني بهدوء ..

عبدالرحمن ــ القسم مختلط ؟

صالح ـ لا ..

مبارك ـ بس الشركه مختلطة !! ,,

حاول راشد انه يتتبع السالفه بس مافهم ــ أي شركه ؟

مبارك ـ عمك الفاهم يبي يشغل اختك المحترمه في مكان كله رياييل !!.

عصب راشد ورفع حاجبه اعلى ماعنده ــ نعم أخ مبارك ؟؟ ..
مبارك ـ يبي يرز اختك بين الرياييل ..

رد راشد ببرود ــ وشحارق رزك ؟؟ ..

انصدم مبارك ـ انت راضي ؟؟ .. راضي باختك تـ.....

قاطعه راشد ــ اول شيء يا محترم اختي محترمه أكثر منك ومن طوايفك ..وثاني شيء .. شدخلك علشان تعترض .مالك راي عليها ..


سكت مبارك مصدوم قال صالح يوضح الامر ــ بتشتغل في المختبرات تحت اشرافي المختبر كله بنات منقبات والرجل الوحيد الي يتعاملون معاه هو أنا .. عمها محرم لها .. ليش رافض الموضوع:؟

راشد ـ دام انت توصلها وهي معاك طول اليوم .. ماعندي مانع ولا اعتقد عبدالرحمن يمانع ..

عبدالرحمن ــ ما عندي مانع دام انت معاها ..

عبدالرحيم ــ ايه يا يبه .. مافيها شي دام عمها معاها ولا معاها غير حريم ..

الجد ماعلق ولا حمد .. تموا يراقبون مبارك ناطرين ردة فعله . .
مبارك ـ بس معاي في الشركه ..
صحح راشد ببرود ـ مع صالح في المختبر .. وماااعتقد المختبرات لها علاقة في قسم الهندسة ..

مبارك ـ من قلة المدارس ؟ .. شفيها المدارس .؟

صالح ـ مافيها شيء .. بس حرام بشطارتها ومعدلها العالي تصير بالأخير مدرسة براتب كحيان ...

مبارك ـ انا ادفع الفرق ..

انصدموا الكل وقف راشد وخلاص صكت فيه الدنيا وبغى يهد على مبارك لولا وقف بينهم سالم
ـ هييييه .. ياويه استح ... شنو شايفنا طراطير عندك ؟؟؟ .. اسحب كلمتك ولا ترى ...

خديجه ــ راشد .. خلاص فكوا الموضوع مابشتغل .. خلاص ..

كانت واقفه مع جدتها وعمتها والمها وديمه عند الباب ..وعيونها حمرا من الدموع ..
راشد ــ لا بتشتغلين ولا همني رايه ولا عشره من اشكاله ...
مبارك ـراشد لاتغلط ..

خديجه انهارت وقالت بصوت مبحوح ـ خلاص مابي الشغل خلاص .. بقعد في البيت وراتب ابوي يخب علي بس ارجوكم .. لاتتهاوشون ..

دخلت داخل ولحقتها المها و تصنم راشد ..ليش هالدموع ؟؟ .. لما التفت لمبارك اللي تم يطالع مكان خديجه فهم .. فهم مخه ان خديجه ماترضى على مبارك .. فهم انها تحبه .. رغم انها ردته .. ..ليش ردته ؟؟. .. سحب سويجه واستأذن ..
ــ وين خديجه ؟ ..
قالت طيبه ـ راحت داخل مع البنات ..
ــ برجع الساعه اربع واخذهم البيت ..
طلع من الباب وهو موفاهم شالحال الزفت .. ليش ردته ؟...قعد يتذكر تفاصيل الخطبة .. حاول يتذكر شي .. بس رفض خديجه بقلب قوي ..وبعيون مكسورة ..سكوت المها الغير طبيعي .. عمه عبدالرحيم في الصالة ومبارك اللي كان كأنه ....تذكر حال مبارك .. كان مبارك كأنه رايح لعزا ..ملابسه مبهدله ويتأفف ... تذكر فنجان القهوة اللي ماشربه وتركه على الطاوله .. تذكره وهو لاف ويهه ويلعب بجواله بقرف .. شلون مااانتبه ؟؟.. تذكر لما رجع بعد دقايق وخبرهم برفض خديجه .. التنهيده اللي تنهدها ..والابتسامة وهو يقول مافي نصيب ؟.. في حد يبتسم لانهم ردوه ؟ الراحه والقهوة الباردة اللي رجع وشربها ؟؟طلعته وهو يضحك ؟؟؟ شلون كماانتبه ؟ .. هل رفضت خديجه حياة نوف ؟؟ .. لما عمه غصب منصور عليها ؟؟

زفر راشد بقهر .. رن جواله ..رد بدون مايشوف
ــ السلام عليكم . ..
ــ وعليكم ؟..من ؟
ــ انا مبارك ..
ــ خير ..
ــ راشد .. انا اسف .سو اللي تبيه ..تبيها تشتغل مع صالح برايك .. انا مالي علاقة واعذرني لاني تدخلت ..
ــ حصل خير ..
ــ ماطول عليك .. مع السلامه ..
صكر راشد وهو يكلم نفسه "" يعني تعتقد رايك يأثر فيني ؟؟ .. ولا يهمني .. رايك مثل عدمه .. انا عشان اختي بس ولا .. كان صار شي ثاني :""" ..

___________________


طالع مبارك التلفون مكتئب ــ مارد علي بنفس طيبة ..
حمد ــ تستاهل ..
مبارك ــ يا خي لا تصعبها علي ..
حمد ــ يااخي من سمعت من صالح من قبل شوي انه درى بزواج منصور وانه شاب ضو ومايرضى على خواته كلمه .. وانا مالومه .. انا اقط نغزات على نوف ابيها تحس ماقاعده تحس ..
مبارك ــ ليش تبي تخرب عليها ؟ خلها نايمه في العسل ..
حمد ـ اي عسل .. اي بطيخ .. خل تصحى علشان تدافع عن بيتها وزوجها ..
مبارك ــ يا اخي مب ذنب منصور .. ذنب ابوي .. يزوجنا غصب .. شنو رياييل كلن شاربه تقول مكنسة ويجرنا جر بيت عمي خذوا بنات ظبية .. كأنا حريم ..والراي رايهن... مانبي بنات ظبية مانبيهن ..
حمد ـ ماعندك سالفه .. شفيها ظبية ؟؟ ..
مبارك ـ مافيها شي .. بس ... فيهم وفى .. شين ..
حمد ـ والوفى صار عيب ؟؟ ..
مبارك ــ انت تعرف قصة ام ظبية ..وتعرف قصة خواتها وعماتها .. كل وحده ماتت عقب عين ريلها بشهر .. وجات ظبية وكملتها .. مابي مرتي تموت عقب عيني .. عيالي من بيربيهم ؟؟..

حمد يطالعه باستخفاف ــ على بالي عندك سالفه .. مالت على هالويه بس ..
ابتسم مبارك .. مايحسون فيه .. هو خايف ,, من شنو ؟؟ ما يعرف . ..بس من سمع قصة ظبية واهلها .. عافت نفسه بناتها .. الوفى مطلوب .. لكنه .. مايقدر عليه ..



__________________________

طالعت المها ساعتها كانت سبع ونص .. ورجعت طالعت خديجه اللي كانت عيونها حمرا ....
المها ــ خديجه .. راشد تأخر .. نروح للبيت مشي ؟

خديجه ـ اوكيك ..

شلوا عبيهم وطلعوا برا غرفة الضيوف .. حطوا العبي على راسهم تسحبوا كانت جدتهم نايمه في الصالة على الجلسة الأرضية ..

اول ماوصلوا باب البيت كان حمد ومبارك عند الباب بيطلعون .. تغطت خديجه والمها ..قال حمد مستغرب ـ وين رايحات؟
خديجه ماقدرت ترد فردت المها ــ للبيت ..
طالع حمد برا مستغرب ــ راشد محد ..مع من بتروحون ؟

المها ـ مشي .. البيت حذفة عصا ..

مبارك ــ لا .. شالسالفه ؟؟ .. بيتكم بعد شارعين .. والليل اقبل .. والشارع كله هنود هالحزه ... وصلهم يا حمد ..

حمد ــ ماجيت بسيارتي .. جيت مع منصور ومنصور سحب علي وطلع ..

مبارك ـ عيل تعالوا بسيارتي ..

انطقت خديجه ـ لا . .بنرجع وننطر راشد .. ولفت ,,,
مبارك ــ والله ماتنطرون .. يلا .. تحركوا انا حلفت .. وانت تعال ..

حمد ــ بيي .. ليش مابيي ..
المها ـ ماله داعي والله .. بننطر راشد ..

خديجه ــ انا بنطر راشد

مبارك ـ انا حلفت .. امشوا جدامي ..

حست المها ان خديجه ترتجف ,, اسندت اختها وامسكت يدها اللي كانت بارده كانت سيارة مبارك الافلون جدام البيت .. تحركت المها ودزت خديجه بغصب .. يلست المها ورى سيت مبارك ويلست خديجه ورى سيت حمد ..

.. دقايق وكانوا جدام بيتهم .. نزل حمد يفتح البيت ونزلت المها واول ماكانت بتنزل خديجه قال مبارك بسرعه
ــ بنت عمي ..
ــ لبيه ..
ــ آسف ..


نزلت خديجه ولا ردت عليه .. شينفع الأسف بعد ماسمعته يتكلم عنها كأنها فتنه او وحده من البنات القليلات الحيا ؟؟ .. شينفع الأسف وهو نزل من قدرها واحترامها بكلامه ؟؟. .. متربيه احسن تربية .. ولا بدر منها اي شيء يسيء لها او لعايلتها .؟.. . شينفع الأسف بعد ماانكسر قلبها اليوم ؟؟. .. واهتز كيانها بلهجة الاستهزاء في كلامه ؟ ؟. . .

حمد ــ بيلس في الميلس لين يجي راشد ..
المها ــ فيك الخير ,, مانبي نعطلك ,,,
حمد ــ لا عادي يابنت العم ..
المها ــ مشكور .. بطرش القهوة مع الخدامه ..
حمد ــ ياليت فيني صداع مب طبيعي ..
المها ــ سلامتك .. بطرش لك بنادول ..عن اذنك ..
حمد ـ مسموحه ..
لفت المها وراحت داخل .. ابتسم حمد وهو يرجع لمبارك
ــ شقلت لها ؟
ــ اعتذرت ..
ــ ماردت عليك صح ؟
ــ صحيح .. يلا اركب خل نرجع البيت ..
حمد ـ واخليهن بروحهن .؟ لا .. بنطر راشد في الميلس.. توكل انت وانا بجي مشي ...

عقد مبارك حواجبه ــ مشي ؟؟ بيتنا بعيد ؟ .. ولا كاني شفتك تتكلم مع المها ؟
حمد ــ ايه .. بس لايروح بالك بعيد .. انا انسان واقعي .. اعرف ان امي بتزوجي بنت اختها ...فحرام اعشم البنت ..
مبارك ــ اتفاق امي وابوي ههههه .. خوفك يزوجونك الاثنين ..

حمد ـ ماعندي مانع كل بنت فيها من الزين الشي الطيب .. لكن .. حرام اظلم .. ابي وحده .. وامي تمدح لي بنت اختها .. وهي بنت وحده .. حرام ..

مبارك ــ الله يهنيك .. ويهني منى فيك ..

حمد ــ حاصل لها شاب مثلي ... يلا توكل .. لايشوفك راشد .. ويتوطى في بطنك .


مبارك ــ هههه مع السلامة ..

اتفق عبدالرحيم مع زوجته من الاول انه بيزوج منصور ومبارك بنات اخوه .. ورضت ام منصور بشرط انه يزوج حمد لمنى .. بنت اختها المرحومه ..الي عايشه بين زوجات اخوانها في ذل ..

والمها تعرف بهالاتفاق من كانت صغيرة فما ربت على حب حمد مثل ماربت نوف وخديجه اللي قالت لهم زوجه عمها وهم صغار انهم محيرين لعيال عمهم .

__________


اتصلت المها براشد ــ وينك ؟
راشد ــ نسيتكم .اف الساعة تسع .. . نص ساعه وامركم ..
المها ــ لاتمر .. رجعنا البيت من الساعه سبع وحمد في الميلس ينطرك ..
راشد ــ فيه الخير والله .. نص ساعه واجي البيت .. جهزوا العشا ..
المها ــ تعشينا في يدي من الساعه ست .. وتركنا جدتي نايمه وجينا .. بس قلت للخدامه تجهز الفواله ..
راشد ــ اوك .. يلا باي..

سكر راشد تلفونه ...كان يمشي في المول بعد مايلس في اوبرا لساعات يقرأ كتاب ,,, اندمج مع الكتاب ومع القهوة والجو .. مر محل جيفنشي .. واختار له ثلاث شنط مع ابواكها .. كل شنطه احلى من الثانية بعد اللي صار اليوم ,,يبي يفرح اخواته بهدية ... خصوصا ان خديجه سمعت مبارك ..ونوف محد سائل عنها المسكينة .. والمها .. خل تكشخ في الجامعه هالبنت راعية كشخه وبس !! ,

دخل البيت وجلس مع حمد سولفوا شوي عن نادي السد وبعدين استأذن حمد ..
راشد ـ ماشفت سيارتك ؟؟..
حمد ـ مبارك وصلنا وانا تميت مع البنات .. الصراحه شارعكم يخوف كله هنود وعماله ..
راشد ــ اي بس يخلص بنيان المدرسة بنرتاح شوي ..خذ .. هذي مفتاح البيكم ,, مااحتاجها اركنها في بيتكم ..
حمد ــ انزين ..مشكور ياخوك كنت شايل هم الرده لان بيتنا بعيد شوي ..
راشد ـ افا عليك .. يلا توكل تلاقي العرب يحاتونك ..
ضحك حمد ــ لاتشيل هم .. ينامون بدري .. ولايٍسألون .. بس ديموه هي اللي تم سهرانه طول الليل .. زين ذكرتني بمر اجيب لها باسكن روبنز .
راشد ــ بس تزغطون في هالبنت .. كل يوم تيك اوي وباسكن روبنز .. بتصير ديناصوره ! ..
ابتسم حمد ـ حرام ثانوية .. خل ندلعها شوي وعقب طنااش  , ,يلا باي .

راشد ـ باي..

نزل ونزل الاغراض اللي اشتراها ..ونادى خواته ..

ــ مها .. خديجه ..كدووش .. مومي ..

نزلت مها ــ هلا والله .. شنو يبت معاك ؟ ..

راشد ــ هدايا بسيطه ..

اول مامسكت الكيسه .. صرخت ـ واااااااااااااااااااو .. واااااااااااااااااااو .. رشود احلف .. امانه احلف !!..

ضحك راشد ــ سارق بنك أنا ؟ شنو احلف ؟..

مها ــ كدووووش .. خديجه .. كدووووووجه .. الحقي الحقي ..
نزلت خديجه مخترعه ــ عسى ماشر ؟؟ عسى ماشر ؟؟ ..

المها ــ اخوج ..

ضربت خديجه على صدره ـ عبدالرحمن شفيه ؟؟
راشد مبتسم ــ العافية وبس .. تقصدني انا المحترم الوسيم ..
انفخت خديجه بقوه وتمتمت بالحمد ــ زغيتوني شفيكم ؟
المها ــ اخوج الحلو .. ياب لنا شنط من جيفنشي ..
شهقت خديجه بصدمه .. ــ واااات ؟؟ ..

المها ــ شوفي .. كل شنطه تقول الزود عندي .. لمن الثالثة ؟
خديجه ـ اكيد لنوف صح ؟
راشد ـ اكيد ..

خديجه ــ الله يخليك ياخوي ويطول بعمرك ليش الكلافه ؟؟

راشد ـ نزلت لي مكافأة .. وانا مصمد مبلغ افرحكم فيه .. ومن حظكم كنت اتحوط فالمول !!.

المها ـ فديييييييييييييييييتك والله .. عاد صج كنت محتاجتها ,, شنطتي الفيندي بالمرة ..
خديجه ـ مع اني مستانسه بهديتك .. بس هذي مبالغه انك تصرف مبلغ ضخم على هالأشياء .

راشد ـ مايغلى عليكم غالي ..

ضمته خديجه .. وحس برجفتها .. قال يختصر الموضوع : اتصل بروك واعتذر وقال هذا قرارج وانتي حره .. وماله حق يتدخل ..

طالعت له خديجه مب مصدقه فقال وهو حاط يده على صدره
ــ والله كدوووج .. انا مالمته ولا عاتبته زياده من نفسه اتصل ..

خديجه ـ مايهم .. بتودي شنطة نوف ؟
راشد ـ باجر بأذن الله .. الحين نعسان وابي ارقد ..






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



رجعت المها للغرفة وحطت الفلم الهندي .. ((gangster ...هالفلم تعشقه وايد .. لأن قصته روعه وحتى الأغاني اللي فيه روعه .... وتحب تبند الضو وتم تصيح مع الفلم

وخاصه النهاية .. تم تصيح بهبل ... وتفرغ اللي في قلبها من دموع ..

صارت الساعه ثلاث الصبح لما خلص الفلم اخيرا .. قامت وطلعت تاكل لها شي .. خصوصا انها تعشت الساعه ست المغرب .. وهي مب من النوع اللي تاكل وهي تشوف الافلام او تاكل بعد العشا شي..
دخلت المطبخ وطلعت صحن وحطت لها كورن فليكس وحليب ..
ــ كنتي تصيحين ؟ ..

التفت لعمها وسمت مخترعه وطاحت منها علبة الحليب ــ بسم الله الرحمن الرحيم .. عمي صالح بغيت تجلطني !!..
ابتسم ـ اسم الله عليك .

كان جالس على طاولة المطبخ لكنها ماانتبهت له

ــ من متى جيت ؟
صالح ــ جيت من الساعه 12 .. اطق الباب على اختج ماترد .. ماتبي تشوفني ..
المها ـ هو اللي صار لها شوي .. انا صحت من طريقة كلامه .. شلون هي ؟ .
صالح ـ ماعندج شي سنع يتاكل ؟
فتحت المها الثلاجه وهي عارفه ان عمها قصده يغير الموضوع
ــ مم .. في جبن بيض .. مارتديلا .. اوف راشد جاب صدر ديك رومي مدخن .أسوي لك سندويش ؟
صالح ــ سوي ..
طلعته المها وقطعته سلايز وطلعت مايونيز وماسترد من الثلاجه مع جبن سلايز وتوست اسمر .. وشرايح طماطم وخس صفت السلايز مع الجبن والطماط والخس وفي صحن صغير اخلطت ملعقتين مايونيز مع ملعقة ماسترد وشوي عصير ليمون وفلفل اسود .. ووحطته على السندويش وحطتها في التوستر والتفت لعمها وصيحت ــ لا ..
ضحك صالح ــ كنت جوعان ..
اكل صالح الكورن فليكس كله .. عصبت ــ ليش ماتنطر ؟ لا عاد الحليب كله انكت على الأرض .. وانا مب مشتهيه هالسندويش ..
تلوم صالح فندمت المها وقالت ـ امري لله .. باكل معاك سندويش ..

ورحت الخزانه وطلعت شبس برنجلز هلابينو .. وحطت في سندويشتها منه .. طالع لها صالح بقرف ــ شالعك ؟ .. شتسوين .؟ليش تحطين شبس في السندويش؟

المها ـ احلى ..

طلعت عصير برتقال وجلست مقابل عمها وتموا ياكلون ويسولفون ..
ــ بيزوجها لأحمد .. اللي بفريجنا .. ماتعرفينه ..
عصبت المها ـ ماله حق ,, توها صغيرة ,,
صالح ـ ابوها ويعرف مصلحتها .. وسالم بيسافر ويتركها .. خليها يمكن ترتاح مع هالريال وانا اشهد انه طيب وراعي واجب ..
المها ـ الله يهنيها .. مسكينه .
صالح ــ تسلم يدينج السندويش لذيذ .. عطيني من هالشبس ..
المها ـ حار !! ..
صالح ـ فلفل ؟
المها ـ يس ..
صالح ـ عطيني .. مع اني ماحب الفلفل بس .. عطيني ..
المها ــ تفضل ..

رن جوال صالح ..

المها ـ من هاللي مايستحي يدق عليك هالحزه ..
طالع صالح الجوال كان رقم البنت اياها .. حذف التلفون على مها ..
ــ ردي ..
المها ـ شدخلني .. يمكن حد من ربعك ..
صالح ـ ردي وبس ..
طالعت له المها مستغربة ــ انت مصخن شي؟ .
صالح ــ قلت لج ردي !

ردت المها وماتكلمت ..
جاء في اذونها صوت دلع مب طبيعي ــ ألو حبيبي ..
عصبت المها ــ حبتج القراده ان شاء الله ..
وهي تطالع عمها عاقدة حواجبها وهو مبتسم ..
ــ انتي من ؟ .
المها ـ انت اللي من وش له داقه الأخت ؟
ــ ابي صالح ؟
المها ــ ووجع لج عين يالوقحه ..
ــ انتي شعليج انا ابي صالح وانا اعرف انه مب متزوج .
المها ــ ووجع يوجعع ويكسر ضلوعج .. لا خبرج عتيق .. تزوج ولاتدقين بعد على هالرقم . .فجأة تحول الصوت لرجال ــ تزوج ؟؟

احذفت التلفون على صالح منصدمه واستغرب صالح ورد ـ الو ..

ــ تزوجت يابو جسوم ؟؟

ــ جسوم يالجلب .. .. هذا انت ؟؟

ــ صالح تزوجت من وراي ؟

عصب صالح ــ انا وين وانت وين لا ماتزوجت .. وانت يالجلب مسوي فيني مقلب ؟؟ انت اللي تحرق اعصابي كل ليلة ؟ ..

ضحك جاسم ـ ههههههههه ,, ايه منزل برنامج تغيير الاصوات .. واحاول فيك بس .. مطوع ..
صالح ــ والله انك ماتستحي ..

جاسم ـ انزين من اللي ردت علي ؟؟ .
صالح ـ بنت يوسف .. خلينا .. انا براويك بعدين .. بس خل اشوفك ..

ضحك جاسم وصكر من عند صالح اللي التفت للمها ..
ــ طلع رفيجي جاسم .. تخيلي .. من شهور يتصل كل ليله وغزل ومتعب نفسه ..
المها ـ وانت ليش ترد عليه اصلا ؟.
صالح ــ احيانا اسفه واحيانا ارد .. عادي ..

المها ــ انت ورفيجك .. ماعندكم سالفه ..
صالح ــ عدال يا حنان عشراوي ..

المها ـ من ؟ ..

صالح ــ انتوا هالجيل تعرفون شي اصلا ؟؟ امحق جامعية وماعندها فكره من حنان عشراوي .. اقول لايكثر بس .. انتي واختج تجهزوا بنروح سيلين يوم الجمعه الياي .. وبناخذ العنود وديوم معانا ..
طبعا المها ماعلقت على تعليق عمها عن ثقافتها لان معاه حق فسكتت وركزت على موضوع سيلين ..
ــ الله الله .. ونوفه ؟

سكت صالح شوي وبعدين قال ـ براي زوجها ..
تمتمت المها بسخرية ـ امحق زوج ..

وقفت وهي تأشر لعمها ـ قود نايت آنكل .. سي يو ..

صالح ـ تصبحين على خيــر ..



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الفصـل الثـالث







ــ بتحضرين ملجة العنود ؟؟ ..

طالعت طيبة بنت اخوها وقالت ــ طبعـا ..لا ..

شهقت نوف منصدمه ــ حرام عليج ,..

طيبه ــ مب بيدي يا نوفه لكن ..توني متطلقه ..مالي ويه افرح ببنتي وانا سبب تعاستها ..

نوف ـ عمتي شالمنطق الغريب حرام عليج .. والله حرام .. البنت من بيوقف معاها ..

وقفت طيبه على حيلها وحطت شيلتها على راسها وقالت
ــ محد .. للأسف .

انصدمت نوف . ..وسكتت وهي تشوف عمتها تروح لغرفتها .. طالعت الساعه كانت سبع ونص ..ومنصور مارجع ياخذها من بيت جدها .. ماتبي تتصل في حمد تفشلت كل يوم تتصل فيه .. ولا مبارك .. واكيد مابتتصل في راشد . .. طالعت جوالها مكتئبة ..

ــ سلام ..

ــ هلا صلوح ..
طالع لها صالح معصب ــ شنو صلوح ؟؟ .. اصغر عيالج ؟
ابتسمت ــ لا والله على عيني وعلى راسي بس كنت *****ه وانت الفرج .. توديني البيت ؟..
سكت صالح شوي وقال لها باستسلام ــ قومي فديتج ومنصور دواه عندي ..
نوف ــ لا خلاص مابا اروح ..

صالح ــ كل هذا خايفه على منصور ...
سكتت نوف واستحت ..
صالح ــ قومي قومي مابقول له شي ..

استانست نوف وراحت ورى صالح لسيارته وركبت جنبه وهي تبتسم تحاول تخفي المكتوم ..
ــ مب ناوي تتزوج ؟؟ ..
ــ لا مب ناوي .. من زين الزواج الحين ؟؟ ..
ــ شناطر ؟ ..
ــ مب ناطر شي بس مالي خاطر بالزواج ..هو اجباري يعني ؟؟ ..
سكتت نوف ...
قال صالح يغير الجو ــ بنطر لين يصير لي بيت لاتزعلين ..
ابتسمت نوف ـ الحمدالله . توقعت مب ناوي بالمرة .. الا ..صالح ..
ــ لبيه ..
ــ لبى قلبك .. اطلب منك خدمه ؟
ــ آمري ..
ــ ابيك تقنع منصور انه يسمح لي اقوم بالعنود في ملجتها ..
استغرب صالح ـ ليش مابتقوم طيبه في بنتها ؟ ..
نوف ـ لا مابتقوم .. توها متطلقه و...انت تعرف ..
تنهد صالح ـ اوك .. بكلمه ..
ابتسمت نوف ـ تسلم لي يا بو جسوم ..
صالح ــ بو يوسف ..
نوف ـ طول عمرك بو جسوم ..
صالح ــ لا .. بو يوسف .. انا ابوي .. يوسف ..

ماقدرت نوف تمنع دمعتها وهي تتذكر ابوها وحنانه .. ولا هالاخلاص اللي في صالح تجاه اللي رباه ..

نوف ـ انت صالح ولد جاسم .. وولد يوسف .. والله يرزقك توأم واحد جاسم واحد يوسف .. عشاني ترضى انت ..وترضي جدي ....

ابتسم صالح ـ لاتأزمينها .. بو يوسف وبس..

**************

مرت الأيام بسرعه وحل يوم الجمعه .. كانت ملجة العنود اللي انهارت تبجي وهي نتجز عمرها علشان اهل احمد بيجون ويسلمون عليها ..
لكنها كانت تصيح كل ماحاولت الماكييره تحط لها كحل .. فجأة طق الباب .. ولفت وهي تمسك دمعتها شافت نوف وعمها صالح داخلين انهارت تبجي في احضانهم .. واكثر شي لما شافت جدتها ام عبدالرحيم واختها عبير ..
عبير اللي طاحت في حضنها ولا بغت تقوم لين سحبها صالح ..
نوف ــ لاتكدرين خاطرج ياحياتي .. كلنا بنوقف معاج ..
العنود ـ انا جهزت كل شي ولكن .. عز علي اني كنت بروحي .. اتصل سالم وقال انه بيجي في العرس لكنه مابيقدر يحضر الملجة ..
صالح ـ العنود افردي هالويه مايصير يجون اهل المعرس ويشوفونج زعلانه ..
العنود ـ مب بيدي يا خالي ..
ام عبدالرحيم ــ ياعنيدي خيها تخلصج الساعه صارت ثمان . . بنزل انا واستقبلهم ... لقيت ام نواف تحت ..
العنود ــ ايه الله يجازيها خير يت من الصبح وساعدتني ..
طلعت الجده وخذت عبير معاها لفت نوف تسأل
نوف ـ ام نواف من ؟
العنود ـــ جارتنا . . .. فيها الخير والله ..
صالح ــ عيل انا بروح للميلس وانتي خصي لان بعد شوي بيي الملا ويملج عليكم ..

حست العنود بخنقه ونزلت دموعها طلع صالح قبل لا يشوفها ,, .. قالت لها نوف تواسيها ــ ان شاء الله الله بيكتب لج السعاده ماتدرين ..يمكن سعادتج معاه ..
العنود ــ راضين بالمكتوب ...
ابتسمت نوف ــ شبيكون لون فستانج ؟
العنود ـ ورد ي....
ضحكت نوف ــ تدري المها وخديجه متراهنين .. المها تقول بتلبسين وردي .. وخديجه تقول لون ثاني ..
العنود ــ شوفي انا شريت فستانين .. واحد كرزي بلا اكمام .. واحد وردي .. وحجزت مصورة .. بس عنادا في مهوي بلبس الكرزي .
ابتسمت نوف ـ ايه ابيج العنود القوية .. يلا نخلص مكياجج بيجي حد من اهل ابوج ؟؟
العنود ـ مافي الا ابن عم ابوي واخته وابوي مقاطعهم من سنين ..
نوف ــ ابوج .. مقاطع الكل ..
العنود ــ الله يهداه حتى ولده . سالم اخوي .. تخاصموا ..
نوف ـ اف .. ياربي . اله يهديه عا سلوم ماله شغل بحد ..
العنود ــ خليها على الله ..
________________

ــ ماشاء الله ماشاء الله ..
انزلت العنود لابسه فستانها الكرزي .. وفاتحه شعرها الكستنائي اناعم على جتوفها .. .نزملت بجنبها نوف الي لبست دراعه خضرا مذهبة ..

سلمت العنو على ام احمد واخته مع انها اول مره تشوفهم .. استغربت من هالحاله انها تشوفهم يوم الملجة .جلست جنب ام احمد وجنب جدتها ... كان مكياجها بسيط ماحبت الثقيل اختارت شي يخلي ملامحها مثل ماهي .. وكحل داخل العين ماحبت تكبر عيونها ولا تسوي أي خدع لانها تعرف نفسها جميلة ماتحتاج هالخدع ..جلست جنبهم وهي تسمح مديحهم واطراءهم .. كانت لابسه طقم الماس ناعم .. وخاتم الماسي وايد راقي ..
ام احمد ـ يوم قال لي ابو احمد ان ملجة الولد هالجمعه ماصدقته .. وسألته من البنت .. قال لي انها بنت سعيد انا ماكنت شايفتها من قبل بس انا اعرفكم وكنا في فريج واحد ... وقلت له ونعم النسب خصوصا ان ابو سعيد الله يرحمه كان جار طيب... وام سعيد الله يرحمها كانت راعيه واجب .. والحين اقول نعم ما اختار ابو احمد .. العنود بنت جمال واخلاق ونسب طيب والحمدالله ..

بعد الملجة طلعت نوف مع ساره اخت احمد لغرفة جانبية .. .. دخل ابوها وخالها وسلموا عليها وعلى جدتها وعلى ام احمد .. ونادوا خطيبها يسلم عليها ..
دخل احمد اللي كان شاب متوسط الطول اطول منها سلم عليها وجلسوا في الصالة لبسها شبكتها .. وصور معاها ماتجرأت العنود وماقدرت تطالع فيه .. كانت مستحيه وويهها احمر .. اولا واخيرا هذا رجل غريب .. على الورق وجدام الكل اسمه زوجها .. لكنها ماتعرفه ولا تعودت تكشف نفسها جدام أي رجل غير محارمها .. كان يقرب منها فتعرض عنه .. وتصد .. يبي يمسك يدها لكنها تسحبها وتسوي عمرها تضبط شعرها ..
حس بصدها .. فنزل راسه .. ..وبع فتره راحوا الميلس ..
في الميلس كان صالح معص من جرأة أحمد . بس مالامه كان شايف خجل العنود وصدها .. بس ماعجبه ان احمد ماحشمه ولا حشم القاعدين ..فكان عاقد حواجبه ..
سعيد ــ شفيك ؟
صالح بهمس ــ سلامتك ..
ابو احمد ــ ومتى ان شاء اللهع تحبون يكون العلاس ؟؟
سعيد ـ خير البر عاجله ..
طالع له صالح منصدم ــ البنت ثانويه .. خل تخلص السنه ..
سعيد ـ مالها في الدراسه تتزوج تنستر في بيت رجلها احسن .. والا ششرايك يا بو احمد ؟ .
ابو احمد ــ ايه والله .. مدري بنات اليوةم شطاري عليهم في الشغل الحمدالله الحال مستورة وخير ونعمه شلها في الدراسه ؟ .
اكتشف صالح انه نسى يحط هالشرط بعقد الزواج .. التعليم خصوصا ان العنود مستواها عالي جدا ..
لف لأحمد اللي اشر له لاتخاف .. تطمن للحظة ..
قال ابو احمد ـ بعد اسبوعين العرس يمديكم ؟
هالمره احمد علق ــ يبه .. خله بعد شهر .. شرايك يا عمي بو سالم ؟
ابو سعيد ــ ونعم الراي انا بسافر بعد 35يوم عندي صفقة .. قبل السفر بأيام يكون العرس ؟؟ ..
ابو احمد ــ على خير ان شاء الله ..
اول ماطلع سعيد يوصل صديقه ابو احمد التفت احمد لصالح ــ لاتخاف ماني حارمها من تعليمها ..
صالح ـ فيك الخير . .


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


رجع صالح بعد ماوصل نوف لبيت زوجها لبيت يوسف كانت الساعه 11 فالليل ..

المها ـ ها عمي شلون ملجه العنود ..
صالح ــ ملجت والله يوفقها .. عرسها بعد شهر ..
المها ـ شهر ؟؟ حسبي الله عليهم شلون بــ....
صالح ــ المها .... اهدي يا بنية اصلا كانوا يبونها بعد اسبوعين بس المعرس اقنعهم بشهر ..
ضاقت المها لكنها قالت ــ شكانت لابسه ؟
استغرب صالح ــ من ؟
ــ عنيدي ؟..
صالح ــ احمر .. اعتقد احمر غامج .. ليش ..
المها بخيبة امل ـ يعني مب وردي .
صالح ــ لا مب وردي ..
المها ــ اف خسرت الرهان ..
ابتسم صالح ــ جاهزين ؟؟
المها ــ جاهزين ؟ ..
صالح ــ ايه لسيـــلين ..
طالعت المها ساعتها ــ هالحزة عمي ؟؟؟ ..
صالح ــ ايه مافيها شيء ..
المها ــ انا جاهزه !
نزلت خديجه تضحك ــ اتصلت بنوف .. خسرتي الرهان يا مهووي ..
المها ــ أي ادري .. يعني انا مديونه لج الحين ... عاد انتي ماحددتي شتبين .
خديجه ــ ممم .. بخليها لمستقبل يمكن يطرى على بالي شيء .. بس راح عليج بوك الجفينشي اللي عني هع .

صالح ــ السلام عليكم ؟ ؟
انتبهت خديجه لعمها وكانت مب شايفته من اسبوع ــ صالح ؟ .
صالح ـ لا طيفه .. أي صالح ولا نسيتي خشتي من اسبوع تتهربين مني ؟؟
نزلت راسها بخجل .. ناداها بصوت حنون ــ تعالي يبه تعالي ..
انهارت وهي تركض لحضنه وتمت تبجي .. كانت تحس بفراغ كبير وهو نفس الشي ماهان عليه زعلها ..

طالعتهم المها وهي رافعه حواجبها منصدمه ــ الحمدلله والشكر !! ... وقامت تهز يدها باستخفاف وتبوسها حمد وشكر ــ شفيكم تخبلتوا ؟؟ .. الحمد لله والشكر بس ..
مسحت خديجه عيونها ــ انتي قلبج قاسي ,, ورصيد العواطف عندج صفر شفيها لو اشتقت لعمي ؟؟ .. وصديقي واخوي بالرضاع ؟ ..

ابتسم صالح وهو يمسح دموعها .. حست مها انه يعاملها كانها بنته .. رغم انهم نفس العمر ..
قالت بسخرية ــ الحمدالله ماني عاطفية جان طحت من عين نفسي .. شوف شوف الاخت منهاره وحالتها حاله .. انتي اللي كنتي رافضه تشوفينه ؟؟..
خديجه ـ اقول ... انطمي وانقلعي الغرفة ..

المها ـافا بدت سلطة الاخت الكبيرة ؟؟ .. ترى نوف اكبر منج لاتخليني ادق عليها تآمرج انج ماتخليني اروح ..
خديجه ـ مهيه .. انقلعي ترى بدت النفس تشين عليج .. ترى محد يحب ان الناس تتطنز على مشاعره .. وعذرا بس مو ذنبي انج عديمه احساس ..
المها بابتسامه كبيرة ــ الحمدالله افتخر اني عديمه احساس .. لان الحساسين في هالزمن مايعيشون .. ولا شرايك يا عمي ؟؟
صالح ببرود ـ انقلعي لغرفتج ..
المها ــ افا .. ايه تبيها من الله . وانا صار لي اسبوع بيبي ستر لحضرتك لما اختي سافطتك ولا تطلع تكلمك .. صج من لقى احبابه نسى اصحابه .. اقوم ببقايا كرامتي الي مسحتوها في الارض .. ..
صالح ــ في حفظ الكريم ..
اسحبت نفس قوي وقالت ـ مابزعل .. مابقول كلام واناقضه .. سي يو يا تو ان ون سينساتيف شامبوو ...
قامت وراحت التفت صالح لخديجه ــ كأنها سبتنا ؟؟ .. بس ماعليج منها لاتكلمت ماعندها سالفه ,, شخبارج ؟؟

وقبل لاترد رجعت المها بعبط ــ انت ماتبي تاخذنا لسيلين ؟؟
طالعت لها خديجه ــ انتي مينونه ؟؟ رايحه سيلين هالحزة ويوم الجمعه ؟ استخفيتني ويا هالوجهه ؟؟
انصدمت المها ــ عمي صالح انت مب عرضت علي ؟
صالح ـ انا ؟ من قال ؟؟ .. انا باخذكم يوم الثلاثاء .. مب الحين ..
طالعت له بنص عين وابتسمت ــ مردوووده يا بو جسوم :..
صالح ولا كأنه فاهم السالفه ــ بو يوسف .. وبعدين شقاعده تقولين ؟؟ .. شنو مردوده ؟.

طالعت له المها بغرور ورجعت رقت الدري ولا سألت فيهم ..
في غرفتها دخلت وجلست مكتئبة وهي عارفه ان صالح وخديجه ربع وايد . هي ماتغار من اختها بالعكس .. لكن التجاهل وهالتحقير يؤلمها خصوصا ان مابينهم شي خاص لان السوالف نفسها نفسها .. لكنها واست نفسها ان خديجه ماتسألها عن صديقاتها ولا تسألها عن الهمسات اللي بينها وبين ديمه دايما .. واللي اغلبها يكون عن صديقاتهم او عن مبارك وخديجه ..

_________________________


رن التلفون الصبح ... رفعت راسها وكانت مواعده راشد من الصبح ياخذها للحياة بلازا تبي تروح المخازن ...
رفعت التلفون ــ الوووو و..
هيا ــ السلام عليكم .. المها عندج شي اليوم ؟؟
المها ــ عندي مشوار بس ليش مب ضروري وايد ,,
هيا ـ ابي اخذ عبدالرحمن للاسنان اسنانه كلها سوس .. والخدامه في بيت امي وخلود ماقدر اخذه معاي .
المها ـ جيبيه واغراضه وانا خذه معاي مشواري قريب ..
هيا ـ الحين اطرشه مع مبارك ..
استغربت المها ـ مبارك ؟ ..
هيا ــ ايه انا طرشت خلود مع مبارك اذا ما بيتم معاج يتم مع خدامتكم ..
المها ــ زين ليش ماتودينه بيت عمي ؟؟ ..
هيا ــ امي عندها جمعه شاي الضحى .. وعندها رفيجاتها وجاراتها ما بتقدر وخدامتي بتساعدهم لان خدامتها سافرت .. اذا انت متعاجزة عن ولد اخوج خليه عند الخدامه ..
المها ـ لا هيا .. انا باخذه معاي ماني متعاجزه عن ولد الغالي .. نشيله بعيوننا ..
هيا ـ عن هالخرابيط والكرم الطائي .. هو يشرب نيدو سنه اولى وقفشتين حليب كل مية ملي..باي .
سكرت مغتاظة ــ الله يرحمك يا يبه .. مالقيت الا هالقبسه تبلش عبدالرحمن فيها .
____________

كانت الساعه تسع الصبح وخديجه ناطره صالح .. كنت لابسه بنطلون جنز وشيرت باكمام طويله مقلم بالعرض وواسع عند الجتف فمتهدل .. ورافعه شعرها بوني . دق عليها صالح وقال بيجيها يكملون سوالفهم خوصا انها اضطر يطلع الساعه 12 لان ابوه اتصل فيه محتاجه يعطيه دواه ..
كانت مجهزة دله نسكافية بالحليب والكراميل ومجهزة ريوق فخم .. طق باب الصالة الداخلي فركضت للباب وفتحته بلاشعور .. مبتسمه .. وتجمدت ملامحها فصكت الباب بسرعه في وجه مبارك .. حست بدمها يغلي في عروقها .. حست بخليط غريب بين الكره وقمة العشق . اركضت اسحبت عباتها وشيلتها من المعلاق اللي عند الباب والبست نقابها .. وفتحت الباب ..
طالعها بعصبية ــ شلون يا بنت عمي تطلعين بهالمنظر ؟..ماتستحين انتي ماعندج حيا ماربوج اهلج عالحشمه ؟؟
خديجه وحست قلبها بيوقف ـ شتقصد ؟ .
مبارك ـ شلون طالعه بهاللبس التعبان لضيوفج ؟ ؟
حست خديجه بقهر ــ كنت ناطره صالح ..
مبارك ـ حتى ولو ..يامحترمه ..
خديجه باشمئزاز وهي ترجف ـ حدك عاد .. حدك .. انا محترمه وما اسمح لك او لغيرك يتهمني بشي ثاني او يشكك فيني ؟ ثاني شي ء محد يجي من الباب الصغير بهالطريقه والرياييل يروحون للميلس او عند الباب الكبير ..
حسته منحرج فقال يدافع عن نفسه ـ هيا اتصلت وبلغتكم اني بجي وانا اتصلت براشد وقال لي دامهم يدرون وصل الولد للباب الداخلي .. خذي ولد اخوج..
حست خديجه باحراج ــ مبارك ..
ــ لبيه ..
خديجه ــ السموحه بس انا ماكنت ادري بجيتك .. ولا ادري ان هيا اتصلت .. انا ناطره عمي صالح لانه اتصل وقال دقايق ويوصل ..
مبارك ـ مافي مشكله ..

طلع مبارك معصب ومقهور واول ماوصل لسيارته اصفطت سيارة صالح اللي طالع له مستغرب ــ هلا .. مبارك .. كنت عند راشد ؟ ..
مبارك بعصبية ــ لا بس وصلت ولد عبدالرحمن لأن امه بتروح الطبيب .. عن اذنك ..

صالح ــ مبارك .. مبارك ..
لكن مبارك تجاهل صالح وركب سيارته وطلع .
دخل داخل للصاله كان الباب مفتوح لقى خديجه تصيح بقوة في حضن المها اللي تهديها .
المها ـ يبه خلاص .. والله غلطتي خديجه سامحيني لما اتصلت فيني هيا وقالت لي رجعت نمت .. ... مانزلت وقلت لج ..
خديجه ـ انا .. انا يتهمني جي ؟؟ .. لا خلاص انا نفسيتي تعبت منه ..
تكلم صالح يعلن عن وجوده ــ شنو قال لج ؟؟..
انبهتت خديجه ونزلت مها راسها .. عصب صالح
ــ تكلموا شصار ؟؟
وقفت خديجه على حيلها ـ ماصار شي ..
صالح ـ ماصار شي .. مبارك طلع من هنا مايشوف طريقه انتي تصيحين مقهورة منه ..وماصار شي ؟؟

كان صالح لأول مرة من سنوات يستخدم لهجة العنف في كلامه مع البنات .. اللي حاولوا يتهربون لكن صالح وقف جدامهم ..





المها ــ عمي خلاص .. مافي شي ..

صالح ـ محد بيتحرك لبين تنطقون شصا ر..

حبست المها انفاسها وتنهدت خديجه بانكسار ... وقالت ــ اسأل ولد اخوك واللي يقوله لك هو اللي صار ..
صالح ـ يعني اي شي يقوله صحيح ؟

خديجه ـ ايه ..

طلع صالح معصب من البيت لفت المها لخديجه ـ شسويتي يالهبله ..
قالت خديجه باستسلام ــ مبارك وضميره .. انا مافيني اعيد اللي قاله لعمي لاني بسوي مشاكل لا اكثر .؟.. انا رايحه لغرفتي .. مافيني اتحمل ...

طالعت لها المها وطالعت ولد اخوها وشالته من على الارض .. ــ تعال حبيبي تعال ناكل .. ..والله يستر من اللي جاي ..






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



حس انه دمه يغلي من اشياء وايد .. حس بقهر حس باحراج .. حس بكره ..وحس بـ....حس بشيء اجتاحه مثل البحر .. غرقه ولا قادر يتنفس .. حس انه يحاول يسبح لكنه في نفس الوقت متلذذ بالغرق .. حس انها امتلكته ... ياما شافها ولا مره ركز في ملامحها بهالطريقة ..,لا مره حسها قريبه منه .. لا .. هو اللي كان قريب منها .. غمض جفونه مجازف بحياته في هالطريق السريع بس عشان يتذكر صورتها .. اللي انطبعت في ذاكرته بقوة .. وفي كيانه بقوة ..وبقلبه بقوة .. ليش جرحها ؟؟ .. ليش وجه لها هالكلام الماصخ ؟ .. ليش ؟ .. غبي .. طق على راسه و هو يشتم نفسه .. رجع الكدر يحتل قلبه .. حاس انه في شوكه مغروزه في قلبه .. هل حبها ؟؟ .. معقول ؟ ؟؟.. ياما يشوف بنات اجمل وارقى واحلى و..ولا مره حس بهالاحساس تجاه وحده منهم .. شمعنى خديجه ؟؟ .. شمعنى هي اللي فتنته بقوة ؟ .. استغفر وحاول يطلعها من باله لكن ماقد ر.. 

(( رهيب والله رهيب . يامن على الحسن زاد .. )) ..

طالع جواله .. (( عمي صالح .. يتصل بك ..

تنهد وقبل لايتكلم
ــ انت ليش قلت لها جي ؟؟ ..
استغرب مبارك لحقت تشتكي منه .؟؟. .
ــ شقلت لها ياعمي ؟؟.. ..

سكت صالح ..ومارد ..تكلم مبارك ــ شقالت لك عشان حضرتك معصب علي وصوتك عالي جي ؟ ..

صالح ـ مارضت تقول .. تقول السالفه عندك .. بس هي منهارة وتصيح .. ليش يابروك مب احسن لك ترى ..
مبارك ــ هالشي بيني وبينها .. مالك خص عمي بغيت شي .؟. ,
انصدم صالح ــ بروك ؟ .. انا تقول لي جي ؟
مبارك ـ انت على عيني وراسي ...واللي صار بيني وبينها وان ماقالت لك مستحيل اقول لك .. عن اذنك عمي انا اسوق ومافيني ..اتكلم واسوق..
صالح ـ يعني مابتتكلم ؟ ..
مبارك ـ لا .
صالح ـ اوك .. مع السلامه .
مبارك ـ مع السلامه ..

رجع صالح داخل البيت وكانت خديجه راقت شوي وتشرب من الكراميل كوفي ..
صالح ــ ليش سويتي جي ؟؟
خديجه ـ شتقصد ؟
صالح ـ ليش سويتي مع مبارك جي ؟.
خديجه ـ ماادري شقالك .. ولا ابي اناقش الموضوع ..
صالح ـ مردي ادري...
خديجه انصدمت ـ ماقالك ؟ .
صالح ـ لا رفض .. يقول دام ماقلتي مابيقول .. مع اني حاولت معاكم اثنينكم مفس الخدعه بس ماانطلت على أي حد منكم . قلوبكم على بعض من قلب.
انحرجت خديجه وانقبض قلبها . وقالت بهمس ـ موقف مايستاهل و مايعني ان قلوبنا على بعض .. عن اذنك عمي بروح انام .
ـ وين اختج ؟ .
ـ خذت خلود ينام ..
صالح ـ وانا ؟.
خديجه بابتسامه تذوب ـ البيت بيتك ..
صالح ـ بتريق بعدين اروح .. بمر سوق واقف مواعد جاسم هناك .. اتصلت برشود واتفقنا يوم الثلاثاء بنروح سيلين ..
خديجه ـ وناسه .. بنطر هاليوم على جمر .. .


________

طالعت جوالها بقهر .. للمرة الخامسه يدق وماترد .. هي تعرف ان هذا رقمه .. لان اخته ساره كتبته على منظرتها بقلم الروج ..
الزواج بعد شهر متصرقع على شنو ؟ ..
حذفت الجوال بعد ماحولته سايلنت على السرير .. وتمت تطالع الصور.. كان شكله اوك .. وسيم مب وايد .. مب جدي وملتزم مثل ماتحب تحسه .. اهبل !!,, يعبر عن عواطفه بسهول .. تحسه انها لو سبته بيبجي !!...
هي ماتعرفه ولا في يوم كلمته .. لكنه الانطباع الاول .. تنهدت ... رفعت التلفون لقت المس كول .. حذفت التلفون وهي متشائمه ...
ملانه .. مقهورة ..
رفعت التلفون وقبل لاتتكلم
ــ ألو ..
انصدمت ـ بسم الله الرحمن الرحيم ..
ــ توني قبل لايرن انتي رديت .. صار لي ساعه اتصل فيج بجوالج ماتردين عسى ماشر ؟ . .
تلعثمت وانقهرت شعرفه برقم غرفتها ــ نعم ؟؟ .
ــ اسأل ليش مارديتي علي .. ؟ .
ــ اول شي من انت ؟ ..
ــ احمد ريلج ..
ـــ خطيبي تقصد .. سوري بس مارد على ارقام غريبة ..


احمد ـ بس ساره قالت لج انها عطتج الرقم ..
غمضت عيونها بعصبية ـ انت استأذنت ابوي انك تكلمني ؟ .
احمد ـ ايه وسمح لي .. عندج مانع ؟ .
احتارت العنود ,, ــ لا . ,
احمد ـ انزين .. انا حبيت اسلم . بتركج الحين و....
العنود ـ مع السلامه .
صكرت التلفون على طول .. بعدين حست بتأنيب ضمير .. طريقتها كانت جافة بالمرة ..
قامت تدور في البيت ابوها مب موجود الصبيان بالملحق الخارج .. اشتاقت تروح لبيت جدها ..

اشتاقت لأمها لخوانها .. حست عمرها متضايقه .. جلست على الدري وانهمرت دموعها في لحظة ضعف نادرة .. ياشين الهدوء يا شين ألم الوحده .. مقهورةمن زواجها اللي تم مبجر دون رضاها وهالاحمد البغيض .. دقايق الا حست الباب الكبير ينفتح .. حطت الشيله على راسها لكن عيونها طاحت بعيون احمد .. انصدمت .. حاولت تمسح دموعها لكن التعبير اللي في عيونه يقول انه مصدوم بدموعها ..
تم واقف مكانه متلبك .. ووقفت تحاول تمسح دموعها وتشيل هالشعور اللي في نفسها .. كأنه حد ضبطها تسرق او تذبح احد .. كل شيء ولا دموعها .. لا يشوفها احد ..
قال متعذر بعد ماطال الصمت ــ كنت اتصل فيج اقول لج ان ابوج سمح لي ازورج .. كنت اكلمج من شارع فريجكم وكنت بقول لج اني بنزل الحين لكنج صكرتي التلفون في وجههي ..
كانت تحس برجفه في جسمها وخوف مب طبيعي .. قالت بتأتأه بعد ماانتبهت انها بروحها فالبيت
ــ محد فالبيت غيري ..ومـ.....
تبي تقول مااقدر استقبلك بس مات الكلام على شفاتها ..
قال احمد بعد ماعرف قصدها ـ انا ماجيت اقعد جيت اسلم واعطيج هدية الملجة .. انا مب جليل اصل ادخل البيت ور اعيه محد .. تفضلي .. حط صندوق على الأرض وقال وهو يطالعها لانها تمت واقفة مكانها ــ بروح الحين .. لكن اتمنى تردين على اتصالاتي .. عن اذنج .. وقبل ..لايطلع ..وقف شوي .. حسته يبي شي .. دق قلبها بقوة وهي تشوفه يلف ويقرب منها يصعد الدرج ويرفع يده ويمررها تحت عيونها يمسح دموعها وفي عيونه نظره غريبة .. نظره شخص فقد شي .. حست دموعها زادت ..
قال بلهجه همس وقف قلبها معاها ــ مافي شي بالغصب .. اذا تبين نتطلق وماتبيني انا حاضر .. بس لا تزعلين .. دموعج غالية ..
زادت دموعها ولفت وجهها بعيد عنه وقال بانكسار وحست صوتها بالغصب يطلع ــ محد يقدر يغصبني على شي .. انا متضايقه ..لا أكثر ..
قال وهو ينزل راسه ــ انزين عن اذنج ..

نزل وقبل لايطلع قال ـ فكري..
وصك الباب وراه ..
حست بشي بشع ... حسته قراها ..قرى افكارها .. عاد هي تكره هالشعور .. تكره تكون ضعيفه جدام أي احد .

نادت الخدامه وقالت لها تحط الصندوق في غرفتها .. حست بكتمه .. دخلت غرفة سالم ونامت على سريره وهي مقهورة من كل شي ودموعها اربع اربع ..

____

جاسم ـ بتروح الثلاثاء ؟ .. بروح معاك .
صالح ـ انت شفيك لزقه يا اخي ... شنو تروح معاي انجنيت ؟؟ اقول لك مع الاهل !..
جاسم ــ وانا بروح بروحي .. شلون بتخليني بروحي وتروح سيلين ؟ ماتعرف اني ربيت في سيلين .
ــ لا والله محد قالي .. متى ربيت في سيلين انت ووجهك طول عمرك في فريجنا وابوك كان يطقك لما تروح دخان تقول لي ربيت في سيلين ؟ اصلا انت تفشل ماتدل كوعك وين ياي تفوشر علي ربيت في سيلين ؟ .

جاسم ــ والله ادل .. هذا هو كوعي !! ..
ورفع ذراعه في وجه صالح بغى يطير عينه غمض صالح عيونه في قله صبر وقال ــ الحمدالله . .. الذي لايحمد مكروه سواه ..
جاسم ـ صلوح شتهذر ؟ .
صالح ـ احمد الله على صديقي .. الأهبل .. @@!!

جاسم ــ انا زعلان .. وعناد فيك بروح سيلين زين !!,, بروح بروحي ماني ماخذ حد معاي .. بس اذا ضعت ذنبك !!..
صالح ـ محد حالف عليك تروح ..مالي شغل ! .
وقف جاسم معصب ــ بروح بروح .. وبروحي .. يالله .. اشوفك يوم الثلاثاء ..
صالح ـ اي صدقتك .. .. اذا مادليت وين بيتكم اتصل بي ..
جاسم ــ انزين بتصل واوهقك..
قام صالح وترك القهوة ورجع البيت وهو يفكر .. يوم السبت شيحضر للطلعه .. بيآخذ ابوه ومرت ابوه واخته طيبه معاهم .. اتصل في ديمه
ــ صباح الخيـر ..
ديمه ــ صباح الانوار .. تقصد مساء الانوار الساعه 12 ونص .. عدينا الافتر نوون ..
صالح ــ اللي هو .. يوم الثلاثاء عندنا طلعه لسيلين وعازمج يا آنسة ..
عصبت ديمه ـ مالقيت الا يوم الثلاثاء ؟؟ هو اليوم الوحيد اللي باقي لي اكمل العشر ساعات من العمل التطوعي ..
صالح ــ وين بتروحين ؟
ديمه ــ المسنين .. انا وربعي اتفقنا المسنين .. نستانس مع الشياب ونونس هالعجايز ..
صالح ـ انتم رايحوا تستانسون ولا تخدمون ؟ .
ديمه ـ نستانس عمي !! .. اكيد بنساعد ونشوف ونكتب ريبورتات .. بس قعده الشياب .. عجيبه .. كلهم عسل عالقلب .
صالح ـ الله يوفقج .. لا تطيحينهم بس ..
ديمه ـ صج عمي .. تشوفني اطيح وحلوة ؟
صالح ـ لا .. بس بالنسبة للشياب انتم احلى من هالفلبينات !! .. هع . امزح معاج بيعاملونج كنج بنتهم .. او بنت بنتهم .. بس مااوصيج .. الكلمة الطيبه والصبر ..
ديمه ـ افا عليك عمي .. من عنينا ..
صالح ــ راحت عليج طلعة الثلاثاء .. لان باخذ اجدادج وعمتج وانا ورشود وحمود بنآخذ كم فرس من مزرعة رفيج رشود .. ونقلبها فله .
ديمه ــ الله !! .. خيووو ل.. اعنبو العمل التطوعي انا جااايه .
صالح ـ لا مافي ..
ديمه ــ امانه عمي خلها الاثنين !! ..
صالح ـ انزين لعيونج بس .
ديمه ــ فديييييييييييييييييت عيونك ..
صالح ـ يلا الحين بتصل برشود اخبره .

ديمه ـ في امان الله يالغالي .

صكرت ديمه من عند عمها لما دخل منصور مستغرب
ــ من هذا الغالي؟ .
استغربت من متى منصور يجي هالحزة ؟ . .طالعت الساعه ..
ـ ماعندك شفت الييوم ؟
منصور ـ لا ماعندي .. من كنتي تكلمين ؟
ديمه ـ عمي صالح ....
وسكتت مستغربه .. هو جاي من برا هالشي متأكده منه .. سألت وهي تحاول تحرجه ــ وين نوفه ؟
منصور يطالعها ببرود ـ ماادري ولا ني بداري ..
قامت ديمه واول ماتبي تطلع لقت مبارك في وجهها
ــ هلا دريييمه ..
ديمه ـ ديمه ديمه يامال ال.. ..لو انك مب اخوي الكبير كان قلت الضعفه !!.
مسكها من اذونها قامت تصيح ــ الشغابات الشغابات بروك فديتك انا قلت لو انك مب ..ماسبيت !! ..
تركها يطالعها بعصبية ــ مايهم .. تسنعي .. ترى بالخيزران ..
طالعت له ديمه مستغربه ــ فديتك بروك .. افداك بحياتي .. بس ليش هالزعل والعصبية .؟ .
مبارك ـ مافي شي .. انا رايح انام مابي لاغدا ولا حد يقرب غرفتي وخصوصا انتي السوسه !@
ديمه ـ سوسه ؟ .. هذا اللي طلعت فيه ؟ . .. زين .. اهم شي مب دريمه ..
مبارك ــ سوسه .. ودريمه .. و.. باجر اتفيج لج اليوم انا .. شوي مب رايق ..
ديمه ـ منت راااايق فيك شي ومتضايق ..
مبارك ــ بس عن النشاز ..

دزها وطلع لغرفته وتمت ماده البوز وتمتم ــ والله صوتي حلللو ..
راحت عند امها لقتها نايمه وابوها في المجلس اللي برا .. ماارتاحت .. متعوده تاخذ لها خمس دلع يوميا .. اليوم ماتدلعت .. مب مرتاحه .. الكل يجعم فيها .. دخل حمد من الباب مبتسم وراحت عنده
ـ هلا والله تو مانور البيت ..
حمد ـ منور بالديم و هله ..
ــ اخوي العزيز المتفاني في تدليعي وحبي و..
حمد ـ اخلصي علينا ..
ــ حتى انت معصب .. ياربي .. ابي حد يسمعني كلمتين حلوين ..
حمد ـ بس .. من عيوووني .. انتي مب ثانوية عامه . ؟
ديمه ـ يب ! .
حمد ـ انجلعي درسي ..
ديمه ـ حموود ..
حمد ـ خلاص .. اذهبي يا صغيرتي الدلوعه واللي مب لايق عليها الدلع .. وذاكري دروسك ..
ديمه ـ كما تآمر يا اخووي العزيز .. ابي باسكن وربنز .
حمد ــ صرتي ديناصووره .. ماجذب رشوود نزغط فيج بطه حشى مب بنية .
ديمه ـ وشفيه راشد باشا شاللي مو عاجبه .. قله ينتف حواجبه ولا يشرب من البحر .. ابي بااااسكن روبنز !!.
حمد ـ بروح اجيب لج وامري لله .. كم ديووم عندنا .. وبقول لرشود ينتف حواجبه ماعندي مشكله ..
ديمه ـ ولا انا .. يلا سي يو .. افتر تين منتس؟
حمد ـ لا بتغدى بعدين بروح احيب لج .. يعني .. بعد ساعه وشي. .
ديمه ـ مب اشكال المهم .. تجيب يا احلى اخ حنون في العالم ..
حمد ـ ايه وبكره لما بروك يدلعج شوي تطيرين مني اللقب .. المهم امدحيني جدام منوه ..
ديمه ـ لا ماني بمادحتك .
ــ ليش ؟
ديمه ـ حرام البنت متعقده .. وكاره حياتها اروح افوشر على راسها بحنانك ؟ .. لا حرام بحاول اراعي مشاعرها بروحها شايفه الويل من اخوانها . لا تحس بالنقص ..

حمد ـ صدقتي .. الله يهونها عليها ..
ديمه ــ آمين .. عن اذنك بروح ادرس شوي .. مابقى شي ..
----------------






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الفصـل الرابـع








دخل منصور الملحق المغرب .. .. غير ملابسه وطلع .. وتمت نوف تسمع خطواته في الغرفه اللي جنبه حست انها مخنوقه اكيد بيطل عليها .. لكنه ماطل .. تمت في فراشها مكتئبة .. مالها في هالدنيا الا الصبر .. وهالحب اللي من طرف واحد تصبر فيه عمرها .. تمت تقلب في التلفزيون وهي تحس بوحده فضيعه .. كانت يدها ترجف وهي تمسك الريموت ودموعها تتدافع على خدها .. دخل منصور يبي يتكلم لكنه سكت .. حذفت الريموت وحطت يدها تحت اللحاف ولفت ويهها عنه .
ــ كنت بقول .. شفيج ؟
ــ مافي شي بس مخنوقه شوي من الجو .
ــ تبين .. و ...
سكت حسته ***** . .. قال بعد دقيقه ــ لحظة ..

طلع لبرا .. مسحت دموعها رجعت شعرها لورى رتبت شكلها .. لازم ماتطيح عينه على شي شين منها . .مهما كان هذا زوجها . .
رجع بعد دقيقه ــ تبين اوصلج لبيت جدي ؟
حست نوف باحباط ــ لا .. امس كنا هناك واليوم اكيد جدتي تعبانه .
ــ بيت اهلج ؟
حست باحباط ثاني ـ لا .. ماابي .. تلاقي راشد ماخذهم السوق ولا مطلعهم حديقة دحل الحمام .. لانهم يوم السبت مايتمون في البيت ..
تم سرحان شوي .. كان يفكر انه واعد روز ياخذها الطبيب .. طبيب نسائي خاص .. لانها تعاني من اعراض حمل .. وهي متأكده ان مافيها حمل .. ومايقدر يلغي هالموعد ..

قال ــ قولي لديمه تجهز واوديكم لمكان راشد .. لان عندي موعد مااقدر اطوفه .. بس اتصلي في راشد وشوفي وينه ؟.
ابتسمت غصب ـ مشكور بقول لها ..

طلع من عندها ومسكت الجوال ــ هلا راشد شخبارك ؟
ــ الحمد الله طيبين واانتي شلونج ؟
ــ الحمدالله .. وين انتم الحين ؟
راشد ـ مثل كل سبت ..حديقة دحل الحمام ..
نوف ـ اوك .. بجيك انا وديوم ..
راشد ـ ومنصور ؟
نوف ــ عنده موعد بيوصلنا ويروح ..

راشد ـ لاوصلتي دقي اجيكم
نوف ـ تسلم الغالي ..

طلعت نوف وقالت لمنصور وراحت لديمه اللي خذت كتبها معاها..

ووصلوا لدحل الحمام كانوا البنات تحت شجره كبيرة . علق راشد على ديمه اللي كانت لابسه نقابها وتدرس ــ مقطعه الكتاب الاخت ..
طالعت له بغرور ــ طبعا ..
راشد ــ كيفج ..
ــ طبعا كيفي ..
طالعت لها المها مستغربة ماهقت انه ديمه ترادد ..
راشد ـ بروح اجيب لكم عشا .. اخليكم بروحكم عادي ؟ .
خديجه ــ فديتك لاتخاف الناس كلها حولنا لا تخاف علينا والحو فيه نسيم يجنن ..
راشد ــ اوك مابطول .. ..
اول ماابتعد لفت المها لديمه ـ شفيج على اخوي ؟
ديمه ـ هو شفيه علي كل كلمه وثانية قطعني بالكلام..
خديجه ــ لا تصيحون .. الناس تطالعكم .. وطوا اصواتكم
نوف ــ بنات انا ضايق خلقي لاتضيقونه زياده .
المها ـ وشقالوا لج شايفتنا خياط !.
نوف ـ باااايخه. تبون تشوف صور العنود في ملجتها @؟
المها ـ عندج ؟
نوف ـ ايه طرشته عنود اليوم مع سواقها للبيت ..
طلعت البوم صغير من شنطتها قاموا يتفرجون وهم متحسرين انهم ماحضروا ..
المها ـ زوجها كيووت .. حلو صح ؟
ديمه ــ احنا معترضين على مبدأ الزواج مبجر . حرام توها كملت السبع طعش ؟
خديجه ـ بس ماشاء الله عليها مخها يوزن بلد وماعندها اي سطحية من سطحية بنات هالايام ..
نوف ـ صدقتي والله .. عمتي طيبه ربت صح .
المها ــ عمتي طيبه ماربت العنود .. ربتها جدتها ام سعيد الله يرحمها .. وكانت قاسية معاها وعلمتها السنع .. لولا انها توفت السنه اللي طافت ولا ماكان رضت بزواج عنيدي بهالسرعه ..
نوف ــ الله يرحمها .. كانت راعيه واجب . من ماتت وسعيد طلق عمتي .. المره الاولى ..ومر شهر وردها ..وبعدين بعد اسبوعين تهاوشوا وطلقها .. وردها .. وها .. مسرع ماطلقها .. عمتي ام سعيد ماكانت تخلي ابو سالم يطلق .. وعمتي طيبه كانت مخنوقه من هالزواج ..وتكره سعيد ..
المها ـ مابياكلها الا سالم وعنودي والصغار . .. الله يعينهم .
ديمه ــ تعالوا دريتوا بنروح سيلين يوم الأثنين !!..

_____________________

ابتسمت المها اول مافتحت عينها .. اليوم بيروحون سيلين .. بيروحون من الصبح لين تالي الليل .. ومفاجأة الخيل خلتهم يترقبون هالطلعه بحماس كبير ..
تمت تتذكر ابوها لما كان ياخذها تدريب الخيل بالسر .. كان عمرها 12 سنة ..وتبي تشترك في نادي الخيل والفروسية الكل اعترض .. الا ابوها ..اللي طلب منها تخليه سر وكان ياخذها مرتين في الاسبوع ويقولون للكل انهم رايحين الاسنان .. وكانت تركب فرس بنينة اسمها السراب ..لين توفى ابوها واضطرت تنقطع عن النادي ..

قامت بنشاط صحت راشد وراحت المطبخ هي وخديجه في الليل جهزوا وايد حلويات وسويت ..
ــ خديجه القهوة والشاي والكرك والحليب وال..

قاطعتها خديجه ـكل شي جاهز هالحين روحي بدلي ملابسج وتجهزي ..
المها ـ انا اليوم مستانسه ومكيفه عالأخيـر .. الله .. لو العنود تجي ..
خديجه ـ البنت وراها عرس .. وشفتي ابوها شلون رافض زيارتها لنا . وجدي ماقصر .. قال اللي يطب بيتهم منا بتنقص ريوله ..
المها ـ خديجه .. عندي سؤال ..
خديجه ــ بجاوبج مايهمني لانه مابيجي اليوم , ..
المها ـ انتي .. .. انتي .. متأكده ؟
خديجه ــ مابيجي لاتخافين .. صالح يقول ان في اعمال صيانه في قسمه مايقدر يغيب هالايام .. ريحي راسج ..
المها بخبث ـ ايه يعني الأخت سائله و..
خديجه ـ قال لراشد بعد ما راشد سأل .. وصدف اني كنت جالسه بينهم .. يلا غرفتج .. لاتأخرينا ..

المها ـ اونها مب سائله .. والله قلبج مـ...
واركضت غرفتها بعد مالحقتها خديجه بالملاس ..

خديجه تمتم لعمرها ــ ماهمني قلبي .. المهم قلبه ..
وغمضت عيونها تتذكر كلامه تحاول تقسي نفسها عليه .. لكنها ماقدرت .. فانزلت دمعتها لا اراديا .. مازعلت على عمرها .. زعلت على طريقتها في تجريحه ..
اطلعت لغرفتها ولبست عباتها وكانت لابسه جينز وشيرت نص كم .. حطت واقي الشمس والبست نقابها ..
اتصلت في نوف لكن نوف ماردت .. حست بوجع في نفسها على وف اللي ماتشتكي بس ديمه تقول لهم عنها .. نوف تمدح بمنصور انه مب مقصر بس الكل يعرف انها كذابه .. دايما ديمه تفضفض للمها ان نوف تمرها ايام تمرض وماتشتكي ولا تروح الطبيب .. ماتبي تثقل على حمد او مبارك .. خصوصا انه هالفتره زادت عليها آالام الصداع .. ..ومنصور مايدري انها تعبانه .. فكرت خديجه لي متى بتم تكتم .. ودها تخنق منصور اللي مايحس ..

طلعت بعد ماسمعت حس صالح ــ هلا والله نور البيت نور ..
صالح ـ منور فيج .. جاهزه ؟ ؟
خديجه ـ على سنجه عشرة ..
المها ــ صار لي خمس دقايق مرتزه جنبك ماسألتني جاهزة ولا لاء ..
صالح ـ بدت الغيرة الماصخه . .
اسكتت المها ولفت ويهها عنه .. وراحت تشيل الاغراض للسيارة .. مقهورة كل هالدلع علشانها حساسه شوي ؟؟ ليش القوي مايستاهل حد يدلعه ويحسسه انه غالي ؟ الكل تغيرت معاملتهم لخديجه من بعد وفاه ابوها وامها .. انزين هي الصغيره هي اللي فقدتهم اكثر شيء .. محد عبرها في لحظاتها هذيك الكل قام بخديجه .. محد غير ديمه والعنود هم اللي حاولوا يقربون لها لكنها ماحبت تزيدها عليهم ..
في نفس اللحظة حست بعمرها سخيييفه .. تغار من خديجه ؟؟ هي احلى منها بوايد . وشخصيتها اقوى .. وخديجه مغلوبه على امرها .. حساسيتها مفرطه و في قلبها حطام حب .. بتوفي له طول العمر . حب عشمت عمرها فيه وشافت مستقبله في نوف .. نوف اللي مالها اي حظ .. اللي تكتم وتكتم وتكتم .. لاحب ولا زواج ولا عيال ولا حتى دلع .. ولا حتى كلمة حلوة ؟ ..
كانت سرحانه وهي واقفه بره عند السياره ..
ــ زعلتي .؟
التفت لصالح اللي فاجأها ــ لا ..ليش ؟
صالح ـ انتي تعرفين انج غاليه علي ؟ .. بس انتي ماتحتاجيني .. طول عمرج تحتقرين العلاقه اللي بيننا انا وكدوج ... فأحس انج ماتحتاجيني في حياتج لانج قويه وغير عاطفية ..
قربت خديجه ولفت يدينها حول اختها ـ احيانا يا عمي الناس اللي تبين لك انها قوية وانها ماتحتاج اي دعم او كلمات تشجيع . هم اشد الناس احتياج لهالتشجيع .. اشد الناس احتياج لكلمة طيبة ولاطراء يعزز اعتزازهم بذاتهم ... احيانا اللي يحتقرون اظهار عاطفتهم.. هم اشد الناس للعاطفه ... هم افقر الناس من ناحية العاطفة .. وابتعادهم عن اظهار عواطفهم هو وسيله دفاع آلية حتى مايبينون احتياجهم القوي ونقاط ضعفهم ..

ابتسمت المها ـ سقراط في بيتنا وماعندنا خبر ؟.
خديجه ـ تنكرين حرف من حروفي ؟؟ .
المها ــ ........................................
انتبهت المها لنظرات عمها لها فخذها في حضنه وانزلت دموعها بهدوء في حضنه ..
ــ افا يالمها .. افا يابنت يوسف وظبية .. بنت اطيب قلوب .. ليش تبجين ؟
المها ــ لاني سخيفة ...
سحبت نفسها من حضن عمها وراحت داخل طالع خديجه باعجاب
ــ محللة نفسية . ؟
قالت خديجه بابتسامه ــ لا .. بس .. اخت !..
مسك يدها وقال وهو يوصلها للسيارة ـ يعني افهم انج ماتحتاجين اي من كلامي المعنوي والمساندات ؟؟ وهالمسميات اللي ذكرتيها ؟
قالت بتغلي ـ اذا بتمنحها لي ماعندي مانع ليش ارفضها .. بس عندي اكتفاء داخلي .. بس ماامانع لان هالعلاقه تساعدني في مواجهه وايد اشياء انا ضعيفه جدامها .. وببلاش ليش ارفضها هع .
صالح ـ عليج حظر معنوي ..
ــ مب بكيفك .. مانستغني عنك ..
______________

رغم ان الجو حار شوي لكن الهوا كان مخفف عليهم .. اجتمع جدهم وجدتهم وديمه وراشد وصالح وجلسوا بنفس المكان .. بعدين قامت ديمه وصالح يتمشون وراشد راح يستقبل الشاحنه مالت الخيول .. وراحت خديجه والمها على البحر يلعبون بريولهم على اطرافه .. ويمشون وهم يتنفسون بعمق .. وكان شعر خديجه يطير على وجهه المها فتعصب الاخيرة وتدزه وتقول لها ــ لميه ..
خديجه ــ واو جدتي مستخفه .. عاجبها الجو ..
المها ـ ايه جدتي .. عجيبه شوفي مقابله جدي وتتدلع عليه ..
خديجه ـ فديتهم ... خل يعيشون حياتهم ..
كان الماي فيه بروده رهيبه ... اول ما وصل العربه اللي فيها الخيول اجتمعوا المها وديمه وخديجه عندها متحمسات .. العربه كان فيها فرسين .. فرس بيضا اصيله وفرس لونها اسود ..

راشد ـ ها ديمه بتركبين ؟ .
ديمه ـ انا ؟ لا مااجازف .. بس ابي امسكها والعب معاها شوي ..
طالع لها راشد باستخفاف ـ تلعبين معاها ؟؟ شتلعبون سبت أحد ولا فتحي يا ورده ؟
طالعت له ديمه معصبه ـ لا .. بس بالعب بشعرها ..
راشد بغباء ـ بتعجفينه يعني ؟؟ ..
انهارت خديجه ومها من الضحك وجا صالح سحب الفرس البيضا وديمه من جدام راشد قبل لا تقوم ديمه وتتوطى ببطنه .
صالح ـ ماعليج منه ماعنده سالفه ..
ديمه ـ ادري ..
سمعهم راشد ـ عندي بس انا مااتعاطى مع يهالوووه ..
عصبت ديمه لكن صالح سحبها ..
ركب راشد الفرس ودار فيها على الشط وخواته يطالعوونه ويشجعونه .. اقترب جدهم .. ومسح على الفرس بحنان
ــ راحت ايام .. . كنا مع الخيوول ..
خديجه ـ صج جدي ؟ .. تعرف للخيول ؟
بو عبدالرحيم ـ ايه .. ايام قبل . كانت عندي مزرعه وكنت احب اربي خيل .. بس جدتج ماكانت تحب المزارع والحيوانات .. كانت من هل البحر ..وشرطت نسكن عند فريجهم ..
ام عبدالرحيم ــ اووه يا جاسم .. للحين تذكر ؟
المها ــ اكيد يذكر ياجده اقتلعتيه من جذوره .. شلون بينسى ..
ام عبدالرحيم ــ كان يحب الغنم والنوق والخيل .. وعنده مزرعه الكل يتكلم فيها .. بس انا خاف من الحيوانات .. وهو كان يبيني اساعده ..وانا كنت متعوده على شغل البيت البسيط ومتعوده على الحنا بيدي كل جمعه .. وين اروح العزب والمزارع ..
المها ـ انتي بنت خاله صح يدوه ؟
ام عبدالرحيم ـ ايه .. عمتي الله يرحمها اخذوها وهي بنت 12 للمزرعه وهناك تمت سنتين وبعدين ملجوها على عم جدكم لكنه مات قبل لا يصير العرس فزوجوها بابو جدكم جدكم العود .. عاد عمتي كانت بنت تاجر القماش .. ومتربية على العز والنعمه وكان عندهم من الخدم والحشم .. ويوم راحت المزارع ماقدرت ترد .. كانت تحس براحه .. ماكانت تحب البحر .. لكن انا ابوي الله يرحمه ماكان يبيني لغريب خصوصا ان ماعندي عيال عم .. ماعندي الا عمتي اللي قالت تبيني لجسوم .. وابوي شرط عليه انه يجي لفريجنا ومامانع ... بس طلب وقت وباع المزرعه مع ان عمتي ماكانت راضية .. بس يوم ردت تغيرت عن ايام لول ..

المها ــ الله .. والله قصص حرام ماتخلدونها بكتب ..
راشد ـ والله انج ماعندج سالفه .. قصه عاديه .. اي كتب .. جدي تركب ؟
ــ لا .. مافيني حيل مثل اول ..
ــ خديجه ؟

ــ لا اخاف ..
ــ مهوي ؟
ــ طبــعا !!.. يلا انزل ابي اتم طول اليوم ..
راشد ــ انزين .. لاتروحين بعيد على هالشط بس .. بروح استعبط على ديمه .. تعرفين تركبين ؟
حاول المها انها تسوي عمرها جاهله ..
المها ــ لاتخاف محد انولد من بطن امه يعرف .. نتعلم مافيها شي بس علمني الاساسيات .. شلونا وقفه شلونا خليه يركض ..
راشد ــ تعالي ..
وتم يعلمها عالفرس وخديجه تراقبهم مبتسمه ..
وتركها وراح عند ديمه وصالح .. كانت ديمه تلاعب الفرس وصالح يسولف معاها ..
ــ ها ديمه بتركبين ؟
ديمه ـ لا مابركب اخاف ..
راشد ــ جربي مب خاسره شي ..
ديمه ـ لا خاسره .. بخسر عمري اطيح وتنكسر رقبتي ..
راشد ـ هههههههه .. لا مابتطيحين ..
ديمه ــ ومن بيضمن لي حضرتك يعني ؟؟ لا يبه انا انسانه شاريه نفسي ..
طالع لها منصدم ـ صج ؟؟ . .بكم ؟؟
عصبت ديمه ـ سخيييييييييييييف ..
ابتسم صالح وتدخل ـ رشود شفيك عالبنت ...
راشد ـ بنت ؟ اي بنت ؟ هذي يهالوه ؟...
ديمه ـ عمي شوف ولد اخوك مصخها ترى
صالح ــ شتبي يا راشد ..
راشد ـ بروح اجيب الغدا مواعد السياره مالت المطبخ عند شارع قريب .. فجيت اقولك ..
صالح ـ توكل ولاتوصي..

________
كانت المها طول الوقت راكبه عالفرس وكل ماجا لها تمت تبعد اكثر ..لين حستهم اختفوا ورا مرتفع .. فكانت تبي ترجع لعوزها الهوا العالي ولفت الشيله على وجهها فلكزت الفرس عساس تلف فاركضت الفرس ابعد وحاولت مها توقفها لكن تخربطت وي تسحب الشيلة من على راسها وابتعدت بعيد شوي قبل لاتركز شلون تهديها وتوقفها .. واول مانزلت كانت متبهدله تبي تمسك الفرس وتهديها شوي عشان تركبها لكن الهوا العالي طير شيلتها اللي كانت حاطته على جتفها .... و شعرها مربوط على شكل ذيل حصان ويطير يمين يسار مع الهوا .. مسكت الفرس تبي تروح تجيب شيلتها اللي طارت وسحبت الفرس وراها .. وفجأة انتبهت لسيارة فكسار ابيض ..طالعت يمين يسار .. وانصدمت لقت رجال غريب ماسك شيلتها .. خافت وتم قلبها يدق بقوة .. هلها مب بعيدين .. فاختبت ورى الفرس علشان مايشوفها الرجال ..
قرب من الفرس وهو منصدم .. اول مافلعته الشيله في وجهه ومسكها .. وثاني ماشاف فرس عند البحر .. استغرب وين جالسين ماهقى انه في احصنه قريبه من هنا .. وبعدين انتبه في شي ورى هالفرس ..
قرب منها .. انتب ليد ناعمه ماسك لجام لفرس .وانتبه لشعر يطير في الهوى فعرف انها حرمه .. استغرب من الانس ولا من الجن ؟؟ ماشاف ملامحها فسلم ..
ــ السلام عليكم ..؟؟ .
اسحبت المها نفسها بقوة ــ وعليكم .. اخوي ممكن ترد لي شيلتي ؟ .
قرب شوي مستغرب . فقالت بصوت قوي ــ هلي قراب مني فلا تفكر تقرب خطوة زياده ..
كانت نبرتها قويه وفيها تهديد .. عصب وقال مستغرب ــ عيل شلون بعطيج الشيله ..
قالت ــ حطها على الارض وثبتها بصخره .
كان بيحطها .. لكنه حب يستعبط .. ماكان يبي شي لكنه قال بطريقه غبية ــ وشالثمن الي تعطيني اياه مقابلها .. ؟؟ ..
انقهرت المها وكان صوت الهوا العالي زاد في اذونها .. .. وحست ان كرامتها انهانت لفت شعرها على ويهها كانه لثمه وطلعت من ورى الفرس و قربت من الرجال ببطء شديد ..
الرجال انصدم وعقد حواجه مستهجن قربها منه وشكلها واهي لافه شعرها على وجهها كن شعرها ناعم وعيونها تسحر .. شكلها ونظرتها غريبه .. خاف فابتعد خطوة لكنها قربت منه وايد حس ان انفاسه توقفت .. شم ريحه عطرها .. ومدت يدها لوجهه وكان بيرد يدها ويصدها لكنها .......اسحبت شماغه من على راسه بقوة وجرحته من قوة الشد و ..ركضت واركبت الفرس بعد ما حطت شماغه على راسها ورجعت والكزت فرسها اللي انطلقت تجري ..

تم جاسم متصنم في مكانه الشيله في يده .. كانه مسحور .. انصدم من حركتها .. انقهر ....شلون جازفت بنفسها جي ؟؟ لو انه رجال مايعرف الله كان سوى فيها اشياء واشياء بس شلون رضخ للشيطان وساومها ؟؟ شالقوة اللي هي عليها ؟؟ .. .. طارت قحفيته مع الهوا لعالي .. لكنه تم ماسك بالشيله .. قرص نفسه يتأكد هل اللي صار حقيقة ولا خيال ؟ والله لو قال لاحد ما صدقه .. هو لولا حلفانه ما جاليوم .. كان بيعرف لمنطقه قبل لايروح بكره مع صالح عشان مايتفشل جدامه .... مستحيل .. تم يطالع في اثرها اللي اختفى .. يتذكر عيونها اللي كانت غريبه .. بوسعها .. استغفر ربه وطلع ماي من سيارته وتوضا وصلى وتاب عن الي سواه في هالبنت .. اكيد سبب لها رعب بس هي قالت ا ن اهلها قرب .. .. لكنها مب قاصره حسسته انها جنية .. يمكن هي جنية .. بيكتم امرها .ومابيقول لأحد .. لأنه عارف انه بيطيح من عين ربعه .. اصلا طاح من عين نفسه بحركته الخسيسه .. بدل لايستر على بنت الناس .. راح وساومها .. . تم يدور في المنطقه ويتعرف على حدودها علشان مايتطنز عليه صالح بكره ..






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



منصور ماقدر يداوم .. كان جالس بقرب زوجته .. في المستشفى ..وهو يطالعها بألم .. شكوا انها حامل لكن التحاليل اثبتت انها تعاني من سرطان خبيث .. تمكن منها واكتشفوه متأخر ..
هي ممرضه وهو دكتور شلون ماانتبهوا للاعراض؟؟.. كانت منصور حاس بقهر ويأس ..خصوصا ان السرطان قاعد ينتشر بسرعه رهيبه ..
فتحت روز عيونها ــ حبيبي .. مارحت الشكل ؟
هز راسه ـ لا . . .
مسك يدها البارده ..وحس برجفه في جسمه .. هل بيفقدها ؟.؟ بيفقد حب حياته ؟؟؟.. كم بقى لها ؟؟ شهور ؟ ؟؟ اسابيع ؟؟ . طالع عيونها بألم حسته .. قالت له وهي تكابر ــ حبيبي .. لايزعل .. امر الله .. انت يعرف الله .. لايزعل .. روح البيت انت كم يوم ماينام .. نوف مايدري انت وين .. شكل مشكله ..
باس يدها وحطها على قلبه ــ مابي غيرج ..
رومانسي.... ا ي نعم منصور رومانسي .. مب عديم احساس .. بس نصيبه يحب روز .. نصيبه انه يعشقها .. مو من ثوبه .. اهلها مسيحين .. لكنه يحبها ..هي تحبه ..

روز ــ اذن العصر خل نقوم نصلي .. قوم حبيبي ...
سندها ووقفها وساعدها على الوضوء .ورجعها لمكانها واستأذن نزل للمصلى .. وتم يصيح بسجوده يدعي ربه يرحمها ..وانها ماتعاني ..من اسلمت لليوم وهي ماطوفت فرض .. وماافطرت الا بعذر شرعي .. وصدقاتها وزكاتها تدفعهم قبله .. علشان مايدفع عنها .. وصار لها فتره تتصل باهلها تقنعهم يسلمون .. وهم بدوا يتجاوبون معاها .. هذا اختبار من الله ياروز .الله يحبج لانه مايبتلي الا عباده المؤمنين .. حاول انه يتخيل حياته من دونها ماقدر ., هملت دموعه ..

اول مارجع لها قالت مبتسمه ـ حبيبي ..نرجع بيت ؟
طالعها منصدم ـ ليش لا .. في تحاليل و ..
قاطعته ـ انا نيرس حبيبي..انا يفهم ..قوم نرجع بيت ابي اموت بيت انا حبيب انا ..
رضخ لطلبها وطلعها وخذها البيت وحطها في سريرها وراح الصاله حط راسه ونام .. وماارتاح بنومه لانه يحاتي بقوة ..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الفصـل السابـع







كانت المها *****ة بين شيئين ..انها تكتم هالأمر ..أو تعلنه لعمها صالح .. علشان ياخذ حذره من هالانسان اللي يسميه صديقه ..وقررت انها تفاتح عمها في الموضوع في اقرب فرصة ممكنه ..لأن اي بنت محترمه مابترضى على نفسهـا هالاهانة .

طالعت الكرت مرة ثانية ( (أشكر الصدف اللي اجمعتنا ..سلامات ..ج )) ..

عفست الكرت بقوة واستغفرت ..حطت يدها على صدرها حست بألم خفيف...
دخل صالح وديمه مبتسمين شايلين سلة شوكلوت ..
ــ واااو .. شكرا عمي العزيز وبنت عمي العزيزة عاد بطلع اليوم ..
ديمه ـ نوف تسلم وحنا يايين ناخذج البيت ..
طالعت لها المها مبتسمة ــ نايس نشوف افلام هنديه ..
صالح ــ شنو ؟؟
طالعت لها ديمه معصبه ــ مافي شي ناس تحلم بس احلام يقظة لا اكثر..
ابتسم صالح بخبث ــ بدفع الف ريال ...
كانت المها بتتكلم بس الكزتها ديمه بقوة في صدرها فصارخت من الألم .ــ آآآآآآآآآآآآآآآآآآآآآآآآآآآييي ...
ــ والله آآآسفه .. اووه ...مهوي حياتي عورتج والله يوووه جعلي المووووت ..
كان صالح يضحك وهو مع انه مستهم على المها بس ماقدر يمسك عمره ـــ آآه ياقلبي .. اكيد كسرت فيج ضلع ثاني ..
المها ـ عمي انا اتوجع وانت تتطنز ..
ديمه ــ اي روح ناد الطبيب .. اي حد . .
المها ـ ماله داعي .. ياعل ايدج الكسر مب يد اثقال .. اوك راح الألم .. خل نطلع ..
ديمه ــ والله مانطلع لين يكشف عليج الدكتور ..
صالح ــ واذا سألوج من كسرج قولي ديووم .. لاني تعبت وانا اشرح للشرط ان محد ضربج وانج مجرد انصدمتي فالعربه مب مصدقين ان لورري يكسر في الانسان ضلع .. بيحطونج في موسوعه جينيس للارقام القياسيه..

ديمه ــ هههههههههههههههههههههههآآآآآآآآآآآآآآآآآآآآآآي ....
عصب صالح بقوة ــ شالضحكة .. قاعده فالمستشفى مب في كباريه ..احترمي المرضى..
ديمه اسكتت وصار ويهها احمر وقالت المها تلطف الجو ــ عمي لاتلومها ...مكبوته كوميدياً !!...محد ينكت في بيتهم بروك ودمه مثل الجاي الثقيل ..حمد الله بالخير ..منصور حدث ولا حرج ..هيا .. للمواقف التراجيديه فقط ..الا على طاري منصور..مب يشتغل هنا .؟ وينه محد شافه ؟؟

انتبه صالح لويه ديمه اللي صار اصفر ولنظرة عيونها ..حس ان في شي صاير ..لكنه ماسأل ..قالت ديمه ــ مادري ماشفته .وبعدين كأنج استلمتي اخواني ..حدج عاد ..ماااارضى ..خصوصا بروك وحمود فدييييييييييييييييت روحهم .... عسل مووواه ..
صالح ــ اقول ام سعيد وعذيجه ..قوموا خل نروح البيت لا تسووون لي شاعر المليون ..وين خديجه ؟
المها ــ اووه عمي متابع فرييج .. كدووج راحت مع راشد البيت..
ــ وتركوج بروحج ؟
ــ قالوا لي ان ديمه بتجيني ..تو راحوا قبل لايكتبون لي خروج .عمي ابيك بموضوع بعدين ...
صالح ــ انزين .. قوموا خل نطلع .. الواحد من يرجع بيته يحس بالراحه .. ...
ديمه ـ اشكره ماتبيني موجوده !!
رد صالح يحرها ــ اللبيب بالاشارة يفهم ..
ديمه ــ عشتوا ..ايه معليه ..الشره عليّ يايه ورازة الفيس..
قرب عمها وحب رااسها ودزها جدامه عشان تطلع .. واول ماطلعت التفت صالح للمها وهمس ـ آسف لاني خليت جاسم هو اللي يشيلج ..بس خلود الكلب انهار وخفت على الصغير ... والناس تجمعت وانا احترت .خفت يقولون خاطفينهم !!..والولد يتعقد بروحه يخاف من جاسم ...
تصلبت المها .. شالها ؟.. الحين فهمت الأخ ليه مستخف .. الا تقول لعمها .. هذا الامر ماينسكت عنه ... شالها ؟؟؟.. الحمدالله انها غايبه عن الوعي .. شلون بعد اللي سواه يستجري يمسكها؟؟ . كرهت نفسها .. كرهت ان واحد مثله يمسكها !..
صالح ـ شفيج واقفه .. تحركي ..
تحركت المها ببطء وقعدت عالكرسي المتحرك واحمدت الله ان عمها جاب الكرسي لانها ماكانت بتقدر تركز وهي تمشي ..
ــ عمي وين اغراضي ؟؟..
طالع لها صالح مستغرب ــ اغراض شنو ؟
المها ـ شنطتي ... فيها بوكي وجوالي..
ــ يمكن فوحده من هالسيايير ..ماادري والله .. بشوف ..
المها ـ بس لايضعون مالي مزاج للمعاملات بدل فاقد ..
صالح ـ المهم سلامتج ..
ــ الله يسلمك

____________________________

كانت في غرفتها تحس بغربة فظيعه تتمنى تروح تشوف اختها ..تتحمد لها بالسلامة ..بس تخاف تنفضح .. ليش طلقها ؟ .. ماطلبت منه الطلاق..ماطلبت منه اي شي .. مر مرور الكرام ونطق بالطلاق .. حسافه فيه كل المشاعر .. بتتعلم تعيش بأنانـية .. الانانيين هم بس اللي عايشين حياتهم .. لازم تصير أنانية .. لازم تحرق قلبه وتبين له انها مب سائلة فيه ..
مسكت جوالها اتصلت في اختها المها ....

كان في سيارته وفجأة ..
((هههمممممم ياارب نور دربي...يارب اسعد قلبي يامليكي يارجاءي يا دليلي وضيائي نور دربي...ليس لي حول فاني بك حول وعليك في شهيقي وزفيري انا محتاج اليك ..انا محتاج اليك ..ياارب يارب نور دربي ...لللالالالالالا ..
ربي لا ارجو ملاذا آمنا إلا حماك ..ربي لايسعد روحي ابدا الا رضاك ..
ياارب ياارب نور دربي .. ))) ..
قعد يدور الجوال لين لقاه .. وانصدم بشنطه نسائية في سيارته .. شلون ؟؟ .. انتبه .. طلع الجوال كان فيه 8 مكالمات لم يرد عليها. اكيد شنطة المها .. مامسك بوكها ..ولا قلب رسايلها احترم خصوصياتها .. لكنه اتصل على نفسه اخذ الرقم ...
حط الجوال فالشنطه ..واتصل بصالح وخبره له ان الشنطه عنده ..

في السيارة ــ لقيت شنطتج في سيارة جاسم .. يوم طحتي خذينا سيارته كانت في موقف قريب ؟؟
ــ زين ماضاعت ..
صالح ــ ها .. شتشربون ؟؟
ديمه ــ باسكن روبنز !!!
صالح ـ تشربين باسكن روبنز ؟ اكيد تاكلين الشاي ..
ديمه ــ القصد ابي من باسكن روبنز .
صالح ـ صج ؟؟ على بالي شي ثاني ..ومهوي شبغيتي ؟
المها ـ انا بطيح بسله هالشوكليت اذا تبي لي الخير يبي لي نسكافيه ... علشان مفعول السكر مايدوخني ..
صالح ـ انطري شوي لين اوصلكم البيت بعدين اوح اجيب لكم ..
ديمه ــ وليش التعب ؟؟ بطريقنا ..
ــ لازم أسأل خديجه شنو تشرب ..
ديمه ــ وان مابغت تشرب اي شي..
صالح ـ اقعد وانطم في مكاني .. مب صعبه
انغاضت ديمه ــ وحنا ؟؟
المها ــ انا تعودت على هالعزوومات اللي على مزاج خديجه ..فلاتحسبيني معاج قولي وانا .وشوفي من يعطيج ويه!!..ولا.... تدرين افا عليج انا اعرف من بيعطيــج ويه ..
مدت ديمه يدها من على جنب وقرصت المها في السيت الجدام وصاارخت مها ــ ووووووووجع !
صالح ــ بنات بتبدون الحرب النوويه الاولى ؟؟.. بس خلاص ترى صدعتوني ..
المها بهمس ـ انا اراووييج ؟
ديمه ــ اعلى مافي خيلج اركبيه !عمي صالح قطني بيتنا ..
صالح ـ قطني ؟؟ .. متأكده مب صوفي؟؟؟.. ولا حرير ..
انغاضت ديمه ــ يااااربي ااووووووووووووووف ..ابي بيتنا انتم ماتحبوني !!..
صالح ــ نموت فيج ديوووم ... نموووت عليك ... مثل مايقولون اخوانا المغاربه ومنتي بشايفه بيتكم .. خل حد من اخوانج المصرقعين يمرج ..


في البيت راحت المها ترتاح في غرفتها خديجه وصالح يتكلمون عن الشغل ومندمجين وراشد يالس على طرف وديمه يالسه في الطرف الثاني ..مسكت جوالها وطرشت لمبارك تبيه يوصلها فطلب منها تنطره ساعتين .. راشد كاان يقلب القنوات وسرحان ..مب مركز في شي يحاتي مشروع في شغله ... ...
ديمه ــ عمي وصلني الله يخليك ..
طالع لها صالح ــ قاعد اخطط مع خديجه حق شوي تعديلات في المختبر ..راشد وصلها ..
ديمه لا اراديا ــ لا ماابي !!.
التفت صالح مستغرب ـ نعم !!.. حاشرتني تبين ترجعين البيت والحين ماتبين .. قومي مع ولد عمج ..ومب من بعد بيتكم يعني ..
راشد وهو متكدر ـ قومي ..
قام وراح السيارة وقامت خديجه ــ بوصلها عمي . .
صالح ـ ليش توصلينها ماتآمنين عليها مع اخوج ؟
خديجه ـ امبلى بس... فشيلة بعد بوصلها وارجع لك ..
صالح ـــ خلاص انا بطلب عشا من مكدونالدز ...
ومسك جواله وقعد يكتب مسج ..
خديجه ـ اوكي ..
حطت عباتها من على راسها وقامت وهي تسحب ديمه الي زعلانه .. ماكان راشد معاهم ابد في السالفه .. ساق السياره وبدون وعي طلع من شارع فريجهم للشارع الثاني .. استغربت خديجه
ــ راشد .. وين ماخذنا ..
طالع راشد جدامه فانتبه انه دخل الشارع بالغلط ..
ــ زين ..
ــ راشد وين عقلك .؟؟ .
انتبه راشد ان مسج وصله قراه ..وابتسم ..
ــ عندي مشوار صغير ..
ديمه ــ ممكن توصلني بيتنا اول !.
ـ لا ..
بعد عشر دقايق وقف عند محل باسكن روبنز ــ ديمه انزلي ..
ــ ماابي ..
خديجه ــ انزلي ..
ديمه ــ ماابي ..
راشد ـ ان مانزلتي بجيب كل انواع الايسكريم في باسكن روبنز ..
ديمه ــ كيفك ..
راشد ــ ديمه لاتمصخينها انزلي عمي صالح موصيني اخذج لهالمحل .. مب من اجتهاداتي يعني .. انزلي ..
ــ انا اللي ادفع ..
عصب راشد ونزل وصفق الباب بقوة .. طالعت لها خديجه ــ امبيه عصب .. انتي من صجج ؟؟ وين قاعده تدفعين ..الرياييل مايحبون هالكلام .. انزلي بسرعه راضيه ..
نزلت ديمه وهي تجر نفسها غصب وقفت جنبه ..
ــ جايه تدفعين ؟؟
ديمه ــ اسفه ماقصدت .. بس ..
ــ شتآخذين ؟ ..
ــ نعناع ..
ــ تبين ايسكريم الشيز كيك الجديد ؟.
ــ ماجربته ..
ـــ بخذ لج فراوله .. مع النعناع ..
ــ مابقول لاء .
فجأة استحت ديمه .. مابتقول لاء .. ياحبها لبطنها بس !!.. قرب منها شوي
ــ شفيج اليوم مب على بعضج ؟..
طالعت ديمه برا المحل لخديجه اللي كانت تقلب في جوالها فالسيارة .. ـــ مافي شي ..انت للي كنت في عالم ثاني .. لدرجه انك مانتبهت انك كنت تقلب في قنوات الراديو ..
راشد ـ صحيح .. متأذي واايد من واحد عندي فالدوام زاعجني .. وعندي مشروع ووايد اشياء .. شخبار نوف ؟ .. ماشفتها ؟ .
في هاللحظة تذكرت ديمه فعايل اخوها وحست نفسها مقهورة ..وانزلت دمعتها غصب ولفت ويهها وقالت ـ تسلم خل نرجع ابطينا على خديجه .. وماخذيت لها ايسكريم ؟ ..
ــ قالت ماتبي .. وصالح يقولج انه بس يغايضج لا اكثر ولا انتي حبيبه قلبه ....وقلبي ..
ماكان راشد فاهم نفسه ليش نطق بهالكلمه ..يمكن لان ديمه عاجبته .. رغم انها صغيرة بس .. مال لها بقوة ..
استحت ديمه قاعد يغازلها في محل باسكن روبنز !! لا انجن رسمي .. طالعت له بحسره نظره مافهمها .. نظرة معناها ماصدقك لان فالحظة اللي تعرف بطلاق اختك مابتفتكر فيني ولا بطوايفي ..
استغرب هالنظرة .. كان بيسألها لكنها اطلعت واركبت السيارة ..
ابتسمت خديجه تحت نقابها وقبل لايدخل راشد ــ ايه كل هذا تختارين ايسكريم ..
ديمه ــ يوزي عني ..
_________________________________

كانت العنود تعاني وحده فظيعه ومن اخر مكالمه بينها وبين زوجها المفترض ماكلمته ولاشافته لوا تبي تكلمه ولا تبي تشوفه .. تبي تروح بيت خوالها . تبي تجتمع معاهم خصوصا ان اليوم جمعه .. واخوها مااتصل من سافر ..وابوها رجع امس ..وليته مارجع ..
بعد ماكانت مسؤوله وحياتها مليانه باخوانها وامها ودراستها .. مافي شي الحين غير الانتظار .. رغم ان عرسها قريب لكنها ماجهزت شي لانها ماتحتاج كل شيء عندها ..ووصت على الفستان من عند مصمم وتفاصيل العرس بتهتم فيها ام واخت العروس ..
في بيت الجد كانت الجمعه المعتاده وموضوع المها هو النكته السائده .. الكل يضحك عليها .. عمامها وجدها وجدتها والكل استلمها ..
المها ـ بس عاد والله العظيم كرهت عمري..
راشد ــ عادي تعودي مابننسى لين تشفين على الاقل ..
المها ـ ياااربي ,, متى ارتاح ,,
راحت خديجه المطبخ وتمت تشرف على الغدا .. وهي تفكر في فاطمه اللي منعزله في غرفتها .كسرت خاطرها .. .
ــ شلونج ؟.
التفت منصدمه .. كان مبارك يكلمها هزت راسها ـ الحمدالله .. ..
كان قلبها يدق بقوة ...وتمثل انها تركز لكنها مب مركزة قالت للخدامه اكثر من خمس مرات انها تقص اليح لين عصبت الخدامه ـ ماما انا في معلووووم !!..
انحرجت ..وسمعت صوته ــ مالومها صار لج اكثر من خمس دقايق تعيدين نفس الجمله ..
انحرجت واسكتت ابتسمت عادي ابتسامه مجامله ورجعت ملامحها تجمدت ..
ــ شلون شغلج ؟.
ــ الحمد الله ..
مبارك ــ عن اذنج ..
ماردت بس راح حست بنفسها في حاله ثانية ..شفيه؟؟. شاللي غير؟؟ من سنوااات ولامره سألها شلونج !!.. ولا مره .. رجعت وكملت اشراف .. وقلبها يدق بقوة ..مب قادره تستوعب ..

_______________________



كان مبارك سرحان لما دخلت ديمه غرفته تبي تاخذ الاب توب ,
ــ في من سرحان .؟
مبارك ــ في خديجه .
ــ لاتتعشم وايد ...
ــ ليش.؟\
ــ راشد مابيعطيك اخته بعد ماترجع اخته ...
طالع مبارك لديمه مستغرب ــ شتخرفين شلون يعطي وترجع ...شتقصدين ؟؟..
ديمـه وهي تفتح الباب ببطء وتراجع نفسها مليون قبل لاتنطق ..
ـــ الأسبوع اللي فات منصور طلق ...نوف..ولاتسألني ليش ..
طلعت وسكرت الباب ببطء ماتبي تشوف ملامح اخوها ..ماتبي تشوف صدمته ..خيبته .
تم مبارك منصدم ...مب قادر يستوعب ...طلاق ؟؟ عايلتهم ماكان فيها طلاق من سنييين ...طلاق ؟؟؟.. نوف ؟؟.. بينجن راشد .. وقف ودخل على حمد معصب ..
ــ شفيك كسرت الباب ..
صكر مبارك الباب بعصبية ـــ منصور طلق نوف !!...
انتفض حمد ــ شنووووووووووووووو؟؟
ــ اللي سمعته !!.
حمد ــ من قال لك ؟؟
ــ ديووم ..
فج حمد الباب ونادى
ــ ديوووووووووووووووم ديمــــه ..
سمعته ديمه وقامت متعاجزة ..طلعت من غرفته وطاحت عينها في عين حمد ..
ــ متى هالكلام صار ؟؟
ديمه شافت مبارك واقف في غرفة حمد فقالت
ـــ يوم اللي جبت لي هلابينو جكن ...وجبت لها وجبه ..رحت اكل معاها ..و...دخل منصور معصب وشال اغراضه ..ونطقها ..
كانت ديمه تمسك نفسها عن لاتفضح زياده ..عن لاتتكلم عن ضربه للبنت المسكينة ..
لكن حمد وجهه صار اسود ورجع متضايق للغرفة وصكر الباب ..
ـــ انا السبب !
مبارك ـ شتقصد ؟.
حمد ـ انا اتصلت بمنصور وصرخت فيه ليش تارك زوجته ..
مبارك ـ مب عذر!!...لاتلوم عمرك مب عذر هذا طلاق ...انا المصيبه هنا ..
ــ ليش؟
ـــ خديجه ..
ــ شفيها ؟
ــ راحت من يدي !!..
استغرب حمد ــ شالجديد طول عمرك ماتبيها ..
مبارك ـابيها ..ابيها ...بموت اذا ماخذتها !والحين راشد مابيسكت !!...
زفر حمد بقوة ــ شنو بتموت من دونها ..انت تحبها من متى؟؟
سكت مبارك ..مارد لكن وجهه كان





ينطق بمشاعره ...جلس على السرير معصب
ــ شالحل ياحمد؟؟ شالحل مع هذي الملطوعه في الملحق ..وشو الحل لمصيبتي لاني حاس ان قلبي بينفجر من قالت لي ديمه..

حمد ـ ماادري بس لازم ماينسكت على هالوضع ..لازم تقول لابوي ..
مبارك ـ اول شي اتصل بمنصور...
حمد ــ منصور ...لحظة..
حاول حمد على يدق على كل ارقام منصور لكن منصور مايرد ...دق على واحد من ربع منصور..
سكر التلفون معصب ..
ــ شفيك .؟
ــ منصور سافر الهند امس ...ورفيجه يقول انه استقال من دوامه!
مبارك ــ هذا انجن باع بنت عمه عشان هالبقرة الهندية .؟
حمد ــ سواها الجلب..سواها ...
مبارك ــ لاتعصب ..بروح اقول لابوي ..
كان صعب على مبارك..لكنه الكبير بعد منصور..ولازم ينقل الخبر لابوه علشان يحشم نوف ويطيب خاطرها...وعلى الاقل يرجعها معززة مكرمه لبيت اخوها ...دخل المجلس وسلم على ابوه وجلس جنبه ..
ــ يبه ..
ــ شفيك يا مبارك ..من دخلت وانت مب طبيعي ..
ــ يبه بقول خبر بس ابيك تطول بالك ولاتعصب اوتزعل ..
التفت عبدالرحيم لولده ــ هلك بخير؟؟خوانك خواتك ؟؟
مبارك ــ الحمدالله يبه لاتشغل بالك الكل بخير..بس..منصور.
ــ شفيه..
ــ طلق نوف..
وقف عبدالرحيم على طوله ــ نعم !!.
مبارك ــ طلق نوف ..
عبدالرحيم ـ وتعيدها ببساطه ؟لاحول ولاقوة الا بالله ..وين اخوك؟
مبارك ــ مسافر ..محد يعرف اراضيه ..
عبدالرحيم ـ قوم من قدامي ..وناد مرت اخوك ..
مبارك ــ تبي نوف يبه؟.
عبدالرحيم ــ لازم اعرف شصار...اخوك وين يشتغل في اي قسم في المستشفى؟
ــ يبه ماعاد يشتغل ..استقال...
ــ هذا انجن وقعد !! ناد امك خل تنادي مرة اخوك وشغل السيارة ..
مبارك ــ بتردها بيت اخوها؟
ــ لا ..بنروح بيت جدك وهو اللي يقرر..ونشوف شنسوي..

في بيت الجد ..ماقدرت نوف تنطق ..طالعت لديمه بعتب لكن ديمة قالت بهمس ــ ماقدرت اسكت ..
كان الجد يطالعهم وساكت ..كان عبدالرحيم ومبارك وراشد جالسين عادي..كان راشد مستغرب ليش جده اتصل فيه وناداه..دقايق ودخل عبدالرحمن...
ــ السلام جمعه خير ان شاء الله.. عسى ماشر؟..
ابوعبدالرحيم ـ وعليكم السلام..
عبدالرحيم ـ اجلس ..
قعد عبدالرحمن مستغرب ــ شفيك ياعمي ليش وجهك اصفر؟.
ــ ولد عمكم...
راشد وعبدالرحمن مع بعض ــ شفيه ؟
ــ طلق اختكم ..
سكت الكل منصدمين ..كانت عيون راشد بتطلع من مكانها لكنه تعوذ .سأل عبدالرحمن ــ متى ؟..وشالسبب؟؟..هو وينه اصلا !.
ــ عبدالرحمن اهدى ..
طالع عبدالرحمن لجده ــ ليش طلقها !!..شسوت !!.
راشد ــ شقصدك شسوت ..نوف ماتسوي الغلط لو على قص رقبتها !والغلط راكبه من راسه لرجلينه..وغلطتتك انت يوم غصبت اختك تاخذ هالخديه ..
وقف راشد ــ وين اختي؟.
رد جده ــ داخل ..
راشد ــ عن اذنكم ...وخيره انها جات منه ..ولا لا حنا طايقنه ولا اختي متهنية معاه ..
عبدالرحيم ــ راشد..انت شتقول؟؟.
راشد ــ خل يشبع بهالبقرة الهندية اللي ماخذها !
طالع له جده وعمه مستغربين فقال ــ ايه .. الاخ متزوج له هنديه ..نوووف ..
اول ماطلع انصدم بدموع نوف وصدمتها وهي تردد ــ هندية؟
حضن اخته وقال ـ تستاهلين احسن منه ..تعالي..
خذها السيارة وهو يطالع ديمه بطرف عينه كانت ملامحها متجمده وعيونها تتبعه .. ياحسافه ياديمه ..حلم ماكتمل ..
في المجلس كان عبدالرحيم معصب والجد يهدي فيه ..وعبدالرحمن سرحان في عالم ثاني ...انه خرب حياة اخته ..انه سمح لهيا انها تأثر عليه رغم ان منصور طرشس له مسج انه مايبي يتزوج لكنه يتبع سلطة ابوه ..باع اخته برخيص ...واليوم اخته تدفع الثمن ..
قام معصب وطلع ولحق سيارة راشد ..ونزل بيتهم ..كانت نوف تصيح بقوة .. عزت عليها كرامتها ..
استقبلتها خديجه والمها بالاحضان ..دخل عبدالرحمن وقرب من اخته..ونطق ــ كله بسببي ...
نوف ـ لا يا اخوي .. لاتحمل نفسك اللوم ..
حب راسها وانهارت في حضنه ..كان فيه من ريحه ابوها وايد ..يشبه ابوها وايد ..تنهدت وابتسمت وهي تراويه ابتسامتها
ــ اهم شي انك رجعت ودخلت بيتنا ...
طالع عبدالرحمن لراشد ــ اسف اراشد كله بسببي..
راشد ــ لاتعتذر ياخوي ...الحمدالله على كل شي .نوف .غرفتج تنطرج ...وبتعيشين معززة مكرمه ..ومنتي بعازه منصور ..
نوف ــ مشكور ياخوي ..

مر الشهر بسرعه ..كل جمعه يروح راشد وخواته يسلمون على جدهم وجدتهم ويطلعون مايتمون عشان مايلتقون حد من بيت عمهم ..رغم ان نوف قالت لهم ان محد له ذنب لكن راشد اتخذ هالسياسة عشان يبعد عن خواته كل ذكرى ..
كانت ديمه تتعذب ..مب كافي العنود الحين بتتزوج وماتكلمهم الا باذن ابوها ..والحين بنات عمها ماشافتهم من كانوا في بيت جدها ..كان حاسه بكآبه خصوصا انها خلصت دراسه وماتطلع مكان ..وحمد ومبارك سافروا صلاله من اسبوعين ..مافي الا ابوها وامها .وتعبت من مقابل صديقات امها وقرايب امها ..فكانت تم في غرفتها طول الوقت عالنت او تطالع التلفزيون ...
العنوج كانت تحاتي احمد ليش مااتصل فيها ؟..امها اتصلت مرة وحده تقول لها انها بتسافر لندن مع عامر وعبير وانها مابتحضر العرس..انقهرت ومالقت حد تتصل له الا احمد ..لكنها لما سمعت صوته صكرت في وجهه التلفون بتكون جليله اصل ان شكت له امها !..بتطيح من عينه ..اتصلت بسالم اللي اكد انه بيجي ويحضر ..كان عرسها في نهاية هالاسبوع ..
كان شهر كئيب ..راشد كان يفتقد ديمه ..وكان مستغرب من مشاعره ..لكنه كل مايشوف نوف ..ينسى مشاعره ويحس بأنانيته..
ــ بم تفكر؟؟
كانت نوف تسأله وهي مبتسمه وكل همها انها تحسسهم انها مب مضايقة ..
ردت خديجه ـ بمن بعد ...بحبيبه القلب....
المها ـ فديتــــــها ديوووم والله تولهت عليـــهااا ..
انحرج راشد نزل راسه طالعت لهم نوف وهي مبطله حلجها على كبر ــ حلفووووووااااا!!.
راشد ـ سكروا الموضوع ..
وقام يبي يقوم واجتمعوا الخوات ــ ايه والله ديمه ...طيحته ..
نوف ـ الحماره عايشه معاها ولاخبرتني ولا مره ..
المها ـ هي نفسها تكابر بس شوفي ويهها لي قرب راشد منها ..اوووف فيلم هندي ..
كان راشد واقف بره يسمعهم .ابتسم على الكلام اللي يقولونه ..وده يفرحهم ..بس مب وقته ابدا ..هل ديمه تحبه ؟؟ مايدري..
ابتعد وراح غرفته ..
______________

حس بالشتات اكثر واحد ..صالح..كان متعود عليهم على قلب واحد ..الحين كل بيت يدخله يتجنب يتكلم عن البيت الثاني ..يوم الجمعه الصبح يجي راشد وخواته وبعد صلاة الجمعه يجي اخوه عبدالرحيم ..العنود تكابر وماتقوله بمعاناتها ...اذا هو انقهر من سفر طيبه ..شلون بالفقيرة العنود...تنهد مقهور على حال هالمجانين ..
كان جاسم يراقب صالح وهو ماسك بجواله يفكر ..كان يطالع للاسم اللي حفظه في جواله ,,,**ظبي سيلين **.. ابتسم .. كتب الرسالة
بين رمـــال سيلين وبحرهـا ......سرق قلبي ومن العين نظرها

ظبي ملك روحي وأسرها ....... ملك قلبي وغدى للروح عطرها

كان بيحفظه ..بالغلط طرشه .. لـظبي سيلين .. غمض عيونه ندم .. حط الجوال في جيبه .. طالع صالح خجلان من نفسه ..


على الطرف الثاني .. كانت المها مب مصدقة عيونها ... المسج واضح وضوح الشمس .. مسحته بسرعه .. قررت تستعيذ من الشيطان .. مستحيل .. لازم تقول لعمها عن صدبقه ..لكن في شي يمنعها ..قالت لعمرها بهمس ((لا يالمها .. لاتحبين ..عاهدت قلبج مايحب .. لاتخونين العهد ..وقفيه عند حده قبل لا يهددج بأشياء ثانية .. لازم تقولين لعمج ...لان راشد متهور لكن صالح .. يقدر يتصرف .. صج بيخسر صديقه وخويه .. لكن احسن من انه يخسر بنت اخوه .. وشرفه على يد واحد مايعرف الله .. ))
---------------------



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الفصـل الثامـن






فتحت عيونها بتثاقل غريب ..حست بهموم الدنيا على راسها .. اليوم .. اليوم عرسها !.. ماتدري ليش مب فرحانه .. احمد شكله طيب .. بس .. توها في اول العمر ..توها 17 سنه .. توها مااختبرت شي من هالدنيا ..حياتها كلها دراسه وبس ..ماجربت انها تعتمد على نفسها ولاجربت الاستقلالية ..
تصير زوجه ؟؟ .. تفني عمرها لاسعاد رجل واحد ؟؟؟. . تكرس له كل ابتساماتها وضحكاتها وحياتها ؟؟وهي حتى مب متأكده من مشاعرها تجاهه ؟؟ .. للحين ماجربت اشياء وايد ..بيحرمها مسمى الزوجه منها !!.. مااستمتعت بمراهقتها لانها تكفلت باخوانها ..ومابتستمتع بشبابها لانها بتتكفل بزوج !... حست ان المهمه ثقيله ..كل البنات يفرحون بهاليوم ..يخافون ..لكنها ..حاسه ببرود فظيع ومشاعرها تبلدت .. شنو الزواج ؟؟.. هل بينقذها من وحدتها الحالية ؟؟. هل بترتاح ؟؟ هل الزواج مجرد اسئله ؟؟. او اجوبه ؟
تمت في فراشها وهي تطالع الساعه 9 الصبح .. تراقب الثواني وهي تمر ... يمكن ينفتح الباب ..ويطل احد يصحيها من حلم البقظة اللي هي فيه .. من هالتراخي البشع اللي سكن اوصالها ..

عند الساعه 11 ونص .. انفتح الباب ببطء.. طل راس مبتسم ..
ــ لسه نايمه ياعروووسه !!
فجأة نطت من مكانها بكل نشاط وركضت لحضن سالم اخوها ..
ــ اف اف .. بل شفيج ؟
كانت تصيح بقوة في حضنه .. كان لابس شيرت ابيض وجينز ..
ــ نقعتي قميصي دموع .. شفيج وراج عرس ولا عزا !!
ــ جب زين ..
ابتعدت عنه وعطته ظهرها ..
ــ عنووده .. توني واصل من لندن .. وهلكان .. توقعت الاقيج في الصالون ..بس قالت لي لخدامه انج ماصحيتي..وراج عرس .. مب ناويه ..لحظة وين الحنا ؟؟ .
العتود ـ اي حنا ؟
سالم ـ حنة يدينج ؟؟... مب عرووس ؟؟.. ماسويتي ليله حنا ؟؟ .
العنود ـ وين أسوي ياحسره .. من بيسويها لي .. امي ولا ..خليني ساكته ارحم ..
زعل سالم .. قال مبتسم ــ يلا زهبي عمرج بوديج الصالون عشان يادوب ارجع وانام ..
العنود ــ لا .. بتجي مالت الصالون للفندق .. برجع احاول انام .. تو بدري العرس بيبدأ متأخر .. وانا مابظهر للعالم الا الساعه 11 وشي ... روح نام بصحيك الساعه 3 .. علشان .. نتغدى ونيلس مع بعض شوي ..
ابتسم لها حب جبينها .. وطلع .. نزل تحت اتصل على خاله صالح ..واخذ رقم بنت خاله نوف ..
ــ السلام عليكم بنت خالي شلونج ؟
كانت نوف مستغربه من هالصوت .. ــ هلا .. من سالم .؟ ؟
ــ ايه ..
ــ هلا عاش من سمع صوتك .. شخبارك ؟رديت عشان العرس؟
ــ اي والله .. وتخيلي شنو لقيت ؟ .
نوف ـ شنو ؟ .
ــ العنود نايمه .. ولا كأن وراها عرس !
ـ لاتقول ؟؟ماراحت الصالون ؟؟.
ــ لا ....تقول بيوونها في الفندق ..
ــ الله يعينها .. بجيكم قبل المغرب انا وخواتي وبنت عمنا .. بنسلم عليها ونكون معاها ..
ــ ففيكم الخير والله .. نوف ..
ــ لبيه ..
ــ العنود مب متحنية ..
ـ ليش ؟؟ ..
ــ ماادري .. بس اللي اعرفه ان كل عروس لازم تحنى ..

ــ لاتخاف .. بنجي العصاري انا والبنات ونزهب كل شي .. لاتشيل هم ..
سكت سالم شوي بعدين قال ــ ماابيها تكون اقل من اي وحده ثانية ..
نوف ـ لاتحاتي ..
سالم ــ فيج الخير والله .. اعذريني ..بس ماابي احسس اختي انها بروحها ..
نوف ـ قلت لك لاتحاتي يا سالم .. مابتكون بروحها ..
سالم ـ جزاج الله الف خير .. استأذنج الحين لان توني وصل وتعبان ..
نوف ـ يعطيك العافيه .. يلا مع السلامه ..
سالم ــ مع السلامه .
صكرت نوف من عند سالم .. اركضت للطابق اللي فوق
ــ بناااات ..بنات . .
طلعت المها وخديجه مستغربين ــ خير.؟
نوف ـ جدامنا كم ساعه نخطط فيها لليلة حنه للعنود .
طالعت لها المها صدمه ـ انتي شتقولين ؟. شلون وعرسها الليله ؟؟..
نوف ـ ماادري .. يالله .. لازم نخطط .. اول شي نبي حريم .. مم ديمه وانا وانتم ..اربعه .. ابي حرمتين كبار .. عمتي طيبه انا غاسله يدي منها .. من تقترحون ؟ .
خديجه ـ يدتي و..فاطمه بنت خالها .. صرنا ست ..
المها ـ رفيجتي نورة .. سبع ..
نوف ـ ورفيجيتي مريم .. ثمان .. اوك .. يلزمنا حرمتين ونكمل عشر ..اعتقد العنود وجارتها واخت زوجها ساره .. لا حلو العدد اكتمل .. الحين نبي حجوزات صالون ..
المها ـ بس اليوم العرس مايمدينا !
نوف ـ العرس متى بيبتدي ؟؟ .
المها ـ تقريبا الساعه تسع ..
نوف ــ بيمدينا .. اوك .. بنبدأ الليله الساعه ثلاث العصر ونخلص الساعه سبع .. وبعدين ساعه للتجهيز .والساعه تسع نتوجهه للقاعه ونترك العنود مع الكوافيره ..الحين ..كل وحده تجري اتصالاتها .وشوفي لي احسن حنايات ..وابي اكثر من وحده ..علشان تخلص بسرعه ومايضيع الوقت ننتظر الدور ..خديجه اتصلي في راعيه الدي جي .. وعطيتها رقم بيت العنود .. وخي من مزرعتنا مشموم وريحان ..حطيه في سله ..وجهزي البخور..
المها ـ انزين انا بتصل في الكل .. بس اللبس ..
نوف ــ كلنا بنلبس اخضر ..عندكم فساتين وجلابيات خضرا ؟؟
المها ـ انا عندي وخديجه عندها .. وبتصل في الكل الزم عليهم بس العنود لبسها كله وردي !!
نوف ـ لاتشيلين هم العنود .. انا شريت لها دراعه خضرا بالذهبي من فتره حق جهازها .. المهم اللمه والجمعه الطيبه .. خديجه وصي الخدامات عالجاي والقهوة ..والمها اطلبي من البتيل كيك . وبوفيه صغير .. يلا انا بروح اجهز نص اغراضي ماعندنا وقت ..
بعد مانتهوا من حجز كل شي ..
انزلت المها لابسه جلابية خضرا طالعه جنان عليها وسحت شعرها ..
ـ نوف اعتقد ان بس العروس لازم تلبس اخضر !!
نوف ـ يمكن .. بس احلى ان كلنا نتحنى ونلبس اخضر عشان ماتحس العنود انها بروحها ..
كانت نوف لابسهجلابية خضرا لونها زمردي .. وعليه ثوب نشل اسود وطالع شكلها انيق محترم .. نزلت خديجه اللي كانت لابسه جلابيه خضرا .. وعليها حزام ذهب من العيار الثقيل .. عرفت نوف هالحزام وابتسمت .. كان لامها الله يرحمها .. واستغربت ان خديجه ماباعته .. خصوصا ان موضته راحت من زمان ..
المها ــ حزام ذهب ؟؟ شقالوا لج ؟؟ في الثمانينات ؟؟ .
نوف ـ عمر موضه الذهب ماصارت قديمه .. توقعت انج بعتيه ؟ .
خديجه ـ ابيعه ؟؟ لا طبعا .. عطتني اياه الله يرحمها لسبب بسيط . انه هدية ابوي الله يرحمه لها يوم ولدتني .. يعني .. اشتراه لها اليوم اللي جيت فيه للدنيا .. ص جاني لوبعته يجيب ثروه لانه ثقيل .. بس..الذكرى وماادراك مالذكرى .
ابتسموا لها اخواتها .. وفجأة صرخت المها وهي تضحك ـ نسسيييت ..
ـ شفيج ؟
المها ــ جهزوا عمركم اليوم بنشوف افلام هندية لايف !
خديجه ـ شلون ؟.
المها ـ ديووم فديتها بتجي بعد شوي عشان تروح معانا وبصير نذله معاها واحذفها في السيت اللي جدام @!!.
ضحكوا خواتها من قلب وقالت خديجه ـ لا رحنا وطي اخوي مابيشوف طريقه من الشوق !!
نوف ـ يامسكين .. تدرون طرت على بالي نكته ..
خديجه ـ ماعندنا وقت بس يله تحجي ..
نوف ــ يوقل لج في واحد ركب التاكسي وقعد زوحته جدام ليش؟؟ .
المها ـ ليش؟؟
نوف ـ عشان مايطالعها راعي التاكسي بالمنظرة هههه ..
اضحكوا عليها وراحوا السيارة .. كان مبارك برا ونزل ديمه ورجع بيتهم ..
عجلوا البنات خطواتهم وادخلوا كلهم في السيت الوراني ..
ــ ووجـــع !! وحده تنزل وتقعد جدام ماني بسواق عندكم !!.
ابتسموا الفريق وسووا دعايه لكلوز اب نوف ــ لاتشيل هم له ناسه !!
راشد مافهم لكنه شاف خيال اقترب .. وانفتح الباب الوراني ..
المها باستعباط ــ اووه ديمه ..مالج مكان ايلسي جدام ..
تخزبقت ديمه وصار وجهها الوان ــ شنوو..لا .. سواا لي مكان ..
خديجه ـ ديوم انجلعي جدام يلا .. بنتأخر على العنود ..
طالعت لها ديمه بصدمه .. وفجت حلجها على كبر وهي تطالع راشد اللي على وجهه ابتسامه كانت تقدر تشوفها من على الجنب ..
ــ ماابي ..
راشد فهم حركة خواته وقال مسوي فيها مصب ـت يلا صكي الباب ترا الهوا البارد بيطلع براا .. شموقفج في القايله ادخلي..
صكرت ديمه الباب بقوة وفتحت باب الجدام وقال لها راشد ببرود ــ شوي شوي على باب سيارتي .. تراها جديده !!..
اركب ديمه معصبه .. والكل ورى مبتسمين وينغزون بعض .. لكن خاب ظنهم في الدقايق الاولى لان راشد ساكت وديمه ساكته معصبه حدها ..
وبعدين ملوا بعد عشر دقايق خصوصا ان بيت العنود يبعد تقريبا عشرين دقيقه عن بيتهم مع الزحمه والاشارات ..
المها تهمس لخديجه ـ فشلت الخطه .. هذا فيلم ياباني ممل ^|^ على الاقل لو يلست انا جدام كان قلبت في قنوات الاغاني بدل هالمحطه الي حاكين عليها كلها اخبار .
خديجه بهمس ـ لاحقه على الاغاني الدي جي اوريد ي وصلت للبيت العنود تضبط كل شي... وصراحه .حرام الافلام اليابانية كلها اكشن .. هذا فيلم ملباري!!.
راشد وهو يسمع همس بس مب قادر يلقط الكلمات ـ عن شنو تتساسرون ؟
المها ـ عن الافلام .. نسأل أيها ممله !!.. الياباني ولا الملباري... عشان يكون الوصف دقيق ..
راشد ـ عمرج حضرتي فيلم خليجي ؟
المها ـ نو ! .
راشد ـ هو الاكثر ملل ..
المها ـ اها .. عيل فيلمنا اليوم خليجي من الدرجه العاشره !
ضحك راشد وفهم قصدها .. اتاريهم مب مقعدينها جدام من فراغ ..
بعد دقايق قال ــ شخبارج دريمه ؟؟
عصبت ديمه ــ اسمي ديمه ووجـ....
راشد ـ انا قلت ديمه .. ماقلت شي ثاني ..
وطالع المنظرة وغمز لخواته يجارونه ..
ديمه ـ لا قلت دريمه ..
راشد ـ لا قلت ديمه .. يمكن سمعتيني غلط ..
لفت ديمه معصبه عنه ..
ــ ديمه ..
ــ نعم .
ـ مارديتي ..
ـ على شنو ؟
ــ سألتج شخبارج ؟؟ .
طالعت له كن يركز على السواقه ..شكله عذاب ..عاقد حواجبه الكثيفه وعلى وجهه نظرة جديه ماحبتها ..نست انه في جمهور ثلاثي قاعد وراها ..
التفت لها في نفس اللحظة والتقت عيونهم.وتموا يطالعون بعض لثواني .
صرخت المها ــ الله عالحــب .,.
همست خديجه وهي تمتم ضحكتها ــ انجبي . الله يخسج ..
انحرجت ديمه ولفت ويهها تطالع من المنظرة .. وابتسم راشد للشله اللي ورى وكان وجهه قلب وردي .
حست نوف انها بتختنق وهي تكتم ضحكتها ..
ـــ راشد فديتك انزل للجمعية جيب لنا مناديل مرطبه ووليمون وزيت زيتون لزوم الحنا ..
ــ تامرين امر..
اول ما صفط ونزل ودخل الجمعيه انفجر الكل في الضحك والتفت عليهم ديمه بشنتطها تطقهم فيها وهي معصبه وهم ميتين من الضحك ..
ــ انا اراويج مهوي ..يالجلبه .
المها ـ لو سمحت انا مب جلبه ..انا المها على سنجه رمح يا دريمااا .. هههههه
كانت خديجه ونوف يضحكون لين دمعت عيونهم ..
ديمه ـ انزلي مهوي انزلي والله مااقعد جدام هذا انا حلفت !!!.
قالت المها وهي تطالع خوتها بنغزة بنزل .. يله ايلسي مكاني..خدوج خليني انزل ..
انزلت خديجه ودخلت ديمه السيارة فدفعتها خديجه للوسط وادخلت السيارة .
ديمه ـ لا لا لا ..ماايلس في النص لا عاد كافي رازه الوجهه جدام ..
المها ــ ايه فديتج خديجه بعدين اخوي مابيشوف طريجه جدام بياخذنا ريويس لين بيتنا ههههههههه...
ديمه ـ مهوي عاد بس عاد !!!
نوف ـ صج مهوي ..خلاص عاد ..بتموتينا ضحك خلي شي للطريق هههه...
طالعت لها ديمه ـــ خيبه هذا وانتي اعقلهم !!والله انكم محرومات عاطفيا !!!
رجع راشد في هاللحظة وهو يشوف المها مرتزة جدام ..
ــ هلا هلا .. شالتغييرات العسكرية !خذي ..وارتزعي ورى .

المها ــ اجباري مب اختياري...

راشد ــ اهااا .
ابتسم ورفع عيونه للملنظرة كانت مرتزة في النص وعيونها باينه كان نقابها مرتب عليها ..ابتسم.. وفجأة نز ..
كانت المها شغلت الراديوا على اعلى شي وكانت اغنية فايز السعيد ((جيتك على الموعد )) ..
ــ اف بدى الزعاج ..
طالعت له المها بدلع ــ بذمتك مب احلى دلع ..!
راشد ـ مااحلف بغير ربي ..وبيني وبينج ..دلع بعض الناس اخف على قلبي دلعج من العيار الثقيل !
المها بصدمه ــ افااا ...
راشد ــ زعلتي؟
المها سوت عمرها زعلانه ..
راشد ـ احسن كثري منها .. عشان يخف الصداع علي شوي ..صوتج يسبب لي صداع !!
المها ـ ديوم .. ديمه ..ديـــــــــــــــمه وصمخ !!
رصت ديمه على ضروسها بعصبيه ونطقت ـ وعله كاني ورى !!سامعتج ..
المها ـ شنو كنتي تقولين لي من قبل شوي عن راشد !!
ديمه ـ ماكنت اقول شي !.
المها ـ بلى ..ذكرتي كلمات ثقل دم وغلاسه ونكد ...وشنو ..
طالعت لها ديمه وبققت عيونها وفهمت لعبة المها ..وقالت ببرود
ـ راشد ريال كريم ومحشوم من كل اللي ذكرتيه ..لاتقوليني شي ماقلته .
المها ـ امبلى ..قلتي ..شي..
ديمه ببرودـ ماجبت طاري راشد ..بس قلت عنج انج مطفوقه شوي ..لزومج ريموت كنترول ..
ضحك راشد وطالع للمها اللي التفت لديمه تتوعدها
ــ وانقلب السحر عالساحر !!
قالت المها بغيض ـ قالوها بالامثال ... لاحبتك عيني ...ماضامك الدهر ..
طالعت لها ~~ سما الامارات ~~~~ سما الامارات ~~~~ سما الامارات ~~ نظره ناريوة ابتسمت المها وهي تطالع راشد اللي فجأة تجمدت ملامحه ..وكنه سرح بعالم خاص فيه .. طالعت لديمه مستغره لكن ديمه كانت منزله راسها .. نوف تطالع من الدريشه ..وخديحه ممغمضه عيونها ..
استغربت المها شفيها الامه قلبوا الجو نكد ..تمت تقلب في قنوات الراديو ..دقايق ووصلوا بيت العنود ..
نزلت نوف اول وحده والباقي تموا ينزلون الاغراض ..راحت فوق على طول .. طقت الباب .. ودخلت كانت العنود للحين جالسه في فراشها بتكاسل .. ..

ــ العنود .. اليوم عرسج والساعه قربت ال2 ..وللحين نايمه !!
ــ هلا .. هلا نوف .. ابي انام .. وبس مابي عرس مابي اعيش ابي انام وبس!!
سحبت نوف الغطا عنها ــ في ليله حنا تحت ..شلون تنامين وبنات خوالج هنا وجدتج وقريبتها ؟؟.
رفعت العنود راسها ـ ليله حنا ؟؟. المفروض تكون امس مب اليوم ..
نوف ــ ايه ..وماقدرنا نسويها امس بنسويها اليوم ..قومي لحنايات وصلوا ..والدي جي وكل شي ..قومي ..كم مره بتعرسين ؟هي مره وحده بس ..قومي تحني ..
قامت نوف لكبت وطلعت الدراعه الخضرا الكشخه حيل ومذهبه .. وطلعت صندوق ذهب العنود .. وساعدتها وحطت لها العود والمشموم في ضفيرتين في شعرها ضحكت العنود على شكلها وفتحتهم
ــ ماعاد احد يسوي ضفاير....
ــ خل ننزل تأخرنا على الشله ..
ــ يلا ..


كان شكل العنود روعه .. طلعت نوف كاميرتها وصورت لها كم صورة ..
اتصلت نوف بالمها ..وقالت لها ان العنود بتنزل ..
نزلت العنود ببطء على موسيقى ليلة الحنا...اغنية. لسمر واسامه العطار.وهي متفاجأه من الجو اللي تحت ..كاتنوا جمعه والحنايات واقفين مبتسمين والمشموم موزع على الارض وريحه البخور والعود قويه ..وعلى جنب بوفيه صغير ..وبنات خوالها موجودات وجدتها اللي تطالها والدموع في عيونها ..جنبها وحده ماعرفتها بس جميله ..

(( ياليله الحنــه ..ويا احـــلى الليالي.. لما التقى ,,عالــحب غالي بــغالي ,.
عز البــدر مع الــ غ ــــلا ودادي ..في ليــله فيها الكوآاكــب تنــادي~ ..
ياليـــــلة الحنـــة ..يا احلــى~ الليالي ..لما التقى عـالحــب .غال بغالي...
من سندس طيبه ترى فوق ثوب
لبس خضر ياروعه الحسن بالي ..
تستاهلنيه والله تستاهلينه ..
يانسمة ترقى سمانا هلال ....
ياليله الحنا ويا احلى الليالي ..
لما التقى عالحب غالي بــغالي ..
حني كفوف غيري حني كفوفي ..
خلي الفرح وداد الروح عالي ..
انت الوداد ياوداد المحبه ..
مبروك لك يا عروس بعرس غالي ...
ياليله الحنا ويا احلى الليالي ..
لما التقى عالحب غالي بغالي....
ياليله فيها الذهب يبتسم لك ..
وانت الغلا يا عروس الدلال ..
عروسة يشهد لها كل غالي ..
يامنية بدر الرفيع المعالي...
ياليله الحنا ويا احلى الليالي ..
لما التقى عالحب غالي بغالي...))


جلست العنود بعد ماسلم الكل عليها ابتسمت وهي تشوف اللون الاخض ر على الكل بكل درجاته .. ووجوهم صافيه مافيها الا الكحل وقبل لاتعلق سبقتها المها ــ ورانا عرس يعني طن مكياج . .فقررنا نحط كحل بس ..
ابتسمت العنود مستحيه لاول مره من اسابيع تحس بتفاؤل غريب ..
قربت منها جدتها وبيدها طاسه فيها ماي ورد وزعفران ..ضحكت العنود
ــ يدتي وراي عرس !!
ضحكت جدتها ــ لاتخافين .... مدي يدينج وريولج ..
استسلمت العنود ومسحت جدتها على يدينها بالزعفران اللي كانت ريحته قويه ولونه قويه مع ماي الورد ...ووبعدين مررت الططاسه عالبنات اللي مسحوا بيدينهم .. وبعدين سلمت يدها للحنايات ..حنايه على يدها اليمين وحنايه على يدها اليار وحنايه لرجولها .. وجلست جنبها جدتها ومدت يدها وقالت ــ حطو لي حنه العياييز مابي هالنقش ..سوي لي قصة ..
قامت الجده تغني
ليله الحنـــا على العذرا سعوود ....نورها مثل البدر والعين سود ..
ليله الحناا على العذرا بهنا ..نالت العز والسعاده والهنا ...
..
حناج عيين يا عنيدي حناج عيين ...لي زفوج على احمد بالج تستحين ..
حناج ورق يا عنيدي حناج ورق ...لي زفوج على احمد زخي من العرق ...

وتموا البنات يغنون معاها المقطع الاخير وهم مستانسين ...وبعدين حطوا الدي جي وهم يسولفون ويشربون ويتحنون .وقبل لايحسون صارت الساعه 4 ..كانت الوحيده اللي خلصت بدري هي العنود اللي جف حناها ..وعصروا البنات عليه ليمون وحطوا له زيت زيتون .. كانت الريحه قويه والسوالف خذتهم .. سولفت الجده عن ليله حناها وعن الجلوه ..وايام زمان ..فاطمه كانت مستمعه بس ماتعرف لهالسوالف ولا قد مره سمعت عنها .. نوف مسوت ليله الحنا وماتذكر السبب ..وغيرت الموضوع عن لحد يتكدر ..خديجه مستانسه على الباكستانية اللي تحط لها الحنا كان شغلها فن ورسمها فن عكس ديمه اللي عصبت على الهنديه اللي كانت ترسم لها هندي
ــ الله يغربلج ماما حطي شي ورد ورق ..كله دواير لاتعقديني عاد !
ــ جين ماما ..
المها كانت مستانسه لان الهنديه اللي عندها رهيبه تحط وتسولف معاها عن الافلام الهنديه
المها ـ جيه والله هيرتيك احلى من سلمان ..
ـ لا سلمان وااجد هلو .. فددددديت قلبه
ضحكت المها ـ وتتفدينه بعد يا ميري....لا والله خذي كلامي هيرتيك احلى . بس انتي مهبت هيه سمان مايشوف غير سلمان .. .. ديمه ليش معصبه ؟
ديمه ــ هذي كله تحط لي نقش هندي عادي فستاني موديل روماني .. ونقش حنه هندي ليش عاد ..بس شكلها ماتفهم ..لا عربي ولا انجلش..
طالعت المها لميري اللي قالت ــ صحيح ماما هذي جديد ..
وبعدين كلمتها بالهندي فهزت الهنديه راسها وغيرت رسماتها لشي بسيط يناسب ومرتب وفنانه ..
العنود ـ مادري ياعرب شلون بشكركم ..
كانت ساره جالسه قرب العنود طالعت ساعتها وقالت ــ انا لازم اروح اشوف الكوشه والتجهيزات .. بما انج وكلتيني في هالسالفه ..
كانت ساره متحنية من قبل رايحه هي وامها للصالون ووتحنوا .. فجلست معاهم تساعدهم تحط في حلج لعنود من هاللقيمات والكيك .. وهي والمها كانت بينهم مواضيع مشتركه عن الجامعه ..فحبت القعده ..
سلمت عليهم وشكروها .. وتموا يطالعون العنود اللي كانت تطالع حناها .. الباهت .. وهي حاطته عالدفايه علشان شوي يدفى ويغمج ..
نوف ـ مب مهم يغمج اليوم .. اليوم العرس .. المهم يغمج بكره المسائية .. لان لبسج هندي بحت!!..
المها ـ صج بتلبسين هندي ؟ .
العنود ــ هيه ..بلبس هندي .. وصيت على بدل من محل في الهند ..كلفتني ثروة ..بس روعه وتستاهل ..
المها ـ وش لونها ؟؟ .
العنود ــ تركوازي ..... حقت الصباحية .. واحمر حق المسائية ..
خديجه ـ ويه الصباحيه بتكون ثقيله عليج ..كله شك وشغل ..
العنود ـ لا .. التركوازية مافيها شغل وايد حرير ..بتعجبكم لي شفتوها ناعمه وايد ..الحمرا هي اللي فيها الشغل كله ..بس من صج راهيه ..
الكل ـ تستاهلين ..
بعد ساعه الكل تفرق ورجعوا البيت وتوجهوا للصالون ماعدا جدتهم ونوف اللي تموا مع العنود .. تموا يوصونها تكرم زوجها .. وتكون له الاخت والصديقه قبل لاتكون له الزوجه ...توجهوا للفندق بعد ما شيكوا كل شي .. وراحت معاهم الجده ..
كان فستان العنود روعه ..والمكياج الي اختارته ناعم وروعه يبين معالمها ..وبدون دفاشه .. زينت نفسها بطقم الماس .. ومسكت الباقه اللي كانت عباره عن ورد جوري وردي مع كريستال شورافسكي حول الاطراف وبين الورد .. وسلاسل لولو طبيعي تدلى منها .. ..
طالعت لها نوف وقرت عليها المعوذات . .كانت العنود متماسكه وهي تشوف العنود وجدتها حولها ..رف قلبها تمنت لو عبير وامها موجودين .. لكنه مب مكتوب لها للاسف .. حطت مصحف في يدها .. مصحف صغير ..
ــ ماشاء الله عليج .. اللهم صلي على محمد ... ولا أميره بهالجمال .بيستخف احمد عليج ..
ــ متأكده مابخرعه !!
ضحكت نوف ـ هههه لا ماشاء الله عليج تجنين .. ..هو شكله ولد حلال ..حطيه في عيونج .. وافتحي له قلبج ..
طالعت نوف لجدتها اللي كاتمه دمعتها .. اتركتهم واسبقتهم للوبي تتصل بساره والمها علشان يجهزون دخله العروس ..
قربت جدتها منها . ووصتها وصايا الام لبنتها في هالليله .. مسكت يدها وقرت عليها ..
ــ زوجج هو ابوج واخوج وعمج وخالج .. هو سندج ..خلاص طلعتي من تحت شور ابوج .. اخلصي لزوجج وارفعي راسه .. واثبتي له انه لج ربوج صح ..
هزت العنود راسها ..واحضنت جدتها .. وهي تحس نفسها تودعهم .. لعالم جديد ... مجهول ..

انزلت من الجناح .. و تركت نوف ترتب لها اغراضها وترجعهم مع السايق للبيت..وقبل لاتدخل لقت عمها صالح واخوها سالم ناطرينها..سلموا عليها بسرعه ..
ــ سالم ــ صيري خوش حرمه ..انا بسافر باجر..بس بتصل فيج ..
صالح ــ ايه صيري خوش حرمه ..اخوج مطفوق حده !!... الله يوفقج ومبروك ياحياتي..من كان يصدق تتزوجين قبلي !!
ضحكت العنود ...وزينتها ضحكتها ..حب راسها سالم
ـ فديت هالضحكه ..
العنود ــ فديتكم والله ..
نادت المها ــ العنود ببدء الزفه ..
طالعت لخالها ولاخوها ..سلمت عليهم للمرة الثانية .. وابتسم سالم لما شاف يدينها الحنا البرتقالي الغامج ..
ــ حلو حناج ..
العنود ـــ حلت دنياك .. الفضل لك .. مارضيت اني مااتحنى ..
ــ قالت لج نوف ؟
العنود ـ ايه ... ماقصرت معاي..
ودعتهم .. ووقفت في وجهه المدفع .. تحس بحزن كبير ..المفروض العروس ماتلبس ابيض المفروض تلبس اسود ..حزن على فراق اهلها ..فراق غرفتها ..فراق سريرها ..مابتقدر تشوف اهلها الا باستئذان من زوجها ..تودع بيت ابوها ..بيت العز ..وتدخل بيت ماتعرف شنو نهايتها فيه ... اكيد اهل احمد بيعزونها ويرزونها وهم عيال اصل ..لكن . مب كل عروس مثلها محظوظة ..
ابتسمت لما اكتشفت ان الافكار خذتها وانها دخلت على مقطوعه موسيقيه مصحوبه بشعر ووصلت لنص القاعه تقريبا وهي غارقه بافكارها ..ابتسمت وهي تطالع حولها .. ماحست بخوف .. الخوف مب بهاللحظة .. الخوف لما يمسك احمد يدها ...ويكتشف انه تزوج انسانه معقده !!,,
حاولت انها تكتم ضحكتها ماقدرت .. ضحكت على نفسها
وقالت في نفسها (( الحين الناس بتقول هالبنت ماصدقت تعرس مستانسه وتضحك وشوي وترقص!!!))
كتمت ضحكة هيووج في داخلها .. كافي دهشه الناس من ضحكها وهستيريتها ..لو يدرون شقد هي خايفه ؟؟...ما ارفعوا حواجبهم دهشه ..خذت نفس وجمدت ملامحها .. واتجهت وهي رافعه راسها للمنصه ..وهي تشوف بنات خوالها يطالعون لها باعجاب ..ونص القاعه ناس ماتعرفهم ..ناس وايد .. 
(( صج لي قالوا . المعاريس اثنين ..والمجانين الفين !!!)) ..
ارفعت حاجبها تعجب .. تقدمت وهي تحس انها تطفو ..اللي تصورها تسبقها في كل لحظة ..لين اوصلت لين مكانها ..اجلست واستسلمت كليا للمصورة ..وماتحس انها بين الناس ..


كانت المها مسويه حشره مع ربعها واخواتها وديمه .. يبون يحسسون العنود انهم حولها انهم فرحانين فيها .. من رقص وتصوير وكلام لكن العنود ماكان حاسه في احد ..
رن تلفون المها مسج ..فتحت التلفون
من :************
افكـر فيج .. وتخونني الافكار .. ياجنية سكنت خاطري شهور... عشقتج ..يمكن يمكن هويتج باصرار .. دخيلج لاتبيع قلبي المغدور ..

افكـر فيج ..افكر في ظبي سكني ..اعشقه ..وافداه .. وعمري كله بطرف رمشه ...مرهوون ..

عصبت المها .. من جاسم .. هذا من وين جاب رقمها ..نفخت بقوة ..قربت منها نورة وهي مبتسمه
ــ اوه كل الحريم مستخفين عليج .. بس انتي كانج شايله الدنيا على راسج ..
المها ـ هذا من وين جاب رقمي؟؟؟...
طالعت نورة للمسج ــ اووووف .. هذا بايعها !!..
المها ـ بقول لعمي واخليه يبيعها عدل ..
نورة ــ لا الله يخليج .. طنشيه مصيرة بيتعب ..
المها ـ لا لازم افضحه كل يوم والثاني مطرش لي مسج ..خل عمي يعرف منو يرافج ..
همست نورة ـ فديتج مهوي هدي اعصابج ووطي صوتج .. ولاتقولين ..استري الريال واستري نفسج لو دروا بسواتج بسيلين يذبحونج ..تكتري عنه .. ولاتردين ..
طالعت لها المها بشك ــ ان عادها .. مابسكت .. بفضحه ..مب انا اللي ترضى بهالافعال ..
نورة ــ هههه ,,, اكيد نعرفج بنت من .. انزين اشوي ارحميه بعدين ترا بينكم ضلوع وكلاوي ..
ــ نورروه !!!.. انجبي عاد ... بتمسكينها علي يعني ؟؟.
نورة ـ لا .. احم ..انزين روقي وامسحي المسج .. الساعه صارت 1 وشي متى بيدخل المعرس؟..
المها ـ اتوقع باي لحظة تعالي نلبس عباياتنا ...


على الناحية الثانية كان جسم وصالح واقفين في القاعه .. راح راشد والشباب وطلع المعرس للقاعه .. وكان صالح بيروح ..لكن جاسم ناداه ..
ــ صالح .. خاويني بسيارتي ..
استغرب صالح .. ركب السيارة معاه وخل سيارته جدام قاعات الدفنه فالشيراتون ..
صالح ــ شفيك ؟؟ .
جاسم ـ لي وصلنا .. بقولك كل شيء ..
انزلوا عند الكورنيش الساعه 1 فالليل الكورنيش فاضي وفي نسيم هوى خفيف ..
مششوا لين عند البحر ووقفوا .. لف جاسم لصالح ــ ياخوك .,انت رفيجي وخوي اللي ماجابته امي ..
صالح ــ خوفتني يا جاسم شفيج ؟؟..
جاسم ـ انت رفيج عمري ..وانا ما ابي اغشك ..ولا ابي اطعنك ..فبقولها لك ..بس اول دخلت عليك ..عطني الامان ..
طالع له صالح منصدم ـ شنو ؟..
جاسم ـ عطني الامان ..
صالح ـ شسوالف البدو هذي شوراك ؟؟ ..
جاسم ـ عطني الامان ..
صالح ــ قول وانت امن ..
جاسم ـ انا عاشق ..
طالع له صالح مستغرب ..كان بيضحك بس في شي مسكه عن الضحك ..كان بيتطنز بس مسك لسانه ..لين نطق جاسم
ــ بنت اخوك !...

مسك يدهــا بحنان .. شد على يدها .. كانت ترتجف .. اهله طايرين فيهم .. ويصورون ويرقصون .. والعنود عيونها في الأرض كاتمة دمعتها ,, حس فيها .. حس بخوفها .. بيدها البارده تحت اصابعه ..
ــ يمه خل نطلع ..
طالعت له امه مبتسمه ــ انزين يمه ..
ساعدتها ساره وجدتها علشان توقف ..مسك يدها وخذها لليموزين اللي تنطرهم برا ..

_______________

طالع صالح لرفيج عمره وبدون وعيي مسكه من رقبته بقوه ودفعه بقوة على السياره وتم ماسكه
ــ انت اعطيتني الامان !!...
شد على رقبته بقوة بعدين ..ارتخت يده .. .. بس دفعه بقوة على السيارة وابتعد عنه ..
ــ صالح .. اسمعني ..
ــ شسمع .؟؟ . انت صاحي ولا شارب فيك شيء اكيد !!..
قرب منه جاسم ــ انت لو ماتهمني ماقلت لك .
صالح ـ وانت مستانس بعمرك !!.. انت تعرف انه مستحيل مستحيل قبيلتنا تعطي لقبيلتكم بعد كل هالمشاكل اللي بيننا ..
جاسم ـ أدري.. مايحتاج تذكرني ..
صالح ـ وبعدين شلون تعشقها وانت ماشفتها الا مره وحده !!.. شلون تتجرأ تتكلم باللون جدامي وعن محارمي!!!.. انت صديق ولا جلب ؟؟. ,
جاسم ــ انا ماعشقتها من نظره .. انا عشقتها من موقف .. انا ..
طالع له صالح ـ موقف ؟ اي موقف ؟؟ بس يوم اللي دعمتها وبعدها ما ..
جاسم ــ من قبل !!.. انا ..
اجحظت عيون صالح وقرب من جاسم بغضب ــ نعم ؟؟.
جاسم ـ صار بيني وبينها موقف من قبل !!!..
مسكه صالح من رقبتها بقوة هالمره ــ انت شتقول ؟؟ .. . متى ؟.
جاسم ـ في سيلين !!...
ارتخت يدين صالح من الصدمه .. ..قام جاسم يشرح
ــ انت قلت بنطلع الثلاثاء ..وتطنزت على جهلي بسيلين ومنطقتها .. فرحت يوم الاثنين لسيلين وتميت ادور في المكان علشان احفظه .. و..
طالع له صالح بنظره قله صبر فكمل
ــ وتفاجئت بشيله تفلعني .. استغربت .. ولما طالعت حوالي لقيت فرس .. اخترعت .. ولما دققت النظر عرفت ان في حد واقف ورى الفرس..
او بالاحرى وحده .. طلبت مني ارجع لها الشيله بس ..
صالح ــ بس شنو؟.
جاسم ـ الشيطان ساومني ..
انتفض صالح من الصدمه قرب منه معصب ــ لايكون ..
جاسم ـ لا ماصار شي .. بس قلت اسألها شتعطيني مقابل الشيله ..
تفاجأ جاسم بلكمه قويه على وجهه .. هزته بقوة وكان بيطيح على الأرض لولا انه تمسك بالسياره ..
عرف انه طاح من عين رفيجه .. لف عنه صالح .. وعطاه ظهره وقال
ــ ان اعرف المها متربيه ماتسوي سواة بنات الشوارع .. بس لازم اسألك شسوت ..
جاسم ــ لايروح ظنك بعيد .. هي تلثمت بشعرها وقربت مني ..وسحبت شماغي عن راسي وراحت ..تركتني مذهول .. عافت الشيله اللي ساومتها عليها وذلتني بشماغي اللي ..
طالع له صالح نظره بارده ...
جاسم ـ ماكنت ادري انها بنت اخوك !.
صرخ صالح ــ ولو كانت وحده من الشارع مب بنت اخوي اللي سويته غلط .. غلط غلـــــــــــــــــــــــــــط تفهم !! تساوم بنت ضعيفه على شرفها ؟؟ .. على حجابها ؟؟؟.. افا والله ماعرفت اختار لي رفيج .. مات لي اخو اليوم .. مااات..
جاسم ـ صالح والله اني تندمت وصليت واستغفرت ربي .. والله .. وحتى لما دريت ان هلك كانوا في سيلين ماقدرت اواجهك .. والله .. غبت ايام عنك ..ولما شفت المها ..
قاطعه صالح ـ لاتنطق اسمها !!
ــ لما شفتها .. وطاحت ..واضطريت انقلها .. ماقدرت .. صالح انا ..
صالح ـ انسان حقير ..جلب.. ..
جاسم ــ ............. مالومك .. صالح .. ابي اتزوجها ..
صالح ـ مابيوافقون عليك .. انا مابوافق عليك .. واهم شي .. هي مابتوافق على امثالك !!.
انهار جاسم على الأرض .. كان الأمر له تعذيب .. كان ما يقدر ينام ..يفكر فيها بقوة .. حس انه مريض .. . ومابيرتاح الا لما يصارح صالح اللي اكيد خسره ..
شاف صالح رفيج عمره بهالحاله والضياع اللي على ملامحه .. قرب منه ووقفه على حيله ..
ــ وصلني لسيارتي ..
جاسم بصوت مهزوز ـ مابقدر اسوق ..
طالع له صالح منصدم ــ انت رجال .. لاتخلي العواطف تلعب فيك ..
جاسم ــ صالح ....ماقدر .. خذ السياره وروح ..
عطى المفتاح لصالح ومشى متثاقل على الكورنيش .. جلس عن اقرب كرسي وتم جالس .. طالع له صالح .. اقترب منه .. حط المفتاح بجيبه وقال
ـ بمشي لين الصاله .. مب من بعدها ..
تركه وراح .. وتم يمشي لين الفندق والدنيا ضايقه فيه ..
**************





في فندق الانتركونتينتال في الجناح الفخم .. جلست على الكنبه وهي ترتجف .. .
دخل احمد وهم مبتسم لها .. جلس جبنها ومد يده .. مدت يدا بتردد ..
ــ تدرين .. هذا اسعد يوم في حياتي..
طالعت له العنود وحاولت تبتسم .. علشان تخفي افكارها وخوفها ..
ــ مبروك..
كانت الكلمه أقرب للهمس .. ابتسم وحب راسها
ـ مبروك ياغناتي .. قومي نتعشى ..
مسك يدها وجلسوا على الطاوله .. كلمها كلام غزل وحب واشواق .. وهو يحط لها جزء من السلطة اليونانية والدجاج المشوي ..
ــ العنود .. بغيت اسألج .. وين تبين شهر العسل ..
انحرجت العنود ــ مادري كيفك ..
احمد ـ كان ودي اخذج باريس .. بس مابناخذ راحتنا فيها .. كل العرب مطيحين في باريس هالصيف والاماكن الحلوة فيها زحمه مب طبيعيه من الخليجين .. شرايج في اليونان ؟؟. لاتقولين لي تركيا ومهند ونور وهالخرابيط !!..
ضحكت العنود ــ لا .. مابي تركيا .. ابي مكان هادي . .اي مكان تختاره بشرط .. يكون الجو بارد . لأن اتعسني الحر ولا تقول لبنان !!.
ــ اليونان .. خيار ممتاز ..وو.. انا اوردي جهزت لنا كل شي هناك
العنود ــ اذا جهزت كل شيء ليش تسألني ؟ .
ـ ابي اشوف رايج .. يمكن تبين باريس لاني جهزت لها بعد يمكن بنمرها اخر يومين ..
العنود ـ انا شبعانه من باريس .. كنت اروح لها وايد في السنوات اللي طافت .. ابي مكان جديد ..
احمد ــ شكنتي تحبين اكثر شي في باري؟؟
العنود ـ شوارعها فالليل . .كان منظر خيالي .. واحب الصبح اترق في الكافيهات اللي على الرصيف .. اوه ايام ..
احمد ـ رومانسية العنود ..
ــ تقريبا , ,كنت احب تقدر تقول اني احب استمتع بابسط الاشياء .. كانت امي تروح السوق كل يوم .. وتتركني في الكافيه ..
ــ الا عالطاري .. ماشفت امج من خطبتج ..
ــ ولا أنا شفتها !!..
طالع لها احمد منصدم . فانزلت دموعها على خدها حاره .. قام لها وحضنها وانهارت تبجي في حضنه
ـ يعني ما حضرت العرس؟ .
ــ ماحضرته .. ولا شفتها وولا سمعت منها كلمة مبروك .. قسى قلبها على من طلقها ابوي .. ماخبرتها قاسيه !!.
أحمد ــ عند الكرامه .. ينسى الانسان اهم الاشياء .. واحيانا ..عند اتفه الاشياء ينسى الانسان كرامته ..اتوقع عمي.. ابوج ..جرها لدرجه انها بتعدت عن كل شيء يخصه ..ولا اكيد هي تحبج .. وتهتم بأمرج .. ا
طالعت له العنود بأمل ..تمنت ان كلامه يكون صحيح . بس اهمال امها لها ماجا وليد اللحظة .. من سنوات وأمها ماتسأل عنها ..ولا عن سالم ولا عن عبير وعامر .. .
احمد ـ يلا كملي عشا .. بكره الصبح بنسافر .. ونبدأ شهر عسلنا ..
______
دحل صالح البيت معصب ..تم واقف في الحديقه ينفخ بقوة ..
ـ عسى ماشر اخوي ؟.
التفت لمصدر لصوت .. كانت فاطمه واقفه في زاوية الحديقة ولابسه نقابها وعباتها كان واضح انها توها جات من الصاله .....
ــ لا ما شر .. بس ضايق الصدر ..
ــ سلامتك.. كلنا متضايقين على العنود .. كسرت خاطري اليوم..
لف صالح وجلس على الكرسي ــ نصيبها والله يوفقها ..
حست فاطمه كان صالح مب في مزاج كلام .. لكنها ماقدرت تقول له السبب في وقفتها هنا .. سكتت شوي ..
مرت لحظات اعتقد صالح فيها ان فاطمه راحت لكنه تفاجأ لما لقاها واقفه ..
ــ خير اختي؟..في شي؟.
فاطمه باحراج ــ رجعت البيت .. واكتشف ان محد هنا .. الخدم فالملحق والبيت العود مصكر . وام عبدالرحيم راحت بيت عبدالرحيم ..
ابتسم صالح ـ تخافين تمين بروحج ؟ .
فاطمه ـ لا انا متعوده اتم بروحـي .. بس البيت مقفل !.
طلع صالح مفاتيحه .. كان عنده سيبر لباب البيت ..
ــ اقدر افتح لج الباب بس ..
فاطمه ـ عندي مفتاج غرفتي .. ممكن تسلفني المفتاح ؟..
ــ ليش ما رحت مع امي ؟.
ــ هي تمون ان تبات في بيت ولدها .. لكن انا ماامون ..
ـ شالسالفه انتي من الاهل !.
فاطمه ــ اي صحيح .. بس انا استحي ..
طلع المفتاح من الميداليه وأعطاه لها .
ـ خليه عندج .. انا مااحتاجه غرفتي بره جنب مجلس ابوي ..
ـ تسلم اخوي ..عن اذنك..
دخلت فاطمه داخل وهي مانعه نفسها غصب انها تلتف له .. صج اصغر منها بس تحسه كبير بعقله وكبير بتصرفاته ..
رجع صالح لا فكـاره .رجع لمصيبته في جاسم . .وقرر انه يروح لبيت يوسف ..
ركب سيارته ووصل لهناك كان الباب مفتوح وراشد واقف في الحديقه ..
ــ زيارات تالي الليل ..؟ .
صالح ـ ايه قلت اطل عليكم . وين البنات ؟.
راشد ـ فالبيت .. دخل تلاقينهم فالصاله .. يسولفون في العرس.
تسحب صالح بهوء وسمع اصواتهم
ــ والله من الخوف المسكينه .. بس ضحكها يجنن اهم شي ان المصورة صورت هاللقطه ..
خديجه ــ بس كانت روعه .. الله يوفقها .. ويوفقج امين بريال يحبج..
صرخت المها ـ فال الله ولا فالج .. هذا اللي ناقص ..لا يمه ..انا عنس وعلى الدنيا السلام ..قال حب قال .. ويييييع .
دخل صالح ــ شفيج عالحب ؟؟.
المها ـ هلا بالزول والله ..
صالح ـ اي ضيعي السالفه ..
سلم عليها .وهو متردد يواجهها ولا لا ؟؟. لكنه قرر انه مايواجهها رغم ان اللي سوته غلط .. بس مابيواجهها الا لي اعترفت له ..
المها ـ عمي ليش تطالع لي باجراام؟؟
ضحك .. ــ لا سلامتج .. انا ماتعشيت اليوم شنو في ثلاجتكم ؟ .
لحقته خديجه للمطبخ ــ صالح شفيك؟ .
ــ ولا شي ..
ــ مو علي,, تقص عالدنيا كلها ولا تقص علي .. شفيك ؟ .
صالح ـ مخدوع ومطعون من صاحب . ..
.احسنت الظن فيه وعيا قلبي ييزعل عليه .
خديجه ــ افــــــــــــــــــــا .. عمي يحب !!!..
ضحك صالح بقوة .. ــ صج حريم !!..
خديجه ــ شفيك ؟؟.
صالح ــ صديق لي .. لا اكثر ولا اقل ..
خديجه ـ مب من كثرهم ربعك قصدي صدقانك اقربهم جاسم..
لمعت عيون صالح ..
ــ يعني شايل من جاسم ؟؟ شفيه شسوى ؟؟ .
صالح ـ انتي كله تقريني ؟؟.. قومي انجلعي الصاله سسالفه ماقدر اقولها ولاتجيبن طاري جدام اخواج ..
فتج الثلاجه وطلع توست وجبن وعصير برتقال وراح الصاله لاحق خديجه اللي ابتسمت ..
المها ــ زين ياعمي جبت العده كلها .. انا يووووووووعانه . .
صالح ـ بدل ماتقومين انتي ووجهج وتخدميني ؟؟ .
المها ـ فديتك كله توست وجبن .. لو سويت بيض او شكشوكه شبتسوي ؟ ..
صالح ــ عقابا لج ..قومي سوي لي طبق بيض محترم ..
المها بايتسامه ــ على هالخشم واللـــه .
قامت المها للمطبخ ورجعت بعد عشر دقايق مع طبق بيض شكله رهيب . .
المها ــ ترى محشو بصلصه طماطم حاره .و بمرتديلا وجبن شيدر ..
اكل صالح بلذه ــ تسلم يدينج ماخبرتج طباخه !!.
المها ــ ولا انا توقعت يطلع مني هالفناتق .. خفقت البيض مع الملح والفلفل الاسود وعلى جنب قطعت طماطم قطع صغيرة وقليتها مع بصل وفلفل اخضر بارد وفلفل حار .. قطعت المارتديلا وضفتها عليها .. بعدين في تاوة ثانية حطيت البيض طبقه وخليته شوي وبعدين قلبت الطبقه كامله ..وعلى نص الدائره حطيت الصلصله وحطيت جبن فووقها وقلبت وصكرت الطبقه اللي على طول لصقت في الجبن .. شرايك .؟ ترا اختراع اللحظة ..
صالح ــ تسلم يدينج بس ترى كله بيض وطماط مسويه فيه فناتق الاخت وكاشخه علينا مسويه فيها الشيف اسامه ! !!!..
عصبت المها وانهارت خديجه بالضحك ..
قام صالح يرقع ـ بس هذا طبقي المفضل اذا ابيه بناديج تسوينه .. يلا قربوا اكلي معاي ..
المها ـ انسدت نفسي من الريحه باكل تووست وجبن ..

. طالع لها صالح نظره مافهمتها .. وبعدين كمل اكله . .استغربت المها حست للحظة ان صالح يعرف كل شي وخافت!!... حسته يعرف كل شي نظرته مب طبيعيه ابدا !!...



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الفصـل التاسـع






عبدالرحيم ــ يام منصور ..بغيتج تخطبين لي ..
انصدمت ام منصور وتمت تطالع زوجها بدهشه ــ هااااه؟؟.
عبدالرحيم ــ ايه ..بعدل بينكم بما يرضي الله ..
ام منصور دمعت عيونها ــ بعد هالعشرة يابوعيالي؟؟. ليش؟
عبدالرحيم ـ الشرع حلل اربع مافيها شيء .. وانتي عالعين والراس ..مابظلمج ..
تمت ام منصور ترتجف .. وسألت ــ في وحده في خاطرك ؟؟
عبدالرحيم ــ ايه .. بنت خال امي .. نسيت اسمها ..
ام منصور ـ فاطمة ؟
عبدالرحيم ـ ايه هي ....
ام منصور ـ لكنها صغيرة عليك !!.
عبدالرحيم ــ انا رجال والرجال مايعيبه الا جيبه .. وبعدين تبيني اخذ عيوز ؟ .
انصدمت ام منصور .. فاطمة جميلة ..بتسلب قلب زوجها وبينساها وينسى طوايفها .. قالت بعصبية ــ اختار غيرها ..
عصب عبدالرحيم ــ ليش؟
ــ البنت ماعرفها ولا عرف طبايعها !!.. ولا ابيها تدخل بيتي ..
عبدالرحيم ــ بحطها لها فيلا بروحها ..
انصدمت ام منصور اكثر لولده مارضى يشتري بيت علشان مايفترقون عياله ..لهالغريبة اللي مالها فالقصر الا امس العصر بياخذ لها فيلا !!
هزت راسها منصدمه ــ لا ... مابخطبها لك اختار اي وحده فالدنيا الا هالبنت !!.
عبدالرحيم ــ وانا ماابي الا هالبنت ولا داش مزاجي غيرها وبخطبها هالجمعه !!!..

انهارت ام منصور بالبجي .. وطلع عبدالرحيم من الغرفه بدون مايشوف اللي كانت تتسمع برا ,,

صكت الدنيا في وجه ديمه ..ماعرفت شتسوي تخيلت فجأة زوجة الأب وشرور زوجة الأب .. تخيلت ابوها يختفي من حياتهم ويصير عندها اخوان من ابوها ينغصون على امها حياتها .. تخيلت مشاكل وطلاق ودموع .. انترست عيونها دموع .. زوجة اب ؟ صج ان فاطمة هادية وبنت ناس بس الضرة مرة .. ماحست بنفسها الا و اتصلت فالمها على طول وخبرتها السالفة ,,
ــ مهوي شسوي ؟؟
المها بصدمة ـ كأنا ناقصين بلاوي ؟؟.. بيخطبها الجمعة ؟؟ .
ديمه ــ ايه ..
ــ جدامنا اسبوع .. بفكر وأرد لج خبر ..
ديمه ــ الله يخليج امي منهارة بجي .. وانا ماقدر افكر ..احس بدت الدنيا تقلب علينا .اولها منصور واخرها ابوي ليش؟؟.
المها ــ ديوم شالكلام .. استعيذي من الشيطان وفكري في حل .. وماكون مهوي الا مطلعتكم من هالازمة ..
ديمه ـ شبتسوين تذبحين فاطمة لان ابوي مايبي غيرها !!
المها ــ البنت مالها دخل .. لاتحاتين بفكر وارد لج خبر ..

تمت المها في الصالة تفكر .. شلون تحل هالأزمة ؟. تمت تطالع السقف *****ة وهي تنافخ .. تقنع فاطمة انها ترفض؟؟ بس .. فاطمة وحيده وماجاتها فرص زواج ..والزواج بعمها عبدالرحيم يمكن يكون نصيبها .. مالها اي حق تقنعها انها ماتتزوج .. يمكن مايتقدم لها حد وتم في ذمتها ؟؟ يتقدم لها احد ؟؟..
فكرت المها بهالفكرة .. دام عمها بيخطب الجمعه .. لازم حد يخطب فاطمة قبله علشان مايخطبها ..واحد مواصفاته مثالية بيرفكت علشان ماترفضه !!,, من هالحد ؟ راشد ؟؟ . . بس راشد يحب ديمه .. ماتقدر تغصبه ..
سمعت صوت الباب والتفت
ــ صباح الخير مهوي ..
كان عمها صالح جدامها طالع من غرفة راشد وين كان نايم .. فجأة المعت فكرة براسها ..
ــ هلا والله ,,, صباح الأنوار ,,
ــ شالترحيب ... شوراج ..
ضحكت المها ــ دايما فاهمني .. الله يسلمك .. امس فالعرس شفت لك شوفه .. والله تطير النوم من عيوووونك ..
ابتسم صالح ــ اشم ريــــــــــحه ,,, زواج ..
المها ــ عليك نووووور ..
صالح ــ انزين .. ومن هالبنت ؟؟ .
المها ــ قريبه لاتروح بعيد ..
استغرب صالح تم يفكر مالقى حد من معارفه عنده بنت سن زواج ــ استسلم ماعندي فكرة ..
المها ــ عمــــــــــــي والله قريبه ..
فكر صالح شوي ــ من ؟؟ .
المها ــ فاطمة بنت خال جدتي ..
استغرب صالح ــ شفتها امس .. عادي شالجديد ..
المها ــ شنو شالجديد .. وين شفتها ؟
حك صالح شعره بملل ــ في الحديقة .. بعدين البنت اكبر مني ..
المها ـ سو وووااات يعني .؟؟. الرسول عليه السلام تزوج خديجة رضي الله عنها وهي اكبر عنه ..
ابتسم صالح ــ حلوة سووو وواات ..ماقلنا شي .. انزين ,, اقنعيني بالحسنى ..
المها ــ مب انا اخاف تطير منك .. البنت لقطه ..
صالح ــ انزين افكر ..
المها ـ مافي مجال تفكير ..وبعدين تكسب فيها اجر البنت دينه وتعرف الله يتيمه مالها الا هالبنت عمة ,..وحيده ووضعها في بنت جدتي مب عدل ..وانا سمعت الحريم يطرونها واايد امس .. تراها جميلة وفريده من نوعها ..
صالح ــ مايهمني الجمال بس البنت ماصار لها وايد شتعرفون عنها اخلاقها طباعها !,..
المها ــ ياعمي عشاني كلم جدي الليله لاتنخطب ..عاد اذا انخطبت محد يوقف في طريقها .. لانها حرة نفسها وتبي الستر ..
صالح ــ افكر يالمها انا مب مستعجل عالزواج ..
انفخت المها بقوة ..وبعدين ابتسمت ..واركضت فوق وصالح منصدم منها
ـــ هيه يالخبله وين طايره تعلي سوي لي ريوق ..ابي هالخلطة اللي سويتيها ..البيض والطماط ...مهوووي
لكن المها ماردت عليه .. دخلت غرفة خديجه بدفاشه ونطت بسرير ها فزت خديجه ..
ــ ياصباح الخير شمصحيج من هالصبح ؟؟ في يوم الاجازة ؟ .
المها ــ خديجه ابيج تقنعين عمي صالح يخطب فاطمة الليلة !
طالعت لها خديجه مب مستوعبه ــ نعــم؟؟؟؟؟؟؟؟؟؟؟؟ فاطمة ؟؟من؟
المها ــ كم فاطمة في عايلتنا ؟ بنت خال جدتي ..
استغربت خديجه ــ لكن .. البنت مانعرفها .. ماعاشرناها ولانعرف طبايعها ..
عصبت المها ــ والله انكم نفس الافكار ..
وقامت عن سرير اختها وقالت ــ فاطمة بتنخطب هالاسبوع ..ولازم ما تصير هالخطبة ..البنت راح .....
اسكتت المها شوي مب من مصلحتها تكشف افكارها
ــ بتطير من يدنا وحاليا مافي بنت تناسب صالح اكثر منها ..
خديجة ــ بقول لصالح ..
ــ شنو تقولين له ..ابيج تقنعينه !!
انصدمت خديجه ــ وعله شفيج .؟ . هذا قرار زواج مب لعب !! يبي تفكير تخطيط ..يمكن صالح حاط حد في باله ؟.
المها ــ بذمتج شنو ناقص فاطمة ؟؟ .. جمال ؟ اخلاق؟؟ ثقافه ؟؟ ..
خديجه ـ مب ناقصها شي بس ماعرفناها .. للحين ..والا هي جميلة انيقة مثقفة .والاهم متدينه ..
المها ــ خلاص .. خير البر عاجله ..ارجوج كدوج..
طالعت لها خديجه بنص عين ــ شوراج يالمها ؟؟.
ابلعت المها ريقها بصعوبه ــ سعاده عمي وبس!!
خديجه ـــ قولي الصراحه ..فاطمة تحبه وطلبت منج تقنعينه ؟؟
انفجرت المها بالضحك وتمت تضحك على افكار اختها ــ
اقولج مابيها ترضى بالي يخطبونها تقولين تحب ..هي وين شافت عمي ؟؟ امانه ..خديجه ..
خديجه ــ وراج شي يابنت يوسف .وراج شي....بس ..مصيري بعرفه ..
المها ــ ماوراي شي..
وطالعت المها وراها باستعباط ..ابتسمت خديجه وقومتها عنها وقامت مشطت شعرها وشالت بقايا المكياج عن وجهها
ــ بنروح لبيت زوج العنود .. جهزي عمرج ..
ــ متى ؟
ــ العصاري .. مب حلوة نروح الصبح ..
ــ بس امانه اقنعي عمي يفتح الموضوع مع جدي .. اماانه !!...
خديجه ــ بتكلم معاه .. بس حنا مابننصفه ..البنت مانعرف عنها شي كله منعزله ولاتشوف احد ..
المها ــ وهذا سبب ثاني..هي منا ..والمفروض تبقى بيننا ...مردها قريبتنا ..
نزلت خديجه تحت كان صالح يقلب في القنوات ملان ..
ــ مافي ريوق ؟.
سلمت عليه خديجه ــ في يا بعد عمري... بس اول .. ها نخطبلك اليوم ؟
طالع لها صالح منصدم ــ وانتي بعد ؟ ياصباح خير!!
خديجه ــ ياعمي شفنا العرس امس حنينا لمناسبة مفرحه .. ومافي غيرك!!
صالح ــ اخوج راشد ..
خديجه ــ اخوي وراه 3 خوات يدلعهم ..بس عمي ماوراه حد .
صالح ــ ياربي ...يعني ناويات .؟؟ .ومن في بالج ؟
خديجه ــ فاطمة ..تراها بنت حلال ..دين وثقافه وجمال..شتبي اكثر؟
صالح ــ مابي شي ..بس خليني استخير الليلة ..وباجر..
استانست خديجه وارفعت راسها شافت المها تأشر لها بلا وبمعناه خليه اليوم ..انفخت بصبر وابتسمت لما التفت عليها عمها وقالت :
ــ ياعمي البنت الكل استخف عليها امس ..مافي مجال استخا ره اكيد بيكون في ناس يبون يخطبونها باجر ..
صالح ــ قلت بستخير وباجر الصبح اكلم ابوي..
انزلت المها ــ بدون استخاره الله حطها في طريجك ..يات من السعوديه عشااانك ..مكتوبه لك ..يلا كلم جدي..اخطبها واستخير بعدين ارتحت تزوجها ..وان مارتحت ..تزوجها هههههههههه مب كل الناس سعداء !!..
طالع لها صالح ببرود ــ اذلفي سوي لي خلطة بيض وطماط ..
المها ــ من عيوني ..بس عاملي وذ ريسبيكت ولاتحدني عالشر!!
ــ شبتسوين يعني؟
ــ ازيد الملح ..
ــ عادي اخليج تسوين طبق ثاني ..
ــ احط لك صرصور ..
ــ صار اكل الجامعه !!... لا بخليج تذوقينه قبل لا اكله ..
قامت المها مبتسمة ..وطالعت خديجه بنظرة توسل انها تقنع صالح ..فغمزت لها خديجه ــ صج عمي .. اخطبها الحين ..
صالح ــ بس انا مب مجهز عمري لابيت ولا مهر.وتوني مطلع سيارة ...
خديجه ــ تزوجها في بيت جدي .
صالح ــ مستحيل....انا ضد هالشي...
خديجه ــ اخطبها وخل الزواج عقب سنة لين تشتري لك بيت .. وتجهزة وهي بتنطر ..
صالح ــ قولتج جي؟؟ .
ــ ايه توكل ..
ــ خلاص بقول لابوي ..وبشرح له وضعي عشان يكلم عمتي ام عبدالرحيم ..
ــ الليلة ؟
ــ توكلنا على الله .. الليلة ..
ابتسم خديجه وحبته على خده ــ مبروك مقدما ..وبدون وعي يببت في الصالة ..نزلت نوف مستغربه وطلع راشد من غرفته مستغرب وجات المها تركض من المطبخ ..
راشد ــ عسى ماشر .. اسمع يبااب ؟؟ .
ابتسمت خديجه ــ عمك بيخطب .. بيقول لجدك الليلة ويتوكل ..
استانست نوف والمها ــ صج ..
نوف ــ من سعيده الحظ ؟
المها ــ فاطمة بنت خال جدتي .. الله يوفقكم آمييييييييييييييييييييييين ..
وتنهدت بارتياح الكل استغرب ردة فعلها .. .
راشد ــ مبروك ياعمي .. مبروك مقدما ..
صالح ــ الله يبارك فيك .. هذي جنون خواتك من الصبح والا انا مب مقتنع ..
نوف ـ ليش والله البنت حلوة .. وان شاء الله تسعدك ..
راشد ــ هي حلوة حيل؟..
طالعت له المها بنص عين ــ رشووووود ؟؟.
ضحك راشد ــ لا ..ماقصد شي ..
المها ــ اي على بالي ..
صالح ــ الولد يسأل خطيبة عمه حلوة ولا لا أكلتيه بقشورة ليه ؟ .
راشد ــ ايه ليه .؟؟ .
بعدين التفت صالح لراشد ــ وانت .. عن الحركات اللي مالها داعي ... مالك الا ديوم وديوم مالها الا لك وبس!!..
انفجروا خواته بالضحك بعد ماقلب وجهه وردي .. وقالت المها بمياعه
ــ ياااويـــــــــــــــــــــلي عالحـــب ..
عصب راشد ــ استحي بالله .. ماتصدقين على الله انتي !!..
طالع صالح المها نظرة غريبة .. استغربت منها المها ..
كان صالح يفكر بجاسم .. جاسم اللي طاح من عينه امس. .. تنهد بقوة وقام
ـــ شكلكم مابتريقوني!!!..
صرخت المها ــ اووووه نسيت ..
وركضت المطبخ ولحقوها كانت الخدامه اخفقت البيض والطماط بطريقة عادية فعصبت المها ..

************
افتحت العنود عيونها مب مستوعبه شي .. ماعرفت المكان فقامت مخترعه .. طالعت يمين يسار مافي حد في الغرفه .. ولما طاحت عينها على فستان العرس تذكرت فجأة .. بدون وعي نطت من السرير ضبطت شعرها والبست الروب ..متردده طلت في الحمام مالقت احد .. عرفت ان احمد محد ..خذت شنطها الصغيرة ودخلت الحمام خذت دش سريع وفرشت اسنانها وطلعت من الشنطة الساري التركوازي .. والبسته .. طلعت جوالها من الشنطة كانت الساعه 10 الصبح ..وراعية الصالون بتجيها بعد عشر دقايق ..
طلعت للغرفه وطلعت من الشنطة الكوفر الجلد حق فستان العرس واحشرت الفستان داخل .. فتحت شعرها ومشطته خفيف .. واجفلت فجأة على صوت الباب . طالعت برا الغرفه لقت احمد داخل وماسك جوال في يده ..
ابتسم في وجهها ــ ماشاء الله ..
انحرجت وتذكرت ان احمد شافها بدون مكياج وشعرها مبلول مب مسشور ..
ادخلت داخل تتأكد من شكلها ودخل هو ــ تجننين .. انتي كذا احلى . صباح الخير ياعروس ..
انحرجت العنود ــ صباح النور..
ــ تعالي نتريق.. الريوق برا ..
مسك يدها وسحبها .. وجلسها في الصالة وهو يبتسم ــ عصير ولا قهوة ؟
العنود ــ حليب بفراولة !!..
ضحك عليها وهو مستغرب يبي يقوول من وين اجيب لك حليب فراولة ..بس انتبه ان قلاص العصير كان فراوله وان الحليب طازج فرش فخفقهما لها في كاس ثالث وطالع لها بابتسامة شقاقية
ــ يالله صرت لك شف عالمي شتبين بعد ؟ .
ابتسمت العنود ــ شف ؟؟.. علشان بتسوي لي حليب فراولة . بس ..اموت واعرف ليش مكشف هالضروس؟؟؟...
احمد ــ اتاريني متزوج لي بزر ...
انحرجت العنود ــ غيرت رايي .. ابي قهوة ..ومرة .. وبدون كريما او حليب ..
طالع لها احمد بتقطيبة ــ لا ماحزرتي .. انا زوجج ومن واجبج الطاعه .. تشربين الحليب والا انا متعني ومسويه لج علشان تشربين قهوة ؟
ابتسمت مجامله له ..وفي قلبها ((( ياويل حالي بس .. من اولها زوج وواجب ..الله يستر ..فديت غمازاتك بس !!.. )) ..
قالت تغير الموضوع ــ متى العرس؟
طالع لها باستعباط ــ العرس امس . بس السفر بكره ..
استغربت العنود ــ عرس شنو ؟
ــ انتي سألتي متى العرس ؟.إلا اذا قصدج زواجي الثاني ؟؟ ..
طالعت له العنود بخوف ــ ليش ناوي تعيدها ؟؟ ..
أحمد بغرور ـ انتي شرايج ؟؟.. اعيدها ؟..
حس العنود بخنقه وقعدت تفكر ((من اولها ضرة لا كملت ..الله يستر شالبلشه )) ...قالت بتأتأةــ مااا..دري ..بس أنا سألتك عن السفر .. مب ..
وقامت تبي تروح متضايقه سحبها من يدها وجلسها ــ وانا اقدر ؟.. انا لج انتي بروحج .. مابتشاركج وحده فيني ابد .. راضية؟؟
طالعت له العنود مستحية .. وهزت راسها موافقة ..
قال لها يحاول يغير الموضوع ــ يجنن الساري عليج ..وشعرج مبلول جي ..لا شكلج عذاب ..
ردت بدهشه ــ صج ؟؟
استحت العنود مب متعوده حد يمدحها ..صج مب شايفه خير ..ابتسمت ونزلت راسها احراج ..
طق الباب وقامت ــ هذي اكيد راعيه الصالون ..
احمد ــ عيل بقوم بنزل تحت عندي شوي اتصالات .. برجع بعد ..
وطالع ساعته ــ كم يبي لج ؟؟..
العنود ــ مادري ساعه او اقل ..
ــ على خير ان شاء الله بتصل فيج ..ترى الأهل ناطرينا من الساعه ثمان ..بصلي الظهر وارجع لج .. يمديج صح ؟؟.
هزت راسها بأوكي ..
اول ماطلع قامت العنود تاكل بسرعه اللبنة والكرواسون والحليب فراولة ..

فجأة ــ نسيت اقولج ..
غصت العنود (( امبيه فشله !! بيقول مب شايفه اكل !!!))
نزلت شعرها على وجهه وحاولت تمضغ بسرعه علشان تقول له لبيه .. لكنه قرب وهو مستانس انه بيحرجها .. رفع راسها وهو يضحك ضحكة شيطانية ووجها احمر من المستحى ــ نسيت اقولج . بالعافية على قلبج ..
مد صبعه ومسح اللبنه من على طرف شفايفها وتركها وطلع ..حتى مانطرها ترد عليه ..
العنود انحرجت بقوة وعافت الأكل وحست انها بتصيح ..ياحبه للاحراج .. قالت تكلم نفسها ــ استاهل .. بس والله اني كنت جوعانه .. امس ماكليت من المستحى ..
دخلت اللي تحط المكياج وهي تضحك ــ كلنا هيك يا قمر .. ننسى ناكل وفجأة الجووع كافر ..
ابتسمت العنود وقالت منحرجه ــ انا مب مجنونه احاجي عمري ..بس توه ريلي صادني وانا احشو هالحلج بالكرواسان وللبنه كأني مفجوعه .. فششششششيله .. بيقول دفشه ..كافي انه شافني الصبح بهالكشه بدون سيشوار ولا ميكاك ...
ردت الممكيجه وهي تشيك تلفونها ــ عادي حبيبتي كتير بيصير الهون هيك .. وبعدين انتي قمر خليك واثقة من نفسك .. خلصي الترويقة علشان ابدأ احط لك المكيب ..
العنود ــ لا الله يخليج انسدت نفسي .. يلا اغسل ويههي واييج ..

قامت العنود ودخلت الحمام وتمت تطالع عمرها في المنظرة .. للحين خدودها حمر .. قعدت تفكر ..
(( أحمد .. أحمد أحمد ...........أحمد .. خلاص يالعنود صرتي زوجه أحمد ..مدام أحمد .. هل بيملك قلبي؟؟.... صج انه امس حسسني بعاطفه وحنان ..بس هل هذا هو الحب؟... ماتدرين يالعنود شمخبية لج الأيام ..)))
غطست ويهها في الماي وانفخت بقوة .. وأول ماطلعته قالت بقهر ــ صج اني معقده البنات يفرحون ويستانسون ..وأنا منكده على عمري ..

_______

كانت نوف في غرفتها ترتبها .. وهي تطالع اغراضها .. وين منصور؟؟..كان السؤال اللي يشغلها ..تركها عشان هالهندية ؟.. معقول هذا حظها من الدنيا ؟؟.. احس شي انها تركز على اخرتها احسن .. بلا زواج بلا هم .. بس تم عاله على اخوها ؟؟.. اذا تحملها راشد هالعشر سنين اللي جايه مابيتحملها العشر اللي عقبها .. طالعت ملحق بيتهم من المنظرة ..بس يتزوج راشد تنتقل له وتترك البيت له ولزوجته .. وان شاء الله تكون ديمه زوجته .لان قلبها طيب ... وماتغير اخوها عليها ....
ــ نووفه ...
فزت ــ بسم الله الرحمن الرحيم .. نعم !..
المها ـ شرايج نسوي فيلم بديوم ههههه نخذها معانا ؟.
ابتسمت نوف ـ انتي شفيج على البنت .. كله مسويه فيها افلام .. عاد ياليت افلامج تسوى ههههه كلها تنتهي بصمت مطبق..
رمت المها بعمرها على السرير ــ شسوي .. رشود وديوم كلن راسه ايبس من الثاني ..
نوف ـ بما ان يوم تخرجت .. شرايج نقنع اخوج يخطبها ويملك عليها ؟؟.
طالعت لها المها باشمئزاز ــ لا والله ..وتنتهي الافلام الهندية ويطردونا برا المسرحية .. لا عيوني .. خلينا نشويهم على جمر ...خخخخخخ..
طالعت لها نوف مبتسمة ــ والله انج ... تحفه !.
بعدين كملت المها بهدوء ـ وشالفتج ترى ماابردت .. ترى قلب راشد عليج جمر .. خل تمر شهور قبل لا نفتح الموضوع معاه .. على الاقل لين تخلص عدتج ...
ابتسمت نوف ـ فديت اخوويا ... يكابر علشاني .. الله يوفقه ويجمعه بديمه ..
طالعت لها المها بجدية ــ مب ناوية ترجعين له ؟ .
استغربت نوف ـ ارجع له ؟ . لا خلاص ... كلن في طريق..
وكتمت عبرتها وابتسمت لاختها ــ قومي يله . ابي ارتب غرفتي ..
طالعت المهال لغرفه كانت مرتبه ففهمت انها تصريفه فقالت
ــ بروح ارتب غرفتي .. يله .. سي يو ارااوند ..
طلعت المها وكانت متملله الجو حر والشله كلها تستعد للمسائية .. ودها تتصل بالعنود او ديمه لكنها متعاجزة.. نادتها لخدامة لان وقت الغدا صار وتبيها تساعدها ..
نزلت المطبخ كانت خديجه مسويه لهم مجبوس لحم .. الخدامه تعرف تطبخ بس عمها موجود فخديجه تبرعت بالطبخ .. حطت الغدا مع الخدامة ونادت الامه .
وكلن نزل بسرعه لانهم تريقوا مبجر ..
صالح ــ صراحه .. اليوم خلص ..باجر دوام .. مالي خاطر اداوم ..
خديجه ــ متى تبدأ اجازتك السنوية ؟ .
صالح ــ باخذها شهر تسعه .. علشان بسافر فيها ..
الكل استغرب ــ سفر؟..
صالح ــ ايه .. لزوم اسافر عرس رفيجي في جده .. ماخذ له جداويه واشرطت عليه العرس في ديرتها ...ومنها سياحه ..
خديجه ــ خاطر اروح معاك ..
رد صالح فرحان ـ هلا فيج ..
المها ـ ودي اروح بس الجامعه .. مافيني ..
نوف ـ متى العرس؟.
صالح ـ اول شهر تسعه قبل رمضان ..
نوف ـ يمكن اروح معاكم ..
صالح ـ حياج ..
نوف ـ كنت باخذ اجازة هالشهر بس ماحسيت في سبب ..محد بيسافر ..
راشد ــ انا مااقدر اخذ اجازة ..وعبدالرحمن اوريدي سافر مع مرته ..صالح بتسافر مع حد من ربعك ؟
صالح ــ لا .. محد .. كان مبارك بيخاويني بس .. اعتذر..
راشد ـ لازم حد يسافر معاك .. شوف حمد ,,
نوف ـ حمد جامعه ,,,
راشد ـ عيل اقنع مبارك . ..ضروري تقنعه .. الطريق يخرع ..
حست خديجه بغصة وبعدين قالت ــ بنسافر بطياره .. وعلي التذاكر ..
طالع لها صالح فاهم افكارها ــ ليش من قال بنسافر بسيارة ؟ انا بحجز تذاكر نص 8 وشقة هناك وانت يا كدوج استلمي معاش اول بعدين تكيرمي علينا .... وبنتم تقريبا شهر اذا يناسبكم .. وأجر سيارة .. شرايكم ؟ .واول يوم رمضان نكون هنا .. وبهالطريقة تكون المها معانا ..
المها ـ انا مواافقه ! ..
ضحك راشد ـ بتم بروحي ؟؟ .
صالح ـ تم في غرفتي في بيت ابوي ..
راشد ـ ياخي ماني ياهل اقدر اقزر عمري .. بس ..البيت بيتم فاضي ؟؟ .
المها ـ وناخذ ديمه معانا .. شرايكم ؟؟.
طالع لها راشد مستغرب لان نظراتها كانت خبيثة ,,
صالح ــ خلاص جهزوا اعماركم .. اسبوعين وننطلق ..
وتموا يتغدون ويمدحون كبسه خديجه ويتلذذون بطعمها ..
****
كانت العنود في قسمها قاعده متكشخه ماشافت احد غير ساره وام احمد وجدتها وتركتهم من حزة الغدا يت علشان ترتاح ..كانت ملانه الساعه 4 العصر واحمد محد ..وساره راحت تنام بعد ماساعدتها في تجهيز الشنط ....بعد شوي المسائية وبتجتمع الناس ..اتصلت براعية الصالون تأكد لها حجزها .. وطلعت بدلتها الهندية الحمرا .. كانت كشخه واايد .. بدلت العنود ملابسها والبست بيجامه بيضا حريرية بتنام ساعه او ساعتين وتصحى لي جات الممكيجه .. غمضت عيونها وبدون ماتحس نامت ..

كانت تحلم انها تعيد امتحان الثانوية ..ولما وصلت الامتحان اكتشفت انه امتحان تاريخ ..وهي كانت داسه كيمياء !!... سبع اسئلة اجبارية مقالية ..حست انها بتصبح ..وقامت تصيح ..لين جات عبير تناديها (( عنووود ..العنود .. العنود ))
وفجأة صار الصوت واقع وفتحت عيونها بكسل وكل عضله بجسمها تعورها وفزت لما شافت احمد يصحيها ـ العنود .. العنود ..
ــ لبيه ..
ــ الساعه 6 حبيبي .. والممكيجه متفقة معاج على خمس ونص وناطره برا بالغصب اقنعتها ساره تنطر ..ودقت علي اجي اصحيج ..شلونج الحين ؟
العنود بخجل ــ الحمدالله ..
ـ قومي غسلي وجهج وبدخل الممكيجه بس خليني ابدل ملابسي واطلع ..
وقامت ودخلت الحمام وانصدمت من شكلها !!.. كان شعرها مبهدل والكحل والماسكرا ملطخ وجهها والروج ملطخ وجهها حست بفشيله ..
ــ الله يهديج ياساره ماصحيتيني بنفسج ؟؟.
طلعت شنطة عناية بالبشره من على جنب وبمناديل جونسون امسحت الميكب عن وجهه وغسلته بحليب منظف .. وغسلت شعرها بكونديشنر وشامبو مخفف بريحه الفواكه ... وطلعت كانت اللي تحط لها المكياج مطلعه ادواتها واللي بتسوي لها الشعر موجوده واحمد محد كالعاده .. راوتهم البدله الحمرا وخلتهم لمخيلتهم ..

الساعه سبع ونص دخلت ساره القسم بعد ماطقت الباب وشايله بيدها باقة ورد جوري احمر . ..
ساره ـ هذي من معجب ..
ابتسمت العنود وهي تسحب البطاقة ..
الى عروسي غودزيلاا ..
مبرووك ..
نسيت اقولج .. (( احبج. .) )
أحمد ..

ضحكت العنود منحرجه وهي تفكر(( مالومه .. مالومه .. انا من شفت عمري تخرعت .. )) ..
اسحبت ورده حمرا من الباقة وطلبت من لكوافيره تحطها لها في شعرها .. وسحبت وردة ثانية بغصن طويل وتمت ماسكتها بين يدينها ..
البست خلخال واساور هندية .. وطلع شكلها روعه .. وطلعت مع سارة ودخلت على زفة هندية للصالة العوده وين الناس كانت محتشره وتطالع لها باعجاب ..
بعدين تذكرت العنود انها ماكلت شي من الكرواسون الصبح ..حست بجوع فظيع ..وجوا بنات خوالها في قمة كشختهم ودعوها لانها بتسافر شهر العسل الصبح ..كانت المها لابسه وردي لون العنود المفضل وديمه كالعاده ازرق ..ونوف فستان بيج ناعم طالعه عليها جنان وخديجه متألقة بفستان خمري وطالعه مذهله ..مع الشعر المرفوع ..
المها ــ ماصدق انج يالعنفوصه تزوجتي قبلي.. توج ياهل بمريول المدرسه !!
ابتسمت العنود ـ اي والله ماحذبتي توني ياهل ..
ديمه ـ عاد ماوصيج هالله هالله بالصور الزينه والصوغه الزينه !!
المها ـ اهم شي الصوغه !!,
العنود ـ ابشروا من ذي العين قبل ذي العين ..وانت خديجه ؟
خديجه ــ الله يوفقج ياحياتي .. مابي الا سلامتج ..
العنود ـ ونوف .. مااقدر انسى جميلج وانج وقفتي معاي وقفة الام مع بنتها ..
ابتسمت نوف ـ فديتج يا حياتي ماسويت الا الواجب .. ابيج غانمه سالمه ..مابي غير هالابتسامه على ويهج وبس..
تدخلت ساره ـ يالله .عندي اوامر من الجهات العليا انج تطلعين الغرفه وتنامين ..
المها ـ ايه شعليه ..
انحرجت العنود وكملت ساره ـ لا وازيدج من الشعر بيت وصاني اقولج تمسحين الكحل من عيونج وتمشين الروج عن حلجج قبل لاتنامين ..مايبي كارثة العصر تنعاد !!..
انحرجت العنود والكل ذبحهم الفضول وهم يسألونها شقصده
قالت العنود بمستحى ــ ابد ..حماتي المصون ماصحتني بنفسها ودت زوجي العتيد يصحيني ...وطبعا مع مكياج الصبح الثقيل ..تخيلوا الخرايط اللي في وجههي..
انفجروا عليها من الضحك ..وكملت العنود ــ وهو ماقصر أول ماصحاني قال لي غسلي ويهج ..
اضحكت ساره منحرجه من اخوها ــ انزين الاوامر وامر الساعه عشر ونص قومي نامي لان طيارتكم عالسبع الصبح ..
سلمت عليهم وطلعت من الصالة منحرجه من احمد ..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الفصـل العاشـر






اول انزلوا من السيارة دخلت فاطمة وام عبدالرحيم البيت ..وتم صالح وبو عبدالرحيم في المجلس...صب صالح لبوه قلاص ماي وهو يعطيه الدوا ..

ــ يبه .. ابي افاتحك.. بموضوع ..
طالع بو عبدالرحيم ولده مستهم ــ عسى ماشر؟
جلس صالح عند ابوه ــ يبه بغيتك تخطب لي فاطمة ..
طالع له ابوه مستانس ــ ونعم الاختيار يبه .. على خير ان شاء الله ..عاد انا كنت احاتي قعدتها في بيتنا ..
استغرب صالح ــ ليش؟.
بو عبدالرحيم ــ يبه الناس ماترحم وخفت يتقولون عليها .. وهي مسكينه مالها حد .. وانزين انك تبيها >..وان شاء الله بفاتح امك واقول لها ..والله وكبرت ياولد وبنزوجك أخيـرا ..
ابتسم صالح ــ على خير يبه ...
قام من عند ابوه ودخل غرفته مستغرب تسارع الأحداث...ماشاف وجه فاطمة ولا مرة ..كلمها مرة او مرتين ..بس زواج ؟؟.. كان متردد...
فتح النت وقعد يحوس مالقى شي ..طالع ساعته ..الساعه 12 وباجر دوام ..فقد جاسم ..رغم اللي صار جاسم ماكلمه من يومين .. مسك تلفونه واتصل فيه ..لكن مارد عليه ..
صك جهازة..ومسك كتاب وتم يقلب فيه ..ماقدر يركز حذف الكتاب وحط اسه وغمض عيونه ..



عند العنود واحمد ..
العنود اول مارجعت مسحت الميكب وحطت راسها شوي ترتاح وماحست بعمرها الا نايمة ...
دخل احمد وهو يطالع الساعه ..واستغرب من هالعروس وضحك .. كانت نايمه بالساري الأحمر وشعرها على تسريحته الهنديه .ببطء سحب البنسات من شعرها عن لا تعورها ..وشال الورده وشمها تلقائيا ..تم يطالعها بعد ماانفتح شعرها على الوساده ... مسك يدها وشال الاكسسوارات والخواتم ..عن لاتجرح عمرها .وهو يفكر ((احس اني امها ههه قلبي يعورني عليها )) ...كان وده يصحيها علشان تلبس شي مريح بس ماهانت عليه مسح على راسها وحب راسها .. وغطاها زين وبعدين حط راسه على الكنبه .. ونام ..
**********
الساعه 5 الصبح فتح العنود عيونها بتثاقل ..وحاولت تستوعب وين هي ؟؟..بعدين تذكرت انها في غرفة احمد ..طالعت لقته نايم على الكنبة وشكله كسر خاطرها .. قامت وراحت الحمام وانصدمت لما شافت شعرها مبطل واكسسواراتها مب في يدينها ..حركته حركت فيها شي.. افتسلت لانها نامت وتركته ..خذت لها شور سريع .. وطلعت بالروب الأبيض وراحت لي عنده تصحيه ..
ــ احمد .. أحمد ..
فتح عيونه مستغرب ..ابتسمت له منحرجه ــ صباح الخير...
قام احمد مب مستوعب ..وبعدين تذكر ـ الساعه كم؟.
انصدمت العنود من ردة فعله ..قالت بخيبه ــ خمس ونص ..
احمد ــ انزين نص ساعه ونطلع المطار...اووه نسيت ..
طالعت له العنود ــ شنو ؟..
احمد ــ صباح النوور....
ابتسمت العنود بحيا وفي خاطرها ((زين تذكرت )) ..
قام احمد خذ شور سريع وبدل ملابسه لبس جينز وشيرت اسود وكانت العنود لابسه عبايتها ومتجهزة حاطه ميكب خفيف شدو مشمشي خفيف وروج وردي ...وطلع شكلها رهيب .. ماسكه ملفعها بيدها وهي ناطره احمد ..اللي قال بعد مارجع من برا ــ تأخرنا!
العنود ــ كل تأخيره فيها خيره ..
والبست ملفعها وردته على وجهها ..

وصلهم السواق وكانت الساعه سبع الا عشر..وبسرعه على الطيارة .. ومن حسن حظهم ان الوقت كان بدري والمطار فاضي تقريبا..مافي زحمة..
_____________________
الصبح كانت خديجه ناطره صالح وهي تطالع الساعه ..طلع راشد من البيت
ــ ماجا ؟
ــ لا ..
ــ اوصلج ؟
طالعت له خديجه ــ طريقك مب نفس طريقي ..بأخرك ..
ــ دقيتي على صالح ؟..
خديجه ـ مايرد ...
طلع راشد تلفونه واتصل ..
بعد ثواني ــ هاااا وعله ..
راشد ـ صباح الانوار...شنو الشيخ ماخذ اجازه .؟.
استغرب صالح ــشنوو..راشد والله مالي خلق لك ..
راشد ــ يعني مابتروح الدوام ؟
صالح ـ ليش كم الساعه ؟
راشد ــ سبع ونص! ..
نط صالح من مكانه ــ اف تأخرت .. خمس وامر ..
راشد ــ لا انا بجيبها لك ..
وصك بوجه راشد ..واستغرب ان ابوه ماصحاه لصلاه الفجر..بسرعه راح يتوضا يصلي ويلبس ويطل على ابوه ..

راشد التفت لخديجه ـ باخذج بوصل نوف شغلها والمها بيت جدي..جهزي كرك لصالح ..
خديجه ــ اوكي..
دخلت خديجه الصاله كانت المها معصبة ــ لازم يعني اروح بيت جدي؟
ابتسمت خديجه وهي تحط كرك من الدله في قلاص يحفظ الحرارة
ــ متى نمتي امس علشان تقومين بهالعصبية ؟
المها ــ نمت الساعه 5 ..كنت اطالع فيلم غانغستر...ياربي جسمي مكسر..يالله يانوف..
انزلت نوف ــ انا متاخره بس انتي ليش مستعجله؟
المها ــ ابا اوصل بيت جدي واناام واخاف النوده تطير من عيوني..
ضحكت خديجه ــ والعنا ...يلا ,, سرينا..
واركبت نوف جدام ــ تأخرت من قلب !!..
راشد ــ لا ان شاء الله ..,,\
كانت خديجه شايله بيدها منديل فيه قطعه كرواسان واول ماوصلت لقت صالح راكب السيارة ووجه متورم ..
اركبت جدام وعطته الكرك والكرواسون ..ابتسم وباس خدها
ــ فديتها اللي تفكر بعمها ..
ــ مالنا غيرك طال عمرك ..
ــ افا وباقي الشباب .؟؟..
ــ واقفين طابور بس انت الاول !!..
ضحك وحرك السيارة وطيراان ...
نزلت المها لقت جدها بالميلس يطالع اخبار سلمت عليه ودخلت داخل لغرفة الضيوف وحذفت عمرها عالسرير ونامت..
رفعت راسها بعصبية بعد ماازعجها صوت التلفون ..
ــ ألو ,..
ــ المها وينج ؟..
استغربت المها ــ انا في بيت جدي....ليه ؟
نوف ـ بيت جدي؟؟..انا هنا في بيت جدي وجدتي قالت انها ماشافتج اليوم !!..وراشد استخف يقول انه منزلج!!..
طالعت مها الساعه كانت 2ونص ــ اف كل هذ نوم ! انا الحين اطلع !..
طلعت للصالة وطالعت لها جدتها وانصدمت ــ يامسوده الويه !! من الصبح وانا مستهمه عليج !!..
المها ــ صباح الخير جده ..
وحبت راس جدتها اللي ضربتها على راسها ــ موتيني من الخوف يالحيوانه!!.
نوف مبتسمه ـ والله قلبي طاح في ركبي ..يامال الوجع كل هذا نوم؟؟
المها ــ تراني مستغربه مثلكم ..مب عادتي .. بس الظاهر طلع تعب الايام اللي طافت ..
كانت المها نايمه بعبايتها وشعرها حووسه .. دخل اشد على طول من شعرها
ــ آآآآآآآآآآآآي,,
ــ وين كنتي؟..
انصدمت المها فمدت نوف يدها وفجت بينهم وقالت بعتب ــ شقاعد تقول ؟..طلعت نايمه ماتشوف وجهها منفخ تقول ..والله مشبهه عليج بس مب لاقطه التشبيه !!..
فهم راشد غلطته وقال يرقع ــ دش مب نوف ..
لكن المها انفضت يدها من يد نوف بعصبية ودخلت الغرفه اللي كانت فيها ..
راشد ــ وين رايحه؟
المها بعبره ــ بنثبر في بيت جدي ..ولا لي طلعه منه !..
وصكت الباب بقوة .. وانهارت تبجي .. شلون شك فيها راشد ؟؟..
اما راشد من ناحيته متلوم .. كان مفروض يسأل أول قبل لا يتهمها..طالعت له نوف ــ خلها على راحتها ..خل نرد البيت ..
ومسكته من يده لكنه وقف ..ــ لحظة ..
وراح للغرفه وطق الباب ودخل الغرفه بدون ماينطر رد .. عوره قلبه وهو يشوفها تمسح دموعها .. جلس جنبها ــ أنا آسف ..
سكتت المها .. ماقدرت ترد ..ماقعد يبرر ولا يعطي حجج اعترف اعتراف صريح عبر اعتذاره انه مغلط ..قالت بهمس.. ..
ــ مب اشكال..
طالعها اخوها متلوم في عمره ـــ يعني مب شايله علي ؟؟..
قالت تكابر وماتبي تطالعه ــ بس محتاجه وقت لين يصفى قلبي ...
حب راسها وقام وقبل لايطلع قالت المها ــ برجع معاك...
قال بلهجه هاديه ــ لا ...انا بكره بجيبج وكل يوم متعنية تمي هنا لين الخميس اجي واخذكـ..
طالعت له المها بدهشه ــ لا مابي اتم ... ابرجع البيت ..
راشد ــ الله يعينني عالعنا يعني مستانسه كل يوم تقعديين من النوم الصبح وترجعين تنامين هنا؟
المها ــ لا طبعا بس مابستانس اذا تميت هنا بدون شغل ..على الاقل في البيت اجابلكم ..هنا جدتي تنام من وهل وجدي مايدخل البيت كله في الميلس مع ربعه ..حتى صالح مايدش البيت لان فاطمه هنا..
راشد ــ تدرين نسيت انها هنا؟؟.. انزين تعالي يله..
الحقته المها وطلعوا واستغربت نوف مسرع مارضت المها ..مب عادتها .

دخل بو عبدالرحيم الصالة بعد ماتنحنح .. نادته ام عبدالرحيم
ــ ادخل محد غريب..
دخل كانت ام عبدالرحيم جالسه بروحها .
ــ شلونج ياالغالية؟؟
اضحك ام عبدالرحيم ــ طيبه ومن صوبك؟
رد ــ طيب الحمدالله ..
سألته مستغبيه وهي تصب له بياله شاي ــ اليوم رايق وشكلك مستانس ..شوراك ؟؟
ضحك ــ دوومج كاشفتني يا ام عبدالرحيم .. اي والله مستانس..
ام عبدالرحيم ــ فرحني معاك يا جسوم ..
طالع لها مبتسم ــ الله ..من زمان ماسمعت اسمي على لسانج يا ام عبدالرحيم..
استحت ام عبدالرحيم ــ يارجال كبرنا على هالسوالف....
قال لها ــ صالح فاتحني انه يبي يخطب فاطمة بنت خالج ..
تغيرت ملامحها فجأة ــ صالح ؟..
نزل عبدالرحيم راسه ــ ادري فيج ماتحبينه ....
انصدمت ام عبدالرحيم ــ لا تقول هالكلام ..باالعكس الولد حسبة ولدي...
عبدالرحيم ــ المهم ..خبري البنت وخذي ايها و ياليت تقنعينها .صالح ولدج وانت خابرته زين ..رجال ماعليه كلام ..
ام عبدالرحيم ــ والنعم والله .. بشوف رايي البنية ..وخير ان شاء الله .. وان وافقت شرايك نعطيهم الطابق اللي فوق ؟؟.
بو عبدالرحيم ــ خوش راي ..عطيني من هالشاي الطيب .. من زمان ماقعدت هالقعده الزينه ..
استحت ام عبدالرحيم و صبت لزوجها الشاي ..
_____

في غرفته جالس بحيره .. طالع التلفون والمس كول من صالح ..تلوم انه مارد عليه .. استجمع شجاعته وقام وراح الميلس ..
دخل ــ السلام عليكم ..
ردوا عليه الجماعه ــ وعليكم السلام والرحمه ..
كان ابوه قاعد متوسط عمامه وجده ويسولفون .. قرب لجده وقعد عنده ..
ــ يابو خليفه بغيتك فموضوع ..
انتبه له جده وحس ان وراه موضوع ــ شموضوعه؟؟..
كان جاسم يبي يفاتح ابوه ..لكن كان يعف ان ابوه متشدد ..وما يغير كلمته ..وخاف يقول لابوه ابوه يرفض ويعند معاه .. فقرر يفاتح جده ..
قال ــ جدي .. تخبر صالح رفيجي؟..
بو خليفه ــ ايه اخبره خوش رجال ..
جاسم ــ ياجدي بغيت أخطب بنت اخوه ..
طالع له جده منصدم ..سكت شوي بعدين قال ـ بنت عبدالرحيم؟
همس جاسم ــ لا .. بنت يوسف الله يرحمه ..
سكت جده شوي بعدين قال ــ بنات العايله ماشاء الله ياجاسم وايد .. ماتخذ لك بنت عم احسن ؟؟..
سكت جاسم وهو متوقع رده فعل جده ..قال بتردد ــ يا جدي .. عيال عمي فيهم الخير .. لكن انا خاطري بهالبنت ..
بو خليفه ــ بس بيننا يا وليدي وايد مشاكل .. بين قبيلتنا وقبيلتهم !..
سكت جاسم ماعرف شيرد .. بس حس باحباط ..
حس جده فيه فقال ــ ابشر بعزك .. لاتحاتي .. بروح لجدهم وافتح الموضوع معاه ..ونخلي هالنسب صلح بيننا وبينهم ..
استانس جاسم وحب راس جده اللي انصدم من رده فعل جاسم ..وتموا عمامه يطالعونه مستغربين بمن فيهم ابوه ..
همس بو خليفه ــ شكلك عاشق يا جاسم !!..
استحى جاسم ونزل راسه وضحك جده بصوت عالي...والكل سكت يطالعهم ..بعدين سأل خليفه ــ شوراكم ؟؟
قال بو خليفه ــ الخير ان شاء الله .. الخير..
وطالع جاسم الي استحى وقام من مكانه ـــ عن اذنكم ....
طلع عنده أمــل... استانس ... وركب سيارته وراح القهوة ..
في جزيرة مايكونوس...في فندق بيتنوس ييتش كانت العنود تطالع من الدريشه مذهوله بالمنظر..كانت الغرفه مطلة على البحر.طالعت احمد وابتسمت وقالت في خاطرها (( نايم!!..حسافه ...))
في الطياه نامت هي وهو تم صاحي يدقق في ملفات جايبها معاه ..والحين هو نايم ...رجعت تطالع المنظر الرهيب ..
______
كانت خديجه تطالع الفلم ويس حانه ماانتبهت للمها اللي جلست جنبها وقعدت تكلمها ــ قدمتي طلب اجازة؟؟بس توك متوظفه مايمديك تقطين ويهج وتقولين ابي اجازة ,,,خديجه؟؟..
طالعت لاختها كانت سرحانه ...سكتت وتمت تطالع الفلم بدون ماتعلن عن وجودها .. خديجه كانت تفكر باللي صار العصر..كانت تنتظر صالح عند سياته لما قرب مبارك ..
ــ شلونج ؟؟.
التفت له وهي ترتعش من داخل ــ الحمدالله ..وانت؟...
استغربت جرأتها انها سألته .. قال ــ مشتاق ..
انصدمت وتمت تطالعه بصدمه ..ماتوقعت رده يكون جي ..تتذكر عيونه ونظرته ..كان يقصدها ..شغير؟؟... قالت له بدون وعي ــ متى حبينا عشان نشتاق!!..
طالع لها منصدم نزل راسه شوي بعدي رفعه في كبرياء ــ حبينا ..وهذا هو المهم ..
لفت ويهها عنه وهي كانت في صراع داخلي...حبينا؟؟...يعني يحب ؟؟..يحبها؟؟لا مستحيل!!..
ــ خديجه ..
لفت له ــ لبيه ..
ابتسم ــ لبيتي في منى .. ليش واقفه هنا ؟؟..وين صالح؟.
ــ بيجي بعد عشر دقايق ..لازم يسلم تقرير...
ــ وبتنطين هنا كل هالوقت؟؟..
كان الجو حار والمظلة ما خففت عليها ..قالت مستسلمة ـ شسوي.. مضطره ..
تم واقف قربها .. لين جا صالح اللي استغب وقفته ــ هلا مبارك .. شتسوي هنا؟؟..
مبارك ــ سيارتي في الكراج .. وابي اروح معاك .. الا اذا مالي مكان ؟..
ابتسم صالح ــ حياك .. اركب ..
طول الطيق كانوا ساكتين .. محد تكلم ..صمت غريب..صالح سرحان ..ومباك يطالع من الديشه ..وخديجه جالسه وى سيت صالح تطالع من المنظرة..
ــ أغير القنااااه؟؟؟؟..
انتبهت لصراخ المها وفزت ـ وويعه !!...
ضحكت المها ــ اللي ماخذ عقلج .. كنت اسألج ..أغير القناة لان الفيلم بااايخ ..
خديجه ـ اصلن بقوم واترك لج التلفزيون بكبره !!..
وقامت خديجه عنها وراحت و المها تطالع مستغربه وقعدت تقلب القنوات ومالقت شي يسوى .ارفعت التفلون اتصلت بنورة لقتها مشغول .. اتصلت بديمه
ــ الو . .
ــ هلا والله ببنت العم ..
ــ هلا ديوم .. شحالج ؟
ــ طيبه وانتي شلونج؟
ــ زان لونج طيبه عساج طيبه ..
ـــ شقاعده تسوين .؟
ــ ملانه وانتي.؟.
ــ ازط بيتزا !!..
اشهقت المها ــ شالخيانه عاد لو قلتي وجبه عذرتج بس بيتزا ؟؟.. ومن يزط معاج ؟ .
ديمه ــ محد!!.. العلبه مليانه وصراحه .. شكلي بعطيها الخدامات .. شخبارج ؟
المها ــ مافي جديد .. الصبح يحذفوني بيت جدي ويروحون .. ويرجعون ياخذوني ..
ديمه ــ ليش؟..
ــ مايرضون اتم بروحي .. متى تبدا الجامعه بس!!.. وانتي؟؟..
ديمه ــ ابد قاعده عالنت افرفر مب لاقيه شي .. وكله اكل تيك اوي ..حمد فلس من واي .. ومبارك مايحب التي كاوي يقول ياخذني للمطاعم بس انا ماابي.
ــ ليش؟
ديمه ــ المطاعم اكلها يبي له اتيكيت وخبرج خويتج ماعندها ماعند جدتي!!..
تمت المها تضحك ــ الله يغربلج ..
ديمه ــ بووووث آميــن ..
ــ مالت على هالويهه بس..
دخل راشد ولقاها عالتلفون ـ مهوي ابي الاب توب قومي جيبيه ..
.طالعت له المها بخبث ــ هاك .. كلم لين اجي ..
واستغرب راشد وديمه على الطرف الثاني غصت بالاكل من نذاله المها !!..
ــ الو ؟.
ــ.....................
((ديمه ماكانت ساكته مستحى بس كانت تبي تخلص لقمتها عن لايسمعها راشد تجتر!!...))
ــ ألو ؟؟..
ــ هلا...
بدا قلب اشد ينبض بشكل غريب ــ احلى هلا سمعتها في حياتي ..
استحت ديمه وفي خاطرها ـ((( اي طبعا بطعم البيتزا والاويغانوا اكيد حلوة ))
حس راشد انها مستحيه ــ ديمه ؟ .
ــ نعم ..
ــ شخبارج ؟
ــ الحمدالله مانشكي باس..,
نزلت الما وسمعته يسأل ــ والوالد والوالده؟؟
قالت ــ امحق .. افف .. انزلت وعطته الاب وقال راشد ــ انزين بتركج .. هذا المها..
ديمه ــ في حفظ الرحمن ..
راشد طالع المها دقيقة متردد بعدين قال ــ من قلبج ؟؟...
المها فتحت حلجها على كبر!!وديمه حست عمرها بتختنق بالكلام !!...
ــ ايه..
راشد وهو يطالع المها بخبث ــ يسلم لي قلببببج ..
اسحبت المها التلفون وسمعت ديمه ــ الله يسلمك..
وتم تطالعه منصدمه وهو وجهه ...
ــ الو ..
ديمه ــ هلا..
طلع راشد من الصالة وقالت ديمه ــ والله مب هينه ديموه !!..
ديمه ــ ليش شسويت اخوج اللي قال الكلام .انا بس عطيته على جوه هههه..
المها ــ صج انج ماتستحين .. اونه على جوه ..
ديمه ـ ولد عمي ويسألني شخباري.. اللي يسمعج يقول اسكت غازلته!!..انزين تعالي متى تجي عمتي طيبه ؟؟
المها ــ ايه غيري الموضوع ..وشلج بعمتج؟؟..
ديمه ــ مادي كلمت العنود الصبح وسألتني .. الظاهر تبي تلتقي امها في اروبا ..
المها ــ ماعندي خبر بس عمتي متعوده على روحه اوربا كل صيف ..
ديمه ــ وانا وانتي بنوح جده !!..
المها ــ المهم الرفقة مب مهم المكان واضمن لج بنستانس من قلب!!..
ديمه ــ اي والله معاكم انسى الدنيا ..
المها ـ لاتذوبين بس راشد مابيسافر!!..
ديمه ــ ادري.. انا اتكلم عنكم والله ان افكارج تخرع ..
المها ــ بعد اللي شفته من قلوب من قبل شوي .. لا افكاري في محلها !!,,
ديمه ــ جب بس.. ابي اشوفكم .. ماتجون؟
ــ لا .. تعالي انتي.؟
ــ لا مااقدر..شرايج المسا نلتقي في بيت جدي.؟..
المها ــ تعالي بكره الصبح الزقي بمبارك ..
ديمه ــ مباك دوامه سبع ..
المها ـ من قال؟؟دوامهم الساعه ثمان !..
ديمه ـ لا مستحيل دوامهم سبع !!..
المها ــ هو مب مع خديجه وصالح ؟.. خديجه دوامها ثمان!...
ــ يعني معقوله يقص علي طول الفتره اللي طافت ؟؟
ــ معقوله هههههههه..
ــ انا اراويه .. لوع جبدي من كث ماذلني اخرتيني واخرتيني...انا بردها له بس خل اداوم فالجامعه !!..
المها ــ هههههههه .. ان شاء الله .. تعالي مب لازم تحضرين اللقاء علشان تاخذين رقم قيدج؟؟
ديمه ــ بتروح هيا .. تعرفين هي تشبهني وبخلي عندها بطاقتي الشخصية ..
المها ـ هي ماجات صح ؟ .
ــ لا بيجون اخر شهر 8 ..
ــ انزين .. بتركج الحين وبكره تعالي مع مبارك بيت جدي..
ــ اوكيك .. سي يا ..
ـ مع السلامة ..
صكت المها وقامت راحت لغرفتها وهي تطالع الساعه . . كانت 11 وشي...مرت غرفة نوف لكنها كانت نايمة ..مرت غرفة خديجه ولقتها سرحانه على حالها .. وطلعت ودخلت غرفتها نايمه لين الساعه 2 الظهر شلون بيجيها نووم ؟؟ .. مسكت جوالها واتصلت بنورة ..نفس الشي البنت حطتها على الانتظار صكرت..شسالفتها ؟؟.. من متى تلفونها ينشغل هالوقت كلها ؟؟
___
في بيت ابو عبدالرحيم .. فاطمة كعادتها معتزلة وجالسه بغرفتها وتتصفح كتاب أسعد امرأة في العالم لعائض القرني .. تنسى الناس ويمر الوقت وهي تقرأ .. طق الباب ..فاعتدلت في جلستها ..
ادخلت ام عبدالرحيم الغرفة وجلست على السرير..
ــ شلونج يافاطمه؟؟
ــ الحمدالله شخباج انتي ياام عبدالرحيم ؟؟
ــ الحمدالله .. ليش كله منعزله بهالغرفه؟؟؟زعلانه من احد ؟؟
ــ يا بنت العمة والله انا جي طبعي ..احب أقرأ في هالكتب وانسى الوقت ..
ابتسمت ام عبدالرحيم ــ شوفي يا فاطمه .. ابو عيالي توه مكلمني عنج..
ــ عني؟؟..
انصدمت فاطمه وتم قلبها يدق بقوة خافت يكون يبي يتزوجها !!!..
ــ ايه ..
قالت فاطمه بتردد ــ خير ان شاء الله ..
ــ خير يابنت خالي..بس كان يخطبج ..
طاح قلب فاطمه في كبها واجحظت عيونها من الصدمه لكن ام عبدالرحيم كملت ــ حق ولده صالح ..
مااستوعبت فاطمه ـ صالح ؟ . .
ــ ايه .. شوفي صالح جال والنعم فيه .صج اصغر عنج بس .. اخلاقه ودينه تمام التمام .. فكري..وعطيني رايج ..
وقامت ام عبدالرحيم وطلعت برا الغرفه .. وتمت فاطمة مصدومه .. صالح ؟؟ بس صالح اصغر منها !!...
تمت تفكر وهي تطالع الكتاب ..هي شافته .. شكله حلو ومزيون والاخلاق الكل يمدح .. لكن سالفه العمر هي اللي تخوفها ...لازم تفكر ...
_______________

طالع قبرها وحس بعمره اتعس انسان على وجه الارض..ماتوقعها تموت بهالسرعه ..توقع يتم معاها شهوور..لكن .. بهالوقت السريع ؟؟. .بسهي ارتاحت من الالم .. ودعها وقام كب التاكسي اللي يخذاه للمطار..
في الطريق .. كان يحس بثقل بشع في نفسه .. مايبي يترك البلد ..حس ان جزء منه مدفون هنا .. قلبه !!...المهم انه اسعدها ..
بيرجع البلاد ..بيرجع بدونها !!... شلون ؟؟ ..
ــ بشتاقلج ..بشتاقلج ..انتي مامتي ..انتي حية في قلبي ...
وتم يطالع الطريق والسائق الهندي مستغرب منه .لانه يكلم عمره !..

****************

فتح عيونه تعباان .. طالع الساعه .. كانت 9 ..استغرب كل هذا نوم ؟؟ .. رفع راسه غصب كانت العنود واقفه تطالع المنظر من الشباك وهي سرحانه
كان شكلها رهيب لابسه فستان ناعم جابنيز لونه سماوي بحزام سلفر فيه احجار كريمه وسادله شعرها على جتوفها وسرحانه بالمنظر...
قام وقرب منها ــ صباح الخير...
طالعت له واشعه الشمس منعكسه على وجهها ردت مبتسمه ــ صباح الخير..
قرب منها وطالع المنظر ...ــ كم صار لي نايم :؟؟
ــ من امس .
قرب منها ــ افف....وماصحيتيني ليش؟؟
استحت من قربه وبدى قلبها يدق ــ شكلك كنت تعبان .ماهان علي اصحيك...
ابتسم ــ شكل شهر عسلنا هذا كله نوووم... انتي تنامين فالليل وانا في النهار....!
انحرجت العنود .. واهربت وهي تقرب منه صينية الريوق ــ يلا..غسل ويهك وصلي علشان تفطر..
طالع لها بحب ـ تآآآآمررين ..
ــ مايامر عليك عدو...
بعد ما خلص صلاة قال لها ــ جينا لهالجزيرة بنقضي فيها اول اسبوع لانها هاديه ..نتعرف على بعض اكثر .. وبعدين بنروح اثينا ونتعرف على المعالم السياحية والتسوق والتمشي .. شرايج ؟؟..
ــ حلو ...
ــ يلا تريقي علشان نطلع ..
ــ وين بنروح ؟؟..
ــ نتمشى .المنطقه رهيبه للمشي..شرايج؟؟
ــ اوكي...
اغيت العنود ملاسها البست تنورة سوده بطبقات و قميص ابيض والبست تحت شيرت علشان مايشف..والبست شيلتها وطلع شكلها مرتب ..البست نظارة شمسية ماركتها دولتشي اند غابانا .. وصندل ابيض ناعم ..
ــ جاهزه ؟؟..
ــ يب..
ــ يلا ..
مسك يده ولااراديا اسحبتها ..طالع لها مستغرب..استحت ومدت يدها ومسكت يده ...ابتسم وطلعوا مع بعض






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الفصـل الحادي عشر






كان الجو مشمس وحار بس حلو ومحتمل...الشمس ماكانت ساطعه وايد والنظارة خففت من حدتها .. طالعت العنود لأحمد اللي كان ماسك يدها وسرحان وهو يتفرج على الشوارع المرصوفه .. استغربت سكوته .. وصلوا لمقهى عالبحر ..
ــ شتشربين ؟. .
ــ تونا متريقين .مب مشتهية شي..
تما جالسين وهي مستغبه صمته ..وبعدين تشجعت وسألته ــ أحمد ..
ـ ياعيون أحمد ..
ــ شفيك ساكت؟؟...من طلعنا ودرنا بهالمكان الحلو وانت ساكت .توقعتك تشرح لي شي عن تاريخ هالمكان ..
ابتسم ـ لان شهر العسل مرة بالعمر..ألا اذا تزوجت مرة ثانية ..
عصبت العنود ــ نعم ؟؟
ضحك ــ الله ينعم عليج ..أمزح معاج لاتزعلين .. هو مرة وحده بالعمر..فقررت ان شهرنا يكون بهالمكان الرومانسي ..بنسافر بعدين في جوله حول الدول الاوربية .. لكن .. اول اسبوعين مع بعض لهم معنى كبير.. فيبتج لهالمكان اللي ارتاح له كلما اتوتر...هالمكان اللي جيته وانا مراهق عمري 12 سنه .. هي جزيره سياحيه من جزر اليونان ليتل فينس....وتعتبر من اقدم الجزر الاوربية وتعتبر الهام الفنانيين وعاشقين الطبيعه .... تتميز بهالشاطيء الساحر..وجوها الدافيء.. في متحفين أثريين هنا . ...بنزورهم بعدين وفي طواحين هوائية كانت ميزة هالجزيرة في القرن السادس عشر .. ومثل منتي شايفه طرقها السااحرة والوان البيوت المميزة ..
ــ صحيح حتى الفندق .. كلها ابيض ساطع و ازرق ..ماشاء الله الفندق وايد ..روعه ..يعطيك احساس بيتوتي..والمنظر..روعه ..
طالعها احمد ـ ان شاء الله هذي اخر فندق اربع نجوم تنزلين فيه .. انا مااخترته الا لاني حسيت انه فيه عزله ويليق بهالجو الصيفي.. .. ولا انا زوجتي ماتنزل فنادق اربع نجوم !
ابتسمت له العنود ــ مايهم المكان .. المهم الرفقة والنظافه ..
مسك يدها وقاموا يتمشون على البحر اللي كان لونه الازرق ساحر بشكل لايوصف.. تم يسولف لها عن ذكريات مراهقته ..عن زيارته لهالجزيرة مع اصدقاءه ..وساره كيف كانت كله زعلانه لانها تكره البحر وكله تامه في الغرفه تطالع الملك الأسد! وبوكاهانتس..!!
العنود ــ اووه ايام لول .. بوكاهانتس..
احمد ــ كانت سويره تخاف من البحر..واقولج الصج ..انا كنت مخوفها كنت اقولها قصص عن السعلوة ..
طالعت له العنود ــ هاااا..؟؟؟
سألها احمد ــ مب سامعه بالسعلوة ؟؟تريتره؟؟؟...الغوله ؟؟
ــ سمعت بالغول لكن الباقي .. نوو...
ــ جدتي الله يرحمها كانت تقول لي قصص عن السعلوة ..كانت قصص انها تطلع من البحر وانها تاكل اليهال...وانها تمسخ عمرها وتتنكر وتصير احلى الحريم واحيانا تكون ام القمل والعفن ..سوالف لول ماسمعتي فيها من قبل؟؟
ــ لا ولا مره ..جدتي ماكانت تقول لي قصص رعب ..كانت تقول لي قصة الشاطر حسن ..وان ابدعت يعني ان بدعت ..تقول لي قصص حب حزينه بس اكتشفت بعدين انها مقتبسه من افلام عبدالحليم!!...تعال انت يالظالم بينك وبين سويروا ربع سنوات يعني قلتهم لسويرة وهي عمرها ثمان!!!... 
ضحك احمد ـ ايه بس شدراني ان البنت بتتعقد وبتخرب على عمرها عطلة الصيف بكبرها !!...هي بعدين قالت لي انها كانت خايفه من السعلوة وحنا في الطيارة لما ردينا ..اوف كسرت خاطري بقوة وبعدين قلت لها السعلوة مثل الديناصورات انقرضوا من ايام جدتي هههههههه...
طالعت له العنود ــ يعني تبرر جذبك لها.؟.
احمد ـ انا ماجذبت انا قلت لها قصص!! .. بس كان ضميري مأنبني..بس قلت لها ان في سعلاة وحده ظلت في القطب الجنوبي.. وليتني ماقلت لها قعدت طول الرحلة تٍسألني وين القطب الجنوبي!!..
ضحكت العنود من الخاطر عليه ــ واعليه سويره ..ليش تسوي فيها جي؟؟
احمد ــ كانت تلزق فيني وايد ..وكنت احب اروح البحر والعب بالسكي .. وهي تلزق وامي توصيني اختك واختك ..من قلت لها عن السعلاه كل مااروح البحر مع جيراننا صارت تروح وتنخش في غرفتها..وتقعد تصيح ..
ــ ليش؟
ــ تخاف السعلوة تأكلني!!..
ــ ياحلووها سويره وانت قلبك حجر!!...
ضحك احمد ــ لا والله كسرت خاطري فــ .... قلت لها السعلوة ماتاكل الاالبنات !!!!...
ضحكت العنود من خاطرها على هالمجنون ومسلسل الكذب على سويرة ..
ضحك أحمد معاها وهو يأرجح يدها وهم يمشوون ..
ــ وانتي؟؟.. شذكرياتج عن طفولتج؟؟..
سكتت العنود شوي ..وبعدين قالت ــ احلى ذكرياتي مع بنات خوالي .. سالم كان دايما معتزلنا .. تمنيته اني ألعب معاه .. لكن عقله دايما أكبر منا .. بنات خوالي لما كنا نجتمع في بيت جدي كنا ندخل المطبخ ..وكالعاده هم يتفننون وانا اتذوق .. كانت مهمتي التذوق كانوا يخلوني الحكم لان في الأكل انا الوحيده اللي كان ذوقي سليم احب الاكل بيرفكت !!..المها تحبه حامض ..ديمه تحب الملح زياده ..خديجه تحب الزيوت والزبده يكونون زياده عن اللزوم ..ونوف تحب الاكل الحار والفلفل..كنا نسميها رااجو..اووه ايام ..وهيا ..كانت تحب الأكل مطبوخ زياده عن اللزوم علشان الجراثيم !!.. بس اذكر مرة سافرنا جماعه للعمره انا وعمي يوسف الله يرحمه وزوجته الله يرحمها ووالبنات ..كلنا ..ومحد جا من شباب العايلة .يعني بس شلة بنات .. ..وحطوني حكم اختار لهم على ذوقي طبعا كان عمري 10 سنوات والمطعم كان شعبي.. و البنات يبوني اطلب لهم اكل على ذوقي .. طلبت صحن مربين ..برياني ربيان ..لان الكل يحب الربيان ..والكل اكل وعمي استخف على الوجبه ..الله يرحمه ..
ــ الله يرحمه ..
ابتسمت العنود ــ وعالعصاري وحنا على الخط..ههههههههه.....فجأة الكل لاعت جبودهم وقفنا على الطريق وهات ياترجيع ههههههههه تسممنا ..وقف لنا واحد سعودي الله يجزاه بالخير وساق لنا السياره لين المستشفى هههههه طبعا كلنا فينا مغص وفاجين الدرايش على كبر والريال متلطم ههههههههههه ..لايعه جبده ..ترقدنا كلنا حتى عمي .. والكل يتحسب علي ..ههههه تسمم .. بس اكثر وحده تعبت هي هيا ..بغت تروح فيها لانها متعوده على الأكل البيرفكت !!فمابالك بربيان فاسد!! ومن مطعم شعبي ..هذي كانت آخر مرة يخلوني اختار لهم فيها حتى وظيفه الحكم شالوها عني وسلموها لخالي صالح هههه وخلوني المضيفه ..
كان أحمد يضحك عليها لأنها استرسلت بالذكريات بدون ماتحس بعمرها ..حس انه كان معاهم في الرحله ..
ــ مساكين ,,ضحايا اختيارج!!,,
العنود ــ محد قال لهم يختاروني اختار لهم .,,,
ابتسم احمد ــ عاد تحبين الاكلات البحرية؟.
ــ اعشقها ..
ــ عيل تعودي اكلنا هنا بيكون اغلبه اكلات بحرية .,.المطاعم هنا تقدم وايد اشياء لذيذه ..بس بما ان الجزيرة فيها ميناء فالاسماك والربيان كله طازج ..بتذوقين شي خيالي..
استانست العنود ــ كلما سافرنا اوربا ..ماكنت اكل غير الكرواسان ...امي تاكل سلطات وسالم واخواني الصغار دايما يروحون المطاعم العربية .
ــ في اثينا مطاعم عربية وفيه سوبرماكت عربي .. وفي اسواق حلوة وماركات عالمية....
العنود ــ لا ..مابي شي من السوق العالمي..لانه موجود في كل مكان...احب الاسواق المحلية..والبضائع المحلية..احب اخذ ذكرى من كل مكان ...

ــ شنو آخر شي شريتيه من سفره لج؟؟
قعدت العنود تفكر شوي ــ ممممم....مممم..اخر مرة الصيف اللي طاف كنا في باريس .. طبعا كنا في تور في اوربا رحنا وايد مناطق فينسا برلين جنيف لندن .سكوتلند...واخر محطة كانت باريس.كنا نتغذى في مطعم عالنهر..وبعدين تمشينا انا وسالم وعامر وعبير و امي ماجت معانا.. كانت تودع صديقاتها وتمت تتغدى معاهم ...كان في بسطه عالطريق وحده عيوز تبيع مشغولات فضية ..خذيت منها خلخاال فيه احجار زمرد ...كان آخر شي شريته...لان كنا بنروح الفندق ناخذ اغراضنا عسب نروح المطار..الخلخال كان خيالي.ان شاء الله .باراويك اياه لي ردينا الدوحه..
ــ ان شاء الله ..وأحلى شي شريتيه؟؟؟..
ابتسمت العنود ــ وايد اشياء..بس صج احلى شي..كانت لوحه..لفنان مغمور اسباني..شريتها من المعرض يوم عمري 15.. ..عندي اياها في غرفتي في البيت .. ان شاء الله لي ردينا براويك اياها ..
ابتسم ــ تحبين اللوحات..؟
ــ وايد ..احب الفن ..احب المعارض الفنية .
ــ متى حضرت معرض اول مرة.؟؟..
ـــ اول مرة حضرت معرض يوم كان عمري 13سنة.. كنت مع بنت صديقة امي اسمها جيهان وكان عندها تذكرتين لجاليري لفنان مغمور في باريس...وامي وامها يبون يروحون عرض ازياء في الفاشن ويك في باريس..ومايبون يجالسونا ..واخواني كانوا في الدوحه مع البيبي ستر ..وسالم ماجا باريس كان مسافرلندن مع صالح علشان يزورن راشد..فقالت لنا روحوا بس البسوا ملابس انيقة ..لبست يومها بدلة من فيرساتشي. ورحت مع جيهان ..وكان المعض تحربه يديده ..ماكانت اللوحات تجذبني مثل الالوان اللي اختارها ..عجبني الشعور اني اتفرج على كل لوحه ادقق في خطوطها وألوانها...فصارت عادة لي...
ابتسم لها احمد وتموا يتمشون ويستعرضون هواياتهم و الاشياء اللي يحبونها والمواقف اللي صارت لهم ...
___________
عند راشد والمها...كان راشد يقرأ الجريده والمها مستهمه لان صالح مايرد عليها ...
ــ شفيه صلوووح ...
طالع لها راشد ــ شفيه؟؟
ــ مايرد...
استغرب راشد ــ شتبين منه؟؟؟
المها ــ ابي اعرف ردوا عليه في سالفه خطبة فاطمة!..
ــ لا قال لي ماردوا البنت تفكر..وبعدين ماصار له يوم خاطبها..
عصبت المها ــ شتفكر فيه ..ولله لو اني مكانها مافكرت على طول اقبل ..حاصل لي ريل مثل صالح!!!
طالع لها راشد بخيبه ــ و الله تفشلين .. انتي صاحية؟؟باجر لاخطبج واحد بتردين عليه في نفس اليوم؟؟ اثقلي بس...
المها ــ بس صالح اخلاق وزين ودين...ليش مترددة...
ــ هي مب مترددة ه تفكر وبعدين لكل انسان معاييره ..يمكن هي مب حاطة في بالها تتزوج واحد اصغر منها!!
انحبطت المها ــ يعني تتوقع ترده ؟؟ ياويلي لو ردته بتروح فيها ديــ...
طالع لها راشد بنص عين ــ ديمه؟؟شدخل الديمه؟؟
المها بارتباك ــ ولاشي..
وقامت تبي تروح عنه لكنه مسك يدها ــ تقولين السالفه و لا شلون ؟..
ــ مافي سالفه ياخوي...
كان صوت راشد جامد ونبرته حاده
ــ المهـــا
ــ ياخوي والله ماصار شي...لي صار بتعرف الحين ماقدر اقول لانه امر مايعنيني..
طالع لها راشد ــ شوراج انتي وديمه؟؟
ــ الخير وببسسسسس...عن اذنك بروووذر تراك عورت يديني ..
ترك يدها راشد مب عاجبه طالع لها بعصبية ــ مهوي..لايطلع منج الغلط..مابي عمامج يقولون مايعرف يضبط خواته!!..
انصدمت المها وبدون وعي دموعها جرت على خدها ــ انت ياخوي تقول جي؟؟.. وهذي ثاني مرة ياراشد..ان ماكنت توثق فيني فهذي مشكلتك ..انا انسانه تعرف الصح من الغلط ولايمكن ارضى في يوم حد يتهمني بأخلاقي..
تركته وطلعت فوق وهي مقهورة حدها .. شفيه راشد.. بعدين طرى في بالها جاسم ..وانصدمت .. تذكرت نظرات صالح .لايكون!!!...في نفس اللحظة رن جوالها مسج .. فتحت المسج وانفخت بقوة من نفس الرقم
((ياللي صار رمشك حلم مستحيل..
ارحم قلب يحبك وصرت له ذكرى جنونه....
يخاف صورة عيونك من جفونه تطير..
وأمسي مثل الأعمى اللي فقد ضيا عيونه..)))..
عصبت المها .. في نفس اللحظة اتصلت نورة ..
ــ هلا ..
ــ شفيج؟؟ معصبة.؟
المها ــ اووه ..هاللي مايستحي على وجهه طرش لي مسج..
نورةــ ياويلي عالعاشق..
ــ نوووروه لاتمصخينها..
نورة ــ مهوي مافيها شي لو عطيتيه وجه حرام تلاقينه ذايب حده ..
المها ـ انتي قد هالكلام ؟؟. ..
نورة ــ المها شفيج؟؟
ــ انتي قد هالكلام اللي قلتيه؟؟
نورة ـ اي انا قد كلامي ششايفتني ياهل!..
المها ـ عيل انا انا اللي ماعرفت اختار..انسي ان لج في يوم رفيجه اسمها المها!..
نورة ــ المها انتي شتخربطين انا شسويت؟؟..
المها ــ الصاحب الي يحد صاحبه عالغلط ماهو بـصاحب!...
وصكرت التلفون ورنت كلمات راشد في راسها .. طلعت ورقة وكتبت فيها ارقام تحتاجها من التلفون وبعدين طلعت الشريحه وكسرتها .. مسكت الجوال وحذفته من الطابق الثاني وراقبته وو يتفتت لأجزاء .. ابتسمت ..ورجعت الغرفه وقعدت تقرأ روايه وهي مندمجه ..
__________
مر أسبوع .. يوم الجمعه .. كان منصور جالس في الفندق مهموم ..مايبي يطلع .. يقلب في الصور ودموعه تزوره بين فتره والثانية .. من وصل الدوحه وهو معتزل في هالغرفة ...لكنه قرر اخيرا يروح بيت جده ...

وفي بيت الجد.. ..عبدالرحيم كان منصدم .. من درى بخطبة صالح لفاطمة ..وهو ساكت مايقول شي..اخر شي توقعه ان صالح يتقدم لخطبة فاطمه لكنه ماحقد على اخوه لان اخوه مايدري بنواياه..
فاطمه وافقت بعد تفكير واستخاره و قالت لام عبدالرحيم رايها ..والكل في البيت استانس لموافقتها .وبدون مقدمات اعلن بوعبدالرحيم ان المهر هديه منه لفاطمه وانه بيصلح الطابق الثاني ويعيد تأثيثه .. .
صالح ماكان راضي بالتقديمات اللي قدمها ابوه ..كان طول عمره مفكر انه يعتزل ببيته بروحه ويتزوج من حر ماله .. ماحب ابدا فكره سكنه في بيت زوجة ابوه .. لكنه ماحب يخرب فرحه ابوه فوافق مبدئيا..

اللي كانوا صج فرحانين بهالخبر ..هم ديمه والمها اللي كانوا يتنططون مثل اليهال جدام الكل ..
خديجه ــ اموت وأعرف هالثنتين على شنو محتشرين ؟؟..
نوف ــ خليهم يفرحون ..
خديجه ــ بس صج هالثنتين شبلاهم شوفي شلون ينططون ؟؟..
ابتسمت نوف ــ خليهم ..انا ودي انطط وياهم ..ونااسه ...صالح وبيعرس ..يامحلاه من خبر ..
ابتسمت خديجه بعدين اكتأبت ..بتجي وحده تاخذ وقت صالح وسوالفه وضحكه ..وبتخسر صديقها .. بعدين حست انها سخييفه انها تفكر جي ..طالعت ديمه والمها اللي قعدوا يلهثون ..
نوف ــ خديجه قومي شوفي الغدا ؟؟
خديجه ــ لا ماابي ... قومي انتي ..
كانت خديجه تتفادى شوفه مبارك ..هي متأكده انه مترصد لها فالمطبخ كالعاده ..
نوف ــ بقوم انا وامري لله..
مرت جدتها في الصاله الصغيرة لقتها تصلي .ورجعت المطبخ وهي تبتسم وتفكر اكيد خديجه ماتبي تشوف مبارك الخبله ماتدري انه في صلاة اليمعه مع جدها وعمامها واخوانه وراشد؟؟..
دخلت لقت ماتلدا الفلبينيه تقص اليح ..
ــ ماتي ..الغدا خلاص؟؟
ــ يس ماما ماما كبير وفاطمه يخلص عيش طفي ..
طالعت الساعه كانت 12 واربعين ..في اي لحظة يدخلون الشله ..
ــ ماتي جهزي غدا للديوانية واللبن والعصير اللي جبته ..
ماتيلدا ــ ماما عصير مال انتي واجد حلوو ..
اضحكت نوف ــ شكلج صكيتي عليه يا ماتوو..
ماتيلدا ــ لا ماما بس انا يسوف لون اخضر انا يعرف في طعم واجد حلوو..انا يذوق افاكادو انا ياخذ قلاص كااامل ..
كانت نوف مسويه عصير افاكادوا بالعسل وبعصير جوز الهند .. وحاطه فيه مكسرات ومبدعه ..
ـ انا مسويه واجد .. حضري طقم الكاسات اللي فيه ليتل فلاور..تعرفينه؟؟
ــ يس ماما...انا بعرف يضبط عصير ..لايخاف..انا الحين يحط لبن ويجهز سماط مجلس..
نوف ــ عطيني السماط وانا اوديه الميلس مع اللبن .. ..
البست نوف شيلتها حطت ماتليدا السماط على يدها وعطتها الصينيه اللي فيها اللبن والقلاصات ..

و دخلت الميلس و...ماكانت متوقعه تشوف احد في المجلس..
وفجأة تجمدت أوصالها ..ماكانت متوقعه ابدا تشوفه !...لااراديا اخدرت يدينها وطاحت الصينية من يدها ..
شوفته بعد هالأسابيع كانت صدمة عنيف لها ..ماتوقعت تشوفه بهالسرعه!!!...طالعت اللبن اللي انسكب على السجاد ..وماقدرت تبقى مكانها على طول طلعت تركض بعيد عن هالمكان ..
تم منصور واقف مستغرب..كانه يشوف نوف اول مرة..اول مادخلت وقف على حيله من الصدمه شلون تدخل ميلس الرجاجيل؟؟..
دخلت ماتيلدا وتمت تنظف اللبن ..جلس منصور في مكانه ناطرهم يردون ..
اديري بيطردونه ولا بيستقبلونه ..تم جالس يفكر وطرت في باله روز ..وتنهد ...
ـ

برا المجلس في نفس الوقت كان راشد ميت ضحك وحمد وجه احمر وجدهم يقطع فيه ــ ماعرفت تصكر جوالك ؟؟ في نص الصلاه تطلع هالاغاني ماتستحي انت ماتستحي؟.؟؟
عبدالرحيم ـ مرة ثانية تخلي جوالك فالبيت انت ووجهك فضحتنا بين العرب!!,,,
دخل الشياب المجلس وبقى الشباب واقفين بره
مبارك وصالح يضحكون عليه لان الشياب مستلمينه ن طلعوا من المسجد لين وصلوا البيت قال مبارك يكلم صالح ــ والله اني عرفت انه جواله من سمعت بو نورة ..آيووووووه ..قلبي عليك التاع ... كل مره اقول الحين بيصكره الحين بيصكره...وماصكره ليش يالخبل ؟؟
حمد ــ ماكنت ابي اثبت التهمه علي كل اللي كنت ابيه انهم يركعون وانا امد يدي واصك الجوال !!...بس ماتوقعت ان الكل عارفين انه انا !!...
راشد ـ بذمتك عاد فكرت جي؟؟..اصلا الصوت جاي من الصف الاول على الطرف وجبنك جدي الشيبه !!,,, الناس اكيد تعرف انه انت!!....تعرف ان جدي ماعنده جوال!...الا تعال من داق عليك حزة الصلاة !!
ــ رفيجي فهد مسافر لندن يدرس وكل جمعه يتصل علي ...بس اليوم اتصل بدري..مارديت عليه انت شفت من طلعنا من المسجد وكل شايب في المسجد سمعني محاضرة ماتستحي على وجههك!!.....
صالح ــ تستاهل صكر جوالك مرة ثانية!
واول مادخلوا المجلس انصدموا...كان عبدالرحيم مستلم منصور بالسب اول مادخل مبارك وحمد فصلوا بينهم وصالح حاول يهدي اخوه قال عبدالرحيم معصب ــ يستاهل الجلب يسوي في بنت عمه هاللون !!...
منصور معصب ــ قالت لكم اني طقيتها!!,,تستاهل!! تستاهل كل ضربه !!
راشد اللي كان متصنم عند الباب انصدم من اعتراف منصور ..عبدالرحيم تم يطالع ولده مب مستوعب واخوان منصور يطالعونه باشمئزاز ..
ــ انت مديت يدك على نوف.؟؟...
كان صوت صالح قوي ونبره جهوره ..وبدون وعي قرب من منصور وصكه كف على وجهه وقبل لايستوعب منصور صكه صالح كف ثاني ..
ــ مب عشانها يتيمه تستغلها يالجلب..!!!....
كان راشد مصدوم ..ليش ماقالت له نوف!!...شلون كانت متحمله هالهمجي!!..
عبدالرحيم ــ انقلع برااا روح جابل الهنديه اللي خذيتها وانسى ان لك اهل !!..
ــ لحظه ...!!..
وقف بو عبدالرحيم بعد ماكان جالس معصب وساكت ..
ــ راشد ناد اختك..
طالع له راشد مستغرب ــ نعم ؟؟
ــ ناد اختك!!..
ــ ليش؟؟
ــ خل منصور يرجعها !! ماعندنا بنات تتطلق !!..
انصدم راشد ــ جدي..مستحيل اختي ترجع له !!..
عصب جسوم ــ راشد .. انت سمعتني ولا لا ؟؟؟. قلت لك ماعندي بنات تتطلق !!..
راشد ــ بس ياجدي هو اهانها وطقها وتزوج عليها !!
منصور ــ انا ماتزوجت عليها انا كنت متزوج قبلها!!..
راشد ــ انت جااااااااب!!!..
سكت منصور ونزل راسه وهو متلوم شرجعه.؟؟..
ــ مارضى على اختي يا جدي.!!.. مارضى عليها بس تخلص عدتها ازوجها لواحد احسن منه ..!!
فجأ انصدم منصور تذكر انه ماقرب من نوف .. وش بيقول عنه الناس؟؟..
ــ لا زوجتي وابيها !!
طالع له صالح منقرف ــ انت طلقتها!ماعادت زوجتك!
بو عبدالرحيم ــ صالح لاتزيدها!... راشد ناد اختك ترجع لزوجها ..
مارضى راشد وتم واقف معصب قام بو عبدالرحيم بنفسه لكن صالح قال
ــ اقعد يبه ..انا بناديها..مع انه انا ضد انها ترجع له!..
قام صالح وناد نوف اللي لقاها تبجي في زاوية البيت ...
مسك يدها ووقفها ــ عمي مابيه!
صالح ــ جدج ملزم ..يقول ماعندنا بنات تتطلق..
ــ وراشد ؟
ــ نفسج مايبيج ترجعين له يقول انه بيزوجج بس تخلص العده..
انهارت نوف بالبجي مرة ثانية ــ ياربي وانا شذنبي؟؟ هو ليش رجع؟
ــ يقول زوجتي وابيها!!..
ــ خل يروح للهنديه انا مابيه ..
ــ تعالي ..
دخلت نوف والدموع في عيونها ..
راشد معصب ــ ليش ماقلتي ان هالواطي مد يده عليج!!..
انصدمت نوف وانصدم منصور يعني ماكانوا يدرون؟؟..
تجمدت نوف بمكانها ..بو عبدالرحيم ــ لازم ترجعين لزوجج..
قال راشد ــ بشرط يطلق الهندية.
قال منصور ــ طلقتها...
انصدمت نوف..تمت واقفه هناك بس تهز براسها كل ماسألوها شي ..بس عقلها ماكان معاها..شلون ترجع له؟؟بعد هالذل؟؟..
اما منصور ..ماكان يبي يخسر اهله ..شعوره كان التمسك باي شي..يبي يرجع وسطهم ..مايبيهم ينبذونه..صج اهل روز اعرضوا عليه عياده ومنصب في مدينتهم..لكن بعد روز مايقدر يبقى هناك..ماعنده شي في الهند ..وهني اهله وابوه وامه .. واخوانه ..وعيال عمه!.. رفع راسه لما قال ابوه
ــ مابيك في بيتي..
انصدم الكل!!.. قال منصور ــ بستأجر لي بيت ...
بو عبدالرحيم ــ بعطيك فيلا في المجمع السكني حقي.. انتقل انت وزوجتك بكره لهناك ..والحين ..نوف روحي انجبي الغدا..
طلعت نوف وهي تسحب عمرها غصب وشافت المها وديمه يتساسرون ويبتسمون ولما شافوها استغربوا ــ نوف شفيج؟؟
طلعت خديجه وام عبدالرحيم وفاطمه من الصاله للمطبخ ــ رجعوا؟؟
هزت نوف راسها ــ يبون الغدا..
طالعت لها خديجه ـ نوف ..انتي تصيحين ؟؟. شفيج؟..
ــ منصور رجع..وتوهم رجعوني له!!..
انصدموا ..وتموا يطالعونها منصدمين !!!
ديمه ــ ورضيتي تردين له ؟؟.. من صجج؟؟..
نوف ودموعها همايل ــ شسوي جدي عصب ..يقول ماعندنا بنات تتطلق!!..
حضنتها خديجه بقوة وخذتها لداخل تريح شوي..
ديمه للمها ــ صج انه اخوي..بس ياني اكرهه كره عاللي سواه في نوف!..
المها ــ الله يعين وان شاء الله تتحسن الامور بينهم...

__

في المجلس خيم الصمت عليهم ومحد قاعد يتكلم عبدالرحيم معصب وبيي يطرد ولده لكن ابوه قعد منصور جنبه وعطاه شاي وقهوة ..لين دخلت الخدامه وقاموا الشباب يجيبون الغدا ..
دخل مبارك المطبخ ــ وين السمك؟؟ ليش لحم؟؟
ام عبدالرحيم ــ جدك اليوم جاب هالخروف وقال اطبخوه عالغدا..
حمد ــ جدتي.. من مسوي هالعصير؟؟..
وخذ له قلاص وتم يتلذذ فيه ..
ماتيلدا ــ ماما نوف يسوي عصير واجد حلو ..
ــ اي والله احلى من مندرين ..
مبارك ــ شرايك باخوك؟؟
حمد ــ لو اني مكان راشد اتوطى في بطنه لين تطلع معدته من خشمه!!..
ضحك مبارك ــ اي والله يستاهل..
ام عبدالرحيم ــ عيب .هذا اخوكم ..
دخلت ديمه المطبخ ــ شصار في المجلس؟
حمد ــ عادي ماصار شي..
مبارك ــ انا وحمد بلمنا ماقدرنا ننطق اخوج فشلنا من قلب!..
ديمه ــ شالجديد يعني .هذا وهو الدكتور الفاهم ..شخلى للبطاليه !!..
طالعت ديمه لحمد بنص عين ..
عصب حمد ـ لو سمحتي انا طالب مب بطالي!!...
ديمه ــ نفس الحروف طالب بطال..بس الباء سبقت الكل ههههههههه..
ــ سخييفه ..مبارك شيل معي الصينيه جدتي طابخه للفريج كله ..
مبارك ــ بشيلها بروحي يالضعيف ..انت شيل لعصير ولا ثقيل بعد ؟؟
شال مبارك الاكل وراح وتمت ديمه تضحك على حمد الي قال ــ احب اقولج يا مدام ديمه انج للتو خسرتي مصادرج التموينيه من الفاست والجنك فود..
ديمه ــ اول شي انا مدموووزايل مهب مدام ..وثاني شي اعرف قلبك طيب يموت علي مابتخون فيني انا اختك ؟؟..وتتخلى عني في اعز ازماتي الباطنيه ..
حمد ــ قومي بس قومي قولي لنوف تسلم يدها على هالعصير ..وقولي لها ترا بشبه كله مابخلي للزطي منصور شي ..
ديمه ـ انزين ..
ام عبدالرحيم ــ لاتطفشونه..دام جانا برجلينه مانبي نخسره ...
ديمه ــ نسيت اتصل في امي اخبرها ..هي من اختفى وهي تحاتيه ..
حمد ــ ليش وين امج ؟؟
ــ في بيت خالتيه عندهم جمعه هي وبنات عمهم ..
ــ مارجعت هيا؟؟
ــ نوو..ولا عمتي طيبه ولا العنود...جده..تهقين العنود ترجع تزورنا مثل اول؟
ام عبدالرحيم ــ ايه قالت لي انه شرطت على احمد انه يجيبها كل جمعتين لبيت جدها ..كانت بتقول له كل جمعه بس ماهان عليها اهله..خصوصا ان احمد هو اللي ماسك شركه ابوه مايفضى لهم الا يوم الجمعه..
ديمه ــ فديتها عنودي...
____________

كان راشد في صدمه قام مبجر وقال لهم انه بيرجع ياخذ البنات العصر..
ــ وين رايح في هالقايله ؟؟..
راشد ـ مشوار..
طلع راشد ركب سيارته وهو متضايق حده حتى صالح قلق عليه كان بيروح معاه لكن راشد ماعطاه فرصه ..
بوعبدالرحيم ــ صالح اتركه ..مب سهل عليه ...
ــ يبه ليش سويت جي؟؟
كان منصور في الحمام وعبدالرحيم مقيل ونايم ..
ــ صالح .اذا منصور طلع من هالباب مايرده شي..بيضيع منا..هذا ولدنا..وبعدين ليش الفضايح؟..مب كافي طيبه اللي تطلقت بعد هالعمر؟؟؟.

ــ بس نوف بتدفع الثمن!!..
ــ لا .. لاتخاف .. انا ماحطيتهم بهالمجمع الا عشان عيني تكون عليهم..لاتخاف ..منصور ذكي مابيكرر خطاه..
دخل منصور في هاللحظة وقال جده ــ تعال اجلس قربي..
جلس منصور وهو منزل راسه ــ لبيه ..
ــ شوف للحظه كنت بحذفك برا هالمجلس واقول الله يخلف عليك مانرجا من وراك شي..لكن ..من دريت ان نوف سترت عليك وما قالت لحد انك مديت يدك عليها..وهالشي اللي لو سمعت انك سويته مره ثاني اجتلك بيدي..ماعندنا رجال يمدون يدينهم على الحريم ..سمعت؟؟..
ــ ايه ..
ــ من دريت ان نوف استرت ..قلت بعطيك فرصه وحده ..وحده بس علشان هالفقيره .. تعزها وترزها وتتذكر انها يتيمه وبنت عمك اللي عزك واللي توسط لك واسطات كثيره علشان تسافر وتدرس طب..البنت ماخطت وانا اعرف ان الخطا جا منك .. اسمع يامنصور مابيك تفشلني جدام راشد وعبدالرحمن ..انا رديت نوف لعصمتك على ضمانتي..وانا مب عايش طول العمر..بس ابيك تبيض وجههي لي الممات وتصلح اللي كسرته ..لك فرصه وحده عقبها اطلق نوف منك وفي ميه الف واحد احسن منك يستاهلها..لاتضيع فرصتك.. وتخسرها وتخسرنا كلنا ...نوف متربيه واخلاقها طيبه ..يلا قوم الحين روح الفيلا وخذ مفتاح من اسماعيل البواب .. انا بتصل فيه ..في فيلا أثثتها وكنت بعطيها صالح هديه زواجه ..بس قلت ان صالح يبقى قربي هنا..احسن ...ماقدر استغني عنه ..بعطيه الطابق اللي فوق...
هز منصور راسه وقام بعد ماخذ العنوان من جده .. عنده فرصه وحده..لازم مايخسرها..
________
اما راشد لقى نفسه بين المقابر في ابو هامور ... دخل وسلم .... راح عند قبر ابوه اللي كان مكانه مميز..جلس عنده وهو ضايق الصدر.. وماحس بعمره الا و العبره خنقته ..
ـ يا يبه ماقدر...ماقدر اشوف هالظلم واسكت..يا يبه شكلي مب قد الحمل..
مسح دموعه تم ضام رجوله ودموعه مب راضيه تخليه .بعد دقايق . قام وراح عند قبر امه ..الي كان قريب من قبر ابوه ..
ـــ يمه .. ودي احط راسي على رجولج مثل ايام قبل .. واشكي لج عن الوجع اللي في داخلي ..اشتقت لج يمه .. اشتقت لج انتي وابوي...اشتقت لبيتنا اللي كان رمز الدفا .. رمز الحنان .. بيتنا الحين هيكل فاضي . ..فيه قلوب مهمومه..

بعد مافرغ اللي في خاطره من دموع .. قام وركب سيارته وتم فيها..جالس متضايق..واقف عند المقابر..هو يشوف الاطفال اللي يستجدون الناس..
_____

دخل حمد ومبارك المطبخ وكانت ديمه تبي تاخذ الجاي الجديد ..عند الباب تبي تدخل وسمعتهم
حمد ــ راشد متضايق حده والله اني خايف عليه شفت شلون طلع من هنا ..وجهه مخنوق..
ــ وش تسوي لو كنت مكانه ؟ جدي فرض رجعه نوف لمنصور عليه .وراشد مايرضى على خواته ادنى شي شلون برجعة اخته لواحد كان يطقها!!..الله يعين وين طلع بهالقايله..شاللي بيخليه يروق؟؟..
دخلت ديمه وشالت الجاي بدون ماتعلق وطلعت ..
كانت المها في الصالة .. نادتها لغرف الضيوف ..
المها ـ شفيج؟
صكرت ديمه الباب ــ راشد ..طلع من هنا مهموم ..ابيج تكلمينه وتتطمنين عليه ..
المها ــ على سالفه نوف اكيد ..
هزت ديمه راسها ــ كلميه امانه .. والله قلبي مب مرتاح..
المها ــ بس ماعندي جوال جوالي انسرق..
ديمه ـ متى ؟؟.
المها ــ مادري..بس صار لي اسبوع اكلمج من تلفون البيت ..الظاهر الفاتوره بتطلع عووده.. خصوصا ان حضرتج ثرثاره و..
قاطعتها ديمه بعصبية ــ وقتج الحين..اقولج قلبي يحرقني على راشد وانتي تهذرين عن الفاتورة؟..قومي جيبي تلفون خديجه ..
ضحكت المها ــ اه ياويلي على هالقلب بس..تلفونج عندج؟؟
هزت ديمه اسها وطلعت تلفونها من مخباها...
اتصلت المها براشد..

كان راشد سرحان لما رن تلفونه ..ولما شاف الاسم استغرب..
DEE CALLING YOU
استغرب ــ دي؟؟.. ديمه؟؟.. رد بعد مانفخ ..
ــ الو ..
ــ هلا راشد . انا المها..
ــ هلا مهوي..
ــ شلونك ياخوي؟؟
ابتسم ـ الحمدالله على كل حال..
ــ زين لان بعض الناس قلوبهم تحرقهم عليك آآآي ديموه ووجع!!..
ابتسم راشد يعني ديمه مستهمه عليه..
ــ قولي لهم فديت قلوبهم لايحاتون...
ــ ليش انا اقول لهم هااك ..
حذفت المها التلفون على ديمه وطلعت ..ارتبكت ديمه ..
ــ الو ..
ـ هلا ..
ــ شلونك راشد؟؟
ــ الحمدالله .. طيب دامني سمعت هالصوت ..
ــ ........................
ــ كنت اقول لديمه تقول لج فديت قلبج لاتحاتين ..
ــ .................................
كان وجهه ديمه قلب أحمر وماقدرت ترد من الحيا ..وحمدت الله ان مبارك مايشوفها هالحين .
ــ تحمل بعمرك ..ولاتتضايق ..ان شاء الله الله يهدي منصور ويتغير ان شاء الله ..
ــ تهقينه يتغير؟؟
ــ بيتغير لا تخاف .. جدتي تقول دامه جا برجلينه لازم مانطفشه ..
ــ ديمه ..قلبي يعورني على نوف ..تحملت وماشكت...ليش؟؟ لا ام ولا ابو ..بس عندها انا اخوها ..
ــ سلامه قلبك يا راشد.. نوف عاقل ..ماتبي تسوي مشاكل..وان اكتمت امس اليوم بان كل شي..لاتخاف ..انا متفاءله من منصور..احسه بيتغير..
ـ ديمه ..تدرين انج خففتي علي شوي؟..ديمه..
ــ لبيه..
همس ..ـ احبج..
سكتت ديمه ..حسته يقولها من قلب..انزلت دموعها واكتفت بالصمت..
ــ مع السلامـة..
ــ مع السلامـة ..
صكرت ديمه الجوال و وحذفت عمرها على السرير..وقعدت تغني..
ــ قالها ..قالها ..قال احبك قالها..مايهم انه همسها..المهم قالها..

بعد دقايق طلعت للصاله وجلست جنب المها وقرصتها بقوة وتمت المها تصاارخ..

همست ديمه ــ والعنا تستاهلين ..
ام عبدالرحيم ــ شفيكم ؟؟
ديمه ــ ابد جده المها قرصتها نمله ..
المها ــ نمله ماتستحي على وجهها والله ياجده مطيحه سوالف مع..
وقبل لاتكمل قرصتها ديمه بقوة فنطت من مكاانها
ـ وعلللله ..
وقامت قعدت عند جدتها ..
ــ المها شالنمله اللي قرصتج ..وريني..
ــ لا عادي جده..الا جده خطيبه خالي وين ؟؟
ــ فاطمه؟؟.. داخل مع نوف وخديجه ..
المها ــ ايه .. انزين جده شرايج نطلع..
طالعت لها جدتها ــ وين بتروحين في هالقايله؟؟
ــ بتمشى يا جده ..طلعينا..
ــ انزين ..ديمه اتصلي بمبارك..
ــ ليش مبارك؟؟
ــ لانه اعقل من حمد !!..
ضحكت ديمه ــ ليش يا جده والله ان حمد عسل..
ــ يا ديمه حمد يسوق كنه مجنون ..يخبط عظامي بسقف السياره .. نادي مبارك..
اتصلت ديمه بمبارك اللي دخل بعد ما البست المها شيلتها
ــ ها ياجده.
ـ يله بنلبس وطلعنا ..
ـ على وين ياجده؟؟
ــ ماادري طلعنا وخلنا نغير جو..بنات وين تبون؟
قالت المها ـ سيلين !!
طالعها مبارك معصب ــ سيلين؟؟؟ من صجج انتي؟ اليوم جمعه كل الشباب هناك!
ديمه ــ انزين اي مكان..
ــ دحل الحمام..
ديمه ـ بروك الجو حار نبي مكان يفتح الخاطر ..نبي بحر ولا موول..
عصب مبارك ــ وانتم تبون تشحططون جدتكم في هالمولات ؟؟
ام عبدالرحيم ــ انا خاطري فالبحر..خل نسير البحر..
ــ انزين بنروح دخاان..
شهقت ديمه ــ ياويلي مشحططنا لدخان حرام عليك!..
ــ ماعندي غير دخان تبون تقبلون العرض ولا ؟؟..
ام عبدالرحيم ــ خووش راي ... بالمره نمر اهل الشحانية ...
ديمه ــ جده تعرفين حد فالشحانية؟؟..
ام عبدالرحيم ــ ايه ام محمد هناك..ودي امرها والله ..
مبارك ــ جده .بنروح دخان ونقعد ساعه ونرجع .ماقدر اخذج مشاوير ثانية..مافي وقت ..
ديمه ــ حرام عليك قاطع كل هالطريق بس عشان ساعه!!...
مبارك ــ ديمه لي شفتي الطريق يتفهمين ليش بنيلس ساعه ..ساعتين حدكم ..مابي نرجع تالي الليل ابي نرجع المغرب..
ديمه ــ اي سياره ناخذ ؟؟ سيارتك؟
ـ لا طبعا..سياره صلووح ..
رن جوال ديمه نغمة افريل
When you're gone
The pieces of my heart are missing you
When you're gone
The face I came to know is missing too
When you're gone
The words I need to hear to always get me through the day and make it ok
I miss you
عصب مبارك ــ ازعجتينا ماتردين ؟؟
ديمه ـــ احب اسمع الأغنية
طلعت ديمه جوالها من مخباها بعدين قامت تصيح ــ عنوودي..
وطلعت برا وردت عليها والحقتها المها
ــ هلا عنودي..
ــ ديوووم اشتقت كم وااااااااااااااااااااااااااااااااااااايد...
ــ شخبار شهر العسل يا عسل!..
ــ واو .. صراحه .. شي خيالي الجزير البحر لون البحر صورته لج ازرق سماااوي...نفس اللون اللي تعشقينه .. ياويلي ديوم المكان فلللله ..
ديمه ــ واحمد؟؟
ــ احمد ؟؟ خنت حيلي والله .. مافي مثله فديته
ضحكت ديمه ــ بديتي تفدينه !!...
ــ اي والله ديوم.. سكن قلبي ..
ــ اوه اوه شعليها الي بدت تحب!
العنود ــ يوزي عاد والله اني ارتحت له وايد ..للحين علاقتنا فيها بطء بس هالاسبوع كان رهيب عرف كل شي عني وعرفت كل شي عنه ..وبدينا نرتاح لبعض..كل يوم نتمشى وكل ليله جلسه شاعريه خصوصا على ضو الشموع وصوت البحر..واو ياديمه ..
ــ الله يهنيكم آآميــن..هو الحين وين ؟
ــ راح يحجز لنا طيارة لأثينا .. بنروح نتمشى شوي..بيني وبينج ..انا عاجبتني هالجزير وايد..
ــ الله يحفظه لج .. خذي هذي المها..
بوا الاثنين يصارخون فالتلفون وهم ينادون أسامي بعض مثل المجانين
ــ عنووووووودي
ـــ مهوووووووووووووووووووي ..
ــ فديتج والله اشتقت لج شلونج شخبارج اخبار ريلج ان شاء الله مرتاحه!!
ــ شوي شوي علي مهوي والله اني بخير ..
ــ انتي وين؟؟
ـ انا في اليونان ..قلت لج؟
ــ لا توقعتج رحتي افريقيا ولا الصومال مامليتي من اوربا كل اجازه مطيح فيها؟؟
العنود ـ بنت عز يحق لي..
المها ـ اي والله يحق لج .. تعالي شخبار زوجج؟عسى مرتاحه؟
العنود ــ الحمدالله توني اقول لديمه اني الحمدالله بديت ارتاح له ..
المها ــ الله يوفقكم آميييين ..
العنود ــ تعالي اسألي ديمه عرفت شي عن امي؟
المها ــ بعطيج اياها واورح اتفاوض مع مبارك واشوف كم شخص ياخذ للرحله
العنود ـ اي رحله؟
ـ دخااان ..بنروح مع جده ..خذي هذي ديوم..
وعطتها المها الجوال ودخلت داخل..
ــ هلا عنودي..
ــ هلا ديوم ..سألتي امي وين الحين؟؟لان اتصل بها ماترد علي ..
ــ شوفي سألت عمي صالح قال انه حاجز لها هالاسبوع في برلين ..
انحبطت العنودــ مافيني اروح برلين الحين .. بنروح اثينا وبعدين نمر فرنسا اسبوع..امانه ديوم خبري عمي صالح اني بروح فرنسا بعد اسبوع..
ــ اوكيك ..
ــ الحين عطيني جده ابي اكلمها..
ــ لحظة ..
ودخلت داخل وعطت التفلون لجدتها وطالعت المها وهي تناقش مبارك
ــ ياولد العم لين هالراس!!..
مبارك ــ نو . دخان وبس..
المها ــ انزين .. محاوله فاشله مانجحت ..
ديمه ــ شمحاولته ؟
المهاا ــ كنت ابي سيلين . وهو معيي ..
ديمه ــ شوف . تودينا سيلينا بنروح اربعه ..ماتودينا نروح ثلاثه !
طالع لها مبارك رافع حواجبه ــ تهددين؟؟
هزت ديمه راسها مبتسمه
ــ دريمه اسمعيني زين .. بتروحون اربعه لدخان ..وقومي نادي الرابعه والبسوا عباياتكم.,..
استغربت المها لكن ديمه ضحكت ــ قومي خل نتجهز الساعه صارت ثنتين ونص متى نوصل؟؟
المها ــ انزين من الرابعه؟؟..
ديمه ــ من بعد كدوووج ..
طالعت المها لمبارك ــ والله انك مب هين ..
راحت لغرفة فاطمه كانوا البنات يتكلمون ...
المها ــ بنات من تروح دخان؟؟ بنروح انا وديوم وجدتي ..
خديجه ــ انا بروح احب اخاوي جدتي ....
فاطمه ــ شنو دخان؟؟
نوف ــ مجينه عندنا بس هم بيروح البحر..انا مابي اروح مافيني عالطريج ....
فاطمه ــ ولا انا..
المها ــ خلاص خديجه قومي البسي وبنجهز خلال خمس نلتقي عند سياره صالح ..

نزلوا تحت لسياره صالح كان خديجه مستانسه اركبت السياره اول وحده واربتت على كتف مبارك
ــ فديتك والله .. طلعه في وقتها .
ــ احم ..
انصدمت خديجه لما شافته مبارك كانت بتنزل لكنه سبقها ووقفل الباب اوتوماتيك..
ـ وين رايحه؟؟
ــ خلاص مابي اروح ؟؟
ــ يعني لو صالح كان رحتي انا لاء؟؟
خديجه ــ مبارك الله يخليك ..فج الباب ...
مبارك ــ الشي الوحيد اللي فجيته هو قلبي..ومالج غيره..
ــ مبارك ارجوك ..
ــ لا .. ارجوج انتي.. خلج مكانج ..
قربت ديمه من السياره وفتح مبارك الابواب وكانت مبتسمه ..
مبارك ــ ليش مكشفه ضروسج؟؟ مسويه دعايه معجون ؟؟
ديمه ــ مافيها شي اضحك تضحك لك الدنيا .
.ودخلت وجلست في النص وجت المها شايله نظارتها الشمسية في يد وفي اليد الثانية نقابها ..
مبارك ــ مهوي عاد قرري يا نقاب يا نظاره الاثنين مع بعض مايصير..
المها ــ لي صرنا على خط دخان بحذف النقاب انت تعرف انه مافي حد عليه وانه فاضي اغلب الوقت ..
جت جدتهما و الخدامه تلحقها بشنطه قهوة وجاي ونزل مبارك يحطها ورى ..
قالت خديجه بخنقه ــ ليش ماقلتو لي انه مبارك؟
المها ـ مادري ماطرى على بالي .. انا قلت لراشد وقال اوك مافي اشكال دام جدتي معانا..
ديمه ــ عشان جي كان مقفل الابواب عشان ماتنزلين؟
مبارك ــ انتي يالحيه مايطوفج شي ؟؟
ضحكت المها وانحرجت خديجه كان فاتح الباب اللي ورا ويسمع سوالفهم ..
سكتت خديجه وحست قلبها يدق بقوة وانحرجت
وردت ديمه عليه ــ افا عليك شلون يطوفني .. انا ام السعف والليف!!..
ردت جدتها ــ وحده منكم تستحي على وجهها وتساعدني اركب السياره ..
مبارك ــ جده انا بساعدج .. خلي هالمتينات عنج يلا دخلناهم السيارة ..
المها ــ الحمدالله رشاااقه .محد غير اختك هالمتينه مضيقه علينا ..
ديمه ــ وعللله اضعف منج يالزطيه..
المها ــ ايه بس مع وجبات ماك وكنتاكي ماراح تظلي ضعيفه!!
ديمه ــ اي زين ذكرتيني بروووك امانه اليوم عشينا من ماكدونالد ..اكيد في دخان ماكدونالد صح!!1
ضحكت المها وخديجه وابتسم مبارك عليها ..

وقرب منها وساعدها وركب السياره وتوكل على الله وحرك ..



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الفصـل الثالث عشر






نظرات جاسم الممتنه خلت قلب صالح يحن شوي.. اتفقوا اتفاق مبدأي...وانصرفوا الوجاهه ..واول ماتصكر الباب ..بدون وعي ..هجم راشد على مبارك ..
والكل وقف بينهم ..
صالح ــ راشد تعوذ من الشيطااان !! !!..
ــ شور اختي مب في يده علشان يحجر عليها جدام العرب!!
عبدالرحيم ـ ياراشد ـ بنت عمه وهو اولى فيها من الغريب ! وأنا ماودي المها تاخذ غريب !
صالح ـ بس جاسم مب غريب ..
عبدالرحيم ــ الا ..غريب مب يعني رفيجك انه من العايله .لاتنسى ان المشاكل بين القبيلتين متأزمه!
صالح ــ وهذا سبب ثاني يخلينا نقتنع بجاسم !..انت لو ملاحظ باستثناء جاسم اي حد من قبيلتهم يواجه حد من قبيلتنا شوي وينشبون في بعض..يمكن النسب يصالح بيننا

بو عبدالرحيم ــ بكلم بو صالح شيخنا.... وهو ادرى ..بس انا اشوف جاسم رجال طيب والنعم ..واجداده وعمامه ينشد فيهم الظهر.. ونسبهم مكسب..
راشد ـ انا مايهمني بس وخروا مبارك عن اختي!...
عبدالرحيم ــ بس مبارك حجر عليها ..خلاص مب لعب السالفه ... جدام العرب هي له !...

هجم راشد على مبارك وامنعوه للمره الثانية .. بعدين نفض يده منهم
ــ انتم اصلا ماتنحسبون علي عيال عم .. والمها بعطيها الغريب ..يمكن هو ارحم فيها منكم ..
صالح ــ بس ياراشد شور المها بيدها ...
راشد ـ المها ما تعرف الرجال علشان تحكم عليه ... انا اعرفه .واشوفه اخير من غيره .. جدي كلم بوصالح واخذ الاذن منه .. والمها بتكون لجاسم ان شاء الله ..ويامبارك ..اللي سويته اليوم ..خلق بيني وبينك عداوه لآخر العمر صج انك حجزت اختي جدام العب ..لكن بخليك تذوق المر قبل لاتتزوج اختي !...
طلع راشد بعد هالقنبلة اللي فجرها .....وتم الكل واقف متصنم ..شفيه راشد .؟؟..
صالح ــ بلحقه واعقله ..
بوعبدالرحيم ـ لا ياصالح ..تم مكانك .. خله ..
ــ لكن يايبه لازم حد يعقله ..
بو عبدالرحيم ــ هو ماانجن .. رده فعله طبيعيه .. خله لين يهدى من نفسه ..
مبارك ــ يعني انا اللي جنيت جدي؟؟بنت عمي وابيها شفيها؟؟ليش بيذوقني المر ؟؟؟...
حمد ــ هدوا الحين .. اهدى يا مبارك .. اللي سويته غلط .. مايصير تحجر عليها و هي رافضتك من قبل ..
مبارك ــ انت الحين في صفي ولا في صفه؟؟؟...
حمد ــ لا في الروضه..هههههه....
طالع له مبارك مندهش وهز يده حمد وشكر وطلع من عندهم .. جلس بوعبدالرحيم معصب من هالمهازل .. وحمد لحق مبارك برا..

مبارك ــ ابعد عن وجهي..
حمد ــ ياخي وقف تعبت اركض وراك ..
فجأة وقف مبارك فصدم حمد فيه ..
ــ شتبي؟؟
ـــ انت شفيك؟
ــ انت تستهبل؟؟ماكنت حاضر الجلسه الي من قبل شوي ولا شنو ؟؟؟
ابتسم حمد ــ كنت حاضر وخلاص خديجه بتصير زوجتك .. ليش معصب الاخ ؟؟ابسط ياعم !..
طالع له مبارك وده يخنقه ــ انت ماسمعت تصريح الاخ راشد؟؟
حمد ـ امبلى .. بس راشد معصب ..ولا شنو في يده يسويه ..البنت لك وخلاص!..يلا اعزمني بسبب هالمناسبه الحلوة..
ــ اقول ..كل تبن ولااشوف وجهك ....
وراح مبارك معصب ركب سيارته وانطلق...
في الناحية الثانية .. راشد تضايق حييييييييييييييييييييل وكان مقهور حده من مبارك ... راح للمسجد صلى له ركعتين وتم جالس هناك بدون تفكير..مايبي يفكر..يمكن خيره ان المها تاخذ جاسم...لكن مبارك وخديجه ..مب مرتاح لهالزواج بالمره .قرر انه يستخير ..ولي ارتاح قلبه .. يرتاح من هالهم .. وقف وكبر...
___________


عند خديجه والمها للي كانوا مقابلين عيال عبدالرحمن ..
كانت المها تكتب مسج لديمه من جوال خديجه تقول لها يلتقون باجر...
ــ خدوج.. تدرين مشتهيه معكرونه بشميل من يدينج؟
ــ اقول ..مافي اذا جا صالح الحين بسويها اذا ماجا مشي بوزج مافي ..
المها ــ افا.. الحين اتصل فيه ..
ودقت عليه وسكرت الجهاز ــ غريبه ....صكر في وجههي!!.
خديجه ــ هههههآآآآآآآآآآي.. اكيد يعرف انها انتي مب انا !!..
المها ــ ايه ... الظاهر متعود يصكر في وجهج !..
خديجه ــ ولاعمره سوااها ..فديته ..
قامت خديجه وخذت الصغير للمطبخ تسويله شي ياكله ..
طالعت المها لجوال خديجه ..وكتبت مسج سريع لصالح ..
(( شمضاايقك؟؟...)) ..
على الطرف الثاني كان صالح قاعد في المجلس مبتسم من قرى المسج ويفكر.. ..
(( حياتي .. حاسه فيني ؟؟....صج اختن ماجابتها امي.بقول لها الحقيقه ..ماتحمل الخيبه في عيونها ...))
كتب مسج سريع وطرشه ..
فجت المها عيونها على كبر(( جاسم خطب المها وفي موافقه بدائية من راشد ....ومبارك حجر عليج جدام العرب.....))

اشهقت المها بقوة ..وركضت لعند خديجه ..
ــ الحقــي...
ــ عسى ماشر؟؟..
ورتها المسج ...انقلب وجه خديجه احمر من الغضب ــ شلون يحجر علي؟؟ ..على اي اساس يحجر علي؟؟...
المها ــ انا شسوي في بلوتي...مابي جاسم !...
طالعت لها خديجه ــ ليش؟.؟.. جاسم وسيم يمدحون اخلاقه الشباب ..
المها ــ مابيه .. ..ماااابيه ..
وطلعت فوق معصبة ..طالعت خديجه في اثرها ..شفيها هالبنت ؟؟.. مسكت التلفون وطرشت مسج(( وراشد وينه ؟مااعترض.)) ..
رد صالح (( طلع .. مبارك حجر عليج جدام العرب..وخلاص . مافي حل ثاني)) ..
استعاذت خديجه من الشيطان وركزت على الشغل اللي بين يدينها ..
ماتبي تفكـر ..

في جزء من قلبها .. متوهج ..وفي جزء في روحها خايف.....وفي عقلها ..توقفت كل العمليات الحسابيه عن العمــل واعـلن
Error


>_________________
في برلين ...
كانت طيبه على استعداد انها تسافر لسويسرا .. جهزت كل اشياءها .. وأول ماكانت بتطلع لقته جدام الباب واقف معصب ..
ــ يمه وين العزم \؟
ــ انت شتبي؟؟
كان سالم واقف لابس بدله رسمية توكسيدو ومشط شعره لورى وشكـله كشخه ..
ــ مجهزة الشنط؟
ــ ايه ..
ــ وين عامر وعبير؟
ــ في المخيم كالعاده .. انت شتبي الحين ؟
ــ في ام فالدنيا تستقبل ولدها جي؟؟. حتى ماسلمتي علي !.
ــ سالم فارج مالي بارض محاضرات الاخلاق حقتك ...امس اختك واليوم انت ..
قعد سالم على الكرسي ــ اتصلت فيج العنود؟
ــ ايه .. قالت بتروح فرنسا وتبيني اروح فرنسا .. عاد انا توني جايه منها وخلصت جدولي هناك مب متفرغه لها ..خل تتفرغ لزوجها احسن .
سالم ـ ـوانت كله جي؟؟ .. لي متى عاد ! .. حنا مب عيالج ؟
طالعت له طيبه بشموخ ــ شوف عاد .. ماتعلي صوتك علي ..صرتوا ثيران وبعدكم تطلبون اهتمام !!!.. انا ضحيت ب عمري عشانكم اعتقد كافي ..
وقف سالم وهو يصبر نفسه غسب لكن ماقدرــ اي عمر؟.. عطيني لحظة وحده طالعتي لنا فيها كعيالج .. احنا تربينا عند جدتي والمربيات ..ولا انتي يدج في ماي بارد من عرفناج ..السفر والطلعات والعزووومات .. اقول ..لاتكذبين الكذبه وتصدقينها .. كل اجازاتنا نصها في هالمخيم اللي حذفتي فيه عامر وعبير.. وياكرهي له .. بروح بكره اخذهم اخلهم عندي لين تخلصين اجازتج المرفهه..
وطلع قبل لا يعطيها مجال تتكلم .. قعدت على السرير مقهورة .. شلون عرف مكانها ؟ أكيد من صالح .. تحسرت على الزمان الماضي..شذنبها ؟؟ .. ليش انها تبي تعيش حياتها ؟؟.. كانت طموحه وحلمها بالسفر والفاشن والتجاره ,.كان عمرها بس 15 .. يوم اعلن لها ابوها عن مشروع زواجها بسعيد ..مافادت الدموع ..مافادت التوسلات .. حرمها من حلم الدراسه واكمال تعليمها .. وسعيد .. رغم انها كانت جميله لكنها ماملكت قلبه .كان يعرف غيرها واايد حريم .كل يوم يتزوج ويطلق..ماتنسى طموحها اللي قتله بعد ولاده العنود وسالم .. كانت بتكمل الثانويه يوم قطع اوراقها ومنع السايق ياخذها .. امرها تقابل عيالها .. لكن السبب الحقيقي انها كان يحاول يرد كرامته بعد مافضحة حقيقه زواجاته جدام ابوه وامه.وطلعت لهم الاوراق..حقد عليها في هذيك الفتره ..وهي كرهته وكرهت العنود وسالم
كانت تعتزل بغرفه بروحها وكله تصيح ..لين ماتخذت قرار .. انها تعيش حياتها خصوصا انه عرض عليها السفر..ومن هذيك اللحظة ..كل همها السفر..ماهمها احد .. وبدون مايدري خلصت شهادتها الثانويه في البحرين .. ودرست اداره اعمال انتساب بجامعه الأردن ..وبدت شركه صغيره في لبنان لتصميم الازياء... وبدون ماتحس مرت السنوات .. لين حملت مره ثانية ..لكن هالمره التوأم .. خلتهم عند المربيات لين كبروا .. وآخرها قصة طلاقها .. محد يعرف بمعاناتها .. خصوصا لما ااكتشفت انه متزوج كم وحده من شرق آسيا .. حست باشمئزاز وواجهته .. وكان الطلاق الاخير .. الحين هي وهيا مهتمين بالشركه .. هيا الوحيده اللي ساندتها بقرار الطلاق .. طالعت عمرها بالمنظره .. عمرها 37 سنه .. للحين محتفظه بملامحها اللي تشبه ملامح العنود الى حد كبير ورشاقتها .. العنود اللي كرهت تحضر زواجها بعد ماذكرتها بنفسها .. طالعت الساعه .. بتتأخر على الطياره . شال شنطتها وطلعت وقررت تتابع طريقها .بدون ماتلتفت لورى .. ..

اليوم الثاني .. انزلت المها الصبح .. كان صالح وراشد جالسين في الصاله ..ـ
ــ راشد انا مابي جاسم هذا ..
انصدم اشد وعقد حواجبه لكن ببرود طالع لها صالح ــ ليش؟؟..
المها ـ مابيه .. وخلاص..
طالعها نظره مب بريئه ..
ــ عطينا سبب مقنع اخت مها .. لايكون شايفه على الرجال حاجه ولا شي..

حست المها ان اطرافها ترتجف ..نظره صالح مع حاجبه المرفوع تعني شيء واحد ..انه يعرف ويتحداها تقول !!...
ـــ أنا مااابيه ..
راشد ــ وين تعرفينه علشان ترفضينه ؟
المهـا ــ كافي انه كسر ضلع فيني !
ابتسم راشد ــ مب عذر ..الرجال مصلي ومخاوي عمج من كان صغير ولو في اخلاقه شي كان اعترض صالح عليه .. ...
صالح ــ ولا حد من عيال عمج اعترض .. حتى عمج .. اذ في خاطرج شي قولي ولاتستحين..
ورجع طالع لها بنظرة التحدي اياها ..
طلعت المها فوق وهي مختبصه ... تقول لهم ولا لاء؟؟..حطت راسها بين يدينها وبدت تبجي من القهر,, ماتبيه انسان واطي ماتبيه ...ياليت واحد من عيال عمها اعترض....عيال عمها ..مافي الا حمد ...حمد .. بس حمد لمنى حرام تخرب عالبنت..بروحها شاقية في حياتها.. وشايفه المر..
تنهدت وتم تصيح بقهر..

اما صالح كان متعمد يسوي هالحركه فيه ..كان مقرر مايقول السالفه لاي احد .. الا اذا اعلنت عنها المها .. واعترفت .. بهاللحظة بيكون متأكد ان المها ماتبيه .. لكن المها سكتت ...,وماقالت شي..والمها جريئه مب عادتها تسكت ... طالع راشد ــ انت مرتاح لجاسم؟.
راشد ــ اي .. وايد..استخرت امس..وارتحت ....وهي ماعندها سبب مقنع ترفض...
استغرب صالح... ليش راشد بيفرض جاسم على المها؟....

سكت وتم يقرأ في الجريده .. مب عارف شيسوي..
(______________________

في بيت منصور ونوف . كانت اليوم الثالث اللي ماطلعت فيه نوف من حجرتها ..
ــ نوف افتحي الباب..
ماردت نوف عليه ..صار ليه ثلاث ايام يمرها ويطق الباب..يحط الأكل جدم الباب ..ويرجع يلاقيه ماتحرك من مكانه ..
ــ نوف..مب زين على صحتج..ماكليتي من ثلاث ايام .. نوف الله يخليج افتحي الباب وكلي شي ..اذا مافتحتي بجيب لج راشد والبنات !!!...
قامت نوف متكاسله ..خامله وفتحت الباب ..وتمت واقفه جدامه ..
ــ تعالي اكلي...
ــ مااشتهي.
ـ نوف الله يخليج .. تعالي اكلي ...من ثلاث ايام ماطلعتي من هالغرفه ..حرام عليج ..
كانت جامعه شعرها لورى ... وعيونها حمرا شوي..وعلى وجهها لمحه حزن لابسه جلابيه ورديه بسيطه ..
ــ بروح المطبخ واكل شي..
طالع لها ــ لاء..انا جايب لنا اكل..تعالي...
تمت تطالعه وهو يسحب يدها..حست بقلبها يدق بقوة اول مره يمسك يدها من عرسهم بهالطريقه ..قالت لنفسها وهي مغمضه عيونه ((موت ياقلبي ..موت ..لاعزه ولاكرامه ..)) ..
جلست على الطاوله..وبصعوبه ..اكلت وهي لافه وجهها عنه.. اما هو يطالع لها بندم ..شسوى فيها..؟؟؟...
ــ شلونج الحين ...
طالعت له مستغربه وعيونها ذابله .. ــ مافيني الا العافية ..
وتركت الكفشه وقامت ..وتم جالس على الطاوله بروحه يطالع الاكل....ماكلت الا ملعقتين من المندي ولاقربت شي ثاني....
تعوذ من الشيطان وقام شل الاكل وحطه في الثلاجه .. وراح لشغله اللي بواسطه رجع بالضبط مكانه الاولي...وهو في قلبه حسرات من ذكريات روز ..
_______________

في غرفه فاطمة .. اللي تعودت فاطمة عليها .. كانت الاضاءة خافتخه وهي جالسه على السرير بملل...وموسيقى اوبراليه في اذونها ..
كانت تحس بضيقه ..وخوف .. محبوسه باختيارهاصحيح لكن البديل كلام الناس وسمعتها .. ودها تتصل بنوف اللي ماسمعت منها من ايام ..
اتصل تلفون الغرفه .. وتك تطالع مستغربه مب من عادته يدق..
ــ الو ..
ــ السلام عليكم ورحمة الله ..
ــ وعليكم السلام ..من معي؟..
ــ انا صالح ..
حست فاطمة باطرافها ترتجف والخوف يحتل قلبها .. صدق انه اصغر منها بس .. حست بربشه ..
ــ حبيت أتطمن عن احوالج ..
ــ الحمدالله طيبه .. وانت ؟..
ــ الحمدالله طيب..
ــ الحمدالله .. ألا فاطمة ..
ــ نعم ..
ــ ماتنزلين شوي..
انصدمت فاطمة ــ ليش؟؟...
ــ بحط لج شي في الصالة .. كنت بطرش الخدامه بس هي محد ..بتلاقينه فوق رف التلفزيون.. ..
ــ ان شاء الله بنزل واخذه ..
ــ عيل انا أستأذن . مضطر اصكـر ..
ــ مع السلامة .
صكرت التلفون وهي متوتره .. شنو جاب لها ؟..
بعد عشر دقايق انزلت .. وراحت عند التلفزيون ..كان في كيسه وباقة ورد ..
ابتسمت ..افتحت الكيسه ..لقت علبة شوكلاته فاخره وكتاب شعر لامرؤ القيس.. خذتهم واحت غرفتها حطت الورد في المزهرية .واستمتعت بجمال الباقة الرعه اللي اختلطت الاوان الزرقا فيها بالابيض...
امسكت الكتاب وتم تقرأ شوي.. وافتحت من الشوكلاته واكلت .. زين فكـر فيها .. على الاقل مب مجبور !..



صالح من صوبه مستغرب من جرأته .. لكنه حس انه مقصر...ركب سيارته واتصل بمبارك .. لكن الاخير مايرد عليه .. راح القهوة بسوق واقف وقعد هنام يشرب شاي بنعناع و جنبه شباب وشياب .. تموا يسولفون ويضحكون ...وقاموا كلهم لصلاة العشا ..
____

رجع صالح البيت وانصدم بولد جيرانهم سيف يرسم بالبخاخ الرش على الحيطة حروف .. وقف يراقبه ...
وبالاخير بالوان غير متناسقه بوس قلب كبير ..

S+ R=LOvE 4EvEr

قرب صالح منه ــ السلام عليكم ..
اختبص الولد اللي عمره تقريبا ماعدى ال15 ..
ــ وعليكم السلام استاذ صالح ..
ــ سيف .. أبٍسألك .. خلصت كراسات الرسم من الدكاكين ؟؟.
اختبص سيف ــ ها !!!..
طالع له صالح بهدوء ــ خل مسألة الشكل العام على صوب والنظافة والتعدي على بيوت الناس... انت تعرف هالبيت بيت منو؟..
سيفـ ــ ايه بيت بوسعد ..
ــ انزين .. انت تعرف مثل ما انا اعرف ان عنده بنات !!...
هز سيف راسه مفتشل ــ ايه ..
ــ انت الحين من تقصد بحرف الراء هذا ؟؟..
استحى سيف ونزل راسه .. فكمل صالح ــ مهما كانت اللي تقصدها انا متأكد انها مو من هل البيت صح ؟
هز سيف راسه ــ ايه اصلا بناتهم كلهم كبار..
ابتسم صالح وهو يطالع سيف اللي على باله انه نفذ من هالموقف فقال في سخريه ــ وانت تبي تشيل ذنب هالبنت في رقبتك ليوم الدين ؟؟..
انصدم سيف ــ اي بنت ؟؟
ــ انت ماتدري ان بو سعد عنده بنت كبيره اسمها رنا؟؟..
سيف ـ بس انا ماقصدها !!..
ــ اي انا ادري..بس الناس..وبو سعد ..واخوان رنا ..مايدرون .. بيظنون ظن السوء في البنت .. وبيصير لها شي انت مسؤول عنه !!!!!!!...
اختفى كل لون من وجه سيف ..وبدون وعي فتح السبراي و رش على الحروف وطمسها ختى القلب .فصارت بقعه سودا كبيره بشعه ..
ــ اسف استاذ والله ماقكرت !!!..والله ..
ابتسم صالح ــ خلاص ..انا بعتمد عليك ماتعيد هالسلوك مره ثانية ..لكن الحين ..برجع لموضوع الشكل العام ..والنظافه ..برايك هالبقعه .. شنو محلها في الاعراب؟؟..
سيف ــ اسف استاذ.. باج ان شاء الله بشتري صبغ وانظفها ..وعد مني..
صالح ــ انزين وان اعرف انك قد هالوعد .. تعال انت تحضر المحاضرات اللي في المسجد؟؟..
سيف ــ لاء..
صالح ــ احضرها بين فتره وفتره ..احسن لك من هاللعب.. ابي اشوفك هناك ..وعد؟..
سيف ــ ان شاء الله بس استأذن ابوي..
صالح ــ مااعتقد ان ابوك بيمانع .. يله السلام عليكم ..
وراح عنه صالح ودخل غرفته اللي برا بعد ماشيك على ابوه ودخل ينام ..

_______
اليوم الثاني المســا ...

الهدوء يسبق العاصفه .. كان احساس المها ... الكل هادي ومافي اي اكشن ..حتى الحين راشد مب راضي يقتنع برفضها وهي في حيره هل تقوله ولا تستر على الريال !!... كانت في بيت جدها مواعده ديمه ..لما دخل حمد ..حست قلبها يدق بقوة ..
المها ــ حمد .... ابيك في موضوع ..
استغرب حمد ..ــ نعم يالمها شبغيتي؟؟..
قالت وهي ترتجف ــ بغيت .....
وسكتت محرجه .. ..
حمد ــ المها ..لاتستحين وانا اخوج ...
حست المها غصة في قلبها كانت تبيه يحجر عليها جدام العرب مثل ماسوى مبارك ..لكن ..هو ... اخو..صج هي احساسها نحوه كاخو .طول عمرها تعامله كاخو ..ماحبته في يوم الا مثل حبها لراشد وعبدالرحمن ..وبتكون الضحية منى ..حرام .. كافي انها متعذبه وسط زوجات اخوانها بعد تاخذ منها هالانسان الطيب؟؟.. اللي بيعوضها شقى هالسنين ..تذكرت منى وطيبتها ..لولا انها شافت معامله مرت اخوها لها جدام عينها كان ماعرفت عن الشقى اللي هي فيه ... استغفرت في خاطرها وتابت عن خطتها ..وطالعت له
ــ المها ..قولي اللي في خاطرج ..
ـــ شرايج في جاسم ..
استغرب حمد .. طالع بنت عمه .. ــ ماتسألين عمي صالح هو ادرى فيه ..هو اللي مخاويه عمر..
المها ـ وعشان هالسبب قاعده اسألك .. اش رايك انت فيه ..
حمد ــ يالمها الرجال ولد اصل ومصلي ويعرف الله ... اخلاقه ..الصاحب ساحب .وانتي ادرى باخلاق عمج صالح ..فشلون برفيج عمره !...

المها ـ حمد انا مب مرتاحه له ..
ــ استخرتي؟؟..
طالعت له بصدق ــ لاء..ولا ابي استخير..هالانسان مابيه .. عايفته نفسي..
حمد ــ المها ..عطيني سبب مقنع وانا من باجر اوقف بوجه الكل واقول المها ماتاخذه .. بس عطيني سبب مقنع ..مايصير ترفضينه وانتي حتى مااستخرتي!!..بعدين .. في هالنسب الكل يشوف اه فرصه العايلتين تتراضى ..وخوفج اذا رديتيه بدون سبب وهو جايب هله كلهم وجاهه ..تزيد المشاكل والكره ..
استغربت المها ــ جايب اهله شلون ؟؟
حمد ــ جا جده بكبره يطلبج لجاسم ..وعمامه ماشاء الله مب شوي ..انترس المجلس فيهم .. وجدي عطاهم موافقه مبدأية لانه يعرف جاسم .. والكل مستانس بهالنسب خصوصا كبير عايلتنا .. لانه خطوة منهم للصلح !!...

انكتمت المها ,,وصدقت اخيرا انه الزواج واقع لامحاله .. اكتمت عبرتها ..وقالت لحمد ــ الله يقدم اللي فيه الخير...
ابتسم حمد وقال لها ــ يعني نقول مبروك ؟؟..
المها ــ مبدئيا ...عقبالك ...
حمد ــ انا .. خل اخلص جامعه..وعلى طول ... ماني بناطر احد ..اصلا افكر اتزوج الحين واشتغل واحول جامعتي موازي...
المها ـ لا حرام .. بتخرب على عمرك ..مابقى لك وايد .. شد حيلك ..
استأذن حمد وطلع وراحت المها عند جدتها وحطت راسها في حضنها
ــ جده ..أنا خايفه !...
ام عبدالرحيم ــ يالمها .. توكلي على الله ..
المها ــ توكلنا على الله ياجده .. الا ديموه العصلا وين ..
دخلت ديمه ــ الحين صرت عصلا ؟؟؟.. اذكر اني كنت دبا !...
المها ــ هههههه .. صاادوه .. مابغيتج تسمعين هالاعتراف انتي وهالبرجر اللي في يدج !..
ديمه ــ حنيت على بروك يجيبه لي ..واوف بعد مفاوضات يله اقتنع .. مب راضي يصدق اني ماكلت شي من الريوق ..
ام عبدالرحيم ــ مدري شتحبين في لحم البقر هذا ً!!..
ديمه ــ جده ..اسمه برجر !!..
انفضت الجده يدها منها .. قالت المها ــ انزين .. ديوم .. ماعرفتي تحسبين حسابي؟؟ .. مب جايه علشان تشوفين خشتي؟؟..
ديمه ــ اي يا حياتي اموت على هالخشه والكشه ..
المها ــ كشه انتي ..
ديمه ــ خخخ .. انزين .. ماجبت لج اللي فهمته ان وراج عرس..مابيج تمتنين ..
قفزت المها وخذت الكيس من يد ديمه ــ انجلعي انزين .. وطلعت البرجر وتمت تاكل فيه وديمه تحاول تخطفه منها لكنها مب مخليته
دخل صالح
ــ اوف داحس والغبراء ..اشرد احسن !!!!
ديمه ـ عمي ساعدني هالدبه باقت عشاااي!!...
ضحك صالح ـ والله كنج عيوز تبجي على عشاها ..المها ارحميها!!.
المها وهي تاكل بسرعه ــ تستااهوووول .. محد قان نها ماتجيب لي..
صالح ــ ها ؟؟ مهوي لاتغصين وانت تاكلين بسرعه 180 كيلو بالثانيةّ.!!!..
ديمه ــ واسهال ..ومغص ..خلي عشاي .. والله ببجي..
دخل راشد في نفس اللحظة وانقلب وجه ديمه احمر واسكتت فجأة ..
طالعت لها المها بخبث ــ بتبجين على بطنج ؟؟.. ماتستحين ؟؟..
واضربت المها كوع .. ــ جب بس..
ابتسم راشد ــ ديمه.. هالزطيه اسرقت عشاج ؟؟..
حست ديمه باحراج وحست صج انها عيوز .. نزل راسها مستحى وضحك عليها صالح بقوة !!...ومن القهر طالعت راشد ــ ايه .. زطت البرجر كله ..يامال الاسهال ان شاء الله !!..
راشد ــ افا عليج .. الحين احلى وجبه من ماكدونالد بتصير عندج ..ومهوي احسب انج تعشيتي خلاص!!..
المها ــ اي الحمدالله كان برجر مليان ببهارات الشتايم والدموع ههههههه....

ديمه ــ وجع زين!!..
طالع راشد صالح ــ تخاويني؟؟.. نجيب للامه عشا ..
صالح ــ اي امه ماغير ديمه هالزطيه ..خدوج تعشت معاي .. و..
ديمه ــ جيب لفطومه عمي.. تراها تحب الهلابينو جكن من هارديز ..دايما الاقيها هي ونوف طالبين من وراي..
ابتسم صالح ـ صار.. يلا امشي ..يمه تبين شي؟
ام عبدالرحيم ــ سلامتك يمه .. بس جيب لي عصير مثل اللي جبته هذيك اليوم ..
ابتسم صالح ــ يمه هذا عسكريم من مندرين .. بجيب لج افا عليج ..بس اليكر منتظم عندج اول؟؟
ام عبدالرحيم ـ ايه الحمدالله .. شربت حبوبي..وعشاي كان خفيف.. بارك الله فيكم ..
طلع راشد وصالح واركبوا السياره ..وانطلقوا...

في نفس الوقت عند جاسم ..

كان يدخل يطلع ينقهر من نظرات امه العاتبه .ومن ابوه ..للحين ماوجهه له كلمه ..من عرف وجهتهم ونيتهم هو وجده وهو مايكلمه .
دخل عند اخته امنه ..
ــ شفيهم هلج ..
ردت عليه ببرود ــ مب هلي بروحي.
طالع لها معصب ــ حتى انتي..
امنه ــ ايه حتى انا .؟ من هالغريبه اللي تبي تجيبها بيننا ؟؟
ــ امنه هذي بتكون مرتي!!..
امنه ــ لاتحرق دمي..وشفيها بنه بنت عمي.؟ ولا ريان ؟؟... عندك ساره وغالبه بنات عمتي..مكثر البنات من حولك وكل وحده تطلب اشاره من يدك.
ــ شوفي امنه انا مليت من عرض البعارين هذا..انا اخترت شريكه حياتي..نقطة وانتهى!,.
عصبت امنه وقامت عنه مع انه قاعد في غرفتها !,,
دخلت بثينه اخته الصغيره عمرها 6 سنوات ــ جاسم ليش سويت في ريان جي.
بنفاذ صبرــ شسويت لها بعد؟؟
ــ مادري بس كله تصيح وتبجي....وتقول ليش ياجاسم !,,
سكت جاسم تلوم شوي بس هو مايحب ريان ..شافها وماعجبته .. حسها مثل امنه ...اخته شلون يتزوج وحده مشاعره تحاهها مثل مشاعره تجاه اخته؟


قلبه دق لوحده بس ..المها .. طلع وراح لغرفته وصلى ونام ..







ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الفصـل الرابع عشــر






مر اسبوع طويل على نوف وهي تصد منصور بقوة ..
منصور حس انه صج سبب لهالانسانه الم كبير علشان تصده بهالطريقة .. كانت طالعه من المطبخ شايله قلاص حليب
ــ ممكن اعزمج عالعشا ؟
طالعت له نوف باستغراب .. بعدين طالعت الساعه كانت 8وشي..
ــ عندي دوام باجر .. بنام بدري .
مسك يدها بهدوء وبنبره ترجي
ــ مابنتأخر ممكن ؟ .
طالعت له نوف واستغربت الترجي في صوته ..هزت راسها ببساطه ..
ابتسم بفرح ــ يله بنطرج في السيارة . .
طلع برا وتم تطالع نوف في اثره مب مستوعبه ..ترجيه ..فرحته ....لمسته .. جزيئات جسمها اللي في حالة اهتزاز غريب.. قلبها اللي نبض بقوة ..عقلها اللي يرفض هالصورة ؟ .
ادخلت والبست ملابسها ..وحطت ميكب خفيف..
في السياره ..جلست جدام ....شغل منصور الراديو على الاخبار.. بعدين فجأة دخل سي دي .. اسمعت اغنية فيروز بصوتها الساحر ..
..قديش كان في ناس..
((قديش كان في ناس عالمفرق تنطر ناس..وتشتي الدني ..ويحملوا شمسية وأنا بأيام الصحو ماحدا نطرني..)) .. ..

كانت الاغنية جميلة حزينه .. اندمجت فيها نوف مع انها ماتحب تسمع اغاني وايد ..
في البداية كان الصمت هو اللغه المتوحده بينهم ..طالع لها منصور..وكان حاسه بضيقه ..ذكرى روز مسيطره عليه ..لكن مستقبله .. نوف..
ــ شخبارج .
كان السؤال مفاجيء لها .. اخبار؟. ..
ــ ماعندي ..
شالغباء صار لها اسبوع مرتزعه معاه ..ماشافه طلعت ولا شافها اتصلت في احد .. حتى جمعه يوم الجمعه رفضت تروح فتم منصور معاها ..ولما اتصلوا فيهم قال لهم انها مصدعه ..
ــ نوف .. ممكن نبدأ صفحة جديده ؟ .
طالعت له نوف ببرود ــ مابيننا اوراق... ,
نزل منصور راسه ***** .. وقف عند المطعم وخذ له طاوله في ركن العائلات .. طلبت لها سلطة يونانية ..
ــ خذي وجبه ..
نوف ــ انا متعشية ..
ــ شكليتي.؟..
ــ اي شي..
طالع المنيو ..وطلب اكثر من طبق .. استغربت نوف ــ شحقه ؟؟ .
منصور ــ انا جوعان !!..
كان يكذب وكانت تكذب ..هي ماكلت شي ..وهو متعشي في فينيسا الساعة 6 مع رفيجه .. ومفولين .
ــ نوف .. اسمعيني..بقولج قصتي.. اسمعيها من الأول ,,واحكمي علي..
ــ منصور.. انا اعرف كل شي ..ماله داعي تقلب المواجع ..
نزل منصور راسه ــ لا يا نوف .. ماتعرفين شي..ماتعرفين ان هالانسان الي جدامج خذلته الحياه ..وخسرته جزء من روحه ..
طالعت له نوف بذهول..
ــ انت متحسف على طلاقك لـ روز.
طالع لعيونها ..واول مره يحس انه يشوفها ..كانت هدبها كثيف ونجلا ..
قال بصوت يرجف بعد ماضاع لثواني في عيون نوف ..
ــ لا ..

ــ عيل شتقصد. ؟ .
ــ اسمعيني.. ..اسمعيني قبل لاتحكمين علي..
طالعت له بعدم ثقة ــ ماعندي خيار الا اني اسمعك .. وافهم هالجزء من روحك اللي.. خسرته ..
ابتسم بسخريه يبي يعلق ..لكنه سكت .. قاعده تسخر من جرحه ..لكنه مايلومها ...,,
ــ اليوم اللي جرني فيه ابوي لخطبتج كان اسوأ يوم في حياتي..
بدون وعي صاحت بسخريه ــ هـــه ... شالجديد ..
ـ نوف اسمعيني .. اسمعيني بعدين علقي.. قولي رايج ..ارجوج لاتقاطعيني..
ــ اوك.. بس ارجوك ..لاتحسسني اني فرضت نفسي عليك.. ترا عمي فرضني عليك ..وعبدالرحمن فرضك علي.. كان اسوأ يوم لنا حنا الاثنين ..فلاتحسسني انك احسن مني. ا واني ماصدقت على الله اتزوجك و..

قاطعها ــ نوف .. بس.. اسمعيني..
سكت نوف بعد ماسحبت نفس قوي ــ سامعتك ..
ــ انا كنت متزوج روز قبل لا اتزوجج !.
انصدمت نوف .. وتمت تطالع في الصحن الفاضي اللي جدامها ..ماتوقعته يتكلم عن روز ..
ــ جمعتني بروز قصة حب .. ماادري شلون ا وصفها لج ..جمع بيننا الكره قبل لا يتحول لحب.. تزوجتها ..وحولت ديانتها للاسلام رغم معارضة اهلها .. جمع بيننا حب افلاطوني لايمكن ان اقوله بالكلمات .. انا ماخنتج .. انا ماغدرت فيج .. انا خنتها هي..وكنت متيم فيها مثل طفل عشق لعبه .. حبي لها يزيد كل يوم .. وفجأة .. جرني ابوي مثل الحمار واجبرني اخطبج واحطم حياتج وحياتي.. كنت بقوله قصة زواجي.. لكن روز ترجتني..ماكانت تبي ابوي يغضب علي..كانت راضية باقل الساعات معاها ..المهم اني مااخسر اهلي...ويوم الزواج ..

سكت شوي .. بعدين كمل والحشرجه في صوته كانت واضحه ــ صابت روز حالة نفسية ..كانت متأكده انج بتاخذيني منها ...ووعلشان اضمن تحسن حالتها النفسية ..وعدتها اني لها ..مابلمس غيرها .. وهذا سبب جفاي في البداية ..لما تأكدت روز اني وفيت بوعدي..وشافتني ملتزم بكلمتي ارتاحت نفسيتها ..لكن ..
شال قلاص الماي شرب شوي بعدين كمل ــ كانت تحلم بطفل.. وكنت كاره هالفكره .. لين يوم شكت انها كانت حامل ..وهنا كانت الطامة الكبرى..
كانت نوف ترتجف من الكلام اللي قاعد يقوله ـ جابت لك ولد ؟؟..
ابتسم وهز راسه بلا ...
ــ عيل شنو يامنصور؟. .
ــ اكتشفنا انها مريضة بالخبيث..بمراحله االأخيره !..
اشهقت نوف لا اراديا !... ــ اسم الله سرطان ؟؟..
نزلت دمعه من عيونه بدون وعي ــ ايه .. كان اصعب اسابيع حياتي.. هي كانت مؤمنه وايمانها قوي ... لكن انا تزعزت صلتي في الدنيا !!.. شلون جزء من روحي يحتضر وانا تام حي؟.. وفي عز آلامها اتصل فيني حمد يهزأئني.. يذكرني فيج .. وهي بين يديني تتألم أشد ألم .. الشيطان عمى عيوني .. وصار اللي صار..

نزلت نوف راسها بحيره ..تذكرت ضربه لها ..تفريغه لشي في داخله في هالضربات ..
ـــ سافرت معاها .. رحنا لبلدتهم ..عرفت اهلها وعرفوني ..ومسأله وقت ..وماتت روز مخلفه في روحي فراغ كبير..
ــ عظم الله اجرك ..
ما رد عليها مصدوم من رد فعلها .. تعبث بالشوكه اللي جدامه شوي ..
ــ روز ..الكل يقول لي بقره هنديه ..شتشوف فيها ؟؟.. انا حبيتها ..هي هنديه بس هي بشر قبل لاتصير هنديه وغير مناسبه لوضعي الاجتماعي..فيها انسانه طيبه صادقه ..عشقتها روحي للجنون .. كانت حبي الاول ..انطفت الدنيا في عيوني بوفاتها .. لكن .. الحي ابقى من الميت .. انا مضطر اكمل حياتي .. نوف..انا وصلت للحظة خسرت فيها كل شي... روز ..شغلي..الأمل في حياتي.. اللي يكلمج انسان عانى .. يمكن بتحتقرين معاناتي.. لكني عانيت ..عانيت الم الفراق..ووصلت لمرحلة من اليأس..لولا ايماني بالرحمن ..كان ..
طالعت له نوف بشفقة ..
ــ نوف .. ريحيني وقولي انج فهمتي اسبابي...انا ماظلمتج ...انتي انفرضتي علي مثل ما انا انفرضت عليج .. والحين ..الشي الباقي لي من هالدنيا هم اهلي..وانتي... عطيني سبب ارجع لحياتي الامل.. ادري غلطت ..ادري مديت يدي عليج ..ادري ظلمتج ... لكن هذاك منصور ثاني..منصور ماكان قادر يستوعب الألم ..ماكان راضي بالفراق.. .
جا الجرسون وحط الأكل جدامهم .. تمت نوف تطالع في الاكل سرحانه ..
ــ اتمنى اني ماسديت نفسك عن الأكل..
ابتسمت مجامله ــ لا ماسديت نفسي...
وكانت بتبدا تاكل صحن السلطة لكنه سحبه من جدامها وحط لها صحن ثاني ..
ــ امانه .. اكلي..

ماردته ..أكلت من الصحن .. وتم هو يقلب في السلطة ..
وخياله مع ابتسامة روز ... تعوذ من الشيطان وطالع لنوف .. كانت تتسم بهدوء غريب...كسرت خاطره .... ,, تمنى يعرف بشنو تفكـر...
_____________

في الدوام .. كان مبارك يناقش مع طارق طرق تطوير عمل بعض المكاين ..
طارق ــ شرايك ببريك ؟ ..
مبارك ــ لا .. لازم نخلص شغلنا ..
طارق ــ ياخي تعبت .. من الصبح بهالخرايط ..
مبارك ــ انزين .
صكر الخرايط .. ومسك طارق التلفون وطلب شاي ..
ــ مابتنزل البوفيه ؟؟.
طارق ــ لا .. الحين تلاقي البنات هناك ..
مسك طارق جواله وقعد يكتب مسج ..
وقف مبارك عالدريشه وتم يطالع ..يمكن يشوف زولهـا ..
وماخاب ظنه .. كانت تمشي مع البنات للبوفيه ...
استغرب مبارك من قلبه اللي فز لشوفتها.. يحبها ؟؟.. اكيد . ... لكــنها بنت ظبية .. .. صحح لنفسه بصوت عالي ((بنت يوسفـ...))
طارق ــ منوو ..
انتبه مبارك ــ ماشي ..
وسحب نفسه غصب وجلس على الكرسي .. تم يطالع الاوراق ...مايتحمل هالالم ..يبيها قريبه ..يشم عطرها ..يسمع همسها ..لازم يعجل بالملجه ..لكنه اول لازم يكسب قلب راشد وبعدين جدامه المنافسه الاصعب ..لازم يكسب قلب خديجـه ..
طرش مسج لراشد ـ (( عـازمـكـ عالعشـا الليـلة .. فالمكان اللي تبيه ..)) ..
طرش له رااشد (( فندق شرق )) ...
ابتسم مبارك (( تم .. ))..
كان يبي العزومه بس بينه وبين راشد ... ,, يبي يشرح له سبب تصرفه ..يبي يقوله انه يحب خديجه وانه غلط لانه حطه جدام الامر الواقـع ..

قام بدون وعي وتم يطالع تحت ..ماكان في احد ..

______________

عند خديجه كانت مستاءه من وحده اسمها عهود .. كانت حركاتها مااصخه ومب محترمه .. ولما مرت جدامها طالعت لها بدون ادراك باحتقار..والتفت لنايفه
ــ المواد اللي طلبناها ماجت صح ؟
نايفه ـ لاء ماجت ..
خديجـه ــ لازم ارسل استفسار عن موعد وصولها.. ..
عهود بغيظ..ـ خديجه .هالمزيون الي اسمه صالح .. دايما اشوفه يتكلم وياج ويبتسم لج ..
طالعت لها خديجه بغضب ــ نعم ؟...
ــ صالح .. ,رئيس قسمنا ..
صححت لها نايفـه ــ اسمه الاستاذ صالح ..ولمعلوماتج ..يكون عم خديجه ..اخو ابوها اذا ماتفهمين كلمة عم .. يعني ابتسامته لها وتقربه لها حلال وبعيد عن نفسج الحسوود ..
ابتسمت خديجه بسخريه وهي تترك صحنها عالطاولة .. والتفت تبي تروح..
عهود ــ وشتفسرين المهندس هذاك اللي كان واقف يسولف معاج في المواقف ؟عمج بعد ؟؟؟.. على بالج محد شافكم ؟..
التفت لها خديجه مصدومه ...
اسكتت نايفه ..لانها بعد شافته واقف مع خديجه وهي طالعه بس ماحطت في بالها شي.. ...
ــ انت تتهميني بشي آنسة عهود ؟..
عهود ـ انا مااتهم ..هذا وااقع ..فلا تسوين عمرج احسن منا وانج منقبه وملتزمه وإلخ..ترا عارفين هالأشكال الي تختفي تحت النقاب ..
خديجه بعصبية ـ مااسمح لج .. سمعتي.؟... وهذا اللي سألتي عنه يكون ولد عمي وخطيبي... وتم واقف معاي لان يومها عمي تأخر علي والمحطه كلها هنود .. خوفا علي مب قلة ادب مثل مافكرتي.. .. لكن ..مااقول الا كلن يرى الناس بعين طبعـه ..ترى ريحـه سوالفج طالـعه .. والكل بهالقسم سمع شيء وشويات عنج .. وكافي شيلتج اللي حاطتها على جتفج نص الوقت ..
اسكتت عهود وصار وجهها احمر .. وكملت خديجه طريقها ..مقهوره من هالانسانه .. لكن .. اول مره تعترف لنفسها ان مبارك خلاص صار خطيبها ..

نايفه ــ تستاهلين ماجاج ..
عهود ــ ماشاء الله الواسطه وماتسوي ..رازه الفاميليا كلها هنا ..مافيا ..
نايفه بغرور ــ معروف من اللي دخلوا هالشركه بواسطات ماعندهم اي امكانيات ..وبين الاوائل على دفعاتهم وتكرموا جدام العالم ونزلت أساميهم بالجرايد ..
عهود ــ انتي شتقولين ؟ ..
نايفه ــ اقول ,..صفي نيتج وسنعي حجابج .,,, تراا الواسطه اللي شغلتج اليوم مابتفيدج باجر ..
عهود ـ انتي ليش كله تدافعين عنها ؟ دافعه لج ولا ..
نايفه ــ في بعض الناس يكسبون احترامي من اول يوم ..ومن واجبي كمسلمة اني ادافع عن الحق ...فشلون اسكت واانا اشوفج تذمين بانسانه محترمة اكتسبت احترامي واحترام الكل في هالشركه ؟؟من واجبي اني ادافع عنها ..
قامت نايفه عنها وتركتها لغيظها وحسدها وغرورها , ..

__________________

طالعت الساعه ..كان الدوام خلص وكل الموظفات راحوا .. والموظفين بعد .. صالح راح يسلم تقارير ويرسل بالفاكس تقارير ثانية .قال بيتأخر ساعه ..تمت في مكتبها .. طرت في بالها اغنية ماعاد بدري لمحمد عبده ..فافتحت دفتر..وكتبت بخط يدها ..
قلت لي وش تحــرا ذاابت نجووم الليل من جمر الآهاات ..
ماعاد بدري تدري العمره مره سرقت سنينه مننا كيف لحظـات ..
يامن تسخر كل أمري بأمره ...همي وحزني والفرح والمسرات ..
ماترحم اللي وسمت فيه عبره ..اشتاق حتى صاار به منك لمحات ..
الحب كله لو جمع عشر ذره واللي في قلبي لك ملايين ذرات ..
احساسي لك كوكب تعدى المجـره فيه الفضا شيد لنفسه مجرات
...
اي نعـم .. اعتـرفت .. اعترفت بامتلاكـك لــي .. بتسميتي بك .. اعترفت اليوم لأول مـره .. اعتراف كنت اتوق له في الماضي العتيـق .. ورفضته حين فهمت المستـقبل المظلم الذي ينتظرني حيث فهمت انك كنت مجبرا ..رفضتك وكل مابي ينتفض ألما على قرار اعدام مشاعري....,, واليوم فرضته علــي.. اجل مرغمه ..لكـن .. كل ماابي ... يتوق لكـ..لحروفكـ..لآلآمك .. انك تسكنني منذ زمن بعيد ..تسكن قلبي..تسكن وجدانـي..تسكن انفاسي.. في كل ذرة من كياني ..يكمن اسمك،.... عندما اعلنتتني ملكـا لك باخيتارك لست مجبراا.. ..غضبت وكرهت كل ماحولي..لكني اليوم ..في قمـة السعاده ... ان مشاعري لن تموت داخلي... بل سأبثها إليك يوما ما ... ليس قريبا ..ليس بعيدا ..بل في الوقت المناسب ..
مزعت الورقة من الدفتـر ..وحطتها في شنطتها ..وطلعت وراحت لسيارة صالح . تتظره هناك ماتحب تبقى بالمكتب بروحها .. ابتسمت من شافت سياره مبارك واقفه جنبها ..
قاومت الفكـره .. لكن .. طلعت الورقـة .ودخلتها من الزجاج اللي كان مفتوح فتحه بسيطـة ..
فجاة ندمـت . تمت واقفه مستغربه ..
ـ انا شسويت ؟...
شلون ترجع الورقة ؟.. طالعت يمين يسار ..محد حاولت تدخل يدها بس الفتحه ضيقة .... وفجأة ..
ـــ في الدول الغربية يسمونه اقتحـام ..
حست ان شعر جسمها وقف من الرعب..
طالعت لمبارك ..وحاولت تسحب يدها بسرعه فعلقت ..
حست وجهها انقلب احمـر.. مسك يدها وطلعها من الدريشه ..
ــ شكنت تفكرين فيه ؟
ــ ولاشي..بس ...
حست باحراج بشع . وانتبهت انه ماسك يدها فاسحبتها بسرعه ..
ـ شكنتي تسوين ؟؟..
انحرجت وهي تطالع للورقـة ــ ولاشي.. بس ..
حست انها غبيه ..غبيه ..
ــ الورقه طاحت داخل وابي ارجعها .
ابتسم ــ طاحت ولا ..حطيتيها وندمتي وغيرتي رايج ؟؟
حست بقلبها وقف .. طالعت له برعب ــ طاحت !!.. ارجوك ممكن ابيها .!..
فتح سيارته واخذ الورقة مدت يدها تاخذها لكنها رفعها ..ولانه اطول منها مستحيل توصل له ...
ــ مب بهالسهوله !!..
ــ مبارك الله يخليك .. عطني اياها بدون ماتقرأها ..
ــ بس ابي مقابل .؟..
ـ مبارك شتقصد؟؟
ــ ا بيج تعترفين لي .. انج تحبيني...,,
حست الدنيا وقفت ..وقلبها ووقف يقرأ مشاعرها ولا يسمعها منها ..نزلت راسها بخجل قالت بهدوءــ خلاص مابي الورقه .. بس اوعدني..
طالع لها مستغرب ــ بشنو ؟ ...
ــ اقراها بعد مااروح ..
احترم هالخجل فيها ..شنو يعني يكون بالورقه ؟؟.. الفضول ذبحه وكان للحظة بيرجعها لها بعد ماكسرت خاطره ..لكن صالح وصل فحذف الورقه داخل سيارته ..
ــ السلام عليكم ..
مبارك مسوي عمره معصب ــ وين لاطعها هالحزه بروحها ؟؟..
صالح ـ اقول مب يعني اسمها خطيبتك يعني جاي حضرتك تستحمق علي..انا ماقلت لها تنطر هنا ..
خديجه اركبت السياره ومبارك تم ساكت ...يطالع لعيونها ...
صالح ـ عيونك كلت البنت ..
انحرج مبارك ونزل راسه كاتم ضحكة حرج ..ابتسم صالح
ــ سلام ..
وحرك من عنده وراح .. ركب مبارك السياره ..على طول فتح الورقه وتم يقرا الورقه ..
أول مره مااستوعب لانه يقرأ بسرعه ...لكن ثاني مره ..تخيل صوتها في راسه ..وقرأ الكلمات .. وهو مب مصدق ... قراها مره مرتين ثلاث أربع ..تم يقرأها كل جمله كل كلمة كل حرف كل شخطه كل نقطه ... حس بقلبه يبي يقفز من ضلوعه وان الدنيا مب ساايعته ... رجع يقرأها .. وحس بفرحه مب ساايعته ... حطها على قلبه وصرخ (( أحبـــــــــــــــج ... )) ..
رجع يقرا حروفها ..ماقدر يستوعب هالمعجزه .. اليوم محد قده .. اليوم .. هو أسعد انسان على وجه الأرض ... شغل سيارته ..وعند كل اشاره كان يقرأ الورقة .. وصل البيت على طول غرفته ... تمت الورقه على قلبه طول اليوم ..

_______________

دخلت المها للصالة كان راشد جالس يقلب فالقنوات ..
ــ اف اف شالكشخه ..
راشد ــ مبارك عازمني ..
ــ الله يخليك اروح وياكم ..
طالع لها ــ نو .
بعدين فكر شوي ــ انزين .. بس اتصلي على ديمه بنمرها ..
ابتسمت بخبث ــ ايه .ياخي اخطبها و ريح رااسك ,..
تنهد بدون وعي ــ اتصلي بها .. قولي لها خل تجهز بنمرهم ..
المها ــ وين عاد ..
ــ فندق شرق..
صيحت المهاااا ــ ونااااااااااااااااااااااااااسه . وخديجه ؟؟ .
طالع لها ببرود ـ لاء .. بس انتي ..
ــ اوكيك ..
راحت لخديجه وقالت لها انها بتروح مع راشد معزوم مع مبارك ..
خديجه ــ انا مااروح بقعد مع اليهال ..
كانت بتقول المها ان راشد مب راضي اصلا بس اسكتت ... خلاص جات منها ..البست عباتها اللي مزينه اطرافها بالكريستال .. والبست النقاب اللي فيه شيفون ..
راشد ــ مهوي .. اتصلت بديمه ؟
ــ لااء..
ـ احسن لان صالح بيعزمكم انتم الثلاثي ..
ــ لا وفندق شرق؟.
ــ انسيه ؟؟..
عصبت المها ..وجلست مبرطمه بعدين اتصلت بديمه وطلعت فوق لخديجه وقالت لها .. لكن خديجه اعتذرت ..

خديجه طول اليوم تحس بتأنيب ضمير بفشيله .. بسبب اللي سوته مره تبتسم وتقول مافيها شي..ومره لا ..فيها وفيها ..

______________

في مطعم الليوان كان مبارك كاتم ضحكته وهو يششوف الاطباق اللي تنحط على الطاولة ..
راشد ببرود ــ بكلف عليك؟..
ابتسم مبارك ــ لاء..لكن استغرب بتاكل كل هذا مع البوفيه ؟؟؟..
راشد ـ ايه ..انا مب متغدي وجوعان ..وباكل كل شي..
ابتسم مبارك ..في قلبه هو فرحااان مايهمه شي .. لو دفع عشرة الاف مايهمه ..
وطلب حق نفسه ماكولات بحريه ..
وتمت الصحو نتجي وتروح على طاولتهم .. هو وراشد ياكل من كل صوب شوي...
مبارك ــ لك حق ولد عمي تعصب علي وتكرهني..
وقف فجأة راشد عن الأكل وطالع مبارك متفاجأ..
ـــ شنو ؟
مبارك ــ ادري اني حطيتك جدام الامر الواقع ..ومااستشرتك ..وماكان مفروض احجر خديجه وهي رفضتني من قبل..بس والله لو تعرف شصار فيني اول ماسمعت انهم خطاب..احس عقلي وقف عن التفكير..
سكت راشد وماعلق...
ــ راشد انا احبها ..
طالع له راشد ..عاجز عن الكلام ..طالع الاكل ورجع ياكل بدون مايعلق..
ــ وهي تحبني ...
فجأة طاحت الشوكه من يد راشد .. طالع له مستنكر..
مبارك ــ ايه ..انا مااتبلى عليها ولا صار بيننا اي كلام ولااي مواقف تذكر .. لكن انا اعرف انها تحبني .. ورفضتني المره الاولى لانه كانت عارفه ان ابوي اجبرني .. وجرني مثل طفل صغير ..ابوي كان يحس انه مديون لعمي يوسف الله يرحمه ..فقرر يزوج منصور بنوف يزوجني خديجه .. وماكان لنا راي فالموضوع فكرهنا هالزواج ..مب لعيب في خواتك لاسمح الله ..بالعكس.. لانه ابوي الله يسامحه عاملنا بطريقه ..سدت نفسنا عن الزواج ..لكن الحين انا ابي خديجه من كل قلبي..ومنصور شاري نوف صج ..
ـ منصور؟؟
ــ ايه .. كل يوم يتصل في ديمه .. يسألها عن الاشياء اللي تحبها نوف .. كل يوم ..كل ساعه ..تقريبا .. يسألها اسئله خلت ديمه تسفط الجوال ماتر عليه .. هههه
راشد بدون وعي مبتسم ــ فديييتها ...د....نوف...
مبارك بخبث ـ دنوف؟؟.. خابر شي اسمه داانو ...بس دنوف ؟؟.
راشد وجهه اصطبخ احمرــ اكل وانت ساكت ..
ضحك مبارك بهبل ــ دناااو,.,,

طالع له راشد نص عين .. فاستعدل ــ زين يالنسيب .. مثل ماتامر ..
__________________

في السياره
ــ وين تبون ؟
ديمه ــ الحياه بلازا ..
المها ــ لا طبعا . مستحيل
صالح ــ شكلج تبتي هههههههه.
ديمه ــ ايه قصدك تخاف ينكسر فيها ضلع ثاني ..
المها ــ اقول جبي بس..

صالح ــ وين ..
المها ــ فيلاااجيو طبعا .. بروح لامكرووني اكل هناك ..
صالح ــ شوفي فيلاجيو كله سياح ..ويضحكون قاعدين يتصورون فيه تطلعون بالصور..والغراند حياة ..كله شباب ومغازل ... شرايكم آخذكم المول؟؟
المها ــ المول مافيه شي..
ديمه ــ فيه مطعم هندي حلو اسمه رويال ..خذني له حمد العام ..
ــ مستشفى مب مطعم خخخخ ..
طالعت لها ديمه مستغربه ..
قالت المها توضح ــ حمد العام !!..
ديمه ــ سخييفه ..
المها ــ انتي اسخــف.. ياربي متى بس تبدأ الجامعه كرهت قعده البيت ..
ديمه ــ وين نسافر جده صرعتيني بهالسفره واخر شي محد ..
المها ـ جب بس.. انتي ادرى ..
صالح ــ اذا تبون اسافر اخذكم اي مكان تبونه ..ولايهمكم ..
ديمه ــ لا ياعمي وراك زواج .. لاتنسى ..
استغرب صالح ــ انسى شنو ..؟؟
ديمه ـ سمعت ابوي يقول لامي ان ملجتك وملجة بروك بنفس اليوم بعد اسبوعين .. ..ويمكن يسوون العرس بنفس اليوم بس امي مااوافقت قالت نبي نفرح فيك بروح وببروك بروح ..
المها ــ وانتي كله تتصنتين على هلج ؟؟ ..
ديمه ــ ماتصنت .. بس صوتهم كان عالي... ودخل اذني دون استئذان ..
سكتت ديمه وتمت تطالع من الدريشه وهي حاسه بلوعه .. مادروا انها كانت من اسوأ المحادثات خصوصا لما امها اتهمت ابوها انه يبي حجه عشان يشوف فاطمه يوم العرس وابوها عصب وجا يطلق امها .لكنها تدخلت في الوقت المناسب.. وهاوشت امها ..شالكلام ؟؟ .. خلاص بتصير زوجة اخوه وابوها ماشافها ولا مره عشان تزيغ عينه عليها البنت من جت والنقاب على وجهها..
مسحت دمعتها ــ .عمي خل نروح المول ..
ــ تآآمرين ..
وخذ طريق المول ونزلوا هناك وتعشوا بالمطعم الهندي مع ان المها كان ودها بتشيليز لكن صالح ماحب لانه مكشوف ..
_____________


دخل البيت مستعجل ..
ــ هاي يمه ؟
طالعتت له امه ــ مافي شي بس ابي اروح للبنت اشوفها ..
استغرب جاسم ــ ليش؟؟؟..
طالعت له امه ــ ابي اشوف زوحه ابني ..شو الي ليش؟؟
جاسم ــ يمه ماردوا علينا للحين ...انطري لين يردون علينا ..
سكتت ام جاسم ــ انا قلبي حارقني شمعنى هي..وبنات عمك ماترسوا عينك ؟ ولا بنات عمتك ولا بنات خوالك وخالاتك ..البنت مثل الهم على القلب..
جاسم ــ يمه انا ابي هالبنت من بد البنات ...حرام يعني؟..
اسكتت امه ــ الله يعين شوراك بس...
جلس جاسم في الصالة ودخل ابوه كالعاده تجاهله وراح ...هل تستاهل المها هل الجفا من اهله ؟..بكره بيعرفونها وبتتغير نظرتهم لها .

ادخلت ريان من الباب وطاحت نظرتها بنظرة جاسم ..
لف جاسم وجها عنها واشهقت وانطلقت تركض برا ,,مالحقها ,,هو ماوعدها ولا طالعها في يوم نظره تعطيها اي انطباع ..قلبه للمها وبس...

____________________

عند العنود واحمد ..في باريس كانوا يتمشون في نص الشانزليزيه ...يدها في يده وفي قمة سعادتها ..
ــ عنودي..
ــ لبيه ..
ــ لبيتي في منى..يمكن نرجع بدري الدوحه ..
استغربت العنود ــ حلو ..
ــ حلو .؟؟؟؟..
العنود ــ اموت فالدوحه وتراب الدوحه ..
ابتسم ــ وطنية المدام؟..
العنود ــ طبعا وطنية ..بلادي ماقصرت معاي في شي..شلون مااكون وطنية ؟..حتى لو ظلموني الناس..بلادي ماتظلمني..
احمد ــ صحيح ..
تم ماسك يدها وهم يتمشون .
ــ احمد ..
ــ عيون احمد ..
استحت ونزلت راسها ..
ــ شفيج ؟..
العنود ــ اول مره تقول لي عيون احمد ..
ابتسم ــ مب بس عيونه ..روحه قلبه ..حياته .. دنيا احمد ,,
استحت العنود وتمت تطالع له ..
ــ فديتج شنو في خاطرج..
ــ لو سمحت يعني ممكن نروح السوق قبل لا نسافر..اباخذ هدايا للكل...بنات خوالي..وجارتنا وسااره ..
احمد ــ تآمرين أمر..ممكن نرجع الفندق؟؟..
العنود ــ ممكنيــن ..
وخذ بيدها ورجعوا الفندق..وأول مادخلت اللوبي لمتحت زول وبدون وعي قربت منه ..ولما شافت جنبه ولد وبنت ..اركضت بدون وعي ..
ــ سااااالم !!!...
التفت سالم لها وضحك اول ماانقضت عليه ...وتمت تصيح في حضنه بقوة ..
ــ سلوووم فديتك والله ..
وتركته واحضنت عامر وهي تصيح بقوة ...واحضنت عبير ..احمد واقف مستغرب..قرب منه سالم ــ شلونك يالنسيب.؟..
ابتسم احمد ــ الحمدالله شلونك انتي؟؟متى وصلتوا ؟؟.
سالم ــ تو ..نبي نسأل عنكم ..بس مرتك قصفتنا ..
ضحك عليها احمد ..وضحك سالم ..وهو يشوفها تحضن عبير مره ومره عامر وهي تصيح بقوة .
همس سالم لاحمد ــ شسويت في اختي؟؟..ماكانت حساسه هالقد ؟؟..
ابتسم احمد ــ والله ماسويت لها اي شي ..الهارد وير والسوفت وير على حطته ..بس الظاهر سوت فورمات بعد الزواج خخخ..
سالم ــ ماهقيت عنوودي حساسه جي..ياكثر ماكانت تكاابر...ههههههه...
انقضت عليه العنود واحضنته وهي تصيح بقوة ــ جب زين !!..
احمد ــ فضحتينا يله نروح لجناحنا وهناك ..
قاطعه سالم ــ لا طيارتنا الساعه وحده فالليل و....
طالعت له العنود برعب ــ بتاخذهم مني؟؟..
واحضنت عامر وعبير..وسحبهم احمد بالغصب وجلسوا على الكراسي..
سالم ــ مرينا نسلم وبس..باخذهم ديزني لاند بعدين بنروح نغير ملابسنا وعلى طول طيارتنا لدبي ..
العنود ـ دبي؟؟..
ــ ايه ..
العنود ــ ابي اتم معاكم ..
احمد ــ روحي معاهم ديزني لاند ..
طالعت العنود لاحمد بحزن والدموع سكابا ..
استغرب احمد ــ شفيج يا حياتي؟..
استحت العنود جدام سالم ..
سالم
ــ ايه شعليه .. الحين حياتي بعد شوي حبي وخرابيط تبون تخربون عقول اليهال.؟
عبير ــ احنا مو يهال..وهو زوجها .. لازم يدلعها !!..
ضحك احمد ــ هذا عقولهم مختربه من زمان ..
ضحك سالم ــ عبير ..ناخذ العنود معانا لديزني؟؟..
عبير ــ لا اخاف تكون حامل ويصير للبيبي شي..
قلب وجه العنود احمر وضحك سالم بقوة هو احمد ..وعامر يطالعهم ساكت ..
احمد يبي يغير الموضوع ـ بنروح كلنا ديزني لاند ..حتى انا اروح معاكم.
سالم ــ انزين ..انا جوعان والحين حزة غدا..وين تتغدون ؟؟
احمد ماقال لهم انه متغدي مع العنود وماحب يكسر بخاطرهم ــ في مطعم مغربي قريب..قوموا نتغدى كلنا هناك ..
وغمز للعنود ــ لازم البيبي ياكل!!...
انحرجت العنود بقوة وضحك سالم ..
عامرــ شبتسمين البيبي؟؟.
انفجر سالم واحمد بالضحك والعنود ماتحملت قامت تضحك معاهم ..
احمد ـ عمور ..ماقررنا للحين ..بس يجي البيبي نقرر..بس اذا كانت بنت ..بسميها هيـا على اسم امي..
عبير ــ الله وندلعها هيونه ؟؟..
عصبت العنود ــ اقول كذبتوا الكذبه وصدقتوها ؟؟؟..قوموا نتغدى لاتجلطوني!!..

_______________


باقي من الوقت لي عندك ربع ساعه ..
واروح وأغيب عنك طول الأيام ..
أشوفك اليوم بعد الضحك مرتاعه ..\
واليوم باروح لو تبكين قداامـــي...


كانت دموعها تنزل وهي تسمع الاغنيـة..مستغربه..ليش حياتها صارت مرتبطـة بالأغاني!!..
في المطبخ تشرف على الخدامه وتسمع الراديو مكتئبة..
ــ حطيتي الغدا؟؟
التفت لمرة اخوها حياة ..
ــ ايه ..
ــ انتي تحطينه ..ماابي الخدامه تحطه سمعتي؟؟.ليش مب حاطه شيله على راسج؟؟ولا عاجبج شعرج اللي يطيح فالاكل..
ردت منى خصلة شعرها الكستنائية لورى بدون وعي..
راحت حياة وتمت منى تحط الاكل...
وبعدين راحت الغرفه كارهه عمرها تغير ملابسها ..والالعن لما نزلت تحت وسمعت حياة تقول لاخوها فهد ــ طبخته لك بيدي الثنتين..
ــ تسلم يدينج ..عاد ساعدتج منوه؟؟
حياة ــ حبيبي حرام ..خليها نايمه ...
ـ نامت عليها طووفه .ماتقوم تساعدج؟؟ اكل ومرعى وقلة صنعة ؟؟..انا بسنعها لج ..
حياة ــ حبيبي حرام يتيمه ..حن عليها ..
ــ كلنا يتامى ..بس فديتج انتي اللي قلبج ابيض وحساس؟؟...
انقهرت منى وهي في مكانها ..قلبها ابيض..ركضت فوق من القهر وتمت تبجي في غرفتها..كادتها من الصبح في المطبخ وتنوع كل الاكلات اللي يبي لها تركيز..
تنهدت واسندت ظهرها لسريرها ..((كالعاده ياخوي..صدقتها...)) ..

قفلت الغرفه لانها عارفه ان حياة مابتجيها الا حزة المغرب علشان تسوي العشا ..
_____________


في الجامعه ...

كان حمد وسليم ومحمد يدورن ملانين..
ـمحمد ـ تعالوا نطلع ..
سليم ــ وين ؟..
حمد ــ ايه خل نطلع نتغدى . ..
وقبل لايطلع جا لحمد مسج..
من نفس الرقم ..

من :المجهول...



ليتك تشوف اللي جرى وصار فيه,,,,,,وتشوف ماشفته وراء سود الايام


اخفي جروحي في ضميري خفيه,,,,,,كني سجين ينتظر حكم الاعـــدام
حكم القدر لاصار غصب عليــه,,,,,,مايمنع المكتوب تحطيم الارقـــام


حس حمد بكآبه .. هالرقم مايجي منه الا مسجات حزينه ..


ــ حمد شفيك؟؟
طالع لمحمد ــ لا يالطيب مافيني شي...


لحق محمد وسليم وراحو لمطعم لسمرلاند اللي فالدحيل...تغدوا ورجعوا كملوا محاضراتهم .


-----------------
عند عبدالرحيم الجو متكهرب بينه وبين مرته ...كان جالس في الحديقه لما دخل صالح البيت..\
ــ تخاويتي..
ــ وين يا بومنصور.؟
ــ ضايق الصدر ..وابي اطلع ..
ــ سرينــا...


طلع صالح وعبدالرحيم وراحوا للقهوة ..تم صالح يحاتي عبدالرحيم مستغرب..
ــ شفيك يا خوي؟؟..
ــ مافيني شي...
استغرب صالح ..وتم جالس جنب عبدالرحيم ..مستغرب من حالة اخوه
..

_____________

في ديزني لاند ...

كانت العنود مستانسة واايد .. متخوفه من لحظة الفراق..تمشي مع عبير وهم يتفرجون على احمد وعامر وسالم من بعيد ..
عبير ــ العنود ,,بسألج سؤال ..
ــ أسألي يا حياتي ّ
ـــ متى نرجع لبيتنا ؟؟..
اسكتت العنود ..سؤال ماعندها له اجابه
ــ مادري ..
تمنت العنود ترجع لايام قبل .. هي وعبير وعامر وسالم في بيت واحد ..بدل هالتشت اللي هم فيه ..
مسكت يد اختها بحنان ــ تعالي نصور عند ميكي مااوس..
عبير ــ يلا ,,
حست العنود بانها فاقده حنان بفراغ في داخلها .. ...طالعت لااراديا لأحمد .. اللي في نفس اللحظة طالع لها وابتسم ابتسامه احيتها من الدخل فشدت على يد عبير بحنان ..
صوروا عند ميكي مااوس وببغز بني وسنووايت ..
_______________
يعد مرور اسبوع رد الجد بالموافقة على جد جاسم ..اللي بشر جاسم ..اللي من الفرح تم يصرخ بالعالي ..وجده يضحك عليه ..

ــ الله يا جاسم .. بتتزوج وتجيب حفيد ابني ..
ضحك جاسم ــ جدي .. عندك حفيد حفيدك وشايل هم حفيد ابنك ..
استغرب بو خليفه ــ من تقصد .؟.
جاسم ــ جسوم ولد مزنة بنت شيخه بنت عمتي .
طالع له بو خليفه ــ وانت تحاسبني على ذرية البنات .؟؟.. انا اابي ولد ولد ولدي .. يشيل اسم العايله .مبروووك ياولدي...
جاسم ــ الله يباارك لك يا جدي .. عقبالكــ!!!.
ضحك بو خليفة ــ تبي جدتك تذبحني..لا انا جدتك تارسه عيني ..
ابتسم جاسم ــ اوه رومانسي الشايب..
بو خليفة ــ من يوم يومي يا يبه ..بس محد يقدر ..جدتك مب معطتني وجه بكلمه حلوة تقول عيب كبرنا هههههههه...
ضحك جاسم من قلبه على جده ..
بو خليفه ــ لاتضحك على جدك تبتلي بعدين .. وانا حاس ان مرتك نفس جدتك ..مووول مب راعيه رومانسية ..
ابتسم جاسم ــ لاتخاف ياجدي ..الرومانسية اللي عندي تخب علينا حنا الاثنين .
ضحك بو خليفه من قلبه ــ طالع على جدك يا جسوووم ..
قام جاسم مستانس وركب سيارته وطلع مب عارف وين يروح ...بس الفرحه اللي غمرته بكبرها تعم البلاد كلهــا ..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الفصـل الخامس عشر




فتح عيونه بتثاقل...مب مستوعب شقالت امه ...
ــ شنوو؟؟...
ــ بروح بيتهم قوم وصلني ..
رفع جاسم نفسه غصب ــ بيت منو هالحزه ؟؟
كان مب قادر يفتح عيونه ويركز بالساعه اللي كانت تقريبا 9 الصبح ...
ام جاسم ــ شفيك ماسمعتني ؟؟قوم ودني بيت خطيبتك بشوفها..
فتح جاسم عيونه على كبر ــ نعم ؟
طالعت له امه معصبة ــ ونعامه ... شنومااتسمع ؟؟
جاسم ـ وين رايحه للناس من الصبح ؟؟؟..
ام جاسم ـ بشوف جنتي ... مرت وليدي ..
استغرب جاسم ـ اتصلتي وحددتي موعد ؟؟
ــ لا طبعا ..ابشوفها عالطبيعه هالايام المكياج يسوي معجزات .. ابشوفها قاعده من النووم متعاجزه ..
ضحك جاسم ــ يعني وان مااعجبتج يعني شبتسوين ؟؟
ام جاسم ــ خليني اشوف بالاول بعدين احكم ..بلوه .. والله بلوه ..
جاسم ـت اووه ..اليوم جمعه .. هم يجتمعون كل جمعه في بيت جدهم ..
طالعت له امه معصبه ــ شدراك ؟؟لايكون من البنات اللي...
قبل لاتكمل امه ــ تعرفيني مب راعي هالسوالف...بس صالح عمها ياكثر ماكان يعتذر عن عزايمي له يوم الجمعه لانه لمة الاهل عندهم ..
ام جاسم ـ خير وبركه .. على الاقل اتناقش مع جدتها عن الترتيبات ..والموعد ..
جاسم ــ يمه فديتج ..لاتطفشين الناس...وتعاملينهم إنا احسن منهم ..ترى مستواهم مثل مستوانا وازود ...
ام جاسم ــ يصير خير ..قوم تسبح وغير ملابسك وانا ناطرتك تحت ..محد غيرك يدل دربهم ..
هز جاسم راسه موافق..ماصار لهم ايام اعلنوا عن الموافقه وامه مرتزة من لصبح تبي تشوف البنت ..
دخل الحمام واخذ وقته يبي يطول على امه عن لاتروح للناس من وهل وطول في الحلاقه والتسبح واللبس وشوي يمر غرفه اخته يحطط مكياج .. .يبي بس عذر علشان يطول .. تبخر وتدهن بالعود وطلع وانصدم ..

امه وامنه وبثينه ..وريان تحت متزهبين يروحون معاه ..

ــ نعم نعم نعم ... على وين العزم ؟؟

امنه ـ بروح اشوف خطيبتك..
بثينه ــ وانا بعد ..
طالع ريان منصدم ريان تطالع حوله اي شي الا هو .ـ مافيها شي نبي نشوفها..
جاسم بهدوء غريب ــ ماباخذ الا امي..
ام جاسم ـ مافي شي ياوليدي خلهم يروحون معاي..
جاسم ــ يمه شفيج محمله العرب كلهم !.
ــ هذي خطبه وزيارتنا لازم تكون جماعه ..جدتك وعتك كانوا بيجون بس ماصح لهم .. ..يلا جدامي..
طالع بثينه ومالقى يطلع حرته الا فيها ــ هالمفعوصه ماتروح ...
بثينه ــ لييش؟؟؟ ولا عشان ابوي مايقدر الا على امي؟؟؟
طالعها مبقق عيونه ــ ايه ..عشان جي ..غرفتج يله !
عصبت بثينه واركضت فوق تصيح....
كان وده ريان ماتروح ... لكن ..ماله امر عليها .. هي تبي تعاني .. بكيفها!!...
طلع قبلهم ..

طالعت آمنه لريان ــ متأكده تبين تجين ؟؟
ريان ــ ايه ..
والعبره اخنقتها ..
ام جاسم ــ ياريان .. والله اني كنت ناويه اخطبج انتي ويكون يومج انتي..بس هو سبقني وراح لجده ...ماعبر احد ماعبرني ولا عبر ابوه ..وجده مااستشار احد .. وبوه ....مسكين للحين مجروح ..عز عليه ياخذ غريبه ...وبنات عمامه وخواله حوله ..
ريان ــ يا خالتي نصيب .ونصيبي مو معاه ..يمكن مع غيره .. وانا مقتنعه بهالشي .. بس أبي أشوفها .. أبي أقعد معاها .. أبي أقتنع باختياره .. علشان يرتاح قلبي .وأعرف انه اختار صح ..
آمنه ــ بتعذبين عمرج بس ...
ريان ــ أبي أتطمن ..وهو خلاص .. ماشرا قلبي ..وصار أخو ..وبس ..

ام جاسم ـ أبطينا عليه .. خل نقوم ..توكلنا على الله ..

__________________

في بيت عبدالرحيم ..

كانت ديمه متملله حدها .. المها في المطبخ وخديجه معاها ..ونوف كالعاده ماجت ..وفاطمه ..في محرابها مثل ماتسميه المها..
جدتها جنبها ــ قومي مسدي ريولي يا بنت ..
ديمه ـ جده .. ملاااانه .. ماافيني..
ــ وين أمج ؟
ديمه ــ تعرفين تجتمع عند اهلها كل جمعه .
ام عبدالرحيم ـ وليش مارحتي معها ؟
ديمه ـ ايه هذا الناقص ..اقابل هذيك الوجيه ..لا ياجده ..هذا بيت اهلي..مالي غنى عنه وما أبدلكم ابد ..
ام عبدالرحيم ــايه اصيله اصيله ..اقول..قومي مسدي رجولي وخلي هالسوالف عنج ...مابتنفعج ..
دخلت المها شايله دله القهوة ــ اي ماتبدلينا ؟؟اشك ..عند اول مواجهه بتبيعيننا بتبن ..
ديمه ـ كلي تبن بس..
الجده ــ ديموه استحي على وجهج تكلمين الاكبر منج بهالطريقة ..
ديمه ـ جده لاتطفشوني الجمعه الجايه اروح بيوت خوالي!..
الجده ــ اقول ..اذا بتمين على هالاخلاق روحي ومع ألف سلامه ..أنا مااربي قليلات أدب!..
ديمه ـ أفاااا ..وتقدرين ؟؟
ام عبدالرحيم ـ لا والله مااقدر قلبي مايطاوعني..ومابلاقي حد يمسد ريولي مثلج ..بس كلمة وطلعت ..
احضنت ديمة جدتها بحنان ... في الوقت اللي تطالعهم المها باستغراب
ــ انا ماافتكيت من صالح وخدوج تنشبون لي انتم بعد !!...
ضحكت ديمه وهي تطالع الباب كان راشد عند الباب ..
ــ جده ..ضيوف ..
ــ المها ..استقبليهم ..

كانت المها لابسه شيلتها السودا وجلابيه لونها فستقي حريريه ومطرزه بالشك جابتها لها جدتها لما ردت من الامارات المره اللي طافت ..
ــ انزين جده ..
مرت سلة العطور اللي عند الباب وحطت منها .. وشيكت على شكلها وطلعت تستقبل الضيوف ..
وديمه شالت دله القهوة رجعتها دخل ورجعت زادت البخور على الجمر اللي كان في طرف الصالة ..
ــ تفضلوا ..
دخلت المها وقلطت ضيوفهم .. وبعدين راحت المطبخ مستغربة من البنات اللي جاين مع الحرمة ...لو حرمه بروحها اكيد تعرف جدتها ..لكن بنات ؟؟..

خديجه ــ شفيج ؟؟
ــ جونا ضيوف .. شلون بالاكل ؟
خديجه ــ يكفي وزياده جدي اليوم الصبح جايب له خروف وطبخته جدتي كله عالغدا .. لاتنسين بيجون سالم وعبير وعامر بعد شوي ..
المها ــ غريبه .. كلمت العنود قالت بيروحون دبي ..
خديجه ـ بيروحونها بس مروا الدوحه كم ساعه ..طيارتهم فالليل .. راح صالح يجيبهم ..
المها ــ بودي الماي والعصير .. وانتي جيبي الشاي والقهوة ..
واول مادخلت المها
ــ حيالله ام جااسم ..تو مانور البيت ..
ــ منور بأهله ..
وقفت المها متصنمه عند الباب ..
ام عبدالرحيم ــ تعالي يالمها سلمي على ام جاسم .. جاسم ولدنا وقريب باذن الله يصير نسيبنا .. تعالي ليش مستحية .. اسمحي لنا يا ام جاسم مهوي بجلابية البيت وريحه الطباخ ..
ام جاسم ـ لا والله بالعكس غلطتنا جينا بدون موعد ..
حست المها باحساس بشع قدمت لهم الماي والعصير .. وطلعت وراحت المطبخ على طول وهي منزله راسها ..
دخلت المطبخ وشوي وتصيح..
خديجه ــ شفيج ؟؟
ــ ضيوفنا هم اهل جااسم ..ففففففففففففففف...
خديحه شهقت ـ لااااا... وشافوج جي ؟؟
هزت المها راسها بصدمة ادخلت ديمه وهي مبتسمه ــ الحمدالله اخيرا شي يغير الروتين !..
طالعت لها المها بعصبية ـ مب وقتج ..ودي الجاي والقهوة والحلو..انا بطلع عند فاطمة الاقي لي بدله البسها واسنع شكلي...صكي باب الصالة العود ولا ماانتبهتي ان البنات للحين بنقاباتهم ؟.
وراحت لغرفة فاطمة بدون ماتسمع الرد ..
ــ فاطمة .,,
ــ هلا حياج الغرفه مفتوحه ..
المها ــ انقذيني .. اهل جاسم تحت وشافوني بهالبهدله ..
فاطمة ـ خذي دش سريع ..وأنا بطلع لج بدله من عندي..

دخلت المها واخذت دش سريع بعد خمس دقايق اطلعت لفاطمة اللي عطتها بدلة قميص ساتان ابيض مع تنورة حمرا .. فيها حركات تجنن أطرافها دانتيل ..

نشفت شعرها عالسريع بالسشوار وحطت لها كحل وقلوس ناتشرال خفيف .. وبلاشر ..
ــ انزلي..
ــ بس هالمكياج ؟؟ ..
فاطمة ـ انتي تجننين ماشاء الله عليج من دون شي ..والحين ..احلى ..خليج طبييعه ..
واعطتها عطر تحط منه .. ولبستها عقد بسيط و حلق لؤلؤي وخاتم لؤلؤي..
ــ انزلي تراج ابطيتي عليهم ..
طلعت لهم المها مبتسمة كارهه الموقف لكن مجبورة ..
ــ السموحه تأخرت ..
وجلست عند جدتها اللي طالعت لها برضا .. انبهرت ام جاسم بالمها .. ونفس الشي ريان وآمنه .. تموا يسمون عليها..
ريان ـ تدرسين ؟؟
كانت ديمه جالسه ــ ايه فالجامعه .. ادارة ..
آمنة ـ كم عمرج ؟؟..

ديمه ــ عمرها 21 سنة .. بس ماشاء الله عليها بتتخرج بعد سنة .. ومعدلها ماشاء الله ثـ...
قاطعتها ام عبدالرحيم ــ ديمه قومي داخل نادي خديجه تجي تسلم ..
ديمه ــ جده خدووج مقابله الغدا ..
ام عبدالرحيم ــ اجل قومي اتصلي بنوف ..
حست ديمه أن جدتها قاعده تصرفها فقامت واتصلت بنوف وخبرتها السالفه ..



سكرت نوف التلفون وهي مبتسمة والتفت حصلت منصور واقف ..

ــ هذي ديوم ..تقول لي ان اهل جاسم اليوم طبوا عليهم ..وان وجه المها صار تلفزيون ..
ابتسم منصور وحس انه بعيد عن اهله وايد ــ مسكينه ..
نوف ــ ممكن لو سمحت يعني تاخذني لهم ؟؟جدتي طلبتني بالاسم ..يا انها تبيني ولا تبيب تصرف ديوم هههه..
صحك منصور وقال ــ اكيد الثانية مع انه اكيد مايستغنون عنج في هاليوم ..بدلي ملابسك وانا ناطر ..

دخلت نوف الغرفه وبدلت ملابسها ..طول هالاسبوع كانت تطلع مع منصور لكل مكان تعمقت علاقتهم ببعض ..لكن قلبها للحين ماتطمن ..طلعت من غرفتها وطلع من غرفته ..
ــ جاهزه ؟
هزت راسها بابتسامة ..
___________________

عند المها ..كانت المها تفكر اميه فكره في راسها ..كانت في لحظة تقرر انها تقول لهم ولدكم مابيه ..وفي اللحظة الثانية تقول لا فضيحه .. تقول في خاطرها ..هو مب شاريني هو يبي يكسر شموخي .وفي اللحظة الثانية تقول لو يبي يذلني ماطرش اهله !!.. وتمت على هالحال سرحانه مب وياهم بالمره ..
كانت ريان تطالعها بنظرات حزينة .. وتتأملها ..البنت جميلة ..ومثقفة .لكنها مب اقل منها .. ليش جاسم مااختارها ؟؟.. هو ين شاف البنت هذي علشان يتحدى الكل لأجلها !!...
طالت ام جاسم اللي كانت تسولف ويا ام عبدالرحيم ونظرات الاعجاب واضحه في عيونها ..وآمنه كانت مبتسمة عادي ..محد حاس بالنار اللي في قلبها ..

طلعت فاطمة وسلمت عالجماعه وجلست معاهم ..وهي ملاحظة شرود المها .. اشرت للمها انها تقوم وتروح معاها للمطبخ ..
دخلت المها المطبخ وهي حاسه بضيق ..
ــ شفيج ؟..
المها ــ مخنوقه ..
ــ انزين من اللي كانت قاعده حذاج ؟
ــ هذي ريان ..بنت خالتهم ..
ــ انزين ليش تطالعج جي؟؟
ــشلون تطالعني؟
ــ كأنج ماخذه شي لها َ!.

المها ـ ماتهمني..انا في راسي مية موال وآخر همي هي ..
قربت منها خديجه ــ شالحلا شالحلا .. لا شكلج طيحيتيهم من اولها ..
المها ـوالله انج رايقه ..
طلعت عنهم وراحت فوق لغرفة فاطمة ..
فاطمة ـ شفيها لايكون مغصوبه ؟
خديجه ــ عاد ما ادري شنو في راسها ..شالكشخه أول مره أشوفج ببدلة ..
فاطمة ــ عيونج الحلوة ..عاد ام عبدالرحيم نادتني افتشلت انزل بجلابية ..لبست هالبدله .
كانتت فاطمة حاطة شيله على جتوفها وفاجه شعرها ونازل على جتوفها ..ولمسة مكياج خفيفة قميص حريري احمر وتنورة كاروهات احمر اسود ..

ــ خل اساعدج ..
وتمت تساعد خديجه فالمطبخ في ترتيب السلطات والعصاير والاكل..

___________


في المجلس..رجعوا من صلاة الجمعة والكل يسولفون عن رمضان ونيتهم في رمضان ..
بو عبدالرحيم ــ انا ناوي اعتكف لي اسبوع فالمسجد ..
صالح ــ وانا وياك يايبه .. بس خله آخر اسبوع ..
بو عبدالرحيم ــ لا يبه .. انت بنملجك على خطيبتك وتفرغ لعرسك بيكون بعد العيد باسبوع ..
انصدم صالح ــ بس بدري يايبه ..
بو عبدالرحيم ـ ياولد ي خل افرح فيك واتطمن عليك .. انا قلت لام عبدالرحيم تعطي البنت خبر يمكن حد من خوالها يجي ..
ــ مثل ماتامر يبه ..
ابتسم جاسم ــ يعني بنفرح فيك يا بو جسوم ؟؟
صالح ــ ان شاء الله ..
حس جاسم ان صالح للحين ماخذ منه موقف فذبلت ابتسامته ..
ــ وانتيا مبارك ..متى ناوي ؟؟..
مبارك ــ أنا بأمر راشد !..
ابتسم راشد بخبث ــ وانا اقول بدري. خلنا نفضى اول لصالح ونقوم فيه بعدين نتفضى لك..
طالعه مبارك بحزن ــ قلنا بأمرك ..مب تحت رحمتك عاد !..
صالح بخبث ــ جبتها لنفسك !..
بو عبدالرحيم ــ صالح .. قوم شوف الغدا زهب ولا لا ء..
قام صالح وراح للمطبخ من الباب الخارجي .. وانصدم من شاف البنت اللي تضحك مع خديجه .ماقدر يشيل عينه عنها ..
انتبهت فاطمة اركضت داخل ..
خديجه ــ صلووح ..
وهي كاتمه ضحكه شكبرها ..
ــ هلا ..
ــ مب عادتك ماتنحنح ..
ــ من هذي؟؟..
حست انه مذهول..
خديجه بعبط ــ من اهل جاسم ..
طالع لها منصدم بعدين كان بيطلع قالت خديجه ـ امزح معاك ... هذي مدامتك المستقبلية !
ارتاحت ملامحه ــ حسيت ..

وسرح وغمض عيونه شوي ــ يا حلاتها ..
خديجه ــ واو ..نقول حبينا ؟..
ابتسم ــ مبدئيا .. الغدا جاهز ؟.
خديجه وهي مستانسه ــ يب ..
وقف صالح عند الصحن اللي كانت تجهزه واكل منه شوي ..
ــ اهم شي تعرف تطبخ ..شنو هذي؟
خديجه ـ سلطة يونانية..
ــ طعمها غريب .. شحاطه عسل؟؟
خديجه ــ سوت له درسر من عسل وليمون وملح ومدري شحطت بعد ..
جلس صالح ــ حطي الغدا .. انا باكل السلطة هذي ..
سحبت خديجه الصحن من جدامه ــ قوم ود السفره وناد الشباب يشيلون الغدا ..
صالح ــ انتي قد هالحركه ؟؟
خديحه بابتسامه ــونص...
هز راسه وراح المجلس واشر لمبارك ..
مبارك ــنعم ..
ــ روح المطبخ يبونك ..
ــ انزين ..
وابتسم بخبث ووقف شوي برا ..

كانت خديجه لابسه ملفعها بس مع الحر والطباخ كانت متبهدله وخصله شعرها لاصقة على وجهها ..
ــ ها شتبوون ..
بطلت عيونها على كبر ..
ابتسم مبارك وتشقق وكانت اول مره يشوفها من حطت له الورقه فالسيارة ..
ــ قال لي صالح انج تبيني ..
ضاع صوت خديجه من الاحراج وقلب وجهها احمر ــ لا سلامتك ..
ــ تدرين الرسالة ...احلى شي اهداني اياه احد في حياتي..
حست خديجه قلبها بيوقف .. ــ انا قلت لصالح يناديكم تشلون الغدا ..
مبارك بخبث ــ اها ..
خديجه تبي تضيع الموضوع ـ جا سالم ؟.
مبارك ـ لا .. ولا بيجي .. تكنسلت طيارتهم .خديجه ..
ــ نعم ..
ــ انعم الله عليج .. احبج ..
وطلع مبارك من المطبخ وهو مبتسم ..
كان صالح واقف بره ويعيب ــ خديجه ...احبج ....امحق رومانسية ..خديجه ..احبج ..
ــ وانت تتسمع ؟؟
صالح ــ هي جابتها لنفسها ومااعطتني السلطة ادخل داخل مره ثانية وجيب السلطة اليونانية .
مبارك ــ ومن قص عليك وقال لك اني بوقف معاك ضدها ؟؟..
ــ والله انكم الاثنين ..حمير..
ــ طالعين عليك هههه..
صالح ــ انزين ..ان ماقنعت رشود ان عرسكم يكون بعد سنتين ولا ثلاث ..
ــ لا الله يخليك .. على الراس صالح ..بروحه رشود حاطني براسه !
صالح ــ ايه اعتدلوا ..يله روح ناد الشباب يشيلون الاكل ..ترا ابوي يوعان ..
في هالوقت خديجه اطلعت بعد ما طلبت من الخدامات تودي الاكل وتجهزه ..
وراحت غرفة فاطمة واستعارت منها شي تلبسه بعد ماخذت دوش سريع ..



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



كانت نوف جالسه مبتسمه ..عجبتها ام جاسم ..واعجبتها امنه لكن قلبها مب مرتاح للريان ..احتقان عيونها ..تعبير المتذمر على ملامحها .. اتفقوا ان الزواج بعد ماتتخرج المها السنة الجاية ..والملجة باذن الله في عيد الاضحـى ..وبعد ماحطوا الغدا وتغدوا ..نادت نوف المها تجي تسلم على ام جاسم قبل لاتطلع ..واول ماطلعت اطلعت المها لغرفة فاطمة ..
نوف ــ ها ياجدتي..شرايج ؟؟
ام عبدالرحيم ــ الحمدالله يانوف مرتاحه ومتفائلة خير..
نوف ــ ان شاء الله خير..
جت خديجه وكانت كاشخه ــ وين رااحو ؟
ــ راحو بيتهم ..وينج ليش تأخرتي؟؟..
خديجه ــ وهم على طول راحوا بعد الغدا ؟؟..
نوف ــ تغدوا وشربوا الشاي والقهوة وراحوا .انتي وين اختفيتي؟؟..
خديجه ــ اخذت دووش سريع ..
نوف ـ اشك سريع .. كل هاي تسبح ؟
خديجه ـ لين شسورت شعري وحطيت ميكياج ...ياربي ..كان ودي اشوفهم ..
نوف ــ لاحقة ..وين المها ؟..
ــ فوق ..مدري شفيها مب على بعضها ..
نوف ـ مالومها .. انحطت في موقف بايخ المفروض يحددون موعد ..
ام عبدالرحيم ــ هذي عوايد الحريم لابغوا يشوفون بنت لولدهم يروحون لها بدون موعد يدخلون على غفلة .. بس الحمدالله المها حلوة ومرتبه ونظيفه وماعليها كلام ..
نوف ـ صج حريم ..
خديجه ــ وانا كشخت الحين لمن ؟؟
ام عبدالرحيم ــ لنا بعد لمن ..ولا مالنا رب نشوف متعدله ومتكحله هالكحل الغاوي؟؟..
ــ فديتج جده ..آمري بس وانا اكشخ لج كل يوم ..
نزلت فاطمة بعد مالبست جلابية والبست شيلتها والنقاب ..
ــ قالت لي المها انهم راحو .ام عبدالرحيم شرايج ؟؟
ام عبدالرحيم ــ توني اقول لنوف اني متفائلة خير كافي انهم شاريين البنت ..والولد صديق صالح واهله ناس طيبه..
فاطمه ــالله يوفقهم آمين ..
_____________________

كان احمد والعنود يتمشون بالاسواق .. والعنود كل مره تشتري هديه لبنات خوالها ولساره وام احمد..مسك احمد الفاتورة ...
ــ مب كأنج فلستيني؟؟شنطة بخمسة الاف يورو؟؟..
ابتسمت ــ شسوي .. لازم الصوغه ..ومن ذكر ماحقر .و.
قاطعها احمد ــ فديتج يستاهلون ..بس انا مب شايل معاي الا مبلغ محدد ..ومادفعت للفندق للحين ..خليه نشتري من السوق الحره نفس البضاعه لان الكريدت كارد اللي عندي لمتها محدود..
العنود ــ لا انا خلصت شريت للكل ..
احمد ــ بس انا ماشريت ...بقى اجيب لابوج وابوي وامي وسارونه ..وخالي والشله كلها ..
العنود ــ اوك اشتر لهم الحين...ترى الكريدت كارد ماخذيت منه ولاشي كله من الكريدت مالي..
طالع لها معصب ــ شنو؟؟..انتي جايبه كريدت معاج؟
العنود ــ ايه ..من زمان عندي ..ابوي فتح لي حساب الصيف اللي طاف..
احمد ــ بس خلاص..انا زوجج ومسؤول عنج ..وماتاخذين الا من الكريدت حقي ..ورجعي البطاقة لابوج..
العنود ـ بس هي لي باسمي..
احمد ــ خلاص لاتستخدمينها ..منتي بحاجتها ..
سكتت العنود مستغربه ليش معصب ..ابوها ومافيها شي لو سوا لها حساب ..
العنود ــ براحتك ..
وتم طول الوقت ..معصب..
______________
دخل جاسم المطبخ بعد ماراحت ريان وهو من داخل متشوق يسمع راي امه ..
جاسم ـ ها يمه..شرايج؟؟

ام جاسم ــ شينه ....ياوليدي ماعرفت تختار...
انصدم جاسم ــ صج يمه؟..شينه ؟؟.
ام جاسم ــ ايه ..لو جايب يح اكثر..كله مب حلو..
طالع لها جاسم بخيبه ــ انتي تتكلمين عن اليح ؟؟...اسألج عن خطيييييييييييييبتي ..
ابتسمت ام جاسم وهي تقطع اليح
ــ ياوليدي البنت قمر مقعد .. واهل ناس طيبين ..
ـ عجبتج ؟
ــ وواايد واعجبت آمنه بعد ..
ــ على شنو اتفقتوا ؟..
ــ العرس بعد التخرج والملجة في عيد الاضحى ..
عصب جاسم ــ شنو يمه بعيد ..
طالعت له امه باستغراب ــ انت على شنو مستعجل الملجه بعد ثلاث شهور والعرس بعد سنه تقريبا..وقت معقول..
جاسم ــ واايد ..انا ..
سكت شوي.بعدين رجع سأل امه ـــ تكلمت ؟؟..
ام جاسم ــ شلون ؟؟
جاسم ــ تكلمت معاكم؟
ــ لاء يا وليدي...شاني خذي الفاكهه وديها بابا.. ولا انطقت حرف ساكته وسرحانه .ماغير الترحيب ..يوم دخلنا رحبت فينا وهلت ..
جاسم ــ وريان ؟
ــ شفيها ؟
ــ ماسوت شي يفشل؟
ــ لا والله البنت ماسوت ولا قالت كلمة .. ليش هالكلام؟
ــ مافي شي..
وطلع من المطبخ مستغرب..توقعت تسوي لها حركه ولا تقول كلمة ..بس ...شوراج ياريان ؟؟..

____________-

اول ايام رمضان .. كان الكل مجتمع في بيت ابو عبدالرحيم يباركون ويهنون بعض بهالشهر ..البنات ديمه والمها ونوف وفاطمة وخديجه في المطبخ .. وام عبدالرحيم وام منصور في الصالة ..
ام عبدالرحيم ــ شخبار هلج ؟
ــ يسلمون عليج خالتي..
ــالله يسلمهم ..يله يابنات الاذان بيأذن .. هيا وين ؟؟
ام منصور ــ هيا في غرفة طيبه ..
ــ شيسووون ؟.
ام منصور ـ عندهم مشروع وقاعدات يتناقشون فيه .
دخلت عبير وجهها اصفر ــ يا جده متى يأذن ..
ام منصورــ وانتي ليش صايمه عادج صغيره !..
عبير ــ يا خالتي اناا اصوم من عمري 7سنينن بس السنه الجو حار واليوم طويل..
ام عبدالرحيم ـــ اجر ان شاء الله هانت ربع ساعه ويأذن ..وين اخوج ؟
ــ مع حمد ولد خالي يلعبون سووني...
ــ روحي قولي للبنات جدتي تستعجلكم ..ماباقي عالفطور شي..خل يحطون اللبن والماي والتمر ..عالسفره ..
عبير ـ ان شاء الله جده ..
قامت عبير وراحت المطبخ البنات كانوا محتشرين ومعاهم فاطمه ويجهزون كل شي ..
ــ زحممه ..
نوف ـ حبيبتي عبير روحي الصالة ..
عبيرــ رايحه بس جدتي تقول جهزوا الماي والتمر واللبن .. ماباقي شي عالاذان ..
المها ــ ودينا للمجلس وبنودي للصالة .. اف الله يعين السنه الدوام بيبدا في رمضان والجامعه مشاوير من مبنى لمبنى ..لا كدينا خير..
ديمه ــ المها لاتنشغلين عني ترا ماعرف شي ..ابيج تعلميني كل شي..
المها ــ لا حبيبتي بالجامعه تعتمدين على نفسج انا مب مسؤوله عنج ..تسجلين المواد وتسألين وين الكتب والي يسأل مايتوهش. وتسألين القاعات وين ..تعبي شوي..
ــ لكن بكون صايمه
ــ وانا صايمه بساعدج وادلج لكن كل شي تسوينه بروحج .
خديجه ـ لاحقين على حشره الجامعه الاذان بيأذن .تحركوا ..
نوف ــ دام خلصنا وطرشنا اكل المجلس الصالة مايبي له شي..

المها ــ كل من هالخدامه من متى قلت لها تجهزالصحون..
خديجه ـ خفي عليها هي بعد صايمه واول يوم اكيد دايخه وتعبانه .....


على الفطور اجتمعوا طيبه وهيا والبنات كانت هيا تتكلم مع طيبه ولا سائلة في احد من اللي حولها .. ام عبدالرحيم تتكلم مع فاطمه ومستانسه على طباخها وام منصور تطالعها بكره .. ديمه والمها يتذوقون من كل الاصناف وينتقدون الاكل ..
ـالمها ـ فديت حكمناالعنود ..
ديمه ـ اي والله ..هي صار لها اسبوع من جت من السفر مازارتنا ولا مره ..
نوف ــ كلمتها امس .. كانت مشغوله كل يوم عزايم من اهل احمد وخواله .كل يوم تروح الصالون تخيللووا..
المها ـ شالسالفه ليش؟؟؟..
نوف ـ تعرفين نصهم سيدات اعمال ..ولازم انها تكشخ كل يوم ..
المها ــ الله يهنييها..
وطالعت طيبه نظرة استغراب ..

ــ عمتي..شخبار العنود..
طالعت لها طيبه مستغربه ــ مادري..
وارجعت تتكلم مع هيا عنالميزانبة والحسابات ..
وصل لنوف مسج

من :

ماعلموك ؟
إنه في غيابك
يلف دنياي السكون

وفي وجودك
تضحك احزاني وتهون..


اشتقــت لج ..



ابتسمت ..
وطرشت مسج .


((في غيـــــــــــبتك
تثقل علي الدقايق

والوقت مع غيرك ماعاد
ينطاق.
ربطتني مابين عهد
ووثايق
وخليتني بس للقصايد
والأوراق
واليوم أقولك دون
الخلايق:



ماعيني لغيرك من
النـاس
تشتـــــــــــــــاق ))



المها ــ اقول نوفه ..تفطري مب وقت مسجات ...
انحرجت نوف ..وصار وجهها احمر ..
ــ جب زين..
ديمه ــ نوفو ..خل اخوي يتفطر حرام طول اليوم دوام والحين بالشته بالمسجات ..
طالعت لها نوف ــ اقول .افطروا بالعافية على قلوبكم ..هذي سوالف كبار..

________________

كانت المها مع ديمه أول مادخلت العلوم . ...
ــ شوفي ديوم وخري عن ستاربكس ..لاتقعدين فيه ..
ــ ليش ؟؟ ..
ــ مكان استعراض بويات مايسوى عليج .. مستحـــــــــــــــــــيل !
تصنمت المها ووقفت مكانها مب مستوعبة ...
ــ مهووي شفيج ؟
وطالعت ديمه لمكان ماتطالع المها ..كانت نوره رفيجة مها جالسة هناك بهيئة بشعة ..
ــ معقوله !! ..
كانت نورة لابسة عباية لكنها سادة مفتوحه ومطلعه الجينز والشيرت اللي على شكل شماغ قاصة شعرها لين آخره ومسوية سبايكي ..ونظارة رجالية وماده يدها على جتف بنت نعومة فاتحة شعرها وحاطة فل ميكيب..
العبرة اخنقت المها فجرتها ديمة بعيد لكن المها ما انصاعت وراحت تجاه نورة ..
ــ اتقي الله ...
طالعت لها نورة منصدمة وسحبت يدها من على جتف البنت ..االلي طالعت المها بعصبية وقامت سحبت يد نورة وحطتها على جتفها عنادن في المها..
ــ اتقواالله ..حنا في نص رمضان ...انتم قاعدين تجاهرون بالمعصية...
البنت بعصبية ــ اوهو مب فايقين لج ...روحي المصلى ألقي محاضراتج ..
طالعت المها نورة اللي نزلت راسها وكانت تتجنب تطالع المها..
ــ ما اصدق..نوره بعدما كنا من جماعة المصلى ..بعد ماكنتي رفيقتي وصديقتي ..تنقلبين لعاصية ؟متشبهه بالرجال ؟ملعونه ؟؟ ليش!....
طالعت لها نورة بحقد ــ انا كنت شاريتج بس انتي اللي بعتيني...
ــ شنووو؟؟؟ ؟؟.....
نورة ــ ايه ..انا كنت احبج وانفذ كل طلباتج .. واعطيج على هواج ...لكن انتي تركتيني..
حست المها بقرف وطالعت لها منصدمة ــ ماهقيت اني اختار الناس الغلط..لكن يوم اخترتج صديقة ..كانت اكبر غلطة...بويا!!!....مسترجله؟؟ليش؟؟؟؟؟؟؟خلصوا الرياييل !!...
ولفت وتركتها وراحت وهي تمسح دموعها مصدومه ..
ديمه ــ لاتبجين وتعورين راسج ماتستاهل!.
المها ــ انا متحسفة على كل دقيقةوثقت بها بسر ولا بخاطر..روحي كلاسج ....
ديمه ــ مادله ..وين ..
المها ــ روحي مبنى التأسيسي..
ــ وين هذا بعد !!...
اضحكت المها ن ورى خاطرها ،،...
ــ تعالي..والله بيطلع هالكعب من خاطرج اليوم...
استغربت ديمه مو فاهمه ..
المها ــ تعالي بتفهمين ...
في الطريق كل مرة تسأل ديمه وهي تأشر على المباني ـ ـهذا ؟؟ هذا ؟
لين اوصلت ورجولها متورمة من المشي ..
ــ الله يقطع الكعب ومن اخترع الكعب ..
ضحكت المها اللي كانت لابسة فلات ومريحه راسها ..
المها ــ دخلي ودوري قاعتج ..انا بروح مبنى الادارة عندي اولى ..بتلاقيني الساعه 11 في كافتيريا التأسيسي بجي انطرج..
ديمـة ـ بينا كول ..
المها ـ ماعندي تلفون ..
ديمه ـ للحين ماطلعتي واحد ؟؟
المها ـ لا .. ولا بطلع ..لين اقتنع ان له فايده ..
ديمه ـ واذا انا في ورطه !!..
المها ــ بنات الاجاويد مابيقصرون معاج .. البشر عاشوا الاف السنين بدون تلفون ..واعتقد انا نقدر نعيش بدونه ايام ..
ديمه ـ والله انج مب صاحيه !!..
المها ــ مع السلامة .
تركتها وتمت تصيح وهي في الطريق وتناشق على مصير نورة ..

كانت خديجه في الدوام ..أحلى مافي رمضان ان الشغل بس خمس ساعات ...كانت مركزة بالمحاليل والبنات رايحين جايين يسألونها ..
دخل صالح متضايق ـ خديجه تعالي.
اتبعته خديجه ــ خير ؟..
ــ الخير بوجهج ..تعالي انا ملاحظ اان البنات يستغلونج وتسوين لهم شغلهم..
ــ لا ماسويت انا ساعدتهم بس..
صالح ــ انتي كله تقولين شغل شغل..وانا اعرف ان شغلج مب وايد لانج ماتأجلينه ..لكن البنات كله سوالف ويحذفون عليج الشغل..
خديجه ــ حرام اخاف يغلطون و.,..
قاطعها صالح ــ خلهم يغلطون ..لازم يتحملون نتايج شغلهم ..انتي مب مسؤوله الا عن شغلج..وانا ملاحظ انه هذا كله مب شغلج ...
خديجه اسكتت ...حس صالح انها تضايقت ..
ــ كدوج .. في كتاب قرأته هو السبب في نجاحي في شغلي....
ــ كتاب ؟
ــ ايه اسمه القرد..
استغربت خديجه ــ القرد ؟؟..
ــ ايه .. الفكره منه بسيطه ..تخيل ان العمل المكتبي قرد ..وانت مدير..كل مايدخل عليك موظف بقرده ..اول شي يقول لك ماعرف فتقول له انا احل الازمه ..فهالقرد يركب ظهرك ..ومع دخول كل موظف للمكتب..تتزابد عدد القرود على ظهري...يعني الشغل يزداد ...فهمتي؟؟؟...
هزت خديحه راسها ــ لكن شالحل؟؟؟...
صالح ــ الحل الله يسلمج .انه لما يدخل الموظف بعمله او قرده ..تطالع المعامله ...تراويه الشغل المطلوب وتتركه يطلع بقرده ...فهمتي؟؟..
ابتسمت خديجه ـــ ايه فهمت جي ماتتراكم القرود فالمكتب وكل موظف يهتم بشغله بدل قعده الشاي والقهوة ...
ــ عليج نووور...يلا روحي ردي القرود اللي عندج كل لراعيه ومااابيج تسلمين الا قردج انتي .....
ــ تامر...
طلعت من عنده واجمعت الملفات اللي عندها بالمكتب .ومرت على كل مكتب وعلمتهم الطريقة واللي تتهرب انها ماتعرف تقول لها انها تتبع الخطوات وبتعرف....ورجعت الكتب تحس بخفه ...
______________________

قبل وقت الفطور كانت نوف ناطره منصور تطالع الساعه اليوم تعبانه في الطبخ ..وهو تأخر ....وماتقدر تاكل من دونه ..
رن تلفونها ..لما قرت اسم منصور ردت بسرعه .
ـ الو ..
ــ هلا حياتي..
ــ هلا فيك .. وينك ..
ــ اسمحي لي مابقدر اجي ..عندي شغل والله ..
ـ خلاص .. براحتك ..
ــ تفطري.. وخشي لي من الاكل الطيب اللي مسويته ..
ـ تامر ..
ـ مايامر عليج عدو ..
سكر التلفون وهو حاس بشوق لها ..غريبه ..ارتاح لها وايد ..حبها ..حب رقتها و هدوءها ..

حست نوف بشوق لراشد ...حسته من زمان ماكلمها ... اتصلت عليه تستعبط ...
ــ ألووووو...
ــ هلا نوفه ..
ــ السلام عليكم .
ــ وعليكم السلام ... شفيج مشتطه ..
نوف ــ ههههه ..اي والله ..شرايك تجي تتفطر عند اختك المفضله ؟
استغرب راشد ــ بعلج موجود ؟.؟
اضحكت نوف ــ لا بيتأخر وانا مسويه فطور سنع ..لم قشك قصدي خواتك وتعالوا ..وجيبوا من فطوركم ابي اذوق طبخ كدووج ..
راشد ــ تامرين يالغالية ... يله .. انتم اي فيلا في المجمع ؟؟...
ــ الاخيره ...بتلاقي جدامها سيارة منصور الجكس ..لانه اليوم راح بسياره حمد ..
راشد ـ وش له ماخذ سيارة حمد ؟
ــ حمد مسافر عمره مع ربعه في الجامعه وخلى السياره عندنا ..يلا تعالوا ولاتبطون .
ــ يله دقايق .
سكر راشد وراح خبر البنات اللي استانسوا وايد ورتبوا من طبخهم في صحون وحطوها في السياره ..
رتبت نوف السفرة وشالت لمنصور نصيبه من كل صحن . ..... شغلت التلفزيون وتمت ناطره ...لين رن جرس الفيلا ..وطلت لقته راشد وخواتها ..دخلتهم بسرعه ..
ــ يلا بيأذن بأي لحظة ..
راشد ــ انتي بروحج .؟
نوف ـ منصورعنده شغل ..هو كان ناوي يجي ..بس ..
كانت المها تنزع شيلتها لكن سمعت صوت الباب فرجعتها ..طالع راشد ..دخل منصور شايل بيده صندوق كبير منصدم ...
ابتسمت نوف تخفف التوتر ــ جيييت ..
منصور ـ ايه .. قدرت اطلع .. شلونك راشد ؟
راشد ــ الحمدالله .. شلونك انت ؟
ــ طيب عساك طيب ..شخبارج المها ؟؟خديجه هنا ؟
المها ـ اخباري طيبه ..خديجه فالمطبخ ..
نوف ـ عيل اجلسوا ودقيقه ويكون الفطور جاهز ..
جلس راشد مقابل منصور ..وبعدين قعدت المها..راحت نوف المطبخ شاييله الكيكه اللي جابها منصور ..
خديجه ــ واو .. احب كيكه المنجو ... من جابها ؟
ــ منصور ..
ــ هو هنا ؟
ــ اي ..قال مابيجي بس شكله قدر يطلع بدري..
طلت خديجه من الباب ــ ماتضارب هو وراشد ؟؟
ضحكت نوف ــ لا للحــين ... الكيكه نحلي فيها بعد الاكل شرايج ؟
خديجه ــ ايه انا جايبه دله قهوة وقعده تلفزيون ..حلووو..تعالي نشيل الاكل داخل .. بقى بس صحنين ..
اول مادخلوا تفاجئوا بالمها ومنصور مطيحيين سوالف وراشد معاهم ..
كانت حركه من المها تبي تكسر الجليد تقعد تتكلم مع منصور عن الجامعه وخرابيطها وتم منصور يتكلم عن تجربته ونفس الشي راشد ..
راشد ــ حضر الطعام.. واخيرا ..وين اللبن والتمر ؟؟..
نوف ــ جدامك ... بتصلون هنا ؟؟
راشد ــ حسب منصور ..
منصور ــ لا بنصلي بمسجد برا المجمع .. بس نفطر بنروح ..متوضي راشد ؟
هز راشد راسه بإي ..اول ما انطلق المدفع وشافوه بالتلفزيون .. اكلوا راشد ومنصور التمر وشربوا قلاص لبن وقاموا ..
منصور ..ــ بنروح بسياره عشان نلحق على الصلاه ..
راشد ماعلق لانه ولا مره جا هالمنطقه ولا صلى في مسجدها ..

في المسجد سلم منصور على كم شخص بعدين استوا للصلاة وأدوا فرضهم ..
________________________

خديجه ــ تأخروا ..
كانت المها تاكل كل مرة من كل صحن ..ضحكت نوف عليها ..
المها ــ اليوم خواره فالجامعه احس بموت من الجوع ..مافيني انطرهم..
نوف ــ كلي يا قلبي .. لاتنطرينهم ..
خديجه بعصبية ـ مو حلوة يجون يلاقونج مخلصه الاكل ..
ضحكت نوف عصبت المها ــ ماخلصت شي يا مال العافية على قلبي..وش خلصت ؟ شايفتني اخذ لقمة من هنا ولقمة من هناك ..
نوف ــ الخير وايد ..
خديجه ــ ماقلت شي بس لاجو بتكون شبعانه ترست هالكرش ولا بتاكل ومنصور بيظن انها مستحيه منه و....
دخل منصور ــ لا تخافين هههههه .. كلي يالمها ماعليج مني..
انحرجت خديجه والمها وضحكت نوف ..وراشد مبتسم ..علق منصور ..
ـ على بالي بس ديموه فريده من نوعها اتاريج نسختها !...
ــ يالنسيب .حدك عاد .... لاتشبهني باختك الديناصورة ههههههه
نوف تطالع راشد مبتسمه بخبث ــ حدج عن ديموه والا ردتج للبيت بتكون مأساه ..
فهمت خديجه والمها ووجه راشد صار وردي تموا يضحكون ومنصور يطالعهم مستغرب ـ والله هالضحك وراه سبب !!..
ضحكت نوف ــ سلامتك تفضل كل كل ..
منصور ــ اي ضيعي السالفه ...
تم راشد يبتسم وهو يشوف الضحكه على محيا نوف ..حسها حقيقيه مب تصنع ...اول مره مايشوف الهم في عيونها ..وومنصور ؟؟؟ سبحان مغير الاحوال ..هذا منصور ؟؟ يضحك يسولف ؟...ينكت !!!!!!!! معقوله ؟؟ ونوف ماخذه عليه ؟دعا في خاطره "الله يهنيهم ." .

______________________________

في بيتهم ..
ام منصور ــ ديموه بس ترستي بطنج بهالفيمتوووو....

ديمه ــ ماقدر يمه عطشااااااااااااااااااااااااااااااااااااااااااااااا اااااانه...

عبدالرحيم ــ ههه خليها ..فالليل بتندم بيغثها وماتقدر تاكل وباجر بتموت من الجوع ..
ام منصور ــ بس بارد مب زين ..
مبارك ــ ديموه .. خلاص خلصتي العصير خلي لنا انتي وجهج.
ديمه بعبره ـ لو شايف المسافه اللي رحتها مابتقول جي ...تخيل من العللوم للتأسييسي ..في هالقايله ..وبكعب ...لا والله مالي شغل تاخذني اروح اشتري فلات ..
طالع لها ابوها ــ شنوووو ..شنو هذا ؟؟
ــ يبه تكرم جوتي بس بدون كعب ..
مبارك ــ جهزي روحج عقب التراويح مع اني اشك اني بلاقيج صاحيه ..
ديمه ــ مايهم ..اذا لقيتني نايمه مقاسي 39 ..قول له فلات وجيب اي شي..
مبارك ـ احلفي بس انتي ووجهج ؟..تقومين انا ماروح بروحي...
ام منصور ـ انا بروح معاك اتقضى كم شغله .. ديمه عاد توج ماخليت جوتي فالسوق ماشريتيه ..
ديمه ـ يمه كلها كعب لو ادري مااشتريت ..كلها كعب ...اه رجلي ...
وسحبت عمرها غصب لغرفتها ...


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



يوم الملجه ...

كان صالح متوتر ..قلبه يدق بقوة .. مب قادر يستوعب ان اليوم ملجته خلاص..طالع الجوال ..ولقى مسج ..
من : جاسم
(( لي متى هذا الجفا ..صرنا اغراب يا صاحبي ..
قلب تعلق بها وفا .. والهوى بالحلال عز مطلبي
ارحم خويك واعرفه ..لاجار الهوى رجع صبي .
مايعرف من الدنيا صفه ....غير حبيبه مذهبي ...)) ,,
ابتسم صالح ... جاسم من خطب المها وهو كل يوم يراسله ..وصالح مايرد عليه ..حس انه صج مشتاق له ..بس خل يتأدب .. صج انه بغاه اليوم شاهد على عقد زواجه ..مسك تلفونه
(( إلى : جاسم .
جيب هويتك وتعال جدام المحكمه ابيك شاهد على زواجي .. ولاتكلمني ..ماصفا قلبي بعد .) ) .

كان جاسم منسدح متكدر ملان ..من شاف المسج نط على حيله ..
(( الخاين يتزوج وأنا آخر من يعلم ؟. .. ))
قام لكبته ولبس احسن ثيابه وتأكد ان بطاقته الشخصية في بوكه وبععدين طلع مسرع ...
آمنه ـ جاسم وين رايح ..
ــ شتبين .؟
امنه ـ بروح السوق قلت لك امس فالليل نسيت ؟؟ قلت بنروح الصبح ..مابقى شي عالعيد ..اسبوع.. ..
جاسم ــ مب مشكله .. ارجع اخذج ..
ــ انزين وين رايح ؟
ــ مشوار ..عن اللقافه باي .
برطمت امنه وراحت لابوها ــ يبه شفت ولدك خون فيني ..
بثينه ــ قلت لج لاتعتمدين عليه ..
ابو جاسم ـ وين راح ؟
ــ ماقال .. قال بيرد وياخذني بس مع كشخته ..ماصدق .
اقعدت حردانه ..كانت بتروح تشوف عبايتها خلصت ولا لا ..
ابو جاسم ــ خلاص لا رد لي كلام معاه ..
ــ يبه فديت راسك لاتعصب عليه ..عادي ..
ــ وين خليفه ليش مايوديج ؟؟؟
ابتسمت ــ خليفه ؟ليش محسوب علي اخ الاخ ؟؟ تلاقينه طول الليل سهران ومب فاضي يقوم من الصبح ..
ابو جاسم ــ انزين لاتزعلين انا باخذج ..
امنه ــ يسلم راسك يبه ..لارد جاسم بقوله ....
بثينه ـ لو اني منج اروح ازعج خليفه هههههه,,
ضحك بوجاسم على بنته الصغيره ــ والله منتي هينه ...روحي قومي اخوج قولي له الصلاه ..
بثينه ـ يبه الساعه 10 الصبح اي صلاه ...
طالع لهم بو جاسم ــ ليش محد مداوم اليوم ؟
بثينه ــ يبه انا وامنه اتفقنا نغيب ..وجاسم ماراح دوامه ماله خلق.. وخليفوه مادري عنه ... امون طيعيني وقومي وعيه بس ازعاج لا اكثر خخخخ..
وقبل لاتكمل ضحكتها في حد مسك اذونها بقوة ــ آآآآآآآآآآآييييييييييييييييييي
خليفه ـ ازعاج يالبومه !!!!...
بثينه ــ فديتك خوي والله احبك ..يبه افزع لي..
بو جاسم ـ انتي بديتي والبادي اظلم ..شوي شوي على اذونها مالي خلق مستشفيات بهالقايله ...
بثينه ــ اييييي افا يبه .. مصع اذوني ...ايييييي .. خليفوه فديتك اطلب روحي عطيتك بس هد اذونييييييييييي ايييييييييي الشغابات تعورني ا اييييي
امنه ـ خلاص خليفه حن عليها ..
هدها خليفه وقعد جنبهم ومسك الجريده ..ارفعت بثينه يدها ــ اللهم أني صاااائمه !!....
ضحك بو جاسم على دعوتها وتم خليفه يطالعها منصدم ــ اقول .. تدعين انتي وجهج .؟ ياااربي انت الشاهد هي اللي بدت !... ازعاج ها ؟.. انا قلت لامي يوم احملت فيج مانبيها شكلها راعيه مشاكل ...
ادخل تام جاسم وهي شايله المحشي وادواته ..
ــ عليك هياط ..انت تذكر فطورنا امس عشان تذكر حمالي بها !..
خليفه ــ الله محاااشي .. الله .. يمه اموووت في طبخج ..حطي كل حنانج وحبج في هالطبخه خل نتلذذ فيها ..صج لا قالوا ..احن إلى خبز امي ..ومحاشي امي .. ياااه ..
ام جاسم ــ يلا امون يلا بثون كل وحده تغسل يدها وتقرب ...الا جسوم وين راح ؟
خليفه ـ توني مكلمه راح يشهد على ملجه صالح رفيجه ...
امنه ـ وانا اقول اخوي مشتط وحالته حاله ..
خليفه ــ مالومه ..صالح مايكلمه من شهر وشي ... ولا معطيه وجه هههه لا وطرش له مسج لاتكلمني بعدني زعلان عليك ..
استغرب بو جاسم ــ صالح ولدنا .. شاللي مسويه جاسم مسود الويه علشان رفيجه يزعل عليه ؟؟
خليفه ـ ماقال يبه .. حاولت وياه بكل الطرق مارضى يقول .. يقول بينه وبين صالح ..
ابو جاسم ــ الله يهدي سرهم ويصلحهم .. قوم خليفوه خل نروح الجبره ونشتري لنا خروف زين .. نعزم عليه صالح الليله ..
ام جاسم ــ ونعم الراي ..
خليفه ــ ابدل واجيك .. بنطبخه هنا ؟
طالع امه لكن ابوه قال ــ لا مانبي نتعب امك ..نتبها بس تتفن لنا بالحلو والمحاشي الزينه .. يلا ..
ام جاسم ــ يسلم راسك بو جاسم ..امون سمعتي ؟؟ يلا دق على ريان خل تجي وطلعوا مواهبكم ..
امنه ـ ابوي يطلب منج وانتي تحولين علي ..
ام جاسم ـ لاتخافين .. انا بسوي .. يلا نشوف من يفوز ..
امنه ـ احنا طبعا ...
ام جاسم ــ اي نشوف ..
بثينه ـ وناسه ..اهم شي اترس الكرشه حلوياااات هههههههههههه ...
طالع لها خليفه ــ ايه .. امون ماوصيج فيها كديها كد الحمير ...تبون شي ؟
امنه ـ لا سلامتك امس رحت مع امي ميرت البيت .. عامله حسابي وانا اختك ..
تركهم خليفه وطلع واركضت امنه واتصلت بريان ..
ــ 999..
ــ شنو عزيمه ؟
ــ مادري ابوي بيعزم رفيج جاسم اليوم وامي متحديتنا في السويت ..
ريان ـ شبلاها خالتي ماتوب كل مره تتحده نفوز احنا هههههه
ــ يلا عيل تعالي ورزي طولج وجيبي دفتر الوصفات السريه .. وابشرج اليوم عالفطور محااشي من كل الاصناف ..
ريان ــ ودي .. بس ..
ــ شفيج ؟
ــ اليوم بعد العشا بيجونا ناس...
امنه ــ ناس منو ؟؟؟.. ريان تكلمي ..
ريان بعبره ــ بيت عمتي .. بيخطبوني لسالم ...
امنه ــ شنوووووووو,,,,, متى هالكلام ؟
ريان ــ امس اتفقوا امي وامه .. واليوم ..
امنه ـ وانتي موافقه ؟؟ شلوون ؟؟
ريان ـ امس اتصلت عمتي بامي تدور عروس ..واسألتها ان كنت ارضى بسالم ..امي قالت لها حياج ونتفاهم .. ...وما سألتني ... ولما جيت اعاتبها قالت لي اني ضيعت فرص وايد وكل واحد احسن من الثاني وانا انطر جاسم ..بس الحين جاسم بح ... ومافيها تضيع فرصه ثانية وسالم زين وطيب .والخ من هالكلام ..
امنه ــ بس انتي قلت لي ان سالم راعي سوالف وبنات وخرابيط ..شزينه ؟؟
ريان بعبره ــ نصيبي .....
امنه ــ عيل انطري .. شرايج بخليفه ؟
انصدمت ريان ـ شتقولين ؟؟
امنه ـ انطري لحظة ,, يمه تعالي ..
ابعدت التلفون ــ يمه ..ريان بيخطبونها اليوم لسالم ولد عمتها ..
انصدمت ام جاسم ـ مالقت الا هالسفيه ؟؟
امنه ــ يمه ..ريان بنتج ترضينها لهاللي اسمه سالم ؟
ام جاسم ــ لا ماارضاها ..
امنه ــ شرايج نخطبها لخليفه ؟؟...
طالعت لها ام جاسم مصدومه .. ــ بس...
لكن اكسرت خاطرها امنه بنظرات الترجي .. ــ بتصل بخليفه وارجع لج ..

ردت امنه للتلفون ــ ها شقلتي ؟..
ريان ــ لكن خليفه .. ما..,,,,ادري...
امنه ـاحسن من سالم ولا لا ؟؟ ..
ريان ــ احسن بوايد .. على الاقل مصلي..سالم معروف عنه مايصلي..بس .مع ..
امنه ـ انتي قلتي جاسم صار مثل اخوج صح ؟؟..
ــ ايه ..
ــ عيل شالمشكله ؟؟
ريان ــ ماادري...
ــ فكري...انزين ..بخليج الحين ..
ريان ــ اوك ..باي ..
رجعت امنه لامها لقتها مبتسمه ,,,ــ ها يمه بشري؟؟
ــ اخوج كان حاطها بباله من زمان وماعنده مانع ..
تنهدت امنه بارتياح ــ اشوووووه .. كلمي خالتي كلميها ..
ام جاسم ـ بكلمها وهزأها .. بايعه بنتها تزوجها لواحد سمعته زفت ؟؟...

____________

جدام المحكمه ..كان جاسم مثل الياهل ..وهو يبارك لصالح ..كاتم ضحكته كاتم خباله ..يبي ينط بس مستحي من الشله ..
جاسم ــ صالح متى العرس ان شاء الله ؟
صالح ــ عقب العيد بشوي ..
كانت فاطمه مع بنت عمتها ام عبدالرحيم راكبين السياره مع مبارك .. ورادين البيت ..
راشد ــ ايه ودخلت القفص الذهبي ..عقبالنا ..
صالح ــ ان شاء الله .. طالع لمبارك ــ متى تحن عليه وتخليه يملج ؟
راشد ــ مادري والله .. مافكرت ههههههه ...
صالح ــ خير البر عاجله ..ولا شلون ؟
راشد ــ صحيح .. بس خلي نخلص منك بعدين يصير خير ..
جاسم ـ وانا ...محد بيحن علي ويزوجني ...
صالح بجفا ــ.. لا .
راشد ــ ليش اخبر اتفقتوا بعد عيد الاضحى ..
جاسم ـ هذي الملجه ..ابي الزواج .. بينقعوني لين اتخرج ..
راشد ــ تبي الزواج والملجه بعيد الاضحى ماعندي مانع ..
صالح ـ لاااا ..
راشد ــ ليش...توك تقول خير البر ..
صالح ــ لاضيت لمبارك ارضى لجاسم...
طالع له راشد مستغرب ــ شفيك ؟ جاسم شمسوي ؟
قلب وجه جاسم اصفر ــ ابد ...ولاشي..
طالع له صالح ..
جاسم ــ بس نبي رضا صالح متى مايبي ..
راشد ــ اجل ابشر ان شاء الله انت و مبارك في عيد الاضحى .. ولاتزعلون..
نط جاسم من الفرحه وطالع له راشد منصدم ــ هذا شبلاه !!..
صالح ــ مافيه شي .. تعال تعال ..خل اتصل بمبارك ابشره ..حرام .. اكل هوا من تهديداتك ..

ورفع التلفون واتصل بمبارك وقال له قرار راشد .ومبارك شوي ويطير من الفرحه ..
ــ اهم شي لاتدعم بمرتي ..
مبارك ـ هههههههههههههههههههههه .. الله يبشرك بالخير .. تدري مو شايف طريقي...
صالح ــ مرتي .. الله يخليك لا تدعم فيها .. اكتم فرحتك لي وصلت بيتكم يصير خير ..
ــانزين .. سلام ..
ام عبدالرحيم ـ شفيك ياولد خضيتنا بسواقتك ..
مبارك ــ سلامتج جده مافيني الا العافية ان شاء الله .....
______________________________


طالعت له مستغربه ــ صليت ..
ــ ايه .. بغيتي شي ؟
كانت هيا قاعده على الكرسي وحاطه رجل على رجل كاشخه احدث كشخه
ــ عبدالرحمن .. مابتغير رايك ؟
طالع لها عبدالرحمن معصب ـ قلت لج لا !
هيا ــ حبيبي كلها شهر ..بس شهر ..
عبدالرحمن ــ لا .. ولاتنسين انج حامل السفر وايد مب زين لج .
هيا ــ حبيبي .. انت وعدتني تفكر في الموضوع ..
عبدالرحمن ــانا شقول لج من الصبح ؟ انتي ماتفهمين ؟ ياما اعطيتج على قد عقلج اقول صغيره . راعيها ..بس هيا تراج مصختيها ..
هيا ــ انت اللي مصختها ..شفيها لو سافرت ؟؟ بروح مع عمتي طيبه ..
عبدالرحمن ــ وانا ؟؟ ,,وعيالج ؟؟
هيا ــ الخدامه موجوده ..
عبدالرحمن ــ انا متزوجج ولا متزوج الخدامه ؟؟... هيا ..انا تعبت .. تعبت من اهمالج من دلعج وتعبت اكثر من لامبالاتج ..
هيا ــ عبدالرحمن .. انا ماسويت شي ... في الصيف ونص الاماكن اللي ابيها قلت لي لا ..
عبدالرحمن ـ هيا لاتصدعين راسي ..مب فاااضي لج ..
ـ عبدالرحمن انت متخلف ..
ــاللهم طولك ياروح .. انتبهي على حملج ..وخلي عنج عمتي طيبه .. تبين تشتغلين حدج الدوحه سفرات يمين يسار مافي...
عصبت هيا ووقفت ــ انت كله جي مخك مقفل ..
ــ احترمي نفسك واحترمي بيتج ..وربي عيالج ..منتي بعازه هالعشر اللي تعطيهم لج عمتج في كل سفره .. بعطيج عشرين بس ارتزعي ببيتج وجابلي عيالج ..
نزلت هيا تجت وصوت كعبها يرج البيت ..استغفر عبدالرحمن وحط راسه يقيل شوي ..
_________________

حزة الفطور . ,,, ام عبدالرحيم ــ تعالي يافاطمه ..اجلسي..
اقعدت فاطمه وكانت لابسه جلابيه عاديه ..وحاطه شيله على راسها عادي..
ــ صالح تعال ,,
ارتبكت فاطمه كانت بتقوم بس امسكتها ام عبدالرحيم وقعدتها ..
ــ ليش تتفطر بروحك كل يوم ..اقعد معانا ..صالح دخل مب مستوعب لين شاف فاطمه ..عرف حركة مرت ابوه وانتبه انها ماسكه فاطمه عن لاتقوم ..
قعد بعيد عن السفره ..يطالع بطرف عينه لفاطمه ...اللي اسرته بجمالها ..
ــ شخباركم ؟
ام عبدالرحيم ـ ردي مهب غريب هذا ريلج .واكيد مايسألني قاعد يسألج ..
فاطمه بصوت مايبين ــ الحمدالله ..
اكل صالح بسرعه وقام علشان يخليها تاخذ راحتها لانها مامدت يدها ..
ام عبدالرحيم ــ وين قايم ؟
صالح ـ الحمدالله ..الله يديم النعمه ..
راح وتم تطالع ام عبدالرحيم فاطمه ــ شفتي مستحاج خلاه يعاف فطوره ..
فاطمه ــ شسوي ...صج انه صار زوجي ..بس ..رجال غريب .مااقدر اكل جدامه لين اتعود عليه ..
ام عبدالرحيم ــ عرسكم قريب يابنتي .. خذوا على بعض ..انتي غريبه وهو غريب.. ص جانا هله وجماعته .. لكن ..دايما معزول بهالغرفه ...
خلصت فاطمة الاكل وقامت ساعدت الخدامات وودته المطبخ ..
وقبل لاتطلع غرفتها ..
ــ فاطمه ..
استحت من سمعت صوته ..قربت منه ــ لبيه ..
ــ لبيتي في منى .. خذي .. هذا تلفونج وخط ... جديد .. ممكن اكلمج اليوم فالليل بعد صلاة القيام ؟
حست باحراج هزت راسها بنعم . ..وقالت ـ عن اذنك ..
ودخلت داخل وصالح يطالع في اثرها ..صج اكبر منه ..لكنها عسل ...







ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الفصـل السادس عشر






في مجلس ام ناصر وهي من سيدات المجتمع ومجلسها عامر باهم سيدات المجتمع الراقي كانت العنود جالسه في زاويه بعيد عن السوالف . بأبهى طله لها وحطت رجل على رجل وتهز رجلها بتعب وهي حاطه يدها على خدها ..قربت منها سارة اللي كانت طلتها حلوة مسويه كرلي لشعرها ومكياج خفيف وردي مع فستان قصير ابيض ..عكس العنود اللي حاطه مكياج سهره وكارهته من قلب لان لونه فضي مع التنوره السموكي والقميص الاسود اللي لابستها ..وحاطه اشارب وردي...وقرط فضي ثقيل في اذونها ..
ــ تعبتي ؟؟
طالعت العنود لساره ...هزت راسها بلا ...
ــ شخبار احمد ؟؟
تنهدت العنود ــ والله مادريي..انا ارجع الفجر وانام وهو يطلع الصبح ..ومارد الا حزة الفطور ..نشوف بعض حزة الفطور بعدين يروح المسجد ..وعالساعه 7 تجي راعيه الصالون بعدين اطلع معاج ومع عمتي ..وهذا انا ,,صار لي من بدا رمضان نفس النظام ..
ساره ــ خلاص بكلم امي ..
العنود ــ لا .. لاتكلمينها فشله ...هي واعده كل رفيجاتها بجيتنا ..لاتخلف بوعدها ..وهي مستأذنه من احمد ..
ساره ــ شكله واحشج مووت ..
استحت العنود .,واحشها ؟؟الا بتموت بس تقابله ساعه على بعض ..
من بدايه رمضان وهي وعمتها من بيت لبيت ..مناسبات اجتماعيه مع صديقات عمتها ..حلقات ذكر ..سوالف وخيم ..
دخلت روان ..وهي بنت تكرهها العنود من قلب..
ساره ـ يات حبيبة قلبج .
العنود ــ اللهم طولك ياروح ...هذي الانسانه ماحبها ..
بعد ماسلمت على الكل وتبتسم لهذ وهذيك قربت من العنود وقعدت ..
ساره ــ السلام لله ..
طالعت لها روان نظره استخفاف والتفت للعنود ــ كاشخه ..
كانت روان بضا في عيونها سحبه غريبه كأنها قطه ..ولابسه فستان عاجي مع حزام جلد بني .. طالع على جسمها حنان ..ومكياجها اوفر...
علقت ساره ــ العنود دومها راعية كشخه ..
طالعت لها روان ــ كلمتج ؟؟...
حست ساره انها بتقتلها ..
علقت العنود ــ ساره هي انا وانا ساره . فاي كلام توجهينه لي ..ساره لها الحق ترد عليج على لساني ..
روان ـ ماطول لسانج يابنت طيبه ..
العنود ـ لو سمحتي ..بنت سعيد سالم والنعم ....شقالوا لج مالي ابو لجل تناديني بنت امي ؟؟؟
طالعت لها روان باستخفاف ــ شفت احمد اليوم ..وكلمته عن صفقه ..
ساره ــ انزين يعني واذا .......
روان ــ لا بس حبيتا قول ان الكلام بيننا طول .. ونسيت اقوله اني فزت بالصفقه وان سعري كان الارخص ..
ساره ـ طول عمرج رخيصه شالجديد ,,,
عصبت روان وشوي وتقوم تضرب ساره لكن العنود قالت مبتسمه ــ شالمطلوب مني..
روان ــ بس خبريه ان السعر اللي قدمته كان اقل ..واني فزت ..بس ..
العنود ــ زين عدلتي الجمله ... انتقوا الفاظكم ..لاشفتيه خبريه انتي انا مااشتغل مرسال بينكم ...قومي ساره نشرب لنا سحلب ولا شي حار من البوفيه ...حاسه ببروده بعظامي مع ان الجو حار و..
سكتت العنود وهي تطالع روان نظرها اشمئزاز...
قامت ساره وفالطريق همست للعنود بغيظ ــ اكرهها الحمدالله ان ابوي مارضا ان احمد يخطبها !
حست العنود بمغص فجأه ...الكلمتين اللي قالتهم ساره وجعوها من قلب شحب وجهها ــ شنو؟؟....
انتبهت ساره لغلطتها ــ ها !!,,,,,,
العنود ــ احمد كان يبيها .....
ساره ــ لا ..بس..ها ..تعالي اشربي السحلب ..
وعطتها الكاس السحلب بالمكسرات ..فجأه حست العنود بغثيان واركضت للحمام ...
دارت الدنيا فيها بعد مااستفرغت ...واول ماطلعت من الحمام اسندت الطوفه ..,وماقدرت تمسك عمرها اغمى عليها ...

_____________

فتحت عيونها بتثاقل ..لقت نفسها فالمستشفى ... حولها احمد وساره ...مسك احمج يدها بحنان ــ حبي..حمدالله عالسلامه ..
ضاقت عيونها وطالعت مستغربه تبي تتكلم لكنها حاسه بصداع ..
ــ سلامات العنود
العنود ـ شصار ؟؟.
احمد ــ الدكتور يقول هبوط ضغط الدم ....
حست العنود بارتباك ــ ها... زين ليش مايعطيني دوا حاسه بصداع ..
ابتسم احمد وساره ــ لانه مب زين ..
استغربت العنود وحست عمرها مب فاضيه لهم ــ ؟؟

احمد ـ مب زين للنونو..
طالعت له العنود مبطله عيونها عالاخير ..نونو ؟؟؟ حامل ؟؟
كرهت نفسها فجأه .. طالعت له بخيبه امل ..وبدون وعي لفت راسها عنه ..ونامت ..
________

انصمت المها وخديجه من تصريح راشد ..
خديجه ــ بسرعه جي ؟؟
المها ـ راشد .. من صجك ؟؟
راشد ـ على قولة صالح خير البر عاجله ..
وقفت المها وحذفت الفنجال اللي كان في يدها واركضت فوق معصبه ..تمت خديجه مصدومه ــ شهرين ؟؟....انا معليه بس المها زوجها غريب ..وو..
راشد ــ خديجه .. خلاص الاثنن متوظفين ومخلصين ومستعدين لشروطكم ..
خديجه ــ بس المها ماخلصت جامعتها ..
راشد ــ يهالجامعه ..مو عذر تقدر توفق بين بيتها وبين دراستها .. هالجامعه بس مسويه مشاكل بالبلد ..
ــ رااشد شتقول ..
راشد ــ اقول الصج الوحده ماتبي تتزوج الا لي خلصت جامعتها يعني هي ضامنه بتجيها الفرصه الزينه مره ثانية ؟؟ ولا ضامنها بختها بينطرها تخلص دراستها ؟؟
ماردت عليه مدت بوزها شبرين وقعدت مبوزة ..
ــ اووف ..
ــ شالكآبه ؟ .. اقولكم عرسكم بعد شهرين ..كل وحده ماده البوز...
وقفت خديجه كاتمه عبرتها ــ عن اذنك ..
وراحت لغرفتها وفيها الضيقه ..
تم راشد فالصاله ..حس انه عبدالرحمن رقم 2 .. بيزوج خواته بدون موافقتهم ...المها ابدا مب بالعه السالفه وخديجه حجرها مبارك جدام العرب ... بس خلاص هم التزموا واعطوا كلمه ... باجر بيشكرونه حاسم مافي مثله ..ومبارك شاري خديجه ويحبها ...
تم يقلب في قنوات التلفزيون ..بعدين مل وحذف الرموت وقام لغرفته ..

ـــــــــــــ

دخلت روان الغرفه وكانت العنود واحمد فالغرفه وهي مكتئبه وساكته واحمد يطالع لها مستغرب اكتئابها ..
تمتمت العنود ــ مب ناقصه ..افف... وتمت تراقب احمد الي وقف واخذا البوكيه من يد روان وحطه على جنب ..
علقت العنود ببرود ــ ماخليتي الحمالين يشيلونه ..
روان ــ لا وشلون حبيت اجيبه لج بنفسي ..شخبارك احمد ؟؟
ـ الحمدالله شلونج ؟؟ماتوقعت تجين اليوم قلتي بتروحين لمأدبه الفطور اللي بتسويها الشركه ..
روان ـ لا وااجب جيت اسلم على العنود .
احمد ـ راعيه واجب والله ..
العنود من داخل كانت مقهورة.. قالت ببرود ــ انتم التقيتم اليوم ؟
روان ـ كل يوم نلتقي حتى لو ماعندنا شغل ..
التفت لها احمد مستغرب سكت واستغرب من كلمتها ..
حاولت العنود انها تبين عمرها طبيعيه .
العنود ــ ماباركتي لي .. ماقال لج احمد في احد هاللقاءات اني حامل ؟..
وجه روان صار شاحب وارتبكت ــ لا ..ماقال ..مانناقش الا الامور ..
وقبل لاتكمل قاطعها احمد ببرود بعد مافهم محاولتها ـ العمل ..الامور الشخصيه والعائليه مانناقشها ولا اعتقد بناقشها . عن اذنكم ..
طلع من الغرفه مقهور من حركه روان وقف عالباب يفكر شوي .. .. شنو كان هدفها ؟؟ تبي تخلي العنود تغار ؟؟ .. وصل صوت العنود لاذنه
ــ حب ؟.. ممم تقدرين تقولين تعود اكثر..ماحبيت احمد بس تعودت عليه ..
انصدم .. هالتصريح قتله في الصميم ...حاول انه يسمع مجرا الحديث ..لكن ..ماقدر .. حس بانتفاضه داخله .. راح الكافتيريا جلس هناك يفكر ..
(معقوله تعودت عليه ؟؟..ماحبته ؟؟... توقعها تحبه ..بس ..))
اول ماشاف روان طالعه ورايحه للبوابه دخل الغرفه وقبل لايعلق قالت العنود
ــ ابي انام ...
ولفت راسها عنه ...وتم واقف مكانه متصنم ..
في المسا ارجعوا لبيتهم .. وسط تراحيب الكل .. وانسلت العنود لغرفه جانبيه جزء من قسمهم ..كان بيلحقها لكن .. راعى حالتها المرضيه ..وكل ليله والعنود تدخل لنفس الغرفه ..والكلام قل بينهم بدرجه كبيره وهو ماحاول يقرب منها ..ابتعد .. صارت تنام بغرفه وهو بغرفه ..حتى سلام ..ماكانوا يسلمون على بعض .. بس يقعدون يتغدون ويقومون ..ماكان عاجبه الحال لكن ..ماحب يضغط عليها ...

اما العنود ..فجأه حست انها منتميه لعالم غلط ..روان اللي ازعجتها بنغزاتها ..قبل ماكانت تصدق كلامها .لكن من سمعت احمد يقول لها ليش مارحتي المأدبه ..وهي تحس دنياها كلها اعتفست ..يعني يلتقون ويسولفون ويتناقشون وهي بهالمجالس من بيت لبيت مبتلشه بالرسميات بعيد عنه .. .. حست بجرح كبير ..الالعن لما استفزتها روان وقالت ان احمد يبين لها انه مايناقش امور شخصيه لكنه قال لها انه ايام الخطبه العنود كانت متيمه فيه وتتصل فيه لكن العنود انصدمت . وقالت لها ماكان حب اكثر منه تعود .. لكن الحين هي تحبه وهو زوجها على سنه الله ورسوله ليش ماتحبه ؟؟...وندمت على هالتصريح لان روان مب مقربه منها هالكثر ..لكن ..احمد اللي ابتعد ..يمكن تعود ..طول هالشهر وهو يختفي وماتشوفه ..وحاسه انها ماتقدر تشوفه والا بتم تصيح .. خصوصا بعدما ماعرفت ان قلبه كان فيه روان قبلها ...



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



يوم العرس.............

كان صالح مرتبك .. ماحط في باله يتزوج بهالسرعه .. في غرفته جالس .. يتذكر كل لحظاته في هالغرفه ..طالع بشته اللي جنبه .. بيودع هالغرفه خلاص ..بتكون له زوجه ترتب له ثيابه وتنظره كل يوم .. شعور غريب ..ماتعود الاهتمام لا من ام ولا من اخت .. كان دايما يحس ان وجوده مثل عدمه .. مسك تلفونه يقلب المسجات جسوم مشتط ماتم دعاء ماطرشه له .. العنود طرشت تعتذر مابتقدر تحضر ..تذكر لما اتصل فيها تمت تصيح بقوة وتخرع لين رد احمد وقال له بدا مفعول الهرمونات .. استانس ان العنود حامل بس حز في خاطره انها ماتحضر .. مسجات من فاطمه ..كلها خجل وحياء ..تستأذنه في روحاتها وطلعاتها ...صج ملجوا من اسابيع لكن انشغاله برمضان وتجهيزات العرس ماخلى له فرصه يقعدون مع بعض ويسولفون ..او يكسرون حاجز الغربه بينهم .. طالع الساعه كانت 7 وشي ..توه راجع من الصالون الرجالي ...

بيمره راشد بعد شوي ..بس يوصل خواته الفندق وين القاعه .. وقف ولبس بشته وحط من العود الطيب .. مرر يده على عارضه اللي توه محسنه .. ضبط كشخته واول ماسمع صوت الموتر طلع برا
كان جاسم مرتز براا مبتسم يرزف ــ عريسنا يابدر بادي زانت ليالك السرور
صالح ــ متى اشتغلت طقاقه ؟؟
جاسم ــ كلمني .. كلمني ياعالم يااناس يااهوو ..ياقوقل ... .. صلووح كلمني ..أبي أمي أبي أبوي .. أبي زوجي امبيه مااقدر ..
ضحك صالح من خاطره على جاسم اللي شبك يدينه وطاح على ركبه وعيونه كلها سعاده ــ هههههه قوم قوم ياساندي بيل قوم الله يفشلك ماجنك ريال طول وعرض صاك الثلاثين .. ..

جاسم قر بمن صالح وحضنه بقوه وبعدين سلم عليه واول ماتركه قال
ــ لو تعرف شنو احساسي ...ماقعدت تتطنز علي.. تخيل ان عضيدك واخو ماجابته امك يزعل عليك ..وانت المخطي ..ليل ماانامه ولا اكل استطعمه ..ولا ضحكه تبرد الخاطر..
ابتسم صالح ــ شوي وتقول اي لوف يو ياخوك ..

جاسم ــ اي والله احبك في الله .. اوصلك ؟
صالح ـ بيجي رشوود ,,
جاسم ــ لا مابيجي قال عنده مشوار ..
صالح ــ اجل قم وصلني..,,
جاسم ــ عريسنا يابدر ضاااوي ,,
قاطعه صالح ــ ان كملت ماروح معاك ,,,
حط جاسم يده على حلجه وكمل دندنه ــ هممم هممم ,,ترااا رراار ااراار تيراارااراارا ...
_____________
في الفندق كانت المها مكتئبه وخديجه معصبه لاول مره ..
المها ــ شفيج ... ليش معصبه ..
خديجه ــ مب عاجبني الميك اب ..ثقيل وايد ..ولا شوفي لون البودر ..موشي ...
المها ــ غسلي وجهج وخل تحط لج غيره ..
احت خديجه للحمام واغسلت الميكب وارجعت ــ حطي لي غيره ماابي جي ابي شي رايق هادي يجمل ملامحي ماابيه يغيرها ..
الماكييره ــ بس غريبه ..انا متعوده البنات يطلبون هالنوع من المكياج دايم ..
خديجه ــ اصابعج مب سوى .. ارجوج مابي شي اوفر مابي شي توو سمبل ..خليج حياديه يجمل ملامحي مايغيرها .. ارجووج ..
كانت المها مستانسه بمكياجها لانها دلت الماكييره على كل شي تبيه عكس خديجه اللي غمضت عيونها ولاسألت ويوم فجت عيونها انصدمت من الفانتازيا اللي حول عيونها .. موجت ا لمها شعرها على طوله وحطت اكسسوار على شكل ورد صغير بكريستال في مقدمه شعرها ومع فستانها الاحمر الساتان الضيق من فوق بدون اكمام مع كرستال شوارفسكي ومن تحت ساتان وحرير طبقات وكعب احمر طويل مخمل .. طلعت جنان ..اما خديجه فستانها عنابي فيه لمسات واشرطه ذهبيه مع ذيل طويل فخم جدا ..وشعرها بتسريحه ناعمه ومكياجها ناعم مجملها وايد ..
طلعت راعيه الصالون مع مساعدتها من الجناح ونزلت المها هي وخديجه للعرس تحت ...
كانت ديمه حاضره هي وهيا ديمه بفستان تركواز وشعر مرفوع مع تموجات شكلها رهيب .. هيا بفستان ذهبي وتسريحه معقده ومكياج وحشي رغم غرابته الا انها جميله فيه .. وطيبه كانت لابسه فستان تايغر مزينه اطرافه بدانتيل ذهبي مع حزام عريض ذهبي وفاتحه شعرها على طوله ...رغم عمرها الكبير الا انها تأسر الانظار ..

في جناح العروس كانت نوف جالسه مع فاطمه اللي كانت متوتره من قلب ..
ــ لاتتوترين خلج ريلاكس ..
فاطمه ــ ريلاكس .. اشك .. خاصه مع هالمكياج اللي على عيني احس كل مره اني بحك عيوني بقوه ..ماتعودت ..
نوف ــ بتتعودين ..صار المكياج جزء مهم في حياتنا ..مانطلع الا وحنا صابغين هالوجه ..
ــ حلو فستانج ,, ناعم وراقي,,
وقفت نوف شافت فستانها ــ صج ..ماتحسينه هادي زياده عن اللزوم ..
فاطمه ــ بالعكس راقي وكشخه ..
كان فستانها بيج روماني بأشرطه ذهبيه عاجيه .... وشعرها فاتحته على طوله بس قاصته قصه الستروبري ..
ــ فاطمه .. مب كأنج خلصتي بدري؟؟
فاطمه ــ اي .. صالح قال لي مايبي يأخر الناس خصوصا ان باجر دوامات .. يعني عالعشر ادخل القاعه ..
________________

كانت امنه جالسه قرب أمها وهي تهمس ــ يمه شفتي المها ؟
ام جاسم ـ اي ماشاء الله عليها جت سلمت علي تو .. ماسلمت عليج؟
آمنه ــ لا أنا كنت اسلم على بنت اعرفها .. بس شفتها من بعيد .. اشوف بتجي تسلم ولا لا ..ماشاء الله معارفهم كثير .
ام جاسم ــ الولد ولد اصل وطيب عسى الله يحفظه ..
آمنه ـ عاد من أخذ ؟
ام جاسم ـ فاطمه ..البنت الللي جت سلمت علينا يوم رحنا نشوف المها ..
آمنه ـ اي عرفتها عسل والله ..
المها من شافت امنه راحت وسلمت عليها وبعدين ارجعت وقفت جنب ديمه وخديجه في الاستقبال ..
ديمه ــ سلمتي على ام ريلج ؟
المها ــ لا ..على اخته ..وهو للحين خطيب ... ماصار ريل ..
ديمه ــ مب اشكال حبيبتي .. بيصير ان شاء الله .. ..
حست المها بغصه وهمست(( الله لايقول )) ,,,

كانت متضايقه حاسه بكره شديد لجاسم ..يصاحبه لحظات تبرر له وتحط الاعذار لكن .. ترجع تكرهه ... هل بتحب انسان كرهته ؟؟ .. انسان ساومها في يوم من الأيام علىشرفها .؟؟ ,, حست بضيق وعبست فجأه ..لازم تتذكر ..لازم تخليه يعرف غلطه تدفعه الثمن ..بس ماتعرف شلون ..

___________________________

كان راشد داخل سيارته ماسك الجوال .. يدور رقم اخوه عبدالرحمن ..
ــ الو .
ــ وينك ؟
ــ عبدالرحمن ماقدر اجي... واذا سأل صالح قول انك شفتني حولك ..
استغرب عبدالرحمن ــ شفيك ؟؟.. وينك؟
راشد ــ بالمطار...
ــ شنوو ؟؟..
راشد ــ بضطر اسافر.. خذ خواتي عندك او ودهم بيت جدي..
عبدالرحمن ــ شالسفر؟؟ ليش ؟؟ وين بتروح ؟
راشد ــ بكلمك بعدين واشرح لك .. مع السلامه ...
عبدالرحمن ـ مع السلامه ..
طرش عبدالرحمن مسج لخديجه (( راشد اضطر يسافر بترجعون معاي ))
استغربت خديجه وطرشت (( لا بنروح بيت جدي علشان نقوم مع جدتي بضيوفها وين سافر راشد ؟؟))
عبدالرحمن (( براحتكم ..مادري/...))
استغربت خديجه شالسفر يوم عرس صالح ؟؟.. ورت المسج للمها اللي استغربت ..وحاولت تدق على راشد لكنه مغلق جواله ..
__________________

في الطياره كان راشد وسعيد وجهم شاحب خايفين ومتوترين ..من اتصل سعيد براشد يقول له عن حادث سالم وهو متوتر ..
راشد ــ شموديه مصر ؟؟ ؟؟..
سعيد ــ مادري.. المفروض هو ببعثته ..
راشد ـ الله يستر ..
سعيد ــ دري خربت عليك وضايقتك..
راشد ــ عمي شتقول ..سالم اخوي .. واكثر من اخوي ..
سعيد ــ ااااخ ... الله يستر .. من جاني الاتصال ماعرفت اتصل باحد ..كنت بتصل باحمد ريل بنتي .. بس ...ماقدرت ...وقعدت اقلب الاسماء..كنت ابي اتصل بصالح بس اليوم عرسه .. ماخرب عليه ..مالقيت الا رقمك ..
راشد ــ الله يستر ياعمي ... الله يستر .
حس راشد بخوف ..وقعد يصبر نفسه .. حاله سعيد ماتسر ..وسالم في العمليات من الصبح .
-----------

في العرس كانت حزة دخول العروس وكانت طيبه جابت لها سي دي عليه مقطع شعري اهدااء وبعده اغنيه لعبدالمجيد .. شهرزاد الحسن ..
قبل دخولها اشتغلت الفقاقيع مع الدخان والمؤثرات الفانتازيه .. بعددين من وسط الدخان ادخلت وتسلط عليها الضوء وسط الظلام وساد السكوون ..لامست الفقاقيع بشرتها وانفجرت مخلفه قطرات صابون ... كانت فاطمه تسحر العيون فستانها حلوو مع تطريز على شكل طاووس على الطبقه اللي تحت وشك على الجزء العلوي باللون الأخضر والتركوازي مع اللون الاوف وايت .. ومسكتها عباره عن ورود زرقا وبيضا جوريه مع مجموعه من ريش الطاووس ... كانت مبتسمه بحزن ..بوحده .. وخطت وهي تراقب عبير وهي تتنثر الورد والمشموم في طريقها .. .. وتطالع لمصورة الفيديو مبتسمه .. لحظة تحلم بها كل عروس .. لكن فاطمه في خاطرها تمنت لو تسندها يد ابو ولا ام .. ولا اخو ..انزلت دموعها وهي تتصنع الابتسامه .في داخلها وحده وشعور بالفراغ ..دعت في خاطرها وهي تمسح دمعتها بطرف اصابعها ...
((ياربي انت الكريم ..خل لي في صالح العزاء . يارب انت الوهاب ..هبني الذريه اللي تعوضني يتم السنين اللي راحت ..احمدك اللهم وأشكـرك .) )

مر العرس على سلام ..وطلعت فاطمه لصالح اللي كان ناطرها في غرفه جانبيه رغم ان البنات حاولوا فيه يدخل القاعه لكنه رفض المبدأ .. وكانت خديجه مجهزه لهم خلفيه حلوة علششان الصور والفيديو...
اخيرا لم وصلوا البيت وراحوا لقسمهم اللي كان طاغي عليه اللون المشمشي...
اول ماجلست حط صالح يده على راسها وقال ((اللهم إني أسألك خيرها وخير ما خلقت له وأعوذ بك من شرها وشر ما خلقت له )) ..
رفعت فاطمه راسها مبتسمه بخجل ..
صالح ــ بروح اصلي ركعتين وارجع لج ..خذي راحتج ..هذه هي الغرفه والبنات رتبوا اغراضج ..
ابتعد عنها ودخل غرفه جانبيه .. دخلت الغرفه ولقت البنات حاطين لها لبسها على السرير ومددخنين الغرفه ..ابتسمت حست انها منونه لهم الاسابيع الاخيره كانت في بيت يوسف الله يرحمه وراشد سكن في المجلس علشان تاخذ راحتها .. كانت على وضوء فصلت ركعتين وهي لابسه الفستان البست جلال الصلاه بعد ما فجت الجيبون اللي كان منفصل عن الفستان وخلته على جنب ..وتمت بالفستان بس وفتحت طرحتها لكنها تشربكت مع الاكسسوار اللي في شعرها ..
طق صالح الباب واول مادخل ـ بعدج مابدلتي ؟؟..
كانت عيونه مدمعه ــ الاكسسوار علق في شعري ...
طالع لها صالح ***** ــ اساعدج ؟؟
ابتسمت فاطمه ـ تعرف؟؟
صالح ـ لا طبعا ولا عندي أي فكره ...بس بحاول..
قرب منها وانتبه للشربكه ..وندم ليش تطوع بالاساس ..بعدين سألها ..
ــ من اهم هذا الحلق ولا شعرج؟
اضحكت بخفه ــ اسمه اكسسوار .شعري طبعا ..اهم ..
صالح ـ عيل .. لحظه ..
وكسر باصابعه السلسه اللي كانت مسببه المشكله ..وانحل شعرها ..وحطا الاكسسوار على الطاوله وتمت فاطنه تدلك فروة راسها مكان العقده ...
ـ مشكوور ..
مد يده ورتب خصل شعرها المموجه بحنان (( تجين نتعشى ؟...))
هزت راسها باي ــ بلحقك بعد دقييقه ..
طالعت لبسها ..ماحست بجرأه .. طالعت نفسها ورشت شوي من العطر اللي على التسريحه وطلعت بفستانها ..واقعدت جنبه على الطاوله ..
_________________________

المها ــ تظنين ليش سافر راشد ؟؟ ..
خديجه ـ مادري .. بس الله يستر ..
وتمت تمسح المكيب عن عيونها .. ــ بنام بفساتينا ؟؟
المها ـ ملزومين مب جايبين معانا شي والوقت تأخر ..بكره الصبح بخلي جدي ياخذنا لبيتنا ..
خديجه ـ جدي يسوق ؟
االمها ـ ادري بنوصل بعد ساعه مع البيت مسافه ثلاث دقايق هههه تذكرين يوم خذانا الجامعه من كم سنه ؟ ..
خديجه ــ وشلونا نسى ..قعدت اصيح فالطريق جدي فديتك بسرعه الامتحان بدا وجدي اونه يسرع فديت روحه نقص السرعه عشره كيلو واول ماوصلت وشافني الدكتور قال خلاص تاخرت 45 دقيقه خخخ..حلفت له اني طالعه من البيت من ساعه بس سواقه جدي اخرتني وان ماعندي مواصلات ..
المها ـ عاد عاد الامتحان لج ؟
خديجه ـ عاده بعد ماشاف دموعي .. والشي اللي شفع لي انه البنات ماطلعوا من القاعه فدخلني وحطني على جنب وعطاني الامتحان .. وحليته بسرعه ..
المها ـ ويه فديته جدي .. زين يركز في الطريق ... شفتي مرت عمي ام منصور شلون تطالع لج ؟؟
خديجه ـ أي .. مارتحت لنظرات بنات اختها . ..
المها ـ ولا انا .. مع انها طيبه وحبوبه بس اليوم كانت تطالع لج بـ,,,,غرابه ..
خديجه ـ صج انها اول مره بالعاده ولا معبرتني بس بنات اختها يطالعون بحقد مب بغرابه ..
المها ـ ماعلينا منهم .. بتنامين ؟؟..
خديجه يس . بس بروح اجيب قلاص ماي ويمكن اكل حاسه اني بموت من الجوع ماكليت شي من الفطور ..جوعانه ....بس مب عارفه اروح بفستاني ..ويديني جي طالعه فشيله يمكن جدي يشوفني ..وعبايه الراس مابي البسها مستثقلتها .. .
المها ـ جلال الصلاه على الكرسي الي برا البسيه دامج مستثقله العبايه..
طلعت خديجه وشالت جلال الصلاه والبسته وراحت المطبخ وقعدت تحوس فيه بهدووء .. وفتحت الثلاثه وتمت مدخله ويهها فيها تدور بعيسى تلقى شي يفتح شهيتها ...
ـ شتسووين ؟؟...
تجمدت فجأه .. صوت مبارك ..شجايبه هنا ..
وقفت فجأه فضرب راسها بقوة بباب الثلاجه العلوي ..
ــ ايييي..
مبارك ـ اووو ..سلامات .اقعدي اقعدي ..
رفعت خديجه الجلال على راسها تغطيه عدل وقعدت قبل لاتدوخ ..
مبارك ـ سوري خديجه بس مااقصدت اخرعج ..
انتبهت لاكياس على الطاوله .. سألته وجهها وردي من الاحراج ـ شجابك هنا ؟؟..
مبارك ـ ديمه ...
ــ شفيها ؟
ـ قالت بتجي تبات معاكم ..وقومتني من النوم ..
ـ وين هي الحين ؟ ..
ـ دخلت من باب الصاله ..وصكرته ونست الاكل فالسياره فنزلت اوديه لها ..سبحان الله نصيبي اشوفج الليله ..تعورتي وايد ؟ .
خديجه باحراج ـ لا .. مب وايد ... عن اذنك ..
وكانت بتروح داخل ـ خديجه,,
ـ لبيه ..
ـ لبيتي في منى ..خذي هالكيس لديمه ..
كان الكيس من ماكدونالد كبير ومعاه ثلاث بيبسي ..
ـ تامر ..
ـ مايامر عليج عدوو ...
قربت منه تشيل الاغراض ..
ـ تدرين في اغنيه لسعد الفهد .. ابي اهديج اياها ..
انحرجت خديجه ..وشالت الاغراض وراحت عند الباب ..بس ماطلعت .. ناطرته يكمل كلامه ..

مبارك ـ اسمها يوم شفتك ..كلماتها تقول ...
يوم شفتك خفت من عيني عليك ... من كثر سحر العيون الناعسات

كنه حسن الكون كله بين إيديك ... التقى بين الرموش الساحرات

في عيوني شي ياعمري يبيك ... في حياتي لك ياروحي حياة

لاتلوم اللي تولع حيل فيك ... غير شوف العين ماله سواة

من جمالك هزني كل شي فيك ... من عيون وجيد وأهداب وشفاة

لك بنار الحب قلب يرتجيك ... ولي عيون في دلالك حايرات

لا دلال ولا جمال معتليك ... فوق مدلول الحلا حلو الصفات

إن بعدت الشوق يجبرني أجيك ... وإن لمحتك أذكر الله في سكات

..وسلامتج ...
حست خديجه بقلبها يدق بقوة ... وارتبكت ..ـ عن اذنك ...تصبح على خير ..
رد وهو حاس بخجلها ــ وانتي من هل الخير ..
اسرعت خطاها لداخل واول مادخلت لقت ديمه والمها يتكلمون عن العرس ..
حطت الاغراض ووراحت عند ديمه وضربتها على راسها بقوة
ـ’ آيييي ياعلج الــ....ليش طقيتيني ..
خديجه ــ مره ثانيه لاتنسين زادج فالسياره !!
بقتت المها عيونها وطالعت الاكياس وقالت ديمه متذكره ــ أي نسيتهم من جابهم ...؟.. بس ليش طقيتيني ...
المها ـ مافهمتي ؟؟ هذي هي اغراضج الظاهر سي حسن نزل ينزلهم لج ولقى ست الحسن والجمال فالمطبخ خخخخخخخخ...
خديجه وهي ماده بوز نص مستانسه نص مغتاظه ــ تقريبا ..الضربه لانه خرعني فالمطبخ وصدم راسي فالثلاجه .
ديمه وهي تحك راسها وتضحك ــ كككك واانا شدخلني ؟؟...
خديجه ـ وحده بوحده تصافي انتي وهو بعدين ...
تمت المها تضحك بقوة ..
ديمه ــ بس عن الضحك الهبل عمج فوق لايسمعج ..
المها ـ صدق مانبي نزعجهم ,,ديمه انقذتنا وجابت لنا جلابيات بيت ..
واشرت على دراعتها..
خديجه ــ الله يوفقج فديتج ... لان صج لاعت جبدي من الفستان ,,,
وخذت الجلابيه وراحت لغرفه ثانيه بدلت ورجعت لهم ..
ــ كل لبسج ازرق ؟..
ديمه ـ شسوي .. اعشق البحر ...على الطاري شرايكم نروح سيلين ؟؟..

خديجه ــ ياليت ..بس مب مع مبارك!
ومدت يدها وخذت لها وجبه وتمت تاكل ..
ديمه ــ ولا مع راشد ..
المها ــ راشد مسافر ..
خديجه ــ يامحلا القعده بالجلابيه مب الفستان احسه خانقني ..
ديمه ـ مسافر ؟؟ وين وليش؟؟..
ابتسمت خديجه ــ للاسف السؤال اللي محد يعرف الاجابه عنه !!... كلوا كلوا ..
حس ديمه انها فقدت الشهيه فجأه ..شلون يسافر جي بدون سبب يوم مهم مثل هاليوم ؟؟...
المها ــ ديوم لاتستهمين .هو كلم عبدالرحمن والظاهر شغل طلع له ..كلي كلي شفتج اليوم انشغلتي مع هيا وما كليتي شي من البوفيه ..
ماتدري المها انها سدت نفس ديمه بالمره خصوصا بعد الموقف اللي صار اليوم مع هيا ..
ــ بروح الحمام حاسه بمغص كلوا وخلوا لي اكسترا من الشيبس اللي عندكم ..برجع بعد دقايق ...

راحت ديمه جاره نفسها غصب للحمام ..ادخلت وصكت الباب وغصب عنها دموعها نزلت ..
تذكرت كلمات هيا ورجع الحوار بتفاصيله لذاكرتها ..
(( روحي سلمي على خالتج ام محمد تراها هالفتره تبي تزوج محمد .. ))
ردت ديمه ــ نعم ؟؟.. لا طبعا حد قال لج اني ادور ريل ؟؟
هيا ـ عمرج 18 منتي صغيره ..ناطره من ؟؟
سكتت ديمه وماردت ولفت ويها بعيد عن هيا اللي قالت
ـ لايكون ناطره راشد يجي يخطبج ؟؟ لاتحلمين ...
ديمه ــ شقاعده تقولين ؟
هيا ـ ليش ماسمعتي عن اتفاق امي وابوي ؟؟ انا لواحد من عيال عمي وانتي لواحد من عيال خالتي ؟؟...روحي سلمي عليها واعرفي السنع ..
انصدمت ديمه حزتها ــ انتي جذابه .. هالاتفاق بس مبارك وحمد ..
هيا ــ روحي اسألي أمج .. ولاتنطرين حبيب قلبج رشود . ماتشوفينه ماتقدم للحين ؟؟... امشي سلمي عالحرمه ...بسبقج ..
لكن حزتها ديمه كانت بعالم ثاني كانت حاسه برجفه باعماقها ....((راشد يحبني .. مستحيل يتخلى عني ..)) وابتعدت بعيد عن خالتها عشان ماتشوفها وصارت تهرب من رفقه هيا ...

افتحت صنبور الماي وغسلت وجهها ... وتممت ..((لا يا راشد .. لا ياولد عمي .. لاتتركني بعد ماتعلقت فيك ..)) ...
انطرت لين حست عمرها طلعت اللي في خاطرها من دموع ..بعدين اطلعت راحت اشربت ماي ولما رجعت لقت خديجه والمها نايمات ... حطت الاكل فالثلاجه وحطت راسها ونامت ..
_______________________
من ساعه بس طلع سالم من العمليات بعد عمليه خطيره لعموده الفقري ...
راشد ــ الدكتور يقول انه حالته خطره لكنه نجا من الصعب .. واهم شي ان الحبل الشوكي ماتضرر ..
سعيد ــ الحمدالله .. متى نقدر نشوفه ؟؟
راشد ـ قعدتنا مابتفيده ماحس فينا ...خلنا نروح نحجز بفندق وباجر الصبح نرجع نشوفه ..
سعيد ـ خوش راي...بتكلم عمتك ؟؟
راشد ــ لا ..مابي اخرب عليهم فرحتهم ...خليه دام حالته مب مستقره ..ننطر ..بسكر جوالي لين تستقر الحاله ..
سعيد ــ الله يستر ياراشد ..والله ان قلبي يدق بقوة ..خايف....هالولد توه باول شبابه ..و...
وماحس سعيد بدموعه اللي طاحت ولا بخنقته ..سنده راشد لين جلس
ــ ياعمي خل ايمانك بالله قوي .. مكتوب له وان شاء الله الله يشفيه ويقوم بالسلامه ...بس اذكر الله ..وادعي له ..
سعيد ــ يالله ..يالله ..لاتعاقبني في ولدي ..عاقبني في صحتي في عافيتي في فلوسي ..بس رجيتك لاتعاقبني في ولدي ...
استغفر راشد وهو يربت على يدينه ــ ياعمي مايصيرر ...اطلب من الله يشفيه ..ويقومه بالسلامه ..وربك رحيم ..
تم سعيد يستغفر ويدعي ..ودموعه تناجي ...
___________________________

تحت اجهزه التنفس الصناعي كان سالم ينادي ... العنود ..
الممرض ــ هو واعي ؟؟
الدكتور ـ لا .. تحت المخدر ..شكله بيحلم ..
الممرض ــ مسكين ..بأول شبابه ..
الدكتور ــ الله يعيــن اهله .. حاول انه مايتحرك كتير ..وانا في مكتبي انده لي بس مع أي تطور ..
الممرض ــ هيتم على جهاز التنفس مده طويله ؟
الدكتور ــ للاسف الرئتين انهارو .. حتى يرجع التنفس ونسبه الاكسجين عنده شبه طبيعيه هيتم تحت الجهاز ...
وطلع الدكتور من عنده وتم الممرض الي كسر خاطره هالشاب اللي كان ضحيه دهس وهرب .. لان اللي صدمه فالسياره ما كان عنده ضمير يوقف ويشوف حالته كمل عليه وشرد خايف من الشرطه .. .

___________________
فتح عيونه و.. طالع الساعه كانت4 الفجر ..طالع يمينه كانت فاطمه نايمه بهدوء .. قام ونزل تحت .. شاف البيت اللي تحت مفتوحه انواره استغرب .. لقى ابوه فالصاله لابس جلابيه نوم .. ..
ــ يبه ..
ــ صالح ..شمصحيك ...
ــ صحيت شتسوي هنا يبه ..
وجات خديجه من المطبخ وشعرها جامعته على جنب وبيدها قلاص ماي ..
ــ صباح الخير ياعريس ...صباحيه مباركه.
ــ خديجه ؟؟.. شفيكم شمقومكم من الفجر ؟؟
بو عبدالرحيم ــ نسيت اخذ دواي .. وانا مااعرف الغرش كلها مثل بعض ..بس جيت اشوف طيبه ولا حد هنا ناديت طلعت لي خديجه .. ..
صالح ــ بس انا موصي راشد يطلع لك الحبوب ..
بوعبدالرحيم ــ راشد محد من امس ..
خديجه ــراشد سافر امس سفره اضطراريه لاتسأل وين وليش ماادري..
صالح ـ غريبه .. انزين انا ببدل ملابسي وارجع لك يبه ..
بوعبدالرحيم ــ خذ راحتك بعد شوي بيأذن ونروح جميع للمسجد بس لو خديجه تكمل معروفها وتسوي لنا ريووق معتبر ..
خديجه ــ تامر امر ...دقايق ..
بوعبدالرحيم ــ مايامر عليج عدوو ..فديتج بروح اغير ملابسي وارد لج .. وركضت خديجه للمطبخ سخنت الحليب الابيض وحطت لهم الجبن والسلطه والبيض واللبنه والعسل والتمر و خبز وسوت شاي على جنب وحطت القهوة على النار وودت الريوق للصاله ورجعت تراقب القهوة ..تعرف ان جدها ياكل كل يوم 7 تمرات ...وشرب حليب ابيض بدون سكر ويحب يتقهوى عقبها ... ..تمت تراقب القهوة وصورة مبارك في خيالها وهو يقول كلمات الاغنيه بصوت ثقيل ..حست بقلبها ينقبض ...ملك قلبها من زمان ..وآن الآوان .. خلصت القهوة طلعت الصاله لقت الجماعه توهم اجتمعوا وكاشخين على سنجه عشره ــ يه يه يه ...صالح وآمنا بالله معرس متكشخ ..جدي ..ليكون بس سويتها وعرست ؟؟
ضحك ابو عبدالرحيم ــ لا ما عرست ..
خديجه ــ اجل ليش هالكشخه من صباح الخير ؟؟..
صالح ـ بنروح المسجد عقب بنمر الطباخ نتفاهم معاه .. حطي لي قهوة ..
ـ مابتتريق ؟؟
صالح ـ باقي اكـلج ..الحمدالله ..ريوقن زين ..حطي لي قهوة ..
خديجه ــ كم تدفع ؟؟ ..
صالح ــ راحت ايام الذل الحين اصعد فوق وانادي المره تسوي لي قهوة احسن من قهوتج ألف مره ..
ضحك بو عبالرحيم وشهقت خديجه ــ افااااااا ...خلاص سحبت علينا يعني ؟؟ لالالا .. افا يا عمي .. تستغني عن قهوتي بهالبساطه ؟؟....
صالح ــ تصبين ولا ؟؟..
خديجه ــ أصب وامري لله ..تم الاستغناء عن مهامنا المطبخيه ..
بوعبدالرحيم ــ اشرب قهوتك بسرعه .خل نقوم لانتأخر عن الصلاه ..
صالح ــ قاييم . بتردين تنامين ؟؟
خديجه ــ ايه بصلي واقعد الشله وارجع انام ..
استغرب صالح ــ الشله ؟
ــ ديوم ومهوي .
صالح ــ ايه ..شله الانس هنا ..شيفكني من لسانهم خل اشرد ..
حبها راسها وطلع .. مرت خديجه جدتها وصحتها ومرت المها وديوم وصلت سبقتهم لين جروا انفسهم غصب وتوضوا وصحصحوا ...
_______________________________

بعد المسائيه اللي تألقت فيها فاطمه تمت ديمه في بيت جدها وجات لها هيا بشر وسحبتها للغرفه ــ لازم ترجعين باجر ..
ديمه ــ مابي ارجع ..
هيا ــ باجر بتجي ام محمد وامي تبيج موجوده ..
عصبت ديمه وقالت ــ مااابي .. ماابي لا محمد ولا غيره مابي ..
هيا ــ مب بكيفج باجر بجي اجرج من هنا .. تبين تحرجين امي بعد مااتفقت مع خالتي؟؟..
حست ديمه ان فيها الصيحه ..بغت تصرخ على هيا لكن .. اول ماطلعت هيا امسكت جوالها .. بيأس اتصلت براشد ..لكن الجهاز مغلق ..تمتمت
((وقتك ياراشد ؟؟ وقتك تسافر ؟؟.. في عز ماانا بحاجه لك ؟؟.. ))

حطت جهازها بجيبها وامسحت دموعها وراحت ....





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الفصل السابع عشر






كان منصور يراقب نوف مستهم .. جاتها نوبه صداع ثانية..
ــ شقالت لج الدكتورة ؟؟.
ــ شقيقه .. عادي متعوده ..
طالع لها شلون ضاغطة على راسها .. رفع اصابعه وتم يدلك ضدعها ببطء..
استرخت عليه .. وهي في قمة المها كان قلب يدق بقوة ..
ـ خف الاالم ؟..
هزت راسها ببطء وهي تحاول تسحب نفسها من بين ايدينه ..
ــ شفيج .. خليني ادلك لج لين ترتاحين ..
نوف ــ جي خف واايد .
واسحبت نفسها وقعدت عالكنبة ومغمضة عيونها كاتمة نوبة ألم ..
قرب منها لثم راسها .. وحضنها بحنان وقال " استرخي .. بتروح النوبه .. "
وتم يمسح على راسها بحنان انزلت دموعها لاجله ... بعدين قعدت تفكر "ياترى انا شسورت شعري عدل ولا عالماشي ؟.ماذكر ..."
__________
كانت المها اخل غرفة الضيوف ببيت جدها لما فجت الكبت ولقت شنطة ..
ــ شنطتي ..
قربت منها ديمة كاتمه فضولها ــ شنطتج؟؟
ولما فتحتها المها صكرتها بسرعه ورجعت احذفتها داخل ..
استغربت ديمه ــ شفيج ؟..
المها ـ ـمفووش .. تعالي نشوف تلفزيون ..
ديمه ـ ماقدر .بيمرني مبارك ياخذني ..
ــ تمي وين رايحه ؟..
ديمه ــ ماقدر .. ابوي اتصل وقال لي ردي مع مبارك وماخلى لي مجال اتكلم ..
حست المها ان ديمه فيها شي غريب ..
ــ شفيج حياتي ؟؟..
ديمه تكتم العبره ــ ابد .. عسل .. يله باي ..
وانسحبت ديمه واسحبت عباتها من على السرير وطلعت .. وتمت ديمه تطالع وراها ..شفيها ؟؟.. كان مبارك جدام البيت ناطرها ..
طلعت خديجه من الحمام توها متسبحه ــ وين ديوم ؟؟
ــ راحت ..
ــ ليش؟؟
ــ مادري..فيها شي بس مادري ..وجبتها اللي امس فالثلاجه ماكلتها ,,,والغدا ماكلت منه شي .. واليوم فالمسائية ماقربت شي من الاكل ..كله سرحانه ..
خديجه ــ شوراها ؟.. يمكن عشان راشد سافر ؟؟..
المها ــ لا مااعتقد .. بتستشورين شعرج ؟
خديجه ــ ايه ماقدر انام وهو مبلل جي ..
دخلت جدتهم ــ تعالي خديجه ابيج تهمزين لي ريولي ..
خديجه ــ تامر ام عبدالرحيم .. اكيد تعبانه من الوقفه اليوم .
الجده ــ اي والله الله يرضى عليج تعالي..
طلعت خديجه والمنشفة على راسها وقفلت المها الباب وراها وركضت للكبت وطلعت شنطتها وجلست على السرير ...فتحت الشنطة اللي كان فيها الشماغ .. شماغ جاسم ..
مسكته .. قلبته بين يدينها .. وبدون وعي شمت ريحته ..
ــ انا شفيني ؟؟.. هالانسان كرهته .. اعتقد اني كرهته .. ياربي ليش قلبي يدق بهالقوة ؟..
رفعت شعرها وكورته فوق ..بعدين لفت الشماغ كامل على رقبتها .. . كانت ريحته في خشمها ..قلبها يدق بقوة .. غمضت عيونها ..تذكرت الموقف بكبره .. تذكرته .. ملامحه .. ــ بيكون زوجج يالمها .. هل بترضخين له بسهولة ؟؟.. مابرضخ له يا نفسي ..لين أتأكد أنه شاريني ..مب بس سالفه كرامته ..لازم ابين له اني مب رخيصه .. انا مابيه .. صج مااعرف شسالفه قلبي .. لكن عقلي .. مايبيه ..
لفت البطانية حولها ونامت .. كان يوم طويل .
____________________________



ديمه كانت حاسه بخنقه وهي جالسه بينهم ..شوي وتصيح ..تفكر براشد اللي كانت تتصل عليه مغلق جهازه ..خالتها فالصالة مع امها يتفقون .. والاسبوع اللي جاي بيكون الخطوبه الرسمية ..
ام محمد ــ يا اختي احنا اللي نتشرف بنسبكم .. انا قلت اجي اول اجس النبض ..
ام منصور ــ يا اختي اهلا وسهلا فيكم مابنلقى احسن منكم .. وهذي ديمه بنتج مب معطتها لغريب ولد اختي محمد ..
ام محمد ــ صج محمد ولا مره شافها . بس هو واثق باختياري ..
ام منصور ـ من حقه يشوفها هذي من السنه ..
حست ديمه انها بتختنق قامت وهي تنتفض واركضت داخل ..
ام محمد ــ فدييتها تستحي ...
ام منصور ـ ان شاء الله تبيض وجهج .. متى بيجون بو محمد ومحمد ؟
ــ الاسبوع الجاي ان شاء الله بيمرونكم ..ويتفقون مع بو منصور ..
كانت ديمه في غرفتها تصيح بقوة .. تمسك تلفونها تدق على راشد لكنه مغلق تلفونه .. لمن تقول ؟ للمها لخديجه ؟ نوف ؟ ولا وحده في يدها شي .. مافي الا جدها ..لكن فضيحه شلون ؟؟.. شتقول لهم ؟ مابي هالزواج ؟ واذا قالوا ليش؟؟.. حطت راسها على ركبها وتمت تبجي بقوة ..
دخلت امها الغرفه مستانسه وفجأة لما شافت حالها استغربت ..
ـ تبجين ؟
ـ ماابي اتزوج يمه ..
ــ ديوم عن الدلع ...محمد ولد زين ..
ــ يمه ماابيه !!. انتي قلتي ولد !
ــ هو من عمرج ..
ـــ يمه ارجوج .. توني صغيره عالعرس ..ارجوج يمه ..
ــ ديمه بلا كلام فاضي .. خلاص عطيت خالتج كلمة ..
ـــ يمه ارجووج ..كلمة ولا حياتي ..
ــ شوفي يا بنت عن الخرابيط .. خلاص .. انا قلت بتاخذين محمد ..وباجر بتشكريني ..
وطلعت امها من الغرفة دخلتها هيا بشماته رافعه حاجب ـ قلت لج ..
طالعت لها ديمه بانكسار ــ انت شنو ؟؟ انت اخت ؟.. بدل ماتخففين علي جايه تتشمتين ؟؟..
هيا ــ مب بس انا اللي يحذفوني بزواج تقليدي..حتى انتي ..
ديمه ــ انا شسويت لج ؟؟
ــ انتي ماسويتي شي ..بس ليش تفرحين و تحبين وانا تعيسه في حياتي ..
انصدمت ديمه بققت عيونها على اخر ــ ليش شقاصرج ؟؟شفيه ولد عمي ؟؟ عبدالرحمن ..
هيا ـ متخلف غبي ضعيف ..
ديمه ــ حرام عليج .. عبدالرحمن ؟؟ ريلج ؟؟ ابو عيالج ؟؟.. انتي شفيج ..الف وحده تحسدج عالعز اللي انتي فيه ..
هيا ــ اي عز وانا احس نفسي سلعه باعوها اهلي عليه وانا عمري16 .. اي عز ؟؟ .. وهو كل شي اطلبه منه يقول لا لا لا .. اي عز وهو اكبر مني بوايد .. اي عز لما يقعد يقرأ في كتاب متجاهلني كأني مب موجوده .. انتي على بال جاني سعيده ؟؟ انا اهرب منه .. احاول اهرب منه ومن حياتي ومن عياله .. ابي اعيش ابي استانس .. كرهني في كل شي ..حتى الحب .. مايعرفه ولا يعرف منه كلمه ..
ديمه بألم ــ وتبيني اعيش معاناتج ؟؟
هيا ــ ما ابي اعاني وحدي ..
وطلعت وتركت ديمه في دوامه .. اكتشاف مدى سواد اختها من الداخل .. عبدالرحمن .؟؟..

_________________

في الطيارة .. كانت فاطمة مستحية من نظرات صالح ..
ــ بس خلاص ..
ــ شفيج فطامي ..خليني اتمقل فيج ..
ــ تمقل ؟؟.. قصدك تتأملني ؟؟
هز راسه بإي ..
ــ شايفني موناليزا ..
ـــ اممم لا احلى ..
اضحكت فاطمة بصوت واطي ــ انزين انت قلت لهم بتاخذني عمره ؟
صالح ــ فديتج مرتي وصار لنا اسابيع مالجين وايام متزوجين متزوجين .. ليش اقول لهم ؟ بس عشانج عطيت خبر لامي ..
ــ فديتك بو يوسف ..
صالح ــ يااااه ..ياني ناطر يوسف هذا على احر من الجمر ..
استحت فاطمه ــ بدري ليش مستعجل ان شاء الله العمر جدامنا وتشوف يوسف وجااسم و فرغلي..
طالع لها بخيبه ــ فرغلي ؟؟...
فاطمة ــ اي .. انا في الفتره الاخيره كنت اتمنى يكون عندي ولد اسمه فرغلي ..
صالح بنبرة عدم تصديق ــ فرغلي؟.
فاطمة ــ كنت بسمي صقنقور .. بس لا فرغلي احلى ..وبنتي بتكون طمبحله ..
ابتسم صالح ـــ الظاهر عاشقه كاريكتيرات بو عبداللطيف ..
فاطمه ـ روعه ..احسها مسلسل يومي بس عن احداث البلد ..
صالح ــ عيل يا ام فرغلي ...
فاطمة ــ ام يوسف ان شاء الله ..
ـ لا انا بو يوسف انتي ام فرغلي ..
عصبت فاطمة ــ من صجك ؟؟.. بتناديني ام فرغلي ؟؟..
صالح ــ ايه .
فاطمة ــ يلا ..دامه منك مقبوله ..
صالح ــ وين تبين بعد مانعتمر ؟؟
ــ مايهم ..المهم اني اعتمر ..
صالح ــ تآآمرين فطامي ..
مسك يدها وقعدوا يسولفون لين وصلوا .. كانوا يناقشون مرات مواضيع جاده ومرات يعدون يتدلعون على بعض ببساطه ..حست فاطمة بانتماء لصالح ..حست بامان ..وهالشعور كانت فاقدته من زمان ..

__________________________

سعيد ــ ياولدي افتح تلفونك تلاقي اهلك شايلين همك..
راشد ــ انزين ...بخبرهم عن حالة سالم دامه طلع من مرحلة الخطر ..
اول مافتح جواله انهالت مسجات واايد .. ماركز فيها لكن لين وصل لرقم ديمه انصدم ..
(( بيخطبوني رسمي يوم السبت . .. ) )
لا اكثر ولا اقل .. طالع المسج تأكد انه رقم ديمه ..حس عمره في دوامه .. مستحيل حد ياخذها منه .. اتصل بعمته وقال لها عن ولدها وانصدم من ردة فعلها اللي كانت صمت مطبق .. اتصل في خديجه وخبرها تشوف عمته لكنها قالت له انها جالسه في الصاله سرحانه .. خبر خديجه وقال لها تقول للعنود ..
__________________

كانت العنود في غرفتها ..في بالها تقلب الذكريات ..تذكرت احمد في اثينا لما قال لها تذكري اني احبج .. قامت طلعت من غرفتها لين غرفته ..وقبل لاتفج الباب رن تلفونها فردت تشوف من متصل ..
ــ هلا والله خديجه
ــ هلا العنود .. عنود .. حد يمج ..
ــ لا ليش..
ــ ماكنت ابيج وحدج بهاللحظة ..
ــ خدوج خرعتيني شنو في ؟.
ــ اول شي قوي ايمانج بالله .
ــ لا اله الا الله ..خدووج طيحت قلبي امي فيها شي؟؟؟
ـ لا عمتي طيبه تطمني ..قبل لا اقولج ركزي .. المهم انه تعدى مرحلة الخطر ..
ــ من ؟؟ عامر ؟؟ ابو ي؟؟..
ــ سالم ..
صرخت العنود بقوة .. طلع احمد من غرفته وشاف دموعها همايل .
ــ شفيج عنود ؟
ــ حاولت العنود ترد نفسها ــ شفيه سالم ..وينه ..
خديجه ــ قلت لج تعدى مرحلة الخطر ..امانه عنود لاتخافين ..ابيج تقوين ايمانج..
العنود وهي تبجي ـ انزين شصار له ؟؟
احمد استغرب يبي يسحب التلفون لكن عنود تاشر له انطر ..
ــ حادث هو الحين في مصر مع ابوج وراشد .. ابيج تقوين ايمانج ..وتذكرين الله وتدعين له بالشفاء ..
ــ ان شاء الله .. انزين بتركج بكلم ابوي ..
ــ مع السلامه ..
طالعت العنود لاحمد وارتمت بصدره بقوة ــ شفيج عنوودي ..
ــ سالم سوا حادث ..
ضمها بقوة ــ لاحول ولا قوة الا بالله ...متى ؟؟ ..
العنود وهي بين نشيج وبكي ــ مادري ,,
ــ اهدي الحين ..هدي اعصابج ..وبتصل واشوف وين ..من معاه ؟
ــ راشد ولد خالي وابوي ..
وراح احمد وتركها بدموعها واتصل بكذا شخص من بينهم راشد ورجع لها بعد نص ساعه ..
ـ السكرتيرة بتحجز لنا .. جهزي نفسج ..
ــ شقالوا لك عنه عن حالته ..
ــ يوم عرس صالح صار الحادث ..وهو في العنايه من لحظتها .. كان بيصاب بشلل تام لولا رحمة الله .. العملية نجحت وهو في غيبوبه من لحظتها ..
ــ ابي اشوفه ..ياحبيبي يا سالم ..
وتمت تمسح دموعها ..
ــ لاتشيلين هم .. بنروح له ..الحين هو تعدى مرحله الخطر هونينها وبتهوون ..

_____________

دخل راش عند سالم اللي فتح عيونه من ساعات مب مستوعب ..
ــ راشد .. لاتقول لهم ..
ــ قلت لهم وانتهى ...
انتفض سالم ــ ليييش.... مابيهم يشوفوني عاجز ... مابيهم يشش...,,
وسكت سالم والعبره في عيونه .. حط راشد يده على يد سالم يشجعه..
ــ ان شاء الله يتشفى وتقوم ..ومابتصير عاجز ..لا تخاف .. الدكتور يقول النخاع الشوكي ماتضرر .. بس بتضطر تكون تحت الملاحظة لين ينجبر الكسر .. وتقويم ظهرك بيتم معك فتره ..
ــابوي وين ؟..
ــ برا .. مع الدكتور ..
ــ وامي درت ؟ .
ــ خبرناها ..
ــ بتجي ؟..
ــ مادري..
ــ راشد .. طلبتك ..
طالع له راشد ــ امر جاك . ..
ــ لاتخليني بروحي.......
حس راشد ان قلبه انقبض .. حس نفسه في نزاع .. طالع له حاول انه يطمنه ــ مابخليك لاتخاف ..
لكن في خاطره ..ديمه ..ديمه لازم يسافر ويخطبها من عمه ..لكن ... ابدا مب وقته ..
ــ اتصل لي بأحمد ..
التفت له راشد ــ زوج العنود ؟ .
ــ اي ..
مسك تلفونه واتصل .. ..
وانصدم لما سمع سالم يطلب من احمد انه مايجي ولايجيب العنود .. وانه هو بيجيهم خلال اشهر ..
ــ ليش ماتبيهم يجون ؟؟..
ــ راشد ,مابيهم يشوفوني عاجز .. العنود حامل مابتتحمل ..

على الطرف الثاني ..راح احمد عند العنود اللي لقاها مجهزة شنطتها ولابسة عبايتها ..
ــ مافي سفر ..
ــ انت شـتقول ؟ .
ــ سالم كلمني من دقايق وقال انه مايبي حد يجي وانه بيجينا خلال شهور ..
ــ كلمك ؟؟.ماناديتني .؟؟.
حط يده على كتفها لمنها دزته بعصبية ــ وخر عني .. ابي اسافر ..
ــ العنود .. صدقيني سفرج الحين مابيفيده ..بيضرج ..
قعدت العنود على الارض وتمت تصيح بقوة ــ ابي سالم ..ابي اخوووي ..
تم احمد واقف مب قادر يقرر شيسوي ..ياخذها ولاا ينفذ رغبة سالم اللي طلب منه انه يخلي العنود بعيده عنه اطول فتره ممكنه ..احتار ..طلع برا الغرفه وراح للصالة مكتئب ..
________________

كانت طيبه في غرفتها ..على سريرها .. مب مستوعبه .. سالم ؟..حست ببرود فظيع في اطرافها .. مسكت اللحاف وتغطت ... للحين مب قادرة تستوعب ..
ــ يمه شفيج ؟؟..
طالعت عبير اللي دخلت الغرفة ... وجلست جنبها ..
ــ تعبانه ..روحي نامي ..
حطت عبير يدها على راس امها ـ يمه انتي مصخنه ؟..
طيبه ــ مافيني شي روحي نامي ..
حركت عبير يدها لوجنة امها ــ مافيج حرارة ؟؟
اطلعت دموع طيبه ــ روحي نامي ..
عبير ــ انزين ..
وطلعت عبير مستغربة من دموع امها ..
_____________
من ارجعوا من الحرم وصالح حاس نفسه تعبان ..ومكسـر ..
ــ فطامي .
ــ لبيه .
ــ بنام احس اني قفلت ..مابتنامين ؟؟..
ــ لا .. بصلي ركعتين بعدين انام ..
كانت فاطمة تطالع الحرم من غرفتهم في ابراج مكه ..تتأمل حياتها ..ماكانت متوقعه ابدا انها بتجي لمكه مع زوجها في هالوقت ..كانت حاسة بالغربه ..من توفى ابوها وهي حاسه بالغربه ..سفرها لقطر .. عيشها في بيت بنت عمتها .. لكنها اليوم حست بانتماء .. بامان .. طالعت صالح اللي غمض عيونه ونام على طول .. حسته رمم فيها جروح الزمن . حمدت الله واشكرته .. ودخلت تتوضا ..
كانت المها نايمه لما صحتها خديجه ــ ماشبعتي نووم .. بس ..
ــ شتبين .. خليني نايمه ..
ـــ شسالفه هالشماغ..من ايام وانا شووفج ماتنامين الا ولافته حبل مشنقة على رقبتج ؟ ..
ـ مافي . سالفه بس.. بس موضه ابي انام ..
ورجعت المها غمضت عيونها ونامت ...
خديجه ــ انا متملله ..
المها ـ كلمي مبارك ..
ــ وجع هذا الناقص ..
ــ انزين شسويلج ؟؟.
ــ قومي جابليني خل نتكلم في شي ..
ــ اففففف .. قامت المها وجابلت خديجه شعرها مبعثر ومنكوش ووجهها منفوخ ..
خديجه اخترعت ــ ردي نامي خرعي الناس باحلامج ..بتكونين كابوس لهم بدل لايكونون كوابيسج ..
طالعت المها الساعه ــ توها 2 الفير ...وبكره جمعه ماتخمدين وانتي عارفه انه لاول مره من سنواات بكره مافي جمعه في بيتنا يعني مافي تخطيط ولا في طبخ ..
خديجه ــ وهذا اللي ذابحني .. ماعرف .. متعوده كل جمـعه ...
المها ــ جدي سافر هو و عمي عبدالرحيم لسالم .. صالح بشهر العسل ..حمد عنده امتحانات مابيجي .. ومبارك ..
خديجه ـ تتوقعين مايجي بكره ؟؟ .
ــ مادري .. ديوم طرشت مسج مابتجي .. وهو ليش بيجي ؟؟.. .
ــ ونوف ومنصور ؟؟..
المها ــ مابيجون هالفتره الام الشقيقه زايده عند نوف .. فكله نايمه .
ــ ويلي يوم جمعه من غير شوفه احد ؟؟ كآبة ..

المها ــ تحبين مبارك ؟؟..
طالعت لها خديجه ــ هذا سؤال انتي وجهج ؟؟..
المها ــ اعترفي لي .. تحبينه ؟؟..
طالعت خديجه يدها وقالت وهي تعد ــ اي احبه .. واحبه ..واحبه ..واحبه .. واحبه ..
المها ــ خلاص وصلت الفكره .. خلاص .. بل قامت تعد صج ماتنعطين وجه ..
استحت خديجه ـ جب عاد .. خليني اعبــر !...
ــ عبري محد قال شي .. بس .. حد قال لج مانفهم من كلمه وحده ؟؟..
وقامت ــ برجع لسريري .. مافي غيره ...
خديجه ـ وانتي الحين بعد ماشغلتي المشاعر داخلي بترجعين تنامين ..اقضبي ارضج مافي نوم ..ببخ فيج كل افكاري ..
المها ــ هيـــ ء .. ششايفتني صرصور ! شنو شغلت ..مب مشاعر سياره ..
خديجه ــ قلبتي المواجع تحملي شبيجيج ..
المها ــ مواجع .. لبى قلبج والله ..
قعدت وقابلتها ــ يعني تحبين برووك ..
ــ برووك في عينج ..مباارك .. مبـــارك .. ياويلي لي نطقت اسمه احس كل مابي ينتعش ..احس قلبي ..
ــ فديتج كدوووج ..ارجووج .. لاتتكلمين بالرومانسية مب لايقه عليج ..
عصبت خديجه ــ ياربي علييج ..انتي شفهمج في الحب والرومانسية ..الله يعين جاسم عليج .. مابتطلع منج كلمة طيبه ..
المها ــ انا صبـاره .. داخلي بيلاقي كل العصارة المفيده للشعر قصدي للقلب..بس لازم يتحمل الشوك ..
ــ يعني بتخلينه ينجرح من قلب قبل لايوصل للفيتامينات ..
المها ــ ايه ,,لازم حبه لي يتوثق بالدم .
خديجه ــ بل ..مصاصه دماء ..
المها ــ لا ..انسانه !
ضحكت خديجه وانتبهت للمها اللي دفنت خشمها في الشماغ وتمت مغمضة عيونها ..فوقفت الضحك ..
ــ بنفترق ..
فجت ا لمها عيونها مستغربه ..
ــ نفترق؟..
ــ اي ..بتروحين لبيت جاسم .. وانا .. لبيت عمي .. وتنتهي هالايام .. ايام السهرات هالحزه ..
المها ــ ايه ..سنه الحياة .عاشر من تعاشر فلابد من الفراق .. فارقنا عبدالرحمن ..بعدين امي وابوي .. والحين نوف .. وبكره بنفترق انا وانتي ..وراشد .. قلبي يعورني مابي افكر ببكره ..خلينا في اليوم ..خلينا عيال اليوم ..كافي امس وطعونه فينا ..
مسحت خديجه على شعرها ورتبته ـــ هذي سنه الدنيا ..ماشي باقي الا وجهه .. كلنا بنموت .. محد بيعيش للابد .. المهم نغتم ايامنا ونسوي شي مفيد ..واعمالنا نخلص فيها ..ونستمتع بهاللحظات ..يعز علي فراقج ..
المها ــ لاتفكرين ..خلي بكره لين يجي بكره .. خلينا نفكر في اليوم ..انا مع بعض هالحزه ..حضرتج مقعدتني من الرقاد .. بقوم ارقد ..
خديجـه ــ بتم لين يأذن الفجر ..
المها ــ قعديني ..
ــ ان شاء الله ..


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



فتح عيونه على صوت الاذان في الحرم ..وقام .. طالع من الدريشه وشاف الحرم ..حس بصفاء روحي .. التفت لفاطمه ..
ــ فطامي اذن الفجر ..قومي ..
ودخل الحمام توضأ وطلع يبي يلبس ويروح الحرم يصلي .. استغرب ..كان يقعدها من كلمة تقوم .. اقترب منها .. كانت ابتسامة راحة مرتسمه على ملامحها ..
ــ فطوووم ..
هزها .. لكنها ماتحركت . ..
ــ فطامي ..قومي .. أذن الفجـر ..
لكن فاطمه ماترد .. ارتجفت يده .. حط يده على جبهتها .,.بارده بروده سرت في جسمه .. واقشعر ..
ــ فطوووم .. فطووم . فاطمه ..
لكنها ماكانت ترد .. بح صوته وهو بصبر يحاول يطرد الافكار من راسه .. ــ فاطمه ..حبي .. فطووم ..
لكنها ماكانت ترد .. طالع لابتسامتها اللي تجمدت على محياها وانصدم ...لا .. لا يافاطمه ..احنا غربا انخلقنا لبعض .بترووحين وتتركيني ؟؟.. مسك يدها وولثمها وبجى وهي ماسكها .. ذكر الله .. تم ماسك يدها مب قادر يستوعب .. رفع التلفون اتصل بالاستقبال .. وطلب منهم اي دكتور ..او اسعاف .. ورجع نام جنبها .. حط راسه على كتفها ..تمت ريحتها في انفاسه ..وحس انه غاب عن الدنيا ..
_________________________

ــ قوي ايمانك بالعزيز ..
ــ لا اله الا هو .
ــ هذي حال الدنيا ... والله اذا حب عبد ابتلاه ..هذا امر الله ..ولا اعتراض على امر الله يا اخ صالح ..
رفع صالح راسه ..حاول يبتسم للشيخ يقول له انه مقتنع بكلامه ...لكن الحزن قتل ابتسامته .. فنزل راسه وطاحت دموعه ..
ــ اذكر الله .(( الا بذكر الله تطمئن القلوب )) ... وادعي ..اللهم لاسهل الا ماجعلته سهلا وانك تجعل الحزن اذا شئت سهلا ..والله يخفف عليك ان شاء الله احزانك .. ادعي لها بالمغفره والرحمه ..وادعي لها بالجنه ..
هز صالح راسه وحس انه بيهرب من كلام الشيخ رغم انه قاعد يواسيه لكنه كان في صصراع مع نفسه ..هو مقتنع بكل هالكلام لكن في دااخله ..وجع كبير ...اعتذر من الشيخ ــ عن اذنك .. بروح اتوضأ ..
الشيخ سمح له مع ان صالح توضا معاه من دقايق وصلوا الفجر مع بعض ....
طلع صالح بممرات المستشفى .. حس ان الدنيا تدور فيه ..الاصعب ..حس يحلم ..مااستوعب فكره موتها ...دخل في غرفه انتظار جانبة وجلس ضم رجليه لصدره ...وقعد يستغفر ..يستغفر و دموعه تطيح بدون وعي ..

مااصعب الفراق . مااصعب الموت .. ماتت ياصالح .. ماتت .. وتركتك تتخبط بروحك ..ماتنتمي لحد .. غريب .. غريب ...
طلع جواله من جيبه ... كانت الساعه 5 .. ,, اتصل بخديجه ..
ــ الوووو هلااااا بالمعرس ...
ــ هلا فيج ..
كان صوته مب طالع ..همسه همس ..ونزلت دموعه بزياده ..
ــ صالح شفيك ؟؟...
انقبض قلب خديجه ــ صالح فديتك شفيك ؟؟؟..
ــ ف..فا....فا...
تسارع نفس خديجه ــ فاطمه ؟؟... شفيها ؟..
همس صالح ــ ما .....................تت ..
سكر التلفون وانتحب بقوة .. ماقدر يكمل .. عالطرف الثاني طاح التلفون من يد خديجه ...
ــ لاحول ولا قوة الا بالله ..
وتمت تصيح بقوة .. رفعت المها راسها مستغربه .. ونطت عند اختها ــ شفيج ..
ــ صالح اتصل ... و...
ــ شنووووو ...تكلمي ...
ــ قال ان فاطمه ماتت ...
__________________

فتح مبارك عيونه بصعوبه وهو يشوف المسج اللي جاه ..
ــ مبارك الله يخليك اترك كل شي وسافر ...صالح محتاجك ...
قام على حليه مستغرب ... اتصل تلفون براعي المسج ..
كانت خديجه تطالع تلفونها مترددة ترد ولا لا ..
المها ــ ردي ..
ــ الو ..
ــ الو من ؟؟
ــ انا خديجه ..
وتمت تصيح ..
ــ خديجه شنووو في ؟؟؟.. شفيه صالح ؟..
ــ مادري ..اتصل الفجر ..منهار ..ولما سألته قال ان فاطمه ...ماتت ..وصكر التلفون ولارد علي ..اتصل فيه مايرد ...
ــ لاحول ولا قوة الا بالله ..انزين تعرفين وين هو الحين ؟
ــ ابراج مكه ..
ــ خلاص بسافر له اليوم ..
ــ الله يخليك بسرعه ..
ـ انزين ..مع السلامه ..
وصكر التلفون اتصل على مكتب الحجز ومن حظه كانت في طياره الساعه 6 ونص الصبح ..ركض ولبس ثوبه وحط له في شنطه صغيره ثوبين وبيجامه وشماغ وطلع جوازه وبسرعه مايدري شلون وصل للمطار بعشرين دقيقه ...وخلص اجراءاته ولقى نفسه على الطياره قبل موعد اقلاعها بدقايق ..

تم يفكر في خاطره (( الله يعينك ياصالح ...الله يهون عليك ويخفف حزنك ))
اول مادخل الفندق تم واقف في اللوبي ..يطالع يمين يسار ..وبعدين لفت انتباه واحد يمشي بتعب وببط ... كان صالح ...ركض له ..
ــ صالح ..
ــ مبارك ..
وبدون وعي عانقه صالح وحضنه ..
ــ عظم الله اجرك ...
ــ اجرنا واجرك... .من قال ..
ــ خديجه اتصلت بديمه وديمه قالت لي .. شلوون ..
صالح ــ سكته قلبيه .. مع ان ...ماكان عندها اي اعراض .. لكن فجأه ..لاحول ولا قوة الا بالله ..
ــ انا لله وانا إليه راجعون ..
حس صالح انه لازم يكون قوي علشان مايقلقهم عليه ..سحب انفاسه وسأله
ــ ماجا راشد ؟..
ــ راشد عند سالم في مصر ..
استغرب صالح ــ ليش؟..
ــ سالم سوا حادث يوم عرسك ..,والحمدالله ...حالته تتحسن ..
ــ شلووون ..محد قال لي .. ليييييش ...
مبارك ــ ماكنا نبي نقلقك .. الحمدالله ...الحين سالم اهون .. متى الدفن ؟
صالح ــ بعد صلاة الظهر ..
مبارك : بتدفنها هنا ؟؟
هز صالح راسه .. مب قادر يفكر .. يرجعها الدوحه ولا يدفنها هنا ؟؟ للأسف ماعاش معها كفايه علشان يعرف وصيتها .. بيدفنها هنا .. عند ابوها وامها .. في المكان اللي عاشت فيه طول عمرها ..


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الفصـل الثامن عشـر





طالعت له مب مصدقه .. مر شهر .. شهر .. وصالح كأنه انسان ثاني..انسان منطوي .. مايكلم احد الا للضرورة .. يروح للدوام ويرجع منه .. رجع لغرفته القديمه .. هجر البيت بكبره ..
خديجه ــ صالح تعال تغدى ..
ــ مااشتهي ..
وبس .. وسكت .. حست صالح اللي تعرفه تغير .. صار انسان ثاني .. كتمت غصتها ــانزل شوي..
ـ تعبان ..
وبس .. وهذي حالهم ؟؟ .. الحين بيروح وماتشوفه الا بكره الصبح مايدخل البيت ولا يتصل ..عايشين في بيت واحد صحيح لكنه بعيد واايد ولا كانه معاهم على نفس الكوكب ..هزت راسها وقالت ــ تحمل بعمرك ..
وانزلت وهي تسمعه يردد ــ مايسوى ..
ــ ترااك غالي والله ..
وانزلت دموعها بللت النقاب .. طالع لها يحاول يبتسم لكنه مانجح ..
ساق السياره وراح لزاويه يحب يحتمي فيها تحت شجره كبيره في طرف الشارع .. سند راسه للكرسي ..
مب قادر يستقر ..يحس بشي كاسره .. حاول يتذكر فاطمة لكنه حس انها قاعده تنسل من ذكرياته .. النسيان يجتاح ذااكرته بقوة .. مايبي ينساها ..
يبي يتذكر ضحكها و دموعها وروحها الطيبه .. لكنه ماعرفها .. مانبض قلبه لها .. ماتت قبل لايقول لها احبج .. ماتت قبل لا يكتشف مشاعره تجاهها ..ماتت قبل لايعرفها ..وهالوجع اكبر وجع .. حاسه انه مديون لها بشيء كبير.. يمكن حب ؟ .. لكن .. تنهد وهو حاس بالضياع ..شلون تكون مديون بالحب وانت للاسف ماجربته ؟ كان اعجاب .. للاسف .. مامداه الوقت يعرفها ..
ساق سيارته ورجع البيت بعد ماحس انه تأخر ..
دخل المجلس سلم على ابوه وطلع من دون كلا م ..دخل غرفته القديمه .. حط راسه وهو حاس بحزن .. حزن يغمره بقوة . نزلت دمعه ..

كانت خديجه في غرفتها لما دخلت جدتها ــ مابتتغدين ؟
ـ لا مشكورة ..
طلعت ..
طالعت جوالها لقت رساله وارده (( شلونه اليوم ) )
طرشت (( كل يوم اقول هانت اليوم احسن ... للاسف .. وزنه نزل وجهه شاحب نظره الحزن والضياع في عيونه صعبه ))
وصلها مسج ثاني (( تهقين كان يحبها ؟؟ هو ماعرفها ))
طرشت (( للاسف .. اخاف يكون هذا السبب .. انه ماعرفها ))
وصلها مسج ثالث (( سواء حبها ولا لاء ,,, انا متأكد انه مابيشفى من هالكسر بسهوله .. حاولي تجرينه لحياتكم رجعيه لحياته القديمه .. انا احاول لكن للاسف .. مب عارف وسيله ))

( ( مبــارك .. صالح يحس انه غريب .. . حاول انك تحسسه العكس ))
(( هو عمره ماكان غريب .. لكن لاتخافين بحاول ..))
وحطت جوالها بقربها .. من توفت فاطمه .. تقريبا كل يوم يتبادلون هالمسجات ..المسجات اللي بس عن صالح .. ماقد مرة تكلموا عن شي غير صالح .. كانت خديجه بتستعين براشد بس راشد مع سالم في مصر ..حمد للاسف ماتقدر .. مبارك الوحيد .,, مافي غيره ..
دخلت المها وهي تعبانه ــ اف اكره بااااص الجاااامعه ..
ــ وعليكم السلام ..
ــ والله تكسرت ..يسوق مسرع تقول داخلين سباق لوع جبدي الله يلوع جبده ولا يحاسب لا على مطبه ولا حفره ..اشك ان اللي مسوي هالحفر في شوارع الدوحه هو باص الجامعه !!!.
خديجه ــ وعليكم السلام ..
المها ــاف انزين السلام عليكم بتروش بسرعه واذلف اتغدى وارجع اسوي رفرش لمحاضرة اليوم عندي بعد بكره امتحان ..
ــ الله يعطيج العافيه ..
ــ ويعافيج ..
غمضت خديجه عيونها وحطت راسها وانزلت دمعه على حالهم . بعدين رددت ــ الحمدالله .. يارب احفظهم جمــيع جعلني فدااهم ..

_______________

رجع احمد من الشركه تعبان ...ولقى العنود في غرفتها ..حس بقلبه بينط من ضلوعه ــ لي متى هالجفا يالعنود ..
لكن العنود داخل .. حاسه بضياع . حاسه بشي غلط .. ماتدري شفيها ..تحس الدموع زوارها طول الوقت .. وبعدين .. بعدين ؟؟..
دخل احمد لعند ساره ــ السلام عليكم
ــ وعليكم السلام ..
ــ ماطلعت من غرفتها ؟؟..
ــ لا .. مدري شفيها ..هالبنت تغيرت امية وثمانين درجه ..شالعزله اللي هي فيها ..
ــ مادري ..قلبي معورني..كلما حاولت اقترب منها خطوة .. احس انهي تبعدني ميل الفجوة بيننا قاعده تزيد .. انا احبها .. بس ..
ــ يمكن الحمل وهرموناته ؟؟
ــ ماابي هالحمل دامه بياخذها مني ..
ــ لا اسم الله احمد لا تقول جي .. حرام عليك .. هذي رووح ..
ـ استغفر الله .. وبعدين ؟؟ ..,
ــاصبر عليها الصدمات قوية ..اولها سالم ..وبعدين مرت خالها .. حرام ..
احمد ــ انا صابر والله ...وبصبر للآخر العمر ماعندي مانع .. لكن خايف عليها ..
ساره ــ انا بحاو ل معاها .. والله يهديها ..
____________________

(( احبس دموعـي حبيبي من غلاك .. انت دمعه خايف ابكــيك وتطيح
ياحبيبي الجرح اتعبني عناك ... في يدينك قلـــــــــب لكنـــه جريــح
بنشدك قد صرت نجم في سماك ؟؟ او مشيت بدرب ماهو لي صحيح ؟
جابني يمــك حنيني مانساك ... قام يــــنشد عنك شــــــوق بي يصيح ..
من عذاب البرد جيت ابغى دفاك ..واثـــــرك بصادق حنينك لي شحيح
مايموت القلب لاصد وجفاك ... مايمـــــــــــــوت القلب لكن يستريــح
بحبسك مابين جفنين ولقاك لا التقـــــــــــــى بالعين ملتاع ومريح


حست بالجرح ..شهر ..شهر ولا سائل عنها ..شهر والكل يتكلم عن عرسها ..الكل .. وهي في نزيف مستمر ..دموع وتناهيد .. للاسف ياراشد ...
خيبت ظني ..
كانت في النشاط حاطه السماعه في اذنها ..تسمع هالأغنيه طول اليوم ..
ــ قومي ديووم بيصكرون النشاط ..
قامت ديمه مع عليا .. ــ وين نروح ؟؟..
ــ اي مكان المواقف ا و المكتبه ..
ـ مابي ..
ـ العلوم ..
ــ مابي ..
ــ ديوم لي متى ؟؟..
ــ ماادري ..
ــ من بيجيك اليوم ؟
ــ حمد بيمرني ..
ـــ انزين انتي الحين لي متى هذا حالج .. حتى زط ماقاعده تزطين .انا اعرفج كل شي ولا بطنج ..
ــ عليا الله يخليج .. خل نتكلم في شي ثاني ..
كانت الساعه ثلاث ونص ..
ــ خل نتمشى .. عليا لاتزعلين لكن صدق مزاجي مايسمح ..
وتموا يتمشون تحت المظلات رايحين رادين . ديمه في اذونها اغنية احبس دموعي وقلبها ينزف لابسه نظاره شمسية تخفي دموعها مع ان خشمها احمر .. .. وعليا ماسكه كتاب عن الابراج تقرأ فيه ..

عليا تنطر باص الساعه 5 ..,و ديمه تنطر حمد اللي بيخلص الساعه 4 ..
ــ لي متى بتهربين منهم ؟؟
ــ مادري .. بس مابي ارجع البيت لولا ان حمد مايرضى ارجع فالباص كان رجعت فالباص ..
ــ مارجعتي مع المها ؟
ــ المها قاعده في بيت جدي .. ماقدر اروح هنا ك ..امي حذرتني افتح الموضوع مال زواجي مع اي حد .. قاعده ترتب كل شي من تحت لتحت مع خالتي ..حتى ابوي مايدري..
ــ راشد ما رد ؟ .
ــ طرشت له مسج واحد .. مارد ..
ــ يمكن ماوصله ..
ــ عليا ارجووج لاتحاولين تحطين له العذر .. ..انا متأكده انه وصله ..
ــ شلون ..
صرخت ديمه بعصبيه !..
ــ لانه رد علي ..
طالعت لها عليا منصدمه ..ــ رد ؟ .
ــ مااسميه رد .بس .. رد ..
ــ بشنو رد .
ــ مسج فاضي ... ليته مارد اهون ..
ورجعت السماعات في اذونها وتمت تمشي بعصبيه ..
ــ ديمه وين ..
ــ الحين حمد بيجي ..بنطر في المواقف ..
واركضت وتركت عليا واقفه مصدوومه ..
__________________

قرب منه ــ صباح الخير ..
صالح ــ صباح النور ..
ــ شخبارك ؟؟
ــ الحمدالله ..
ــ تتريق؟ ...
ــ لا ..بس ابي اشرب نسكافيه ..
حس مبارك بحاجر بينه وبين صالح .. بس ماعبره
ــ اي ترا طارق يٍسأل وين بتروح نتعشى اليوم ..
كذب صالح ـ في بيتنا كالعاده ..
ــ لاا ..طارق خسر رهان معاي وعليه عشاا..وانا بما اني صديق صدووق ..ابي عمي معاي ..
ــ شالرهان ؟
ــ قلت له انه بيوافقون على الصيانه الجديده في اقل من شهر ..قال لي ان لها اجرااءات طويله مستحيل ..لكن ولد اخوك قدها ..
ـ والنعم ..انزين ليش تبي تكلف على طارق وتعزمني ..خل السالفه بينك وبينه ..
ــ لا يالعم .. آخر مره الاخ صار نذل معاي ..خست رهان وتواعدنا في الشيراتون لقيت الاخ جايب معاه اثنين من خويانه ..استحيت ودفعني الحساب دبلات ..عاد دووري الحين اطلعها من عيونه ..ها انت وحمد ..وافكر اجيب ابوي ..
ضحك صالح بهدوء ـ عاد ابوك بيشتط ويدفع الحساب هههه ...
ــ لا ابوي نكنسله .. لو بيدي اخذ ديموه هالهبله ..
ــ فديتها .للحينها على اكل المطاعم ؟
مبارك ــ لا .. للاسف ..صارت تكسر خاطري اجيب لها الاكل ماتاكل .. كله الاقيه على مكانه ..
ــ شفيها ؟
ــ مادري ..
استهم صالح على ديمه .. مب من عادتها ..
ـ انزين امرك الليله ؟
ــ ان شاء الله ..
ــ اي عرفت ..بجيب جااسم ..
تذكر صالح جاسم اللي ماشافه من زمان ..
ــ اي ترا ماشفته من زمان .
ــ ان شاء الله الليله نلتقي زهب عمرك .. سلام .
_______






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



في مصر ..
ان راشد يطالع التلفون ..وهو يحس بخنجر مطعون في ثناياه ..كل ماقرا المسج .. طالع لسالم اللي كان نايم استانس ان سالم صار يتنفس بدون جهاز من اول اسبوع .. .. فتح المسج ..وشاف رقمها ..و
تمتم ــ اعذريني ياديمه .. مااقدر .. اموت فيج لكن .. ماكون رجال ان تركت خويي وهو بأعز حاجته لي ..
فكر يتصل بعمه ..لكن .. مب قادر ..خيال صالح في عيونه ..شلون يخطب وعمه توه للاسف ترمل ..
اصلا مابيسوون شي حاليا احتراما لصالح . .. كان يقص على نفسه بهالكلام ..لكن .. قلبه يقول له ان مرت عمه مابتسكت ..

ــ روح لها ..
انصدم راشد...طالع لسالم اللي كان متظاهر انه نايم ..
ــ روح لها .. لاتخسرها ..
ــ مابتركك ..
ــ عادي اللي اقرب لي منك اتركوني .. روح لها ولاتحسسني بالذنب..
ــ لا ..مابروح ..انت اخوي .. مابتركك ...في غيرها ألــ.... ف..
ليش غص بهالكلمة ..كيانه رفض الفكره قبل لاينطقها ..
سالم ــ راشد .. انت اذا تحبها صدق ماترخصها ..
ـ انا مارخصتها ولا برخصها .. بنادي الممرض يجيب اكلك ..
ــرااشد ..رااشد ..راااااااااااااشد ..
لكن راشد طلع حاط يده وجواله على قلبه ..مابغى سالم يشوفه بهالانكسار ..ليش قلبه دق بسرعه . .. ديمه ..بموت ان صرتي لغيري ...
سالم كان حاس بالذنب ..بالكره ..بالعجز .. حاسس ان الدنيا ضده في كل شي ...لازم راشد مايخسر ديمه ..لازم .. بس شالحيله ؟؟..


______________

كانوا متحفظين ..شافوه للاسف مانخرط معاهم في جوهم .. حاول مبارك سر الحاجز ..
ــ ها حمد شناوي تطلب ؟؟سي فوود كالعاده ؟
حمدــ ايه صراحه يمدحوون السي فوود ..
طارق ــ اي بس يسوي مغص ..حاسب لاتكثر ...
ضحك حمد وجاسم على خفيف ..
حس صالح انه مخرب عليهم الجو ــ يقولون فيه مواد سميه ..
طارق ــ اسمع نصيحه عمك وانا اخوك ..
مبارك ــ خلاص اطلب سي فودد واطلب شي ثاني عشان يسدك داام انصحوووك ماتكثر من هالاكل ..
طارق ــلاااا ..خلاص ..نتحمل الزياده بس مانتحمل طلب ثاني ..
ضحك صالح واضحكوا معاه حسوا ان الحاجز خف ...وتموا يتناقشون في اشغل ولما اشافوا ان جاسم وحمد مالهم في الشغل غيروا الموضوع إلى الكورة وتم حمد وطارق في نزاع ازعج الكل حول احسن فريق اوروبي ...


طلع مبارك تلفونه وقعد يكتب مسج
(( اخيرا حسيت ان في امل صالح يقوم من هالطيحه ..الحين اشوفه يبتسم ويتكلم ..ويااكل ... والله اني مستانس ، ارتحت وااايد )) ..
..ولما رفع راسه تفاجأ الكل يطالعون له ..
ــ شنو ؟؟..
قال له طارق بخبث ـ ماعهدناك تمسج احد ..والغريب ان كل العرب اللي تعرفهم قاعدين على هالطاولة !..
حس مبارك ان وجهه قلب وردي ــ ليش مافي عرب غيركم فالديره ؟..
صالح اشر على طارق ــ انا نفس طارق ..مستغرب ..
رفع حمد يده ــ وانا بعد ..
جاسم ــ شفيكم كليتم الرجال ... يعني واذا طرش مسج ..
ابتسم حمد ــ مسج عن مسج يفرق .. يعني انت شفت حالته وهو يكتب المسج ..وجهه كأنه ليتات زينون .. والابتسامه شقاقية .. شوي ويطير ..
انحرج مبارك لكنه ابتسم وقال بثقه ــ انا انسان متفائل فالدنيا ..
طالعوا له منصدميــن رده أبدا ماله داعي ,,,
مبارك ــ شفيكم ..
حمد ــ لا والله يا اخوي انت اللي شفيك ..
مبارك ــ هههههههه والله مافيني الا العافيه ..
علق صالح بابتسامه خبيثه ــ دووووووم ان شاء الله ...
جاسم حس نفسه مثل الاطرش بالزفه ــ مادري العله فيكم ولا انا حمار ماألقط ..
صالح بدون وعي ــ طبعا الثانية
ضحكوا الكل ونزل جاسم رااسه وقال منحرج ــ مقبوله منك يالنسيب ..
ضحك صالح وقال ــ انا ماقلت شي ..انا اكدت النظريه وبس !
قال مبارك يغير الموضوع ــ تحلوون ؟؟
طالع له طارق بحقد ...لكن مبارك ابتسم بخبث ــ يمدحون التشيز كيك ...
وصله مسج (( الحمدلله )) طالع ربعه وقال يضيع السالفه ــ ترا راشد يسلم عليكم ..
واشر على الجوال .. وحطه في جيبه بلامبالاة ..
صالح ــ الله يسلمه ..شخبار سالم ؟؟
ــ يقول انه عالعلاج بتتسهل اموره ان شاء الله
كان مبارك مكلم راشد العصر وسأله .. وقال يضيع الموضوع ..
ــ هااا ..انا ابي تشيز كيك مانجوو ..وصالح ؟
ــ شوكلت ..
ــ وانت ياحمد ؟
ــ pass >>
ــ وجاسم شتبي ؟؟
ــ ولا شي سلامتك ..
ــ مايصير لازم تحلي ..
جاسم ــ لا مشكور ... احس اني متخم مب مشتهي شي ..
مبارك ــ براحتك وانت طارق ؟؟
طارق ــ باخذ تشيز كيك نسكافيه .
بعدين استأذنوا حمد وجاسم وراحو ... وتم مبارك وطارق وصالح ..بعدين قام صالح واستأذن .. وتم مبارك وطارق ..
ــ الحساب لو سمحت ..
طالع له طارق ــ خليني ادفعه انا ..
مبارك ــ شالسالفه ..ااحنا متفقين من البداية ..
طارق ــ تحسه غير جو ؟
مبارك ــ اتمنى ,,
طارق ــ ليش هالتمثيليه ..ماقلت له عزيمه شباب وعادي ..
مبارك ــ كان لازم اقنعه اني رابح رهان ..والا ماكان بيجي ..طول هالشهر امر عليه ابي يطلع معاي ..مايرضى دايم يتحجج ولا يطلع .حتى الاكل ..ماقاعد ياكل ..
طارق ــ الله يعينه مب سهل اللي صار له ..
ــ ويعين الجميع ...
دفع مبارك الحساب وطلع هو وطارق وافترقواعند سيياريهم .. ركب سيارته ,,,ومسك تلفونه ..وطرش مسج ..
(( قبل كنت احس بفراغ ..بوحده ..لكن من عرفت هالحروف ..وانا ..احس الدنيا صار لها طعم ثاني ))
طالعت خديجه المسج واستانست ..طرشت مسج (( سيم سيم ))
لازم ماتتمادى ..صج انه خطيبها ....بس يمكن مايصير بينهم نصيب .. لازم تحاسب على حروفها ..
في الناحيه الثانيه ..اول ماوصله المسج ضحك ..وبعدين ابتسم بحب ..لازم مايتمادى ..هي مااعطته الثقه علشان يستغلها .كان همهم صالح ..ومازال همهم صالح ..ولين يملجون ..بيهتمون في بعض .. حب الجووال وهمس
(( احبج ))
_________________

كان في دوامه ..مرهق..اليوم شفته .. طالع الساعه كان الوقت متأخر مسك تلفونه واتصل ..
ــ السلام ..
ــ هلا ..
ــ صاحيه ؟
ــ تعرفني مانام الا اذا رجعت ..
ــ تشتاقين لي ؟؟ . .
استحت نوف ــ احب اتطمن عليكـ.
منصور ـ اجابه دبلوماتيكيه ..
نوف ــ ومنكم نستفيد ..
ــ انزين انا بقول لها لج كااش .. اشتقت لج ..
حست نوف بنفسها تنتفض ــ .............. ,,, شوي ..
ــ لا والله كثيير ..احس مفارقج من سنه ..
ــ شالهياط توك مفارقني من ثلاث ساعات ونص ..
منصور ــ عادتهم !.
ــ .................................
ــ مابخليج بروحج بعد اليوم .. بوديج بيت اهلج قبل لااستلم الشفت ..
ــ عادي تعودت ..
ــ بس انا مب عادي عندي .. اخاف عليج ..
ــ صدق ؟؟..
ــ شوف هاي ..اي صدق .. ليش مادريتي؟؟..
ــ لا شنو ؟؟
ــ احبــــج ...
ــ ها ؟؟..
ــ احبج .. واذا قلتي لي ها بشرد من المستشفى واجي البيت اقولها لج ..
ــ لا خلاص سمعتك ..
ــ اعيدها ..
ــ شكلك فاضي مافي مرضى حولك ..
ــ في ..بس حاس بارهاق فقلت انتعش شوي ..
ــ شربت شي ؟؟
ــ ايه ..
ــ قهوة ولا عصير ؟؟..
ــ صوتج ..
انحرجت نوف بقوة .. مب متعوده بالمره ..
ــ شفيج سكتي ؟؟..
ــ مافي .. ....شي..
ــ انزين الغاليه .. مع اني ماسمعت منج الكلمة اللي ابيها ..واللي بترويني ....لكن بتركج الحين .. في مريض دخل ...
ــ منصور
ــ لبيه ..
ــ لبيت غالي .. احبك ..
وصكرت التلفون وهي مصدومه من جرأتها ..لكنه حبيبها وزوجها ودنيتها .. اي تحبه .. من زماان من زمااان سكن هالقلب ..
ــ دكتووور ..
كان منصور سرحان والتلفون على اذانه ..
ــ دكتوور ..
طالع للمريض وحس انه انتعش ــ نعم .. تفضل ..
وكمل شغله وهو آخر روااق .. ناطر اللحظه اللي يخلص فيها ..
_______________________

قامت العنود وهي حاسه بتعب ..وطلعت لقت احمد يقلب في الاوراق ..
ــ احمد ..
استانس انها كلمته ـ هلا حبي ..
ــ احمد ...تعبانه ...
وطاحت عند باب غرفتها انصدم احمد ركض لها ..وتم ينادي ساره تساعده
في المستشفى .. ..كان جالس برا حاس بالذنب ..
ــ كله مني ..
ساره ـ هونها وتهوون ياخوي .. مكتووب ..
ــ انا قلت مابي هالطفل ..
ساره ــ يعني تعتقد هالكلمه هي اللي خلتها تجهض ؟؟..
ــ لا بس..
ــ هالحمل اصلا من البدايه كان مصحوب بوايد مشاكل ..خير لها ان شاء الله .. قول الحمدالله ..واحمدالله ان صحتها زينه ..
ــ الحمدالله ..بيرقدونها ؟؟..
ــ يقولون الليله بيرقدونها خصوصا ان عندها فقر دم شديد ..
احمد ــ الله يشفيها ..
___________________
كانت العنود في الغرفه تصيح بقوة...
الممرضه ــ انادي زوجك ؟
ــ لا .. مابي احد ارجوج ..
ــ طيب امك ..
ــ ارجوج لاتدخلين احد ..
وتمت تصيح بقوة وهي حاسه انها فقدت جزء منها ..حاسه بالذنب ..هي ماكانت تبي هالطفل .ماكانت سعيده ..
طلعت الممرضه ومرت على احمد وساره اللي سألوها بلهفه ــ قامت ؟.. شلونها ؟؟
قالت الممرضه ــ لسه نايمه ..
وراحت بدون ماتعلق .. شسالفه هالبنت ؟..
___________

استغرب حمد .. هذي رابع مره هالاسبوع ..طالع لها بطرف عينه ..قاعده عالسفره تقلب في الاكل جدامها بس ماتاكل .. وبعد خمس دقايق قامت ..امه وابوه في عالم ثاني ..محد منتبه .ومبارك يطالع حمد ..مستغرب و حمد يهز راسه بمادري ..
طلع بعد الغدا مر مطعم وجبات سريعه ..خذ لها وجبه ومر باسن روبنز وخذ لها اللي تحبه ...ورجع البيت ..طق باب غرفتها ..
ــ ديووم ..
ــ هلا حمد ..
ــ شفيج ؟؟..
كانت عيونها تعبانه ووجهها مسود ..
ــ مافيني الا العافية ..
ــ شفتج ماكليتي عالسفره ..قلت اييب لج اللي تحبينه ..وجبت لج باسكن روبنز !..
ــ تسلم ياخوي ..
خذته من يده وحطته على الطاوله ..تم واقف وهو يشوف راحت عند المنظره ترتب شعرها .. .
ــ شالسالفه ؟؟.. مسويه رجيم ؟؟..
ــ هااا؟؟... لا ..
ــ اجل ضعفانه ..وماتاكلين ..شفيج ..
ــ ايه مسويه رجيم ..
ــ من متى تصبرين على بطنج ..
قالت بخفه تحاول تبين انها عادي ــ اووه .لو شفت بنات الجامعه ..عصااقل .. ابي اتعصقل ..
وقعدت وحطت رجل على رجل ومسكت مبرد اظافر وتمت تسوي في اظافرها .
قرب منها حمد ورفع راسها بيده وقال بجديه
ــ شفيج ؟؟.. تكلمي ..
انصمت ترقرت الدموع في عينها وقالت وهي تبعد راسها عنه ــ مافي شي ..
جلس بقربها ــ ماني متحرك من هنا لين تقولين ..
وحط رجل على رجل .. وتمت هي تسوي في اظافرها ..وهو جالس جنبها حاس بوجعها ..لكنها ماقاعده تتكلم .. مرت ربع ساعه ..كانت تلعب بالمبرد بين أصابعها . .
ــ وبعدين ؟؟ مابتتكلمين ؟؟
طالعت له بود ــ ماعندي شي اقوله ..
وقف على حيله ــ كيفج .. بروح اقيل ..
اول ماطلع انزلت دموعها بقوة وحطت راسها على يدينها وتم تصيح بقوة ..
ـــ ديمه ..
ارفعت راسها فجأه كان واقف فوق راسها .. مسحت دموعها بحركه طفوليه ولفت وجهها بعيد عنه .. ــ ها ...
ــ لا ..بس ...,,
حس انها ماتبي تتكلم .. قال ــ لا بس كنت باخذ الآيسكريم ..و ابيج تعرفين مهما كان المووضووع ..انا اخوج ..اذا حسيتي انج تبين تفضفضين ..تدلين الغرفه ..
اول مايبي يطلع ــ حمد ..
رد بلهفه ــ هااا ..
ــ خل الايسكريم ابي اكله ..
ابتسم ــ بل ماترخص زاد بطنها .. جايب لج ولي ..ماكليت حقج يالزطيه ..
ــ مشكوور ..
طلع حمد من الغرفه وطالعت الاكل ..ونزلت دمعه ..مسحتها ..وفجت السندويش علشان تاكل ..لكنها مااحست بجوع ..حطته على جنب ..مسكت الايسكريم ..ومع اول ملعقه ..ردت لها الذكريات مع راشد داخل المحل ..تمت تصيح وتاكل...
_______________
في مبنى الاداره كانت المها جالسه معصبه ..ماانصفتها الدكتورة في درجه البحث ..قربت منها سهى معاها في الكلاس ..
ــ كم اعطتج ؟؟..
المها ــ عطتني 7 من 15 مع اني تعبانه فالبحث ..
ــ بس انتي تعرفين انها ماتعطي درجات حلوة فالبحث ..
ــ عشان جي تعبت عمري طول الشهر اللي طاف منثبره فالمكتبه ..
سهى ـ انتي ليش قدمتيه بدري ؟؟..
المها ــ هذي سياستي ..اخلص من ابحاثي وشغلي دام عندي وقت .. بروح لها اناقشها ..مب حالة ..
اول ماتبي تدخل مسكتها سهى ــ لا تناقشينها ...ترا بنخسفج اكثر ..
ــ ان خسفتني بحذف الماده غير مأسوف عليها ماضاع حق وراءه مطالب ..
راحت لها المها وحاولت تناقشها لكن لاسف ماكانت متساهله ولا حتى رضت ان المها تناقشها بشي ...طلعت المها من عندها مقهورة ..
ــ شفيج ..
ــ اخسفتني الظالمه ... عطتني 5 من 15 ..
وحست فيها الصيحه ..
ــ شبتسوين ؟؟
ــ بحذف الماده ..البحث عليه 15 ..والماده صعبه ..وانا حاسه انها حطتني في راسها ..بحذف الماده واخذها الكورس اللي جاي عند غيرها ..
ــ الله يعينج ...بس حرام تعبج ..
ــ كله بأجره .. عن اذنج اروح اسأل عن آخر يوم حذف ..
وطلعت المها من مبنى الاداره كاتمة عبرتها وراحت للقبول والتسجيل ... وسألت عن الموعد
واتصلت بخديجه خبرتها كل اللي صار ..
ـ لاتتتسرعين بالحذف ..
ــ شسوي ..مافي مجال اخذ فيها درجات زينه ..وماساعدتنا فالبحث ..
خديجه ــ بس دايم الدكاتره يغيرون رايهم .. وبعدين بتقعدين تحذفين المواد اذا الدكتور ماساعدج ؟اجتهدي ولك مجتهد نصيب ..ارجعي لبحثج ضبطيه وناقشيها دام في وقت ..
ــ شناقشها ؟؟ ..
ــ روحي لها وقولي لها بتقدمينه من جديد ..بس خل تعطيج فكره شالخطأ أو شالمطلوب ..
ــ انزين ..
رجعت المها لمبنى الاداره ودخلت عند الدكتورة ..
الدكتورة ببرود ــ حذفتي الماده ..
ــ لا .. جيت اطالب باعاده البحث ..
طالعت لها الدكتور بدهشه ــ توقعتج بتحذفينها نفس هالبنات ..
ــ لا بس ..بعيد البحث . ممكن لو سمحتي اعرف نقاط الضعف في البحث ؟؟..
ابتسمت الدكتورة ــ تعرفين ..بعض الاحيان قليل من الطلاب يحسسون الدكتور انه مجرد مقرر يعديه والسلام ..اتمنى من الطلاب انهم يستفيدون .ليتهم يشيلون هم الاستفاده قبل هم الدرجات ....والاستفاده اغلب الوقت تكون في الاعتراف بالخطـأ اكثر شي .. تفضلي اجلسي وانا بعرض عليج اخطائج ..
جلست المها وتمت تراقب الدكتورة اللي مسكت بحثها وناقشته معاها واهم الاخطاء وانصدمت المها من اخطائها ..وماتوقعت انها مخرربطه الدنيا بهالطريقه ..
اخيرا اعترفت وقالت : دكتورة انا آسفه اني اتهمتج بانج غير منصفه ...
الدكتورة وعلامه الرضا مرسومه على ملامحها : الاعتراف بالحق فضيله ..وأيضا الاعتراف بالخطأ فضيـله ..بعض الناس يهملون هالجانب ..مايعرفون ان رضا النفس مايتحقق الا بالاعتراف بالخطـأ ..نحن بشر ..وكلنا نخطأ .. مافيها شي .. وذا ماعترفنا بأخطائنا ..نتوهم انا خالين من الاخطاء ..

طلعت المها ولقت سهى في طريقها ابتسمت لها ..
ــ عطتج درجه أعلى ؟ ؟؟
المها ــ لا ..
ــ ليش هالابتسامة ؟

ــ بعيد البحث ..
طالعت لها سهى بدهشه ــ خيبه ومستانسه ..
هزت المها رأسها بأي وتركت سهى واطلعت متوجهه للمكتبه ..



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الفصـل التاسع عشر






ــ راشد,,
طالع وراه منصدم ..كانت عمته طيبه ..
ــ عمه ؟..
ــ راشد شلون سالم ؟؟..
ــ عمتي هو بخير .. تعالي اخذج له .
ــ لا ..مااقدر ..قلبي مايطاوعني..
انصدم راشد ــ عمه شتقولين ..هذا ولدج ..
ــ سعيد هنا ؟..
ـ لا سافر .. عنده اشغال ..
ــ هو قاعد ؟؟..صاحي ؟؟..
استغرب راشد ..عمته من صار الحادث من شهر ماسألت عن سالم ..واليوم جايته ؟؟..نظره الانكسار في عيونها ..
ــ لا نايم ..تحت المهدئات ..تعالي شوفيه مابيحس فيج ..
كان يكذب ..لكن لمصلحه عمته وسالم مب لمصلحته .. دلها الغرفه وين واول مادخلت تم هو برا يطالع من الزجاج ..
كان سالم مغمض عيونه لما قربت منه طيبه .. مررت يدها على يده ..فتح عيونه بتثاقل وقال ــ راشد ماجابوا العـشـ...
ماتت الكلمات على شفاهه لما شاف امه واقفه عند راسه ..انصدمت طيبه ..اغرقت عيونها بالدموع .. ــ سالم ..
لكن سالم لف وجهه عنها وغمض عيونه ..
ــ سالم ...
مارد عليها ...
ــ .... سالم ..
ــ بدري .. ماتأخرتي شوي بعد .. يمكن اطلع واجيك ..
ــ يمه سالم لاتقول جي ..
ــ لاتمثلين ...خلاص شفتيني ؟؟..توكلي ..روحي لاعمالج اولى ..
سكتت طيبه وقعدت على الكرسي جنبه .. ..
وتمت قاعده لين دخل راشد مع صينيه الاكل ..
وكان يبي يوكله ..لكن طيبه قامت ومسكت الصينيه ..وفتحت الشوربه وكل شي وحطت منديل على صدره و وحطته جدامه الصينيه وورفعت الملعقه اللي فيها الشوربه لحلجه .. لكنه ماكان يطالعها ..
ــ كل ..
ــ ابي راشد ...
ـلكنها ماتحركت من مكانها تمت واقفه ماسكه الملعقه لاكثر من خمس دقايق ..راشد مصدوم يطالع سالم اللي مب طايع يعطيها وجه .
ــ سالم ..لاتعاند ....وعن حركات البزران ..
طالع سالم لراشد ..
نزل راسه مستحي ان ولد خاله يشوفه يسوي هالسواه مع امه ..فج حلقه وانصدم لما حطت امه الشوربه في حلجه ونزلت دمعه من عيونها في نفس الوقت ..تساءل .ندم ولا ..حرج ..ولا ..شنو بالضبط ؟؟
كان جسمه كله مجبس كسور في كتفه ظهره الحوض ...تقريبا جبرت نص الكسور لكن للحينه عاجز عن الحركه ..بيبدأ العلاج والتمرينات بعد وقت قصير ..
استأذن راشد عشان يصلي ...
ــ شخبار العنود ..
ـــ توه ريلها مكلمني ..فالمستشفى ..
ــ شفيها وشلون خليتيها بروحها ؟؟
قالت ببرود ــ عندها زوجها ..وبعدين هي بس اجهضت ..
طالع لها مصدوم ــ شالبرود اللي فيج ..اجهضت ؟؟ ببرود تنطقينها ؟؟ يعني الحين حالتها النفسية زفت ..
ــ قلت لك ريلها عندها ..
ـــ بس هي ماتبي ريلها .. تبي امها ...
ــ انا هنا لاجلك وجنبك ..
ــ انا عندي راشد مب مقصر معاي ..
حطت رز في الملعقه وقالت ببرود ــ يعني مستغني يعني ؟؟
حزت في خاطره نظرتها ـ انتي امي .مستحيل استغني عنج ..
ـ عيل شقصدك ؟؟..
ــ العنود احوج لج مني ..روحي لها ولي تطمنت عليها .... ارجعي لي ..نحن محتاجينج ..واايد ..
طالعت له مب مستوعبه ..هزت راسها وبعد ماخلص اكل طلعت ..
دخل راشد ــ وين عمتي ؟
ــ اتوقع بتسافر الدوحه ..
ـــ شنوو ..ليكون قلت لها شي ..
ــ لا ..بس العنود فالمستشفى ..وراحت لها ..
ــ شفيها ..
ــ اجهاض .
ــ لاحول ولا قوة الا بالله .. الله يعوضها ..صليت ؟؟..
سالم ــ لا للحين ناطرك تساعدني ..
ــ تامر أمر ..
وراح عنده راشد وساعده ..
_______________________

في قطر تحديدا في النشاط في جامعه قطر .. دخلت بنت النشاط وحذفت شيلتها على جنب ... وقامت تتمشى مع صديقتها فراغه حول النشاط ..
كانت المها ملانه تعبانه قاعده تتغدى من صب واي وناطره ديمه تجي تنضم لها ..وطلبت لديمه سندويش وبيبسي ..وطالعت الساعه كانت 11 ونص ..باي لحظة تجي د يمه لان كلاس التاسيسي يخلص هالحزه يوميا ..
طالعت المها البنت بس عادي ولاعبرتها .. لكن القطت اذونها الكلام فالطاولة اللي وراها ..
ــ اي اعرفها ..شايفه هاي اللي قاطه الشيله ..شعرها بني ؟.
ــ كل البنات فاطين الشيله ..اي وحده ..
ــ في شعرها فيونكه حمراا ..
ــ شفيها ؟؟
ــ شفتها واقفه مع الدكتور شوي وتطيح في حضنه من المياعه ..
ــ امبيه حاضنته !..
ــ وعله اقولج شوي وتطيح .. والدكتور متخبل عليها ..
ــ ابييييه ..ناس ماعندها شرف ..
قالت وحده ثالثه ــ ياكثر هالنوعيه ..تلاقين كم دكتور مغازلها ..
تكلمت الاولى ــ صدق ياما تحت السواهي دواهي ماتدرين اكيد بينهم غرااميات .. اقول لج تتدلع عليه بطريقه مااصخه قل ادب !..عاد ماسهل ماتطلع معاه .. دكتور وعنده ترخيص السياره ..
التفت المها لا اارديا وطالعت للشله وهي مبققة عيونها ..
ـــ انتم واعين للكلام اللي تقولونه ؟؟
انصدموا بنظرات المها وعصبيتها ..
ــ نعم شتبين ؟
طالعت لهم المها بعصبية ـ اتقوا الله ..قاعدين تقذفون بشرف البنت وتقولون عنها كلام !! حطيتي طوبه وربعج يكملون عليها جااهلين بالذنب اللي هم فيه .. قذف المحصنات ..
ــ وشدراج انها محصنه ؟؟
انصدمت المها ــ سواء محصنه ..ولا غيره .. مالكم اي حق تتكلمون في عرضها وتطلعون عليها اشاعات .. اذكروا الله واستغفروا قاعدين تاكلون في لحمها .. خافوا ربكم ..
قالت وحده منهم بكل وقاحه ــ اي ماتدافعين عن هالاشكال الا اذا كنتي وحده منهم !..
انصدمت المها ..طالعت لها باحتقار ..ماتخيلت الوقاحه توصل لهالدرجه ..قالت باشمئزاز ــ نعم ؟.. تتهميني ؟؟..انا ماعرف البنت ..ولا شكلي في يوم بعرفها . انا اتكلم عنكم انتم ..قاعده اوجهكم للفعل الصحيح ..الي تسوونه غيبه وقذف محصنات وافتراااء .. لكن للاسف ..انواعكم سهل عندهم الكلام باعراض الناس .. الله يهديكم ..
التفت المها وعافت السندويش وتمت تنطر ديمه ..معصبه ..تمنت لو عندها تلفون تكلمها فيه .. وتقول لها لاتجي ... بس للاسف .. اتفقوا امس يلتقون اليوم على هالطاوله وديمه بتقطع مشوار من تأسيسي لين هنا .... للاسف مافي مجال تغيير ..
رجعت اصوات البنات لاذونها وتمنت لو بيدها تصكر اذونها ومااتسمع .
ــ شوف الاخت ... مسويه عمرها شريفه روما .. العبايه والقفازات والنقاب ..الله يستر بس شتحت هالخرابيط ..
ــ فكينا منها .. صدقت عمرها الاخت ملتزمه امحق التزام ...الناس حرياات ..كلن حر في نفسه ..
حست المها بغيظ ..اكتمت غيظها ..مابترد على هالاشكال ..هم اصلا متعمدين يعلون صوتهم يبونها تسمع ..
دقايق وجت ديمه حذفت النظاره وجلست ..
ــ جووعااااااااااااااانه الله يخسه التيشر حاولنا فيه يطلعنا ماعطانا وجه ..
طالعت لها المها وقالت ــ قبل لاتفتحين الساندويش خل نغير المكان ..
ــ ليش ؟؟ مب شايفه النشاط زحمه مافي محط رجل !
ــ قومي .
انزلوا تحت وجلسوا فالكافتيريا اللي تحت .. وقالت ديمه
ــ بتبدأ امتحانات المد قريب الدكتور بدا يكثف المراجعات ..
المها ــ انتي شفيج ؟؟.. ضعفانه وجهج ماتردين على التلفونات ..ماتجيين .. ..فيج شي قولي ..
ــ لا ابد .. مافي ..
ــ ديمه ..
ـــ بس بعرس على محمد ولد خالتي قريب ..
قالت هالجمله ببساطه وتمت تاكل في السندويش وهي تمثل ..لكن ماقدرت حطت السندويش وانهارت بالصياح والبنات حولهم انتبهوا .. قربت منها المها وحضنتها وهي متفاجئة ....
البنات الفضوليات بدوا يسألون شفيها هزت المها راسها بعدم حيله
ــ ديوم الله يخليج هدي..الله يخليج ..كل شي بالتفاهم ..
ديمه ــ والله حاسه اني بموت .. من خطبتني خالتي ..وكلام هيا عن اتفاق ابوي وامي............. المها .. شسوي ؟
ــ ديوم مافي شي يصير بدون رضاج حتى لما يجي الشيخ يملج بكم يسألج رأييج ..
ديمه ــ والله احس انخه محكوم علي بالاعدام ..
ــ لاتخافين بكلم راشد واقوله ..
ــ طرشت له ..مارد علي .. حااسه بثقل في خااطري ..مارد علي ..
ــ ديووم يمكن مشغول مع سالم .. أو ..
ــ المها لاتقولين له .. ولا تفاتحينه في الموضوع .. انا بحاول اقنع ابوي ..لكن ابوي للحين ماعنده خبر عن جية خالتي والخطوبه ..
زفرت المها بعصبية ــ انزين ياقلبي قولي لخوانج ..
ــ ماقدر .. امي مسويه علي حصار ..ممنوع افتح الموضوع .. وقاعده هي وخالتي يجهزون وادفعوا عربون لصاله العرس من الحين علشان لعرس يكون شهر 4 اللي جاي .. واللي صج قهرني انها كل يوم جايبه لي المصممه حق فستان العرس ..
انصدمت المها ــ شفيها امج انجنت ؟؟لايكون جهزتي الفستان ؟؟
ــ لا ماجهزته ... كلله اشرد او ادخل الحمام ..هيا مسويه لي حصار نفسي ...تعبت يالمها تعبت .. ماقدر ..
ــ انزين .. انتي تحبين رااشد ؟؟..
ــ شالسؤال يالمها ..
ــ تحبينه ؟؟
ــ اعشقه ..
ــ قال لج انه يحبج ؟
هزت ديمه راسها وانزلت دموعها ..
ابتسمت المها ــ لاتخافين دام هالراس يشم الهوااا .. انتي الحين اهدي وتصرفي طبيعي ..وان شاء الله بحاول اخلصج من هالمصيبه ..
ديمه ــ تهقين افتك ؟
المها ــ لاتخافين دام الجهات العليا كلها تحت يديني ولا ايوها حد يقدر يستجرأ يسوي لج شي انتي ماتبينه ..
ديمه ــ بس راشد مارد علي ..ماقال يبني .او ..
المها ــ المهم الحين انج ماتتزوجين هالولد دام ماتبينه ..
ديمه ــ صحيح ..تعرفيني اكره بيت خوالي ..صج صله رحم وكل شي بس ..اره مشاكلهم ..ولدهم هذا حتى كبري يعني يبون يفرحون فيه ويزوجونه بدري .. مب حبا فيني ..تخيلي مراهق ..
المها ــ المهم نأجل السالفه ..اعتمدي علي .. صصج اني حاسه بالذنب لوضع صالح الحين ..
ديمه ــ ليش؟
المها ــ لاتنسين اني انا من اقنعته ياخذ فاطمه ..مب انا كدووج بس .. فكرتي ..والحين المسكين في عالم ثاني .. يالله ...حاسه بالذنب ...
ديمه ــ المها ... لاتقولين جي حرام ..مكتوب له ياخذها ومكتوب له يعاني ..الله يعينه ..شلون جدتي ؟؟
المها ــ مب مستوعبه المسكينه .. لولا اني وخديجه هالفتره مرابطين في بيت جدي كاان صار فيها شي الله يحفظها .. صاحت عليها مثل ماصاحت على ابوي الله يرحمه ..وانعزلت في غرفتها ..واكتأبت .. لكن خديجة ماقصرت معاها ..
ديمه ــ الله يرحمها كانت طيبه ..
المها ـ للاسف ..الطيبين مالهم مكان في هالدنيا ..
وقعدت المها تتكلم عن الي صار لها فوق علشان تغير الموضوع على ديمه .. الي هدت نفسها شوي ورجعت تاكل السندويش ..
______________

دخل جاسم مستغرب وشاف مبارك عند الباب ..
ـــ شالسالفه ؟؟
مبارك ــ ما أدري .. اتصل فيك ؟
ــ ايه ..شالموضوع الضروري ؟؟
ــ مادري ..
دخلوا لداخل المطعم دوروه لقوه اخيرا في زاويه ..
ــ السلام عليكم ..
ــ وعليكم السلام اجلسوا ..
طالع مبارك صالح ــ شفيك؟؟ شالموضوع الطاريء ؟...
جاسم ــ ايه .. شالسالفه ..
ابتسم صالح ــ ارتزعوا واجلسوا ..
جلسوا الاثنين .. سأل صالح جاسم ــ شخبار الاسهم هاليومين ؟؟
طالع له جاسم ــ تراك متفيق ..جارنا في هالجزه تسألنا عن الاسهم ؟؟
ابتسم صالح مارد عليه فاضطر جاسم ــ طايحه شالجديد ؟؟.. محد يبيع محد يشتري وحاله ركوود ..
صالح ــ وحالتنكم الماديه ؟
مبارك استغرب ــ شالسؤال ؟؟
صالح ــ جاوبوا ..
جاسم ــ الحمدالله كل واحد فينا يشتغل والحمدالله ..
صالح ــ انزين شناطرين ؟؟..
استغرب مبارك ــ ؟؟؟؟؟شتقصــ....
ــ متى ناوين تملجون وتجهزون للعرس ؟؟؟....
___________________

مسكت المها تلفون خديجه واتصلت في راشد ..
ــ هلا ..
ــ راشد انتي تدري ان ديمه بتروح منك وساكت ؟؟..
ــ وعليكم السلام ..
ــ راشد الله يخليك انا قلبي متقطع على ديمه ..
سكت راشد ..
ــ ياخي شفيك تحرك اتصل بعمي ..
همس راشد ــ المها .. مب حلوة تعرفين عمي صالح توه ....
ـــ انت مجنون ؟؟ بتطير البنت منك !.انا ماقول سو عرس ولا تزوج الحين على الاقل اخطبها ..
ــ شلونها ؟؟..
حست المها انها بتتنرفز من بروده ..
ــ راشد اصدقني القول .. انت بحت لها بمشاعرك ؟
حس راشد بخجل جدام المها ــ ها ؟.
ــ انت قلت لها عن مشاعرك ؟؟
ــ اي ..
ــ قلت لها انك تحبها ؟؟قلت احبك ؟
قال راشد في نفسه محرج (( اللهم طولك ياروح )) ــ اييي...
ــ ارجوك راشد .. كلمة الحب وعد ..مب لعب ..
ــ انتي شتخربطين ..
ــ ياراشد الناس ماتنطق هالكلمة الا وهي قدها .. الحب وعد .. اذا نطقت احبك لانسانه انت توعدها بالحياه معك وبمشاعرك .. .. كون قد وعدك واصدقه لديمه .. ..
ابتسم راشد ــ شكلج ماخذه مقرر علم نفس وتطبقينه علي..
ديمه ــ هذي علوم الدنيا والبشر .. مااطلب منك الا انك تكون قد وعدك ..انا بحاول بطريقتي افركش الخطبه ..دام ديمه ماتبيها ..
ــ ياليت .. انزين اكلمج بعدين ..
صكر التلفون في قلبه زفره طويييله ..بس حشم سالم اللي قاعد جنبه وابتسم ــ الهبله المها ..
سالم وهو يطالع له ــ شبلاها ؟؟..
ــ هبله ..
ضحك سالم لكن راشد ابتسم .. طالع جواله مقهور ... ماقدر يشرح للمها اسبابه بسبه ان سالم جنبه .. كان بيطلع لكن ماقدر يحسس سالم بشي ..
_________________
المها صكرت الجوال راحت لغرفه جدتها ..بغت تفتح الموضوع معاها لكنها لقتها نايمه .. رجعت للصاله ..
كانت الساعه متأخره .. تقريبا 1 وشي ... قعدت تدور في البيت لين حست بصوت سياره وشافت سيارة صالح من النوافذ العاليه .. وأول ماشافته صك باب الحوش طرت على بالها الفكرة ..
ــ صلوووح هو اللي بيحلها ..
وراحت ركض للغرفته وهي بجلابيتها البيتوتيه اللي كانت خفيفه عليها رسمة ام خماس كبيرة ونص كم .. ولابسه شحاطه ماخذتها من محل بو سته الصيني ((اللي صار بوسبعه مؤخرا )) ..
شكلها مبهدل وشعرها رافعته كله بكلبس والقصه رافعتها بمشبك فراشه احمر ..
دخلت غرفته صااااروخ بدون ماتطق الباب وقالت بسرعه
ــ صلوووح عندي موووضوووع حياة او موووت لااازم انــ.....
وماتت الكلمات على شفايفها وشهقت شهقه كبيره كانت بتصارخ وهي تشوف الرجال في الغرفه قاعد على سرير صالح يلتفت لها وركض بسرعه قرب منها و حط يده على حلجها ــ لاتصارخين .. انا جاسم ...
انتفضت ودزت يده بقوة وطلعت تركض لبرااا ... دموعها همايل ... لين اطلعت غرفتها واحمدت الله ان خديجه مب موجوده .. قعدت مذهوله .. هذا شيسوي في غرفه صالح ؟؟؟..
______________
كان صالح في المطبخ دخل من الباب الخارجي علشان مايقعد احد اخذ ماي ورجع لجاسم اللي كان واقف وقفه غريبه ..
ــ شفيك ؟..
لف جاسم عنه وهو يقول مغمض عيونه ــ ولاشي ... وين رحت ..
صالح ــ صكرت باب الحوش ورحت اجيب ماي لحضرتك .. افرش لك بالمجلس؟ ولاتنام عندي ؟؟..
طالع جاسم غرفه صالح ــ لا بالمجلس احسن .. اخاف حد من هلك يجي ومايدري فيني ..
صالح ــ ايه ..صحيح لان غرفتي هذي مطله على باب داخلي ..يستخدمونه بنات اخوي .. عيل قوم ..
جاسم وهو للحين معطي صالح ظهره ــ قلت لك اتصل بخليفه يجي ياخذني ..
صالح ــ لا مافي ... تنام عندي وخلاص والفجر روح بيبتكم ..
خربت سياره جاسم جدام المطعم ..حاول يشغلها لكنها مااشتغلت .. مايعرف شالسالفه ..اصر عليه صالح انه يركب معاه وبعدين يجون مع عامل ميكانيكي يشوفون وش فيها ..
طالع جاسم صالح وحس انه يبعد عنه . مايدري ليش ..يبي يخبي انفعالاته .. واول ماوصل للمجلس وين فرش له صالح ــ شوف ام خماس شتبي فيك ...
طالع له صالح مستغرب ..
ابتسم جاسم واشر فوق ..
تم صالح مستغرب ..
ـ ))Myهمس جاسم ـ ((
واشر على صبعه اليمين (البنصر )* ..
سكت صالح منحرج بعد مافهم انه يقصد المها .. فقال جاسم ببراءة
ــ اعتبرها شوفه شرعيه ..
قال صالح بخبث وهمس عن لايسمعه ابوه النايم ــ كم مره عاد ؟؟...
جاسم بهمس ــ للامانه العاليه فيني والذمه والضمير..لاول مره ..
صالح ــ انزين بنروح نشوف .. يله تصبح على خير ..
اول ماراح صالح تم جاسم يتأمل يده ... لمس شفايفها ..غمض عيونه ..يتذكر عيونها ..ريحتها .شعرها ...صوتها .. همس بقلبه يااااااااه ..((جنية مب انسية سحرتني ... سكنتي ..البستني .. اه مانسى ريحتها .. هالقرب كانت مني .. رموشها .. صج كانت لحظة ...بس .. لحظة عن عمر .. ))
______________________

كانت المها في غرفتها تتنافض مذهوله ..شالموقف البايخ ..دخل صالح ..ابتسم لااراديا وهو يشوفها ..
ــ ليش مكشف الضروس..
صالح لا اراديا بدون مايفكر
ــ طلعتي له بهالشكل معقووله !!...
بعدين توهق صالح ..طالعت له المها برعب وتمت تصييح ..
قرب منها وهو يهديها ــ شفييج..هو قالي ام خماس جت تسأل عنك .. وانا جيت لقيتج بالدراعه ام خماس وشكلج عبط ميه وثماتنين درجه ..
وهو كاتم ضحكته .. لفت المها وجهها عنه ..
ــ شفييج..شكنتي تبين ؟
ــ بعدين اقولك روح لرفيجك ..
ــ قصدج خطيبج ..الاخ نايم ..
ــ خطيبي ؟؟.. عمي .. مابيه ..
صالح ــ اي قلت لي من قبل ..
طالعت له المها بخوف ــ عمي ..صدق مابي هالانسان ..
طالع لها بثقه ــ قلت لج عطيني سبب مقنع ..
ــ لانه حقير وااطي خسيس ..
ــ المهـــــــــــــــــا ..اعرفي حدودج ..
نزلت دموع المها غصب عنها وقالت بخوف عمي بقول لك شي ..بس .. لا...تــ... عمي هالانسان ساومني على نفسي ..
طالع لها صالح منصدم ماتوقع انها تعترف له ..
ــ لاتبيعوني له ياعمي .. الله يخليك ..
تم صالح ساكت يطالعها بنظرة اقشعر جسمها لها ..
ــ عمي والله اني .. عمي ترا .. عمي الله يخليك ..
تم صالح ساكت ..
ــ يوم كنا في سيلين ..ايام الخيول .. كانت الخيل اجمحت واركضت بعيد .. ويوم صديت طارت شيلتي .. و....
تمت دموعها تنزل بقوة .. ــ كانت بين يدينه .. عمي تخيل الوقح .. يساومني على شيلتي .. شلون ؟.. شلونا تزوج بواحد يساوم بنات العرب على عرضهم ؟؟.. شلون توثق فيه ؟؟ عمي انت فاهم شأقول ؟؟
ـ اي فاهم ..
ــ وواقف جي ؟؟.. ماتنزل تذبحه ؟؟..تزنطه ..تطرده بره البيت ..
ــ مب اول مره اسمع هالكلام .. جاسم اعترف لي بكل شي .. حتى كرت المستشفى ..

فجتا لمها حلجها على كبر .. انصدمت .. طالع لها صالح بابتسامه
ــ سكري حلجج بانت احبالج الصوتيه ..
تأتأت المها ـ بس .ش ش ..لو..ن ؟..
صالح ــ ما انكر اني كنت بذبحه اول مااعترف لي..
تمت المها مصدوومه ــ ورضيت فيه يوم تقدم لي ؟؟.. لييييييييييييييش؟؟
ــ لاني اعرفه ..اعرف صديقي ..اعرفه مايلعب باعراض الناس ..اعرفه مايرفع عينه في عين الحريم دامهم مهب محارمه .. ماادري شاللي خلاه ينسى مبادئه في لحظه .. يمكن شيطان ..ماتوقع ابد انه ممكن انج تسوين سواتج .. وانا منصدم منج .. فخور بنفس اللحظة بس غاضب لاقصى درجه ..بدل لاتهربين منه .. بدل لاتصرخين وتجميعين خلق الله ..قررتي تواجهينه بروحج وتسرين راسج ..ماادري يابنت يوسف ..شجاعه ولا غباء ..كبرياء ولا ذل .. اللي سويتيه ماتسويه عاقل ..
انحرجت المها بقوة .. نزلت راسها بذل .. رفع راسها
ــ انا اعرف صديقي ..خاويته في سفر وخاواني في عمر .. اعرف اخلاقه اكثر منه .. واعرف انه رجال زين مصلي ..يمكن عيبه الوحيد انه يظهر مشاعره بشكل مفرط ..
ــ عمي لاتمدحه ..أنا مابيه ..
ــ هو شارييج ..
ــ وهذا اللي خايفه منه .. خايفه انه يبي يكسر راسي ..يبي يذلني ..يرد لي الصفعه ..
تمت المها ترجف بقوة حضنها صالح ــ لو غيره قلت لج ايه مايصلح ..بس هذا جاسم .. مخاوي عمج عمر .. مخاوي اخوج .. مخاوي المسجد .. اعرفه .. اعرف انه طيب ..انه حبج وكبرتي بعينه ..مهب من شباب هاليومين اللي يلعبون على بنات الناس . ويستفردون فيهم ولا من الشباب اللي مايرضى حرمه ترد له مطلب .. ااعرف انه بيعتز ببنت مثلج ..ماعرف شلون حبج ..انا لو اني منه .. اشرد .. بس اشوف طيفج هههه ..
ابتسمت المها وهي تبتعد عن حضن عمها وتضربه بخفه ..
ــ شكنتي تبين مني ..
فجأه تذكرت كل شي تذكرت راشد وديمه ..
ــ ديمه ..
ــ شفيها ؟؟
ــ انخطبت لولد خالتها ..
انصدم صالح ــ متى ؟؟..
ــ مادري ..بس عمي انت تعرف ان راشد يبي ديمه ..
ــ ادري ..
تنهد صالح .. ــ شسوي ؟ عبدالرحيم حتى ماشاورنا ..
ــ عمي مايدري ..مرته تخطط لكل شي من تحت لتحت .. حجزوا صاله وبروفات وفستان ..
انصدم صالح ــ من قالج ؟
ــ ديوم بنفسها ..المسكينه منهاره ماتبيه ..تراه هو مراهق للحينه ثمنطعش ..ديوم ماتبيه ..
ــ علشان كذا ..
ـ شنو ؟؟
ــ قالوا لي اخوانها انها متغيره .. بس مايعرفون السبب ..
ــ حتى اخوانها مايدروون .. مرت عمي قاعده تسوي كل شي من تحت لتحت ..علشان تحط عمي جدام الامر الواقع ..واتوقع هالاسبوع بيتقدمون ..
ــ وراشد وينه ..شنو مايبي البنت ؟؟
ــ يبيها والله يبيها .. بس هو عند سالم ..ومنحرج منك ..
ــ ليش ؟؟..
ــ اتوقع لانك توك مترمل ..فما ...
ــ خلاص .. مب عذر .. انا بدبرها ان شاء الله .. تصبحين على خير ..
وقف صالح وراح عند الباب ..وفجأه وقف وقال بابتسامه خبيثه ــ على فكره ..ترا الخميس ملجتج .. !.!.
انصدمت المها فجت حلجها على كبر وقال صالح ــ سكري هالمغاره لاتدخل ذبابه .. واختج بعد بتملج الخميس ..اتفقت مع عبدالرحمن وجاسم ومبارك ..مبرووك مقدما ..
وطلع وسكر الباب وتمت المها مصدومه !.



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



كان صالح في غرفته مقهور .. مايقدر يتخيل ديمه زوجه لاحد غير راشد .. مافي حل الا انه يسافر عند سالم ..ويجي راشد يمنع زواجها ..
حس بنفسه عبء عليهم ..فتح الانترنت ودخل ..محد اون لاين . . اذا جاسم بالمجلس نايم ومبارك اكيد نايم .. سكر من المسن دخل المنتدى ..مافي شي ملل روتين .. طالع الساعه ..شوي ويأذن .. صكر النت وقام لبس وراح المجلس .. تم واقف هناك يتمشى في الحوش ..الجو كان روعه ..الشتا على وشك ان يبدأ .. لين سمع الاذان ..دخل قوم جاسم وابوه .. وراحوا المسجد ..
وهم في الطريق ــ مانمت ؟
استغرب صالح ــ شدراك ..
جاسم ــ اسمعك تفر في الحوش ..
صالح ــ حتى انت مانمت ؟
جاسم بهمس ـ ماااقدرت ..
ابتسم صالح ــ مالومك .. يبه شربت دواك ؟
بو عبدالرحيم ــ بشربه لي رجعنا ..
صالح ـــ يبه ترا اتفق عبدالرحمن وجاسم ومبارك على موعد ملجتهم ..ان شاء الله الخميس..
بوعبدالرحيم يطالعه بريب ــ ليش العجله ؟؟...بدري..
صالح ــ بدري من عمر ك يبه .لاتنسى ....خير البر عاجله ..
كان صالح فاهم ان ابوه قصده ان توه صايره حالة وفاه في عايلتهم ..لكنهم ماحب يفتح الموضوع جدام جاسم قعد يتكلم عن نيته انه يروح لمصر عند سالم ..
______________
في مستشفى النساء والولاده .. احد الغرف الخاصه .. كان احمد واقف بره ينتظر ..
طلعت ساره ــ الدكتورة قالت ما بيطلعونها هاليومين .. فيها انهيار عصبي حاد .
سكت احمد .. ماقدر يقول شي ..ــ ابي اشوفها ..
ــ ماادري شالسبب لكن الدكتورة مانعه الزيارة ..
انقهر احمد هذا ثالث يوم ماشافها .. جلس جدام الغرفه على الارض ..
ــ احمد ياخوي قوم هذي مب حاله ..صار لك ثلاث ايام مرابط جدام الغرفه ..
ـــ ماروح لين اشوفها ..
ــ احمد ..الله يخليك ..قوم احلق لحيتك ..وروح الشركه ترى ابوي صار له اسبوع متوهق بالشغل .. والعنود ماعليها شر ان شاء الله تقوم بالسلامة ..
ــ شفيها العنود ؟؟..
انصدم احمد من الحرمه اللي تكلمه ..ماعرفها .. قالت ساره ــ هلا ام سالم ..
طالع احمد مستغرب لساره ــ ام العنود ..
قالت طيبه ــ انت احمد ؟...
هز راسه بأي .. لان قلبها لما شافت حالته .شكله تعبان ومستعم عيونه حمرا ..
ــ حد عند العنود ؟..
ــ الدكتورة توها طلعت ..
راحت عند الباب لماقالت سارة ــ الزيارة ممنوعه ..
لكن طيبه ما عبرتهم ودخلت .. كانت العنود مغمضه عيونها ومتكوره على نفسها ..قربت منها طيبه ..
ــ عنودي ...
فتحت العنود عيونها ..بدون مقدمات اول ماقربت منها طيبه رمت نفسها في حضن امها ..تمت تصيح بقووة ... واغمى عليها ..
كان احمد منصدم ... ماتخيل حالتها بهالسوء ..
كانت طيبه تحاول تصحيها ــ عنودي ..عنودي قومي يمه ..عنود ..
التفت لقت احمد عند الباب ــ احمد ناد الدكتورة ..
طلع احمد مايشوف طريقه ..
الدكتورة وبحزم ــ انا قلت ممنوعه الزياره ..
ــ انا امها !...
ــ ولو .. كان مفروض تنتظريني ..
انت العنود تفتح عيونها وهي تشوف الدكتورة تهاوش امها ..
ــ يمه ..
التفت لها طيبه وقربت مبتسمه ــ الحمدالله على السلامه ..
قرب احمد منها ومسك يدها ...عنود حبيبتي شلونج ..
طالعت له العنود منصدمه ..كانت عيونه تحمل داخلها خوف .. يطالعا بحب ..لحيته مبين انه ماحلقها من ايام ...
ــ احمد ..
مسكت يده بقوة .. حست طيبه انها ظلمت العنود.. لما شافت اهتمام احمد ..عرفت انه يحبها .
استأذن احمد .. وطلع برا ..
عرفت طيبه في داخلها ان قصتها مابتكرر مع العنود ..ابتسمت ..واركبت السرير وجلست وحضنت عنود
ــ عنودي ..اعرفج طول عمرج قوية .. والله يعوضج ان شاء الله ..ليش متشائمة ؟... شوفي شلون خوفتي احمد عليج .. سمعت ساره تقول له برا انه مرابط فالمستشفى من ثلاث ايام ..هاد شغله وكل شي علشانك .. يستاهل منج هالمعامله ؟.. ابيه لي رجع.. ترجعين العنود القويه ..
ــ يمه ..غلطتي انا ..انا ماكنت ابيه ..
طيبه ـ فديتج حبيبتي .. مكتوب له مايكمل هالحمل ..سواء كنتي تبينه ولا لاء .. وبعدين توج صغيره .. توج باول العمر .. بكره تكبرين وتترسين البيت يهال ..
العنود ــ ان شاء الله ..

_________________________
وصل راشد للدوحه يوم الخميس الظهر . دخل المجلس وكان جده وعمامه جالسين مع جد جاسم وابوه .. سلم عليهم واعتذر لانه تأخر .. جا الشيخ .. وبدت مراسم الملجه .. اول شي كان جاسم ..
دخل الشيخ مع راشد لين ال مقلط .. وكانت المها واقفه هناك مع نوف تصارع نفسها .. تقبل ..ولا .. لا ..
نوف ــ الشيخ يسألج موافقه ؟؟..
طالعت المها لنوف .. قلبها يدق بسرعه ..كلام صالح .. لا .. جاسم .. لا .. ولقت نفسها تقول بدون ماتحس ـ موافقه .
انصدمت من نفسها .. شلون انطقت بالموافقه .. لا ماتبيه شلون قالت موافقه ؟؟ لا ماتبيه ..ماتبيه .. .. تمت سرحانه طول الوقت .. ماحست بنفسها لما وقعت .. ماتذكر من سلم عليها ومن بارك لها .. بس تذكر فرحه راشد وهو يحب راسها وفي عيونه اشباه الدمع .. فرحة راشد ..خلته تلتزم الصمت طول الوقت .. الكل قال خجل ..الكل قال تستحي ..لكن محد يعرف انها عايشه صراع داخلي...
في المجلس ..جاسم لاول مره ساكت ..مب مصدق ..المها صارت له ؟..استقبل تهاني الكل ... وسلم عليهم .. واكثر شخص فرحان بعده هو جده ..اللي حضنه بقوه ...
جا دور مبارك ... دخل الشيخ وسأل خديجه اللي ردت موافقه براحه تامه . .. وخلصت الملجه ومبارك مستانس محد قده ... الكل بارك لخديجه ....جدها و اخوها عبدالرحمن اخوها راشد وجدتها وصالح اللي شوي ودموعه تخونه ...عمتها طيبه وبنتها عبير وولدها عامر ..نوف ..ومنصور .. اللي حست خديجه ان الحب عرف طريقه بينهم من طريقه مسكة منصور ليد نوف .. حتى المها طلعت من صمتها وباركت لها ..وبعدين راحت لغرفتها





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الفصـل العشرين







حس رااشد بقلبه يدق بسرعه وهو يشوف عمه عبدالرحيم قاعد في مجلسه
ــ السلام عليكم
ـ وعليكم السلام هلاا راشد تفضل ..
استغرب عبدالرحيم من جيه راشد الي ماكان يدخل بيتهم وايد..
ــ عمي انا جايك في موضوع خاص ..
بو منصور ــ سم .
ــ سم الله الله عدوك.. عمي جيت اخطب ديمه لنفسي..ادري اني جاي بروحي .. بس جدي تعبان وعمي صالح سافر لعند سالم ..وعبدالرحمن سافر امس مع زوجته ومابيرجع الا عقب اسبوع ..
سكت بو منصو ر لمده طويله بعديـن تكلم ــ رااشد ...انا البنت عطيتها لولد خالتها..
انقبض قلب راشد ــ بس انا مارخصتها ..
ــ بس انا عطتيها ..نطرتك تخطب سنين ولا مره جيت تخطب .. والبنت انا واعد امها انها تكون لولد خالها ..وبعدين بينكم فرق بالعمر..
حس راشد بقهر ــ يعني مافي امل ؟؟..
بومنصور ــ انا عطيت كلمه وماني متراجع عنها ..وبنات العرب وايد ..طب وتخير وانا اخطب لك اليوم قبل بكره .
وقف راشد على طوله ـ مشكور ياعمي ..انا مابغيت غير ديمه ..عن اذنك..
طلع راشد مايشوف طريقه وعبدالرحيم ينادي ــ رااشد ..تعوذ من الشيطان وارجع..راااشد ..
لكنه ركب سيارته وانطلق وقت اللي دخل فيه حمد البيت ..
ــ يبه شفيه راشد ؟..
ــ مافيه الا العافيه ..
ــ يبه صج شفيه ولد عمي ..
ــ خطب ديمه وقلت له اني عطيتها لولد خالتها ..
انصدم حمد ــ متى يبه ؟؟ واحنا آخر من يعلم ؟؟
طالع له عبدالرحيم ببرود ــ وشفايدتكم انتم ؟؟..انا ابوها وانا ابخص بمصلحتها ..
رجع عبدالرحيم للمجلس وانصدم حمد وتم واقف بمكانه..وكالعاده ..اتصل بمبارك وخبره كل شي .. وااجتمعوا بغرفه مبارك..
ــ يعني هالبزر محمد احسن من راشد ؟؟ شفيه ابوي جاب العيد ..
مباركـ ــ ابوك ياحمد تكلم باحترام..
ــ وانا اشوف ديمه حالتها زفت .. اتاريهم معطينها لهالمحمد..
مباركـ ،ــ لازم نحل الموضوع بجديه ..
عصب حمد وحذف شماغه على السرير معصب .. قام مبارك وربت على كتفه ــ هونها وبتهون .
ــ انت تعرف راشد .. ذاق الويل منا...من منصور والسواه اللي سواها باخته ...ومنك ..وحركتك يوم حجرت اخته ..والحين اختك وابوك ؟؟ .. مايستاهل والله ..
نزل مبارك راسه منحرج. ــ هونها وبتهون ..بنلقى حل ..
ــ بروح اكلم ديمه ..اشوفها مثل المحكوم عليه بالاعدام من شهر .. ماتاكل ولاتشرب . وكله تصيح ...
مسكه مبارك ــ انت مب حاس بعمرك..من القهر..اهدى الحين ..مايسوى تروح تقول لها ابوي رد راشد بيصير فيها شي والله ..
فجأة سمعوا شي تكسر عند الباب .. طلع مبارك وحمد بسرعه ...
ــ ديمه ..
كانت ديمه شايله قلاصات العصير وجايبتها لغرفة مبارك .. طاحت كلها عند رجولها ..اول ماشافت تعبير الدهشه على ملامح اخوانها ــ آسـ..ف.ه..
نزلت بدون وعي جمعت الزجاج بيدينها مسكها مبارك بقوة ونفض يدها اللي تدمت عن الزجاج ــ يالهبله .. زجاج شلون تشيلينه بيدج.تعورتي ؟؟
كانت يدينها متعوره لكنها ماحست بالالم .. تجمدت احاسيسها ودموعها وهي تشوف الدم .. طلع مبارك قطعت الزجاج من يدها وقبل لايعقمها
ــ بيحرقج ..
هزت راسها ..
حط مبارك المعقم على يدينها لكنها ماحست باي الم .. لف كل يد برباط من علبة الاسعاف الاولي .. وساعده حمد ..وهم ساكتين .. محد علق ..حتى ديمه.كان سكوتها غريب .. قلبها انفطر . راشد ماخون فيها ..للاسف ..ابوها هو اللي خانها..

_______________________________
قربت المها من خديجه وهي تطالع فوق ..
ــ من يومين في غرفته ..شفيه ؟
خديجه والدموع في عينها ــ خطب ديمه وعمي مااعطاه اياها ..
شهقت المها بقوة ،ــ شلووووون ؟؟؟ وانا آخر من يعلم ؟؟ من قال لج ؟
ــ مبارك ..
سكتت المها .. هي الحين جدام حقيقتين ..رفض عمها لراشد .وخديجه تكلم مبارك..
ـ تكلمينه ؟؟؟..
ــ اي .. خذ الاذن من راشد و..نكلم بعض من ملجنا ..

ــ وانا آخر من يعلم ؟
خديجه ــ ليش انا ماسألتج عن جاسم ..
ــ شفيه بعد العله ..
ــ ليش مايكلمج؟؟ راشد قال ان جاسم خذ الاذن منه ..
انصدمت المها وقالت بسخريه ـ لا ..هع الا اذا كان يتصل على جوالي القديم ..هع ..مايدري انه متكنسل ...خخخخخ..احسن شي ..
خديجه ـ ايه صح .. ماعندج جوال ..
ــ شتتكلمون عنه انتي ومبارك؟
طالعت لها خديجه بابتسامه ــ حاليا ..عن مشاكل الرعيه ..صالح ..وديمه وراشد ..للحين ماتتطرقنا لاي شي شخصي ..
ضحكت المها بقوة ــ حللللوة مشاكل الرعيه .. بس لاتتكلمون عني رجااء ..
خديجه ــ انتي خلاص ..تم نفيك الى بيت جاسم ..ماعدتي من الرعيه ..
ــ بل .. فال الله ولا فالج ..والحين ..شنسوي بديم ورشود؟
ــ مادري .. عمي رده .. ومادري شنو قال له
ــ كل شي توقعته الا ان عمي يرده ..عمي يؤمن بشده ان مصير البنت لابن عمها !
خديجه ــ ويؤمن شده بمقوله الرجل مسير باوامر زوجته !
سكتت المها ,,ارفعت تلفون البيت اتصلت في ديمه ..لكن ديمه ماترد ..
ـ بكره اشوفها في الجامعه ..
خديجه ــ ان شاء الله ..
ــ بتسوين حفله ملجه؟
ــ لا .. مبارك يقول مايحتاج .. العرس عقب عرسج بشوي ..
انصدمت المها ــ شنو؟
ــ العرس بعد عيد الاضحى ..
ـ ليش من قال عرسي في عيد الاضحى ؟؟ كيفهم هم ؟؟
ــ للاسف .. اي .. جدي اتفق مع جاسم ومبارك ..وعبدالرحمن ماخالف قولهم ولا راشد ..وجدتي تقول خير البر عاجله ..بس بيسوون لج حفله ملجه لانه اهل المعرس يبون يكشخون فيج ..
شحب لون المها ..حست السالفه قريب .. ــ يصير خير ..شوف من بيحضرها !

ــ هيا .
التفت له هيا ــ نعم ..
ــ شاي لو سمحتي..
ارجعت هيا التفت عنه وكملت قراية الجريده
ــ الدكتور قال مب زين لك ..عندك نقص في الحديد ..
ــ مصدع وعند ي مؤتمرواخر شي افكر فيه الحديد ..رجاااء ..شاااي.
قامت هيا متملله وحطت الجريده وسوت له شاي وردت ..
ــ تفضل
ــ شكرا.. اطرش لج السواق ياخذج السوق؟
ــ ماحب اسواق مصر.
ــ انزين تطلعين مع العيال ..
ــ مالي خلق ..
ــ شفيج؟
طالعت له ــ مافيني الا الخير.
ــ وجهج مايبشر بخير..
ــ عبدالرحمن . .حبيبي...شرايك نروح صقليه ..
طالع لها عبدالرحمن ــ وكلمة حبيبي ماتعرفينها الا لما تبين شي؟..لا مابي اروح ..الجو بيكون بارد عالعيال ..
ــ اف اف .. العيال العيال .. لاعت جبدي تراا..
طالعت لها بنظره بارده ــ هيا اصطلبي ..ولاتنسين انج حامل ..
ــ ايه ..عالطاري..
استغرب عبدالرحمن ــ شنو؟
ــ ترا الولد نزل ..
ــ شتقصدين ؟
ــ طاح من كم اسبوع ..
طالع لها منصدم ـ نعم؟؟؟..وانا آخر من يعلم ؟
ــ نسيت اقول لك ..
وقف على حيله ..وقرب منها ..وضربها على كتفها .. طاحت على الارض منصدمه .. تطالع له بصدمه قال لها بقهر ــ مادري متى تعقلين.
طالعت له بكره ـ اكرهههههك...اكررررهك ..طلقني .. انا مالي عيشه معاك..
ــ خل نرجع الدوحه .ولي معاج كلام ثاني ..
تركها وطلع برا الشقه . تمت تصيح ومسكت تلفونها واتصلت بعمتها طيبه اللي كانت جايه مع صالح علشان سالم ..
__________

ــمن يتصل فيج ؟
ــ هياا..الظاهر انها الحين في مصر ..
سالم ــ هيا من؟
ــ بنت خالك و زوجه عبدالرحمن ولد خالك..
طلعت طيبه برا وردت على المكالمه ..كان صالح جالس مكتئب ..
ــ ها خالي ..متى العرس..
طالع له صالح ــ بعيد الاضحى ا ن شاء الله
سالم ــ لحقت تدور عرووس ؟؟..
انصدم صالح ــ تقصدني.
ــ ايه ..ليش على بالك من ؟
ــ على بالي مبارك..
ـــ لا مبارك اتصل بي وعزمني عالعرس وان شاء الله اقدر احضر ..
ــ ههههههههه ماشاء الله عليه عزم قبل لايشاور احد ..
ــ لاتغير الموضوع ..متى ناوي؟
طالع له صالح بحزن ــ خلاص ..خذت نصيبي من الدنيا ..
انصدم سالم ــ عمي شتقول ...توك باول العمر..
ــ خلاص ياسالم لاتفتح الموضوع .
قام صالح ودخل الحمام .. تم سالم مستغرب ..دخلت طيبه ــ بروح اشوف هيا في الفندق..
ــ بتطولين؟
هزت راسها بلأ .. ــ ترا اخوانك عبير وعامر في بيت ابوك من ايام مع العنود ..كلمهم ..
انصدم سالم ــ العنود في بيت ابوي ؟..
ــ ايه ..احمد اصر عليها تقعد هالاسبوع هناك .. خصوصا انها مشتاقه لعمور وعبير.. فطلب مني ارخص لهم يروحون هناك..
سالم ــ ابي ارووح .. يمه اسالي الدكتور ابي ارد الدوحه .ضقت من هالمكان ..
طيبه ــ ان شاء الله ..عن اذنك ..ساعه وبرجع ..
طلعت طيبه من الغرفه في نفس الوقت اللي طلع فيه صالح وكان متوضي..
ــ وين راحت امك؟
ــ بتشوف هيا ..
ــ اهاا.. انزين بصلي وارجع اساعدك تصلي..
ــ لا بس ..خل الممرض يجيني محتاجه. تعلمت اصلي بروحي بس مساعده بسيطه من الممرض ..
ــ انزين ..
طلع صالح للمسجد وهو مكتئب ... يتزوج؟.,..لا ..خلاص ..
__________________

في الفندق ــ انا تعبت عمتي ماساتج قاعده تتكرر معاي .. خلاص ابي اتطلق ..
انصدمت طيبه ــ ليش عبدالرحمن يخونج؟
ــ لا .. بس لووح مب بشر..ماقدر اعيش معاه..
ــ هيا تعوذي من الشيطان .. الطلاق مب حل ..
ــ عمتي اكررهه..
ــ بس انتي غلطانه..
ــ عمتي لاتوقفين ضدي ..
ـ هيا ..كنت مفتكرتج اعقل من كذا .. للاسف ..كان مفروض تقولين له ..جي بيطلقج ..
ــ وانا ابيه يطلقني .. مابيه ..اكرههه ..
ــ وعيالج ؟ تبين تكررين ماساتي ؟؟ غمضت عيوني عن كل شي ولما فتحتها لقيت عيالي واحد منهم بين الحيا والموت والثانيه انهيار عصبي حاد؟؟..
ــ عمتي مب انتي السبب ..
ــ انا السبب. العنود ماوقفت معاها ..وهي حاسه بالذنب .. وكانت بتضييع بينها وبين الجنون شعره ..وسالم..ساالم شارد من دراسته وجاي مصر ..سالم الي طول عمره مجتهد وشاطر .. طلاقي من ابوه واهمال ابوه خلاه ولايسأل في احد .. جاي مصر مع ربعه وتارك دراسته في نص السمستر..لانه ماحس ان وراه ناس تهتم .. غلطتي انا وابوه .. تبين عيالج بكره يكرهونج؟..تبينه يضيعون ؟؟..ليش علشان عبدالرحمن مب مخليج على هواج ؟..
ــ مب بس هذا السبب ..هو مايحبني..
ــ انتي تحبينه ؟؟.
سكتت هيا ..كملت طيبه ــ انتي حسستيه باي حب علشان يتفاعل مع مشاعرج؟؟...انا على الاقل انصدمت بخيانه وكرهته .. انتي ماخانج ..وهو اعقل من انه يخونج ..
تذكرت هيا كلامه لما قال انها ماتقوله حبيبي الا لما تبي شي..
ــ يعني تنصحيني بشنو؟
ــ اكسبي قلب ريلج.. حرام .. حرام اللي تسوينه وعبدالرحمن مب قاصره شي ..لاجمال ..ولا رزانه ..وانا اعرف عبدالرحمن طيب .. مايطلع منه الغلط..
وقفت طيبه ، قالت هيا ــ وين رايحه.؟
ــ عندي ولدي فالمستشفى ..لازم اكفر عن اغلاطي في حقهم .. عشت انانيه لفتره طويله .. وربي رحمني وماعاقبني في عيالي.. لاتغمضين عيونج عن عيالج ..لاتصحين في الوقت المتأخر مثلي..عيالج مايستاهلون ..
ونزلت طيبه لعند الصغار وحبتهم.. وطلعت ..
تمت هيا تطالع عيالها وهي تفكر بكلام عمتها..تخيلت ان شي يصير لواحد من عيالها !,,,انقبض قلبها وانزلت دمعه بسرعه .. واجلست على الارض جنب عيالها اللي كانوا يلعبون ..احضنتهم لقلبها .. حست انها اول مره تشم ريحتهم من انولدوا .. تلذذت بحب اطفالها .. لاول مره من سنوات .
__________________________
عند جاسم في غرفته .. كان يحس بتردد .. دخل خليفه اخوه عند وحذف نفسه على السرير ــ ها ..بشنو تفكر ..حبيبه القلب ؟
ــ تقريبا ..
ــ كلمتها ؟
ــ لا ..وبطلمها لين العرس ..بس ابي اطرش لها رساله ..
ــ وشفايده اختك...
ضحك جاسم ــ جبتها .. شفايده اموون ..بخليها تروح لبيتهم .
ــ لا ..خل تواعدها فالجامعه احسن ..
ــ بس امون ثانويه ..
ــ ايه نسيت .. مممم ... بحلها لك ..انطر شوي..تعال يالخبل ليش ماتروح انت؟
ــ نعم ؟
ــ انا اعرف اغلب اللي ملجوا يزورون زوجاتهم .. اتصل براشد واتفق معاه ..
ــ شكلي ..دام صالح محد ..مالي الا راشد ..
__________
نزل راشد من غرفته وكانت المها في الصاله ــ رااشد ..شلونك؟
ـ الحمدالله .. متملل ..شرايج نطلع ؟
استغربت المها معامله راشد والبرود اللي هو فيه ..
ــ انزين ..دقايق البس ..
ــ خذي رااحتج واكشخي على سنجه عشره ...بنطرج في المجلس تعالي لي هناك اذا خلصتي ..
ــ بتم بثوب البيت ؟
ــ لا .. بلبس لي جيتي وذكرتيني ..على بالج نفسكم يالبنات ؟؟ دقيقه و اخلص ..
راح راشد للمجلس .. واطعت المها للغرفتها البست تنورة بيضا مع قميص احمر ساتان نص كم ... وتكحلت ومسكارا ..و لفت شعرها اي كلام بس نزلت غرتها .... حطت قلوس خفيف والبست كعب وانزلت تحت تقول لراشد انها خلصت ..حطت عباتها على يدها وشيلتها حول رقبتها .ونقابها بيدها .
دخلت المجلس وجلست جنب راشد
ــ رشووود ..شوف ابي تاخذني لمكان عائلي ..مابي اتم بنقابي ...اوه نسيت ..ماعزمنا خدووج ..
ابتسم راشد باحراج ..ــ انتي تمي هنا ..وانا بروح اشوفها ..
طلع راشد مستعجل استغربت المها من استعجاله وهي تطالع وراه ..
ــ شفيه؟؟..
اول ما طالعت جدامها صارخت لااااراديا ــ يماااا .. بسم الله الرحمن الرحيم
ونطت من مكانها وكانت بتطيح بسبة الكعب لكن جاسم ماتحرك من مكانه ..
راحت بتطلع من المجلس لكن الباب كان مقفول .. اخترعت ..نزلت راسها بحرج ..
ــ ممكن اتكلم معاج كلمتين؟
رفعت راسها كان واقف وراها متكي على الجدار يطالعها من بعيد .. رجعت مكان اللي كان راشد جالس فيه وحطت رجل على رجل ..ونفس الشي سوسى جاسم رجع لمكانه وحط رجل على رجل ..
ـــ شخبارج؟
حكت المها حواجبها بعصبيه ..
ــ ليش يهمك؟؟
توقع جاسم ردها .
ــ كنتي تقدرين ترفضين .
حست المها بغيض ــ اي كنت اقدر..ورفضت .. لكن ..
ــ لكن شنو ؟.مااعتقد جبروج على التوقيع ..
ـــ صدقني ماكنت بوقع ..لكن ..قلت بعطيك فرصه ..
ضحك جاسم مستغرب ــ فرصه ؟؟.. وليش يابنت يوسف بتعطيني هالفرصه ..
انقهرت من ضحكه ولفت وجهها عنه ــ بس لانك اعترفت لصالح بكل شي ...
سكت فجأه . مرت دقيقه وقال ـ اعترفتي له ؟..
ــ كان لازم ابين سبب رفضي لك..
انصدم جاسم ــ وانا اللي توقعت انج لنتي شوي ..
ــ ليش مستهين باللي سويته ؟.. تخيل الموفق صار لاختك .. ترضى ؟
ـــ انا مب نادم ...
ــ نعم ؟؟
ــ اي ماانكر اللي سويته غلط,,وأكبر غلط.. وماكان مفروض اسويه ..لكن مب ندمان ..
ــ ياوقاحتك يا اخي ..
ابتسم ـ لما تعرفين اسبابي مابتسمينها وقاحه ..
ــ اسباب ؟؟ تتعرض لبنات خلق الله و عندك اسباب بعد ؟ رجاء لاتستهين بذكائي ..ترا انا مب غبيه علشان اقتنع بسخافاتك!..
وكانت بتقوم لكنه مسكها من كتوفها ..تكهربت المها حاولت تنفض يدينه عنها لكنه كان اقوى ..جلسها في مكانها .. وقال وهو يرجع لمكانه ..
ـــ ماخلصت كلامي ..ولا تفهمين الامور على كيفج ..
ــ شـ..تـ..قصد؟؟
قال وهو يحط رجل على رجل ــ ماقصدت ان عندي اسباب للي سويته ..اللي سويته غلط . الشيطان وزني ..وكنت امزح وانصدمت لما قربتي مني كنت بدفعج واقولج استري على عمرج لكن ..لما تبين لي هدفج ..مسكت نفسي ..صج ..صج ذليتيني بهالحركه ..بس انا استاهل ..
ــ عيل شقصدك بالاسباب ؟؟..
ــ قصدت اني مب نادم..لاسبابي الخاصه .الي بعلمج عنها ..
ــ مابي اعرف .. مايهمني ..
لفت ويهها عنه وعقدت يدينها على صدرها ...
تم يطالعها مبهور بشكلها .. لكنه ماحب يبين انبهاره .. نزل عيونه
ــ يمكن مايهمج..لكن يهمني..
طلع الرساله من جيبه ..ــ صج اني استأذن من راشد اني اكلمج..لكن .. انا ببتعد .. بنلتقي ان شاء الله في الملجه .. اللي بعد اسبوعين .. انا مصر البسج الشبكه واحب على راسج .. واتوجج كأغلى انسانه في حياتي ..
حط الرساله وحطها على الطاوله .. وقال وهو يشوفها لافه عنه
ــ في حفظ الرحمن ..
وطلع جاسم من الباب ..تمت المهام تحجره مكانها ...شسالفه قلبها ؟؟.. تحس بمكان يدينه على كتوفها .. ريحته رجعت نفسها اللي مطبوعه في انفاسها ..نفس ريحه الشماغ .. تنفستها من جديد وغمضت عيونها بتنهيده .. لييش.؟.. ليش ياقلبي تعطيه الاعذار؟؟...
مسكت الرساله وحطتها تحت عبايتها وراحت عند الباب ..طقت الباب بقوة ــ رشوووود .. يالخاين ..انا تسوي فيني جي ؟؟
فتح راشد الباب وهو يبتسم بخبث ــ انا عارف انج مابتطيعين ..
عصبت وهي تطقه على جتفه ــ انا اختك يالدب !..
ــ حط يده حوله كتفها ــ انزين يا اختي العزيزه .شرايج بزوجك الجيكر؟
ــ دامك تعرف انه جيكر ليش زوجتني اياه ؟؟..
ــ خفت تطيحين في جبدي.. خخخخخ..
ـ بايخه ..بتطلعني ؟..
طالع لها ببرود ـ لا طبعا .. خديجه نايمه شلون اطلعج واخليها فالبيت بروحها؟..
ــ جيب لها مبارك يحرسها هع ..
ضربها راشد على راسها ــ بااايخه .. يله تعالي المطبخ سوي لي شي ازطه ..
قالت المها بدون وعي ــ اييه هم يحبون وانا ابتلي..
وانتبهت لغلطتها الفادحه .. سكتت فجأه لما وجه راشد قلب اصفر ..
كان بيروح لغرفته لكنها امسكته من يده ــ والله ياخوي ..ديمه مابتكون الا لك !..
طالع لها راشد منصدم ــ انتي قد هالحلفان ؟..
ــ دام هالراس يشم الهواا ..قده ونص ..
ــ المها .. شوراج ..
ــ لاتقلق ..لكن تذكر (( ان كيدهن لعظيم )) .. تعال اسوي لك اندومي .
طالع لها مكتئب ـ اندوومي ؟؟.. ياهل عندج ..
ــ تعال وبتشكرني ,,يكفي عليك اذكرك بطفولتك..
ــ لي شانا عرفت الاندومي وانا صغير؟؟
المها ــ لا .. بس كافي اعطيك شي يحسسك بالطفوله ..
ــ مااقول الا الله يخلف عليك ياجاسم تزوجت بزر !!



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




في غرفته بعد ساعه .مسكت الرساله وفتحتها ..طان خطه عادي يشبه خط الرقعه ..والرساله في صفحه وحده ..


بسم الله الرحمن الرحيم ,,

زوجتي العزيز ة :

فقط اعلمي اني لست نادم لانه من خلال تصرفي الاحمق عرفتك ..عرفتك عينيك ..ووجدتك في معمعه الحياه .. فقدت الامل في ان اتزوج بزوجه يرف لها قلبي ..كانت الخيارات امامي بكثره ..لكن لم امل لأي منهن .. وعندما وجدتك اعدتي الى روحي الحياه ..
اجل اخطأت ..لكن لست بنادم لاني عرفتك .. عرفت اي كبرياء تملكين ..عشقت كبرياءك قبل ان اعشقك .. عشقت جرأتك قبل ان اعشقك .. عشقتك قبل ان اعشقك ..

ملاحظة : آسف لاني كسرت ضلعا فيك.,اعدك انه آخر شيء أكسره ..

جاسم .
___________

طالعت المها رساله مره ثانية وقالت باستهزاء ـــ لا وكاتبها بالفصحى ...امحق..
لكنها لقت نفسها تقرأها مره ورى مره .. حست انها حفظتها .. حطت يدها على قلبها ــ لاتخون فيني .. لاتخون .. اتفقنا نكره ...مااتفقنا نحب ..مهما كانت الاسباب ..لا للحب ياقلبي ..لاتنبض بهالسرعه ..ارجووك لا ..

لكن قلبها تم يختلجه مشاعر كثيره .. عاندها ونبض جاسم ...
_______________________

دخل عبدالرحمن الغرفه ــ السلام عليكم ..
ــ وعليكم السلام ..
ـ انا اسف ماقصدت اطقج بس قهرتيني ..
ــ انا اسفه مابلغتك..
جلس على البلكونه .. وتمت هيا تلاعب الصغير..
طالع لها مستغرب ..اول مره تسويها .. بالعاده تعطيه الاكل او تغير له وتخليه يلعب بدون ماتتدخل...
ناداها ..جت لعنده ..
ــ نعم ...
ــ في شي.؟
استغربت هيا ـ لا ..ليش؟؟..
ــ مادري احس فيج شي..
ــ لا مافيني..عبدالرحمن شرايك ناخذ العيال ونروح لعند سالم فالمستشفى..
ــ سالم؟ اي والله سيت انشغلت مع المؤتمر ونسيته ..
ــ نساك الموت امين ..حرام تلاقيه متملل ..شرايك؟
ــ خوش راي ..
ــ خلاص بلبس واجهز الصغار..
هنا تأكد عبدالرحمن ان هيا فيها شي ..ماعتاد منها هالحركات الانسانية ..قام غير ملابسه واتجهوا لسالم اللي استانس بوجود الصغار..
________________________
كانت العنود في قمة وناستها وهي تحس ان في شي رجع لحياتها مثل قبل .كانت تاخذ اخوانها المدرسه وترجع البيت ..تجهز لهم الغدا بمعيه الخدامه ..بعدين تتغدى معاهم ... بعدين تقعد تدرسهم لين المغرب بعدين يلعبون بلاي ستيشن لين حزت نومهم .. تنام مع عبير بالغرفه وعامر ينام بغرفته ..
كانت حزة البلاي ستيشن العنود لابسه بيجامتها اللي عليها تويتي ومسويه شعرها ضفيره على طولها وتلعب كورة مع عامر ..
ــ مابتغلبني .. انا بقووز..
ــ تفوزين طل .. خسرانه 5-1 وتقولين تفوزين ..
ــ انا بساعدها ..
التفت العنود للصوت وابتسمت من قلبها ــ شفت نااس بيساعدووني ..
جلس احمد جنب العنود على الارض واعطته الهاند وامسكت في زنده
ــ وره الويل هالمفعوص اللي يستجري ويسجل اقوال ..
احمد ــ بحاول بس مابضمن الفوز ..
ــ احمد لاتفشلني ..
نزلت راسها فطاحت غرتها على عيونها فمد احمد يده رفعها ..انحرجت العنود وطالعت له مستحيه ..
عبير ــ بس عاد عن الافلام المصريه .. نبي نعرف من يفوز ..
انحرجت العنود ودفنت راسها في ذراع احمد اللي ضحك بقوة
ــ والله انتي بالمره ماعندج حادي بادي .. بغلب اخووج..
عبير ــ اذا العنود شجعتك انا بشجع اخوي ..يله عمووور ورينا الفن ..
ــ أنا اراوويج ..
وتمواا يلعبوون و البنات مسويات فيها تشجيع يصارخون بقوة ويصفقون ..وبالاخير ..فاز عامر .
احمد ــ حظ المبتدئين ..
ضحك عامر ــ اشوف حظك اسعفك ..واضح مالك بالسوني ولا باللعب .. حتى الاعب مضيعه ماتعرف اي واحد يلعب . العنود تلعب احسن منك .
احمد ــ عن االاحراج يا النسيب .. خلني جدام زوجتي فنان .
ضحكت العنود ــ طول عمرك فنان..
عبير ـ اقول تراج ماعرفتيه الا من كم شهر .اي عمرهذا ؟؟..
عصبت العنود ــ عبيرووووه اناا بــ...
لكن قبل لاتكمل ركضت عبير داخل ــ موعد النوم موعد النوم ..
لحقها عامر ــ انا بشرد مع السلامه يالنسيب ..
احمد ــ مع السلامه ..
العنود ــ هالبنت لساانها متبررري منها ..
احمد ــ اشتقت لج ..
انصدمت العنود ..نزلت راسها ..
ــ اليوم رجعت البيت لقيته خاوي..قلت وينها حبيبه قلبي.. والله مشتاق لها .. جيت هنا بس اشم ريحتج واشوف بسمتج واروح بيتنا ..
استحت العنود ــ صج ... بس؟؟
احمد ــ ايه بس .. ابي انعش روحي شوي..
ــ فديتك ..
ـ ها ؟؟.. شو قلتي؟؟...عيدي؟..
العنود انحرجت ــ ماقلت شي ..
ــ الا ..تفديتيني .. يا الله ..من قدي اليوم .. احبج عنودي .
حست العنود انها بدت صفحه جديده مع احمد . قالت له بخجل .
ــ وانا احبك.لا ....الااموت فيك ..
مسك يدها وباس راسها .. راحت كل شكوكه مع هالاعتراف وهالنظره في عيونها ..
ــ متى تردين بيتج ..ترا مصختيها ؟...
حسته يبي يطلع من مو الحب عن لايتهور
ــ ممم امي بترجع بعد شهر ..فاعتقد بنطر جيتها..
عقج احمد حواجبه بعصبيه ــ شهر..شلون بصبر عنج شهر؟؟؟...
ابتسمت بخبث ــ مادري..
مسكها من خصرها ووقفها ــ الله يعيني ..وصليني للباب ..
ــ زعلت حبي؟
ــ لا مازعلت ..المهم رااحتج حبيبتي ..
كان يقول كلماته بانفعال ..قالت بتدلع ــ اي زين .. ترا امي بتجي هي وسالم الاسبوع اللي جاي ..وبتقعد هنا فتره .. .. وابوي قرر يسكن في بيت الضيوف ...هالفتره ..
احمد ــ احللفي!...
العنود ـ والله ..
شال العنود فالهواا ــ احلى خبر والله ..
ــ احم احم ..
استحى احمد شوي ويحذف العنود على الارض ..كان عمه سعيد واقف عند الباب ..
ــ ششـ... لونك عمي.
ــ طيب زان لونك ..شلونك انت؟
هز راسه ــ الحمدالله ..عن اذنك
ــ اقعد تعشى ..
ــ لا تعشيت مع الوالد .. تصبحون على خير..
طلع احمد اول مالف على العنود انقهر انها كاتمه ضحتها ..

قرب سعيد ــ ليش مارحتي مع رجلج ؟
ــ قريب يبه ..الحين خليني مع عامر وعبير لين تجي امي..
ــ انزين خل يحطوون لي العشا ترا ميت جووع ..
ـ تآمر يبه .
_____________________
رن التلفون ..وارفعته بلهفه ..
ــ هلا ..
ــ هلا فيج .. شخبارج ؟
ــ الحمدالله ..
ــ انزين ..شلون راشد ؟
ــ على حاله ..بس امس سوى مقلب في مهوي وخلاها تطلع لزوجها بدون ماتدري..
ــ ههههههه ..يجي منه والله ..مايسوي لي مثل هالمقالب؟
ــ لا احلم .. الحمدالله مهوي ماغلطت بشي ولا طلع منها شي بدون ماتدري.
ــ مشتاق اشوفج ..
ــ ............
ــ انزين حبي .. بغيت اقولج .. بما انا مابنسوي ملجه ..ديمه اعرضت علي فكره .. اشوفها حلوة.
ــ فكرة شنو ؟.
نلتقي في محل تصوير خاص ديمه تعرف وحده توثق فيها ..نصور صور فوتوغرافيه البسج فيها طقمج؟. شرايج؟..
ــ ........... مادري..شوري بيد راشد ..
ــ خلاص بكلمه ..بس قلبي يعورني عليه..
ــ ليش؟؟..
ـــ ماهاين علي اشوف البنت اللي يحبها تروح لغيره ..
ــ ها ؟..
انصدمت خديجه ـ كمل مبارك ــ اي.. اعرف انه يحبها .. يله .. نصيب ..
ــ صحيح..عمي مارضى يفتح الموضوع معاك؟
ــ مارضى للاسف ..
ــ الله يعين ..
ــ حبيبتي ..بخليج الحين ..توني راد من المجلس ومتكسر ...اشوفج بكره؟
ــ هههههه ..حلوة اشوفج بكره ..
ــ بكره يجيبج راشد غير؟
ـ ايه بس وين تشوفني انت في قسم وانا في قسم ..
ــ قصدت بالاستيديو..
ــ هااا..مادري..
ــ فديييت المنحرجييين .. خلاص بكلم راشد بكره ..يله تامرين شي؟
ــ سلامتك..
ــ تصبحين على خير .
ــ وانت من هله ..
ــ كدووج ..
ــ لبيه .
ــ لبيتي قلبي ... احبج ..
استحت خديجه حدا وحمدت الله انه مب جنبها ..
ــ فمان الله ..
وصكر وصكرت التلفون ... دخلت المها ــ ايي شعندها اللي تحب ..
ــ انت آخر من يتكلم ..لقاءات وحركات ..
ــ كدووج ياحماره .. من زين اللقاء يعني .
ــ هههههه ..
جلست المها جنب خديجه اللي انتبهت .
ــ رجعتي للشماغ ؟؟
ـ مووضه ..
ــ امحق مووضه ..
لكن المها كانت تحب الريحه .. متمسكه بها ...
ــ اشتقت لصوصي..
طالعت لها خديجه مستغربه : من ؟ .
المها ـ صالح عمي . شفيج ..
ــ صوصج ؟؟ لا فلح الريال ..ريال عود شواربه تارس وجهه صوص ؟
ــ كدووج ..حلي عني !,,
قامت المها وراحت غرفتها ...
خديجه ــ صوصي .. ياويل حالي.. عمي غدا كتكتوت !.




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



تابع الفصـل العشرين






في الليل
راحت المها لعند جدتها ..ــ جدة .. متى جمعة حريم العايلة ؟؟
اسغربت ام عبدالرحيم ــ بعد اسبوع ..
ــ انزين جده ..شوفي انا براسي شوور ..وابيج تعطيني على جوي جدام الحريم ..
ــ شوراج ؟
ــ جده صدقيني .. ماوراي الا الخير .. بتعزمين اخت مرت عمي عبدالرحيم ؟؟..
ــ اي كالعاده .. تعرفينها تحضر كل عزايمنا ..
ــ عيل ..ابي منج كلمة ..
ــ المها لاتفشليني عند الحريم !..
ــ لا ياجده ولله مافشلج ..بس كل كلمة اقولها ابيج تأكدينها ..تقول كلام المها صحيح ..
استغربت ام عبدالرحيم
ــ انزين ..
ــ جده اوعديني ..
ــ يابنتي شله اوعدج شالضمان انج مابتخورينها وتجيبين العيد ..وتوطين راسي عند الحريم؟؟
ضحكت المها بقوة ــ هههههه ..بجيب العيد وطوايفه ..بس لاتخافين ..مهي المها بنت يوسف اللي توطي راسج بين الحريم ..
كل اخر الشهر حريم العايله يجتمعون في بيت من بيوت العايله وكان الدور على بيت ابو عبدالرحيم في عزيمه كبيره .يجتمعون يعرفون اخبار بعض ويبشرون بعض او يواسوون بعض .. كان هالتقليد في عايلتهم من ثلاثين سنة ..بس الفرق انه قبل كان كل اسبوع ..لكن الحياة قبل مب نفس الحين .. الحين الحريم تجتمع كل شهر ..وودهم يخلونه كل سنه ..بس العياايز الكبار مب طايعات ..
قالت ام عبدالرحيم ــ رحتي السوق؟
ــ لا ؟؟ليش؟
انصدمت ام عبدالرحيم ــ يابنتي عرسج بعد كم اسبوع وملجتج بعد اسبوع وشي ..ماجهزتي؟
المها بعبط ـ لا جده ..مب ناويه احضر هههههه..
ــ راااشد ...راااااااااااااشد ..
جا راشد من الصالة لغرفة جدته ــ لبيه .
ــ لبيت غالي ..لازم بتاخذني واختك السوق ..وراهم عرس بعد اسابيع والبنت ماتقضت ..
ـــ زين جده ..
المها ــ مااابي
راشد ــ عن العياره ....
طلع راشد ودخلت خديجه ــ الساعه صارت عشر مهووي .. خل نروح ..
ــ اوك ..يله جده استودعك الله الذي لاتضيع ودائعه ..
ابتسمت ام عبدالرحمن ــ محفوظة يابنتي باذن الرحمن ..
طلعوا للسيارة قال راشد مستغرب ــ اخت المها ..شلي طرا لج تجيبن لجدتي هالحزة ..
ــ شي ..كدووج بكره العزيمه بتحضرين ؟
ــ لا مابتحضر ..
طالعت المها راشد ــ ليش تقول انها مابتحضر ؟
ـ انتي شدخلج؟بيني وبينها .. بكره بروحج بتقابلين المعازيم ..
ــ بدق على ديووم حضوورها بكره مهم جدااا..

خديجه منحرجه وهي تتذكر كلام راشد اللي قاله لها فالصالة ــ شوراج يابنت يوسف ؟
المها ــ احم الخير والحمدلله ...
كانت خديجه تفكر بكلام راشد وهي منحرجة .. طلب منها تروح بكرة بعد أنا اثق بمبارك ..انتي بنت عمه مابيرضى لج الاهانة..بياخذج مشوار بعدين ترجعين على طول بيت جدتي .. لان المها بتنام هناك وانا بروح سيلين .. هذا زوجج .شهر وشي وتنتقلين لبيته ..يبي رايج في الاثاث وفي التصاميم .. لاتنحرجين منه ..سمعتي؟
هزت خديجه راسها احراج .. ..
___________________

ثاني يوم المها ونوف وديمه يشرفون على كل شي .. المها ونوف يتفنون بالحلو و ديمه تذوق وتساعدهم ..
ـــ بتجي العنود بعد شوي ..
المها ــ الله ..اشتقت لجمعتنا ..
نوف باستغراب ــ وين خديجه ..؟ المفروض ترجع من دوامها الحين ..
المها ــ اي والله اختي لايكون راشد نساها !
هنا ديمه قامت تضحك بهستيريا والكل يطالعها مستغرب !.



في السيارة ..كانت خديجه منحرجه ملتصقة فالباب خايفة ..
ــ خايفه مني؟
هزت خديجه راسها بلا .. ..تمم ساكت طول الطريق لين وصلو محل ديكورات ..
ــ بنختار ديكورات الغرفه .. تعالي ننزل..
نزلت خديجه وراحت المحل ..بعد ساعتين اختارت ديكورات الغرفه والتصاميم والالوان وحست ان مبارك اعجبته اختياراتها ..
ــ بنروح الحين عشان اراويج الغرفه ..
هزت راسها بدون ما تتكلم ..
خذها وشافت الغرفه اللي اختارها مع كل الملحقات ..عجبتها وايد ومع الديكورات بتطلع فلته .. هزت راسها اعجاب وموافقه ..خلاها على راحتها ماحب يضغط عليها مع انه مشتاق يسمع منها حرف ..
بعدين راحوا للاستوديو الي قالت له عنه ديمه .. دخلت خديجه وكانت المصورة خليجيه ..كانت خديحه لابسة بدلة كشخه لونها بني وذهبي ومكياجها خفيف ..ساعدتها المصورة وسوت لها شعرها ... جلست جنب مبارك اللي كان منبهر فيها ..تم يطالعها باعجاب وحنان استغلته المصورة في لقطاتها ..وبعدين طلع الدبله والشبكه والساعه و تموا يتصورون و الابتسامة مانعدمت من على شفاتهم ..
______________________

كانت الحريم يتكلمون ويشربون القهوة لما جلست ديمه جنب المها جنب جدتهم .. وجنبهم العنود ونوف ..الجمعه كلها حريم كبار مايجون من بنات العايله اي حد عشان جي قعدت نوف والعنود وديمه والمها معاهم ..وحست المها انه الوقت المناسب لخطتها الجهنمية ...
المها بصوت عالي ـــ جده .. رفيجتي تحن علي تبي ديمه لخوها ..
شرقت ام عبدالرحيم بالقهوة وطالعت المها منصدمه ــ ها ؟؟
ردت المها ــ ادري ياجده ..قلت لها مافي امل ديمه محجوزه لراشد اخوي ..صح جده ؟؟
تجمدت ملامح ام منصور واختها وطالعوا بعض بصدمه ..طالعت ديمه للمها وهي تشوف في ملامحها فرحه غريبه ..اسكتت جدتهم شوي بعدين قالت ــ اي ..صح ...
المها ـ اي قلت لها اخوي حاجر عليها بس بغيت اتأكد منج ..
وحده من الحريم الكبار ــ اي مصير البنت لولد عمها ..هذا الكلام الصح ..
وحده ثانية ــ والله راشد زين الشباب تستاهلينه ياديمه مبرووك يابنيتي ..
بلمت ديمه فجت حلجها تبي ترد لكن المها الكزتها بكوعها وهزت راسها باتجاه الحرمه ..
المها ــ الله يبارك فيج يا خاله ..
كررت ديمة بآلية ــ الله يبارك فيج ياخاله ..
طالعت ديمه ناحية امها وانصدمت لما لقت خالتها معصبه وتتكلم في اذونها ووامها تحاول تهديها..
المها ــ عاد ان شاء الله ياجده نفرح برااشد وديمه في عرس بتتكلم عنه الدوحه بكبرها ..
ام عبدالرحيم ــ ان شاء الله ..
كانت نوف تراقب الموقف مصدومة .. ماقدرت تتكلم ولاتعلق ؟..شقاعده تسوي المها ؟؟ ...واضح من نظرات ام منصور انها بتطين عيشتهم !..
العنود تطالع لهم مبتسمة وهي تعرف المها ..ماتسوي شي عبث ..
تم الكل يبارك لديمه وديمه ترد بوناسه وخجل وتشكرهم ..وحاولت تبعد عينها عن امها ..
اول ماخفوا الحريم وهم ماعندهم سالف هالا ديمه وراشد ..اركضت نوف للتلفون ..واتصلت بمنصور ــ منصوور ..
ــ لبيه ياحياتي ؟
ــ منصور ابيك تترك كل شي بيدك وتروح بيتكم ..
ــ خير في شي ؟وانتي من يجيبج ؟
ــ مادري بس اعتقد عمتي بتسوي شي في ديمه ..
ــ شقاعده تقولين ؟
ــ انت استأذن الحين وانا بقول لك كل شي في مسج .. ارجوك طلعت عمتي من خمس دقايق ووجها اسود مايبشر بخير ..
ــ رايح الله يستر..
كانت خديجه داخلة البيت وشايلة بيدها كيسه صغيرة .. ــ راحوا الحريم ؟
المها بلامبالاة ــ اي ..تعشيتي ؟؟
ــ اي .. ..
ــ انزين دقي على ريلج خل يروح بيتهم ويوقف بصف ديمه ..
ــ ليش ؟
ــ بخبرج بعدين بس قولي له هالكلمتين ..
سوت خديجه اللي قالته المها وقالت لمبارك انها ماتعرف شالسالفه بس المها خبرتها جي ...


طول الوقت في السيارة .. كان حمد مستغرب .. امه ساكته معصبة . ديمه تطالع من الدريشه على ملامحها خوف .. كل مره امها تطالع ورا .. لكن ديمه تتحاشاها . .
اول ماوصلوا البيت كانت ديمه بتشرد لغرفتها لكن امها امسكتها من شعرها وجرتها ـــ شسويتي انتي والزفته بنت عمج ؟؟..
دخل حمد ــ شفيكم ؟؟
دخل منصور ومبارك في نفس اللحظة ..
ــ شفيكم ؟؟
ام منصور ــ هالمفعوصه تستجري هي والوقحه بنت عمها و يعلنون جدام الحريم ان راشد خطب ديمه !!..شالوقاحه ؟؟ شقلة الادب ..
كانت ام منصور مع كل كلمه تجر شعر ديمه وتعورها وديمه ساكته كاتمه ألمها ..
ــ انتي ياقليله التربيه ..ام خطيبج قاعده وقاعده بكل وقاحه تستقبلين التهاني مستانسه ..
تقدم مبارك وفصل بينهم واختبت ديمه ورى ظهره .وصرخت بقوة
ــ ماااابيه قلت لج ماااابيه ..
ــ تاخذينه ورجلج فووق رااسج ..على بالج يعني بالحركة اللي سويتوها بتغير خالتج راايها ؟؟ لا ماغيرته وقاالت لي عقلي بنتج .. ونبي الملجه قريب ..
طاح قلب ديمه في ركبها وخانتها دموعها ــ يمه والله مابيه ..يمه ماااابيه ..
ــ عيل من تبين ..
ديمه بدون وعي ــ ابي رااشد ..
واسكتت فجأه .. عرفت غلطتها .. حماها مبارك من يدين امه اللي كانت بتطقها تم منصور واقف مكانه مايعرف شلون يتصرف حاول يتكلم لكن اعتراف ديمه الجمه .. حمد راح عند امه ومسك يدينها وباسها
ــ يمه فديتج ليشب تغصبين اختي على واحد ماتبيه ؟؟
ــ ماتعرف مصلحتها ..جليله الحيااااا ..
مبارك ــ يمه هذي حياتها ..خليها تختار الانسب لها ..
منصور ــ يمه .. مايصير تبدين مصلحتج ورضا اختج على سعادة بنتج ..
ــ شقاعد تقول يامنصور ..
منصور ــ اذا راشد شاري ديمه ..ديمه راضيه ..عيل ولد عمها اولى فيها ..
نزل عبدالرحيم من فوق ــ انا ما مت يامنصور علشان تقرر عني ..
رفع منصور راسه ــ يبه الله يطول بعمرك ..هذا ولد اخوك ..
مبارك ــ ايه يبه ..هو اولى بديمه ..
بو منصور ــ بس انا عطيت كلمة ..
حمد ــ يبه يعني كلمه ..تساوي في نظرك تعاسة ديمه ؟؟
دخلت هيا من الباب وهي تطالعهم بعتب ــ تمنيتكم وقفتوا معاي هالوقفه ..
طالع لها منصور منصدم ..ومبارك خجل ونزل راسه ..طالع لها عبدالرحيم
ــ ليش شفيه عبداالرحمن ؟؟ريال وماعليه زود ..
هيا ـ اي يبه .. بس ماكنت ابيه .. كنت صغيره ..استغليتوني..
عبدالرحيم ــ شالفسق ؟؟ شالوقاحه ؟؟
هيا ــ يبه ..فديتتك ..لاتحذف ديمه بيت خالتي ..ولا مع ولدها ..ديمه من هي بزر وهي معلقه في بيت عمامي تكره بيت خوالي...ليش تبي تعاستها ؟
انصدمت ديمه تمت تطالع هيا باستغراب ..
ــ انا ماكنت اعرف مصلحتي ..لكن الحين احس اني فهمت ان مكاني بين بيتي وعيالي..وزوجي ماقصر وياي كثر ماقصرت وياه .والحمدالله الله ستر و صحيت قبل لا اخرب حياتي ..يبه خل ديمه تختار حياتها .. وراشد ماعليه قصور ..والكل يتمناه ..مسؤول ورجال والنعم فيه ..
عبدالرحيم ــ هيا انا اعطيت كلمة ..
هيا ــ يبه حرام حياة ديمة تبيعها بكلمة ..قول لهم ولد عمها حجرها وشوف اللي يلومك ..
سكت عبدالرحيم ..لكن ام منصور ماسكتت ــ بتخلي كلامهم يمشي عليك؟
هيا ــ يمه ..لاتتعسين اختي مع ولد اختج ..انت تعرفين انه مراهق ..وانه مايشتغل وللحين في الكلية ..وتعرفين طباعه وعصبيته وبخله ..وتعرفين ان اختج خطبت من كذا حرمه قبل لاتجيج وانهم كلهم ردووها ..شلون تبين تعطين ديمه لهاالانسان ؟؟ بكره بيحذفها فالشارع ولا بيحشمها مثل ماسوى ببنت عمه اللي خطبها وفركش بعد اسبوع ليش انها تبي تكمل دراستها ..ديمه تستاهل واحد احسن من هالغبي..ديمه تستاهل راشد ..وراشد يستاهلها..
سكتت ام منصور بعد ما طلعت هيا كل فضايح ولد اختها ..طالع ابو منصور بعصبية لمرته وناداها لغرفتهم ...واول ماراحوا نطت ديمه من ورا مبارك لحضن هيا واحضنتها بقوة وهي تشكرها وتصييح بقووة ..

هيا ــ خلاص لاتصيحين ..
ديمه ـ انتي وينج من زماان ..عورتي قلبي اخر مره ..واليوم ملكتي قلبي..
هيا ــ يله عن هالكلام ..اخوانج ماقصروا..
منصور ــ هيا انتي راضية مع عبدالرحمن ؟
هيا ــ الحمدالله ..اكتشفت ان الكلمة الطيبه ..لها مفعول سحري هههه..

بعد دقايق نزل بومنصور وقال ــ امكم اتصلت باختها وفسخوا الخطبه ..واتصلت براشد وخبرته ان ديمه له ..مبروك ياديمه ..
وطلع ابوها برا الصالة مالحقت ترد عليه ..
ــ تتوقعون زعل مني ؟
مبارك ــ لا ..اعرف بو منصور ..قلبه ابيض..بي خليه مع نفسه شوي ..تلاقينه متلوم انه كان بيحذفج مع ابن خالتج ومستحي منج ..تعالي ..والله ياوقاحتج يااختي تقولين جدامنا ابي راشد وبعدج واقفه ..طيري استحي شوي ..
ديمه وهي تضحك بقوة ــ لا ..مابي استحي ..ابي هلابينو جكن وباسكن روبنز ..احس اني كنت في مجااعه طول الشهر اللي طاف ..!
ضحك حمد وهو يلف راسها تحت يده ويعورها ــ ماتقدرين على هالبطن ها توج راجعه من عزيمه مكبرها وبعدج جوعانه ..
ــ والله ماتعشيت ..بس كنت اذوق ..خخخخ..
منصور ــ عيل تعالي انتي وهيا عازمكم على وجبات ناكل واروح اجيب مرتي ..
هيا +ديمه :يلاااا ..
حمد ــ عن اذنكم انا بروووح انام .
مبارك ــ وانا برووح ..عندي شغله بسيطه ..
ديمه ــ انت اللي ينخاف منك ومن شغلاتك البسيطه ههههه...
مبارك ـ اقول تلايطي لايجيج الدور عاد مابتفتكين مني ..
استحت ديمه وخشت راسها في جتف حمد اللي دزها على منصور ..

كانت فرحتها كبيره ..مب قادره تستوعب اللي صار .مب قادره تستوعب انها خلاص بتصير لراشد ...في السياارة وهيا تتكلم مع منصور وصل د
ديمه مسج ـ(( احلى يوم في حياتي ..ماتصدقين شقد انجبرت من داخل لما اتصل عمي وقال ياراشد ...ديمه لك ..حسيت اعطاني الدنيا ..اعطاني الحب .اعطاني اغلى كنوز العالم ...رجع لي بسمتي ..وجبر قلبي..فرحااان ودي ارقص ..فرحااان ودي ابجي ..فرحااان ..مبروك علينا ..مبروك علي انتي ..ومبروك عليج انا ))

طرشت له ( احبك..)) ....

ماكتبت غيرها ..وكانت كافيه لراشد اللي من شاف الكلمة .. طار من الفرحه .. اتصل بصالح وخبره كل اللي صار ..

كانت المها معصبة ..تدور مع جدتها من محل لمحل لين خلصت وجهزت حق الملجة ..كانت تتحجج بالجامعة لكن جدتها كانت تروح الجامعه وتاخذها ..
ــ جدة بزفت هالكورس ...
ام عبدالرحيم ــ بتعوضينها ..انتي ماتعرسين كل يوم .. بكره الحفله وانتي ماخلصتي ..
ــ جده كلها حفله ..العرس بعد اسابيع ..
ــ مايهم ..
كانت فستانها للحفلة لونه احمر .. طالع روعه عليها ..صبغت شعرها بني مشقر مع خصلات شقرا .طلع شكلها جنان .. خذتها جدتها للصالون ومحلات الاكسسوارات و العطور والمكياج وجهزتها من هالناحيه وفي الويكند بتسافر معاها ومع خديجه تتشرى لها الدراريع الكشخه من دبي والبخور والعود ..

اول مارجعت البيت لقت كيس كبير جدام غرفتها ..افتحته كان جوال بلاك بيري الجديد مع كرت .. انصدمت ..ومعاه ميدالية للتلفون بنوتيه وفيها حرفين .. م وجيم .. قالت بتهكم ــ بس اسمي يبدأ بالف .. صج ...افف..

دخلت وحطت الهدية على جنب ماتبي تستخدمها .. بكره اللقاء الثاني..او الثالث؟؟..طلعت شماغه من الكبت ولفته حول رقبتها بحنان ..
ــ غريبه يانفسي ..كتله من المتناقضات ..


في اليوم الثاني .. كانت خديجه تطالع المها باعجاب ..
ــ بتخبلينه ..
ديمه ــ لا ..هو خبل من يومه مبارك يقول ..
نوف ــ ماشاء الله عليج ...اقري على نفسج ..
خديجه ــ الله يستر وماتصير فضايح ..
ديمه ــ فضايح ؟..
خديجه ــ عندي احساس انه بيفقد السيطره ويتهور وتصكه المها على رااسه بوكس ا ف... الله ..
المها ــ عن العيارة..شخبار صالح ؟
خديجه ــ فديته..مرابط مع سالم ..من وصلوا الدوحه وهو مايفارقه ..
المها ــ العنود مابتجي؟
خديجه ــ مابتقدر .. بتسافر باريس هي واحمد بكره ومابتلحق ..
ــ الله يوفقها ..

ــ تدخلين .
هزت المها راسها .. ودخلت للصالة اللي اجرتها ام جاسم علشان الحفلة .. ماكانت المها تحب هالتكاليف والسوالف ..لكن للاسف الامر مب بيدها ..جد جاسم تكفل بكل المصاريف ..بمثابة صلح بين العايلتين ..

دخلت على موسيقى ناعمة بدون اغاني ..لكن مع تأثيرات ضوئية وفقاقيع رووعه ..اللون الوردي هو ثيم الحفلة ..

تقدمت ببطء وهي تشوف انبهار الحريم فيها .. انحرجت وايد ..كانت تسريحتها كلاسيك شينيون مع خصل مموجه .. والباقة اللي ماسكتها كانت جوري ابيض.. مع حركات كرستال وشرايط حمرا ..

اجلست على الكوشة الصغيرة ..,وايد حريم ماتعرفهم سلموا عليها .. جت عمتها وصورت معاها . .. امنه بثينه الصغيرة ..وريان .. الكل اخر كشخه .
بعدين حانت اللحظة دخل جاسم يلبسها الشبكة .. انبهر فيها وحاولي يخبي انبهاره ...لبسها الدبلة ..والحلق والعقد .. والاسواة تعب فيها فكملت امنه عنه ولبستها اياها مع الساعه ..
حب راسها .. وجلس يصور جنبها شوي .. وبعدين قرب منها ..ودق قلبها بقوة و همس في اذنها ..
ــ دورت على معنى اسمج في القاموس..طلع معناه البقرة الوحشية !..

تجمدت المها ..كانت بتقوم تضربه على راسه واللي فيها فيها ..لكنها ابتسمت بغيظ وطالعت له نظره معناها نهايتك على يدي خلته ينفجر من الضحك ..لفت راسها بعيد من الحريم الي كلوهم بعيونهم بعدين ذكرت ام جاسم للحريم موعد العرس واكدت عليهم الحضور .. طلعت المها للغرفة الجانبية لبست عباتها وكانت بتروح لراشد اللي ناطرها بره ..لكن وقف جدامها ثوب ابيض ..رفعت راسها ..كان جاسم ..
ــ زوجتي العزيزة ..ماقلت لج مع السلامة..
ــ جاسم اسمح لي ترا راشد برا ينطر ..
ــ انزين المها .. تكرهيني ؟..
ــ بعد اللي قلته اليوم .. اتوقع ايه ..
ــ كنت بقول لج كلام حلو ...بس .. ماقدر امسك عمري..افكر فيج كل لحظة ..هبلتي فيني يابنت الناس ..
المها ــ من يومك اهبل ..
ضحك جاسم وبعدين ابتسم ــ صج هبلتي فيني الليلة ... اللون الاحمر عليج ..شي خيالي..
استحت المها ــ بروح راشد ينطر ..
جاسم دنق وحب راسها واجمدت في مكانها ــ تصبحين على خير ..
حست قلبها يبي ينط من بين ضلوعها ركضت برا بفستانها وقشها وهي مب عارفه شفيها .. لا عارفة ..عارفه ان جاسم سحرها وامتلك روحها و سكن ثناياها..






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الفصـل الواحد والعشرون





كانت الاوراق بين يده .. يطالع لها وهو متردد متى يفاتحهم في الموضوع ؟ يحس نفسه غريب بينهم يحس انه خرب فرحتهم .. اذاهم .. كل يوم محاولاتهم تثبت له انهم يحاتون همه زياده عن اللزوم ..وهو ماتعود يشيل الناس همه .. حط الاوراق في ملف .. .وحطه في درج من الادراج ..وقام راح المجلس لعل وعسى يغير جو..
في المجلس كان ابوه وعيال اخوانه مجتمعين يضحكون ويسولفون ..ابتسم في خاطره ..سبحان مغير الاحوال .. منصور كانه انسان جديد .. راشد وعبدالرحمن ارجعت علاقتهم قوية بعيال عمهم .. ولا اكأنهم من اشهر كانوا بيتذابحون .. ماشاء الله عليهم .دعا في خاطره (يالله لاتغير عليهم )) .. جلس بقرب ابوه وهو يتأملهم ...بيشتاق لهم .. بيشتاق ..

حمد ــ روح زيين .. مسوي فيها عنتر زمانك ..
مبارك ــ خلاص نتراهن ..
راشد ــ حلو .. على شنوو ؟..
مبارك ــ نروح الجم وهناك نقرر ... اللي يقدر يشيل اثقل .. هو اللي يفوز..
حمد ــ عاد على شنو نراهن ..
راشد ـ شوف .. الف من كل واحد وتصير من نصيب اللي يشيل اثقل وزن ..
حمد ــ الله .. يعني .. منك ومن منصور ومبارك وعبدالرحمن وصالح .. خمس آلاف بالراحة .. والله مصرووف جيب سنه ..
ضحكوا عليه .. راشد ـ وشفيك كأنك فقران ؟.
حمد ـ ياخي كرهت اخذ فلوس من الناس .. ابي اشتغل واشيل نفسي ..
راشد ــ ليش الجامعه مايعطونك مكافأه شهريه ؟..
ضحك حمد ــ هذاااك اول .. الحين مافي .. لازم عشرين الف ورقه تثبت انك فقران .. وبعدين يصرفون لك هالالف وخمسمية . الحين كل شي بفلوس الكتب الحذف الامتحانات ولاتنسى الاكل والبترول للسياره .. مشكله .. ..وكرهت عمري وانا امد يدي لاخواني وابوي ..
مبارك ــ حنا اخوانك ليش تستحي ..
حمد ــ بس انا رجال ..وشاربي خط .. بعد تبيني اخذ من ابوي واخواني .. انا اصلا قدمت على شغل بارت تايم في كيوتل ..وبيردون علي قريب .

راشد ــ الله يسهلها .. متى التحدي ؟.
مبارك ــ الشهر اللي جاي ..آخر جمعه ..
راشد ــ صار ..منصور معانا ؟..
منصور ــ اكيد .. مابتغلبوني اصلا ..
راشد ــ وانت ياصالح ؟..
سكت صالح مده .. ارتبك .. طالعوا له مستغربين .. ــ .. مااعتقد ..بس بحط معاكم فالرهان ..بس مب انسحاب لكن .. اعتذار ..ولا بوقت ثاني كان تحديتكم ..
مبارك ــ صالح .. شوراك ؟؟...
ابتسم صالح ـ اقول مب تطقمون انت وكدووج وتقعدون تسوون فيها محللين نفسيين ..
ابتسم مبارك وفقع حمد من الضحك .. مبارك ــ جب انت ووجهك ..
راشد ــ في شي بس انت ماتبي تقول ..
صالح ــ في شي ..اي ..
راشد ــ خير؟..
ــ بسافر..
مبارك ــ انزين ..وش فيها .. ليش مبين عليك انك بتهاجر مب تسافر ..
ــ لانه تقريبا نفس الشي .
ابو عبدالرحيم اللي كان يطالع التلفزيون لف عليهم هو وعبدالرحيم من سمعوا الطاري وتم يطالعه ..
كمل صالح وهو يحس بدهشه ابوه ــ بكمل ماجستير في امريكا ..
الكل انصدموا .. سكتو .. ماقدروا يتكلمون .. كمل صالح بعد ماخنقه الصمت ــ ويمكن دكتوراه ..
عبدالرحيم ـ بتتغرب ؟...
صالح ــ ايه ..
منصور ــ شفيكم انصدمتوا .. المواصلات مكثرها وسالفه ساعات ويكون هنا . حلو ياعمي تكمل طموحك ..
صالح ــ .. هذي المشكله الثانية .. قرررت ماارجع الا بعدالدكتوراه ..
الكل مع بعض ــ شنوووو .. لييش ..
صالح ــ هدوو.. لاني قررت في اجازاتي انضم هناك لحملة دعوة الى الاسلام .. وشرح الدين الاسلامي و الدعوة اليه . .. ابي اسوي شي في حياتي .ولديني ,,. ومابرجع الا في حالة حد من الشباب عرس ..او تخرجت ..
محد قدر يعلق ... مرت فتره صمت عميقه .. محد تكلم من الشباب ..محد علق .. بعد تقريبا عشر دقايق . قال راشد بحزن ــ
ــ مابتشتاق لهالخشه ؟؟..
واشر على على وجه حمد .. اللي عصب وانفجروا ضحك ...
حمد ــ أحلى منك مليوون انت وجهك ..
راشد ــ الرجاجييل مب بالحلا ..الرجاجييل بالافعال ..
حمد ــ والله انك .. .. .. دواك عندي ..
راشد رافع الحاجب ــ وشبتسوي اخ حمد ؟؟...
حمد بنذاله ــ والله لاطلعها من عيوونك خخخخخخخخخخخ....
فهم راشد انه يقصد ديمه فقال بخبث ــ لاتخاف انا ومبارك ببينا مصالح مشتركه وبما ان مبارك سلطته اعلى من سلطتك خخخخ انا ضامن التحالف ..
ضحك مبارك وصالح بقوة ومنصور ابتسم وحمد عقد حواجبه وقال
ــ لاتستهين فيني تراا هاااا .. بعلن الحرب ..
راشد ــ عالراس والعين يابوعبدالرحيم .. مانستهين فيك بس شوي نضحك ..
حمد ــ خخخخخخخخخخ .. خاف هههههههههههههه
طالع له راشد يبي يرد ..لكنه سكت وطالع صالح ــ على الاقل في السنه مره نشوفك ..
صالح ابتسم وهز كتوفه كان مابيده حيله ... طالع ابوه اللي نزل راسه .. قام لعند ابوه ورفع راسه ــ يبه لاتنزل راسك .
بو عبدالرحيم ــ انت كبير.. مب صغير علشان اجبرك تقعد .. واسبابك تقنعني .. ليت اسبابك تافه عشان اقول لك لا ..لكن هذا علم ودراسه ..ودين ..بس ..بيعز علي فرقاك ..مكانك ياصالح من بيسده ؟
صالح ــ وهالرجاجيل اللي مسطرين جدامك مب تارسين عينك ؟؟..
واشر على عيال اخوانه ..
بو عبدالرحيم ــ والنعم فيهم ... لكن .. مافي مجال تأجلها ؟
صالح ــ يبه .. انا طرشت اوراقي ..وقبلوني ..وجهزت كل شي .. انا مب ضامن هالفرصه تتكرر ..
سكت بوعبدالرحيم .. وعبدالرحيم مد يده وربت على كتف صالح
ــ صج ماحد بيسد مكانك ..لكن .. هذي قرارك ..بنشتاق لك ..
انصدم صالح من عبدالرحيم ..هذي اول مره يكلمه بهالحنان .. تذكر يوسف .. حسه جدامه .. تذكر طيبه يوسف واهتمامه .. ورجعت ذاكرته ليوم شكى فيه قسوة عبدالرحيم ..
كان عمر صالح 13 سنه .. وكان معصب ودخل بيت يوسف .. كان يوسف يضحك مع خديجه وهو يسمع سوالف المدرسه .. قعد صالح في طرف الصالة وعقد يدينه على صدره . يوسف تم يسمع لخديجه لين خلصت سالفتها ..بعدين قال لها تروح تسوي له سندويشه جبن لانه جوعان ..كان واضح انه يصرفها لانه كان حزة غدا .. وخديجه ماجادلت افهمت قصد ابوها وطلعت .. قام يوسف من مكانه وجلس جنب صالح بهدوء ..
ــ شفيك يالغالي ..
ــ مافي شي ..
ــ صالح .. انا اخوك الكبير ..
صالح بغيظ ــ وكل اخو كبير يعني شنوو ..شيخ امير .. يفرض نفسه علي ؟؟. انا مب ياهل ..
كان صالح مقهور من عبدالرحيم .. فقال يوسف ــ لا .. مب شيخ ولا امير..وماعتقد اني فرضت نفسي عليك .. انا مافرض نفسي على عيالي افرض نفسي على اخوووي؟؟...
صالح حس بحرج من يوسف ..قال ـ آسف ..
يوسف ــ قبول ...ممكن اعرف شفيك ؟ ..
ـ عبدالرحيم ..
ــ شفيه ؟..
ــ يكرهني ..
انصدم يوسف ــ مافي اخو يكره اخوه ..
صالح ــ الا هو يكرهني .. اليوم كان مبارك ومنصور يلعبون كوره يوم لعبت معاهم عصب علي ..
ــ ليش؟..
ــ مدري ..قال لي روح ادرس .. ولاتلعب .. قلت له مافي دراسه .. قال لاتردادد .وبعدين قال لما اخوك الكبير يقول لك شي تسويه بدون تردد .قلت له مافي دراسه .. صارخ علي وسبني جدام عياله ..
يوسف ــ انزين اخوك مايكرهك اخوك كان يظن انه عندك امتحانات ..
ــ قلت له ان ماعندي ...
مد يوسف يده وربت على كتفه ــ اصلا لازم تستانس . لانه مااهتم بعياله كثر مااهتم فيك .. ماصارخ على عياله وقال لهم ادرسوا مثل ماصارخ عليك ..همته مصلحتك اكثر ..
ــ يوسف شتقصد ؟
ــ يبيك تنجح وتوصل للاعلى .. مايبيك تلعب وتضيع الفرص من يدينك .. هذا اهتمام .. مب كره .. هذا حب ..
نزل صالح راسه ــ يوسف .. انا مخلص الامتحانات من يومين ..
ــ هو مايدري للاسف ..لو يدري ماسوا فيك جي ..تلاقي عياله الحين اشرحوا له ..
ــ ماعتقد .. لانهم ادخلوا اول مابدا يصارخ ماتدخلوا بيننا .
ابتسم يوسف ــ زين سووا .. ماكانوا يبون يحرجونك ..وبينك وبين اخوك تصطفل.. يله ابتسم عاد وشيل هالعقده من بين حواجبك ..


ــ صالح ..
التفت صالح للي يناديه ..
ــ هلا ..
راشد ـ قلت للبنات ؟
هز صالح راسه بلا...ــ مابقول لهم الا بعد عرس خديجه ..
منصور ــ ليش؟
ـ مابي اخرب فرحتهم ..
راشد ـ وعرسي؟..
ــ متى عرسك ان شاء الله ؟
بو منصور ــاتفقنا بعد ثلاث شهور..
ــ خلاص بحضر ان شاء الله .. ما فوت هالمناسبة ..
ــ ان شاء الله ..




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



كانت تدور فالبيت بملل .. الشماغ حول رقبتها ورافعه شعرها على شكل ذيل حصان .. خديجه فالدوام بتجي مع صالح .. وراشد نايم ...والبيت فاضي ..وهي تعبت من الدراسه وحل الواجبات ..
طلعت للحوش وتمت تتمشى شوي .كان النسيم البارد خفيف .. والسما كلها غيم .. بعد اسبوعين العرس .. وحست انها قاعده تجهد نفسها بين الدراسه وبين التجهيزات ..رغم ان نوف تساعدها لكن نوف حامل الحين وكله في نوبات صدعات .او جوع .. ابتسمت وهي تتذكرها لما تاكل بشراهه ماتخلي شي عالسفره .ويتم منصور يضحك بهستره هو وراشد ..
احلوت نوف مع الحمل واايد .. وتغيرت ..اختفت نوف الكئيبه اللي مايشوفونها الا سرحانه ..

خديجه ..في عالم ثاني ..كله مودها اوفلاين .. ماتعرف الحاله اللي هي فيها ..لكنها تعرف ان التلفون صار اغلى شي في حياتها..وصورة تجمعها بمبارك تحت مخدتها ..يمسكون يدين بعض بحب ..

حست المها ان هي بعد تستاهل الحب .. ليش ماتحب زوجها ؟؟.. ليش ماتستانس بشي حلل ربها ؟؟.. لكن موقف سيلين هو للاسف اللي منكد عليها ...تخاف يظن جاسم انها سهله .. لكن لولا هالموقف ..ماعرفها جاسم ولا حبها .. تنهدت بقوة و قالت لعمرها ـــ وبعديييين ؟؟...
ــ وبعدين شنوو ؟؟
نطت من مكانها بقوة وهي تلتف وتلاقي جاسم وراها ــ بسم الله الرحمن الرحيم . حسبي الله عليك خرعتني ....انت شلون دخلت ؟
ولا اراديا حطت يدها على شعرها ترتبه ..
قال وهو يقترب ــ من الباب .. كنت بنط من السور .. لكنه عالي ..
المها ــ من فتح لك الباب ؟
ــ لقيته مفتوح .. اتصلت براشد وقال لي ادخل من باب المجلس الخارجي .. وقال لي انج فالحوش .
طالعت المها فوق لقت راشد يطالعها بضحكه خبيثه .. وبعدين نزل الستاره .. واختفى ..
ــ انا اراويه الخاين ..
جاسم ـ جبت لج بطاقات العرس .. علشان تعزمين كل من يعز عليج ..
واعطاها الكيس اللي كان ثقيل ..
ــ شخبارج ؟
قالت وهي متوتره وتحس قلبها بيطير من مكانه بسبه قربه ..وبسبه البطاقات ...ــ زينه..,انت ؟..
طالع لها يتأملها ــ الحين بخير ..لا بألف خير .. بس شفتج ..مابي شي من هالدنيا . قريتي رسالتي ؟؟.
هزت المها راسها بأي ..
ــ للحينج شايله علي؟..
المها ــ خل نقول انه الشيطان وزك يوم سيلين ..والمسجات ؟؟والورد اللي طرشته لي فالمستشفى ؟..
طالع لها مرتبك ــ الورد ..تستاهلينه لاني انا السبب .. لكن الرسايل انا اعتذرت عنها ..
طالعت له المها ــ اعتذرت ؟؟... متى ؟؟..
استغرب جاسم ــ بعد مسج الرمش المستحيل .. طرشت لج مسج اعتذرت فيه ..واني اسف ماراح اطرش لج اي مسجات لين يصير شي رسمي....
طالعت له المها ــ ماوصلني شي..
ــ ليش ؟..
ــ لاني كسرت الجهاز والكرت بعد ماوصلني مسجك الاخير ..
ـ شنووو ؟؟؟...
ــ ايه ..ماكنتي ابي اي فرصه اني استمر بهالمهزله ..
طالعها باعجاب .. كبرت بعينه .. تم يتأملها بعيونه ..

كانت لابسه دراعه اماراتيه بيج مع شك على الاكمام و الصدر والشماغ على رقبتها .. ورافعه شعرها ذيل حصان عالي .. في اذونها حلق صير على شكل مظلة من ذهب .. ورافعها غرتها بكلبس فيه قلوب لونه وردي وابيض ..
طالعا بانبهار ..بهالبساطه وهي قمة في الجمال ..بعدين انتبه لشي..
قرب منها بقوة وهي كانت تبي تهرب لكن تجمدت اوصالها لما اخذ الشماغ برقه من رقبتها ..
صرخت في داخلها ــ لالآلآلآلآلآلآ,,,,انكشفتي له ..
تم يطالع الشماغ بانبهار .. يتأمل اطرافه ..شم ريحته ..كانت تشبه عطره ..وفيه من عطرها ..
ــ المها ..
التفت المها لاخوها راشد .. ــ هلا ..
راشد ـ شله واقفين بالحوش .. دخلي مع زوجج المجلس ..
ــ وانت ..
راشد ــ انا دقايق وجاي ..جاسم اشوفك ماسك هالشماغ .. لوعت جبدي المها فيه ..فوق الشهر وشي وهي تلبسه وكل مااسألها تقول موضه ..يله روحوا المجلس دقايق وبلحقكم .
ابتسم جاسم لراشد مجامله . ولحق المها اللي راحت شرده للمجلس ..واول مادخلت مسكها من يدينها وثبتها عالطوفه عشان ماتهرب منه ..
ـــ اعترفي ..
المها بخووف ــ شنوو ..
ــ شماغي ؟؟..
كانت يد المها ترتجف بين ايدينه ـ ايه ..
ــ يعني ماتكرهيني ؟؟...
هزت راسها بلا ..
تركها وتنهد بارتيح والفرحه مب واسعته ــ الحمدالله .
استغربت المها من ردة فعله ,, طالعت له وهي تضم يدينها وتحاول تهدي عمرها ــ شفيك؟
طالع لها بنظرة حالمة ــ كنت خايف انج تكرهيني ..
كان الشماغ بين يدينه ..قام وقرب منها ..كان حضوره طوله هيبته ..عطره ..كلها ضدها .. ارتجفت بخوف .. كان وااثق وهو يقترب .. لفت راسها عنه ..لكنه حط الشماغ حول رقبتها .. ولفه برقه على رقبتها .. وهي تصنمت .. همس :
ـــ احبج .. وشيلتج اللي انام كل ليله وهي بين يديني .. تشهد .. واليوم انا انسان سعيد .. عرفت انج ماتكرهيني ... وهذا يكفيني ..
دنق وحبها على راسها بعدين رفع راسها باصبعه .. طالع لها نظره غريبه .. تركها وطلع ..وتمت المها متصنمه ..كان قلبها يدق بسرعه 180 دقه فالثانية .. احساس غريب ذاب في دمها ..ريحته سكنت انفاسها ...جلست على الكرسي .. وحطت يدها على قلبها
ــ احبه ,,اي احبه .. مافي مناص من حبه ..

__________________________
نزل حمد من غرفته وهو يصفر .. طلعت ديمه من غرفتها وصارت تمشي جنبه
ــ لاتصفر مب زين ..
طالع لاخته ــ شخبارج ؟...
ــ الحمدالله .. وانت ؟
ــ ماشي الحال ..
كان يقلب بجواله .. غريبه ماجاه مسج من منى من زمان .. كان يعرف انها منى ..,وكان يفهم رغبتها في الفضفضه .. طلبت منه من اول مسج انه مايرد على مسج وان كل اللي تطرشه يكون خاص فيه .ماتسمح له يوريه لحد ..
كانت امه تحت تقرأ الجريده .. جلس هو وديمه جنبها ..
ــ شلونج يمه ..
ــ زينه ..
ديمه ــ يمه للحينج زعلانه مني؟
ام منصور ــ لا .. بس سمعت خبر كدرني ..
ديمه وحمد ــ خير يمه ؟؟...
ــ اخو منى اللي مايخاف ربه ..زوجها لشيبه ..
انصدم حمد وشهقت ديمه ــ شلللوووووووووون .؟؟ هي مب مخطوبه لحمد ؟
ام منصور ــ زوجته اكيد العبت براسه .. حمد مطول لين يتخرج .. والشيبه اللي خذته عنده فلوس وحلال بس ماعنده عيال .. متزوج حرمتين قبل منى..
حمد ــ هي تزوجت تزوجت ؟؟يعني عرس وطق ولا حد يعرف ؟؟..
ام منصور ــ لايمه .. بدون عرس وبدون زفه .. مسكينه ..طول عمرها فقيره هالبنت ..
قام حمد وطلع فوق وقعد يقلب المسجات لين اخر مسج ..
"انكتب علي الشقا ...
انكتب الهم والحرمان .."

عصب بقوة .. مسك مفتاح السياره ونزل تحت معصب وركب سيارته ساد اذونه عن صوت ديمه وامه .. وساق مسرع مب عارف وين يبي يروح ..


_______________
كان فهد في المجلس لما سمع صوت سياره تدخل بيته ..
طلع برا كان حمد داخل سيارته نزل معصب ..
ــ انت شلون تزوجها وهي مخطوبه لي ؟؟
ـ حمد اهدى ..
لكن من قرب حمد ضرب فهد بوكس على وجهه .. فهد مسك يدين حمد وصرخ فيه ــ هيييييييييييي اعقل ..
حمد يصاارخ بقهر ــ فوق انك مخليها خداامه تحت رجووول زوجتك .. فوق انك تزوجها بغير شورررها ؟؟.. انت شنووووو انت ماعندك انسانيه .. انت ..
ــ حمد ..
انصدم حمد من الصوت .. التفت لقى منى لابسة عبايتها .. انصدم .. هذي منى.. عبايتها كشخه اخر موديل والالماس في يدينها ..ووجهها كله مكياج .. كانت خصله من شعرها طايحه على وجهها .. شعرها الكستنائي صبغته اشقر ..
ـــ انا ماتزوجت غصب عني .. وفهد ماغصبني على شي ..
حس حمد انه غارق بين ثلج ــ شنو؟...
منى وهي رافعه راسها تطالع كل شي الا هو ــ انا تزوجت برضاي .. اترك اخوي .. انا ماكنت ابيك اصلا من الاول ... اكبر شوي وعن حركات اليهال ..
حمد انصدم . .. ترك فهد .. ورجع ركب سيارته وطلع بسرعه من البيت مثل مادخل.. ماحس بالاهانه في حياته مثل هالمره ... انقهر و حس بكره .. اكيد هيتكابر ولا تدافع عن اخوها . ... ركب السياره وكانت هذي اخر مره يفكر بمنى.. لان خلاص ..صارت لشخص ثاني ....مب من حقه يفكر فيها ...

طالعت منى لزوجها الي في اواخر الاربعين واللي واقف يتفرج من باب المجلس .. وقربت من اخوها وقالت بهمس ــ لاتظن اني كذبت لعيونك .. بس ماحبيت اراوي زوجي ان اخوي بايعني برخيص ..ولا حبيت ابين له اني مالي سند واني مطروده من هالبيت .. انت في حياتي .. انسان حقير .. انسان باعني لعيون زوجته والفلوس .. انت نكره .. صوره ..اسمك اخوي .. بس والله لو احتجت شي .. ماني لاجئه لاشكالك انت وخوانك ..عيال خالتي ارجل منكم .. .. ومابيك تتكلم حرف جدام زوجي . ..ولاتتدخل في حياتي ..تروح تدخل الحين وتقول له ان حمد كان متعشم يتزوجني بس انا مابيه .. لانه صغير ومتهور ..
لفت منى ورجعت داخل كانت حياة مرت اخوها تطالع من الزجاج ..
كان السبب الحقيقي ..ان منى ماكانت تبي تحسس حمد بالذنب .. ان كونه طالب .. هو اللي ضيع فرصتهم في الزواج .. كل شي قسمة ونصيب.. وزوجها رغم كبر سنه .. شاريها .. صج متزوج حرمتين غيرها .. لكن .. دامها في بيتها بروحها .وبيتها باسمها ..محد له عندها شي ...لكنها ماقدرت تمنع دمعة .. لشيء كان ممكن يكون .. لكن للاسف ..




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



مر كل شي بسرعه .. مر عرس المها مخلوط بدموع فراق .. كانت المها مذهله في عرسها .. سوت حركه في دخولها .. امتلت القاعه دخاان كأنه سحاب .. ودخلت المها كأنها تمشي على السحاب .. كانت مسكتها عباره عن ازهار زنبق متناسقه مع مكياجها الاخضر وطقم الزمرد اللي لبسته حول رقبتها .. دخلت على موسيقى وقصيده باسمها .. وانتهى العرس بقدوم جاسم .. اللي دخل بهيبه حسدت كل بنات العايله المها عليها ..لكن المها كانت جنبه اميره بحضورها .. كانت تتمنى لو يد امها او يد ابوها بيدها .. لكن صالح وعبدالرحيم ماقصرواا معاها .. راشدوعبدالرحمن كانوا معاها طول الوقت قبل لاتدخل القاعه يحاولون يهدونها .. لكن قلبها كان كول الوقت في حالة اضطراب ..

جلس جاسم جنبها ..بعد ربع ساعه طلب منها يطلعون لانه مايحب الحريم اللي تطالعه .. ماكانت تتمنى هالشي لكنها وافقت ..جت امنه ساعدتها واطلعوا لغرفه جانبية ... تم طول الوقت ماسك يدها ..يطالعها بحنان .بحب ..بانبهار ..

بعد اسبوع ..

المقرر عرس خديجه كان بعد يومين ..وكانت المها وجاسم في شاليه من شاليهات سيلين .اول مره يطلعون من البيت ...تموا يمشون على البحر يدينهم في يدين بعض .. كانت المها لابسه جنز تحت عبايتها ..ومافي حد حولهم فحاطه شيلتها على جتفها وشعرها مع الهوا يطير ويضرب وجه جاسم .. .
ــ تعالي من هالجهه ..شعرج لعوزني ..
ضحكت المها .. وراحت من الناحيه الثانية ...
ــ بنسافر بعد عرس خديجه على طوول ..
المها ــ ان شاء الله ..
ــ حجزت لنا في ماليزيا ..
المها ـ حلوو ..
ــ بردانه حبي ؟..
انحرجت المها ــ لا ...
كانت بردانه ومتحسفه ليش لبست بدي بدون اكمام تحت العبايه ..
قرب منها وحط يده على كتفها .. ــ لاتكذبين علي سمعتي ؟. تعالي نرجع ..
المها ــ لا ..خلينا شوي.. احب سيلين بحرها وجوها ..
ــ ماتحبيني بعد ؟؟..
ابتسم ونزلت راسها منحرجه للمره المليون ..
ــ مهوي حبيبه قلبي ..
طالعت له المها ورفعت راسها ــ لبيه ..
ـ سلامتج .. بس اتأكد انج حقيقه مب خيال ... ..
كان حب جاسم يكبر في قلبها مع كل يوم .. صج رومانسي بزياده .. لكن .. تحب رومانسيته .. مسكت يده ..وقربت من البحر اللي تخلل اصابع رجلينها ..رغم برودته .. لكنها انتعشت ....
___________

يوم عرس خديجه .. كانت ديمه جايه وجايبه المسكه لخديجه فالبيت .. اول مادخلت البيت كان راشد في ويهها ..
ــ شخبارج ؟..
ارفعت راسها ببساطه ــ الحمدالله .. بيفضى البيت عليك ؟؟.
ــ لا ..مسأله شهور بس ..
انحرجت ديمه وصار وجهها احمر ــ لازم يعني تحرجني ..
ــ عادي . دام رضاج ينشرى بوجبه تشكين هلابينوو ..
ضحك راشد عصبت ديمه ــ عاد بتمسكها علي ؟؟ كله من حموود هو اللي قالك ..
راشد ــ فديييتج .احلى مافيج عصبيتج ..لا والله قال لي منصور .. مسكين منصدم في اخته الصغيره ..مدمن جنك فوود ...
استحت ديمه ــ خديجه موجوده ؟
ـ اي تهربي..
ديمه ــ حمد فالسياره .. مابي اطول عليه .. عط خدووج المسكه قبل لاتروح الفندق..
حطت المسكه على طرف الدرج ..
ـ ان شاء الله ..
ــ باي ..
نزلت ديمه بسرعه وراشد يتأملها .. قال لنفسه (ثلاث شهور .. بس ثلاث شهوور ان شاء الله )) ..
طلعت خديجه ـ كاني سمعت حس ديمه ؟؟..
ــ ايه ..المسكه ..
ـــ الحمدالله جابتها .. .. راشد ..والله مب هاين علي اني اخليك بروحك ..ليش ما قنعت مبارك العرس بعد عرسك؟
ــ لاتخافين علي .. هالشهور بقضيها بين الشغل وتجهيز البيت وغرفتي وبين جدي..لاتنسين ..صالح وكل لي مووضوع ادويته ..مابكون بروحي ..بعدين كلها كم شهر و ديمه تملى علي البيت ..مع انه مكانكم مايسده احد ..
خديجه ــ فديت روحك ..انا شلون اعيش من غير لا اشوفك كل يوم..
ــ مب من بعد البيت يعني ..كلها عشر دقايق .. جاهزه تروحين الفندق..
طالعت خديجه البيت .. حست بألم .. ــ هاي اخر مره .. اكون وحده من سكانه . ..
راشد ـ شالكآبه .. طبعا لا .. البيت مفتوح لج دايم ..
بتغنج ــ يعني بكره مابتمل مني وتقول لي انجلعي لبيت بروك ؟؟
راشد ــ يمكن .. بس مابيكون من قلبي ..
ابتسم لها وخذها في حضنه ــ لاتسوين لي مناحه نفس اختج مهووي .. عورت قلبي والله شوي واقول لجاسم انقلع ماعندنا بنات للعرس..
ضحكت خديجه ـ مالومها .. بتروح بيئه غريبه ومكان غريب .. وناس غريبه ..ورجل غريب ..
ــ اي والله ..بس هذا نصيبها والمفروض هي قويه ..ولا بس تمثل علينا ؟
ــ تمثيل ياخوي تمثيل .. هي من داخل هشه ..
ــ يله عاد .. جيبي عباتج واغراضج .. ..
هزت خديجه راسها..وشالت المسكه ودخلتها الغرفه ونادت الخدامه تساعدها .. كانت الخدامه شانتي تصيح ماتبي فراقها .. الخدامه اللي عمرها تقريبا في الخمسين .تخدم عندهم من سبع سنوات .. بدون صوت بدون تشكي بدون اي تذمر .. تمت تصيح وخديجه تصيح معاها .
ــ لاتصيحين .. وماوصيج على راشد ..غداه عشاه..ريوقه .. قوميه من الصبح علشان الصلاه .كلها فتره وتجي زوجه راشد .. بس لاتنسينه .
ــ جين ماما ..
ــ يله يلي الشنطه للسياره بشيل الفستان واجي ..
ــ ماما انتي واجد هلو ..
مسحت خديجه عيونها .. وتمت تطالع الحنا على يدينها .. اليوم .. بتتغير حياتها ..وبتصير رسميا ..زوجه مبارك ..لكن ليش حزينه ؟؟ .. ليش ه هالشعور انها تهاجر عن وطنها ؟؟.. ماتدري ليش..لكن .. هذي سنة الحياه .. كان تركيزها انها تبتسم ..لكن الابتسامه مالقت لها طريق على محياها ..تفتقد اشياء وايد ..المها ..اول شي ..رغم انها تزوجت من اسبوع لكنها تفتقدها بقوة .. امها اابوها ..في يوم نفس هذا كانت تتمنى حضورهم .. نوف بتلاقيها في الفندق .. راح تشتاق لغرفتها .. تشتاق لاخوها .. رفعت فستانها البسيط ..اختارت انها تكون بسيطه في عرسها ..وبمكياج بسيط بدون اي اضافات فانتازيه .. اختارت تكون هي في عرسها ..علشان بكره لما تطالع الصور وتسترجع الذكريات ..ماتشوف مسخ كان يتبع الموضه ..تشوف ذوقها هي ..وملامحها هي ..واختياراتها هي . مثل ما مبارك بيكون حاضر ببفسه مايزينه الا دهن العود والبشت ..


________________________



ــ
في المطار ...
كانت خديجه تمسك بيد مبارك ودموعها تترس عيونها ..
ـ حنا ماقلنا مانبي دموع ؟؟ماقلت ابيج تودعيني مبتسمه ؟..
ــ صالح .. ماقدر .. خذني معاك ..
مبارك ــ هييه وانا بتخليني بروحي ؟؟..
ضحك صالح قالت خديجه مرتبكه من زوجها اللي ماصار لهم ثلاث ايام عرسان فرش ــ لا تعال معانا !..
صالح ــ لاتسوين لي مثل مهوي امس قعدت تنتحب في المطار كانه حد ميت..مع اني انا اللي جاي اودعها مب هي اللي تودعني ...
خديحه وازدادت دموعها ـ اسم الله عليك ..
صالح ــ ههههه .. والله امس فقعنا انا وجاسم من الضحك توقعتها من الكل الا مهوي ..ماخبرتها ضعيفه جي ..
خديجه ــ فديتها اختي .. مايسوى على جاسم بتقعد تصيح طول الوقت ..مب شهر عسل ..
مبارك ــ اتوقع موعد طيارتك قرب ؟؟..
صالح ــ بل تبي تطردني عشان يحلا لك الجو معاها ؟؟ لاحق ياخي عندكم العمر كله ان شاء الله ..
انحرجت خديجه واضربت صالح بكوعها ــ بس عاد ..
ضحك مبارك ــ خخخخ .. ياخي تبي تقعد وماتسافر ياهلا ومرحبا ..
صالح ــ لا .. امريكـا تنتظرني ..
ــ عاش واثق ..
انفجروا صالح وخديجه على تعليق مبارك ..
صالح ــ يله ..دير بالك على بنت اخوي ..
مبارك ــ لاتوصي حريص وانت تحمل بعمرك ..
سلم على مبارك ,وحب راس خديجه .. اللي ماقدرت تمسك دموعها ..وسحب شنطته ..وراح للبوابه ..
ــ الله يحفظه ..
ــ آميــن .. بيرجع ان شاء الله ..
ـ بفقده واايد يامبارك ..ماقدر .. افكر انه مب موجود ..
حط مبارك يده حول كتف خديجه ــ ادعي له الله يوفقه ....يحتاج دعواتنا ..
ــ الله يحفظه ..
__________
في بيت بو عبدالرحيم ..دخل بو عبدالرحيم وهو يتسند على عكازه كانت ام عبدالرحيم فالصاله تشرب شاي ..
ــ حياك ..
ـ هاه قاعده بروحج ؟
ــ شسوي .. فضى البيت علينا ..
ــ وين طيبه ؟؟..
ــ في بيتها مع عيالها ..
بوعبدالرحيم ــ خلاص بتقعد هناك ؟..
ام عبدالرحيم ــ ايه .. سالم بيدرس هنا ..وسعيد سكن بيته الثاني ... وطيبه قابلت عيالها هم يحتاجونها اكثر .
بوعبدالرحيم ــ زين تسوي ..
ــ فضى البيت يا جسوم ..
ــ لا ا ن شاء الهو صالح بيرد ..ويتزوج ويترسه عيال ..
ــ تهقى يتزوج؟؟..
ــ ايه .. بس خليه يفوق من صدمة فاطمه .. الله يرحمها من توفت وصالح بعالم ثاني ..
ام عبدالرحيم ــ الله يرحمها..عاد بدور له عروس مافي مثلها ..
بوعبدالرحيم ــ ماتدورين لي بعد ؟
ــ جسوووم ...بعد هالعمر ؟؟
ــ لا طبعا ..وانا استغني عنج ؟؟ انت شمعة هالبيت .
ــ فديت عيونك والله كبرنا عالكلام الحلو..
ــ عمرج ماتكبرين في عيني ..بس تزيدين حلاه ..

عاد تخيلو عجوز بالسبعين ومستحــيه .. أحلى مشهد والله ,,





النهــايـة


