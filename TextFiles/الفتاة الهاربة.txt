الوقت ليل حوالي الساعة وحده ونص .. شاب اسمه علي عمره 27 يسوق اكس فايف اسود دايس ويدور سي دي راشد 2009 بين السيديات اللي عنده..
علي : ( يتحلطم ) وين راح السي دي منو ماخذه اكيد صلوح الكلب بايقة جنه مايدري ..
رفع راسه عالطريج وفجأه شاف بنت جدامه تركض بتعبر الشارع .. داس بريك بكل قوته وقف قبل لا يحوشها بأقل من سانتي واحد ..
طالعته البنت منصدمه واهو نفس الشي منصدم وماتحرك من مكانه الا يوم شافها اغمى عليها..
نزل من السياره معصب وخايف وقعد يسبها : الحيوانه مادري من وين اطلعت بهالليل ماكو ابو يمسكها ناقص بلاوي البنات آنا..
قعد يطالعها طايحه عالشارع جدام سيارته بنت حلوه بيضه تقريبا عمرها اول العشرينات شعرها لي نهاية ارقبتها ولابسه جينز وبلوزه سوده ..
تلفت يمين يسار ماكو اي احد بالشارع .. قعد يدور اذا مجروحة أو متعوره مالقى اي اثر لدم او رضوض ..
شالها وحطها وره وركب سيارته ومشى ..
قعد يقول بقلبه .. ياربي اشهالبلوة خل اوديها حق اقرب مستشفى اقطها وامشي والله انا شكو فيها اقعد ابتلش .. ومالقت اتطيح غشيانه الا جدام سيارتي ..
فجأه سمع صوت البنت : أحمد .. أحمد ليش ؟؟ أحمد ..
طالعها بمنظرة السياره لقاها للحين مغمى عليها بس شكلها تحلم ..
ولا اتقوم : انا وين؟؟ انت منو؟؟ وشتبي فيني؟؟ وين موديني؟؟
علي ( بقلبه ) : هذي اللي برفسها بالشارع الحين ..
علي : يبه انتي طالعتلي بهالليل اتقول خفاش وراكضه بالشارع وماحلالج اتطيحين الا جدام سيارتي ..
البنت انزلت ادموعها وماتكلمت ..
علي : في شي يعورج؟؟ اوديج المستشفى؟؟
البنت : هزت راسها (لا) واقعدت تبجي ..
علي: اشفيج خايفه مني؟؟ تره ما آكل انا .. وين بيتكم عشان اوصلج..
البنت : لا مابي اروح البيت خلاص نزلني اهني ..
علي : وين اهني؟؟ تره احنى الحين بالدايري السادس يعني اسفط وانزلج اهني وين بالله؟؟ عطيني مكان محدد وانا اوديج ..
البنت : زادت بجي .. مادري مادري ماعندي مكان (تبجي)
علي : هاج اكلينكس وبسج بجي وكلميني .. فكري شوي وقوليلي وين تبين تروحين اكيد في مكان معين .. انتي كنتي تركضين وين بتروحين مثلا؟؟ عندج سياره اوصلج لها؟؟
البنت : ساكته ماترد بس تبجي
علي : ياصبر ايوب .. اشلون يعني اسفط يمين وانطرج تكملين بجي وتفكرين تردين علي؟؟
البنت : تبجي وتعلي صوتها عليه .. خلاص لاتزف ماعندي مكان اروحله وماعندي سياره ..
علي : يبه انا مو قاعد ازفج بس ابي اعرف وين اوديج مايصير نفتر بالسياره بدون هدف ..
البنت : خلاص والله نزلني ماعندي مكان معين ..
علي : عيل امشي انروح كوفي بين او ستار بكس تشربين قهوه تريحين اعصابج ونفكر مع بعض وين تروحين.. احسن من ان يوقفلج ولد مو متربي ويأذيج .. اوكي جذي؟؟
البنت : ( تمسح دموعها ) اوكي..
علي : ( يبتسم ) تسمعين حق راشد؟؟
البنت : اي عادي ..
علي : شنو عادي .. تسمعين له او لأ؟؟
البنت : اي اسمع
علي : شنو تحبين تسمعيله اي اغنية
البنت : مادي والله
علي : اووو تره حدي ماحب كلمة مادري مافي شي بالدنيا اسمه مادري عطيني اسم اغنية تسمعينها حق راشد يللا فكري ..
البنت : ( فيها بجية بس ماسكتها غصب ) اغنية اللي لقى احبابه
علي : حتى انا احبها .. تبين تسمعينها؟
البنت : لا
علي : لو عندي جان حطيتها اعناد بس حسافه السي دي عند الحيوان صلاح
البنت : ساكته و اتطالع الشارع .
اوصلوا كوفي بين سفط السياره ونزل .. اهي بطلت باب السياره بس مانزلت
علي راح لي بابها وقعد (القرفصاء) اللي مايعرفها يعني قعد جنه عزكم الله بحمام عربي ههههه طاع التشبيه ..
المهم نرجع للقصه .. قعد يم بابها وطالعها (أول مره يشوفها عدل) حس ان ويهها في براءة وحلوه وايد .. عيونها كبار ورمشوها وخدودها مبللة من الدموع .. خشمها احمر من البجي .. وحلجها صغير وطامر (مرسوم)
علي : يللا نزلي ماكو شي يستاهل كل مشكلة ولها حل ..
البنت : (ساكته) وانزلت ..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


**البارت الثاني**
البنت : (ساكته) وانزلت ..
دشو المحل اقعدت تتلفت اتشوف اذا فيه احد بس ماكان فيه الا ريالين اجانب .. علي سحب لها الكرسي عشان تقعد
علي : بطلبلج على ذوقي موافقه؟
البنت : اوكي
راح يطلب ورجع يايب لها كراميل كوفي ..
علي : يبتلج بارد عشان يبرد على قلبج ..
البنت : مشكور
علي قعد جدامها وحاول يلطف الجو
علي : للحين ماخلصتيه؟؟ يللا شربي لا اشربه عنج
البنت : ابتسمت واشربت شوي
علي : اي عفية عالشاطرة خلصيه كله.. زين ممكن نتعرف عالاسم؟
البنت : منار
علي : حيا الله منوووره معاج الحجي علي
منار : عيونها غورقت فجأة واقعدت اتطالع علي وانزلت ادموعها واهي ساكته
علي : اشفيج؟؟ ليش تبجين
منار : لاتناديني جذي
علي : قصدج منوره؟؟
منار : ( تمسح دموعها ) اي
علي : زين اناديج منور عادي؟؟
منار : كيفك
علي : زين قوليلي قصتج يمكن اقدر اساعدج
منار : ( هم تمسح دموعها ) ماقدر اقول
علي : زين عندج احد اوديج عنده دامج ماتبين تروحين البيت؟
منار : تهز راسها (لأ)
علي : زين شربي بردي على قلبج شوي .. زين وحده من رفيجاتج مني مناك شوفي
منار : ماعرف احد وحتى لو اعرف شقول حق اهلهم وانا رايحه لهم قريب الفير
علي : زين حاولي تمسكين دموعج و خل افيدج .. انتي ماعندج مكان تنامين فيه .. ولا تبين تقولين لي قصتج عشان اساعدج .. زين سمعي عندي حل مؤقت بس لاتقلبينها عزا وتبجين بس سمعي وقلبيها بمخج على راحتج
منار : ساكته اتطالع كوب الكوفي وماسكه دموعها غصب
علي : انا عندي شقه
منار : ارفعت راسها منصدمه تطالع علي ودموعها انزلت
علي : لا حول ولا قوة الا بالله .. هذا وانا قلت سمعيني لين اخلص ولا تقلبينها عزا .. يابنت الناس انا لو ابي منج شي مو زين جان ما يبتج اهني وقعدت 3 ساعات احاول القى معاج مكان اوديج له ..
منار : ( تبجي ) , مابي اروح مكان خلاص خلني اهني وروح
علي : ( بنبرة عصبية ) خلاص عاد لاتصيرين ياهل وبس تبجبجين على راسي .. سمعيني لين اخلص وبلا دلع عاد

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


** البارت الثالث **
علي : ( بنبرة عصبية ) خلاص عاد لاتصيرين ياهل وبس تبجبجين على راسي .. سمعيني لين اخلص وبلا دلع عاد
انا عندي شقه ماخذها عشان اسويها مكتب ومافيها الا شوي كراكيب وسرير عشان لي تهاوشت مع البيت اروح اهناك .. والحمدلله انا مو متهاوش مع احد حاليا .. ( ظحك ) وابوي مسافر فتقدرين اتقولين ان حالتي مستقره واقدر اعيش في بيت اهلي
فاشرايج اوديج اهناك واروح بيتنا وتنامين وترتاحين فيها لي باجر ويحلها ألف حلال ان شاءالله.. اشقلتي؟ اول فكري عدل وبعدين ردي علي
منار : ( تسمح دموعها وسرحانه بالكوب تفكر ) وهزت راسها (لا)
علي : وقسما بالله مافيها اي احد اصلا مافيها اثاث بس قنفه بره وبالغرفه سرير وكفر ومخده وبس مافيها شي بعد , وماراح انزل معاج بعد اشتبين اكثر؟ بس اعطيج المفتاح وانتي تنزلين وباجر عالغدى اييبلج شي تاكلينه ونفكر بحل للمشكلة اللي ماعرفها ( ابتسم لها ) اوكي جذي؟؟
منار : ( اسكتت مده ) .. اوكي
علي : نمشي؟
منار : اوكي
اطلعو بره ومنار راحت صوب الباب اللي ورا
علي : ( يظحك ) قلنا بوصلج بس عاد لاتحسسيني اني سايق .. قعدي جدام
منار بطلت الباب اللي جدام واقعدت واهي ساكته ماقالت ولا كلمة
علي : ( شغل السياره ومشى ) منار جم عمرج؟
منار : 23
علي : شايله مشاكل اكبر من عمرج اشخليتي لي انا عمري 27 شايب صح؟
منار : ( ساكته مسنده راسها عالجام و سرحانه بالشارع )
علي : نحن هنا الوووو ؟؟؟ الووو ؟؟ الأرض تنادي منار حول ..
منار : ( ماترد ) .. سكت علي بعد وكمل الطريج ومحد يتكلم
بعد فترة .. وصل حولي المكان اللي فيه شقته
طالعها الا يلقاها نايمه ..
علي : منار قومي وصلنا .. منار .. (حط ايده على جتفها وهزها عالخفيف عشان تقوم ) منار قومي
منار : ( قامت مخترعه ) شنو فيه؟؟؟
علي : مافي شي بس قعدتج لأن وصلنا .. وهذا المفتاح نزلي صعدي الدور الثالث شقه 8 وانا باجر ان شاءالله وقت الغدى اييب لج شي تاكلينه
منار : ( ساكته متردده )
علي : يللا سمي بالرحمن ونزلي سبحي ونامي وباجر ما يصير الا كل خير
منار : وصلني مابي اروح بروحي
علي : اوكي عيل مشينا ( طفه السياره ونزل )
دشو داخل العماره ومنار منزلة راسها ماتبي أحد يشوفها
مصطفى (اللي واقف عالريسبشن) : ( ابتسم ابتسامه عريضه ) يا مرحب بالاستاز علي يا الف مرحب ان شاءالله ليلة زي الفل عليك يا بااشا
علي : ( عطاه خزه خلته يسكت ويحط راسه بالارض )
منار : ( كان ودها الارض تنشق وتبلعها وفكرت ترجع للشارع بس اللي خلاها تكمل ان ماكو مكان تروحله )
اركبوا الاصنصير ومحد يتكلم اهي منزلة راسها واهو ساكت يطالع الباب ناطره يتبطل عالدور الثالث بس الاصنصير وقف عالدور الثاني وصار بويهم ريالين أعمارهم بالاربعينات تقريبا .. كانوا بيركبون معاهم بالاصنصير
علي : ( وقف بويه الباب وخله منار وراه ) اسف بس اذا ممكن تنطرون الاصنصير لين يفضى ويرجع لكم .
واحد منهم : ( شكله مو على بعضه و يطالع منار ) ليش لهالدرجة مستعيل مافيك صبر جم ثانية؟؟
علي : ياحقير عدل اسلوبك انت صج مو مال احترام (توه بيطلع من الاصنصير عشان يطق الريال بس منار امسكت بلوزته حيل عشان مايروح )
الريال الثاني : ( يمسك صاحبه ) خلاص حصل خير توكلوا على الله
تسكر الاصنصير وعلي لف على منار لقاها تبجي بدون صوت
علي : ماعليه لايهمج اهم شي تنامين بمكان أمان بدل الشارع ماتعرفين منو تلقين فيه
منار : ( تسمح دموعها )
علي : اي عفية عالشاطرة
تبطل الاصنصير وراحو لي باب الشقه بطله لها وشرعه عشان تشوف ان المكان فاضي ومافي اي احد وعطاها المفتاح
علي : ياللا روحي تسبحي و ارتاحي ولا تبطلين الباب الا اذا ييت انا باجر ويبتلج غداج ماشي؟؟
منار : انا خايفه
علي : لا تخافين ماكو الا الخير .. تبين ادق عليج اتطمن ولا اخليج تريحين؟
منار : بلى دق اخاف ايي احد ويبطل الباب والله اموت
علي : ( يظحك ) لا اشدعوه وين قاعدين بشيكاغو؟؟ .. المهم انا بدق على تلفون الشقه اذا رديتي نطري لين اقول اسمج وردي علي اذا ماقلت يعني مو انا سكري الخط اوكي؟
منار : اوكي
علي : يللا انا ماشي تبين شي قبل لا اروح
منار : ( تهز راسها بالنفي )
علي : يللا عيل مع السلامه قفلي الباب عليج ( مشى ناحية الاصنصير )
منار : علي..
علي : ( يلتفت عليها ) هلا
منار : مشكور وايد
علي : ( ابتسم ) العفو ماسويت شي يللا دشي وقفلي الباب
منار : ان شاءالله ( تدخل الشقه وتقفل الباب عليها )
علي صعد سيارته و بالطريج كان سرحان ويفكر
علي : ( بقلبه ) .. انا اللي سويته صح؟؟ خذيتها وحطيتها بمكان ومحد يدري عنها وشكلها منحاشه من بيتهم .. زين انا اشدراني اذا اهي مسوية جريمة و منحاشه او مسوية شي جايد ويمكن اهلها الحين يدورون عليها زين شسوي اذا مقدمين بلاغ خطف ويقطون المشكله براسي ..
( يتنهد بصوت عالي ) .. والله مادري شسوي وهم ماكنت اقدر اخليها تمشي بالشارع بروحها لا حول ولا قوة الا بالله العلي العظيم على هالمشكلة ..
علي : ( بعصبية ) الله ياخذك يا صلاح زيين .. حدي متأزم هذا وقت أغنية (وش جاه) عشان انسى هالسالفة


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


** البارت الرابع **
علي : ( بعصبية ) الله ياخذك يا صلاح زيين .. حدي متأزم هذا وقت أغنية (وش جاه) عشان انسى هالسالفة
- - - - - - - -
( عند منار )
سكرت باب الشقه واقفلته عليها
تسندت عالباب واقعدت بالأرض لامة ركبها عند حنجها وتبجي
منار : اشلون صار جذي معاي .. ليش يا أحمد ليييش
( تبجي وقلبها محروق ) والحين اانا وين قطيت عمري مو ناقصه مشاكل اكثر ماعرف علي عدل اشلون ييت شقته اول مايطلع الصبح لازم امشي من اهني ..
قامت من مكانها واهي خايفه اتطالع الشقه لقت الصاله مافيها الا قنفه مثل ماقال .. و بخطوات بطيئة ومتردده بطلت باب من البيبان اطلعت غرفة النوم ومافيها الا سرير و ميز ادراج صغير ( كوميدينا ) عليه تلفون أرضي..
اطلعت اتدور الحمام لقت ليته مسكر بطلته بس طلع محترق ..
شرعت الباب ودشت رشت ماي على الافرنجي ومشته بكلينكس واقعدت
... وسرحانه وتدمع عينها خلصت وغسلت (عزكم الله )
وقامت تغسل ايدها لي اكواعها وغسلت ويهها بعدين اطلعت راحت الغرفه
و اقفلت عليها الباب .. انسدحت تلحفت واقعدت تبجي بصوت عالي عشان ترتاح
- - - - - -
( عند علي )
دش البيت وسكر الباب توه بيصعد غرفته ولا يشوف امه قاعده بالصاله وناطرته
( ام علي وايد طيبه وتحب بيتها واعيالها - علي وعثمان وعالية وعمر- بعدين نتعرف عليهم )
ام علي : علي؟؟ جم الساعة الحين؟؟
علي : (قعد يم امه ويبوس راسها وخدها ) مسااء الخير يا حياتي يا عمري يا احلى مريومه بالعالم كله
ام علي : عليوي ويعه وخر عني ولا تحاول تساحلني و أي مساء الحين؟؟ الساعه اربع الا ثلث اتقولي مساء .. وين كنت لي هالحزة هاا؟؟ مو علبو انت صبي ماترد الا ويه الصبح
علي : يمه راح اصك الثلاثين لي متى يعني باخذ اذن على كل شي ؟
ام علي : لين تتزوج وتريحني
علي : يمه عااد لا تصيريلي ابوي الثاني انا ماصدقت على الله سافر عشان اخذ بريك راحه من صراخه .. حياتي انتي مريوومه لا تزعلين فديتج انا وبعدين شمقعدج لي هالحزه ليش مو نايمه؟
ام علي : قعدت عشان اصلي ولا ناسي ان في صلاة اسمها الفير؟ وبعدين تعال قولي وين كنت لي هالوقت؟
علي : كنت اسوي عمل خير
ام علي : اشلون يعني؟؟
علي : ساعدت شخص لقيته بالطريج ووصلته بيتهم , يمه انا دخت بروح انام ( باسها على راسها وقام )
ام علي : يمه دير بالك حبيبي مو اي احد تركبه معاك هالايام الدنيا تخوف ماتدري منو الزين ومنو اللي ماله امان
علي : اي والله عدل كلامج ادعيلي انتي بس.. يللا انا رايح انام تصبحين على خير
ام علي : الله يوفقك ويسهل دربك ويحفظك يا بعد عمري يا وليدي زين يمه صل اول بعدين نام
علي : ان شاءالله ..
علي صعد دش غرفته وراح الحمام توضى وصلى بالغرفه وبعدين دش سبح و طلع لبس شورت وسكر الليت وانسدح قعد يفكر ب منار ..
علي : خل ادق اتطمن عليها ( مسك تلفونه ودق على شقته )
- - - - -
منار كانت متلحفه وتبجي وفجأة رن التلفون فزت مخترعة ارفعت السماعة وتمت ساكته
علي : الو منار؟؟
منار : ( تحاول تكون طبيعية وماتبين انها تبجي ) هلا علي
علي : ها كل شي تمام عندج؟
منار : اي مشكور
علي : منار فيج شي؟؟
منار : لا كل شي تمام لا تحاتي
علي : زين خفي على عينج راح ينشف منها الماي بعدين من وين نرد نعبيها؟؟
منار : ( ساكته )
علي : تبين اقولج قصة عشان تنامين ؟؟
منار : ( تبتسم وتمسح دموعها ) قول
علي : كان يا مكان في قديم الزمان .. كان في بطة حلللللوه لونها ابيض ثلجي تزوجت بط لونه اسود .. بط مذكر بطة بقاموسي الخاص .. حلوه بط مو؟
منار : ( تظحك ) اي اعجبتني
علي : ايييي جذي ظحكي والله تره الدنيا ماتسوى دموع هالكثر حدج دمعتين و وايد عليها بعد .. المهم خل اكملج قصتي يا طويلة العمر
هالبطه البيضه الحلوه تزوجت بط اسود ويابو 5 بطاطيط
منار : ( تظحك )
علي : دمي خفيف؟؟
منار : حده
علي : ياحلاتي أونس .. المهم هالخمس بطاطيط كانو كلهم بيض الا وحده سوده طالعه عالابو ( وقعد يكمل لها القصه )
علي : الووو منار .. منوور
منار : ( ماكو الا صوت نسمها )
علي : يللا نوم العافيه ( سكر التلفون ) .. والله هالبنت مسكينه الله يفرج همها


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



** البارت الخامس **
علي : يللا نوم العافيه ( سكر التلفون ) .. والله هالبنت مسكينه الله يفرج همها
- - - - - -
طفل صغير اسمه عمر عمره 3 سنوات ونص دش غرفة علي ركض ونط عالسرير وقعد يناقز
عمر : قوووم عليييييي .. قوووم قوووم .. يللا قوووم علي قووووم
علي : ( يصرخ ) عموووووووووووور انزل من السرير واطلع بره لا اطقك
عمر : ماما تقووول غدا الحيييييييين بسرعه
علي : ( فز فتح عينه ) غدا؟؟؟ ليش الساعة جم؟؟
عمر ( يناقز عالسرير ) : هاا؟؟
علي : شوف من قاعد اسأل بس .. وخر عني ولاتنقز لا اطقك من صج هالمره
عمر : ( يقعد بحضن علي ويلمه ) حبييبيي علييي
علي : ( باس عمر ) عليك حركااات تخرع هذا وانت طول الاصبع يللا حبيبي روح اطلع وقول حق ماما علي مايبي غدا بيطلع بره عنده شغل زيين؟؟
عمر : هاا؟؟
علي : اووهووو قولها مايبي اكل يللا اطلع بره
عمر : زين ( طلع بره يركض )
علي : ( يطالع الساعه ) الساعه وحده وللحين مايبت لها شي تاكله خل اقوم بسرعه ابدل واطلع ادق عليها بالطريج
تحت بالصالة الصغيره على طاولة الطعام قاعدين ام علي وعمر الصغير وعثمان ( عمره 22 ) وعالية ( عمرها 17)
مر علي عالصاله الكبيره بيطلع بره
ام علي : علي تعاال اكل وين رايح ؟؟
علي : يمه والله مستعيل ماقدر معزوم عالغدى ومحد قعدني فحيل متأخر
عاليه : انت لو قايلي جان قعدتك انا قاعده اليوم مبجر
علي : مادري نسيت .. يللا انا ماشي مع السلامه
ام علي : يمه دير بالك
علي : ان شاءالله يللا باي
عثمان : يمه ابي سيارة يديدة
ام علي : يمه واشفيه الهمر ؟؟
عثمان : يمه زهقت منه وبعدين خلاص الكويت كلها اتش ثري بغير
عالية : اي يمه ييبيله بورش عشان السنه اليايه انا اسوق الهمر
عثمان : تخسييين شنو بنت تسوق همر ماكو شغل انطمي بس انتي حدج التيما
عالية : زين لاتسب
عثمان : غصبن عل...
ام علي : ( تقاطعه ) خلاااص بس عاد احترموني او حترموا النعمة شوي وبسكم نجرة
عمر : خلاااص بس نجرة
الكل ظحك على عمور وكملوا اكلهم
- - - - - - -
بالسياره علي يتصل على الشقه بس محد يرد ..
علي : ( بقلبه ) وين هالبنت ماترد .. زين اخاف ماتاكل عيش .. بس احسن من الصمون خل اييب لها مجبوس دياي احسن شي ..
- - - - - - - - - -
منار توها افتحت عينها اقعدت اتطالع المكان تبي تتذكر اهي وين
منار : ( قامت بسرعه ) جم الساعه الحين ( قامت اتدور ساعه مو لاقيه ) .. انا قلت لازم اروح اول مايطلع الصبح خل اقوم بسرعه اسبح واطلع
دشت الحمام عشان تسبح عالسريع .. اقعدت اتشم الفوطه ..
منار : والله ياخوفي مو نظيفه بس شسوي لازم اسبح ..
سكرت عليها الباب ( الحمام في نور من الدريشه الصغيره )
- - - - - - - -
علي وصل عند باب الشقه يطق الجرس مره مرتين ثلاث محد يرد
دق عليها هم ماكو رد ..
علي : وينها لايكون راحت؟؟ ( يرد يطق الجرس وناطر )
( منار توها طالعه من الحمام ولافه عليها الفوطه وشعرها مبلل يقطر ماي واسمعت الباب والجرس ينطقون مع بعض خافت قلبها بغى يوقف )
منار : ( راحت يم الباب واتشوف من العين السحريه )
منار : علي؟؟ بقلبها ( اشلون راحت علي نومه؟؟ كنت بطلع من هالمكان قبل لا يرجع )
علي : بطلي الباب العمارة كلها اسمعتني اكسر الباب وانتي ماسمعتي؟؟
منار : لحظه بس شوي وابطله زين؟؟
علي : بطليه الحين موقفتني ساعه بره خلصيني يللا
منار : ( بطلت الباب شوي وطلعت راسها وشعرها يقطر ماي عالارض )
منار : ( تتكلم واهي بتمووت من الاحراج ) آسفة بس كنت اسبح بخلي الباب مطرف و اروح داخل عشان ابدل انطر ثواني بعدين دش اوكي؟
علي : ( منحرج ) اوكي .. ( نطر دقيقة بعدين دش وشايل معاه جيس الاكل حطه عالارض وقعد عالقنفه ناطرها )
منار بالغرفه تنشف جسمها وشعرها والبست ملابسها واقعدت عالسرير اتفكر بالحاله اللي اهي فيها ووين اوصلت
منار : ( بقلبها ) اشفيج يا منار قاعده بشقة شخص غريب توج امس صادفتيه .. الله يسامحك يا أحمد ( حست ان ودها تنفجر و تبجي بس تعوذت من ابليس وقررت تطلع حق علي )
دشت منار الصاله التفت عليها علي وقعد يطالعها ( كان شعرها القصير مبلل ويهها حلو بريء و مافيه مكياج )
علي : ها اشلونج اليوم؟؟ ان شاءالله نمتي عدل؟
منار : ( اقعدت بطرف القنفه ) معني ما اذكر متى نمت بس الحمدلله نمت وارتحت ..
علي : ( يسوي روحه يفكر ويعصر مخه ) نمتي بالظببط يوم البطه السوده تبجي اتدور اهلها
منار : ( تظحك )
علي : ( بقلبه ) حلوه ظحكتها
علي : زين خل اييب الطاوله اللي بالغرفه عشان احط الاكل عليها
منار : لا خلك .. انا اييبها
منار راحت يابت الطاوله ( الكوميدينا الصغيره ) وحطتها جدام علي
علي : ها تسمحيلي اكل معاج؟؟ تره ماتغديت والله
منار : ( تبتسم ابتسامه فيها حزن ) اي اكيد
علي بطل الاكل وقطع لها دياي واهي قاعده تاكل عالبطيئ وتسمعه ياكل و يسولف بس بالها ماكان معاه وسرحانه
علي : ( يحرك ايده جدام ويه منار ) هاا وين رحتي
منار : ( تهد القفشه ) ولا شي بس الحمدلله شبعت
علي : ماكليتي شي؟؟
منار : بلى الحمدلله شبعت .. و مشكور وايد انا لازم امشي الحين
علي : تمشين!! .. وين بتروحين؟
منار : ( تدور اي عذر عالسريع ) بروح بيت رفيجتي
علي : اكيد عندج مكان تروحين له؟؟
منار : ( اوقفت ) اي ويللا انا ماشية
علي : ( وقف معاها ) يللا عيل اوصلج بطريجي
منار : لا لا مابي اكلف عليك انا اروح بروحي
علي : في احد معين بياخذج يعني؟؟
منار : لا ماكو .. بس انا اتصرف انت ماقصرت معاي مشكور
علي : ( قعد عالقنفه واشر لها ) قعدي شوي
منار : ( اقعدت واهي ساكته ماقالت شي )
علي : منار صارحيني ولا تقصين علي .. انا ادري ان ماعندج مكان تروحين له وانج ماتبين تقعدين بشقة شخص غريب عدل ولا لأ؟؟
منار : تهز راسها .. عدل
علي : والله يا منار اني ماراح اضرج بشي وهالشقه اعتبريها لج لين الله يفرجها عليج .. و لو تبيني ما ايي حااضر من عيوني اييب ثلاجه صغيره واعبيها اكل وماي وماتشوفيني واتطمن بالتلفون بس .. زين جذي؟
منار : ( منزله راسها بالارض وتحس بعوار ببلعومها لأنها حابسه دموعها غصب )
منار : لا مابي تسلم ماقصرت بس انا لازم امشي من اهني
علي : زين فرضا سمحتلج وخليتج اتروحين وقعدتي تمشين بالشارع وماعندج مكان محدد تروحين له .. ووقف واحد حقير وركبج معاه غصب واذاج؟؟
منار : ( ارفعت راسها وطالعته بعصبيه وغصب ماسكه البجية )
علي : اي لاتطالعيني جذي انا شاب واعرف ان في شباب وصخين وايد محذفين بالشوارع
منار : ( لفت ويهها عنه عشان لايشوف دموعها ) لا تحاتي ما اركب الا مع مره
علي : ( يظحك ظحكة استهزاء ) لا يعني الحريم الحين مسكتين .. يا كثر ماسمعنا سوالف ان حريم خدروا بنات وودوهم حق رياييل ..
منار : ليش تخوفني اكثر ؟؟ ماحب اسمع جذي كلام
علي : اي لأن هذا الصج
منار : ( انفجرت واقعدت تبجي من قلب )
علي : ( يطالعها ومايدري اشلون يواسيها قعد يدور كلينكس بجيس الاكل وعطاها اياه )
علي : هاج مسحي دموعج ولا تبجين .. انتي اهدي وقوليلي مشكلتج وانا والله مستعد اساعدج على قد ما اقدر
منار : ماتقدر تساعدني محد يقدر يساعدني
علي : انتي بس جربي وقوليلي اشتخسرين
منار : ( تبجي من قلب ) انا.. امي من قبل سنتين (تبجي وتناشق وتمسح خشمها )
علي : لحظة مسحي دموعج وتنفسي ارتاحي بعدين سولفي على راحتج
منار : ( تتنفس وتمسح دموعها ثواني بس وترد تبجي مثل الياهل اللي ضايع من اهله )
علي : لا جذي عيل خلاص يبه هونت مابي اعرف الموضوع .. قومي غسلي ويهج وامشي معاي
منار : ( تحاول تسيطر على نفسها وماتبجي ) ( بصوت مخنوق ..) : وين؟؟
علي : نتمشى اتشمين شوية هوا وارجعج اهني
منار : بس ..
علي : ( يقاطعها ) لا بس ولا شي مابي اسمع اعتراض يللا قومي غسلي ويهج ناطرج
منار دشت الحمام وغسلت ويهها واقعدت اتطالع عيونها بالمنظره كانو متفوخين وحمر من كثر البجي مشطت شعرها باصابع ايدها اساسا اهو كان ناعم بس لأن توه بدى ينشف منه الماي فصاير متعفس شوي
اطلعت من الحمام لقت علي واقف يم باب الشقه وبيده مفتاح سيارته
علي : يللا نمشي؟
منار : يللا
اطلعوا واهو قفل الباب وانزلوا تحت والحمدلله ماصار لهم اي موقف بايخ مثل اللي صار امس
اركبت بالسياره يمه وكل شوي تتلفت
علي : ( لاحظ انها مرتبكه ) لا تخافين ان شاءالله مايصير الا كل خير
علي : ( طلع نظارة شمسية من درج السيارة ) هاج لبسيها شمس الكويت مشكلة
منار : ( خذتها منه والبستها وتمت اتطالعه واهو يسوق من غير لا ينتبه لها )
( علي طويل وعريض.. اسمر حنطاوي شعره اسود حواجبه عراض ومرتفعين مخليته يبين جنه عصبي خشمة مسلول .. و شواربه اخفاف ولحيته ديرتي يعني ملامحه على بعضها ماعطيته جاذبيه غريبه )
منار : وين راح نروح ؟
علي : تبين نتمشى عالبحر؟؟
منار : لا اخاف اشوف احد اعرفه اهناك
علي : زين انتي ماكليتي شي .. امشي انروح نتغدى
منار : لا مو يوعانه كليت
علي : زين انا يوعان اشلون يعني اموت من اليوع ما اكسر خاطرج؟
منار : انت اطلبلك أكل .. انا شبعانه مابي آكل
علي : لا انا خاطري بأبل بيز
منار : اوكي
( أغلب الطريج كان هدوء ومرات علي يقط قطات مليقه يحاول يظحكها بس اهي اغلب الوقت سرحانه بالشارع )
( اوصلوا عند ابل بيز البحر علي سفط السيارة وطالع منار )
علي : يللا مشينا واذا ماتبين تفصخين النظاره خليج لابستها لين نقعد داخل
منار : اوكي


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


** البارت السادس **
علي : يللا مشينا واذا ماتبين تفصخين النظاره خليج لابستها لين نقعد داخل
منار : اوكي
( علي اختار طاوله بعيده عن العيون عشان منار تاخذ راحتها اكثر )
علي : ها شنو تبين تطلبييين؟
منار : شبعانه مابي آكل مشكور
علي : زين ما اجبرج بس عالاقل اكلي معاي من اكلي ماحب اكل بروحي وبطلبلج عصير اوكي؟
منار : ( ابتسمت بحزن ) اوكي
علي : ( يظحك و يأشرها على ريال قاعد ياكل بروحه ) شوفي هذا.. تلقين حبيبته عطته طناش لين استسلم وقرر ياكل
منار : ( ابتسمت )
وصل الاكل وعلي غصبها الا تاكل معاه .. كلت شوي و تمت تسمع سوالفه اللي ماتخلص وتشرب عصير
علي : ( يظحك ) مو جني اسولف وايد ؟ لا صج ما انعطه ويه بسكت
( منار ابتسمت وبعد فترة قصيرة اسألته )
منار : علي .. عندك حبيبة ؟
علي : ( بلع لقمته غصب ماكان يتوقع تسأله جذي سؤال )
علي : حاليا لأ
منار : يعني كان عندك؟
علي : ( ابتسم ) اي كان عندي
منار : و تخليت عنها؟
علي : أحمد تخلى عنج؟
منار : ( حست جنه سجين دش بقلبها وماقدرت اترد عليه بس ارفعت عينها اتطالعه مصدومة ويت على بالها الف فكرة وفكرة )
منار : اتعرف احمد ؟؟
علي : ( يظحك ) اعرف احمد خالد واحمد الوحش و احمد بوناجي .. انتي أي احمد تبين؟
منار : ( حست بهاللحظة ودها تطعنه بالسجينة اللي عالطاولة لأنها بحاله ماتسمح ان يلعب بأعصابها بهالطريقة )
منار : علي اكلمك جد مو وقته الغشمرة الحين .. اشلون عرفت عن أحمد؟
علي : ( بعصبية ) يبه لا اعرفه ولا شي .. يوم اغمى عليج كنتي تنادينه واتقولين ليش يا احمد
منار : ( قامت والدم كله صاعد بمخها ) عن اذنك بروح الحمام
قامت منار راحت الحمام وعلي قعد يكمل اكله .. بالحمام منار تحس انها مختنقه ودها تنفجر من البجي بس تعوذت من ابليس وغسلت ويهها
واهي قاعده اتنشف ويهه بالكلينكس دشو بنتين الحمام يعدلون مكياجهم
البنت1 : طيبوووه والله انه حلو دام تركتو بعض بخزه عشان يرقمني
البنت2 : ( تحط حمره فوشيه ) حبيبتي حدي مستعيلة انا اعطيج رقمه وخلاص دقي عليه
البنت1 : والله انج عسل
اطلعت منار من الحمام وارجعت حق علي
علي شافها ابتسم
علي : يللا اكلي ماكلتي شي
منار : لا بس شبعت الحمدلله
علي : انا اعتذر اذا ضايقتج يللا اكلي
( يو البنتين نفسهم اللي كانو بالحمام وام حمره فوشيه طالعت علي بنظره وابتسمت وطقت جتفه بجنطتها وهي ماشيه )
منار : تعرفها ؟
علي : اي كنت اعرفها
منار : هذي اللي حبيتها ؟
علي : لا مو اهي
منار : اللي معاها راح اتدق عليك
علي : شنو؟ منو؟
منار : البنت اللي توه كانت معاها .. سمعتها بالحمام اتقول تبي تاخذ رقمك من اللي تعرفها وبتدق عليك
علي : ( يبتسم ) الحمدلله والشكر .. زين اطلب الحساب ولا تبين شي؟
منار : لا مابي شي تسلم
علي دفع الحساب ومشو من المطعم
علي : الحيين بنروح المركز العلمي
منار : لا ..
علي : راح انروح غصب مو كيفج
منار : بس ..
علي : راح انروح يعني راح انروح
( راحو المركز العلمي وتمشو بالاكواريوم وكل شوي يقول شي يخليها تظحك )
خلصو و ردو السياره وبالطريج كان مشغل الاف ام ويسولف عن اللي صار معاهم بالمركز العلمي
منار : ( لافه ويهها عالشارع وبالها مع الاغنية اللي بالاف ام )
كانت انغام تغني (هاتمنالو الخير ..ايه يعني يفوتني و ينساني ..ماهو ياما تحمل علشاني .. ما هو ياما كان ألبو عليا .. هاتمنالو الخير
ماهو أبل ما يجرحني داواني ..كان عمرى و كان هو زماني ..كان ألبي و روحي و عينيا )
منار : ( تبجي وعلى قد ماتقدر حابسه الصوت عشان لا يسمع شي )
علي : ( انتبه عليها ودش واجهة من واجهات البحر وسفط السياره )
علي : منار ؟؟ مو اتفقنا انج تنسين شي اسمه بجي؟؟ مافي شي يسوه عطي المشاكل طاف
منار : سهل عليك تقول جذي لأنك مو بمكاني .. ( تبجي و ترفع صوتها ) وحتى لو صرت بمكاني انت ريال تقدر تدبر الف حل
علي : زين لاتبجين هدي شوي .. واعتبريني اخوج وماراح اخليج بروحج بهالمشكله
منار : وليش تكون مسؤول عني ؟؟ مو ملزوم فيني انت
علي : بلا من يوم طحتي عند سيارتي صرت ملزوم فيج
منار : ( ساكته مده ) .. ممكن استخدم تلفونك؟
علي : بتدقين على منو؟
منار : رفيجتي .. بقعد عندها
علي : ( يعطيها تلفونه ) هاج
منار دقت الرقم وناطره احد يرد عليها
منار : الو .. مها ؟
علي يمها وقاعد يسمع
منار : اي انا منار .. مايهم انا وين بس داقه ابي منج خدمة
(بطلت باب السياره وانزلت وسكرته وراها عشان تكلم رفيجتها ومايسمعها علي )
منار : مها انا محتاجه فلوس وملابس داخليه وبدله وحده مو اكثر .. وانا اردلج كل شي بعدين
علي : ( تعمد ينزل من السياره عشان يسمعها ويتطمن ان كل شي تمام معاها )
منار : ( شافت علي و صوتها بدى يتغير من العبره اللي فيها ) زين اقدر انام عندج اليوم بس؟ ودي اسولف معاج محتاجه اقولج اللي صايرلي
منار : ( ساكته تسمع مها و انزلت دمعتها ) اوكي مشكورة ( وسكرت الخط )
علي : ها اشقالت؟
منار : ( تسمح دموعها وتبتسم له ) قالت حياج الله
علي : ( يبتسم ) الحمدلله .. ارتحتي الحين ؟
منار : اي ارتحت الحمدلله
علي : راح تكونين بعيده عن المشاكل اهناك؟؟ يعني مكانها امان؟
منار : ( تبتسم وعينها متروسه دموع ) اي مها اعز رفيجه عندي
علي : عيل يللا وين بيتهم؟
( دلته منار البيت .. يوم اوصلو وقف السياره شوي بعدين عن الباب عشان لايشوفونها راكبه معاه )
منار : ( طالعة علي ) مشكور على كل شي والله يوفقك يارب ويفتحها بويهك
علي : ( يبتسم ويحاول يظحكها ) جنج امي على هالدعاوي
منار : الله يخليها لك والله ان الأم نعمة ماتتعوض
علي : تسلمين ويخليلج اهلج
منار : والله مادري اشلون اردلك الجميل ..
علي : بس لاتكملين لا انزلج وانا مزعلج .. ( ابتسم لها ) انا ماسويت شي اي واحد مربى بيسوي اللي سويته واكثر من جذي .. يللا روحي وديري بالج على نفسج
منار : اوكي .. ( انزلت من السياره )
علي : ( يفتح دريشة السياره ) منار ؟؟
منار : هلا ؟
علي : والله ودي اقولج شي واخاف تفهميني غلط ( سكت شوي ) بس رقمي عند رفيجتج اي شي يصير معاج تذكري اخوج علي وكلميني ولا تتردين
منار : ان شاءالله .. مشكور على كل شي امش لحد يشوفك انا الحين بدش بيتها
علي : يللا اوكي انا ماشي ديري بالج على نفسج .. باي
- - - - - - - - - -
بالطريج علي يكلم نفسه ..
علي : انا ليش متضايق؟؟ بالعكس المفروض استانس لها لأنها عند رفيجتها وبوسط عايله مو ابروحها .. الله يوفقها
( وصل بيتهم و دش )
ام علي : ييت يا علي والله يابك تعال شوف هالاثنين دوخووني كله يتهاوشون سكتهم والله تعبت معاهم
عالية : ( اتصرخ ) يمه انا ماسويت شي اهو كله مناشبني
عثمان : جب لا تعلين صوتج لا اييب المقص واقص السانج
علي : ( يصرخ ) عثمان .. عالية خلاص مابي اسمع حسكم يعلا لا والله اطلع كل الحره اللي فيني على روسكم فاهمين ؟؟
عثمان : علي بس هالبنت يبيلها طق مو بس صراخ تخيل شاغله التلفون ساعتين كاملين ؟؟ وانا بره وبكلم امي مو قادر تلفونها مغلق وتلفون البيت كله مشغول؟؟ منو تكلم كل هالوقت ؟؟
عالية : قاعده ادرس امتحان مع رفيجتي بالتلفون فيها شي؟؟
عثمان : دراسه بالتلفون وين صارت انتـ....
علي : ( يصارخ من قمة راسه ) خلاص لاتزيد حرف والله مالي خلق ومابي اسمع صوت لا منك ولا منج
عالية وعثمان اسكتو
ام علي : يمه اشفيك ليش متضايق ؟
علي : ماكو شي يمه بس بروح داري ارتاح .. وانتو والله اذا سمعت صوت هواش انزل واطلع الحره فيكم
عثمان : انا بطلع واريحكم
( علي صعد غرفته وانسدح بفراشه يفكر بمنار .. شوي الا يسمع رنة مسج واصله )
فتحه وكان هذا المكتوب :
منور والله تعرفين اشكثر معزتج بقلبي وحايشني تأنيب ضمير و ودي اساعدج بس والله ماقدر .. اخوانج يو بيتنا اكثر من مره يسألون عنج وامي محلفتني اني لو كلمتج اقولها بسرعه , فكلش ما اقدر اسوي شي.. آسفه لأني ماقدرت أخليج تنامين عندي وآسفه لأني ماقدرت اعطيج ملابس وفلوس .. وآسفه لأني ماسمعتج وخليتج اتطلعن اللي بقلبج .. آسفه على كل شي .. ادري مايخفف عنج هالمسج ويمكن يكدرج اكثر بس والله احبج منور ومابيج تشيلين بقلبج علي
( علي انصدم من المسج وحس دمه يغلي .. فز بسرعه من سريره ونزل تحت )
أم علي : يمه علي وين رايح توك راد من بره
( علي طلع من البيت ومارد عليها .. وركب سيارته ودايس بيروح المكان اللي نزلها عنده )
علي : ( يطق السكان بيده ) ليش سويتي جذي يا منار ليش جذبتي وقلتي انها وافقت تنامين عندها.. ليييييييييييييش ( دايس ويسب الناس ويدق هرنات حق العالم حتى بالاشاره الحمره )
بعد فتره وصل المكان اللي نزلها فيه وقاعد يتلفت يمين ويسار ويدورها والمفاجأة ان لقاها قاعده بممر كله زرع بين بيتين ..
علي : ( مو مصدق عيونه نزل من السياره من غير لا يطفيها وقعد يحمد ربه ان لقاها وانها بخير )
( أول ما وصل لها لقاها قاعده متربعه عالارض وماتتكلم .. قعد جدامها )
منار ارفعت راسها وشافته جان تفجر كل اللي بقلبها وتبجي
علي : ( بصوت هادي ) ليش يا منار؟؟ مو اتفقنا تعتبريني اخو لج؟؟ ليش ماقلتيلي الصج؟؟
منار مغطيه ويهه بايدها وتبجي وماقالت ولا كلمة
علي : ( يمسكها من زندها ) يللا قومي معاي
منار : ( قامت )
ركبها السياره وقعد يطالعها واهي بس تبجي
علي مشى وماقال شي وطول الطريج اهي تسكت شوي وترد تبجي بعد دقايق
اوصلوا لي الشقه ونزلها معاه
مصطفى ( الرسيبشن ) : ( يطالع منار واهي دموعها على خدها وويها أحمر ومتفخ من البجي ) الله ؟؟ خير يا استاز علي ؟؟
علي حقره وصعد مع منار بالاصنصير ودشو الشقه
علي : ( بهدوء ) منار ليش سويتي جذي ردي علي
منار : ( ماترد بس تبجي وتوخر ويهها عنه )
علي : منار والله بديت اعصب لا تخلين اعصابي تفلت وتكلمي ليش سويتي جذي ؟؟
منار : ( ماترد )
علي : ( يصرخ عليها ) انتي اشفيج ؟؟ مهما كانت مشكلتج كبيرة يعني قعدتج بالشارع بتحلها لج؟؟ ينيتي؟؟؟؟
منار : ( واقفه ومنزلة راسها ودموعها ماتوقف )
علي : ( مسك منار من جتفها وقعدها عالقنفه ويصرخ ) بس لاتبجين كلميني ردي علي .. هذا تصرف وحده عندها مخ؟؟
منار : ( ماترد )
علي : ( يعلي صوته اكثر ) اكلمج انا ردي علي تره والله وصلت حدي
منار : ( اركضت غرفة النوم واهي تبجي واقفلت عليها الباب )
علي : ( يعلي صوته عشان تسمعه ) سمعي يا منار انا بخليج اليوم ترتاحين وراح ارد باجر بس والله يا منار والله اذا رديت ولقيتج طالعه ماتلومين الا نفسج
( طلع من الشقه واهو معصب ورقع الباب وراه )
ومنار انسدحت عالسرير وبجت وااايد لين نامت
- - - - - - - - -
علي رجع البيت وانسدح يفكر باللي صار ..
علي : ( بقلبه ) انا ليش صرخت عليها بهالطريقة وليش هددتها ؟؟
انا مو مسؤول عنها واهي اذا بتطلع كيفها .. بس انا ليش سويت جذي
علي : افففف اشصاير لي وايد قاعد افكر فيها مو قادر انام
( وتم يتقلب ويفكر فيها مده لين نام )

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


** البارت السادس **
علي : افففف اشصاير لي وايد قاعد افكر فيها مو قادر انام
( وتم يتقلب ويفكر فيها مده لين نام )
- - - - - - - - - - - - -
ام علي : يمه حبيبي علي قوم تغدى معانا منزمان ماقعدت معانا عالأكل
علي : ( يدفن ويهه بالمخده ) يمه مابي غدا بنام
ام علي : الساعه وحده يعني لي متى بتنام ؟
علي : ( يستوعب كلامها ) الساعه وحده؟؟
ام علي : ( تبتسم ) اي يا حبيبي يللا قوم غسل عبال ما احط الغدا
علي : ( قام ) لا يمه انا بتغدى مع الربع
ام علي : اشطاري عليك هالايام ماتشتهي اكل امك؟
علي : والله لو الف الكون كله طول بعرض ما القى احلى من اكلج يا الغالية انتي .. بس والله مستعيل ( ودش الحمام – عزكم الله - )
ام علي : على راحتك يمه ( اطلعت من غرفته )
( على طلع من البيت ودق عالشقه )
منار : ( ردت عالتلفون بس ماتكلمت )
علي : منار؟
منار : هلا علي
علي : ( بقلبه ) اشوه ماراحت .. والله فشله مادري اشفيني امس صرخت عليها
علي : ها شنو خاطرج تاكلين؟
منار : أي شي عادي
علي : لا مايصير قولي شنو تحبين
منار : اطلب الغدا على ذوقك
علي : اوكي نص ساعه واكون عندج
( علي دش الشقه ويايب معاه بيتزا )
علي : مساء الخير اشلونج اليوم ان شاءالله احسن ؟؟
منار : الحمدلله
علي : عيل قعدي خل ناكل لأني ميت من اليوع
منار : ( اقعدت عالقنفه )
علي : ( بطل البيتزا وشال قطعه وعطاها منار ) ديري بالج تره حاره
منار : ( خذتها واقعدت تاكل )
علي : منار ؟
منار : ( ارفعت راسها اتطالعه )
علي : آسف عاللي صار امس
منار : انا بعد آسفه
علي : عفية لا تسوين شي من غير لا تقوليلي
منار : ان شاءالله
( خلصو الاكل وغسلو ايدهم واقعدو بالصاله يسولفون )
منار : علي انت ماقصرت معاي وابسط شي اقدر ارد لك فيه الجميل اني اقولك سالفتي
علي : انا ودي اعرفها عشان اساعدج بس اذا مالج خاطر مو لازم تقولين والله
منار : لا انا ودي اقولك سالفتي كلها اذا لك خلق تسمعها
علي : ( يبتسم لها ) أكيد لي خلق .. ودي اعرف كل شي عنج
منار : ( تاخذ شهيق طويل وزفير وتحاول تسيطر على اعصابها عشان تقوله سالفتها وماتبجي )
علي : اذا مو مرتاحه خليها وقت ثاني
منار : لأ انا بقول الحين

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

** البارت السابع **
علي : اذا مو مرتاحه خليها وقت ثاني
منار : لا انا بقول الحين
منار : ( تتكلم بهدووء عشان تسيطر على نفسها ) انا كنت اعيش مع امي وما اشوف ابوي الا نادر يمر دقايق ويمشي وماعندي خوال ولا اعرفهم لأن امي بحرينية وتزوجت ابوي واهلها مو راضين فقاطعتهم من يومها وعاشت بالكويت بس ابوي طلع متزوج وصارت مشاكل بين امي وابوي وبعد سنه من زواجهم طلقها وخلانه نعيش بروحنا
ماكان لي الا اهي وأحمد .. ( تدمع عينها ) .. هذيله اللي كنت معتبرتهم عايلتي الوحيده
علي : أحمد منو بالظبط؟
منار : ( تمسح دموعها وتتكلم بهدوء بدون بجي ) أحمد شخص حبيته عرفته من اربع سنين ماكان يقصر علي بأي شي .. ( تبتسم وعيونها كلها دموع ) والله كان يحبني اتعرف الشخص اذا يحبك او لأ من تصرفاته واهو والله كان يحبني
علي : ( ساكت يسمعها )
منار : ( تفرك اصابعها عشان تخفف من رجفة ايدها ) و قبل سنتين ... الحمدلله على كل حال امي توفت ( تبلع ريجها تكمل له السالفه وتتذكر)
(( قبل سنتين ))
- بالمستشفى -
منار يم فراش امها وقاعده تهزها : ( بصراخ وبجي ) يمه .. يمه قومي .. يمه انا مو مصدقه كلامهم انتي مايصير تروحين وتخليني
الدكتور : يا بنتي استغفري ربج وتعالي معاي
منار : ( اتدز ايد الدكتور وتصرخ ) وخر عني .. كلكم وخرو عني انتو جذابين امي ماماتت فاهمين ما ماتت
( تلم امها وتبوس عيونها وراسها وخدها ) : يمه حبيبتي قوومي انا منو عندي من لي من بعدج ماعندي اهل يا يمه
( الدكتور يحاول ياخذها بره الغرفه واهي مو راضيه توخر عن صدر امها )
منار : ( تصرخ واهي ميته بجي ) انت ماتفهم اقولك وخر عنيييي لحد يقرب مني اطلع بره اطلع من اهنييي
منار : يمه يالحنون يا كل دنيتي ليش خليتيني حتى ابوي ماعرفه عدل اشلون اعيش معاه يمه اشلووون
( الدكتور أشر حق الممرضه عشان يطلعون من الغرفه ويخلون منار شوي مع امها )
بطلعة الدكتور دش أحمد الغرفه
أحمد : حياتي منورة
منار : ( لمت احمد وميته بجي ) أحمد امي راحت وخلتني .. شسوي الحين اشلون اعيش
أحمد : ( واهو لامها ) أدري ماكو احد يعوضج عن امج بس انا موجود وماراح اخليج تعوذي من ابليس وهدي نفسج
منار : أحمد لاتخليني مالي احد الحين الا انت
أحمد : اخلي أهلي وربعي ودنيتي وما اخليج .. يللا الحين امشي قعدي بره
منار : ( وخرت عنه وارجعت عند امها و انسدحت يمها ) لأ روح انا شوي بنام عندها .. بنام يمها للمره الاخيره ( لمت امها و غمضت عينها والدموع تنزل على الفراش )
أحمد : مايصير تسوين جذي بنفسج قومي منورة قومي معاي
منار : ( واهي مغمضه عينها ) خلني شوي بنام
أحمد : على راحتج انا بنطرج بره
- - - -
- عند منار وعلي –
منار : ( تمسح دموعها ) أحمد تم واقف معاي وماخلاني
بس بعد العزا ابوي خذاني اعيش في بيته اللي ماشفته ولا مره بحياتي يعني اول مادشيت بيت ابوي وشفت اخواني عالطبيعه كان عمري 21
اخوي الكبير عمره 26 اسمه ناصر والثاني عمره 24 اسمه فهد من شفتهم وانا مارتحت لهم كانت نظراتهم فيها حقد وخصوصا مرت ابوي لأن محد كان يدري ان ابوي تزوج وعنده بنت فالكل كان كارهني حتى ابوي لأني سببت له وايد مشاكل .. مرت ابوي كانت تغلط علي وايد
وابوي مايقولهم اي شي مخليني جني قطعه من اثاث البيت ولا يسأل عني واخواني امنعوني من الجامعه وقعدوني بالبيت وما اطلع كلش
( تبجي وتمسح دموعها وتتنفس عشان تهدا شوي )
علي ( لأول مره طبعا حط ايده على ايدها عشان تهدا وقلبه يعوره كاسره خاطره )
منار ( وخرت ايدها واقعدت تفرك اصابعها ) : علي انا بنت وعندي احتياجاتي الخاصه ماقدر اكلم اخواني فيها ومرت ابوي ماكنت اتجرأ اطلبها لأنها تقومني بالسب وتنومني بالسب
كنت فاقده امي فاقده حنانها وفاقده الراحه بس اللي خلاني اتحمل اهو احمد
ومها رفيجتي بالكليه قبل .. أحمد كان يكلمني بالتلفون كل يوم يشجعني اني استحمل واهو كان بيكمل دراسته بره وماكان يتحمل فراقنا والمعامله اللي يعاملونياها وقبل شهر قرر اني انحاش معاه ونتزوج ( تسمح دموعها ) انا على طول وافقته لأني والله أحبه وابيه يطلعني من اهناك بأي طريقة
( تبجي وتسكت شوي وترد تكمل ) و انحشت معاه بس ماقدرنا نتزوج
لازم ولي امري موجود .. فكر معاي بطريقة نجبرهم يزوجونا حتى لو زواج مخفر .. علي انا .. ( تبجي ) .. انا كنت ابي اي طريقة تخليني اعيش مع احمد انا بهالسنتين اللي كنت فيها عند ابوي والله مادري اشلون عشتهم .. كنت راح اموت
علي : ( حس شي يعصر قلبه وكان متضايق وايد ) زين هدي شوي
كمليلي باجر حاولي ترتاحين وتنامين الحين
منار : لا .. ابي اكمل الحين
علي : ( ما وده يسمع اكثر لأن كان متضايق بس مابغى يكسر فيها ) اوكي كملي
منار : ( تمسح دموعها وخشمها ) بس ناصر لقاني ( تبجي حيل )
علي : ( حط ايده على جتفها ) خلاص منار مو لازم تكملين الحين .. يللا عفيه قومي روحي الغرفه ارتاحي
منار : لا علي خلني اكمل تعبت وانا خاشه بقلبي تعبت ( اقعدت تبجي أكثر )
علي : ( علي يهديها بأي طريقة يقدر لين اسكتت )
منار : حاول أحمد يوخره عني بس آخر شي ناصر قدر يرجعني البيت .. ( تكمل اللي صار وتتذكر)
- في بين ابو ناصر -
ناصر : ( يصرخ على ابوه ويدز منار عالارض ) هاك بنتك الوصخه ماحبيت اضيع عمري بالسجن بسبة هال.... ( مسبة عيب تنقال حق البنات الموزينين ) ورفيجها
( منار طايحه عالارض وميته بجي من اللي صار ومن الطق اللي طقها اياه ناصر بالسيارة )
ابو ناصر : ( قومها من شعرها ويوم صارت واقفة جدامه عطاها طراق قوووي خلاها اتطيح عالقنفة ) يالحقيرة انا يبتج اهني بعد ماماتت امج عشان لا تنقطين بالشارع .. تفو عليج وعلى امج اللي ماعرفت تربيج
منار : ( تبجي وماقدرت تسكت يوم سب امها ) لا تتكلم عن امي .. امي ماتخلت عن ضناها مثل ماتخليت انت عني
ابو ناصر : ( توه بيطقها ولا توقفه ام ناصر )
ام ناصر : يابو ناصر لا تتعب صحتك اقعد انت ارتاح اخوانها يربونها لك من يديد
فهد : ( يمسك منار من شعرها ويطقها كف ) يبه انت بس اشر وانا اذبحها.. عادي انا مستعد ادش سجن فيها
- - - -
- عند علي ومنار –
منار : ( تناشق ) ما انسى الطق اللي طقونياه وخذو تلفوني مني واحبسوني بالبيت حتى غرفتي نارد اني اطلع منها بس بعد جم يوم قدرت انحاش
منار : ( تتكلم وتبجي و ايدها ترجف ) كنت ميته خوف يا علي تخيل انحشت وفهد نايم بالصاله محد كان بالبيت الا اهو والله كنت بموت وانا اتسحب على اطراف اصابعي بس الحمدلله قدرت اطلع من البيت
علي : ( يمسك ايدها الاثنين ويضغط عليهم ) بس خلاص منار لاتكملين شوفي اشلون قاعده ترجفين خلااص مابي اسمع شي وابيج تطردين كل هالذكريات من راسج .. انتي بأمان الحين
منار : ( تسحب ايدها وتمسح دموعها ) اللي قلته لك كله شي تافه مقارنة باللي سواه أحمد .. ( تطق على صدرها ) طعنة الحبيب ماتروح
علي : ( يمسك ايدها ) خلاااص منار رحمي نفسج لاتسوين بعمرج جذي اللي راح راح انسي الحين
منار : ( تعلي صوتها ) شنسى؟؟ قولي شنسى؟؟ انسى اني وقفت على باب بيتهم وطلعلي اخوه وطردني واهو يقول : أحمد راح يكمل دراسته ويشوف مستقبله روحي بيتكم الله يستر عليج .. (تسمح خشمها ) انا اول شي ماصدقته وقلتله ماراح اتحرك الا لين تنادولي أحمد ولا افضحكم بالفريج كله بس بعدين ... ( اسكتت مده عشان لا تنفجر بالبجي مره ثانيه ) بعدين دق عليه جدامي وكان فتح الخط خارجي وحطه سبيكر وكلمه
قاله اني عالباب ومو راضيه اتحرك
- تتذكر –
منار : أحمد انت صج سافرت وخليتني؟
أحمد : منورة انا رحت عشان اشوف مستقبلي .. وانتي بعد شوفي مستقبلج
منار : ( دموعها تترس عينها ) أحمد والاتفاق اللي بينا .. شاللي صار؟ مو نفذت كل اللي تبيه بس عشان نتزوج؟؟؟
أحمد : ( ساكت )
منار : رد علي لا تسكت أحمد والاتفاق اللي بينا؟؟ احمد انت تدري اني أحبك ليش سويت جذي فيني ليييش؟؟
أحمد : انا بروح الحين الله يوفقج بحياتج ( سكر الخط )
اخو أحمد : يللا سمعتي ب بذنج ان مسافر وقالج روحي مايبيج توكلي على الله .. ( سكر الباب بويه منار )
منار ( واقفه مصدومه وادموعها تنزل على خدها )
- عند علي ومنار –
منار : وبس اهني صرت امشي بالشوارع مثل المينونه مو مصدقة اللي صار واغمى علي جدام سيارتك ( تبجي وتطالع علي ) علي انا تعبانه حيل ليش سوه فيني جذي؟؟
علي : (يمسح دموعها بيده ) خلاص منار لاتبجين هالعيون من اليوم راح تظحك ماراح تبجي ان شاءالله
منار : أكيد؟؟؟ أكيد ماراح يصيرلي شي بعد؟؟ اذا صار ماظنتي بتحمل اكثر من جذي راح اموت والله
علي : بعيد الشر عنج .. لا تطرين الموت .. والله ماراح أأذيج ولا اخلي احد يقرب لج
منار : ( بهدوء ودمعتها طاحت على خدها ) اشلون اصدقك وحبيب الاربع سنين طلع جذاب
علي : ( حس بطعنه بصدره ) منار انتي ماتعرفيني عدل ومن حقج تشكين بكلامي .. بس أحمد غير وعلي غير
علي : ( يبتسم لها ) يللا قومي معاي غسلي ويهج ومن اليوم تنسين كل اللي صار وتقطينه وراج
( غسلت ويهها وخلاها اتدش الدار وتنسدح وماطلع من الشقه الا يوم نامت )


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


** البارت السابع **
( غسلت ويهها وخلاها اتدش الدار وتنسدح وماطلع من الشقه الا يوم نامت )
- - - - -
علي بالطريج : ( يكلم نفسه ) لازم القى حل .. مابي اخليها عايشه كل ايامها خايفه من باجر
( بهالوقت رن تلفون علي )
علي : الو
محمد ( رفيج علي ) : وينك يا اخي مو مبين مختفي مره وحده اشسالفتك
علي : لا ماكو بس لاهي شوي
محمد : عليوي اللي يسمعك يقول داير الحلال
علي : ( ماله خلق ) خلص الحين اشتبي
محمد : افا اشفيك ؟؟ اقول تعال عندي الدوانية الربع موجودين والكل يسأل عنك
علي : اوكي نص ساعه واكون عندكم
- - - -
منار نامت ثلاث ساعات وقامت عالساعه 7 بعد المغرب
اطلعت من الغرفه وراحت الحمام وعقب ما خلصت لقت بالصاله عالكوميدينا فاتورة البيتزا مكتوب عليها :
( اذا قمتي من النوم كلميني ناطرج على رقمي ******** )
ابتسمت وخذت لورقة وراحت الغرفة
- - - - - - -
محمد : لا انا حاس و اعرفك عدل والله .. اكيد ورا غيبتك سالفه جايده
علي : يا محمد فكني خلاص عاد زين اني ييت والله مالي خلق تحقيق
محمد : يعني منت قايلي اشسالفتك؟
علي : لا ماراح اقول .. الا وين صلوح ؟
محمد : كان اهني بس طلع قبل لا اتيي بشوي
علي : منحاش مني لأن بايقني
محمد : افا ؟؟ صلوح بايقك جم باق منك؟؟
علي : باق سي دي من سيارتي الخسيس
محمد : خسيس مره وحده .. والله عبالي عندك سالفه كله سي يدي اشتر غيره اشكثر فلوسك
علي : احسدني بعد .. وانا عناد ابيه اهو نفسه مابي غيره
( يرن تلفون علي )
علي : ( يقوم ويطلع من الدوانية ) عن اذنكم انا ماشي يللا فمان الله
محمد ( يكلم واحد من الربع ) : ويقول ماعنده شي شاغله .. شكله طيحته بنت .. عاد عليوي مدمغ البنات يبون فلوسه واهو عباله ميتين عليه
- - - - - - - -
علي : ها ليش قمتي مانمتي شي
منار : بلى خلاص أحسن قمت عشان اقدر انام بالليل
علي : عيل زهبي نفسج انا يايلج
منار : وين بنروح ؟
علي : بنروح السوق تشترين ملابس ولا جذي بتعيشين على هاللبس اللي عليج
منار : ( حست باحراج وماردت عليه )
علي : الو .. منار معاي ؟؟
منار : اي معاك
علي : خلاص انا كاني قريب و اوصل
منار : اوكي ناطرتك .. مع السلامه
منار سكرت الخط واتحس انها منحرجه حييل من علي ..
منار : ( بقلبها ) ماقدر ارفض وما اروح محتاجه ابدل ملابسي خست عليهم بس جد فشله لي متى بيصرف علي
طرا على بالها احمد واللي صار لها بس على طول تعوذت من ابليس حاولت تتناسى
( رن جرس الشقه قامت تبطل الباب حق علي )
علي : يللا امشي
منار : ( اطلعت وسكرو الباب وراهم )
- بالسيارة -
منار : علي انا خايفه يشوفني احد اشلون انزل السوق ؟؟
علي : شوفي انتي فكري ان اللي تعرفينهم كلهم اربع اشخاص يعني ان شاءالله ماراح تصادفينهم
منار : بس قبل ناصر شا...
علي : ( يقاطعها ) منار انا اشقلتلج .. خلاص من هاللحظه اللي فات مات ماينطرى مره ثانيه اوكي؟
منار : ( تمت اتطالع علي وماتدري اشلون تردله جميله )
علي : ( لف عليها شافها تطالعه جان يبتسم ) اشفيج؟
منار : ( طالعت الطريج من الفشله ) لا مافيني شي
( وداها سيتي سنتر الشويخ )
منار : مو جنه اهني وايد زحمه
علي : بس احسن من المجمعات وبعد في اشياء بشتريها من اهني
( انزلو ومنار مرتبكه وكل شوي تتلفت وماكانت ماخذه راحتها بس علي كان يسولف معاها ويحاول يشغلها عشان لاتخاف وراحو عند قسم الملابس وقعد يختار معاها )
( منار خذت جينزين و 3 بديات )
منار : خلاص انا خلصت جذي
علي : لا والله حلفي؟؟
منار : ( تبتسم ) اي والله صج خلصت
علي : لأ ماخلصتي يا آنسه منار وراح تشترين هذي
( خذه تنوره توصل تحت الركب على طول لونها أبيض بأزرق وايد حلوه قصتها وناعمه وحطها على جسمه )
علي : ها حلو شكلها علي انا ؟
منار : ( تظحك ) لا طبعا مو حلو كلش .. ومابي تنوره جذي كافي
علي : لا لا انا ابي تنوره اعجبتني بشتريها لي
منار : ( تظحك ) خلااص فشله شيلها عن جسمك شيقولون الناس الحين
علي : ( يغني لها ) اشعلي انا من الناس واشعلى الناس مني
علي : اتصدقين الاغنية لايقه علينا حيل .. سمعي ( قعد يغني لها بصوت واطي )
شوّيخ من أرض مكناس وسط الاسواق يغني .. اشعليّ انا من الناس وشعلى الناس مني
علي : شفتي احنا بالشويخ وبالأخص بالسوق صح ولا لأ؟؟ وقاعد اغني اشعلي انا من الناس واشعلى الناس مني .. والله سبحان الله اشلون تحققت كلمات الاغنيه جنه يدري عنه وألفها
منار : ( اظحكت بصوت عالي ) علي اشفيك خلاص اسكت شوي لاتظحكني جدام الناس فشلة
علي : ( استانس وايد لأنها اضحكت بصوت عالي حس ان سوه انجاز ) عسى دووم يارب
منار : ( استحت واسكتت )
علي : الحين بنقي بدي ابيض حق تنورتي اليديده
منار : ( تظحك ) علي خلاص والله مابي جد
علي : انتي شكو انا ابي شي حلو حق تنورتي هذي ( وتم ماسك التنوره بيده ويدور عليها بدي حلو )
علي : اييي هذي روعه ( خذا بلوزه جمها ثري كوارتر – تحت الكوع على طول – لونها ابيض وقصتها اللي فوق سبعه وكانت ناعمه وحلوه )
علي : بس تهقين قدي ؟؟
منار : ( ابتسمت ) خل اشوف ( خذتها منه وشافت السايز وردتها له ) اي قدك
علي : ( يظحك ويحط الملابس بالعربانه ) يللا عيل باقي الحيين الصندل
منار : علي عاد والله جذي بزعل عليك
علي : يبه اشفيج اختي عالية تبي صندل ابيض اهي وصتني قبل لا اطلع من البيت
منار : عاد علي جد جد مابي
علي : ( يروح صوب الصنادل والجواتي – عزكم الله - ) مو حقج حق عالية
( يمشي ويشوف الصنادل البيض وكل ما يمسك واحد يسألها اذا حلو او لأ )
منار : وانا شكو ماتعرف ذوق اختك ؟؟؟؟
علي : لا اهي قالت اللي تشوفه حلو ييبه وانا ابي رايج .. زين هذا حلو صح؟
منار : ( تبتسم ) اي حلو بس عاد جم مقاس ريلها
علي : اهي ريلها كبر ريلج
منار : ( تظحك ) وااي علي خلاص عااد مابي صج
علي : أقول خليج خوش بنت و قوليلي جم مقاسج شكلج 37
منار : ( تبتسم ) اي صح
( كملو يتشرون وعلي خذه ملابس حلوه حق عمور )
علي : منار اخذي اي شي محتاجته لاتستحين مني
منار : وانت خليت شي ماشريته لي والله مابي شي بعد خلاص مشكور
علي : لا بلى تبين .. شوفي انا الحيين بروح اشتري جم شغله وراجع
منار :اشفيك علي مابي شي صج
علي : اففف منار خلاص عاد لاتخليني اعصب يعني انتي ماتلبسين ملابس داخليه ؟؟ الا تخليني ابطها يعني؟؟ كنت اشحلاتي اقط نغزات مني مناك وانتي أبد على راي واحد وكله مابي ومابي
منار : ( اسكتت وحست باحراج وويها صار احمممر )
علي : يللا انا بروح اشتري موس حلاقه وشوية اشياء وراجع
منار : ( ميته احراج ) اوكي
( منار خذت طقمين وادعستهم تحت الأغراض بالسله شوي ورجع علي )
علي : بس بعد اكييد ماتبين شي؟؟
منار : ( للحين منحرجه حيل ) اي اكييد مابي شي
علي : ( يبتسم ) ولا حتى شي خاص بالبنات
منار : ( داخت من الفشله ) علي الله يخليك مشينا
علي : زين بس كنت بفيدج يعني
منار : لا تسلم لا تفيدني كافي جذي فدتني وايد وشريت السوق كله
علي : ( يبتسم ) زين اوكي خلاص كيفج انتي اللي بتتوهقين بعدين
منار : ( معصبه ) علي خلااص عاااد
علي : زين زين والله بسكت خلاص .. زين اخر شي الحين قسم الأجهزة الكهربائية
منار : ليش شنو تبي من اهناك ؟
علي : ( يبتسم ) ثلاجة حق شقتي
( راحو خذو الثلاجة وشره ككاوات وعصاير و بطاط نايس وخرابيط وايد )
منار : خلاص علي اشفييك ليش كل هذا ؟
علي : كيفي بجيل شقتي اشتبين انتي مناشبتني
منار : اوكي على راحتك
( خلصوا وحاسبوا الأغراض طبعا منار حدها مستحية من علي لأن شاف الملابس الداخلية واهو واقف عند الكاشير بس طوفهم بسرعه عشان لا يحرجها )
( أول ما حركوا السيارة رن تلفون علي )
علي : الو
عمر : علييي تعااال
علي : ( يظحك ) هلا بالبطل هلا بعمووري شريتلك ملابس حلويين على سبايدر مان
عمر : سبايدر ماااان
علي : اي سبايدر مان .. اذا رجعت البيت اعطيك يللا عطني ماما
ام علي : قاعد يحن الا بيكلمك .. وينك يمه كل ما اتيي يكون نايم يعني مايصير كله عند ربعك هم بيتك له حق عليك
علي : يمه اللي يسمعج يقول عايش بره
ام علي : اي بس يا يمه انت طول اليوم بره البيت و ماترد الا متأخر يعني البيت صار عندك فندق حتى الفندق احسن عالأقل الناس ياكلون فيه
علي : زين يمه اذا رديت البيت اكلمج اوكي؟
ام علي : ماشي يمه دير بالك ( سكرت الخط )
منار : اشفيها امك؟
علي : مافيها شي .. بس الامهات جذي دايما يحاتون على كل شي لو كحيت تحاتي
منار : ( تنهدت ) الله يخليها لكي ارب
علي : ( حس ان ذكرها بأمها وحاول يغير الموضوع ) ها اشرايج بمشوار اليوم ؟
منار : حلو بس يتعب
علي : عادي اعتبريها رياضه
( كملوا سوالفهم لين اوصلوا ونزل معاها عشان يوصلها )
علي : مصطفى عندي اغراض ابي احد يصعدهم لي فوق
مصطفى : مايهمكش يا باشا توكل انت على الله واطلع واستريح وكل حاجه هتوصلك لغاية عندك
علي : بس تره في وايد اغراض وفي ثلاجة صغيرة يعني ديرو بالكم
مصطفى : ماتخفش بعينيا دول
علي : تسلم تفضل امسك ( عطاه السويج وخمس دنانير )
مصطفى : متشكر يا باشا متشكر اوي ربنا يفتحها بوشّك
علي : يللا سلام ( و صعد فوق مع منار )
- في بيت علي –
ام علي : عثمان يمه دق على اخوك شوفه وينه صاير ماينشاف كلش والله قمت احاتي هالولد
عثمان : يمه خليه كيفه اي شي يصيرله اهو يتصرف ريال اشكبره احنا شكو فيه
ام علي : لا يمه بس اهو ماكان جذي صارله جم يوم مو على بعضه اعرف ولدي انا
عثمان : يمكن يحب
ام علي : عثمان استح على ويهك كلمني عدل انا امك
عثمان : اي يمه وانا اشقلت يمكن يكلم وحده وحابها
ام علي : الله يستر على وليدي من بنات هالوقت
عثمان : اي والله ادعيلي انا بعد
ام علي : ويي الله يستر عليكم يا اعيالي يا بعد قلبي انتو .. دق عليه يمه عشان خاطري شوفه وين فيه بس لاتقول اني انا اللي وصيتك
عثمان : ان شاءالله
- - - - - -
منار قاعده تحط الأغراض بالثلاجة وعلي واقف يمها يسولف معاها وياكل شبس ليز .. ورن تلفون علي
علي : لحظه هذا اخوي
علي : الو هلا عثمان
عثمان : وينك
علي : ليش اشبغيت؟
عثمان : بس بعرف وينك ؟
علي : امي مطرشتك عدل؟
عثمان : اي اي
علي : اشفيها امي جني ولد بو 10 سنين .. قولها انا بالدوانيه ويمي لويه وشباب
عثمان : زين بس تردلياها
علي : زين طس الحين باي ( سكر الخط )
منار : خلاص علي روح الحين امك تحاتيك صج صاير ماتقعد معاهم
علي : ( يبتسم لها ) تطرديني ؟؟؟
منار : لا بس امك تبيك
علي : ( ساكت ويطالعها )
منار : ( توخر ويهها وتحط بطول الماي بالثلاجة )
علي : منار
منار : ( ماتطالعه وتكمل اتحط البطول ) هلا
علي : طالعيني شوي

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


** البارت الثامن **
علي : منار
منار : ( ماتطالعه وتكمل اتحط البطول ) هلا
علي : طالعيني شوي
منار : ( ارفعت راسها وطالعته )
علي : ( حط الشبس من ايده ) منار ودي اقولج شي وماني عارف اشلون اقوله ( جان يرن تلفونه )
منار : ( تظحك ) صاير بدالة كل شوي داقين عليك
علي : ( طالع الرقم حطه ميوت ومارد )
منار : امك؟؟
علي : لا هذي اللي بالمطعم
منار : يعني دقت عليك وكلمتها
علي : اي وقلت لها دام غلطانه لا تدقين مره ثانيه وهم للحين اتدق
منار : ( تسكر الثلاجة ) اي رد لا تكسر بخاطرها وتموت مسكينة.. عاد انت وايد عاجبها
علي : صج؟؟ سمعتيها اتقول جذي؟
منار : اي .. قالت حق رفيجتها دام تركتو بعض ابيه حلو يهبل
علي : ( يظحك ) زين انتي اشرايج ؟
منار : كيفك دق عليها
علي : لا اقصد اشرايج بكلامها اني حلو و اهبل ؟
منار : ( اسكتت شوي ) مادري
علي : ( يظحك ) اي قولي اي شي رفعي من معنوياتي
( هم رن التلفون )
منار : زين رد عليها قولها لاتدقين دام ماتبيها اتدق
علي : عشااانج بس ( رد عالتلفون )
علي : الو نعم خير؟؟
البنت : انا اللي دقيت عليك وكن....
علي : ( قاطعها ) والمطلوب؟؟
البنت : اشفيك هد شوي خلنا نسولف وندردش
علي : مو فاضي وبعدين عيب عليج ثقلي شوي
البنت : لا لا خلني جذي احلى
علي : أقول ذلفي ولا تدقين علي مره ثانية ( سكر التلفون بويهها )
منار : ( تبتسم ) حرام شوي شوي عليها ؟
علي : عادي ماكو احساس وهم راح اتدق بعد شوي .. وايد خفيفه الله يعينها على نفسها
منار : مو جنه الوقت تأخر ؟
علي : اشفيج علي اليوم كله طاردتني
منار : لا والله بس ( اسكتت )
علي : اشفيج ؟
منار : ودي اتسبح وابدل ملابسي لايعه جبدي من نفسي
علي : ( يظحك ) زين عيل انا بمشي وان شاءالله باجر عالوحده ونص اكون اهني ومعاي الغدى
منار : ( تبتسم ) لا اكل مع اهلك انا اكل شبس وعصير
علي : انا اكل عيوش ومنور تتغدى شبس وعصير والله ماتصير لو على قطع هذي ( يطق على ارقبته )
منار : ( تظحك ) اشدعووووه
علي : مو مصدقتني ؟؟
منار : ( تظحك ) أي مو مصدقة طبعا
علي : ( يبتسم لها ) بلى صدقي و يللا انا بمشي الحق على امي قبل لا تنام واهي زعلانه
منار : اوكي تصبح على خير
علي : وانتي من اهله بس تره راح ادق قبل لا انام يمكن ماتكونين نايمه
منار : اوكي .. مع السلامه
علي : مع السلامه ( وطلع )
- - - - - - - - -
علي دش بيتهم واهو يغني ( ايه احبك هذا حظي اللي انكتب دربي اللي امشيه وادري به تعب ) واهو مندمج يغني كانت امه بالصالة ناطرته واول مادش نادته
ام علي : يمه علي تعال
علي : هلااا بالغااالية زين لحقت عليج ومانمتي
ام علي : يمه قولي اشفيك والله انك متغير وايد هاليومين .. لا اكل تاكل معانا ولا تعطينا من وقتك شوي .. لايكون كلام عثمان صج
علي : ( بطل عيونه مصدوم ) ليش يمه اهو اشثقالج ؟؟
ام علي : يقول في بنت خذتك وغيرتك علينا
علي : ( يظحك ويبوس ايدها ) يمه وانتي تصدقينه ؟؟ شوفيني عدل ويهي كله براءة
ام علي : والله ماشاف البراءة من حواجبك
علي : ( يظحك من قلب ) يمه افا هذا وانا ولدج تضغطيني جذي
ام علي : زين يمه حبيبي باجر ماتطلع وقت الغدا وبسك عاد تره لنا حق عليك وعمور مات واهو يسأل عنك
علي : زين يمه حطو الغدى مبجر لأن انا وحده ونص بطلع في واحد من الربع يبيني
ام علي : ان شاءالله
علي : يمه ( يبوس ايدها وراسها ) ادعيلي بس يتحقق اللي في بالي والله حتى انتي بتستانسين
ام علي : ان شاءالله .. بس هم للحين زعلانة عليك يللا روح نام انا بقوم داري دخت
علي : والله ما انام وانتي زعلانه علي
ام علي : الله يرضى عليك خلاص موزعلانه روح نام تصبح على خير
علي : وانتي من اهله
( قام راح داره وصلى ودش يسبح و انسدح ودق على منار )
- - - - - - - -
منار منسدحه تفكر افكار وايد ضايقتها وتعوذت من ابليس
منار : يارب ماكو شي
( رن التلفون وردت عليه )
علي : مانمتي ليش؟
منار : مادري سبحت وانسدحت بس ماياني نوم
علي : منار انا مابيج تتذكرين أي شي يكدر خاطرج اوعديني ما تتذكرين شي واي شي يطري عليج طنشيه و جنه ماكان
منار : ان شاءالله
علي : اعتبره وعد ؟
منار : اي
علي : متى يصير باجر
منار : ليش اشعندك باجر
علي : ماعندي شي بس بنتغدى مع بعض
منار : ( اسكتت )
علي : اشفيج سكتي
منار : مافيني شي بس احس دخت
علي : عيل اخليج تنامين نوم العوافي ان شاءالله واحلام سعيده يارب
منار : تسلم وانت بعد
علي : باي ( سكر الخط )
علي : ( بقلبه ) أول مره بسرعه احس اني متعلق ببنت .. احس ودي اكون معاها بكل وقت .. ودي الحين اروح لها
علي : ( يتنهد ) يااارب تتسهل الامور
- - - - - - - - - -
( علي قام الظهر صلى ولبس ونزل يتغدى مع امه واخوانه )
ام علي : اي جذي يمه تغدى معانا مثل قبل
عمر : ( استانس واايد وقعد يصفق ) : علييي حبيييبيي
علي : تعال عمور ( شال عمر وقعده على ريله وقعد يوكله )
علي : يمه متى يرجع ابوي مو جنه طول بره ماصار شغل كل هذا
ام علي : اي والله طول وايد بس كل يوم يكلمني يقول الشركة اهناك شكلها بتفلس فمايقدر يرجع قبل لا يعدل الاوضاع على قولته
علي : الله يسهل ..
( كمل يوكل عمور واهو ماكله الا شوي وسولف شوي معاهم وطلع )
- وياب أكل وتغدى مع منار بعدين اطلعو السينما -
- - - - -
مر تقريبا شهر تقريبا ً أو اقل بشوي وعلي كل يوم يروح حق منار ويطلعها وكل يوم وده يقولها باللي يحسه بس مو قادر يخاف يضايقها وخصوصا ً انها مؤخرا ً قامت وايد تسرح ومرات يشوفها تبجي بروحها فكلش ماقدر يصارحها
علي ياب تلفزيون حق الصالة وحط بالغرفة كبت حق ملابسها وماخله عليها قاصر
( منار وعلي كانو قاعدين بالشقه يشوفون دي في دي بس اغلب الوقت علي عينه على منار مو على الفلم )
علي : ( بقلبه ) متى تحس باللي بقلبي وتفهم
منار : علي اشفيك اتطالعني تره الفلم بالتلفزيون مو بويهي
علي : يعني انتي الحين مندمجة بالفلم؟؟
منار : اي
علي : انا ماندمجت ماشدني كلش
منار : ( وقفت الفلم ) عيل خل اعيدلك اللي صار على السريع شفت هذا ..
علي : ( يقطاعها ) مابي اعرف قصته بسولف معاج
منار : عن شنو ؟
علي : عني انا
منار : اشفيك ؟
علي : أحب
منار ( ارتبكت وخافت يكون يقصدها ) : اتحب منو ؟
علي : أحبج انتي


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


** البارت التاسع **
منار : اشفيك ؟
علي : أحب
منار ( ارتبكت وخافت يكون يقصدها ) : اتحب منو ؟
علي : أحبج انتي
منار : ( حست بدوخه ودها ان اللي اسمعته غلط ) علي تتكلم جد
علي : اي والله احبج منار احب كل شي فيج
منار : ( ساكته ) وتفرك ايدها واتطالعها
علي : منار .. شوفي انا ما اطلب منج تبادليني هالشعور ومابغيت اقولج بس احس كل يوم احبج اكثر وماقدر اتم ساكت اكثر من جذي .. بس اذا انتي ماتحسين بهالشي عادي ان شاءالله مع الايام بتحسين وراح ..
منار : ( لفت عليه و قاطعته ) خلاص علي لاتكمل انت تدري ان ظروفي اهي اللي خلتني قاعدة اهني لأن محد وقف معاي وساعدني الا انت وانا ما انكر هالشي بس اني اقعد عندك اهني وبينا علاقة هذا الشي انا ما ارضى فيه ولا ابيه يصير
علي : ( مسك ايدها ) منار انا ما أفكر باللي تفكرين فيه منار انا ..... انا ابي اتزوجج
منار : ( انصدمت وحتى ما اسحبت ايدها بس تمت اتطالع علي وعيونها غورقت )
علي : ليش تبجين منار الله يخليج قوليلي انتي ماتبين تعيشين حياة أحسن من هذي .. منار والله احبج وابيج ولا راح أأذيج وان تزوجنا بكون زوجج وامج وابوج واخوانج ولا راح تحتاجين حق احد ان شاءالله
منار : علي انت ماتحبني انا كاسرة خاطرك وتبي تساعدني بهالطريقة
علي : لا والله انا حبيتج عشان جذي ابي اتزوجج
منار : ( اسحبت ايدها من ايده واهي تصرخ ) علي انت شقاعد تقول انت تدري ان ماعندي اهل ولا اقدر اتزوج
علي : انتي مالج شغل بكل هذا خلي الحل علي انا
منار : ( سكرت اذنها ) خلاااص اسكت اسكت مابي اسمع هالكلمة مابي حلول الحل اللي جربته قبل كافي ( بجت حيل وغطت ويهها بيدها )
علي : منار اهدي والله ماقصدت ازعلج .. منار خلاص عاد والله ماتحمل اشوف دموعج
منار : ( تطالعه وويهها كله دموع ) علي انسى الموضوع ولا تطريه مرة ثانيه
علي : ( قلبه محترق من رفضها ) زين لو فرضنا ان سالفة اهلج ماراح تخرب الموضوع .. انتي رافضه اني اكون زوج لج؟؟
منار : ( قامت واهي تبجي وتعلي صوتها ) ايي رافضة ومابي اتزوج من أي احد .. وانا ما استاهلك ( واركضت دشت الغرفه واقفلت الباب )
علي : ( انصدم من ردها تم قاعد مكانه ماتحرك )
( علي تم بمكانه مدة بعدين قرر ينام عالقنفة لأن مايبي يخليها واهي بهالحالة )
منار منسدحة وقاعدة تبجي
منار : حتى لو ابيك ما اقدر ( وتمت تبجي حيل لين نامت )
- -
علي دق على امه عشان يطمنها ان بخير وماراح يرد البيت لأن بيسهر بالشاليه عند ربعه .. وتم يفكر باللي صار مدة ونام
الساعه 9 الصبح منار قامت .. اطلعت من الداروراحت الحمام – عزكم الله – غسلت وخلصت واهي رايحة المطبخ بتشرب ماي جان تشوف علي نايم عالقنفه وكانت صغيره عليه وارقبته ملتوية وريله جافس وحدة والثانية منزلها عالأرض ومو متلحف جان تروح اتييب غطاها من الغرفه وراحت لحفته فيه
علي ( بطل عينه حس فيها لأن النومة مو مريحته يوم شافها تلحفه ابتسم وقعد ) : مشكورة .. ها اشلونج الحين ؟؟
منار : الحمدلله .. ليش نايم اهني
علي : لأن حالتج امس ماعجبتني .. وكنت افكر باللي قلتيه بس مافهمته
منار : أحسلك ..
علي : منار بدخل الحمام وبطلع ابيج بموضوع
منار : اذا موضوع امس الله يخليك لاتعيده
علي : ( قام رايح الحمام ) شوي وراد لحظة
( غسل وخلص وطلع قعد يمها عالقنفه )
علي : تبين تتريقين بره؟
منار : لا ( قامت ) بس الحين أسويلنا بيض وجبن
علي : لا قعدي .. ابي اقولج شي
منار : ( اقعدت ) قول
علي : ابي عنوان ابوج
منار : ( تطالعه واهي خايفه ) علي .. الله يخليك خلاص .. مابي يعرف عني أي شي والله لو عرف مكاني يطرشهم علي ويذبحوني
علي : ( مسك ايدها وضغط عليها ) منار اهدي .. انا كلش ماراح اسوي شي يضرج .. بس بروح اكلمه ومابي منه الا موافقه وانا اعرف اشلون اخليه يوافق
منار : ( اسكتت مدة موعارفه شتقول ) علي انا مابي ..
علي : ( حط ايده على حلجها ) اششششش مابي اسمع شي انا اذا تزوجتج ماراح اخذ منج شي طول ما انتي مو راضيه لين تشوفين نفسج تحبيني لو هالكثر ( يسوي بأصابعه حجم حبة العيش ) ساعتها لا تبخلين علي وقوليلي .. ( ابتسم لها ) منار انا والله شاريج لاترديني وعطيني عنوان ابوج
منار : ( دمعت عينها ) آسفه علي بس ماقدر
علي : ( حس ان قلبه مقموت حيل ) أدري ان مر شهرين على فراقكم واهي مده قصيرة ماتنسيج بس انا قادر انسيج اياه ..
منار : ( تمسح دموعها ويطيحون غيرهم ) لا اصلا من يوم تخلى عني واهو طلع من قلبي والحين احس اني كارهته بس هم ماقدر اوافق
علي : ليش منار ماني فاهم
منار : خلاص لاتضغط علي أكثر
علي : ( مسح دموعها وقرب منها وباس يبهتها ) متى ما وافقتي عطيني عنوان ابوج وخلي الباجي علي .. يللا انا ماشي مع السلامه
منار : ( ساكته )
طلع علي وخلاها قاعده تفكر بالكلام اللي قاله

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


** البارت العاشر **
علي : ( مسح دموعها وقرب منها وباس يبهتها ) متى ما وافقتي عطيني عنوان ابوج وخلي الباجي علي .. يللا انا ماشي مع السلامه
منار : ( ساكته )
طلع علي وخلاها قاعده تفكر بالكلام اللي قاله
- - - - - - -
- في بيت علي –
ابو علي ( جاسم ) رجع من السفر وكان قاعد بالصالة مع ام علي والباجي نايمين
اول مادش علي البيت شاف ابوه قاعد بالصاله جان يروحله
علي : الحمدلله عالسلامه يبه ( باس راسه )
ابو علي : ( معصب ) نايم بره البيت؟؟
علي : كنت سهران بالشاليه
ابو علي : ريال اشطولك اشعرضك اخليك مسؤول عن البيت بغيابي وتسهر بره واتخليهم بروحهم متى تصير قد المسؤولية ها؟؟
ام علي : يا جاسم تره والله من رحت وهذي اول مره ينام بره البيت
علي : يبه عثمان موجود يعني انا ماخليت البيت من غير ريال
ابو علي : لا حول الله .. انا اكلمك عنك انت متى تصير قد المسؤولية ؟ اتييبلي طاري عثمان ؟؟
علي : يبه اشفيك الموضوع واحد .. انت قلت ليش مخلي البيت وسهران بره وانا قلتلك ماخليته من غير ريال .. عثمان موجود
ابو علي : زين خلاص .. ( يكلم ام علي ) اليوم بيزورنه اخوي وعياله خلي الطباخ يسوي عشى محترم .. وانت ( يلتفت على علي ) اليوم تقعد معانا ماتطلع
علي : ان شاءالله .. الحين انا صاعد غرفتي برتاح شوي .. تامروني بشي
ابو علي و ام علي : لا مانبي شي سلامتك
علي : الله يسلمكم ( وقام صعد غرفته )
انسدح ودق على منار
علي : ها شقاعده تسوين
منار : ولا شي بس منسدحه يمكن انام شوي
علي : زين نامي ارتاحي انا بعد بنام شوي وبييلج عالثلاث العصر
منار : علي لا تتعب نفسك والله عادي آكل أي شي
علي : يعني ماودج اييلج؟؟
منار : ( اسكتت شوي ) .. لا ماقصدت جذي
علي : عموما ابوي رد من السفر واليوم بيينه عمي واعياله ف عال7 لازم اكون بالبيت يعني ماراح اطول عندج
منار : الحمدلله على سلامته
علي : الله يسلمج يللا نوم العوافي ديري بالج على نفسج
منار : الله يعافيك.. مع السلامه
اليوم الثاني علي راح حق منار وتغدى معاها بس هالمرة كانت غير عن كل مرة ماسولفت معاه نفس قبل واهو حس انها تغيرت بسبة اعتارفه لها وان طلبها للزواج .. سكت ماقال لها أي شي عن الموضوع وبعد المغرب استأذن وراح بيت اهله ..
- - - - -
وصل العم ( بو سالم ) مع اعياله سالم ( 13 ) والباجي بنات : سارة (24) , غلا (21) وندى كبر عالية عمرها (17)
اقعدو كلهم بالصالة العودة و ندى وعالية قاعدين بروحهم بالزاوية ويسولفون , وسارة ماكانت تشيل عينها عن علي .. وهو مو ماعطيها ويه .
سارة ( تكلم غلا بصوت واطي ) : علي وايد نفسية مادري اشفيه ودي اقوم اقعد يمه واسولف بس اهو مايعطي ويه يفشل
غلا : اي والله مو جنه ولد عمنا ماينشاف الا بالسنه احسنه
سارة : اووو ..( قامت ) بقوم اسولف معاه ادعيلي
غلا : ( تظحك ) موفقة
قامت سارة واقعدت يم علي
سارة : علي اشلونك
علي : تمام انتي اشلونج
سارة : الحمدلله بخير
علي : ( سكت وقاعد يسمع سوالف ابوه وعمه )
سارة : علي انت تشتغل بشركة ابوي وعمي مو؟
علي : اي بس ما اداوم وايد
سارة : اي دام معاشك يمشي و في غيرك يدير الشغل اشلك بالاذية والدوام من صباح الله خير
علي : ( مارد عليها )
سارة : علي اشفيك؟؟ ليش كله تسكت شكلك متضايق
علي : لا مافيني شي يتراوالج
( شوي وحطو العشى الكل قام يتعشى وتمت سارة تطالع علي ماخلته يتهنى باللقمه عدل )
( وعثمان قاعد يطالع غلا واهي ماتعرف تاكل اذا احد يطالعها فخلت الاكل وتمت تشرب عصير )
( بس ندى وعالية ماخذين راحتهم عالآخر يسولفون ويضحكون )
خلص العشى الكل قام الرياييل اقعدو على صوب يشربون جاي وعلي باله كلش مومعاهم وكل شوي يطالع الوقت وده يكلم منار
مشى الوقت بطيء عليه وماصدق على الله انهم اطلعو من البيت عالساعه 11 وعلى طول دق على منار
- - - - - - -
منار بالشقه حالتها موزينه وبس قاعده تبجي رن التلفون ردت عليه ومابينت ان فيها شي
علي : الو قوه منار ها اشلونج متملله ؟
منار : لا عادي قاعده اشوف فلم
علي : فلم عن شنو؟
منار : مادري توه بده
علي : تبين ايي اشوفه معاج؟
منار : ( ردت بسرعه ) لا
علي : ( حس بضيق ) على راحتج
منار : علي لاتزعل بس انا والله تعبانه ( تغير صوتها جنها بتبجي وحابسه البجية غصب )
علي : اشفيج منار؟؟ عسى ماشر ؟؟
منار : مافيني شي بس احس ودي انام
علي : لا انتي فيج شي .. قولي شفيج
منار : خلاص علي قلت مافيني شي بس دايخه وبنام
علي : اوكي نامي انا بيي اقعد بالصالة صوتج مبين انج تعبانه يمكن تحتاجين شي
منار : علي لا اتيي بنام شنو تستفيد تقعد بروحك ؟
علي : بس خلاص منار انتي نامي وانا ابي ايي بعد شوي نوم العوافي يللا باي ( وسكر الخط عشان لا يسمع اعتراضها )

بالشقه منار منسدحه عالسرير وتبجي حييل وكانت تحس انها وايد تعبانه
وصل علي ودش الشقه ( كان من اسبوع ناسخ على المفتاح )
علي راح المطبخ خذه بيبسي وشبس ليز اصفر وقعد بالصاله مقصر عالتلفزيون ويطالع وياكل
مرت ساعه واهو بالصاله واهي بالغرفه عباله نايمه
جان يسمع صوت بجي عالخفيف عرف ان منار قاعده تبجي بالغرفه
علي : ( يطق باب الغرفه ) منار ؟؟ ليش تبجين ؟؟ بطلي شوي
منار : ( ماترد عليه )
علي : منار بطلي شوي بكلمج
منار : ( ماتقدر تحبس بجيتها واطلعت ) علي انا تعبانه ودني الصيدلية
علي : ( خاف عليها ) اشفيج شنو يعورج ؟؟ امشي اوديج المستشفى
منار : لا ابي اروح الصيدلية
علي : خلاص انتي ارتاحي وانا اييبلج الدوا بس قوليلي شنو فيج بالظبط
منار : ( تمسح دموعها ) لا انا بروح ابي دوا خاص بالبنات
علي : زين انا اقول اوديج الطبيب وتاخذين ابره احسن سمعت انها تريحكم
منار : علي بتوديني ولا لأ؟؟؟ بروح الصيدلية وبس مابي طبيب
علي : بوديج خلاص يللا لبسي
( نطرها بالصاله عبال ما البست وخلصت واطلعت معاه )
اوصلو الصيدلية كانت الساعه 12 وربع بالليل
علي : يللا ( كان بينزل معاها )
منار : لا علي انا بنزل بروحي
علي : بس الوقت متأخر
منار : ميخالف بنزل بروحي
علي : ( مابغى يحرجها ) اوكي بس لاتطولين هاج ( وعطاها 20 دينار )
منار : ( خذتهم واهي منحرجه منه على كل اللي سواه لها والوقفه اللي وقفها معاها ) مشكور
علي : شنو مشكور مابي اسمع هالكلمة منج .. انا ماسويت شي يللا نزلي بسرعه وردي
منار : اوكي ( راحت وردت بعد 5 دقايق )
علي : ها لقيتي الدوا ؟؟
منار : اي هاك باجي فلوسك
علي : خليهم معاج
منار : لا مابي ما احتاجهم ( وحطتهم يمه )
تمت طول الطريج سرحانه واهو يسولف بس ماترد عليه
اوصلو عند العماره ..
منار : خلاص تعال باجر الوقت تأخر انا بصعد انام
علي : لا انا بوصلج فوق اطلع اذا نمتي
( صعد معاها فوق ودشو الشقه ومنار راحت الغرفه على طول وتم علي بروحه بالصالة )
اقعدت منار نص ساعه بالغرفه وماراح علي .. آخر شي قامت دشت الحمام وشافها واهي رايحه وتمت وقت طوييل داخل لين قعد يحاتي وقام يشوفها
علي ( يطق الباب عليها ) : منار؟؟؟؟ منار؟؟ (مايسمع أي رد )
علي : منار؟؟ تسمعيني ؟؟؟ منار بطلي الباب
علي : منار ؟؟؟؟ ( خاف حس ان فيها شي وتخيل انها طايحه مو قادره تقوم ) منار اذا تسمعني وخري عن الباب بكسره
علي : ( يعلي صوته ) منار ؟؟؟؟ تسمعيني؟؟؟ راح اعد لي الثلاث وارفس الباب اذا كنتي وراه حاولي توخرين بعيد
فجأة تبطل الباب واطلعت منار وويها كله دموع بس ماتبجي وخرت عنه وراحت الغرفه .. لحقها علي بيعرف اشفيها
راحت عالسرير انسدحت وغطت نفسها من راسها لي ريولها
علي : ( خاف عليها حيل ) منار ؟؟ اشفيج
علي : منار ردي علي اشفيج؟؟ اوديج الطبيب ؟؟
قعد يمها عالسرير وخر عنها الغطى جان تغطي ويهها بيدها وتبجي حيييل
علي : منار ؟؟؟؟ اشفيج قومي قعدي وكلميني وقفتي قلبي اشصاير لج؟؟
منار : ( تبجي وتصرخ عليه ) خلني برووووحي اطلع بره اذا ماطلعت انت انا راح اطلع الحين
علي : اشفيج منور ؟؟ شنو صار ؟؟ تتصرفين جذي عشان طلبت اتزوجج؟؟ خلاص منور مو لازم انسي بس هدي نفسج ولا تبجين
منار : ( تصرخ اكثر وميته بجي ) علي اسكت خلاااص بسك طيبة انا ما استاهلها خلني بروحي وانا باجر راح امشي من اهني وافكك من مشاكلي
علي : منار انتي اشقاعد تقولين؟؟ ليش اشصاير ؟؟ والله ماراح اطري لج الزواج ولا اقولج مشاعري بس لا ..
منار : علي خلاااص اسكت اسكت ( تبجي بحرقة قلب ) .. تبي تعرف اشفيني؟؟؟ تبي اقولك اشفيني؟؟ ( طلعت شي من مخباتها وقطته يمه )
هذا اللي فيني عرفت الحييين ؟؟
علي طالع اللي قطته ولا يطلع تست حمل شافه و مو مستوعب أو مايبي يستوعب
علي : ( صوته متردد وهادي ) شنو هذا ؟؟
منار : انا حامل شفت اشفيني الحين؟؟ حامل ( ميته بجي )
علي حس الدنيا ظلمت عنده ومايشوف شي وتم قاعد ماقال ولا كلمه بس مصدوم
منار: ( تبجي ) أحمد قالي ان هذا الحل الوحيد اهو قالي بس هذي الطريقة اللي تخليهم يزوجونه .. علي انا ... انا والله ماكان عندي أي حل أدري اني اللي سويته غلط بس انا صدقته ... ( تبجي اكثر ) صدقت قلبي اللي قالي ان احمد مايقص علي ويبيني
علي : ساكت وعاقد حواجبه و ويهه صاير احممر والعروج اللي برقبته شاده وابرزت لي بره
منار : ( تبجي وتناشق ) انا تعبت وكنت ابي اتزوجه وارتاح ( اتكمل الموضوع واهي ميته بجي وقاعده تتذكر )
- - - - -
- قبل حوالي شهرين –
منار : أحمد مابي مابي
أحمد : منورة حبيبتي هذا الحل الوحيد عشان نتزوج .. زين عطيني حل من عندج
منار : ( تبجي ) عادي أحمد انقولهم اني مو بنت انجذب عليهم ويزوجونه
أحمد : منورة اهي مو لعبه .. اهم بيروحون يقدمون شكوى علي انا واهناك انتي بتقولين اني أذيتج وبيسوون فحص وبيتأكدون وبعدين يزوجونه ... منورة هذا الحل الوحيد
منار : ( تبجي حيل ) أحمد الله يخليك ماابي ماقدر
أحمد : خلاص عيل امشي أردج بيتكم .. انا بسافر هاليومين وخلاص كيفج خليج اهني
منار : لا احمد ماتخليني والله اذا رديت بيذبحوني
أحمد : عيل ماكو الا هالطريقة عشان نتزوج واسفرج معاي ونكمل دراستنا بره وتنسين كل شي
منار : أكيد هذا اللي راح يصير ؟؟
احمد : باس ايدها .. اي حبيبتي .. وسألي قلبج وبيقولج اني احبج حب ماحبه أحد من قبل .. ( قرب منها اكثر وقعدها عالسرير )
منار : ( اتدزه وبتقوم ) احمد خلاص مابي
أحمد : ( مسكها ) منورة تقدرين تكونين بروحج عند مرت ابوج وخوانج ؟؟ وعند هالابو اللي مايدري عن بنته؟؟؟
منار : ( تبجي من قلب وتلمه ) لا ماقدر مااقدر .. الله يخليك لا تخليني اخذني معاك
أحمد : ( باس ارقبتها واهو لامها ) لاتخافين ماراح اخليج
<< بعدين >>
منار : ( تبجي مثل الياهل ) احمد يللا امش انروح المخفر الحين الله يخليك
احمد : دشي سبحي وبعدين نمشي
- عند منار وعلي –
منار : ( تناشق وميته بجي ) وبعدين لقاني ناصر .. علي ماكان عندي حل .. كان كل شي مسكر بويهي ادري ان اللي سويته غلط كبير والحين انا دفعت ثمنه .. صدقت واحد طلع نذل وحقير معني كنت عادته احن شخص علي بعد امي
علي : ( صوت نسمه كان قوي وسريع.. وجسمه كان كله يرجف وويها احمر وكل عرج بجسمه كان بارز وحس ان الدنيا تفتر )
منار : ( تبجي بحرقة ) علي انا .. ( حطت ايدها على ايده )
علي : ( ماتحمل يسمع كلمه اكثر و مارد عليها ولا حتى طالعها و قام طلع من الشقه )
- - - - - - - - - - - - - - - - - - - - - - - - - - - - - - - - - -
( علي بالسياره وكان يدور براسه كل كلام منار حس ان مخه بينفجر مو عارف شيسوي حتى الطريج مو قادر يركز عليه ومانتبه ان بغى يدش بالسيارة اللي يمه الا يوم صاحبها طق هرن قوووي خلاه ينتبه جان يعدل السكان بسرعه بس صاحب السيارة بطل الجام وقعد يصارخ , علي بطل دريشته عشان يرد عليه وسمعه يقول ياحمار يا غبي يالأثول .... وغيرها مسبات قويه وايد , علي ين زياده جان يوقف جدام سيارته خلاه يوقف غصب ونزل والريال بعد نزل وقاعد يسب بزيادة )
صاحب السيارة : هي انت مينون داش علي بغيت تذبحني وهم توقفني؟؟
علي بدون مقدمات عطاه بكسين على خشمه جان يطيح عالارض ونزل كمل عليه بكسات وطلع حرة الدنيا كلها فيه
علي : ( يطقه بكسات على ويهه ويصارخ من قمة راسه ) منو المينون هااا منو الحمار والله راح انسيك اسمك الحين يا الحقير عشان اتعرف تتكلم مع الناس عدل مره ثانية
( اهني يو رياييل وقفو سياييرهم على صوب وامسكو علي وخروه عن الريال اللي صارت ملابسه وويه كله دم من خشمة ومن حلجه )
واحد من الرياييل : طول بالك اشفيك راح تذبح الريال
علي : ( دزهم واهو يصارخ ) وخرو عني
واحد منهم : هدي شوي وتعوذ من ابليس
علي : ( يطالع الريال اللي طايح بالارض وشكله اغمى غليه من الطق ) احمد ربك انهم وخروني عنك ولا جان والله ذبحتك ( ركب سيارته ومشى وخلاهم )


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



** البارت الحادي عشر **
علي : ( يطالع الريال اللي طايح بالارض وشكله اغمى غليه من الطق ) احمد ربك انهم وخروني عنك ولا جان والله ذبحتك ( ركب سيارته ومشى وخلاهم )
- - - - -
منار تمت بروحها وميته بجي مو عارفه شتسوي وقاعده تتذكر اللي صار لها وتتذكر احمد اشلون كان يهتم فيها و موقادره تصدق ان سوه فيها جذي
وقاعده تتذكر واحد من اهم الاسباب اللي خلتها تنحاش مع احمد
- قبل لا تنحاش بيومين –
ناصر يكلم ابوه بالصاله ومنار بالغرفه تسمع كل شي
ناصر : يبه هالبنت راح تسبب مشاكل لنا اكثر واكثر .. وبصراحه امي ماتتحمل وجودها اهني فآنا اقول احسن حل انزوجها ماجد
ابو ناصر : بس ماجد مينون تزوج للحين 6 وكلهم سوو خلع مايتحملون ينونه
ناصر : بس يايبه عالأقل ماجد ولد عمها وماراح نعطيها شخص غريب يلعب بحلالنا
فهد : وانا مع ناصر بكلامه .. خل انزوجها ماجد منها انريح امي ونرتاح ومنها نضمن ان الحلال مايطلع بره العايله
ابو ناصر : اي والله كلامكم عدل خلاص عيل بس يرجع من سفرته اكلمه
( منار دقت على احمد واهي تبجي وقالت له عن اللي اسمعته )
أحمد : خلاص منار انحاشي معاي ونتزوج ونسافر مع بعض محد راح يلقاج بره
منار : بس انا خايفه
أحمد : لاتخافين طول ما انا معاج
- - - - - - - - -
صارت الساعة 5 الفير وعلي للحين مارجع البيت وامه دقت عليه 13 مره ومارد فقلبها حس ان فيه شي صايرله ماقدرت تصبر جان تروح تقعد عثمان من النوم
ام علي : عثمان يمه قوم .. عثمان قوم اسمعني
عثمان : ( غصب قام ) ها يمه اشفيج ؟؟؟ والله دايخ بنام
ام علي : عثمان اخوك للحين مارد البيت وادق عليه مايرد والله حاس قلبي ان فيه شي .. قوم شوفه وينه
عثمان : يمه وين اشوف يعني؟؟ وبعدين اهو مو ياهل ولا بنت عادي خليه يسهر بره اشصار
ام علي : يمه اقولك حاسه ان فيه شي مو من عوايده مايرد علي ولا يقولي ان بيسهر بره
عثمان : ( قام قعد ) يمه شنو تبيني اسوي يعني وين ادوره
ام علي : يمه عفيه حبيبي انت دق على ربعه كلهم وبسرعه لا يقوم ابوك يسويلنا سالفه
عثمان : ان شاءالله بدق عليه اول
( عثمان دق على علي اكثر من 5 مرات وكله مايرد .. جان يدق على محمد )
عثمان : الو محمد ؟؟ اسف داق عليك بهالوقت بس ماتدري وين علي
محمد : لا والله ماشفته ولا ادري عنه .. اهو صارله شهر مايمر علينا وايد نفس قبل
عثمان : زين ماعندك فكرة يمكن يكون عند منو ؟؟ يعني احد من ربعكم يقعد عنده وايد ؟
محمد : مادري والله بس راح ادق على الربع واحد واحد وارد عليك
عثمان : أي تسلم لاتطول ناطرك
ام علي : ها اشقال ؟؟
عثمان : قال بيدق على ربعه ويشوف وينه ويعطيني خبر
ام علي : يالله سترك ... يالله احفظه من كل شر
عثمان : يمه انتي مكبره السالفه تلقينه نايم عند واحد من الربع ومايدري عن تلفونه
ام علي : ان شاءالله اكون مكبرتها بس قلبي مو مطمني
( دق محمد على عثمان )
عثمان : هلا محمد بشر ؟؟
محمد : والله محد يدري عنه تلقاه مشغول مع احد وحاط التلفون سايلنت
عثمان : اوكي مشكور ماقصرت ( سكر الخط )
عثمان : ( يكلم امه ) مايدرون عنه
ام علي : ويي وين وليدي والله قلبي ناغزني حاسه ان فيه شي
ابو علي : ( دش غرفة عثمان ) انتي اهني ؟
ام علي : هلا جاسم .. اي صليت وماقدرت ارد انام ييت عند عثمان
ابو علي : عثمان انا رايح البس غير ملابسك وتعال معاي
عثمان : خير يبه؟
ام علي : ( ماسكه قلبها ) جاسم ؟ علي فيه شي صح؟؟
ابو علي : مافيه الا الخير .. رايحين انييبه ونرجع
ام علي : ( تصرخ ) لييش اشفيه ولدي وينه؟؟
عثمان : يمه هدي نفسج مافي شي ان شاءالله
ابو علي : حادث بسيط وماصار فيه ....
ام علي : ( تقاطعه ) جاسم والله قلبي ناغزني قولي الصج اشصار بولدي
بيي معاكم ماقدر اتم اهني
ابو علي : ماراح اتيين معانا عثمان قعد عالية خل تقعد مع امك والحقني السياره
عثمان : ان شاءالله يبه
__________________
** تابع البارت الحادي عشر **
ابو علي : ماراح اتيين معانا عثمان قعد عالية خل تقعد مع امك والحقني السياره
عثمان : ان شاءالله يبه
- - - - -
- بالسياره -
عثمان : يبه اشصار حق علي بالظبط ؟
ابو علي : والله مادري بس دق علي شرطي قال ان مسوي حادث على طريج الوفره
عثمان : ماقالك اشلونه؟
ابو علي : لأ بس قالي اروح مستشفى العدان
عثمان : الله يستر
اوصلو المستشفى وراح ابو علي يسأل عن ولده قالوله يكلم الدكتور المناوب
ابو علي : ( يكلم الدكتور ) دكتور انا ابو علي جاسم . طمني اشلونه
الدكتور : تطمن مافيه الا الخير .. بس سويناله 7 غرز براسه.. وقفصه الصدري صار فيه رضه قوية خلته مايقدر يتنفس بس الحين اهو نايم وحاطين له اكسجين راح يكون بخير تطمن
عثمان : نقدر انشوفه ؟
الدكتور : اي بس لا تطولون
ابو علي وعثمان دشو عند علي والدكتور معاهم لقوه نايم عالسرير وصدره وراسه ملفوفين بضماد وجهاز الاكسجين على ويهه وعينه اليسار حواليها ازرق وفيه جروح متناثره على ويهه وجتفه اليسار لونه كحلي
ابو علي : جتفه يمكن مخلوع شوف لونه ليش مو لافينه
الدكتور : لا جتفه مافي شي بس لأن الطقه يت على القفص الصدري صارت كدمة على صدرة وجتفه اهو راح يتم نايم عالاقل 12 ساعه روحو البيت ارتاحو وتعالو المغرب
عثمان : امي لازم ماتشوفه واهو جذي والله بيصير فيها شي
ابو علي : شنسوي حتى مانقدر نمنعها اتشوفه
ابو علي : ( يكلم الدكتور ) ماكو شرطي اهني اقدر اكلمه بخصوص الحادث؟
الدكتور : اي في واحد ناطرك تفضل معاي ( اطلعو من الغرفة )
( ام علي دقت على عثمان )
ام علي : ها عثمان طمني والله قلبي بيوقف وانتو مادقيتو اشصار بولدي
عثمان : يمه اهدي والله مافيه الا الخير تونا طالعين من عنده
ام علي : عيل خله يكلمني عشان اتطمن
عثمان : اهو نايم حاطين له جهاز تنفس ولا تخافين باجر بيصحى وبتشوفينه
ام علي : شيصبرني لي باجر .. اشوفه الحين ولا ما ارتاح تعال اخذني
عثمان : يمه خلاص ابوي يكلم الشرطي الحين بعدين يتفاهم معاج لازم اسكر الحين
ابو علي : ( يكلم الشرطي ) زين اشلون صار الحادث ؟ دعم سياره ثانيه؟
الشرطي : لا بس كانت سيارته بروحها عالخط وداشه بالشبه بس الحمدلله يت بالحديد لأن حالة السيارة عدم
ابو علي : يعني يمكن يكون احد حده وخلاه يدش بالشبه؟
الشرطي : والله للحين ماندري ناطرينه يصحى بالسلامه ونسأله .. اعذرني بس احنا بجذي حالات انشك ان السايق يمكن كان سكران بس الدكتور قال ان مافي أي اثر شرب وضغطه كان مرتفع .. المهم الحمدلله على سلامته ويقوم لكم بالسلامه ان شاءالله اول مايقوم اتصل علي وتفضل هذي اغراضه اللي كانت بالسيارة
ابو علي : ( خذه الجيس منه ) مشكور
( اطلعو راحو البيت اول مادشو لقو ام علي وعالية ناطرينهم بالصالة ومبين انهم وايد باجيين )
ام علي : ليش خليتوه بروحه الحين يقوم مايلقى احد يمه .. جاسم ودني عنده بقعد يمه لين يصحى
ابو علي : وين تقعدين يا بنت الحلال .. الدكتور طمنا بيكون بخير بس لازم ينام لي المغرب وساعتها نقدر انزوره
ام علي : شيصبرني لي المغرب والله اعصابي اتلفت الله يخليكم ودوني حق ولدي
عالية تمسك امها : يمه خلاص الله يخليج اهدي علي مافيه الا الخير
عثمان : اي يمه والله الدكتور طمنا ان بالليل بيصحى وبتكلمينه بعد
ام علي : ( تبتسم وعينها مليانه دموع ) الله يسمع منك
ابو علي : ( يحط ايده على جتف ام علي ) يللا تعوذي من ابليس وتعالي ( وراحو غرفتهم )
عالية : عثمان ؟؟ علي صج مافي شي خطير؟
عثمان : اي صج الحمدلله مافي الا الخير .. اليوم عندج امتحان شي؟ تبيني اوديج المدرسه؟
عالية : لا خلاص مو لازم اروح.. الساعه 9 الحين وعمور نايم بغرفتي امي ماتقدر اتباريه واهي بهالحاله
عثمان : عيل يللا صعدي نامي ارتاحي انا بعد بنام شوي
( كل واحد صعد غرفته )
ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

** البارت الثاني عشر **
عثمان : عيل يللا صعدي نامي ارتاحي انا بعد بنام شوي
( كل واحد صعد غرفته )
-------------------
منار قامت من النوم عالساعه 3 العصر اطلعت من غرفتها كان ودها تلقى علي مثل عادته قاعد بالصاله ناطرها تقوم بس مالقت أي احد وماكانت متوقعه انها بتلقاه .. تذكرت شكله امس واهو يتنفس بسرعه وبصوت عالي ويبين ان بينفجر من داخل ودها اتدق تتطمن عليه واتشوف اذا هدا او لا بس خايفه وماله ويه تكلمه
اقعدت بالصالة تفكر وعينها اتدمع
منار : ( بقلبها ) ودي اغمض وافتح القى كل هذا ماصار .. القى نفسي ماعرفت احمد والقى ان ابوي ما طلق امي او حتى ماتزوجها وخلاها تترك اهلها .. عشان تتغرب اهني وتموت وتخليني وحيده بروحي..
( كلمة وحيده خلتها لا شعوريا تحط ايدها على بطنها وانسدحت على القنفه واقعدت تبجي )
--------------------
بالمستشفى علي للحين نايم امه وابوه بيدشون داخل عنده
ابو علي : لاتنسين كلام الدكتور خليه نايم لاتقعدينه
ام علي : ان شاءالله
دشو و اول ماشافته اشهقت
ام علي : بعد عمري ولدي شوف حالته اشلون صارت
ابو علي : مريم انا اشقلت ؟؟ لاتقعدينه اذا قام وشافج جذي بيتعب اكثر
ام علي : ( تمسح على ايده وتقرا سورة ياسين )
( تمو قاعدين يمه لي المغرب )
عاليه وعثمان مرو بيت عمهم بو سالم عشان يخلون عمر اهناك ويروحون المستشفى و سارة يت معاهم .. دشو كلهم الغرفه واهو للحين ماقام .. الكل تأثر وعبير بجت .. شوي دش الدكتور عليهم
ابو علي : دكتور زين انك ييت .. انت قلت بينام 12 ساعه وصار اكثر وماقام للحين ليش؟
الدكتور : راح يقوم خلال هالساعتين لأن مفعول الادويه يخف تدريجيا لين يقوم .. ( شال عنه الاكسجين ) .. بس بذكركم قفصه الصدري حاشته كدمة قوي صابت الرئه بس الحمدلله ما مزقتها يعني اهو بيتألم لمجرد التنفس فلو سمحتو لا تخلونه ينفعل أي نوع من الانفعالات .. يعني لا تخلونه يظحك ولا تخلونه يعصب لأن كل ما تحركت عضلات الصدر راح يتألم .. حاولو تخلونه هادي ولا تسألونه وايد اسئلة عن الحادث عشان لا ينفعل.. اهم شي اهو بخير .. واذا صار احسن كلموه باللي تبونه
ابو علي : بس المخفر قالولي ادق عليهم اذا قام
الدكتور : الحين مو الوقت المناسب للحين علي تعبان ويحتاج راحه.. سلامته ان شاءالله يللا انا استأذن
ابو علي : اسمعوني كلكم اللي يبجي جدامه حسابه عندي بعدين مفهوم
( بعد ساعه قام علي فتح عينه لقى الكل حواليه ويتحمدون له بالسلامه )
علي : ( يتكلم بصوت واطي ) انا وين
ابو علي : انت بالمستشفى سويت حادث خطاك السو
ام علي: ( تبوس راس ولدها ) بعد عمري يمه اشلونك اتحس بعوار؟
علي : ( يغمض شوي بعدين فتح عينه ) لا بس احس بتعب
عثمان : عمور يقولك ماتشوف شر
علي : ( يبتسم ) جان يبتوه معاكم
عالية : وين انييبه يترس المستشفى صراخ وبجي
سارة : خفنا عليك الف حمدلله على سلامتك
علي : الله يسلمكم .. عطشاان
ام علي : ( تصبله ماي وتحطله عود و تعطيه ) تفضل يا بعد روحي
علي : ( شرب ماي وشرق وقعد يكح وحس بألم قوووي بصدره وتم يكح وكل ماكح زاد العوار )
ام علي : اسم الله عليك اشفيك
ابو علي : عثمان ناد الدكتور
( علي يكح ويطلع صوت مثل المخنوق اللي يبي هوا مو قادر يحصله )
ام علي بجت على ولدها وعالية وسارة واقفين صوب الباب خايفين
يه الدكتور ومعاه ممرضة شاف علي ويهه احتقن وقاعد يكح بسرعه خلاها تحطله اكسجين كمام و عطوه ابره مسكنة
الدكتور : من شنو اختنق؟
ابو علي : قام عطشان شرب ماي وشرق
علي : ( يطالعهم بس عيونه بدت تغمض بعدين نام )
ام علي : ( حاطه ايدها على قلبها ) اشفيه ولدي
الدكتور : تطمني مافيه الا الخير نام الحين .. عطيته مسكن قوي
ام علي : ( تبجي وتبوس راس علي ) الله يشافيك ويقومك بالسلامه
عثمان : يمه لاتخافين انا بنام عنده
الدكتور : لا مايحتاي اهو حاليا مخدر ويحتاج حق راحه تامه خلوه اليوم نايم ماراح يصحى الا الصبح
( شوي ويه ابو سالم وام سالم ومعاهم غلا و ندى ومشو بسرعه لأن علي نايم وماراح يصحى الا الصبح .. بعدين الكل رجع البيت بس تمت ام علي وعثمان قاعدين عنده وماردو البيت الا متأخر )
-------------------
منار تمت طول هالوقت قاعده وتفكر باللي صارلها وتفكر بعلي و تضايقت لأن ماصار يزورها ..
منار : ( بقلبها ) ادري ان اهو الحين مايبي يشوفني ويبيني اطلع اروح أي مكان .. بس لو طلعت وين اروح ؟؟ وماودي اطلع قبل لا اكلمه عالأقل يقولي أي شي .. لو بيطردني هم راضية بس خل يتكلم معاي آخر مره عالأقل
منار : ميخالف بدق عليه وخل يصرخ خل يقول أي شي
( منار امسكت التلفون ودقت عليه وقلبها يرقع خايفه من ردة فعله اذا سمع صوتها )
( عثمان كان منسدح بينام عشان اول مايطلع الصبح بيروحون حق علي .. شوي ورن تلفون علي كان حاطه يمه عالميز عشان أي احد يدق من ربع علي يقولهم اللي صار )
عثمان : الو ؟
منار : ( ساكته )
عثمان : داقين تبون علي؟؟
منار : ( ماترد لاحظت ان مو صوت علي )
عثمان : ( عرف انها بنت لأن ساكتين ومحد تكلم ) اذا كنتو تبون علي تره سوه حادث امس واهو..
منار : ( قاطعته ) حادث؟؟ واهو الحين اشلونه ؟؟؟
عثمان : منوم بالمستشفى
منار : ( حست انها اهي السبب وحيل خافت عليه ) واشصار فيه اشلونه الحين؟؟
عثمان : راح يكون بخير بس فيه رضوض وراسه فيه خياط اهو الحين نايم
منار : أي مستشفى ؟
عثمان : العدان .. بس تره من الصبح الاهل كلهم اهناك مايمشون بالليل
منار : زين انا ودي اشوفه اشلون؟
عثمان : زين اول منو معاي؟
منار : منار
عثمان : هلا والله انا اخوه عثمان .. خلاص باجر اذا صحى اكلمه واقوله انج سألتي عنه
منار : لا .. لا تقوله اهو ما.... بس لاتقوله انا بروحله فجأة من غير لا يدري عفيه لاتقوله شي
عثمان : ( لاحظ من صوتها انها بتبجي وحس جنها تترجاه ) خلاص ماراح اقوله أي شي واول مايروحون اهلي ادق عليج على هالرقم واقولج عشان اتيين اوكي؟
منار : تسلم ومايشوف شر ان شاءالله
عثمان : مشكورة يللا تصبحين على خير
منار اقعدت تبجي وتلوم نفسها وتلوم احمد وتلوم كل شخص له علاقة بالحالة اللي اوصلت لها
منار : ( واهي تبجي ترفع ايدها وتدعي ) يارب شافي علي وقومه بالسلامه وسهل علي اموري واغفر لي يارب
--------------
صار اليوم الثاني علي قام و ياله المحقق وقعد يسأل علي عن الحادث واشلون صار
علي : ( يتكلم ويحس بألم بس هالمرة مو من عضلات صدره كان يتذكر منار واللي قالته له ) انا كنت مسرع شوي بروح مزرعه بالوفرة وكنت دايخ غفلت شوي عن الطريج وبس ماذكر اللي صارلي بعدين
( كمل المحقق معاه شوي بعدين راح )
عقب الكل كان زاره حتى العم بو سالم واعياله
وعلي كان يسولف معاهم عالخفيف .. وكل ما عمور قال سالفة يظحك علي ويتألم من صدره .. لين عصبت الام وخلت عالية وندى ياخذون عمر ويتمشون بالمستشفى ..
عثمان : يبه ربع علي بره بيدشون يسلمون عليه
ابو علي : يللا عيل احنا نمشي وانخليك معاهم
ام علي : يللا يمه ماتشوف شر باجر من الصبح اكون عندك ومسويتلك الاكل اللي تحبه
الكل سلم عليه ومشى وتم عثمان معاه واقعدو الربع عنده بس تعب من زيارتهم وايد لأن كانو يسولفون ويظحكون واهو حس ان صدره بده يعوره وايد
عثمان : ( لاحظ ان علي متعور ) علي اشفيك اناديلك الدكتور
علي : لا بس شوي تعبت ودي ارتاح
محمد : يللا عيل احنا نمشي وانت نام وخطاك السو ان شاءالله
وسلمو عليه واحد واحد ومشو
علي : يللا انت بعد روح انا دخت وبنام
عثمان : اذا صدرك يعورك خل اناديلك احد يعطيك مسكن؟
علي : لا لا خلني راح انام وماحس بشي
عثمان : ( وده يقوله ان منار دقت بس قال لا خل اخليها مفاجأه له احسن وطلع بره الغرفه دق عليها )
منار : الو؟
عثمان : تقدرين اتيين الحين لأن انا ماشي وتم بروحه وبينام ؟
منار : اكيد .. الحين اطلع
عثمان : اذا وصلتي سألي عن غرفة علي جاسم العلي
منار : اوكي
عثمان : يللا مع السلامه
( منار انزلت تحت وكانت الساعه 9 بالليل لقت مصطفى قاعد عالرسيبشن )
منار : ( متردده ) مصطفى ؟
مصطفى : اهلا انسه منار ... أأمري ؟
منار : علي مسوي حادث و اهو بالمستشفى
مصطفى : ايه؟؟ جرالوه حاجه مش كويسه لاسمح الله؟
منار : ان شاءالله يكون بخير .. انا بروحله الحين بس .... مادري اشلون اطلبك
مصطفى : أأمريني؟؟ ده كولنا فدا الاستاز علي
منار : بروح بتاكسي وماعندي ادفعله فبغيت سلف وعلي يردهم لك اول مايطلع بالسلامه ان شاءالله
مصطفى : ( يطلع من بوكه 5 دنانير ) فضايل الاستاز علي كبيره اوي .. تفضلي .. تحبي اطلبلك تاكسي ولا طلبتي واحد خلاص؟
منار : ( تاخذهم منه واهي متضايقه من الحاله اللي اهي فيها ومتضايقه عشان علي ) تسلم مشكور .. طلبت وكاهو بره ينطرني .. مع السلامه
------------
اوصلت منار المستشفى واسألت عن غرفة علي قالولها ان الزياره خلصت بس ترجتهم يدخلونها ماراح تاخذ الا 10 دقايق وتطلع
علي توه بدى يغفى جان يتبطل الباب ودشت منار اهو مابطل عينه عباله الممرضات لأن اهم كل شوي داشين عليه
منار واقفه عند السرير وشافت شكله جان تقعد عالكرسي يمه وتمسك ايده وتبجي
علي حس ان جسمه كله انتفض واهي ماسكه ايده وتبجي فتح عينه وطالعها ماقال ولا حرف
منار : ( تبجي ) علي ماتشوف شر والله اني آسفه .. آسفه على كل شي سببته لك بدون غصد
( علي بيسحب ايده من ايدها بس اهي ماخلته تمت ماسكه ايده حيل )
منار : علي كلمني قول أي شي الله يخليك قولي انك بخير
علي : ( يبلع ريجه ) منار ..
منار : هلا علي ؟؟؟
علي : هدي ايدي شوي
** البارت الثاني عشر **
عثمان : عيل يللا صعدي نامي ارتاحي انا بعد بنام شوي
( كل واحد صعد غرفته )
-------------------
منار قامت من النوم عالساعه 3 العصر اطلعت من غرفتها كان ودها تلقى علي مثل عادته قاعد بالصاله ناطرها تقوم بس مالقت أي احد وماكانت متوقعه انها بتلقاه .. تذكرت شكله امس واهو يتنفس بسرعه وبصوت عالي ويبين ان بينفجر من داخل ودها اتدق تتطمن عليه واتشوف اذا هدا او لا بس خايفه وماله ويه تكلمه
اقعدت بالصالة تفكر وعينها اتدمع
منار : ( بقلبها ) ودي اغمض وافتح القى كل هذا ماصار .. القى نفسي ماعرفت احمد والقى ان ابوي ما طلق امي او حتى ماتزوجها وخلاها تترك اهلها .. عشان تتغرب اهني وتموت وتخليني وحيده بروحي..
( كلمة وحيده خلتها لا شعوريا تحط ايدها على بطنها وانسدحت على القنفه واقعدت تبجي )
--------------------
بالمستشفى علي للحين نايم امه وابوه بيدشون داخل عنده
ابو علي : لاتنسين كلام الدكتور خليه نايم لاتقعدينه
ام علي : ان شاءالله
دشو و اول ماشافته اشهقت
ام علي : بعد عمري ولدي شوف حالته اشلون صارت
ابو علي : مريم انا اشقلت ؟؟ لاتقعدينه اذا قام وشافج جذي بيتعب اكثر
ام علي : ( تمسح على ايده وتقرا سورة ياسين )
( تمو قاعدين يمه لي المغرب )
عاليه وعثمان مرو بيت عمهم بو سالم عشان يخلون عمر اهناك ويروحون المستشفى و سارة يت معاهم .. دشو كلهم الغرفه واهو للحين ماقام .. الكل تأثر وعبير بجت .. شوي دش الدكتور عليهم
ابو علي : دكتور زين انك ييت .. انت قلت بينام 12 ساعه وصار اكثر وماقام للحين ليش؟
الدكتور : راح يقوم خلال هالساعتين لأن مفعول الادويه يخف تدريجيا لين يقوم .. ( شال عنه الاكسجين ) .. بس بذكركم قفصه الصدري حاشته كدمة قوي صابت الرئه بس الحمدلله ما مزقتها يعني اهو بيتألم لمجرد التنفس فلو سمحتو لا تخلونه ينفعل أي نوع من الانفعالات .. يعني لا تخلونه يظحك ولا تخلونه يعصب لأن كل ما تحركت عضلات الصدر راح يتألم .. حاولو تخلونه هادي ولا تسألونه وايد اسئلة عن الحادث عشان لا ينفعل.. اهم شي اهو بخير .. واذا صار احسن كلموه باللي تبونه
ابو علي : بس المخفر قالولي ادق عليهم اذا قام
الدكتور : الحين مو الوقت المناسب للحين علي تعبان ويحتاج راحه.. سلامته ان شاءالله يللا انا استأذن
ابو علي : اسمعوني كلكم اللي يبجي جدامه حسابه عندي بعدين مفهوم
( بعد ساعه قام علي فتح عينه لقى الكل حواليه ويتحمدون له بالسلامه )
علي : ( يتكلم بصوت واطي ) انا وين
ابو علي : انت بالمستشفى سويت حادث خطاك السو
ام علي: ( تبوس راس ولدها ) بعد عمري يمه اشلونك اتحس بعوار؟
علي : ( يغمض شوي بعدين فتح عينه ) لا بس احس بتعب
عثمان : عمور يقولك ماتشوف شر
علي : ( يبتسم ) جان يبتوه معاكم
عالية : وين انييبه يترس المستشفى صراخ وبجي
سارة : خفنا عليك الف حمدلله على سلامتك
علي : الله يسلمكم .. عطشاان
ام علي : ( تصبله ماي وتحطله عود و تعطيه ) تفضل يا بعد روحي
علي : ( شرب ماي وشرق وقعد يكح وحس بألم قوووي بصدره وتم يكح وكل ماكح زاد العوار )
ام علي : اسم الله عليك اشفيك
ابو علي : عثمان ناد الدكتور
( علي يكح ويطلع صوت مثل المخنوق اللي يبي هوا مو قادر يحصله )
ام علي بجت على ولدها وعالية وسارة واقفين صوب الباب خايفين
يه الدكتور ومعاه ممرضة شاف علي ويهه احتقن وقاعد يكح بسرعه خلاها تحطله اكسجين كمام و عطوه ابره مسكنة
الدكتور : من شنو اختنق؟
ابو علي : قام عطشان شرب ماي وشرق
علي : ( يطالعهم بس عيونه بدت تغمض بعدين نام )
ام علي : ( حاطه ايدها على قلبها ) اشفيه ولدي
الدكتور : تطمني مافيه الا الخير نام الحين .. عطيته مسكن قوي
ام علي : ( تبجي وتبوس راس علي ) الله يشافيك ويقومك بالسلامه
عثمان : يمه لاتخافين انا بنام عنده
الدكتور : لا مايحتاي اهو حاليا مخدر ويحتاج حق راحه تامه خلوه اليوم نايم ماراح يصحى الا الصبح
( شوي ويه ابو سالم وام سالم ومعاهم غلا و ندى ومشو بسرعه لأن علي نايم وماراح يصحى الا الصبح .. بعدين الكل رجع البيت بس تمت ام علي وعثمان قاعدين عنده وماردو البيت الا متأخر )
-------------------
منار تمت طول هالوقت قاعده وتفكر باللي صارلها وتفكر بعلي و تضايقت لأن ماصار يزورها ..
منار : ( بقلبها ) ادري ان اهو الحين مايبي يشوفني ويبيني اطلع اروح أي مكان .. بس لو طلعت وين اروح ؟؟ وماودي اطلع قبل لا اكلمه عالأقل يقولي أي شي .. لو بيطردني هم راضية بس خل يتكلم معاي آخر مره عالأقل
منار : ميخالف بدق عليه وخل يصرخ خل يقول أي شي
( منار امسكت التلفون ودقت عليه وقلبها يرقع خايفه من ردة فعله اذا سمع صوتها )
( عثمان كان منسدح بينام عشان اول مايطلع الصبح بيروحون حق علي .. شوي ورن تلفون علي كان حاطه يمه عالميز عشان أي احد يدق من ربع علي يقولهم اللي صار )
عثمان : الو ؟
منار : ( ساكته )
عثمان : داقين تبون علي؟؟
منار : ( ماترد لاحظت ان مو صوت علي )
عثمان : ( عرف انها بنت لأن ساكتين ومحد تكلم ) اذا كنتو تبون علي تره سوه حادث امس واهو..
منار : ( قاطعته ) حادث؟؟ واهو الحين اشلونه ؟؟؟
عثمان : منوم بالمستشفى
منار : ( حست انها اهي السبب وحيل خافت عليه ) واشصار فيه اشلونه الحين؟؟
عثمان : راح يكون بخير بس فيه رضوض وراسه فيه خياط اهو الحين نايم
منار : أي مستشفى ؟
عثمان : العدان .. بس تره من الصبح الاهل كلهم اهناك مايمشون بالليل
منار : زين انا ودي اشوفه اشلون؟
عثمان : زين اول منو معاي؟
منار : منار
عثمان : هلا والله انا اخوه عثمان .. خلاص باجر اذا صحى اكلمه واقوله انج سألتي عنه
منار : لا .. لا تقوله اهو ما.... بس لاتقوله انا بروحله فجأة من غير لا يدري عفيه لاتقوله شي
عثمان : ( لاحظ من صوتها انها بتبجي وحس جنها تترجاه ) خلاص ماراح اقوله أي شي واول مايروحون اهلي ادق عليج على هالرقم واقولج عشان اتيين اوكي؟
منار : تسلم ومايشوف شر ان شاءالله
عثمان : مشكورة يللا تصبحين على خير
منار اقعدت تبجي وتلوم نفسها وتلوم احمد وتلوم كل شخص له علاقة بالحالة اللي اوصلت لها
منار : ( واهي تبجي ترفع ايدها وتدعي ) يارب شافي علي وقومه بالسلامه وسهل علي اموري واغفر لي يارب
--------------
صار اليوم الثاني علي قام و ياله المحقق وقعد يسأل علي عن الحادث واشلون صار
علي : ( يتكلم ويحس بألم بس هالمرة مو من عضلات صدره كان يتذكر منار واللي قالته له ) انا كنت مسرع شوي بروح مزرعه بالوفرة وكنت دايخ غفلت شوي عن الطريج وبس ماذكر اللي صارلي بعدين
( كمل المحقق معاه شوي بعدين راح )
عقب الكل كان زاره حتى العم بو سالم واعياله
وعلي كان يسولف معاهم عالخفيف .. وكل ما عمور قال سالفة يظحك علي ويتألم من صدره .. لين عصبت الام وخلت عالية وندى ياخذون عمر ويتمشون بالمستشفى ..
عثمان : يبه ربع علي بره بيدشون يسلمون عليه
ابو علي : يللا عيل احنا نمشي وانخليك معاهم
ام علي : يللا يمه ماتشوف شر باجر من الصبح اكون عندك ومسويتلك الاكل اللي تحبه
الكل سلم عليه ومشى وتم عثمان معاه واقعدو الربع عنده بس تعب من زيارتهم وايد لأن كانو يسولفون ويظحكون واهو حس ان صدره بده يعوره وايد
عثمان : ( لاحظ ان علي متعور ) علي اشفيك اناديلك الدكتور
علي : لا بس شوي تعبت ودي ارتاح
محمد : يللا عيل احنا نمشي وانت نام وخطاك السو ان شاءالله
وسلمو عليه واحد واحد ومشو
علي : يللا انت بعد روح انا دخت وبنام
عثمان : اذا صدرك يعورك خل اناديلك احد يعطيك مسكن؟
علي : لا لا خلني راح انام وماحس بشي
عثمان : ( وده يقوله ان منار دقت بس قال لا خل اخليها مفاجأه له احسن وطلع بره الغرفه دق عليها )
منار : الو؟
عثمان : تقدرين اتيين الحين لأن انا ماشي وتم بروحه وبينام ؟
منار : اكيد .. الحين اطلع
عثمان : اذا وصلتي سألي عن غرفة علي جاسم العلي
منار : اوكي
عثمان : يللا مع السلامه
( منار انزلت تحت وكانت الساعه 9 بالليل لقت مصطفى قاعد عالرسيبشن )
منار : ( متردده ) مصطفى ؟
مصطفى : اهلا انسه منار ... أأمري ؟
منار : علي مسوي حادث و اهو بالمستشفى
مصطفى : ايه؟؟ جرالوه حاجه مش كويسه لاسمح الله؟
منار : ان شاءالله يكون بخير .. انا بروحله الحين بس .... مادري اشلون اطلبك
مصطفى : أأمريني؟؟ ده كولنا فدا الاستاز علي
منار : بروح بتاكسي وماعندي ادفعله فبغيت سلف وعلي يردهم لك اول مايطلع بالسلامه ان شاءالله
مصطفى : ( يطلع من بوكه 5 دنانير ) فضايل الاستاز علي كبيره اوي .. تفضلي .. تحبي اطلبلك تاكسي ولا طلبتي واحد خلاص؟
منار : ( تاخذهم منه واهي متضايقه من الحاله اللي اهي فيها ومتضايقه عشان علي ) تسلم مشكور .. طلبت وكاهو بره ينطرني .. مع السلامه
------------
اوصلت منار المستشفى واسألت عن غرفة علي قالولها ان الزياره خلصت بس ترجتهم يدخلونها ماراح تاخذ الا 10 دقايق وتطلع
علي توه بدى يغفى جان يتبطل الباب ودشت منار اهو مابطل عينه عباله الممرضات لأن اهم كل شوي داشين عليه
منار واقفه عند السرير وشافت شكله جان تقعد عالكرسي يمه وتمسك ايده وتبجي
علي حس ان جسمه كله انتفض واهي ماسكه ايده وتبجي فتح عينه وطالعها ماقال ولا حرف
منار : ( تبجي ) علي ماتشوف شر والله اني آسفه .. آسفه على كل شي سببته لك بدون غصد
( علي بيسحب ايده من ايدها بس اهي ماخلته تمت ماسكه ايده حيل )
منار : علي كلمني قول أي شي الله يخليك قولي انك بخير
علي : ( يبلع ريجه ) منار ..
منار : هلا علي ؟؟؟
علي : هدي ايدي شوي

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

** البارت الثالث عشر **
علي : هدي ايدي شوي
منار : ( هدت ايده ودموعها على خدها )
علي : ( حط ايده تحت الغطى وغمض عينه ولا جنها موجوده بالغرفه )
منار : علي؟؟ زين قولي أي شي الله يخليك كلمني؟؟ عالأقل طالعني شوي
علي : ( مغمض ومايرد عليها )
منار : ( ايدها ترجف ومدتها غصب وحطتها على جتف علي اللي في كدمة زرقه )
علي : ( حس بيدها على جتفه وكان وده يمسك ايدها بس تم مسكر عينه وماتحرك )
منار : انا بروح وآسفه لأني دخلت حياتك وأذيتك معاي وماتشوف شر
منار : ( حاولت على قد ماتقدر تمسك بجيتها بس ماقدرت وافلتت منها ) مشكورعلى كل شي .. مع السلامه ( راحت لي الباب بتطلع )
علي : ( بصوت واطي حيل ) منار؟
منار : ( لفت عليه و ويهها كله دموع ) ناديتني ؟؟
علي : اي تعالي
منار : ( امسحت دموعها وراحت يمه )
علي : ( حس ان قلبه يعوره حييل بس طلع ايده من تحت الغطى ومدها لها )
منار : ( اول ماشافته مد لها ايده اضحكت وبجت بنفس الوقت وامسكت ايده ) علي انا ..
علي : ( طالعها وضغط على ايدها وغمض عينه وعقد جواجبه )
منار : علي ؟؟ انت بخير؟؟
علي : ( فتح عينه وطالعها ) صدري ..
منار : اناديلك احد ؟
علي : لا خليج شوي
منار : بس شكلك تعبان وايد خل اناديه عشان ..
علي : لا مايحتاي اذا نمت اصير احسن
منار : عيل بروح واخليك تنام.. ومشكور على وقفتك معاي و مشكور لأنك كلمتني حتى لو كانت آخر مره
( دشت الممرضه لقت منار عنده )
منار : ( اسحبت ايدها من علي )
الممرضه : لو سمحتي الزيارة انتهت منزمان لازم تمشين الحين
منار : الحين ماشيه .. علي تعبان عطوه مسكن
علي : منار لاتطلعين من اهناك ... نطريني خل اصير احسن وراح اقعد معاج واكلمج
منار : ( تبتسم ) اوكي .. مشافى ان شاءالله
( راحت منار والممرضه عطت علي حبوب مسكنه وخلته عشان ينام واهو تم يفكر بمنار حس بشعور غريب مو عارف اهو استانس لأن شافها او تضايق اكثر؟ بس اللي يعرفه ان ماكان يبيها تطلع واهي تبجي )
-----------------
اوصلت منار العمارة وحاسبت التاكسي وانزلت
مصطفى : اهلا يا آنسه .. ازاي الاستاز علي ؟؟
منار : الحمدلله تعبان شوي بس راح يصير احسن ان شاءالله
مصطفى : طب الحمدلله .. عايزاني اوصلك لغاية فوء؟؟ اصل الاستاز علي موصيني عليكي اوي
منار : لا مشكور انا اصعد بروحي
اصعدت منار ودشت الشقه اسبحت وصلت ودعت حق نفسها وحق علي ان الله يقومه بالسلامه وبعدها سكرت الليت و انسدحت بفراشها
منار : ( حاطه ايدها على بطنها ) مادري شسوي جان زين اطلع مو حامل ويطلع اختبار الحمل مال الصيدلية غلط .. استغفر الله ربي سامحني و افرجها يارب
-----------------------
الفير قام علي من النوم وقلبه مقموت حلم ان منار بقفص ضيج ومو قارده تطلع منه تعوذ من ابليس ورد نام ..
الصبح ماكان اكو احد مع علي الا امه وعمور وعثمان بس عالية كانت بالمدرسه وابوه بالشركه .. خواله زاروه وراحو واهو صار شوي احسن بس للحين اذا ضحك او كح يحس عضلات صدره وضلوعه تعوره
عثمان : يللا انا اخليكم عندي شغل وراح ارد العصر
علي : لا .. لاتروح بكلمك بموضوع
ام علي : يللا كلمه وخله يروح
علي : ( ابتسم ) لا بعدين
ام علي : عيل ماراح تكلمه لأني قاعده لي العصر اذا نمت بروح
علي : ( يسوي روحه بيقوم من مكانه ) خلاص انا اطلع اكلمه بره
ام علي : ( خافت على ولدها ) لا يمه اشفيك خلك بمكانك انا اروح اشتري حق عمور شي ياكله وارجع .. يللا كلمه ( اطلعت مع عمور )
علي : عثمان تلفوني كان عند منو امس؟
عثمان : عندي انا والبنت اللي يت امس كلمتني وقلتلها انك بالمستشفى
علي : ( سكت )
عثمان : علي منو هذي؟
علي : وحده
عثمان : ادري وحده ماقلت واحد .. بس ماسمعتك تتكلم عن وحده اسمها منار
علي : ليش يعني لازم امشي واتكلم عنها ؟
عثمان : لا بس استغربت لأنها كان مبين انها تبجي يوم قلت لها انك بالمستشفى يعني اشلون تأثرت لهالدرجه وانا ما دريت ان في وحده تحبك الا امس
علي : ( عصب يوم سمعه قال تحبك ) وانت شكو تدري عنها
عثمان : زين هد اعصابك لا يعورك صدرك
علي : انا ناديتك اهني ابي منك خدمه
عثمان : شنو تبي؟
علي : انا عندي شقه ماتدرون عنها
عثمان : ( منصدم يطالع علي ) جد تتكلم؟؟
علي : عثمان والله اني تعبان وصدري بدى يعورني منك مو وقته تسأل وايد .. انت انصدمت لأني قلت اني عندي شقه عيل لو كملت كلامي اشبتسوي؟
عثمان : وفيه اكثر من جذي؟؟ كمل يللا قبل لا امي اتيي وتسمعك يا بو الشقق
علي : ( خز عثمان خزه ) اسمعني ومابي اسمع أي تعليق من تعليقاتك البايخه .. بعطيك عنوان الشقه وروح لها .. تلقى فيها البنت اللي امس كلمتك
عثمان : ( مصدوم اكثر ويطالع علي ) عليوي؟؟؟؟ شمسوي انت؟؟ والله انك طلعت من تحت لي تحت
علي : ( صرخ ) عثمانو اسمعني ( غمض عينه حييل.. حس بعوار بصدره من الصراخ )
عثمان : علي انادي الدكتور؟
علي : لا بس عفيه اسمعني ولا تعلق والله انك بتذبحني قبل لا اكمل الموضوع
عثمان : والله بسكت قول بسرعه امي بتيي الحين
علي : روح الشقه وطق الباب قول انك عثمان واني مطرشك عليها وعطها 100 دينار بعدين انا اسحبهم لك من حسابي و قولها خليهم معاج واذا انا طلعت راح اروح لها و اسألها اذا تحتاج شي اوكي؟؟
عثمان : ( مصدوم ماقال ولا شي بس متنح بويه علي )
( دشت ام علي مع عمور )
ام علي : ها خلصتو السالفه المهمه
علي : اي خلصنا
عثمان : ( للحين ساكت يطالع علي )
ام علي : عثمان اشفيه ويهه قالب انت اشقلت له ؟؟
عثمان : ( لف ويهه على امه ) لا يمه ماكو شي يللا انا ماشي مع السلامه
علي : عثمان؟؟
عثمان : بعد لاتقول ان اكو شي زياده؟؟؟؟
علي : عثمانو .. ( وعطاه خزه واهو معصب ) بدزلك مسج بالعنوان زين
عثمان : اوكي انا ماشي باي
ام علي : اشفيه عثمان؟ وعنوان شنو اللي بتدزه؟
علي : يمه سالفه عن الربع .. ( يطوف السالفة ) ها عمووري الحلو شنو شريت؟؟
عمور : ( يمدله الجيس ) شريت حلاو تبي؟؟
علي : ( يظحك ) لا حبيبي مابي شي بالعافيه


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



** البارت الثالث عشر **
منار هالأيام صايره ماتاكل لأن نفسيتها وايد تعبانه بس تشرب عصير ومرات تاكل شبس عشان تسد اليوع اليوم قامت من النوم تعبانه وراحت بسرعه الحمام ترجّع – عزكم الله - وتبجي لأن لوعة الجبد خلتها تتأكد أكثر انها حامل .. راحت انسدحت بالصاله لأن ماكانت تقدر توقف من التعب ..
----------
عثمان سحب الفلوس واهو رايح بالطريج حق العنوان اللي دزه له علي
عثمان : ( بقلبه ) انا اعرف اخوي اكثر من نفسي لا يمكن يعيش مع وحده بالحرام .. اخاف متزوج بالسر .. ولا اهي ليش بجت يوم درت ان مسوي حادث و لو كانت وحده يحبها هم مايسكن معاها .. السالفه فيها سر وياخوفي يطلع متزوج والله امي تموت
( عثمان وصل وصعد حق الشقه وطق الجرس )
فزت منار من سدحتها توقعت يكون علي لأن محد يطق الباب عليها الا اهو والمطعم اذا كانو طالبين ..
منار : ( راحت عند الباب طلت من العين السحريه شافت عثمان بس خافت يكون من طرف ابوها فاسكتت ماردت )
عثمان رد طق الباب : منار انا اخو علي انتي اهني؟؟
منار : انت منو؟
عثمان : انا عثمان اللي امس كلمتج
منار : ( بطلت الباب واهي خايفه )
عثمان دش وتم واقف عند الباب وخلاه مطرف طالعها كان ويهها اصفر وعيونها حمر
عثمان : السلام اشلونج؟
منار : هلا الحمدلله .. اشلون علي؟
عثمان : الحمدلله احسن وطرشني اعطيج هالفلوس يقول خليهم عندج مصرف واهو لي طلع يكلمج
منار : ( اتطالع ايده فيها فلوس و مادها لها ) لا ما احتاجهم مشكور
عثمان : انا مالي شغل اهو قال خلهم عندها وقالي اسألج اذا تحتاجين شي
منار : ( خذتهم منه وحدها منحرجه ومن الاحراج والتعب اللي تحسه الدنيا افترت جان تتسند عالطوف )
عثمان : عسى ماشر فيج شي؟
منار : لا بس تعبانه شوي .. وتسلم مو محتاجه أي شي الا ان الله يقومه بالسلامه
عثمان : آمين .. زين عيل انا امشي مع السلامه
منار : مع السلامه ( سكرت الباب وراه )
اول ماراح اقعدت عالقنفه حست ان ريولها ماتشيلها من التعب
------------
مر اسبوع على علي واهو بالمستشفى وترخص اليوم بس الدكتور قال ان لازم عالأقل يتم نقاهه بالبيت 10 ايام
الكل استانس على طلعته بالسلامه ورجعته للبيت وسووله عشى اعزمو فيه الأهل بمناسبة طلعته من المستشفى
علي قاعد عالقنفه ويحس ان جسمه متكسر وده يروح داره يرتاح بس ابوه قاله خل يتحمل جم ساعه لين يروحون الناس عقب يرتاح
سارة يت واقعدت يم علي
سارة : ماتشوف شر والحمدلله على سلامتك
علي : الله يسلمج
سارة : كل يوم كنت ادعيلك انك تقوم بالسلامه
علي : ( ويهه يبين ماله خلق ) شكرا
سارة : بتعدل السيارة ولا تاخذ غيرها ؟
علي : مادري والله
( تمت مده تسولف معاه وبعدين صار العشى واقعدو شوي وراحو )
علي : انا صاعد ارتاح بغرفتي
ام علي : عثمان قوم يمه وصل اخوك
علي : لا مايحتاي اقدر اصعد
( راح علي وانسدح بغرفته كان لابس شورت ومنسدح يفكر بمنار وده يدق عليها بس متردد )
علي : ( بقلبه ) لا ماراح ادق اذا طلعت امر عليها واكلمها
( ام علي طقت الباب ودشت )
ام علي : ( اقعدت يمه عالسرير ) ها يمه اشلون اتحس مرتاح ولا تبي اييبلك شي؟
علي : لا يمه مابي شي بس بنام
ام علي : ( شافت صدره للحين لونه ازرق بس اللون خف وايد عن قبل صاير ازرق على احمر ) علي ؟ يمه ليش فاصخ بلوزتك للحين صدرك ما طاب .. يللا حبيبي البس بلوزه لايدش بصدرك هوا ويعورك زياده
علي : لا يمه والله ماعرف انام وانا لابس بلوزتي خليني جذي مرتاح ولاتحاتين راح اتلحف عدل
ام علي : زين يمه على راحتك ... علي ادري ان مو وقته بس ودي اقولك اللي بخاطري قبل لا انام
علي : خير يمه؟
ام علي : انا وابوك ودنا تفرحنا وتتزوج و..
علي : ( يقاطعها ) يمه انا اذا ابي اتزوج بنفسي اييلج واقولج بس الحين خلوني على راحتي
ام علي : يمه اسمعني شوي .. بنت عمك ساره بنت حلوه واخلاق و..
علي : شوفي يمه اذا قررت اتزوج انا بختار البنت .. ماحب احد يختارلي
ام علي : يعني تتزوج وحده تعرفها من بره؟؟ وبنت عمك موجوده ومبين انها معجبه فيك وبأخلاقك
علي : يمه خلاص تعبت ودي انام .. وانسي هالموضوع انا اذا ابي اتكلم فيه راح افتحه
ام علي : ( قامت ) الله يهديك يا وليدي تصبح على خير
علي : وانتي من اهله سكري الليت معاج
( رن تلفون علي وكانت منار اللي داقه )
علي : ( يطالع الرقم قلبه عوره بس حطه ميوت ومارد )
---------------------
منار منسدحه وتفكر : اشلونه الحين وشيسوي ؟ ان شاءالله يكون بخير..
( ومثل كل يوم تفكر بحالها وتحط ايدها على بطنها وتقعد تبجي لين تنام )
----------
مرت 6 ايام وعلي ماطلع من البيت ولا كلم منار بس كانو ربعه يزورونه بدوانية البيت ويرد يرتاح بداره .. بس كل يوم بالليل يفكر بمنار لين قرر ان يروح لها
الساعه 7 بعد المغرب علي دق على عثمان
علي : عثمان رد البيت ابي سيارتك
عثمان : انا بسوق شرق وين ارد الحين
علي : عثمان محتاج السياره بطلع
عثمان : ماخلصت فترة نقاهتك
علي : هي انت لا تسوي روحك مهتم وخايف كل هذا عشان ماترجع.. اقول تعال ابي السياره ضروري
عثمان : بتروح لها صح
علي : عثمان لاتنرفزني مالك شغل و ارجع الحين
عثمان : انت ماقلتلي شنو سالفتك بالظبط ليش اسويلك خدمه يعني؟
علي : ( حده منقهر منه بس قرر ياخذه بالسياسه ) خلاص تعال عطني سيارتك واذا رديت اقولك كل شي
عثمان : يللا نص ساعه واكون عندك
( علي نزل تحت ولابس ملابسه وناطر عثمان بالصاله )
ام علي : يمه ليش كاشخ ؟
علي : بطلع
ام علي : وين تروح ؟؟ للحين مايصير تطلع
علي : يمه يعني شايفتني طايح بالسرير ولا ماقدر امشي؟؟ عادي صرت زين الحمدلله وبطلع
ام علي : زين يمه خل عثمان يوديك وين ماتبي
علي : لا باخذ سيارته واطلع بروحي ودي اتمشى
ام علي : ( استسلمت ) بس الله يخليك دير بالك على نفسك وانتبه عالطريج
علي : ان شاءالله
( دش عثمان )
عثمان : خليت السياره شغاله .. دير بالك عليها عدل وعلى قد ماتقدر خلك عاليمين مافيه شبات اهناك
ام علي : ( اتزف عثمان ) عثمانو اتخاف عالسياره وماتخاف على اخوك؟؟
علي : ( يطلع من البيت ومايرد عليه )
-------
علي وصل ودش العماره
مصطفى : استاز علي ؟؟ الف الحمدلله على سلمتك
علي : الله يسلمك ( وصعد فوق )
( وصل عند الشقه وطق الجرس وتم واقف وماكو أي رد )
بطل الباب بالمفتاح وطقه
علي : منار؟؟ ادش؟
( محد رد عليه )
دش الشقه وماكان فيه احد بالصاله جان يروح يطق باب الغرفه ومحد رد عليه .. بطل الباب ولقى منار نايمه بس وضعها غريب نايمه بالعرض وعلى طرف السرير وكانت لابسه نفنوف حفر لي تحت الركبه
علي : منار؟؟ نايمه؟؟ منار؟؟
علي : ( حط ايده عليها وهزها شوي ) منار؟؟ ( حس انها وايد حاره )
علي : ( هزها اكثر ) منار؟؟ قوومي منار
منار : ( بطلت عينها غصب كانت تحس بتعب قوي وماتقدر تتحرك اول ماشافته انصدمت ) علي؟؟؟ انت ييت؟؟
علي : اي
منار : ( مريضه و عبالها تحلم كان ويهه فيه آثار جروح وصوب يبهته لي بداية حاجبه اليسار فيه أثر الغرز .. ارفعت ايدها اتجيس يبهته مكان الغرز )
علي : ( منصدم وساكت واهي تتحسس يبهته )
منار : ( استوعبت ان مو حلم استحت وقامت اقعدت يمه ) الحمدلله على سلامتك
علي : الله يسلمج .. حرارتج مرتفعه من متى مريضه؟
منار : مادري بس حسيت اني تعبانه ونمت ( فجأه حست ان معدتها قالبه وكانت بتروح الحمام بس اول ماقامت بغت اتطيح من التعب )
علي : ( مسكها وقعدها عالسرير ) منار اشفيج؟
منار : ( اشرت له عالزباله – عزكم الله - )
علي : ( يابها لها بسرعه )
منار : ( حطت راسها فيها واقعدت اترجع بس مايطلع شي غير ماي )
علي : ( حس وده يمسكها ويخفف عنها و بنفس الوقت وده يطلع من الشقه ويخليها بروحها بس مو مطاوعه قلبه )
منار هدت شوي ارفعت راسها طالعته لقت ملامحه مبينه ان متضايق وقام طلع من الغرفه جان تبجي
أول ماطلع بجت لأن حالتها النفسيه تعبانه وفوق هذا علي قاعد يتضايق منها
شوي جان يدش وبيده فوطه مبلل طرفها بالماي
علي : ( ماقال شي بس قعد يمسح ويهه بالماي عشان ترتاح )
منار : ( زادت بجي )
علي : خلاص بسج بجي قومي اوديج الطبيب
منار : مابي اروح
علي : ويهج اصفر وذبلان انتي ماتاكلين؟؟
منار : لا ومابي اكل خل يطيح ( حطت ايدها على بطنها وتبجي بصوت عالي )
علي : ( سكت مده ) .... انتي ماتبينه ؟
منار : ( مغطيه ويهه بيدها وتبجي ) لا مابيه
علي : ( سكت مده يفكر ) بس اهو ماله ذنب وانا مو موافق انج تذبحينه
منار : ( وخرت ايدها وطالعته )
علي : ( هاج كلينكس مسحي دموعج وسمعيني عدل )
__________________
** تابع البارت الثالث عشر **
علي : ( هاج كلينكس مسحي دموعج وسمعيني عدل )
منار : ( امسحت دموعها ) وساكته اتطالعه
علي : انتي الحين مسخنه ومريضه وترجعين وهم ماتبين تروحين الطبيب؟ انا هالشي مايرضيني .. وراح تروحين معاي الحين ومابي اعتراض
منار : بس ..
علي : قلت مابي اعتراض
منار : علي انت توك مسوي حادث مابي اتعبك اكثر معاي
علي : انا ما اجذب عليج واقول اني ماتضايقت يوم دريت بس الحمدلله على كل حال .. وانتي لازم تتأقلمين على هالشي وتتحملين هالغلطه مو تحاولين تذبحينه
منار : بس اشلون يعيش واهو .. ( اسكتت وعينها غورقت )
علي : ( مايدري ليش اذا قعد يمها يحس بشعور غريب ومايبيها تبجي كلش ) منار قومي لبسي ناطرج بالصاله وبنروح الطبيب
( البست منار وراحت معاه انزلو عيادة بالجابرية )
الموظفه اللي على الرسيبشن اطلبت بطاقة منار
علي : بوكها ضايع وقاعدين انطلع بدل فاقد احنا انقولج بياناتها واذا تبين بطاقتي موجوده ..
الموظفه : لا ماله داعي ( طالعت منار ) بس نبي اسمج الثلاثي وعمرج
منار : منار سلطان ناصر وعمري 23
الموظفه : خلاص بس ادفع حق فتح الملف وكل ماتبي تراجع حياكم ملفها موجود
علي : ( دفع ) اوكي مشكورة
الموظفه : العفو .. استريحو شوي و اتدش عالدكتور
علي قاعد يم منار ناطرين واهي كانت ترجف من الارتباك والخوف
علي : ( يحط ايده على ايدها ) هدي نفسج ماكو شي
( نادوهم ودشو عند الدكتور )
الدكتور : ها عسى ماشر ؟؟
منار : ( ساكته واتطالع علي )
علي : اهي تعبانه ومسخنه وبتسوي فحص حمل لأن جربت التست بالبيت اطلعت حامل فنبي نتأكد
الدكتور : اول شي خل افحص الحراره وبعدين اطرشكم تسوون الفحص وتردون
( قاس حرارتها اطلعت 39 وخلاهم يروحون يسوون التحليل )
( علي ناطر بره ومنار دشت تسوي تحليل دم و بول - عزكم الله - عطوها عصير لأنها مو ماكله شي واطلعت اقعدت يم علي وناطرين النتيجه )
علي : ها اشلونج دايخه؟؟
منار : شوي
علي : شربيه كله عشان لاتطيحين
منار : ان شاءالله ( ايدها ماسكه علبة العصير وترجف )
علي : منار خلاص اهدي اللي الله كاتبه بيصير وبنحمده على كل شي
( بعد فتره دخلوهم عالدكتور )
الدكتور : مبروك .. حامل هذا اول حمال؟؟
( منار اقعدت ترجف بس علي مسك ايدها وضغط عليها عشان تهدى )
علي : اي الحمدلله .. زين واشلون صحتها؟ اهي صايره ماتاكل وكله تعبانه
الدكتور : انت اهتم فيها لأن اول حمال دايما يكون صعب .. ( يكلم منار ) وانتي لازم تتغذين عدل وتغذين اللي ببطنج معاج .. كثري من الاشياء المفيده واللي فيها بروتينات وانا بكتبلج على حبوب حديد وفيتامينات تخليج احسن وتقوي الجنين وبعطيج حبوب تنزل الحراره
علي : مشكور ( تم ماسك ايد منار اللي ماقالت ولا كلمه ودفع حساب الفحص والأدويه ومشو راحو السياره )
---------------
- بالسياره –
علي : ادري ودج تروحين الغرفه وتبجين بس ماله داعي حمدي ربج والأدويه راح تاخذيهم بحزتهم مفهوم؟؟
منار : ( ماقدرت تمسك نفسها اكثر وانفجرت تبجي وتصرخ عليه ) اشلون ماله داعي .. انت مو حاس باللي احسه .. اتقول عادي وحمدي ربج بس انا ماقدر اقول عادي مااقدر
علي : انا مو حاس؟؟ والله يامنار اني حاس اكثر منج بس نبجي.. ندعم .. نلوم نفسنا.. وبعدين؟؟؟ الدنيا ماشيه ماشيه تعلمي تغلبينها وماتنغلب الا اذا سايرتيها ورضيتي بالمكتوب لأن طول ما عانتديه ماراح تعيشين مرتاحه
منار : ( تمسح دموعها ) علي ودي ارتاح والله ودي بس ماقدر مو بيدي
علي : انا معاج وراح تقدرين
( مر على مطعم وياب اكل معنها مو راضيه بس حقرها وياب بعدين اوصلو الشقه وخلاها تاكل غصب وقف على راسها لين خذت الحبوب وماطلع الا لين نامت )
-------
علي رد البيت اول مادش كان ابوه وامه بالصاله
ابو علي : ليش ماترد عالتلفون كنا اندق عليك جذي تخلي امك تحاتي انت ماكو احساس ابد؟؟
علي : مانتبهت كان بالسياره وانا نازل عند الربع
ابو علي : وبعدين شمطلعك الدكتور مو قال ارتاح 10 ايام شمطلعك قبل 5 ايام هاا؟؟
علي : يبه خلاص صرت تمام ومافيني الا الخير
ام علي : يمه انا كنت احاتيك اكيد انت احسن الحين ؟
علي : اي يمه احسن الحمدلله
ام علي : زين تعشيت ؟؟
علي : اي الحمدلله ( باس راسهم ) بصعد فوق ارتاح تبون شي
ابو علي : اي ابيك تحس بأمك وماتخليها تحاتيك مره ثانيه .. وابيك تسوق نفس الأوادم
علي : ان شاءالله .. بعد تبون شي؟؟ ولا اروح انام؟؟
ام علي : لا يمه روح الله معاك نوم العوافي
( علي صعد غرفته شوي جان يدش عليه عثمان )
عثمان : وين السويج؟
علي : هاك ( حذفه عليه وانسدح ) ويللا الحين بنام سكر الليت
عثمان : والله ماطلعت من اهني الا اتقولي السالفه من الألف لي الياء
علي : مو الحين حدي تعبان وبنام
عثمان : اذا كان عبالك تقدر اتقص علي فماراح تقدر قاعدلك اليوم لين اعرف السالفه كامله ( قعد تربع عالسرير صوب ريول علي )
علي : ( قام قعد وصار بويه عثمان ) هذي وحده احبها منزمان وماقلت حق احد لأن كنت ابي اتأكد انها تحبني
عثمان : من متى منزمان يعني؟
علي : من سنه
عثمان : علي سنه كامله وانا مادري؟؟ زين وليش مسكنها بشقتك انتو متزوجين بالسر؟
علي : لا
عثمان : علي انا مو مستوعب انك عايش معاها بالحرام .. صج ان المظاهر خداعه
علي : عثمان انا ماقعدت اكلمك عشان تعطيني محاضرة حسن سير وسلوك .. وبس الحين روح خلني انام
عثمان : ( قام سكر الليت وطلع من الغرفه )
( تم علي يفكر وقرر قرار .. معنه في شي بداخله رافض هالفكره بس اهو مصمم ان ينفذها لأن يحب منار ومايبيها تتعب اكثر من جذي )
----------------
الصبح قام وتريق معاهم والكل طلع ابو علي راح الشغل وعالية راحت مع عثمان يوصلها المدرسه وعمور خذاه باص الحضانه وام علي يوها الجيران يزورونها وقاعده معاهم بصالة الضيوف ..
علي دق على مكتب تأجير سيارات وطلب جيب انفينيتي رمادي وصلوه له لي البيت وسوه الاوراق واستلمها وقال حق امه ان بيطلع عشان لاتحاتي ..
وصل ودش الشقه كانت منار للحين نايمه طق عليها الباب وقعدها
قامت منار وبطلت الباب
منار : ( لابسه بجامه واسعه – بنطرون وبلوزه – وشكلها يظحك مع شعرها معفس شوي من النوم )
علي : ( طالعها وحس وده يلمها حيييييييل لأن شكلها كان عاجبه ) منار بسرعه غسلي وتعالي ابيج بموضوع
منار : اوكي ( وراحت اتغسل )
منار : ( اطلعت من الحمام ) بس دقيقه اصلي واييلك
علي : اوكي ناطر
بعد شوي منار يت واقعدت يمه
علي : ها مشطتي شعرج؟
منار : ( تبتسم ) اي
علي : منار انا بدش بالموضوع من غير أي مقدمات
منار : والله بديت اخاف اشفيك؟
علي : ابي عنوان ابوج
** البارت الرابع عشر **
علي : منار انا بدش بالموضوع من غير أي مقدمات
منار : والله بديت اخاف اشفيك؟
علي : ابي عنوان ابوج
منار : ( انصدمت اتطالعه ) مافهمت
علي : شنو اللي مافهمتيه ؟ منار انا احبج ( مسك ايدها ) والله العظيم احبج وابيج
منار : ( منصدمه ) بس انا .. انت تدري ان انا ... اشلون ؟
علي : ( تضايق حيل و حس ان في شي قاعد على صدره ) ادري ان انتي حامل وادري ان مو من ظهري طالع .. بس دام هالدنيا اظلمتج و دام هالياهل من بطنج والله بيكون ولدي مثل ما اهو ولدج
منار : ( انزلت ادموعها وماقالت ولا شي )
علي : عطيني العنوان وخلي الباجي علي
منار : علي انت ماتدري اشقاعد تقول .. هالشي مايصير .. اشلوون؟؟
علي : ( يمسح دموعها بيده ) مابي اشوف هالدموع خلاص .. وكل شي راح يتصلح وهالياهل ماله ذنب واذا كان مقدر له ينولد بهالدنيا فبيدنا انخلي حياته حلوه بدل لا يعيشها واهو مظلوم
منار : علي انت مو مجبور تستر علي وتاخذني وانا بطلع من اهني واخليك تعيش حياتك مرتاح مثل ماكنت عايشها قبل لا ادخلها واعفسها
علي : ( عصب وصرخ عليها ) منار انتي دشيتيها وخلاص صار اللي صار والحين انا ماقدر اخليج تروحين
منار : ( تبجي ) بلى تقدر وراح اروح اليوم
علي : ( سكت مده عشان لايزفها وتبجي اكثر ) ماراح تروحين مكان .. ( يكلمها بصوت هادي ) منار انتي دشيتي بكل خليه فيني والله انج تطلعيلي حتى بالحلم وبكل وقت وانا صاحي افكر فيج .. و اذا خليتج تروحين بتعذب وانا افكر باللي صايرلج .. خلاص عاد رحميني تره والله تعبت من التفكير وتبعت من كل شي خلينا نرتاح وعطيني العنوان
منار : ( تسمح دموعها ) علي انا مشاكلي وايد ويمكن راح تلحقنا لي بعد الزواج ويمكن تخسر اهلك بسبتي .. لا ماقدر والله ماقدر اسوي فيك جذي
علي : ( مسك ايدها وباس راحة ايدها من داخل ) انا راضي فيج وبمشاكلج
منار : ( قطت نفسها على علي ولمته واقعدت تبجي حييل )
علي : ( اول شي انصدم بس بعدين ابتسم و حوطها بيده ) خلاص لاتبجين ماراح يصير الا الخير
منار : ( وهي لامته وتبجي ) علي ليش انت طيب معاي لهالدرجه
علي : ( يهمس باذنها ) لأني احبج واحب كل شي فيج
منار : ( وخرت عنه وابتسمت وامسحت دموعها ) وانا بعد أ..
علي : ( حط ايده على حلجها ) اششششش .. لاتكملين مابيج تقولين شي انتي مو حاسه فيه .. انا ادري اني قدرت اكسب معزتج وادري اني صرت غالي عندج بس الحب لا تطرينه الا اذا حسيتيه .. وابيج توعديني ان ماتقولين هالكلمة الا لي اطلعت من قلبج مو من السانج وبس
منار : اوعدك
علي : ( ابتسم لها ) يللا العنوان
منار : علي لاتروح وانت تعبان انطر جم اسبوع لين يروح كل اثر بجسمك
علي : ( تضايق وطالع بطنها ) لا ماقدر انطر اكثر
منار : ( اسكتت افهمت ان يقصد اللي ببطنها وان صارله شهرين وكل ما طول اكثر بتصعب عليه السالفه خصوصا مع اهله )
منار : انا ما اعرف العنوان بس ادل البيت و... واخاف اروح اهناك
علي : قعدي ورا ماتبينين انروح اهناك بس اتدليني البيت ونرجع
منار : بس انا مابيك تروح اهناك ماتدري شنو ممكن يسوون
علي : وليش انا مينون اروح بيتهم و اقولهم بنتكم عندي؟؟
منار : عيل شنو بتسوي؟
علي : خلي هالسالفه علي .. بس لاتخافين مايصير الا كل خير
( تم علي قاعد معاها ويسولفون لي الساعه 12 طلب غدا وكلو وخلاها تاخذ الأدويه ورد البيت )
قعد مع العايله بالصاله اهم يتغدون واهو عالقنفه يلعب مع عمور منزمان مولاعب معاه
ام علي : عمور ماما لاتطق علي مريض مسكين بعدين يبجي
عمر : انا قوي ( ويطق علي )
علي : يمه خليه يلعب معاي والله منزمان مالعبنا صح عمور؟
عمر : اطقك طق
علي : ( يظحك ) اي انا اكسرك تكسر
عمر : ( نطح علي نطحه قويه على صدره )
علي : اخ ... خلاص انت الفايز يللا روح
ام علي : ( تصرخ ) عمور؟ وخر عن اخوك خلاص
علي : يمه لاتزفينه ياهل
ابو علي : ( ياكل واذنه معاهم ) انت اشكبرك غيرك عنده 4 يلعبهم وانت قاعد تلعب مع اخوك
علي : قريب بتزوج ان شاءالله
ام علي : ( مو مصدقه ) صج ؟؟ والله فرحتني لو اعرف ايبب جان يبتت
عثمان : ايي عليوي والله انك مو هين اخوي طلع بلوه
علي : ( فهم غصد عثمان ) اقول كمل غداك واكرمنا بسكوتك
ابو علي : خلاص بنخطبك ساره اشرايك؟
علي : لا يبه انا اختارها بنفسي
ابو علي : واشفيها بنت عمك ساره من شنو تشكي يعني؟
علي : يبه ماتشكي من شي بس مابيها
عالية : تزوج ندى عشان انصير انا واهي بنفس البيت وناسه
علي : شبي فيها اربيها يعني؟
عالية : اللي يسمعك يقول عمرك 50 عادي بينكم 10 سنين مو وايد حيل
عثمان : يبه انا ابي غلا
ام علي : والله انك انت البلوه حاط عينك عالبنت وماتقولي عشان نحجزها لك؟
علي : اي والله يمه زوجيه لأن ان ماتزوج ينحرف
عثمان : والله اني سيده ولا عندي شقق ولا شي
ام علي : اشهالكلام عيب استح على ويهك
علي : ( يخز عثمان بس ساكت ماقال شي )
ابو علي : يستاهل عثمان ازوجك غلا متى ماتبي انت بس قرر
عثمان : ( مستانس ) اي بتزوجها اول مانتخرج بس ودي تخطبها رسمي
ابو علي : ان شاءالله ومايصير خاطرك الا طيب
عالية : غلا اصغر منه بسنه وحده .. اخطبله ندى احسن
عثمان : اتزوج ندى عشان تقعد اليوم كله عندج وتخليني؟؟ خوش زواج والله
علي : ( يطالع عثمان ويقول بقلبه ) جان زين سالفتي سهالات مثلك
( رن تلفون علي وكان رفيجه صلاح )
علي : الو هلا صلوح
صلاح : هلا فيك .. ها اشلون صرت؟
علي : تمام الحمدلله
صلاح : ودنا انيي نلعب اورقه عندك
علي : لا انا اللي ودي اييلكم تعبت من البيت
صلاح : يعني امرك اخذك؟
علي : لا أجرت سياره وانا بمركم
صلاح : خلاص صار تعال 4 دوانية محمد كلنا اهناك
علي : اوكي بس ييب السي دي معاك
صلاح : أي سي دي؟
علي : تره انا ما انسى
صلاح : ( ظحك ) خلاص اييبلك بداله 10 سيديات بمناسبة طلعتك بالسلامه بس تعال
علي : اوكي 4 اكون عندكم ( سكر الخط )
ام علي : علي يللا قولي متى اخطبلك يعني؟
علي : قريب ان شاءالله
-----------
صارت الساعه 3 ونص علي طلع من البيت رايح حق ربعه ودق بالطريج على منار
علي : الو ها مو نايمه؟
منار : لا قاعده احاول انام
علي : لاتفكرين وايد وراح تنامين
منار : علي .. متى راح تروح لهم؟
علي : اليوم بالليل راح اتدليني المكان وباجر الصبح اروح لهم
منار : بس انا خايفه عليك
علي : لاتخافين ان شاءالله خير انتي بس ادعيلنا
منار : ان شاءالله
علي : يللا الحين نوم العوافي يالغالية .. انا بروح عند الربع
منار : اوكي ... مع السلامه
علي : مع السلامه
( علي وصل عند الدوانية وسفط السياره ونزل )
علي : السلام عليكم
الشباب : ( قامو يسلمون عليه ) وعليكم السلااااام الحمدلله عالسلامه
علي : الله يسلمكم
محمد : انا ماني قاعد بشوف السياره اللي أجرتها ( طلع بره شوي ورد )
الانفينيتي لك؟
علي : اي
محمد : ايي هذي الناس تدعم بالاكس فايف وتأجر انفينيتي عقب جم يوم تشتري بنتلي
علي : والله محد بيفقرني الا انت يخي انت ليش كل سوالفك عن الفلوس
محمد : اشفيك اتغشمر معاك افا عليك بس
( اقعدو كلهم العبو جنجفه جم قيم وطلع علي عشان يروح حق منار وياخذها تدليه البيت )
------
وصل حق منار ودق عليها عشان تنزل .. بعد دقيقتين انزلت واصعدت معاه السياره
منار : علي والله انا خايفه حيل ماودي ادش المنطقه بكبرها
علي : خلاص سمي بالله وقوليلي يللا الوجهه أي منطقه؟؟
منار : كيفان
علي : اوكي يللا بسم الله ( حرك السياره ومشى )
( قربو يم كيفان ومنار خافت ازياده .. علي مد ايده عالكشن اللي وره وعطاها جريده )
علي : هاج شريتها عشان تفتحينها جنج تقرين ومحد راح يشوفج
منار : ( خذت الجريده وبطلتها و ادفنت راسها فيها حتى السيارات اللي على يمينها مايشوفون غير الجريده )
علي : ( يظحك ويحاول يلطف الجو ) زين جذي الناس تقرا جريده الله يهداج لافتها عليج جنج هديه مغلفه
منار : ( ماوخرت الجريده ) علي اسكت عني والله خايفه
علي : زين بالله اشلون بتدليني وانتي لافه نفسج فيها .. اسويلج فتحات حق عيونج؟
منار : ( تظحك واهي خايفه نزلتها شوي بس طلعت عيونها )
علي : ( يظحك ) والله شكلج نكته
منار : خلاص علي لاتظحك امانه والله بموت من الخوف ( صعدت الجريده على ويهها بسرعه ) هذي .. هذي اللفه فوق تحت يسار
علي : ( لف ) والحين وين ؟
منار : ( نزلتها شوي ) الحين يمين
علي : زين؟؟
منار : ( صعدت الجريده لي السقف عشان مايبين منها شي ) البيت العود على يسارك لونه بني بأبيض
علي : عندهم بره طراد؟؟
منار: اي .. عفيه يللا امش
علي : اوكي ( ورجع فوق تحت وطلع عالخط السريع ) يللا نزليها خلاص
منار : ( نزلت الجريده وقلبها يرقع من الخوف )
علي : لاتخافين منور طلعنا من اهناك ( مد لها ايده )
منار : ( حطت ايدها بيده جان يضغط عليها وتم طول الطريج ماسك ايدها )
علي : يللا نزلي ارتاحي ولاتنسين تاخذين ادويتج انا بروح انام هذي قعدتي من الصبح ( يبتسم لها ) وباجر عندي مشوار مهم
منار : علي امانه دير بالك على نفسك والله لو صارلك بعد شي بسبتي صدقني راح..
علي : خلااص منار ماراح يصير شي يللا نزلي
منار : اوكي
( نزلها علي ورد البيت )
ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

** البارت الخامس عشر **
منار : علي امانه دير بالك على نفسك والله لو صارلك بعد شي بسبتي صدقني راح..
علي : خلااص منار ماراح يصير شي يللا نزلي
منار : اوكي
( نزلها علي ورد البيت )
---------
علي راح البيت وقعد يم امه واهي تصلي ونطرها لين خلصت الصلاة
ام علي : ها يمه اشفيك تعبان ؟؟
علي : لا يمه الحمدلله مافيني شي بس ودي تدعيلي
ام علي : شنو تبي ادعيلك ؟
علي : ان الله يسهل علي موضوع باجر
ام علي : ( ترفع ايدها وتدعي ) يالله يارب يا كريم يا حليم يا منان يا رحيم أسألك اللهم بأسمائك الحسنى التي علمتها والتي لا اعلم ان تسهل درب ابني علي وتوفقه وتيسر له اموره كما يحب وترضاه اللهم امين
ام علي : ( تطالع علي ) الله يوفقك يمه ويحفظك
علي : ( باس راس امه ) الله لايحرمني منج
ام علي : ليش احس انك متكدر وايد هالأيام .. يمه قولي اللي يقلبك خل اساعدك
علي : يمه ابيج بس توقفين معاي حتى لو الكل كان واقف ضدي عفيه يمه
ام علي : زين اول شالسالفه؟؟
علي : راح تعرفينها قريب انا الحين صاعد انام
ام علي : الله معاك ونوم العوافي ربي يوفقك بكل خطوه ان شاءالله
( علي دش غرفته تسبح وطلع انسدح ويفكر اشلون راح يكلم ابوها باجر توه بدى يغفي جان يرن تلفونه )
علي : ( صوته تعباان ) الو؟
منار : علي نايم؟
علي : هلا منار فيج شي؟
منار : لا .. بس ماقدر انام
علي : ( يغمض عينه وده ينام ) لاتفكرين بشي وراح تنامين
منار : علي لاتروح لهم الله يخليك
علي : منار خلاص هالسالفه منتهين منها وباجر الصبح انا رايح
منار : علي الله يخليك اترجاك لاتروح
علي : منور نامي وباجر بيعدي على خير لاتخافين
منار : بس انت ماتعرفهم كثري صدقني و
علي : ( للحين مغمض عينه وحاط التلفون على اذنه ) أحبج
منار : ( اسكتت ماعرفت شتقول من الفشله )
علي : منور.. والله احبج
منار : انت شكلك نايم وماتدري شنو قاعده اقولك .. تصبح على خير باي
علي : ( يظحك ) عرفت اسكتج ها؟ يللا انتي بعد نامي نوم العوافي
(ابتسم و سكر التلفون وبسرعه نام من التعب )
اليوم الثاني الصبح علي قام مبجر عالساعه 6 صلى ولبس دشداشه وغتره وطلع قبل لايقومون اهله ..
وصل عند بيتهم وتم واقف شوي بعيد و ناطر بسيارته مل من النطره جان ياخذ الجريده اللي امس منار غطت نفسها فيها
علي : ( ابتسم تذكر شكلها واهي متغطيه بالجريده ) يارب سهل الموضوع
( بعد ساعه تقريبا طلع من البيت شاب وركب سيارته نوع بي ام )
علي : ( نطره لين راح ) اتوقع هذا فهد مبين ان مو الكبير
( بعد نص ساعه طلع ريال كبير لابس دشداشه وشكله رايح الشغل .. علي شغل سيارته ولحقه لين وصل عند شركة خاصه ونطره ينزل ونزل وراه لين عرف أي مكتب دش )
علي : ( يسأل موظف من الموظفين ) الاستاذ سلطان اللي توه دش اهو المدير؟
الموظف : اي نعم السيد سلطان اهو مدير الشركه
علي : اوكي مشكور.. ( راح لي المكتب طق الباب ودش ) بسم الله
لقى السكرتيره قاعده بالمكتب الداخلي الصغير
السكرتيره : هلا اخوي آمر ؟
علي : مايامر عليج عدو .. بس بغيت اكلم الاستاذ سلطان ضروري
السكرتيره : بس عفوا لازم يكون عندك موعد مسبق
علي : ادري بس انا ماقدر انطر .. لو سمحتي تكلمينه وتقولين في واحد بيكلمك بموضوع يهمك شخصيا
السكرتيره : بس يا اخ مايصير اهني في نظام لازم ..
علي : انتي قوليله اشراح تخسرين
السكرتيره : اوكي ( تكلمه بالجهاز اللي عندها ) استاذ لو سمحت في شخص يطلب يقابلك بموضوع يهمك شخصيا
ابو ناصر : اذا ماعنده موعد مشيه
علي : ( خاف شوي لأن مهما كان هذا ابوها وكانت نبرته عصبيه ) قوليله يخصك ومايتأجل
السكرتيره : استاذ بو ناصر .. يقول الموضوع يخصك ومايتأجل
ابو ناصر : خليه يدش
السكرتيره : تفضل ( خذته لي الباب وخلته وردت مكتبها )
علي : ( بقلبه ) بسم الله الرحمن الرحيم اللهم لا سهل الا ماجعلته سهلا
( دش علي المكتب ووقف بويه بو ناصر )
( بو ناصر كانت ملامحه مبينه ان ريال عصبي وماتمر على خشمه ذبانه – يعني نفسيه - )
بو ناصر : استريح
علي : ( قعد ) انا يايك بموضوع شخصي وماله شغل بالشركه
ابو ناصر : موضوع شنو؟؟
علي : موضوع بنتك منار
ابو ناصر : ( انصدم وبطل عينه وعقد حواجبه قعد يخز علي )
علي : قبل لا تقول أي شي خلني اقولك موضوعي
ابو ناصر : انت الحقير اللي انحاشت معاه ؟؟
علي : لا وماتشرف اكون ذاك الحقير
ابو ناصر : عيل انت منو؟؟
علي : انا لقيت منار بالشارع بروحها وماعندها أي احد وكانت حالتها صعبه .. ( يبلع ريجه حس ان نشف من خزات ابو منار )
علي : ماقدرت اخليها بروحها قلت لازم اساعدها وخذيتها حطيتها عندنا في بيت اهلي .. يعني قعدتها عند امي و اختي
ابو ناصر : ( ويهه مبين فيه كل ملامح العصبيه ) ليش مايبتها لي؟
علي : انا يايك بطلب .. انت ماتبيها واهي مثل ما انت عارف ماتبي تقعد عندكم .. واهلي ارتاحو لها وايد .. فقررت اخذها على سنة الله ورسوله
ابو ناصر : لا .. بس ردها لنا او انا ايي الحين معاك واخذها من بيتكم .. وتنتهي خدماتك ومشكور
علي : استاذ بو ناصر .. فكر شوي بالموضوع تره هذا الحل الانسب لكم ومنها تسكتون كلام الناس وبس اتصير مره متزوجه ولا احد له شغل فيها وتطلع من ذمتكم لي ذمتي
ابو ناصر : ( يسكت شوي ) .. انت من ولده؟
علي : انا ولد العلي .. اسمي علي جاسم العلي .. وعندنا خير الحمدلله شركتين اهني ووحده بلبنان وجم ارض.. يعني انا ما ابي منكم أي شي غير توقيع يريحك من منار ومن مشاكلها
ابو ناصر : ( ساكت يفكر ) لازم اول استشير اخوانها بالموضوع
علي : ليش؟ انت ابوها وانت صاحب الراي الأول والأخير .. والمهر اللي تامر فيه انا حاضر
ابو ناصر : ممممم ( سكت فتره ) انا مبدئيا موافق عطني 9 الآف واخذها .. بس رجعها الحين وانطر يومين لين يرجع اخوها من السفر ابيه يكون موجود وعقب تعال اخطب
علي : ( يقرب يم المكتب اكثر ) 12 الف وانخلص كل شي اليوم اشرايك؟
ابو ناصر : ( يحك حنجه واهو يفكر )
( علي بهالوقت يحس ان حييل مرتبك وخايف من ردة فعل بو ناصر بس كان مسوي روحه ان مو هامه )
ابو ناصر : موافق
علي : ( طبعا ماصدق اللي سمعه كان وده يظحك من الصدمه بس مسك اعصابه وتكلم بهدوء ) خلاص انا رايح اييب الملاج اهني عندك بالمكتب وراح تكون الفلوس معاي بس ناقص بطاقتها وجنسيتها ييبوها من البيت
ابو ناصر : ماشي توكل على الله
علي : ( قام ) مع السلامه
ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


** البارت السادس عشر **
علي : ( قام ) مع السلامه
علي : ( التفت على ابو ناصر ) الساعه 12 بكون عندك يعني بعد 4 ساعات ان شاءالله .. ( طلع من المكتب )
و ابو ناصر تم يفكر بكلامه ..
ابو ناصر : ( بقلبه ) صارلي 21 سنه ما ادري عنها ويوم يتلي يابتلي من وراها المشاكل .. شنو استفيد اذا رجعتها البيت غير المشاكل وعوار الراس .. ويذبحها واحد من اعيالي وافقده بالسجن من وره راسها .. خلاص هذا انسب حل اعطيها الريال وافتك من مشاكلها كلها .. وبالعكس اكسب من وراها جم الف .. والريال معاه خيير يعني ماراح يحطون عينهم على حلالي .. حلالي حق ناصر وفهد وبس
( يبتسم بو ناصر ويدق على ام ناصر )
بو ناصر : الو .. ام ناصر سمعيني عدل .. ابيج اتطلعين اوراق منار الرسميه ..البطاقه والميلادية والجنسيه والجواز وانا بطرش سايق من الشركه ياخذهم
ام ناصر : (بنفسيه ) ليش ؟؟ اشصار ؟؟؟ شنو بعد خاشه عني؟؟
ابو ناصر : انتي زهبي اللي طلبته وانا اذا رديت البيت اقولج كل شي .. مع السلامه ( سكر الخط )
ام ناصر كانت اتطلع الاوراق جان يدش عليها فهد
فهد : ( شاف الاوراق واستغرب ) يمه شالسالفه؟؟ ليش طلعتيهم؟ انتو لقيتوها؟؟؟
ام ناصر : وابوك من متى يتنازل و يقولنا شي بس دق علي وقال زهبي اوراق منار الرسميه ضروري وماقال أي شي ثاني
فهد : شالموضوع؟؟ اقول يمه عطيني الاوراق انا اوديهم بنفسي حق ابوي وافهم السالفه كلها
ام ناصر : ودق علي اول ماتعرفها
( فهد خذا الاوراق وطلع وام ناصر دقت على ابو ناصر قالتله ان فهد بيوصلهم بنفسه )
---------------
علي بالسياره مو مصدق نفسه و موسايعته الفرحه بس اللي مكدر خاطره اشلون يقول حق اهله واهو ماوده يتزوج وبعدين يصدمهم
علي : ( بقلبه ) ودي اقول حق منار اللي صار بس لا بخليها نايمه واشوف اللي بيصير معاي .. خل اروح الحين حق امي ماقدر اخش عنها
( علي وصل وسمه بالرحمن ودش البيت )
ام علي : ها يمه انت اشسالفتك طلعت وماندري عنك من متى طالع؟
علي : الساعه 6 طلعت
ام علي : ( اتطالع علي ومستغربه ) علي اشعندك كاشخ مو عادتك تلبس دشداشه ( ثوب ) وغتره الا بالشي المهم والرسمي او بالمناسبات
علي : ( يقعد يمها ويبوس راسها ) يمه طلبتج تسمعيني وماتنفعلين
ام علي : اشفيك علي لاتخرعني اشصاير؟
علي : يمه انا مو قلتلج بتزوج؟؟
ام علي : اي؟؟؟
علي : ( سكت مده واهو يطالع الارض بعدين طالعها ) يمه انا بملج اليوم الظهر
ام علي : ( منصدمه واتطالع ولدها ) علي ؟؟ من صجك؟؟
علي : اي والله يمه
ام علي : ( للحين منصدمه وتتكلم بانفعال ) انا صارلي اشكثر احن عليك عشان اخطبلك .. وقلتلك انت اختارها على هواك وانا اخطبها بنفسي .. اتقولي الحين انت الظهر بتملج؟؟ اشلون يعني؟؟ والخطبه ؟؟ واهلها ؟؟ انت من صجك ولا قاعد تتغشمر و بترفع ضغطي ؟؟
علي : يمه الله يخليج افهميني وهدي نفسج
ام علي : شفهم؟؟ شنو تبي افهم ؟؟ ولدي العود اللي برفع راسي فيه بيتزوج بهالطريقه ؟؟ ليييش؟ اشصاير ؟؟
علي : يمه هالبنت انا احبها وابيها وضروري اليوم الظهر اكون عند ابوها واملج عليها .. وانا اخليج تسوين لنا احلى عرس وتنادين كل اللي يعزون عليج يمه الله يخليج حاولي تفهميني وتوقفين معاي
ام علي : ( معصبه ) زين يمه انا ماقلت شي اتحبها وتبيها وبتملج عليها ماكو مشكله بس المفروض والطبيعي ان انا اللي اروح اخطبها لك وان ابوك يروح ويخطبها من ابوها مو بهالطريقه يصير الزواج
علي : يمه اهي ماعندها اهل الا ابو ومايعرف عنها أي شي .. يمه ابوها قاطها عند امها ويوم توفت خذاها و ماتحمل وجودها و يبي يتخلص منها بأي طريقه
علي : ( يبوس ايد امه ) يمه هالبنت ماعندها اهل الحين ومحد يبيها .. وانا احبها الله يخليج يمه ابي رضاج علي
ام علي : ولو .. في اصول ابوك يروح يخطب عالأقل .. او اني اروح واخطب من يدتها أو عمتها او خالتها أو أي شي
علي : يمه لو السالفه جذي سهله جان والله خليتج تخطبينها منزمان بس مو سهله .. يمه اوقفي معاي .. اذا انتي الحين مو راضيه علي .. عيل شنو بتوقع من ابوي؟
ام علي : ( ساكته ماترد عليه )
علي : ( باس راسها وقام ) يمه مابي غير رضاج علي .. انا اليوم الظهر بملج وماحبيت املج وانتي ماتدرين .. والحين رايح حق ابوي اقوله
ام علي : لا ياعمري لاتسويها وغير رايك واحنا نخطبها لك من اهلها بشكل رسمي .. اذا اصريت على رايك ابوك ماراح يخليك اتدش هالبيت
علي : آسف يمه .. بس والله ماعندي حل الا اني املج اليوم .. مع السلامه
( طلع علي من البيت وام علي اقعدت تبجي )
بالسياره علي يفكر ان غلط بحق اهله وماعطاهم خبر الا بنفس اليوم وضاق خلقه على امه اللي كانت تحن عليه عشان يتزوج والحين صدمها بهالخبر ..
علي : ( بقلبه ) ااخ يايمه والله ابيج تفرحين .. بس ماكو حل الا هذا
( وصل شركة ابوه ونزل راح حق مكتب ابوه )
السكرتيره : اهلا استاذ علي .. الاستاذ جاسم عنده اجتماع الحين
علي : ( يقطع المكتب رايح راد ) ميخالف بنطره لين يخلص
السكرتيره : زين استريح شنو تبي تشرب؟
علي : ولا شي ( وتم يتحرك ماقعد وكل شوي يطالع ساعته )
علي : ( قعد ) يعني وايد مطول؟؟
السكرتيره : لا شوي ويخلص ان شاءالله
علي : ( يحرك ريله عالسريع ويبين ان مرتبك .. شوي جان يطلعون الموظفين من المكتب ودش علي )
ابو علي : اهلااا علي .. اييي هذا ولدي يلبس غتره ودشداشه ويباشر الشغل
علي : يبه انا يايك بموضوع خاص
ابو علي : نتكلم بالبيت انا الحين مشغول
علي : لا يبه ماقدر لازم اقولك الحين ماعندي وقت
ابو علي : زين اقعد ليش واقف .. يللا عندك ربع ساعه لأن وراي شغل لي الراس
علي : ( قعد ومو عارف اشلون يبدي فتم ساكت )
ابو علي : انت ياي تسكت؟؟ يللا خلصني اشعندك؟؟
علي : يبه .. انا بسوي شي اليوم وابي رضاك ومابي شي اكثر
ابو علي : شالموضوع ؟؟
علي : ادري ان كان لازم اعطيكم خبر من البداية بس اللي..
ابو علي : خلصني تكلم من غير مقدمات .. اشسويت؟؟
علي : يبه انا الظهر بملج على وحده احبها وابيها
ابو علي : ( يطالع ولده واهو معصب ومنصدم ) واحنا اشقلنا غير جذي؟ مو قلتلك بنخطب لك ولازم تتزوج ؟ يعني اشلون تخطبها بنفسك واليوم بتملج عليها واهلك مو موجودين معاك؟؟
علي : يبه الموضوع فيه ضروف خاصه مو نفس أي زواج .. وعشان جذي صار الموضوع سريع واليوم اروح حق ابوها ونملج
ابو علي : ( سكت شوي ) ... انت غلطت معاها واهلها درو؟؟
علي : ( منقهر من السؤال ووده يصرخ من قمة راسه ويقول ان ماقرب لها كلش بس سكت عشان لايزيد الطين بله )
ابو علي : ( يعلي صوته بعصبيه ) رد علي انت غلطت معاها صح؟؟
علي : اي يبه .. واليوم لازم املج عليها
ابو علي : ( تم يطالع علي بنظره خايسه ) اذلف اطلع من اهني .. مو انا اللي ازوج ولدي الكبير بهالطريقه .. انا اذا بزوجك اختار لك اشرف البنات واحسنهم ومو تتزوج بهالطريقه حالك حال زواج المخفر.. كان عبالي اني عرفت اربيك .. روح تزوجها وداري غلطتك .. وبالمره شيل اغراضك من بيتي مابي اشوفك لي رجعت
علي : ( وقف وقرب يبي يبوس راس ابوه بس دزه وماخلاه يبوسه جان يطلع من المكتب )
علي بالسياره حس ان مختنق لا امه ولا ابوه راضين عليه واشلون يرضون واهو تزوج بهالطريقه .. ومع كل اللي سمعه منهم في كلمة وحده قاعده اتدور براسه مو قادر يشيلها من باله .. اهي كلمة قالها ابوه ( روح داري غلطتك )
علي : ( طق السكان بيده حيييل ) انا حبيتها بس ماغلطت معاها ولا جستها .. والله لو امسكك يا احمد انتفك بيدي
( رد علي بيتهم وصعد غرفته وحط الاشياء اللي يحتاجها بهاند باق واهو طالع شاف امه بويهه )
ام علي : ( شافت الجنطه بيده جان تنزل دموعها )
علي : ( مسح دموعها وباس راسها ) يمه لاتبجين الله يخليج بس انا لازم اسوي جذي
ام علي : ليش يمه؟؟ ليش؟؟ حبيبي لاتتسرع وانا والله بخطبها لك بعدين
علي : يمه ماقدر .. بس ابيج تسامحيني
ام علي : ابوك طردك صح؟
علي : اي .. يمه انا لازم اروح وصدقيني لو الظروف غير هالظروف والله جان محد خطبها لي الا انتي
علي : انا رايح بوسيلي عمور وسلميلي على عالية وعثمان ( لم امه عالسريع وباس راسها وراح )
( مر على البنك ودش خذا الفلوس من حسابه وراح ياب الملاج والحين رايحين بالطريج حق ابو ناصر )
بهالوقت كانت الساعه 11 ونص منار قامت ودقت على علي عشان تتطمن وتعرف اشصار ..
علي : الو
منار : الحمدلله انك بخير .. اشصار معاك ؟؟
علي : لاتحاتين انا اذا رجعت اقولج .. الحين رايح بيتنا انتي تغدي طلبيلج شي لاتنطريني
منار : لا ماقدر ناطرتك بعرف كل اللي صار معاك .. لاتطول عفيه
علي : اوكي مع السلامه
----------
- بمكتب بوناصر –
فهد : ( معصب ) وليش ترضى؟؟ انا اذا شفته بذبحه وانت تعطيه البنت جذي!!!
ابو ناصر : ( يصارخ ) لاتعلي صوتك علي .. البنت بنتي وانا اللي اقرر شنو اللي لازم يصير .. لا انت ولا اخوك لكم كلمة بعد كلمتي
فهد : بس يايبه اهي انحاشت معاه ..
ابو ناصر : مو هذا اللي انحاشت معاه هذا واحد لقاها وساعدها
فهد : وانت صدقته؟؟ زين لو فرضنا ان كلامه صح هم مايصير يايبه هالبنت وطت راسنا بالارض لازم نذبحها مو نخليها تروح بكل سهوله
ابو ناصر : وشنو نستفيد من ذبحها غير المشاكل .. خل نزوجها ونفتك من مشاكلها .. والريال عنده خير يعني ماراح ايي يوم ويخليها اتطالب بشي ولا راح يطولون 100 فلس من حلالي
فهد : بس يايبه
ابو ناصر : اسكت خلاص مابي اسمع كلمة زياده
( بهالوقت السكرتيره كلمته بالجهاز : سيد بو ناصر الاستاذ علي موجود بره )
ابو ناصر : خليه يدش ..
ابو ناصر : ( يطالع فهد ) خلني انا اتكلم وانت لاتقول ولا حرف ولا تره ماتلوم الا نفسك
فهد : ( ساكت ويغلي من داخل )

** تابع / البارت السادس عشر **
ابو ناصر : ( يطالع فهد ) خلني انا اتكلم وانت لاتقول ولا حرف ولا تره ماتلوم الا نفسك
فهد : ( ساكت ويغلي من داخل )
دش علي ومعاه الملاج وبيده جنطه صغيره حاط فيها الفلوس
فهد ( واقف ويخز علي خز وده يهجم عليه ويذبحه )
ابو ناصر : تفضلو
علي والملاج اقعدو وفهد تم واقف يم ابوه ويخز علي
علي : ( لاحظ ان فهد يخزه بس مارفع ويهه عليه )
علي : هذا المهر كامل تفضل
ابو ناصر : ( بطل الجنطه وشاف ال 12 الف مصففين يم بعض وسكر الجنطه ) على بركة الله
الملاج : وين الشهود ؟
ابو ناصر : ( طالع ولده بس فهد كان عاقد حواجبه وويهه محتقن يبين ان ماله خلق شي فماطلبه يكون شاهد )
ابو ناصر : لحظه شوي ( كلم السكرتيره ) فاطمه ناديلي استاذ علي واستاذ جابر بسرعه
السكرتيره : حاضر
الملاج : وشنو راي البنت ان شاءالله موافقه
ابو ناصر : ( طالع علي ) لا تحاتي موافقه
علي : ( ساكت مو مرتاح من نظرات فهد )
( دشو الشهود وخلاهم يقعدون وقالهم ليش يايبهم )
الملاج خذا بطاقة وجنسية علي ومنار وسجل بياناتهم وكمل شغله
وعلي وابو ناصر والشهود وقعو
الملاج : ( خذا نسخه من الورقه وعطاها علي ) مبروكين ان شاءالله كمل تصديقها بالمحكمة
علي : الله يبارك فيك
ابو ناصر : ( يمد ايده يسلم على علي ) مبروك بس استريح بكلمك شوي
الملاج : عيل انا انطرك بره عن اذنكم
( طلع الملاج والشهود ) وتم علي وابو ناصر وفهد بالمكتب
ابو ناصر : الحين انت تزوجت منار .. بس مابي اسمع عنها أي شي بعد اليوم .. اهي اطلعت من ذمتي ولا ابي اشوف اعيالها بالمستقبل .. ومالها شي عندي .. كل شي واضح؟؟
علي : اي نعم
فهد : ( ماقدر يسكت اكثر ويه عند علي و زره – مسكه من دشداشته صوب الزراير - ) يا حقير
ابو ناصر : ( يصرخ على ولده ) فهد هده
علي : ( دز ايد فهد ) نزل ايدك لا اكسرها لك
فهد : والله بتندم عالساعه اللي عرفت منار فيها .. وقولها انها للحين ماعرفت اخوانها عدل
علي : اللي تتكلم عنها اهي مرتي .. وما اسمح لأي احد ان يهددها واذا شفتك مقرب صوبنا والله بخليك تتعفن بالسجن فاهم ؟؟ ( خلاهم وطلع )
ابو ناصر : ( معصب ) انا اشقلتلك؟؟ ليش تدخلت ؟؟ خلاص انا زوجتها ومالنا شغل فيها الحين
فهد : والله بندمهم وبيرجع ناصر وبيعرف اللي صار وهم اهو ماراح يسكت عن هالموضوع ويخليه يمر بهالسهوله
-----------------
علي طول الطريج ساكت و وصل الملاج وكمل طريجه رايح الشقه عند منار
علي : ( بقلبه ) منار الحين مرتي حسافه اني ماعرفتها بظروف احلى بس ان شاءالله ماراح اخليها تحس بالنقص وبنعيش حياة حلوه انسيها فيها كل مشاكلها
( رن تلفون علي )
علي : الو هلا منور
منار : ها وينك قولي اشصار معاك والله اني احاتيك ودقيت اكثر من مره ومارديت علي اشصاير؟
علي : كاني وصلت الحين انزل واقولج
علي : ( بقلبه ) والله راح تنصدم كل شي صار اليوم منو يصدق؟ انا نفسي منصدم
علي نزل ودش الشقه وكانت منار ناطرته بالصاله
منار : ( اول مره اتشوفه واهو لابس دشداشه وغتره كان شكله وايد حلو ) ها اشصار؟؟
علي : ( قرب يمها ومسك ايدها وقعدها يمه عالقنفه ) قعدي خل اقولج اللي صار
علي : ( يرفع ايدها لي شفايفه وباسها ) انا ( هم يبوس ايدها ) صرت ( هم باس ايدها ) زوجج
منار : ( اتطالعه ومومصدقه اللي قاله ) صج؟
علي : ( يبتسم ) اي والله صج وهذي الورقه تثبت ( طلعها من مخباته )
منار : ( خذت الورقه وايدها ترجف شافت توقيع ابوها والشهود وختم الملاج .. ودموعها انزلت )
علي : ( خذا الورقه وردها بمخباته ) ييبيها لا تبللينها ماصدقت على الله خذيتها
منار : ( اتطالع علي وتنزل دموعها ) علي انت ....
علي : ( قربها منه ولمها ) ابجي الحين اخر مره بس بعدين مابي دموع كلش؟ من اليوم اذا شفت دمعتج والله بزعل عليج
منار : ( دافنه راسها بصدره وتبجي واهو لامها وعقب ماهدت وخرت عنه )
علي : يللا قومي لبسي بنروح نتغدى بره واقولج كل اللي صار
منار : ان شاءالله ( قامت تبدل واهو ناطرها بالصاله )

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


** البارت السابع عشر **
علي : يللا قومي لبسي بنروح نتغدى بره واقولج كل اللي صار
منار : ان شاءالله ( قامت تبدل واهو ناطرها بالصاله )
اطلعت من الغرفه وكانت لابسه التنوره البيضه بالازرق مع البلوزه والصندل اللي شراهم لها كان شكلها وااايد حلو وجسمها مرسوم
علي : ( ابتسم لها وراح يمها باس راسها ) والله احلى عروس .. يللا امشي ننزل
--------
بالسياره منار ماتدري اهي مستانسه ولا متضايقه انها اليوم تزوجت وبهالظروف اللي اهي فيها
علي : ( مد ايده لها عشان تمسكها )
منار : ( ابتسمت وامسكت ايده واهو قاعد يسوق السياره )
علي : منور ؟؟ انتي مستانسه؟
منار : ( ساكته )
علي : منار؟ انتي مو مستانسه صح؟
منار : بلى بس .. لو
علي : ادري ودج بظروف احسن من جذي .. بس البنات مو احسن منج وانتي ماراح تكونين عروس الا اذا سوينه حفله لج وراح تصيرين احلى عروس بعد وبتروحين معاي السوق وبتشترين زهابج وهم بوديج الصالون وبتسوين كل شي تبين ماشي؟؟
منار : ( ابتسمت واهي متضايقه ) اوكي
اوصلو مطعم لينوتر ( مطعم حلو بالكويت ومكانه عالبحر ) . نزل معاها مسك ايدها وقاعدين يمشون بيدشون المطعم ولاحظ انها مرتبكه شوي
علي : منور حبيبتي .. انتي الحين مرتي لاتخافين حتى لو شافوج اخوانج مايقدرون يسوولج شي
منار : ادري
------------
- في بيت ابو علي –
الكل قاعد عالغدى ياكلون ومحد يتكلم .. جان ام علي تبجي ماقدرت تتخيل ان علي كلش ماراح يقعد معاهم على الأكل
ابو علي : خلاص مريم تناقشنا بالموضوع وايد لا تردين تبجين وتفتحينه
عمر : ( قعد يبجي ) ماما لاتبجين ماما خلاص
ام علي : ( تمسح دموعها ) خلاص ماما ماكو شي اكل
عثمان : يبه يعني تزوج وخلاص ليش تكبرون السالفه
ابو علي : ( صرخ ) انت جب .. اللي يسوي سوالف يهال وبعدين ينحد عالزواج هذا مو مال يقعد بهالبيت
---------
( منار وعلي قاعدين ياكلون )
منار : قولي اللي صار معاك كله من رحت لهم البيت لين خليته يوافق ويوقع
علي : ( يبتسم ) عادي رحت نطرته يطلع حق الدوام ولحقته لي الشركه ودشيت قلتله اني لقيتج وحيده بالشارع وماعندج مكان وساعدج وخذيتج بيت اهلي
منار : ( تبتسم )
علي : اي صح مو كنتي قاعده مع امي واختي؟
منار : ( تظحك ) اي بلى
علي : اي بعد هذا اللي قلته .. اهو اول شي عصب بس بعدين اقنعته وخليته يوقع
منار : بس اشلون اقتنع
علي : قلتله ان انتي ماتبين تردين وانا ابيج على سنة الله ورسوله وبس اقتنع ويبت الملاج وخلصت الموضوع
منار : ( اسكتت شوي ) علي ممكن اشوف الورقه مره ثانيه
علي : ليش؟
منار : بشوف شي
علي : ( درى انها بتشوف المهر ومابغاها اتحس ان ابوها باعها ب 12 الف ) خلاص الحين خلينا ناكل ولا يهمج هالموضوع انسيه احنا اعيال اليوم
منار : زين اهلك اشقالو؟
علي : انصدمو لأني ملجت بروحي وازعلو بس ميخالف كل شي بيتصلح
منار : ( تضايقت حيل ونزلت راسها )
علي : منور حبيبتي؟؟ لا تتضايقين من شي .. وبعد اليوم كل شي بيصير غير .. يللا عاد ضحكي
منور : ( ابتسمت وماقالت شي )
خلصو غداهم وخذاها سوق شرق وكل محل يدش ويختار معاها وكل شوي حاط الملابس على جسمه ويخليها تظحك
طولو بالسوق وشرت بدل وايد وجواتي وصنادل واكسسوارات ومكياج وكل شوي تقوله ماتبي بس اهو مارضى الا تاخذ غصب واهو بعد شرى ملابس وجواتي حقه ..
منار : علي مافيني شده امشي خلاص والله تعبت وبعدين انا لابسه كعب ماتوقعت بنروح السوق
علي : ( شايل الجياس اشكثرهم ) زين ميخالف شوي ونمشي شوفي مدي ايدج بمخباتي طلعي البوك
منار : ليش؟
علي : الحين طلعيه اول
منار : مدت ايدها بمخبات الدشداشه وطلعت بوكه
علي : اخذي منه الكي نت ( بطاقة البنك ) ورديه بمخباتي
منار : ( سوت اللي قاله لها ) حق شنو هذي ؟
علي : ( يبتسم لها ) انا بقعد اهني وانتي روحي اشتري اشياء خاصه بالعرايس
منار : ( صار ويهها احممممر واتحس بحرااره ) بس ..
علي : يللا عاد منوور روحي انا قاعد اهني اخذي راحتج ماراح اتحرك ناطرج
منار : ( من الاحراج ماقالت بس لفت ويهها وبتروح )
علي : اقول منور؟
منار : هلا ؟
علي : ( يبتسم ) الاسود والاحمر احلى لونين
منار : ( انصفق ويهها ومشت وخلته )
( خلصو من السوق الساعه 8 واركبو السياره )
منار : وايد تعبت احس ريلي ذابحتني
علي : فصخي الصندل
منار : والله ودي
علي : اي صج فصخيه
منار : ( افصخته وتمت حافيه ) جذي وايد اريح
علي : الحين بنروح سوق الذهب
منار : علي خلاااص والله تعبت حرام عليك
علي : شوي بس ننزل تاخذين الشبكه ونمشي.. مايصير عروس ماعندها شبكه ومو لابسه خاتم
منار : ( اسكتت )
( اوصلو سوق الذهب ونزل معاها واختارو شبكه ناعمه فيها الماس وذهب ابيض )
- بالسياره –
منار : علي انت وايد دفعت اليوم
علي : منور انتي مرتي واللي عندي كله لج
منار : الحين مو ابوك زعلان منك؟ لازم ماتصرف وايد صح ؟
علي : لا ماله شغل لأن انا مساهم وحاط اسهم بالشركه و تطلع لنا ايرادات وتتوزع .. وهم باخذ اوراقي وشهاداتي واروح شركات نفس نظام شركاتنا واشتغل ان شاءالله بيوظفوني بمنصب حلو
منار : ان شاءالله
علي : باجر الصبح اروح اصدق العقد بالمحكمة وبالمره اقطج الصالون تسوين كل اللي تبينه اوكي؟
منار : اوكي
علي وقف عند مطعم خذالهم سنويجات وعصير عشان يتعشون مره وحده
( اوصلو الشقه عالساعه 10 و منار كانت حييل تعبانه )
علي : تبين تنامين ترتاحين شكلج وايد تعبانه ؟
منار : اول بسبح احس جسمي كله يعورني من المشي
علي : اوكي دشي سبحي انا بدخل الأغراض بالغرفه
منار دشت تسبح وعلي حط جيس الاكل بالصاله وخذا جياس الملابس وداهم الغرفه وبدل ملابسه لبس شورت وبلوزه وراح الصاله انسدح يطالع تلفزيون
( منار خلصت سباحه ولفت عليها فوطه وطلعت راسها من باب الحمام )
منار : علي؟؟
علي : هلا اشفيج؟
منار : انت بالصاله؟
علي : اي
منار : زين خلك اهناك انا بمر اروح الغرفه
علي : ( يظحك ويعلي صوته عشان تسمعه ) زين يبه روحي والله ماشوف .. وبعدين انا ريلج تره عادي ..
منار اطلعت من الحمام وراحت ركض عالغرفه واقفلت الباب وتنشفت والبست بجاما من بجايمها ( بنطرون وبلوزه ) واطلعت الصاله
علي : ( قام قعد ) تعالي قعدي يمي
منار : ( اقعدت يمه واهي ساكته )
( علي قعد يطالعها بنظره غريبه جان ترتبك وابعدت عنه شوي )
علي : منار انا قلت ماراح اقرب منج الا اذا انتي وافقتي يعني متى ما حسيتي انج مرتاحه حق هالشي راح اكون ناطرج وماراح اضغط عليج
منار : ( تبتسم ) مشكور
علي : لاتقولين هالكلمة وايد تحسسني جني غريب
منار : ( تظحك ) خلاص مو مشكور
( كلو العشى وخلصو ومنار حيل تعبانه ودها تنام وعلي لاحظ هالشي عليها )
علي : روحي نامي يللا باجر وراج صالون وعفسه من الصبح
منار : اوكي تصبح على خير ( قامت بتروح )
علي : نوم العوافي حبيبتي
منار : ( ابتسمت ) الله يعافيك
( منار دشت الغرفه عشان تنام وعلي سكر ليت الصاله و فصخ بلوزته وانسدح عالقنفه وتم يفكر فيها وده يروحلها بس بيعطيها فرصه لين تحس انها مستعده نفسيا )

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


** البارت الثامن عشر **
الساعه 3 الفير منار قامت من النوم وسيده ركض عالحمام عشان ترجّع تمت بالحمام اترجع واتكح .. علي كان نايم عالقنفه وكلش مو مرتاح فسمعها و فز من نومته وكان لابس الشورت بس
( قام علي بسرعه وطق باب الحمام و فتحه لقى منار قاعده عالأرض جدام المرحاض – عزكم الله - ومبين انها حيل تعبانه )
علي : ( عقد يمها ومسكها ) اشفيج منور ؟ تبين اوديج الطبيب؟
منار : ( تتكلم بصوت واطي ) لا مابي اروح مكان
علي : ( قام بلل ايده بالمغسله ومسح ويهها ) قومي معاي اوديج الغرفه ترتاحين
( شالها وحطها عالسرير ولحفها وانسدح يمها بس ماتغطى )
علي : ( يمسح على خدها بيده ) حبيبتي تبين اييبلج شي ؟
منار : ( تعبانه و منحرجه لأن منسدح يمها ) لا تسلم مابي شي
علي : يعني راح تنامين؟
منار : اي
علي : ( باس يبهتها ) اقدر انام اهني؟
منار : ( اسكتت )
علي : تره القنفه اكسرت ارقبتي .. بس لو مو مرتاحه عادي ارجع الصاله
منار : ( ماردت عليه )
علي : ( قام ) خلاص نامي عدل واي شي تحتاجينه قوليلي
منار : علي ... انا آسفه
علي : ( يبتسم ) تصبحين على خير ( طلع من الغرفه ورد حق القنفه )
( أول ماطلع منار اقعدت تفكر وتبجي لأنها مو قادره ترضيه وهم مو قادره تنسى اللي صار معاها بسبة أحمد )
الصبح الساعه 7 منار قامت غسلت وراحت الصاله لقت علي نايم على بطنه و ويهه مدفون بالمخده وريله نازله من القنفه وحايشه الارض والثانيه جافسها والغطى بس من خصره وتحت وظهره كله مبين
منار : ( راحت اتقعده عشان يكمل نومته داخل ) علي ؟؟ علي؟
علي : ( نايم وماحس فيها )
منار : ( هزته ) علي .. قوم نام داخل
علي : ( فتح عينه ولف يطالعها ) هلا منور .. جم الساعه الحين؟
منار : الساعه 7 وخمس
علي : ليش قاعده مبجر؟؟ تعبانه؟
منار : لا بس خلاص شبعت نوم .. انت قوم نام عالسرير داخل
علي : اي والله ودي انام شوي .. أكيد انتي ماتبين تنامين ؟
منار : اي اكيد .. يللا قوم ارتاح داخل
علي : اوكي قعديني الساعه 9 عشان اروح المحكمة ( قام ودش الغرفه وقط نفسه عالسرير ونام )
-------------
- في بيت ابو علي –
ام علي : يا جاسم خلاص سامحه وخل يسكن عندنا مع مرته ماله غيرنا
ابو علي : خلاص قلت مايدش يعني مايدش
ام علي : بس هالمره سامحه الله يخليك
( عمر كان نايم عندهم وقام من النوم يبجي من صراخهم )
ام علي : ( راحت لمت عمر ) خلاص ماما نام لا تبجي حبيبي
ابو علي : انتي السبب باللي صار .. لو مو تدليعج له ماجان غلط هالغلطه واضطر يتزوجها بهالطريقه .. ونطري جم سنه راح يصيرون عثمان وعمور مثله والسبه انتي
----------------
صارت الساعه 9 الا ربع منار قامت تسوي ريوق وجهزت كل شي وحطته بالصاله .. وراحت اتقعد علي
منار : علي .. علي قوم الساعه 9
علي : شوي بس خليني انام
منار : علي سويت ريوق تعال تريق عشان تروح المحكمه
علي : ( مغمض عيونه وشكله مو ناوي يقوم ) شوي .. شوي
منار : يعني ماتبي تقوم؟
علي : ( مايرد ومغمض نايم )
منار : ( اقعدت يمه عالسرير وهزت جتفه ) علي ؟؟ عليي؟؟ يللا عاد قوم
علي : ( فتح عينه وطالعها ) منور؟
منار : يللا قوم سويت ريوق وجهزت ال..
علي : الله لايحرمني منج
منار : ( استحت ) ولا يحرمني منك .. انا رايحه اسوي حليب غسل صل وتعال
علي : ( ابتسم ) اوكي
( قامت منار اطلعت وجهزت كل شي وانطرته )
علي خلص شغله ودش : الله اشهالريوق
منار : ( تظحك ) تتطنز؟؟
علي : لا والله صج
منار : زين بتروح المحكمة بعد شوي ؟
علي : اي وبوديج الصالون بطريجي
منار : اوكي
( خلصو اكلهم وراحت منار اتبدل واطلعت عقب دش علي و لبس دشداشه وغتره وطلع )
منار : ( تبتسم ) حلوه عليك الدشداشه
علي : ( باس ايدها ) عيونج الحلوه
( انزلو وقف عند بنك وسحب لها 100 )
علي : هاج واذا احتجتي فوقهم بس دقي علي
منار : علي هذيله وايد .. كافي 50
علي : لا انا ابي مرتي تسوي كل شي بخاطرها واذا ماكفت هال100 دقي علي مو تستحين تره انا زوجج مو غريب
--------------
انزلت منار الصالون وسوت شيره كاملة وحمام مغربي و عدلت القصه واستشورت شعرها وسوت بدي كير ومني كير
وعلي راح المحكمة وسوه شغله
-------------
- في بيت بو ناصر –
ناصر رد من السفر وتفاجأ بالخبر اللي نقله له فهد
ناصر : ابوي من صجه ؟؟ ليش مايابها اهني دام لقاها ؟
فهد : ابوك خذا 12 الف من الحقير وعطاه البنت .. والله لو اتطيح بيدي اذبحها
ام ناصر : فهد خلاص انسى سالفتها مابي تصير لكم مشاكل من وراها
ناصر : بس اهي شايله اسمنا ونحشتها من البيت مع ريال غريب وطت راسنا .. ماكان لازم ابوي يسكت بهالسهوله
فهد : انا طلعت بياناته وعرفت ان ساكن مع اهله بمشرف وراح اعرف اشلون اندمه
ام ناصر : لا يمه ماتروح ولا لك شغل فيه خلهم يولون
ناصر : يمه خليه يروح وانا بعد بس خل اصادفتها والله اكسرها اهي معاه
----------
( علي خلص شغله وخذه منار من الصالون )
علي : نعيما حبيبتي يهبل شعرج
منار : الله ينعم عليك
علي : ها كفتج الفلوس؟
منار : اي و زادت بعد ( مدت ايدها بالجنطه تبي اتطلع اللي بقى )
علي : ( حط ايده على ايدها ) لا خليهم معاج
منار : ( ابتسمت )
علي : مبروك كل شي تم على خير
منار : الله يبارك فيك
علي : اشرايج اليوم انروح نحتفل بفندق ؟
منار : لا مابي والله احس تعبانه مالي خلق اروح
علي : اوكي على راحتج خل اوديج الحين نتغدى
( راحو تغدو و تمشو عالبحر شوي بعدين دشو فلم بالسينما واطلعو منه الساعه 6 المغرب وتم يفتر بالسياره )
منار : علي والله تعبت احس راسي يفتر خلنا نرجع
علي : اوكي .. بس متأكده ماتبين تروحين المستشفى ؟؟
منار : اي والله عادي بس شوية دوخه اذا رديت البيت راح ارتاح
علي : ان شاءالله
اوصلو الشقه وانزلو ودشت منار بدلت والبست نفنوف حفر وحطت مكياج حلو وخفيف لونه وردي .. واطلعت الصاله
علي : ( طالعها ووايد عجبه شكلها بالمكياج ) ماشاءالله مرتي اتينن ربي يخليج لي
منار : ( منحرجه ) نلعب جنجفه ( اورقه ) ؟
علي : اوكي شنو تلعبين
منار : هند
علي : ( يظحك ) والله وطلعتي اتعرفين الهند .. منو علمج؟
منار : امي الله يرحمها ( بين انها تضايقت )
علي : الله يرحمها يارب .. ( يطوف السالفه ) يللا خل نلعب
( اقعدو يلعبون مده )
منار : عليي تره انت قاعد اتغش والله شفتك خاش الجيكر تحت ريلك
علي : لا مو صحيح
منار : بلى والله شفتك ( قطت اللعب ) وماني لاعبه
علي : ( يظحك ) خلاص اعترف انا غشاش .. خل نلعب قيم ثاني بس هالمره بشرف
منار : ماني لاعبه معاك خلاص هونت
علي : ( يطالعها وحيل وده يقرب منها بس متردد )
منار : ( حست بشعور غريب واهو يطالعها وصار ويهها احمر )
علي : ( قرب يمها ) منور ؟؟
منار : ( منحرجه وماتدري شتسوي )
علي : منور ادري انج ماحبيتيني بس والله انا احبج واحب كل شي فيج
منار : ( ساكته )
علي : ( قرب منها اكثر و باسها ومادزته جان يتشجع )
علي : امشي الغرفه
منار : لا مابي
علي : ( باس يبهتها ) يللا حياتي قومي
منار : ( حيل مستحيه وتمت ساكته )
علي : ( شالها ويطالعها ويبستم ) عيل انا اشيلج
( منار كانت خايفه وترجف تبيه ينزلها )
منار : علي ؟؟
علي : يا عيون علي ( دش الغرفه وسكر الباب بريله وحطها عالسرير وباس عيونها وخدها )
منار : ( ترجف اكثر وتتذكر اللي صارلها مع احمد )
منار : أحمد خلاص
علي حس جنها عطته طراق وخر عنها وقعد يطالعها مصدوم
منار : علي والله ماقصدت
علي : ( تم يطالعها ويحس نار شبت داخله بس قالها بهدوء ) اسمي علي
( وخلاها وطلع من الغرفه راح الصاله )


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


** البارت التاسع عشر **
علي : ( تم يطالعها ويحس نار شبت داخله بس قالها بهدوء ) اسمي علي
( وخلاها وطلع من الغرفه راح الصاله )
منار حست بكبر الكلمة اللي اطلعت منها .. وان فوق ماتزوجها واهي حامل بغيره هم تغلط تقول اسمه بجذي موقف!!
قامت اطلعت من الغرفه وراحت الصاله لقته قاعد عالقنفه ومثبت اكواعه على فخذه وماسك راسه
قربت منه وحطت ايدها على جتفه
منار : علي والله ماقصدت
علي : ( ماتحرك ولا طالعها ) خليني بروحي شوي
منار : ( اقعدت على اركبها جدامه وامسكت ايده بتوخرهم عن راسه ) علي اسمعني الله يخليك خل اشرحلك
علي : ( نزل ايده وطالعها ) منار خليني شوي روحي نامي بقعد بروحي
منار : علي انا كنت اتذكر اللي صارلي مع ..
علي : ( صرخ عليها حيل ) منار خلاص لا تطرين اسمه جدامي
منار : ( اسكتت من الصدمه لأن صرخ عليها فجأه )
علي : ( يكمل صراخ ) حسي فيني شوي .. المفروض تنسيني ان في احد لمسج قبلي
منار : ( دموعها انزلت من كلامه وتمت اتطالعه وحنجها يرجف )
علي : ( يطالعها ويتنفس بصوت عالي ومسكر ايده حيييل من العصبيه )
علي : ( قصر صوته شوي ) قومي روحي دارج
منار : ( قامت واهي تبجي وماقالت ولا شي )
اول مادشت الغرفه شال الطاوله وحذفها عالطوف
منار اسمعت الصوت جان تقط نفسها عالسرير وتبجي لين نامت
--------
عالية : انت اشسالفتك كل يوم اشوفك بالهده تطالعني .. روح من اهني لا يشوفك اخوي
الشاب : لو اخوج يخاف عليج مايخليج تمشين هالمسافه كلها .. جان وصلج عند باب المدرسه
عالية : ( ساكته ماترد وتمشي واهو بسيارته يسايرها ومبطل الدريشه يطالعها )
الشاب : زين طالعيني عالاقل مو لازم تسولفين بس امشي وطالعيني
عالية : وخر من اهني والله الحين اناديلك الشرطه
الشاب : ( يظحك ) شمسويلج انا ؟ كيفي قاعد امشي بسيارتي يم الرصيف اللي انتي تمشين عليه وين الجريمه؟ وبعدين اشرايج اوصلج انا لي الباب اشهالاخو اللي يقط اخته عالشارع ويخليها تمشي كل هالمسافه ؟
عالية : ( ماردت عليه )
الشاب : والله انج دشيتي قلبي وانا صراحه امي بتزوجني فإذا عطيتيني مجال والله حاب اتعرف عليج بغرض الزواج
عاليه : (اوصلت حق باب المدرسه و ماردت عليه ودشت )
------------
الصبح منار قامت من النوم اطلعت الصاله مالقت علي وشافت الطاوله مقلوبه والاغراض اللي عليها متناثره بالارض
راحت اسبحت و بدلت وصلت و اقعدت ترتب الصاله واهي متضايقه من اللي صار .. خلصت جان تروح اتدق بتشوف علي وينه
دقت حوالي 4 مرات بس مايرد عليها بس بالمره الخامسه رد
علي : الو
منار : وينك؟ كنت احاتيك
علي : لاتحاتين مافيني شي
منار : انت مانمت اهني امس صح؟
علي : اي صح
منار : متى بترد ؟
علي : مادري والله
منار : قلت يعني اسوي لنا غدى بدل المطاعم
علي : لا ماراح ايي عالغدى اكلي انتي
منار : ( حست انها حيل متضايقه ماتعودت يكلمها بهالاسلوب ) زين وينك الحين
علي : مشغول الحين يللا مع السلامه ( سكر الخط )
منار : ( تمت اتطالع السماعه وعينها كلها دموع )
---------
علي دش بيتهم وامه كانت بالصاله اول ماشافته جان تبجي وتلمه
علي : يمه لاتبجين والله انا بخير
ام علي : ( اقعدت عالقنفه وقعد يمها ) يايمه شمسوي بروحك ؟؟ تاكل عدل؟؟ محتاج شي؟
علي : يمه والله انا بخير نطرت ابوي اول ماطلع دشيت عشان اشوفج وهم باخذ اوراقي وشهاداتي
ام علي : بتشتغل بمكان ثاني؟
علي : اي بشوفلي شركه اتشغلني
ام علي : ليش ؟ محتاج شي؟؟
علي : لا الحمدلله انتو ماخليتو علينا قاصر حاطين حق كل واحد مبلغ كبير بالبنك وهم تنزل لي ارباح بين فتره وفتره يعني لاتحاتين مو محتاج بس هم لازم اشتغل مايصير اقعد جذي
ام علي : ( نزلت راسها ) اي صح انت الحين متزوج وكلها جم يوم واتصير عندك
علي : ( مسك ايد امه ) يمه اهي عايشه عندي الحين
ام علي : ( انصدمت وطالعته ) بس انا توقعت انها بس ملجه
علي : اي ملجنا وخذيتها معاي احنا الحين قاعدين بشقه
ام علي : يمه ليش صار كل هذا .. ابوك قعد يلومني اني السبب وماربيتك عدل .. علي انا مو مصدقه انك تسوي جذي ببنات الناس
علي : ( ساكت )
ام علي : انا مابي ازيد عليك بس ودي لو كل هذا ماصار لو حكمت عقلك قبل لا تسوي الغلط .. بس صار اللي صار مايفيد الكلام الحين
علي : ( يبوس راسها ويقوم ) انا باخذ اوراقي واروح
ام علي : يمه الله يخليك مر علي كل يومين لا تقطع
علي : ان شاءالله
- عالية بالفرصه مع رفيجتها –
عالية : والله يا خلود صارله جم يوم يتنطرني الصبح وبالهده
خلود : زين علمي اخوج خل يطقه
عالية : لا ماقدر عثمان شراني يخرع ومابي افتح عينه اهو من غير شي كل ما كلمتج بالتلفون يشك
خلود : زين اشلون يعني؟
عالية : مادري .. بس اليوم قالي اني عاجبته ويبيني زواج
خلود : الله وناسه .. كلميه
عالية : من صجج؟؟ وانا اشدراني ان صاج؟
خلود : تعرفين نوره حمد ؟
عالية : نورو ماغيرها؟
خلود : اي .. هذي بعد كان واحد كل يوم ينطرها بالهده ويحن عليها لين كلمته واهم الحين مالجين
عالية : والله صج؟
خلود : اي والله .. اشدراج هذا مايطلع جذي وتطيرينه منج خو الحين الكويت نصها عوانس
عالية : عاد بيني وبينج اهو حلو .. بس انا ماحب هالسوالف وانتي تدرين
خلود : كيفج انا شكو
-------------
منار سوت سباجيتي وراحت انسدحت بالغرفه و ناطره علي لين يرجع عشان تتغدى معاه
منار : ( منسدحه وتتذكر امها ) ولهت عليج يمه .. لو تشوفين بنتج اشصار فيها بغيابج بس لاتحاتيني علي معاي واهو يحبني والله يقدرني اني اسعده
( حطت ايدها على بطنها ) وانت .. آسفه اني يبتك بهالطريقه والله مادري اذا راح يحبك علي مثل ماقال او لأ
----------
صالح : علي من صجك ولا تتغشمر
علي : اي والله منصجي
محمد : مالج صج صج؟
علي : ايي ملجت خلاص عاد سالفه اهي
صالح : بس اشلون انت حتى ماقلت ان في احتمال تتزوج توقعتك تقعد عزوبي
علي : ليش يعني ؟ شنو ناقصني عشان ما اتزوج
محمد : من ناحية مو ناقصك شي اي بالله صدقت مو ناقصك شي .. اصلا لو انا بنت جان تزوجتك
علي : ( يظحك ) اتحبني وساكت؟؟
محمد : لا والله لو انا بنت افكر بفلوسك واتزوجك
علي : اي ادري فيك انسان مادي الله يعينك على نفسك
صلاح : زين مرتك المصون اشلون تزوجتها ؟ يعني اتعرفها ولا امك خاطبتها لك ولا شنو ؟
علي : بس خلاص تحقيق اهو .. تزوجت وبس سكرو السالفه
محمد : زين للحين مأجر متى تشتري سيارة؟
علي : هونت ماراح اشتري ناطر سيارتي تطلع من الوكاله
محمد : متى تطلع؟
علي : بعد جم يوم .. يللا شباب انا رايح مع السلامه
--------------
عالية : ( بالهده اتكلم خلود ) كا شوفيه اللي بالكورفت
خلود : اي والله حلو بس شوفيه اشلون يخزج
عالية : امبيه كا عثمان يه لازم اروح مع السلامه
خلود : باي
------
علي دش الشقه لقى منار نايمه بالغرفه بدل لبس بس شورت وانسدح عالسرير وعطاها ظهره وتلحف
منار حست عليه جان تبطل عينها لقته ماعطيها ظهره
منار : علي ؟؟
علي : نعم؟
منار : انا مسوية سباجيتي ماتبي اتذوق اكلي؟
علي : بعدين .. انا الحين دايخ مانمت من امس
منار : ( قربت منه صارت وراه على طول ) علي ؟؟
علي : منار والله دايخ بنام
منار : علي انا آسفه
علي : عادي ماصار شي
منار ردت مكانها وعطته ظهر وقاعده تحاول تنام
** البارت العشرون **
منار : ( قربت منه صارت وراه على طول ) علي ؟؟
علي : منار والله دايخ بنام
منار : علي انا آسفه
علي : عادي ماصار شي
منار ردت مكانها وعطته ظهر وقاعده تحاول تنام
( بعد ساعتين بطلت عينها لقته للحين نايم بس كان ويهه عليها اقعدت اتطالعه واهو نايم حست باحساس غريب مثل حراره تمشي بجسمها .. قامت غسلت واقعدت بالصاله اتشوف تلفزيون بس حست انها تعبانه و بطنها كل شوي يطلع اصوات لأنها مو ماكله شي من الصبح )
منار : ( بقلبها ) بروح اقعده عشان ياكل معاي
( راحت انسدحت يمه واقعدت اتطالعه مده .. ترددت شوي بس بعدين مدت ايدها بشعره واقعدت تمشطه باصابعها وقلبها يرقع )
منار : علي؟؟
علي فتح عينه جان توخر ايدها
منار : زعلان مني؟
علي : لا
منار : والله اني يوعانه حيل قوم اكل معاي
علي : منار انا تعبان وبنام روحي اكلي بروحج
منار : ماحب
علي : تعلمي ( غمض عينه )
منار : علي تحبني؟
علي : ( فتح عينه وقعد يطالعها وماتكلم لأن من اغلطت باسم احمد واهو موقادر ينسى انها كانت بيد واحد قبله )
منار : ( ترددت شوي بس بعدين تجرأت وباست راسه ) نوم العوافي
( قامت بتطلع من الغرفه )
علي : حسبي احسابي باكل وارد انام
منار : ( ابتسمت ) اوكي
( افرشت سفره بالصاله وحطت الاكل وراحت اتناديه دشت الدار لقته رد نام اقعدت يمه عالسرير )
منار : علي؟ قوم عاد الله يخليك اكل معاي والله ميته يوع
علي : ( مغمض ) اوكي اوكي روحي لاحقج
منار : لا مابي قوم الحين ادري لو خليتك بترد تنام
علي : ( فتح عينه ) يللا قمت
( راح معاها وقعدو ياكلون )
منار : ها ؟؟ حلو؟
علي : اي والله .. تسلم ايدج
منار: الله يسلمك .. بالعافيه
( علي قاعد ياكل واهو ساكت ماقال شي واهي لاحظت ان تغير وايد تضايقت و ودها يرد علي الأولي )
منار : اشرايك اذا نمت اقعدك بعد 3 ساعات وانروح السينما؟
علي : ( سكت شوي ) اوكي
( راح علي نام ومنار اقعدت بالصاله بروحها تقلب بالقنوات وصار المغرب راحت قعدته والبسو وراحو السينما لقو الفلم اللي يبدي بعد نص ساعه فلم اجنبي مايدرون شنو موضوعه بس دشوه )
منار : علي ؟ مو جنه الفلم بايخ ؟ للحين مافيه حدث مهم كله قرقه
علي : اي صح بس نطري نعطيه فرصه يمكن المؤلف شاد حيله بآخر نص ساعه من الفلم
منار : ( تظحك وتاكل بوب كورن كاراميل )
---------
عالية ( تكلم خلود بالتلفون ) : خلود والله اني خايفه يوم رديت من المدرسه طلع لاحقني للبيت وبعدين مشى
خلود : عادي يمكن بيدل بيتكم عشان يخطب صج
عالية : لا مادري خفت .. لو يشوفه عثمان عادي يطقه ويطقني معاه وانا مالي شغل
خلود : اي كلمي علي عالاقل كبير وفاهم
عالية : علي وينه ووينه تزوج وطلع
خلود : تزوج ؟؟ متى وليش ماقلتيلي
عالية : احنا زين درينا .. خلي هالسالفه اقولها لج بعدين المهم انا الحين شسوي
خلود : قولي حق امج
عالية : امي اللي فيها مكفيها كل يوم تبجي من موضوع علي
عثمان : انتي للحين شاغله الخط ؟؟
عالية : ( اختبصت ) اكلم خلود
عثمان : زين سديه ابيه
عالية : خلود اكلمج بعدين باي
----------
بالسينما علي قاعد يطالع منار واهي تاكل البوب كورن كانت عينها عالشاشه بس حست ان قاعد يطالعها
منار : ( طالعت علي ) اشفيك؟
علي : مافيني شي اشفيني؟
منار : ( تبتسم ) مخلي الفلم واتطالعني
علي : الفلم مو عاجبني
منار : قلتلك انه بايخ انت تبي تكمله
علي : زين امشي نرجع البيت
( قامو اطلعو من الفلم وتمشو شوي بالفنار جان يلقون جدامهم ناصر معاه بنت )
( منار شافته و حست ان الدنيا كلها تفتر فيها جان تمسك ايد علي وصارت وراه )
علي : اشفيج ؟؟
منار : ( غصب اطلعت الكلمة من السانها ) ناصر
علي : ( طالع جدامه لقى واحد قاعد يخزه ويمه بنت مو فاهمه شالسالفه ) مالج شغل امشي انروح من الصوب الثاني
ناصر : ( قرب منهم لين وقف بويه علي ) انت منو بعد ؟
علي : شنو يعني انا منو ؟ انا ريل اختك
منار : ( ريلها ماتشيلها من الخرعه تتكلم بصوت يالله ينسمع ) علي بطيح
ناصر : ( يطالع منار ) وانتي كل شوي منحاشه مع واحد غير ؟
علي : ( مسك ناصر من ملابسه وسنده عالطوف ) هيي انت احترم نفسك وثمن كلامك
ناصر : ( دز ايد علي ) شيل ايدك يالخ...... ( كلمة عيب تخص الشباب ) انت لو فيك ذرة رجوله ماخذت وحده ...... كل يومين مع واحد ( كلمة عيب تخص البنات )
( علي لاشعوريا طق ناصر بكس على ويهه و ناصر ردله البكس على بطنه )
منار شافتهم يتهاوشون جان تحس بدوخه و اقعدت عالارض ماشاتها ريلها والبنت اللي مع ناصر راحت نادت السكيوريتي ( الامن اللي بالمجمع )
الناس فاككت بينهم والسكيوريتي هددوهم ان يقطونهم بره المجمع وناصر خذا البنت واطلعو .. علي لف ويهه لقى منار قاعده عالارض ودموعها على خدودها وكان يمها حريم يساعدونها تقوم
علي النار شابه بصدره راح صوب منار
علي : ( باسلوب ناشف ) تقدرين تمشين؟
منار : تعبانه
علي : ( معصب ) تقدرين تمشين ولا لأ؟؟؟
وحده من الحريم : ياوليدي شوي شوي عليها ماتشوفها غصب توقف
علي : ( مسك منار وخذاها قعدها على كرسي يمهم وكلم المره ) شوي بس ممكن تقعدين يمها بروح اييب لها شي تشربه
منار : ( تبجي وتمسك ايد علي ) مابي شي بس لاتروح راح يرجع ناصر
علي : ( بنفسيه وحده معصب ) ماراح يرجع طلع من المجمع بكبره انا رايح شوي وراد .. ( لف عالمره ) خليج معاها
المره : ان شاءالله بس لاتطول
( علي راح ثواني ياب لها عصير ورجع والمره راحت واهو قعد يم منار )
علي : هاج شربي عشان نمشي
منار : ( تبجي وتاخذ العصير )
علي : بسج بجي خلاص شربي خل نمشي صرنا فرجه
منار : ( امسحت دموعها و اشربت هدت شوي )
علي : ( مسك ايدها ) يللا نمشي
( بالسياره علي ومنار طول الطريج ساكتين اول مادشو الشقه منار راحت الغرفه وانسدحت بالجوتي اللي عليها – عزكم الله – و علي دش وماقالها شي بس بدل ولبس شورت وخذا فوطته ودش الحمام يسبح )
منار منسدحه و ميته بجي و أول ما اسمعت صوت باب الحمام يتبطل امسحت ادموعها وتمت منسدحه وويهها عالطوف علي دش لاف عليه فوطه بدل ملابسه و لبس جينز وبدي
( منار لفت عليه لقته قاعد يلبس جوتيه – عزكم الله – ماقدرت تخليه يروح قبل لا يتكلمون عن اللي صار )
منار : بتطلع ؟
علي : اي
منار : خلك معاي والله متضايقه
علي : ( مارد عليها )
منار : ( دموعها بعيونها ) قلتلك انك ماراح ترتاح
علي : شنو؟
منار : قلتلك لو وافقت وتزوجتك مشاكلي بتلحقنا وماراح ترتاح
علي : ( سكت )
منار : ويمكن هذي بس البدايه .. ( بجت وعلت صوتها ) قلتلك اني اعرف اخواني وحتى غير اخواني في اشياء وايد بتأثر وانت فاهم شقصد
علي : خلاص منار انا بطلع شوي عشان اريح اعصابي مابي انتكلم بهالموضوع احسن
منار : انت كنت تدري وماخشيت عليك وقلتلك كل اللي صار معاي ليش الحين جذي تعاملني؟؟
علي : ( قام ) لاتنطريني انا بسهر عند ربعي ( طلع وخلاها )
منار : ( تبجي عالسرير ) من اول مشكله صار يعاملني بهالطريقة خايفه اذا ولدت تكبر المشاكل .. شسوي.. يارب تغفرلي وترحمني ( تمت تبجي لين نامت )
-----
علي بالطريج رايح دوانية ربعه وقاعد يفكر
علي : ( بقلبه ) اهي مالها ذنب بس كلامه ذبحني وحسيت فيه اقوى من الطق ( يتذكر )
ناصر : انت لو فيك ذرة رجوله ماخذت وحده ...... كل يومين مع واحد
( رن تلفون علي )
علي : ( طالع الرقم لقاه جابر رفيجه رد عليه ) الو
جابر : اهلييين بالمعرس توني سمعت من الشباب يقولون معرّس عالسكيتي .. الله فكك منه ولا لو كنت مسوي عرس والله مانرحمك وانت بالبشت
علي : اي ادري فيكم عشان جذي ماسويت عرس
جابر : زين متى تشرفنا بطلتك البهيه؟
علي : كاني رايح دوانية محمد تعال اهناك وشوف طلتي
جابر : يللا يايين انا وغانم وعبدالله
علي : اوكي سلم عليهم .. مع السلامه


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

** البارت الحادي والعشرون **
جابر : زين متى تشرفنا بطلتك البهيه؟
علي : كاني رايح دوانية محمد تعال اهناك وشوف طلتي
جابر : يللا يايين انا وغانم وعبدالله
علي : اوكي سلم عليهم .. مع السلامه
( وصل علي الدوانية ودش )
علي : السلام عليكم ( قعد )
الربع : وعليكم السلاااام هلااا بالمعرس
علي : هلا فيكم
محمد : هاااا عليييوي اشيابك عندنا ماتخاف المدام تزعل ؟
علي : اقول خلك ساكت وهات الجنجفه اليوم بسهر عندكم وبنلعب لي الصبح
محمد : اذا انت بطالي وعندك خير احنا رزقنا على هالشغل ورانا دوامات
علي : يعني طرده ؟
صلاح : افا عليك اذا راح نام الدوانية تبقى مفتوحه لنا واقعد معاك
علي : كفو .. يللا وزع خل نلعب
---------
منار قامت من النوم الساعه 5 الفير وانصدمت انها للحين بملابس الطلعه بدلت ملابسها ودشت اسبحت وخلصت ولبست نفنوف بيت.. اقعدت بالصاله وكانت اتحس بلوعه جان تروح تاكل ثلج عشان يخفف عليها
و كل شوي ودها اتدق على علي بس متردده وخايفه تضايقه اكثر لأن اهي حاسه ان ندم على زواجه منها .. تمت ناطرته مده بس ماوصل جان تنام بالصاله عالقنفه
-------
- الصبح بطريج المدرسه –
عالية : عثمان وصلني عند باب المدرسه
عثمان : ماقدر عندي محاضرة الساعه 8 واذا دشيت داخل ماطلعت ولا بعد ساعه
عالية : زين بس اليوم
عثمان : ليش اشمعنى ؟
عالية : تعبانه مالي خلق امشي
عثمان : ( يوقف عند سور المدرسه ) بلا دلع ونزلي
عالية انزلت و اول ما راح عثمان مشى الكورفت يمها عالبطيء
عالية : انت اشتبي خلاص روح مابي اكلمك مو غصب
( عالية حنطاويه ومسويه شعرها عنقوص ( ذيل حصان ) وقذلتها قصيره وكلها على بعضها مملوحه )
الشاب : بس انتي عاجبتني وانا ابيج زواج
عالية : مابي اتزوج
الشاب : ويرضيج اتعذب ؟
عالية : الناس قاعده اتشوفنا روح انت ماتفهم ؟؟
الشاب : لا ما افهم
( عالية مشت اسرع وخلته بالزحمه و دشت المدرسه )
الشاب : والله راح تكلميني وبرضاج بعد ..
---------
علي رد الشقه الساعه 7 وكان حده تعبان ودايخ .. دش الشقه لقى منار نايمه عالقنفه من غير لحاف وشعرها مبلل
علي : ( قرب منها يهزها عالخفيف ) منار ؟؟ قومي نامي داخل راح تمرضين اهني
منار : ( فتحت عينها ) انت ييت؟؟
علي : اي ماتشوفيني جدامج ؟ يعني اكيد ييت
منار : ( اقعدت ) الساعه جم ؟
علي : 7
منار : ( ساكته )
علي : يللا قومي نامي داخل
منار قامت ودشت الدار اقعدت عالسرير و علي دش وراها بدل ملابسه وانسدح على ظهره وتلحف
علي : ماتبين تنامين ؟
منار : بلى ( راحت طفت الليت و انسدحت يمه وتلحفت )
علي : تصبحين على خير
منار : علي ؟
علي : هلا ؟
منار : انت ندمت لأنك تزوجتني ؟
علي : لا ماندمت
منار : عيل ليش عاملتني جذي امس ؟
علي : منار ليش تفتحين المواضيع وقت النوم ؟ والله اني تعبان
منار : لأني ما احصلك الا هالوقت .. صاير كل ماتعصب اتهدلي المكان وتطلع .. ماقمت تتحملني وتونا اول الايام اشلون بتتحمل لو... ( ماكملت جملتها )
علي : اللي ببطنج اهو ولدي .. ومابي اسمعج تقولين غير هالشي ومن اليوم طاري الحقير ما ينذكر لا جدامي ولا من وراي مفهوم؟
منار : ( عطته ظهر ودموعها تنزل بس بعد فتره ماقدرت تمسك نفسها واقعدت تبجي بس على قد ما تقدر قاعده تقمت بجيتها وتقصر صوتها )
علي : ( قاعد يسمعها تبجي بصوت واطي جان يتضايق حيل ولام نفسه )
علي : ( بقلبه ) انا وعدتها اني ماراح انزل دمعتها ليش قاعد ازيد همها ؟؟
علي : ( قرب من وراها ولم خصرها ) حبيبتي لاتبجين انا اسف
منار : ( بجت اكثر )
علي : خلاص عاد منور.. حبيبتي انا آسف
منار : ( لفت عليه ولمته واهم منسدحين ) لا تخليني الله يخليك
علي : والله ماراح اخليج طول ما انا عايش
منار : ( وخرت عنه وامسحت دموعها ) اكيد ؟
علي : ( باس راسها ) اي اكيد و يللا نامي ولاتفكرين بشي
منار : اوكي
---------
عاليه بالهده تكلم خلود : مو قلتلج ان راح يكون موجود والله اني قمت اخاف لازم اليوم اقول حق عثمان
خلود : اي قوليله .. يللا هذي امي مع السلامه
عالية : مع السلامه
( عثمان طول والبنات تقريبا راحو كلهم الا جم بنت )
شوي ولا ايي واحد يكلم عالية : ها اهلج تأخرو؟؟ اوصلج ؟
واهي من الصدمه اقعدت اتطالع اللي بالكورفت جان ينزل ويقرب منهم
الشاب : هذا زاعجج ؟
الثاني : وانت شكو ؟؟؟
عاليه من الخرعه ردت بسرعه عند باب المدرسه وشافت صاحب الكورفت طق اللي تحرش فيها وخلاه يركب سيارته وينحاش
ويه عند باب المدرسه وزفها
الشاب : مره ثانيه اوقفي عند باب المدرسه والسور البعيد انسيه ( وركب سيارته وراح )
عالية اسكتت ماقالت شي بس حست ان هالشاب فيه شهامه
راحو كل البنات وتمت بروحها بعد فترة وصل عثمان
عالية : ( تركب السياره ) ليش تأخرت؟؟
عثمان : ( معصب ) طلعت من البيت لقيت التاير فاش تفخته وييت
عالية : زين ليش معصب خلاص ماصار شي
----------
قامت منار على صوت تلفون علي كان يرن وزعجها لقت علي نايم على بطنه يمها
منار : علي قوم تلفونك يرن
علي : ( نايم وغصب يرد عليها ) خليه يولي
منار : اخاف اهلك صارله اكثر من مره يرن
علي : ( خذه التلفون وفتحه وحطه على اذنه ) الو؟
علي : ( فتح عينه ) اشتبين ؟
علي : ( يطالع منار ) زين خليني اصحصح واكلمج توني قاعد من النوم ( سكر الخط )
منار : منو هذي؟
علي : هذي البنت اللي شفناها بالمطعم .. اتقول تبي تكلمني بموضوع مهم
منار : ( بين انها تضايقت ) وليش قلتلها اصحصح واكلمج شنو في مواضيع مهمه بينكم ؟
علي : خل اروح اغسل واصلي وعقب اكلمها افهم الموضوع واقولج اياه
منار : موشرط تكلمها خل تولي
علي : ( طلع من الغرفه راح الحمام واهو يبتسم )
طلع من الحمام بعدين دشت اهي وغسلت وخلصت اطلعت لقته ماسك التلفون
منار : تبي اتدق عليها ؟
علي : اي
منار : لاتدق
علي : ( قاعد يدق ) بعرف شنو الموضوع اللي بتقوله لي كاهو رن
منار : ( حست انها منقهره بس اسكتت )
علي : الو هلا .. اي الحمدلله صحصحت
علي : ( يبتسم ويطالع منار ) بعرف موضوعج المهم صار فيني فضول
منار : ( تخزه وتحس فيها بجيه من العصبيه جان تقوم وتطلع من الغرفه )
علي طلع وراها واهو يظحك
علي : تعالي ليش طلعتي؟
منار : بس جذي
علي : ( يظحك ) اتغارين؟؟
منار : لا
علي : عيل ليش ماتبيني اكلمها
منار : لأنك متزوج بعد شكو اتكلمها ؟
علي : اي ليش ماتقولين انج غرتي؟
منار: لأني ماغرت
علي : عيل بروح اكمل معاها الموضوع .. طلع موضوعها انها مشتاقه حق صوتي
منار : ( تخزه وماقالت شي )
علي : ليش اتطالعيني جذي؟
منار : خلاص روح كلمها ليش للحين واقف عندي ؟
علي : ( يبتسم ويمسك ايدها ويقعدها عالقنفه ) والله مادقيت عليها اقص عليج بس بغيت اشوف ردت فعلج
منار : واللي دقت وقعدتك من النوم منو؟
علي : اهي.. بس قلت لها اصحصح واكلمج بس ماكلمتها سويت روحي ادق بشوف شتسوين وطلعتي اتغاريين
منار : ( استحت ) زين لا تعيدها .. واذا دقت لاترد عليها
علي : حاضر تامرين امر .. و أهم شي اني عرفت ان لي مكانه بقلبج
منار : ( ابتسمت ) والله لك مكانه كبيره بعد
--------
- فهد قاعد مع رفيجه بزاوية الدوانية بعاد عن الشباب –
مشعل : يخي طقيتني صج .. ما اتفقنا على جذي
فهد : ( يظحك ) عشان تظبط التمثيلية اشفيك؟
مشعل : عشان تظبط تمثيليتك اتهزئني جدام الناس؟
فهد : اعوضك يا بو جراح
مشعل : شوف انا فشيت التاير ويمكن أحد يطلع ويشوفني .. وهم خليتك تطقني جدام الناس يعني احتاج تعويض كبير مو أي كلام
فهد : تستاهل والسفره اليايه مصاريفها كلها علي اشقلت ؟
مشعل : والله احلى تعويض ..و لو تبي افشلك تواير سيارات فريجهم كله هم ماعندي مانع
فهد : ( يظحك ) اي خلاص اذا ابي شي اقولك


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


** البارت الثاني والعشرون **
في بيت ابو علي قاعدين يتغدون وعالية كانت سرحانه
ام علي : عالية ؟؟ تسمعيني ؟ قاعده اكلمج
ابو علي : اشفيها بنيتي سرحانه ؟
عالية : لا يبه ماكو شي ( ابتسمت واقعدت تاكل )
ام علي : اشلون ماكو شي وانتي من رديتي من المدرسه وانتي مو طبيعيه
عالية : اي اشلون اكون طبيعيه وانا واقفه ناطره اخوي 3 ساعات بروحي؟
عثمان : سكتي تره والله مالي خلق اتناجر معاج
ابو علي : انت اكيد رديت حق سوالف التقحص ولا اشفيه تايرك يديد شاللي فشه ؟
عثمان : يبه انت كله ظالمنا
ابو علي : انت ومنو تقصد ؟
ام علي : ( نزلت راسها ) يقصد علي .. يا بوعلي
ابو علي : ( هد الاكل وقعد يطالعهم ) وانتو كلكم اتشوفون ان اللي سويته بحق علي غلط ؟
محد رد عليه الا واحد
عمر : بابا ابي عليي
ابو علي : ( يطالع ام علي ) وانتي ترضين ان بنت مثلها اتدش اهني يم بنتج عالية ؟
ام علي : الشقه اللي فوق منزمان مسوينها حق علي عشان نفرح فيه .. واذا ماتبيها تنزل راح تبقى فوق تطلع معاه وترجع معاه بس اهم شي ولدي يكون اهني والله ماقمت اتحمل بعاده عني
ابو علي : بنطره اهو لين يحب راسي ويعتذر ويعترف بالغلط اللي سواه ساعتها افكر اقعده عندي .. وبس مابي نتكلم وايد بهالموضوع خلوني اتهنى بالغدى
---------
علي ومنار قاعدين يتغدون مجبوس دياي طالبينه من مطعم
علي : ( يطالع منار واهي تاكل بالقفشه ) اكلي مثلي بيدج احلى والله
منار : لا جذي احلى .. ماعرف اذا كليت بيدي اوصل العيش لي كوعي
علي : ( يظحك ) تصدقين اذكر اول مره كليت معاج عيش كليتي وقتها لقمتين وقلتي شبعت
منار : ( تبتسم ) اي صح .. كنت اول مره اكل معاك
علي : زين عيل الحين ابيج تاكلين عدل
منار : ( تظحك ) زين باكل عني وعنك وعن.. ( ماكملت الجمله )
علي : منور ؟؟ انا اشقلت ؟؟ اللي ببطنج ولدي والله يخليج لا تحسسيني بغير هالشي .. عشان لا اتضايق اوكي؟
منار : ( ساكته )
علي : يعني لو قعد يرافس داخل بطنج قوليلي تعال شوف ولدك ازعجني .. لو بجى وضايقج قطيه علي و قولي شوف ولدك وخلني ارتاح شوي
منار : ( تظحك وبنفس الوقت منحرجه منه ) اوكي
علي : عفيه جذي خليج خوش بنت وهاج اكلي هذي من ايدي ( يعطيها لقمه بيده )
منار : ( كلت وطاح نص العيش عالسفره )
علي : ( يظحك ) تونسين جنج ياهل ماتعرفين تاكلين
منار : انت ماعطيني لقمه اشكبرها
علي : منار انا فكرت اردج الجامعه اشرايج ؟
منار : ( اتطالعه مو مصدقه ) صج علي ؟؟ احلف ؟
علي : ( يبتسم ) اي والله صج ... انتي كنتي بكلية العلوم تخصص كمبيوتر عدل ؟
منار : ( مبتسمه حيل ) اي
علي : الحين هالكورس بيخلص وبتبدي عطلة الربيع عالكورس الياي انتي مداومه
منار : ( تبتسم وعينها دمعت ) علي انا .. والله مادري شقولك
علي : حبيبتي لا تقولين شي .. و اكلي
علي : الجو صاير حلو وبدى يبرد
منار : اي صح
علي : عيل اليوم بنتمشى اشرايج
منار : لا بقعد بالبيت
علي : ليش؟ والله الجو يهبل حرام نقعد بالبيت
منار : ميخالف مابي اطلع
علي : لاتخافين ماراح يصير شي
منار اسكتت وكملو اكلهم بعدين اقعدو يطالعون التلفزيون ومنار حاطه راسها على جتف علي واهو ماسكها من خصرها ومندمجين بالفلم
علي : اي هذا الفلم مو اللي امس
منار : اي والله بس قرقه عن السياسه .. عاد ما افهم شي بالسياسه ولا احبها
علي ظحك واقعدو يطالعون واهم ساكتين بس كل مايصير حدث حلو يعلقون عليه .. بعد الفلم علي دش يسبح واهي راحت تبدل عشان بيتمشون بره
منار البست وكانت اتدور اكسسوار لايق عالملابس .. جان علي يدش ولاف عليه الفوطه
منار : ( شافته جان وترد اتدور بالصندوق واهي منحرجه )
علي : ( ابتسم ) تبين تطلعين ولا ابدل ؟
منار : ( صار ويهها احمر وخذت أي شي طاحت ايدها عليه) لا بس كا لقيت اللي ابيه و بروح الحمام
علي : ( ظحك ) على راحتج
اطلعت منار من الغرفه واهي تقول بقلبها : الحين شيقول عني والله جني غبيه ماعرفت شقول شكو الاكسسوار بالحمام ..
-----
ناصر : امس تهاوشت مع اللي خذا منار
فهد : اشلون ؟
ناصر : شفتهم بالفنار ومسكته طقيته طق دميته
فهد : اشكثر فيني حره عليها واكثر شي يوم استغفلتني واطلعت وانا نايم .. جان طقيتها اهي بعد
ناصر : طقيتها طراق و دزني الحقير جان اكمل عليه .. بس السكيوريتي وخروني عنه
فهد : خلهم عنك ولو شفتهم طنش لا تروح لهم .. بسوي شي اخلي علي يموت من القهر
ناصر : اشبتسوي؟
فهد : خل تصير السالفه وراح تعرفها
--------
في بيت بو علي كان ابو سالم واعياله موجودين .. غلا وساره وسالم قاعدين يسولفون مع عثمان..
وندى وعالية قاعدين بروحهم على صوب
وابو سالم وام سالم قاعدين مع ابو علي وام علي وعمور قاعد يلعب بألعابه عالأرض
عثمان كان مايشيل عينه عن غلا وكل شوي تبتسم وتلف ويهها عنه بس ساره كان مبين عليها انها متضايقه
ساره : واهو جذي فجأه قال انا متزوج ؟ اشدعوه عليه كل هذا حب يخليه يهد اهله عشانها ؟
عثمان : ( يطالع غلا ) ايييه ومن الحب ماقتل
غلا : ( قام ويهها يقط الوان ) اي سلوم قوله عن الهوشه اللي صارت
عثمان : سلووم متهاوش وماناديتني عشان اطشرهم واحد واحد ؟
عالية قاعده مع ندى ويتكلمون بصوت واطي
ندى : زين اشوه ان كان موجود ودافع عنج .. لازم تقولين حق امج عشان تخلي عثمان يوصلج لي الباب مايصير جذي
عالية : ( تبتسم ) لا مابي اقولهم عندي حارس شخصي يساعدني اذا صار شي
ندى : عالية انتي من صجج ؟؟ امبيه يالهبله لازم تقولين لهم عن اللي صار
عالية : لا مابي اقول .. وخلاص ندوو لاتخليني اتحسف اني قلتلج
ندى : خلاص كيفج بالطقاق
عالية : ندى اشفيج شنو بالطقاق .. الشرهه علي اني قاعده اسولفلج خليني اسولف حق خلود وايد احسن
ندى : لا ويع تخسي انا بنت عمج مو اهي .. يالله كملي سولفي اسمعج
---------
علي ومنار قاعدين يتمشون عالبحر والجو كان يهبل بداية البراد
منار : علي والله بردت خل نرجع السياره
علي : تبين ادفيج ؟
منار : علي عاد جد امش نرجع والله بردانه
علي : ( يظحك ) يللا مشينا
اركبو السياره وتمو يفترون من مكان لي مكان لين صارت الساعه 9 بالليل
علي : ها تعبتي ؟ نرجع البيت ؟
منار : اي والله حدي تعبت
علي : باجر انروح نتطمن عالبيبي شكلي تعبته وايد اليوم
منار : ( تبتسم ) اي والله وايد تعبتنا
اوصلو الشقه ومنار راحت الحمام – عزكم الله – واهو دش وبدل ملابسه
منار دشت الغرفه لقته قاعد عالسرير بدون بلوزه بس شورت وقلبها بدى يرقع
علي : تبين عشى ؟
منار : لا مابقى شي ماكليناه ذره و شبس وعصير مافيه بعد مجال آكل
علي : ماراح تبدلين ؟
منار : ( منحرجه ) بلى بس ..
علي : تبيني اغمض ؟
منار : يستحسن
علي : ( يظحك وانسدح ولحف راسه ) يللا بدلي
منار : ( اقعدت اتبدل وعينها عليه ) تره قاعده اراقبك عشان ماتشوف اعرفك اشكثر غشاش
علي : ( من تحت الغطى ) لا والله ماشوف شي بس خلصيني
( منار البست شي حلو وراحت بطرف السرير ولحفت نفسها )
( علي وخر عنه الغطى وطالعها واهي متغطيه لي حنجها )
علي : ( يظحك ) يحليلها حبيبتي مينونه
منار : ( منحرجه ) بس عاد علي
علي : ( قام سكر الليت ورد انسدح وشرع ايده ) تعالي يمي وتره ماراح يصير شي
( منار استغربت ويت يمه )
علي : ( حوطها بيده وباس راسها ) احبج .. ويللا نامي نوم العوافي
منار : ( منسدحه على ايده وقلبها يرقع وبنفس الوقت حست انها متضايقه من تصرفه ) الله يعافيك تصبح على خير


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


** البارت الثالث والعشرون **
الفير كالعاده منار افتحت عينها على احساس لوعة الجبد .. لقت نفسها نايمه على صدر علي طالعته كان نايم ويتنسم بصوت خفيف ..
قامت شوي شوي وانزلت من السرير بدلت ملابسها والبست نفنوف ابيض في قلوب صغار لونهم وردي .. راحت الحمام – عزكم الله – طولت داخل شوي جان ينطق الباب
علي : منور فيج شي ؟
منار : لا مافيني شي
علي : قمت من ربع ساعه ناطرج تطلعين طولتي .. اكيد مافيج شي ؟
منار : ( بطلت الباب ) اي اكيد بس شوي لايعه جبدي غسلت ويهي وتيددت عشان اصلي لاتحاتي مافيني شي
علي : الحمدلله .. انا بعد قايم اصلي
( دش االحمام وطلع صلى وبعدين راح الغرفه لقاها منسدحه و ويهها عالطوف )
علي : ( انسدح وراها ) حياتي نمتي ؟
منار : لا
علي : ( حط ايده على جتفها ) تعبانه ؟
منار : ( لفت عليه ) لا
علي : زين لاتنسين باجر بنروح المستشفى وبنشوفلج دكتوره شاطره عشان تولدج
منار : ( تبتسم ) مو جنه تو الناس عالولاده ؟
علي : اي ادري تو الناس بس لازم تراجعين من الحين عند وحده شاطره
منار : اللي يسمعك يقول متزوج من قبل ومودي مرتك تراجع حق حمالها
علي : ( يظحك ) مو سولفتلج عن حبيبي عمور ؟ عمره الحين 3 سنين ونص واكثر شي كنت انا اللي اودي امي حق مراجعاتها .. ابوي طول عمره مشغول بالشركات واغلب شي مسافر
( منار حست من نبرة صوته ان متضايق )
منار : ( اسكتت شوي ) ... علي انت تركت اهلك بسبتي واتمنى ترجع لهم
علي : والله انا ودي ارجع .. بس ابوي المشكله
منار : روحله مره ثانيه .. يمكن يرضى
علي : ( يتنهد ) لا مالي خلق اصراخه .. الله كريم نامي الحين ولا تفكرين وايد
منار : على راحتك
( علي قلب ونام على ظهره وغمض عينه وقعد يفكر بأهله واحد واحد ومنار تمت اتطالعه واهو مغمض لين نامت )
-------
الصبح عثمان نزل عالية كالعاده عند السور ومشى ..
عالية اقعدت تتلفت بس مالقت احد .. شوي ولا ايي الكورفت دايس وخفف يمها وبطل الدريشه
فهد : اشوه اني لحقت عليج قبل لا تروحين صوب الزحمه
عالية : ( اسكتت وكملت مشيها بس عالبطيء )
فهد : آسف تأخرت بس كنت راح اموت بحادث
عالية : ( لفت عليه ) صج ؟؟
فهد : اي والله .. لف علي باص بغى بذبحني .. المهم يابنت الناس مايصير كل يوم على هالحاله .. اخذي رقمي وكلميني والله ابيج زواج .. بس لازم أول شي اعرف اطباعج وتعرفين اطباعي عشان اقدر اتقدم ويمشي كل شي على خير ..
عالية : ( ماردت عليه )
فهد : زين بعطيج اياه وحفظيه بس اول ماتدشين المدرسه سجليه بورقه ( نقلها الرقم عالبطيء وعاده اكثر من مره وكان الرقم ماسي مكون من 3 ارقام بس فبسرعه احفظته )
فهد : دقي تره اذا مادقيتي انتحر
عالية : ( طالعته بنظره وتقول بقلبها ) الحمدلله والشكر مو صاحي
--------
الساعه 10 الصبح رن تلفون علي جان يقوم لقى منار نايمه وخذه التلفون وطالع الرقم كان رقم بيتهم
علي : الو
ام علي : هلا يمه هلا بحبيبي ولهت على شوفتك ليش مامريت علي ؟ نسيت امك ؟
علي : يمه اشهالكلام ؟ والله انا بعد ولهان عليكم واحد واحد وميت اكثر شي على شوفتج انتي وعمور
ام علي : عيل ليش ما اتيي اليوم انت ومرتك تتغدون عندنا ؟
علي : لا يمه ماقدر .. انتي تعرفين ابوي
ام علي : اهو قال اذا ييت وبست راسه بينسى كل الشي
( منار قامت على صوته جان يطالعها واهو يتكلم ويمسح على شعرها بيده الثانيه )
علي : اعرف ابوي حتى لو رحتله بيطردني ومابي ينصدم بوجودها معاي ويحوشها شي منه
( منار قامت بتطلع من الغرفه عشان ياخذ راحته بالكلام جان يمسك ايدها وأشر لها تقعد يمه .. اقعدت وتمت ساكته تسمعه )
علي : أول انتي قوليله اني راح اكون موجود واهي معاي عشان لا يتفاجئ ويقط علينا كلام
ام علي : ان شاءالله آنا راح اكلمه اليوم وارد لك خبر قبل الغدى
علي : اوكي سلمي عالكل .. مع السلامه
( سكر الخط وشاف منار قاعده وكانت متضايقه )
علي : ( باس راسها ) لاتحاتين والله ماراح يصير الا الخير وبيتصلح كل شي واهلي بيكونون اهلج
منار : ( ابتسمت ) ان شاءالله
علي : يللا قومي بسرعه زهبي نفسج عشان انروح المستشفى
منار : أول بدش اسبح
علي : اوكي ناطرج .. واذا ماطلتي ظهرج آنا موجود
منار : ( طالعته واهي منصدمه )
علي : ( يظحك ) أتغشمر معاج يللا روحي
منار : ( ابتسمت واطلعت )
-------
بالفرصه عالية تمشي يم خلود ومعاهم جم بنت
خلود : ( طقت عالية على جتفها ) عاليو
عالية : ( انتبهت انها كانت سرحانه ) خلوود عورتيني اشتبين ؟
خلود : اللي ماخذ عقلج يتهنى
عالية : ( خزتها ) بس عاد خلود
خلود : ( طالعت البنات ) انتو سلمتو الواجب حق ابله هند ؟
وحده من البنات : اي سلمناه الصبح قبل الطابور
خلود : ويي انا وعالية ماسلمناه امشي نروح لها قبل لا ترصد الدرجات ( اسحبت عالية من ايدها ) عن اذنكم بنات
عالية : تره يبين انج ماتبينهم فشله
خلود : لا مايبين بس لأن انتي تدرين اني مصرفتهم .. المهم قوليلي ليش سرحانه طول اليوم .. تره حتى بالحصص لاحظت انج سرحانه شالسالفه ؟
عالية : صارت اشياء وايد ماتدرين عنها
خلود : ليش اشصار ؟ وليش ما ادري ؟
عالية : ماقدرت ادق عليج امس كانو اعيال عمي عندنا وماراحو الا الساعه 9 وسيده نمت
خلود : زين سماح هالمره .. يللا قوليلي اشصاير ؟
عالية : امس عثمان تأخر علي ... ( وقالت لها اللي صار بالهده )
خلود : وااي يحليله جنتل يهبل
عالية : خلود ؟؟ ( تخزها ) شنو يهبل ؟
خلود : تغارين ها؟
عالية : ويعه شكو اغار بس هم مايصير تقولين يهبل شنو دافع عنج اهو؟
خلود : ( تظحك )
عالية : زين ماكملتلج
خلود : شنو صار بعد ؟
عالية : اليوم الصبح قالي رقمه وقال لو مادقيت بينتحر ( تظحك ) سخيف بس يونس
خلود : ( تظحك ) اي والله يحليله .. دقي قبل لا يموت
عالية : لا ماراح ادق
خلود : ليش ؟ والله مبين ان خوش واحد
عالية : لا اخاف من هالسوالف .. مابي ادق
خلود : عيل عطيني رقمه انا ادق عليه
( طق الجرس وقامو رايحين الصف )
عالية : ماراح اعطيج وماراح ادق
( اظحكو ثنتينهم ودشو الصف )
-------
منار وعلي بمستشفى دار الشفى عند دكتوره هنديه
علي : نبي نتطمن على البيبي وعطيها اشياء تخفف اللوعه كل اليوم الفير تتعب
الدكتوره : تعالي سوي فحص
( خذتها ورا الستاره وافحصت عليها بعدين نادت علي )
منار انحرجت لأن بطنها مكشف والدكتوره قاعده تسوي لها سونار
علي : ( يبتسم وطالع منار يدري انها منحرجه )
الدكتوره : اسمع هذا صوت قلب بيبي .. الحين ماشاءالله انتي شويه يوم يجي ثلاثه شهر
علي : ( يبتسم ويطالع الشاشة ويسمع صوت قلب الياهل ومنار تطالعه ودمعت عينها )
الدكتوره : اي انا اعرف انتي ليش يبجي .. اول مره يسمع قلب بيبي واجد حلو سبحان الله
منار : ( تسمح دموعها ) اي صح وايد حلو
علي : ( يبتسم بس حس بضيقه ومابين لها شي )
علي : متى الولاده ان شاءالله ؟
الدكتوره : انت واجد مستعجل .. ان شاءالله شهر 6
( الدكتوره عطت منار فيتامينات وسجلت لها موعد حق الفحص الثاني )
--------
ابو علي : و اهي بتكون معاه ؟؟؟ لا
ام علي : يا جاسم مهما كان الولد ولدنا عشان خاطري ارضى الله يخليك
ابو علي : اوكي بس لاتتصورين اني برحب فيها
ام علي : يعني اقوله موافق؟؟ اناديه عالغدى ؟؟
ابو علي : ( معصب ) اي ناديه.. يللا مع السلامه ( سكر الخط )
------
- بالسياره –
علي : انتي مابغيتي الا الهنديه ليش يعني؟
منار : مابي يولدني ريال ولا ابي كويتيه او مصريه
علي : ليش يعني اشمعنى هنديه عادي ؟
منار : ( منحرجه ) بس استحي اذا ولدتني كويتيه او اي جنسية عربيه
علي : يعني اهم بشر والهنديه مو بشر
منار : علي عاد خلاص مادري جذي نفسيا ما استحي من الهنديه
علي : ( يظحك ) الحمدلله والشكر ( رن تلفونه )
علي : الو هلا بالغالية
ام علي : اليوم تعالو عالغدى ابوك وافق
علي : اكيد ؟
ام علي : اي والله كلمته قبل شوي قال حياكم
علي : عيل ان شاءالله الساعه وحده انكون عندكم
ام علي : حياكم الله يابعد عمري
علي : ( سكر الخط وطالع منار واهو يبتسم ) اليوم غدانا عند امي
منار : بس انا خايفه مايصير تروح بروحك؟
علي : لا طبعا مايصير
علي : ( باس ايدها واهو يسوق ) لاتخافين حبيبتي محد راح يضايقج
منار : ( ابتسمت واسكتت )

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

** البارت الرابع والعشرون **
علي : ( سكر الخط وطالع منار واهو يبتسم ) اليوم غدانا عند امي
منار : بس انا خايفه مايصير تروح بروحك؟
علي : لا طبعا مايصير
علي : ( باس ايدها واهو يسوق ) لاتخافين حبيبتي محد راح يضايقج
منار : ( ابتسمت واسكتت )
-------
ام علي قالت حق الطباخ يحضر أنواع مختلفه من السلطات واهي بنفسها حضرت برياني دياي اللي يحبه علي ..
-----
عالية اطلعت بالهده لقت فهد قاعد بسيارته ويطالعها أول ماشافته ابتسم لها
عالية : ( لفت ويهها عنه ) شفتيه ؟
خلود : ( تبتسم ) اي شفته والله ان مسكين كل يوم الصبح وبالهده يطق طريج بس عشان يشوف حضرتج
عالية : اشدراني عنه ؟؟ اكيد عقله فيه شي
خلود : اي صح يمكن منحاش من مستشفى الميانين ولا اشيبي فيج ؟؟
عالية : ( عصبت ) لا والله ؟؟؟
خلود : ( تظحك ) اي وآنا صاجه هد جمالي وراح لج ليش بالله ؟؟ اكيد مينون بعد شنو
عالية : ( اتطالع سيارة اخوها ) زين يا ست الحسن والجمال .. اخوي وصل ولا تطالعين ذاك لا ابط عينج
خلود : لا تحاتين كاهي امي اوصلت يعني ماراح اخطفه منج
( عالية اركبت السياره مع عثمان واهي تسلم على خلود وتطالع فهد )
عالية : اليوم يايني مبجر
عثمان : علي ومرته بيون عندنا عالغدى
عالية : احلف ؟؟
عثمان : والله .. امي قالتلي قبل شوي
عالية : زين وابوي اشلون اقتنع ؟
عثمان : مادري عنه بس اللي اعرفه ان امي اهي اللي اقنعته
عالية : وناسه .. منزمان ودي اشوف شكلها
عثمان : حلوه .. بيضه و شعرها قصير
عالية : ( منصدمه ) انت متى شفتها ؟
عثمان : قبل لا يتزوجها بس لاتقولين حق احد
عالية : يعني كنت تدري ان يحب وحده ويبيها ؟؟؟
عثمان : اي كنت ادري
عالية : يعني علي منصجه يكلم البنت قبل الزواج و ياخذها ؟؟
عثمان : شنو الغلط بعد حبها .. اكيد بياخذها .. انا بصراحه واقف مع علي باللي سواه
عالية : ( اسكتت واقعدت اتفكر بكلامه وبكلام فهد )
------
( منار مرتبكه واتدور شي حلو تلبسه )
علي : منور حبيبتي اشفيج ؟؟ نص ملابس الكبت قاطتهم عالسرير
منار : اي مادري شلبس
علي : كل ملابسج حلوه .. لبسي أي واحد
منار : زين البس تنوره ولا جينز ؟
علي : اكيد تنوره يطلع شكلج احلى
( منار اتطالع الملابس اللي على السرير )
علي : ( قام عشان يختار معاها ) آنا اقول لبسي هذا
منار : لا هذا احسه ضيج ابي شي واسع
علي : كلهم حلوين والله.. اختاري أي واحد بسرعه
منار : ( امسكت نفنوف ) زين هذا حلو ؟
علي : اي وايد حلو يللا لبسي وتزهبي عبال ما اصلي الظهر
( راح علي الصاله ومنار البست نفنوف ناعم حيل لونه اخضر تركواز على ابيض من تحت الصدر يصير واسع وطايح لي تحت الركبه.. جمه لي الكوع و البست بريلها فلات – جوتي واطي من غير كعب – وطلعت اكسسوار قلاده وتراجي – حلق - )
علي دش لغرفه لقاها حاطه مكياج حلو خفيف وقاعده تلبس القلاده
علي : ( وقف وراها و خذه منها القلاده ولبسها اياها ) والله اذا ماحبوج يطلعون ميانين
منار : ( تظحك واتطالعه من المنظره ) على لاتقول جذي هذيله اهلك
علي : ( لمها من خصرها وباس راسها من وره ) اي بعد هذا الصج انتي غصب تنحبين
منار : ( استحت وابتسمت )
علي : يللا خل البس مابقى وقت
( منار تسوي روحها مندمجه تظبط شعرها وكل شوي اتطالعه من المنظره يلبس دشداشه – ثوب – خلص ووقف وراها يطالع المنظره ويلبس الغتره )
منار : ( لفت عليه و تبتسم ) شكلك وايد حلو بالدشداشه
علي : ادري وحده قالتلي هالحجي من قبل
منار : منو قالك ؟
علي : وحده حلوه حيل ماتعرفينها
منار : شنو اول حرف من اسمها ؟
علي : أول حرف من اسمها منار
منار : ( تظحك ) أول حرف منار هاا؟
علي : ( يظحك ويلمها ) اليوم راح تشوفين أهلي وصدقيني راح تحبينهم
منار : ان شاءالله اهم بعد يحبوني
علي : ( وخر عنها و خذا سويج السياره ) يللا نتوكل على الله
منار : ( تبتسم ) يللا
( اركبو السياره واهي طول الطريج خايفه ومابقت سورة قصيره ماقالتها و اهو يسوي روحه مو مرتبك عشان لا تخاف اكثر بس اهو مو متطمن من ردة فعل ابوه )
اوصلو البيت واهم واقفين عند الباب كانت منار حيل خايفه
علي : ( مسك ايدها وضغط عليها ) لاتحاتين ان شاءالله ماراح يصير الا الخير
---
ام علي : ( تنادي من تحت ) عالية .. نزلي يللا الباب ينطق اكيد هذا اخوج تعالي سلمي عليهم
عالية : ( تطل عليها من فوق ) صج اوصلو ؟؟؟ يمه والله خايفه من ابوي يسوي سالفه اهو وينه ؟
ام علي : بغرفته ونزلي يللا بسرعه
---
الخدامه بطلت الباب لهم و علي دش البيت ويمه منار
ام علي : ( دشت الصاله ولمت وباست ولدها ) هلا بالغالي هلا حبيبي
علي : هلا يمه .. ( يطالع منار ) هذي منار جنتج
( ام علي اتطالع منار واهي متضايقه بس ابتسمت عشان لاتحسسها )
ام علي : ( تسلم على منار ويتباوسون ) هلا بنيتي اشلونج ؟
منار : ( تبتسم ويهها صار احمر و حدها مرتبكه ) هلا خالتي الحمدلله بخير انتو اشلونكم؟
ام علي : الحمدلله .. تفضلو حياكم
( اقعدت منار يم علي بالصاله وام علي اقعدت عالقنفه اللي جدامهم و دشت عالية عشان تسلم )
عالية : ( تبتسم ) السلام عليكم
منار : ( اوقفت وسلمت عليها ) وعليكم السلام اكيد انتي عالية
عالية : اي اشلونج ؟
منار : الحمدلله بخير
( عالية سلمت على علي واقعدت يم منار )
علي : يمه عيل عمور وينه ؟؟
ام علي : فوق الخدامه قاعده تكشخه
علي : ( يبتسم ) نزلوه حتى لو مفصخ ابي اشوفه
( الكل ظحك ومنار ابتسمت واتطالعهم وللحين اتحس انها وايد مرتبكه )

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


** البارت الخامس والعشرون **
علي : يمه عيل عمور وينه ؟؟
ام علي : فوق الخدامه قاعده تكشخه
علي : ( يبتسم ) نزلوه حتى لو مفصخ ابي اشوفه
( الكل ظحك ومنار ابتسمت واتطالعهم وللحين اتحس انها وايد مرتبكه )
بعد شوي نزل عمر مع الخدامه و أول ماشاف علي ركض له وعلي شاله
علي : اهليين بالبطل
عمر : علي حبيييبي لاترووح
علي : ( باس عمر ) اشلونك يالبطل صرت كبيير
عمر : ( يطالع منار ويحط راسه بصدر علي )
علي : ( يظحك ) عموري شوف هذي منار
منار : ( تبتسم وتطالع عمر )
عمر : ( يطالعها ويرد يخش راسه )
علي : ( يظحك ويكلم منار ) ميخالف عطيه ساعه بس وراح يطلعلج قرون
منار : ( تبتسم ) يهبل الله يخليه لكم
( شوي دش عثمان مع ابوه الصاله أول ماشافو ابو علي الكل وقف ومنار حست ريلها ماتشيلها بس غصب واقفه )
ابو علي : ( يطالع منار وعلي وماقال شي )
علي : ( راح يسلم على ابوه ويبوس راسه )
ابو علي : ( بس خلاه يسلم بيده ورجع راسه عشان مايبوسه ) هلا هلا
( علي حس ان انحرج جدامهم وخصوصا من منار لأن كان يبي يشجعها انها تسلم بس الحين اكيد بتخاف اكثر )
منار : ( واقفه واتطالع ابو علي وماتدري اتقرب منه او لأ )
علي : ( مد ايده حق منار ) يبه هذي منار مرتي
ابو علي : ( طالع منار من فوق لي تحت وقال بنفسيه ) هلا
منار : ( ماتجرأت اتمد له ايدها لأن مبين ان مو مرحب فيها من قلب ) هلا عمي
عثمان : ( يبي يلطف الجو ) هلا منار اشلونج ان شاءالله كل شي تمام ؟
منار : ( تبتسم وفيها بجيه من الموقف المحرج ) الحمدلله كل شي بخير انت اشلونك؟
عثمان : الحمدلله
علي تضايق من تصرف ابوه بس سكت وحمد ربه ان ماقالها شي يجرحها شوي حطو الغدى والكل قام الصاله الثانيه اللي فيها طاولة الاكل
منار اقعدت بين علي وعالية وجدامها قاعده ام علي وعثمان وعمور وعلى راس الطاوله قاعد ابو علي
عمر : ابي اقعد اهناك ( يأشر صوب علي )
ام علي : لا اقعد اهني عشان اوكلك خل علي ياكل
علي : ( يبتسم ويطالع منار ) الحين بتذوقين طباخ امي
منار : مبين ان لذيذ من ريحته
( ام علي حطت حق كل واحد بصحن والكل قعد ياكل )
ام علي : ها يمه اشرايك ؟؟ سويتلك الاكله اللي تحبها
علي : تسلم ايدج يا احلى مريومه
ابو علي : عسى مرتك تطبخلك نفس هالطباخ ؟
( منار ابلعت لقمتها غصب واهي منحرجه وودها كلش مايدخلونها بسوالفهم )
علي : ( يبتسم ) اي يبه تطبخ خوش طباخ ماتقصر معاي
ابو علي : ( سكت وكمل اكله )
عالية : منار اشرايج انا وانتي وعلي انروح السوق يقولون منزلين ..
ابو علي : ( زفها ) عالية على كيفج اتقررين بدون شوري ؟
عالية : ( اسكتت وبغت تبجي من الاحراج )
ام علي : حصل خير جاسم البنت ماتقصد ويللا كملو غداكم
( منار ماشالت عينها عن الصحن ماودها اتشوف نظراتهم لها )
علي : ( حط ايده على ايد منار عشان تهدى شوي )
( عمر كان كل شوي يصارخ ويلعب بالاكل وعلي يسولف معاه )
ابو علي : ومتى ان شاءالله اتفكر اتييب ولد ؟
منار : ( كانت تاكل جان تشرق بالعيش واختنقت و اقعدت اتكح )
علي : ( يعطيها ماي ) هاج شربي ماي
ابو علي : اشفيها انا اشقلت ؟
( منار اشربت ماي وهدت بس قالت بتروح الحمام وعالية خذتها وراحو )
ام علي : اشفيك يا جاسم البنت ضيفه عندنا ليش كل شوي تحرجها
ابو علي : اي انا اشقلت؟؟ سألت متى اشوف حفيدي فيها شي ؟
علي : لا يبه مافيها شي وان شاءالله بتشوفه .. الحمدلله ( قام )
بعد الغدى اقعدو بالصاله يسولفون ومنار قاعده يم علي وساكته
ابو علي : انا بتكلم بصراحه ولا تعودت اخش اللي بقلبي
علي : يبه مو وقته الحين
ابو علي : بلى الحين وقته
منار : ( ساكته وودها الارض تنشق وتبلعها )
ابو علي : انت تزوجت وانا مو راضي وخلاص صار اللي صار .. وبالمستقبل اذا احملت مرتك .. ما ابي احفادي يعيشون بعيد عن عيني انا وامك .. الشغل بالشركه ناطرك حلالي اهو حلال اعيالي واحفادي من بعدي
علي : بعد عمر طويل ان شاءالله
ابو علي : فهمت كلامي زين؟؟ يعني طلعه من الشركه ماكو
علي : اهم شي اتكون راضي علي
ابو علي : خلاص صار اللي صار ومشيت كلمتك بس اتمنى اتكون مختار صح
منار : ( نزلت راسها وقلبها يعورها )
علي : ( يمسك ايد منار ) اي يبه ابشرك اخترت صح
ابو علي : ( يقوم من مكانه ) انا رايح ارتاح بغرفتي ( وخلاهم ومشى )
علي : ( يلتفت على امه ) يللا يمه انا ماشي تبين شي ؟
ام علي : ليش بتروح ؟ توك ياي ؟
علي : ميخالف يمه هذي قعدتنا من الصبح وودنا نرتاح
ام علي : غرفتك موجوده وناطرتك روحو ارتاحو فيها
علي : لا يمه بنروح البيت احسن .. انزوركم وقت ثاني ان شاءالله
ام علي : على راحتك
( سلمو عليهم وعمور بجى مايبي علي يروح جان تاخذه عالية عشان تسكته واطلعو علي ومنار )
بالسياره منار ساكته وعلي مايدري شيقول لها
علي : ميخالف هذي اول مره يشوفج عطيه فرصه
منار : ماراح يتقبلني
علي : بلى ابوي مهما عصب وصرخ بس بالنهاية والله قلبه طيب
منار : علي انا آسفه على كل شي سببته لك
علي : منور حبيبتي مابي اسمع هالكلام منج مره ثانيه .. انا ماسويت شي
منار : ( ابتسمت واسكتت طول الطريج )
-------
ام علي : حرام عليك الولد ياي لي عندك وبيبوس راسك احرجته جدامنا وجدام مرته ليش ؟
ابو علي : لأن البنت اللي مدخلها بيتنا مو مربينها اهلها عدل وخله بنت عمه عشان وحده ماعندها اخلاق ؟
ام علي : يا بو علي قص عليهم الشيطان وولدك تصرف وخذاها وباين ان يحبها .. ليش ماتسامحهم ؟
ابو علي : الحين ماسمعتيني قلتله شغله بالشركه ناطره متى مارجع ؟؟ عيل هذا شنو تسمينه ؟؟
ام علي : لا موجذي .. انت لو سامحته من قلبك جان اختلف اسلوبك معاه اهو والبنت
ابو علي : ولدي انا مجبور اسامحه عشان اعياله بيشيلون اسمي .. بس اهي مابي اكلمها ولا اتكون بينا أي صله
----
منار كانت قاعده بالصاله تسفط ملابس الغسيل وكانت طول الوقت سرحانه
علي : ماتبين تنامين شوي ؟
منار : لا روح انت ارتاح انا عندي شغل
علي : اساعدج ؟
منار : ( تظحك ) لا مابقى شي روح ارتاح
علي : ( قعد يمها ) خليهم عنج وتعالي ارتاحي ادري انج تعبانه
منار : ( اسكتت وهدت كل شي وقامت معاه )
( دشو الغرفه وانسدحو واهو قعد يقولها ان كل شي بينحل وقالها قصه البطوط وخلاها تظحك وبعدين نامو )
----
عالية منسدحه بغرفتها وتفكر بفهد ماتدري اتدق عليه او لأ
عالية : ( بقلبها ) لا لا مالي خلق عوار راس جذي انا مرتاحه
----
علي ومنار قامو من النوم عالمغرب وخذاها وطلعها وتمشو ودشو فلم بس هالمره كان فلم حلو واقعدو يسولفون عنه بالطريج وارتاح علي حس ان قدر ينسيها اللي صار اليوم وبالليل ردو تعابى تعشو ونامو..
----
مر يومين و علي مايقرب من منار واهي مستغربه من تصرفه بس ماتتجرأ تقوله شي بهالخصوص
-----
عالية ماقامت تشوف فهد وحست انها متضايقه وماتعرف شالسبب
خلود : اشفيه صارله يومين مو مبين ؟
عالية : مادري عنه .. باجر عطله و مادري يوم الاحد بيكون موجود او لأ
خلود : دام انتي لهالدرجه تحاتينه دقي تطمني عليه
عالية : مادري خايفه
خلود : والله ماينعرفلج
عالية : هذا ابوي وصل .. يللا انا ماشيه
خلود : أي شي يصير قوليلي
عالية : اوكي مع السلامه
---
عالية : يبه ليش ماياني عثمان اليوم ؟
ابو علي : صارت شغله ضروريه خليته يسافر حق الشركه وكلها يومين و ألحقه
عالية : ( اسكتت وللحين اتفكر بفهد )
( أول ماراحو البيت تغدو والكل راح غرفته عشان يرتاح .. بس عالية اقعدت اتفكر وتحاتي فهد لين قررت انها اتدق عليه .. راحت خذت تلفون البيت ودشت غرفتها )
عالية : ( قلبها يرقع وايدها ترجف ودقت رقم فهد )
فهد : الو ؟
عالية : ( ساكته )
فهد : الو ؟؟ منو
عالية : ( غصب تتكلم ) آنا اللي
فهد : عرفتج انتي اللي بالمدرسه عدل
عالية : اي
فهد : هلا والله و اخيرا سمعت صوتج
عالية : ( ساكته )
فهد : الو ؟
عالية : الو .. معاك
فهد : وين معاي ساكته وانا اتكلم بروحي .. عاش من سمع صوتج
عالية : عاشت ايامك
فهد : ماتعرفت عالاسم
عالية : عالية
فهد : عاشت الاسامي وانا اسمي فهد
عالية : ( ساكته )
فهد : داقه تتطمنين علي ؟
عالية : ( منحرجه ) اي
فهد : يعني لو كنت ياي هاليومين ماجان دقيتي صح
عالية : ( ساكته )
فهد : انتي ليش كله تسكتين سولفي معاي والله حاب اسمع سوالفج
عالية : الحمدلله انك بخير انا الحين لازم اسكر التلفون
فهد : ليش ليش ؟ تونا ماتكلمنا
عالية : ماقدر اشغل خط البيت وايد
فهد : ماعندج تلفون ؟
عالية : لا
فهد : انا اييبلج واحد
عالية : لا مشكور مابي
فهد : عيل اشلون اكلمج ؟
عالية : بعدين انا ادق عليك الحين لازم اسكر
فهد : خلاص ناطرج .. مع السلامه عالية
عالية : ( تبتسم و اهي منحرجه ) مع السلامه فهد
( سكرت التلفون ورجعته مكانه ويت انسدحت واهي تفكر فيه وقلبها يرقع من الارتباك )


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

** البارت السادس والعشرون **
فهد : خلاص ناطرج .. مع السلامه عالية
عالية : ( تبتسم و اهي منحرجه ) مع السلامه فهد
( سكرت التلفون ورجعته مكانه ويت انسدحت واهي تفكر فيه وقلبها يرقع من الارتباك )
------
الصبح فزت منار على صوت قوي كانت الغرفه ظلمه وفيها شوية نور من الدريشه
منار : ( تقعد علي ) علي قوم في صوت قوي جنه شي انفجر
علي : ( يقلب ويعطيها ظهر ) ماكو شي حلم حلم نامي
منار : والله فيه توني سمعـ..
( رجع الصوت قوي مره ثانيه جان يقوم علي ومنار تمت ماسكه شعر ايده )
علي : زين هديني شلعتي شعري
( قام علي وطل من الدريشه وظحك )
علي : ( يظحك ) فديت حبيبتي الخوافه .. أول مره تسمعين صوت الرعد ؟
منار : بس تو الناس عالمطر
علي : لا شنو تو الناس بس خلاص احنا بشهر 12 اصلا المفروض نازل آخر 11
علي : ( واقف عند الدريشه ويطالعها قاعده عالسرير ) خفتي ؟
منار : اي والله عبالي الغاز انفجر
علي : ( يظحك ويروح يبطل الليت ) والله انتي فلم
منار : خلاص عاد لا تتطنز اشدراني خفت
علي : زين انا بروح اسبح وانتي جهزيلنا احلى ريوق
منار : عيل خلني ادش قبلك اغسل وبعدين اسبح
علي : زين يللا روحي
---------
ام علي : عاليوو قومي يللا ابوج ناطرج بنتريق
عالية : يمه خليني انام مابي آكل
ام علي : يللا قومي شنو مابي آكل عثمان مسافر و ابوج مايعرف ياكل ومحد قاعد
عالية : ( قامت ) اففففف
ام علي : ( طقتها على راسها ) شنو اف ؟؟ عيب انا امج
عالية : ( قامت ) زين خلاااص قمت
( بعد شوي انزلت واقعدو اهي وام علي وابو علي يتريقون )
عالية : يبه ؟؟
ابو علي : نعم يبه ؟
عالية : ( تطالع الخبزه اللي بيدها ومتوتره )
ابو علي : تكلمي حبيبتي اشفيج ؟
عالية : يبه ليش كل الناس اللي كبري عندهم تلفون ؟ يعني حتى خلود وندى عندهم
ام علي : وانتي اشتبين فيه عندج تلفون البيت متى ماتبينهم كلميهم
عالية : ( ساكته وتطالع الخبزه )
ابو علي : زين انتي محتاجته بشنو يعني ؟
عالية : يعني ابي اكلم البنات.. اعطيه رفيجاتي انا ما اكلم الا خلود والسبه ماقدر أستخدم تلفون البيت على راحتي كل شوي ياي عثمان وماخذه مني والصراحه انحرج اقول حق البنات ماعندي نقال
ابو علي : يا غالي والطلب ارخيص .. اليوم التلفون والخط يكون عندج
عالية : ( قامت وباست خد ابوها ) مشكوور يا احلى واطيب ابو .. بس يبه قول حق عثمان لا يتحرش فيني انت يبته لي اهو لا يتدخل
ابو علي : مايصير اقول حق اخوج لا تتدخل باختك .. بس انا راح اكلمه والتلفون بالليل يتسكر ويستحسن تخلينه عند امج
عالية : ( تبتسم وتاكل ) اوكي
ام علي : الله يخليك لنا يا جاسم ويطول بعمرك
ابو علي : ويخليكم ان شاءالله
-----
منار وعلي قاعدين يتريقون ويسولفون جان يصير رعد قوي
علي : ( ظحك ) ها خفتي ؟
منار : لا ماخفت وبسك اطنازه
علي : يبيله على هالمطر نتمشى بالشارع ونمسك مظله
منار : ( تظحك ) ونتعلم شوية حركات ونرقص ونسوي فلم هندي
علي : ( يطالعها ويبتسم ) فديت ظحكتج يا بعد روحي
منار : ( استحت ) ذوق خلطة الكيري والطماط والله لذيذ
علي : اي ادري كل شي تسوينه لذيذ ( ياكل )
علي : اليوم بنروح نشتري ملابس حق لشتى خلاص والله بيوم وليله راح ينقلب الجو ويصير ثلج
منار : خلها باجر اليوم قاعده تمطر
علي : ويعني ؟؟ عادي وناسه الجو بالمطر
منار : زين متى انروح ؟
علي : بعد شوي .. وبالمره نتغدى بره
------
عالية اقعدت بالصاله يم التلفون وامها وابوها قاعدين بالصاله الثانية
عالية : ( دقت رقم فهد واهي خايفه ) الو ؟
فهد : صباح الخير على احلى وارق بنت بالدنيا
عالية : ( منحرجه ) اشلونج
فهد : انا زينه
عالية : ( تظحك )
فهد : في احد يمج ؟
عالية : لا بس يمكن اييون
فهد : عيل سكري الحين عشان لا يسمعونج وتصيرلج مشكله
عالية : اوكي مع السلامه
فهد : الله معاج ديري بالج على نفسج واكلي تره انتي ظعيفه وايد
عالية : ( تظحك ) ان شاءالله .. باي
( سكرت الخط واقعدت اتفكر في وباسلوبه )
عالية : ( بقلبها ) يحليله يخاف علي
-----
منار وعلي بالسوق يختارون ملابس وبوتات
منار : ( تظحك وتفصخ الكبوس ) لا مابي وايد كبير.. اشفيني اطلع جذي جني حاطه على راسي شمسيه
علي : بالعكس وايد حلو عليج
منار : لا مابي ماحب
علي : كيفج اشتريه حق حبيبتي هديل اللي بالمطعم
منار : ( اتخزه ) انت للحين تكلمها
علي : لا والله اتغشمر معاج
منار : اي دير بالك
علي : ( يظحك ) هالجاكيت حلو اخذيه
منار : اي وايد حلو
علي : عموما ملابس الشتى وايد احلى من ملابس الصيف حتى لنا احنى الشباب
منار : اي تخليكم رزه
علي : يعني بالصيف انا مو رزه ؟
منار : ( تظحك ) بلى بس بالشتى رزه اكثر
( كملو تسوق وتمشو بعدين تغدو بره و وصلها العصر الشقه وخله مصطفى يصعد الأغراض معاها واهو راح حق ربعه )
----
علي راح حق ربعه العبو جنجفه و يسولفون ومشغلين التلفزيون كان فلم حق جينيفر لوبيز
واحد من الشباب : اخييييه على هالممثله تذبح
علي : ( رفع راسه يطالع وابتسم ماقال شي ورد يطالع الاوراق اللي بيده )
محمد : هااا عليوي المدام مهددتك تقطع عنك المصروف اذا طالعت بنات حتى لو بالتلفزيون؟
علي : ( يظحك ) إلعب وانت ساكت
صلاح : يعني تنصحني اتزوج ؟؟
علي : اي تزوج احسن من الفراره بالشوارع
محمد : شكلك مرتاح عالآخر
علي : تزوج وقولي رايك
محمد : الزواج بس اول شهرين حلو وماودك تطلع من البيت .. بس بعدين خلاص اتمل
( علي ابتسم وقعد يفكر بمنار وان للحين ماحس بطعم الزواج عدل )
علي : شباب تأخر الوقت انا بمشي
محمد : اييي روح قبل لا تقفل الباب
الشباب : ( كلهم اظحكو )
علي : ( ظحك ) اييلك يووم يا بو جاسم.. يللا مع السلامه
( اول ما وصل الشقه دش الغرفه لقاها نايمه بدل ملابسه ولبس شورت وانسدح وراها )
علي : ( باس جتفها ) منور ؟؟
منار : ( لفت عليه وبطلت عينها ) هلا علي الساعه جم
علي : 11 بالليل تأخرت عليج ؟؟
منار : لا بس لأن جهزتلك العشى خل اقوم احطه
علي : ( قعد يلمس خدها ويبتسم ) لا مابي هالعشى
منار : ( قلبها بدى يرقع )
علي : ( باس خشمها ) أحبج
( منار ويهها صار احمر وماقالت شي )
----
عالية : ( تتكلم بالتلفون شوي شوي ) اي اليوم ابوي يابه لي
فهد : كل هذا عشاني فديت عمرج
عالية : ( انحرجت ) بس ماقدر اطول بوديه عند امي بعد شوي
فهد : لا اول سولفيلي عنج وعن اهلج
عالية : شنو تبي تعرف ؟
فهد : يعني .. انتو جم واحد بالبيت و شنو ترتيبج بين اخوانج وخواتج .. جذي يعني
عالية : انا ماعندي خوات وكله اتملل بس قاعده بين 3 صبيان
فهد : من اليوم بصير اختج واخوج و زوجج ان شاءالله
عالية : ( استحت واسكتت )
فهد : فديت اللي يستحون .. يللا كملي شنو ترتيبج بينهم
عالية : أول شي اخوي علي اكبر واحد .. بعدين عثمان .. بعدين انا وآخر شي عمور عمره 3 سنين ونص
فهد : يحليله صغير .. يعني يصير تقريبا كبر اعيال اخوج اذا تزوج
عالية : اي اخوي علي متزوج توه يعني لو مرته يابت ياهل بيصير رفيج عمور
فهد : اكيد كنتي احلى وحده بالعرس
عالية : لا وين .. ماسوينه عرس تزوج فجأه
فهد : ليش؟
عالية : ( اسكتت فتره ) اشدراني عنه
فهد : يعني اهو مايبي عرس ولا الزواج صار بسرعه بسرعه ؟
عالية : اي في سبب خلاه يتزوج بسرعه من غير عرس بس انا مالي شغل فيهم ومابي اتكلم عن الموضوع
فهد : ليش عاد ؟؟ خلينا ناخذ ونعطي افتحيلي قلبج وانا بقولج كل شي عني وعن اهلي واحد واحد
عالية : بس مادري احس ان لازم ما اقول
فهد : لا مافي شي اسمه ما اقول .. انا ابيج تصيرين كتاب مفتوح وانا بعد بفتحلج قلبي وبقولج كل شي
عالية : آنا سمعت امي وابوي يتهاوشون يقولون ان غلط مع البنت عشان جذي خذاها بسرعه
فهد : ( ساكت )
عالية : الو ؟؟ فهد ؟
فهد : معاج معاج
عالية : وين رحت ؟
فهد : مارحت مكان قاعد اسمعج .. بس ابوي ينادي لازم اروح .. يللا نامي نوم العوافي
عالية : اوكي مع السلامه ( سكرت الخط )
( اقفلت الجهاز وودته حق امها وردت نامت )

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

** البارت السابع والعشرون **
عالية : آنا سمعت امي وابوي يتهاوشون يقولون ان غلط مع البنت عشان جذي خذاها بسرعه
فهد : ( ساكت )
عالية : الو ؟؟ فهد ؟
فهد : معاج معاج
عالية : وين رحت ؟
فهد : مارحت مكان قاعد اسمعج .. بس ابوي ينادي لازم اروح .. يللا نامي نوم العوافي
عالية : اوكي مع السلامه ( سكرت الخط )
( اقفلت الجهاز وودته حق امها وردت نامت )
فهد : ( ماسك التلفون ويطقه بيده الثانيه ) انا بعد بسوي مثلك يا علي بس في فرق صغييير بيني وبينك .. انت صلحت غلطتك بس انا ماراح اصلح غلطتي
-----
الصبح علي قام لقى منار نايمه على صدره ابتسم وحس ان اسعد واحد بالدنيا
علي : ( يمسح على زند منار ) نوم العوافي حياتي
منار : ( افتحت عينها وطالعته لقته يبتسم لها استحت ونزلت راسها )
علي : صباح الخير يا أحلى عروس بالعالم كله
منار : ( تبتسم ) صباح النور
علي : اليوم ريوقنا بالأبراج
منار : ( تبتسم ) اوكي
( منار وخرت عنه تبي تقوم بس ماخلاها مسكها وطالعها بنظره واهو يبتسم )
علي : لا تو الناس مانبي نقوم الحين
-----
ام علي : الله يخليك لنا يا جاسم ولا يحرمنا منك عساك ماتشوف يوم شين .. ريحت قلبي الله يريح قلبك
ابو علي : خلاص عاد لا تخليني اهون
ام علي : ادري ان قلبك طيب ماني قادره اصبر بقوله الحين
ابو علي : قوليله وانا الحين رايح حق بوسالم.. ابي الغدى مطبق زبيدي
ام علي : ان شاءالله من عيوني
----
منار وعلي راحو مطعم الابراج واقعدو ياكلون وكانت منار وايد مستانسه مع علي
علي : أول مره اتيين اهني ؟
منار : اي
علي : ( يبتسم ) انا راح اوديج كل الاماكن اللي مارحتيلها
منار : الله يخليك لي يارب
علي : ويخليج لي يا أم جاسم
منار : ( تظحك ) لو كان ولد بتسميه جاسم ؟
علي : اي على اسم ابوي
منار : واذا بنت ؟
علي : شنو اسم امج ؟
منار : ( ابتسمت بحزن ) نور
علي : عيل بنسميها نور
منار : الله لا يحرمني من طيبتك .. علي انت دخلت حياتي وخليت لها معنى
علي : ( مسك ايدها و اهو يبتسم ) انتي اللي دخلتي حياتي .. ييتي ركض و قطيتي عمرج جدام سيارتي يعني مو انا اللي دخلت حياتج
منار : ( تظحك ) علي عااد خلك شوي جد
علي : ( يبتسم ) دوم هالظحكه يارب
----
فهد : راح اخليه يكره الساعه اللي انولد فيها
ناصر : خلاص خلهم يولون لا اهي اختنا ولا نعرفها
فهد : لا بخلي هالكلب يعيش طول حياته مقهور مثل ما وطى راسي وخلاها تنحاش من البيت
ناصر : اي قولي اشبتسوي ؟
فهد : لا ماراح اقولك بس بعدين لي صار اللي ابيه راح اناديك عشان تبرد جبدك معاي
ناصر : فهد تعوذ من ابليس لا يكون بتذبحه ؟
فهد : لا والله بس راح يتمنى لو اني ذبحته
-------
علي : مابقى شي وندش سنه يديده وابي نكون بره الكويت اشرايج ؟
منار : ( تبتسم اعجبتها الفكره ) وين يعني ؟
علي : مادري كيفج بس اللي راحو ايطاليا يمدحونها
منار : تدري اني ماسافرت الا مره وحده مع امي
علي : وين رحتو ؟
منار : دبي
علي : ماودج اتروحين البحرين ؟
منار : ( ساكته )
علي : انا راح اوديج بس عقب ماتولدين عشان ناخذه معانا
منار : ( ابتسمت ) مادري والله بس مو متشجعه
علي : ميخالف اهو اول شي بـ.. ( رن تلفونه )
علي : ( يبتسم حق منار ) هذي حبيبتي الثانيه
منار : ( انصدمت ) منو ؟
علي : ( يتكلم بصوت واطي ) هلا حبيتي اشلونج يا عمري ولهت على صوتج .. عطيني بوسه يالعسل
منار : ( منصدمه واتطالعه )
علي : ( يظحك ) زين يمه لاتزفين اتغشمر معاج
منار : ( من الحره طقته بالشوكه على ايده )
علي : لحظه يمه .. ( يظحك و يكلم منار) تره هذي ايد مو خشب
منار : احسن عشان تبطل هالحركات
علي : ( يبتسم لها ويرد يتكلم بالتلفون ) اي يمه معاج والله .. شنو الموضوع ؟
علي : والله ابوي قال جذي ؟
علي : اكيد بنيي .. على خير مع السلامه ( سكر الخط )
منار : اشقالت ؟
علي : ( يبتسم ) ابوي قال ان لازم نسكن عندهم بالشقه اللي فوق
منار : ( ابتسمت وماقالت شي )
علي : منور تضايقتي ؟؟ تره والله ابوي قلبه طيب لاتحاتين ومع الايام بيحبونج .. واحسلج عشان لا تقعدين بروحج اذا طلعت
منار : اللي تشوفه
علي : لا .. اللي انشوفه اثنينه .. وابي رايج الحين
منار : ( تبتسم ) معاك حق لازم نروح وبخليهم يحبوني غصب
علي : كفوو .. هذي مرتي العسل


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


** البارت الثامن والعشرون **
علي : ( يبتسم ) ابوي قال ان لازم نسكن عندهم بالشقه اللي فوق
منار : ( ابتسمت وماقالت شي )
علي : منور تضايقتي ؟؟ تره والله ابوي قلبه طيب لاتحاتين ومع الايام بيحبونج .. واحسلج عشان لا تقعدين بروحج اذا طلعت
منار : اللي تشوفه
علي : لا .. اللي انشوفه اثنينه .. وابي رايج الحين
منار : ( تبتسم ) معاك حق لازم نروح وبخليهم يحبوني غصب
علي : كفوو .. هذي مرتي العسل
------
( علي ومنار راحو البيت واقعدو يشيلون اغراضهم بجناط سفر كبار ومنار مبين عليها انها وايد خايفه من حياتها اليديده في بيت اهل علي )
علي : ( مسك منار ولمها ) حياتي لاتخافين والله اعرف اهلي بس عطيهم وقت وصدقيني بيحبونج مثل مايحبون عالية
منار : ( واهي حاطه راسها على صدره ) يارب يكون كلامك صح والله اني فاقده حنان الأهل
علي : راح تحسين فيه .. بس عطيهم وقت
منار : ( كملت ترتيب الملابس بالجناط ) متى انروح لهم ؟
علي : متى ماحبيتي
----
ادخلو البيت الساعه 9 بالليل وام علي رحبت فيهم ولمت ولدها وباسته وسلمت على منار سلام عادي ( خد بخد )
علي : يمه وين ابوي ؟
ام علي : مو اهني طالع .. حياكم
راحو اقعدو بالصاله وام علي قالت حق الخدم يصعدون جناطهم الدور الثالث
ام علي : اشلونك يمه شمسوي ؟
علي : الحمدلله بخير ومستانس بزواجي
( منار استحت واقعدت اتطالع علي واهي منحرجه من امه )
ام علي : تستاهل كل خير
علي : عيل وين الباجي ؟
ام علي : عثمان مسافر وعمور نايم و عالية تدرس باجر عندها امتحان اناديها ؟
علي : لا لا خليها تدرس .. وعثمان حتى ماكلف نفسه يرفع السماعه ويقولي ان مسافر ؟
ام علي : آنا زين دريت كل شي صار بسرعه ابوك طرشه عالشركه بلبنان
( منار ساكته اتطالعهم وحاسه انها تعبانه )
ام علي : وانتي منار اشلونج ؟
منار : الحمدلله بخير
علي : ( لاحظ انها تعبانه ) يمه احنا بنصعد نرتاح
ام علي : اي حبيبي اخذو راحتكم باجر قعدو تريقو معانه
علي : ( يظحك ) يمه الله يهداج شيقعدنا الساعه 7 الصبح .. تريقو انتو احنا ريوقنا الساعه 9
ام علي : وليش ماتداوم مع ابوك ؟ بعد صار عندك بيت لازم تشتغل
علي : انا ناوي اشتغل بعد العطله ان شاءالله .. ويللا تصبحين على خير
---
اصعدو فوق و اقعدت منار اتطالع المكان فيه صاله وحمام وغرفة نوم .. كانت اصغر من شقتهم بس اثاثها احلى
علي : ها ؟ ان شاءالله اعجبتج ؟
منار : ( تبتسم ) اي وايد حلوه ولو اني راح اشتاق حق شقتنا
علي : ( يبوس ايدها ) ولا يهمج لو تبين نقعد اسبوع اهني واسبوع اهناك
منار : ( تبتسم ) لا بس الويك اند نقعد اهناك
علي : ( يظحك ) حشى مخيم مو شقه
----
عالية : خلاص فهد والله جذي تحرجني
فهد : و ارد اقولها احبج واحبج وهم احبج وناطرج اتقولينها لي
عالية : ماراح اقول شي خلاص عاد
فهد : اليوم بسكت عنج بس راح تقولينها لي مع الأيام .. ولا تره انتحر
عالية : ( تظحك ) وانت كله تبي تنتحر ؟
فهد : اي اذا عالية ماتحبني مثل ما احبها بعد ماله داعي اعيش
عالية : ( انحرجت ) زين فهد انا لازم اودي التلفون حق امي وبنام لأن باجر عندي امتحان اول حصه
فهد : اوكي حبيبتي نوم العوافي شدي حيلج باجر الصبح بتلقيني عند باب المدرسه عشان تشوفيني وتحلين الامتحان عدل
عالية : ( تظحك ) اوكي يللا مع السلامه
فهد : مع السلامه
-----
- الصبح على الريوق -
ابو علي : المعاريس للحين نايمين ؟
ام علي : اي .. يقومون الساعه 9
ابو علي : ليش بيتنا فندق ؟
عالية : ( تاكل وتطالعهم ) يللا يبه تأخرت وراي امتحان
ابو علي : ( يتحلطم وقام طلع )
عالية : ( باست امها واطلعت )
ام علي : عموري حبيبي .. اليوم ماراح تروح الحضانه
عمر : ( يشرب عصير ) ليش ؟
ام علي : عشان بعد شوي راح انشوف علي
عمر : ( وقف وقعد يناقز ) علييي
ام علي : اي اهو الحين نايم فوق اذا قام راح ينزل وتشوفه
عمر : ابي اروح حق علي ( يركض بيصعد فوق )
ام علي : لا اقعد اهو يقوم بروحه بعد شوي
عمر : ( يبجي الا يبي يصعد )
ام علي نادت الخدامه عشان تودي عمر فوق حق شقة علي
عمر صعد معاها واول ما اوصلو الشقه قعد يطق الباب وينادي
( علي نايم حاط راسه على جتف منار )
منار : ( بطلت عينها و اهي خايفه ودزت علي عنها ) علي قووم
علي : ها منو شنو فيه ؟
منار : الباب
علي : ( قام طلع من الغرفه واهو يصارخ ) منو واشفيكم جذي اتطقون الباب
( منار البست الروب واقعدت عالسرير )
( علي بطل الباب جان عمر يقط نفسه عليه ويلم ريوله )
علي : ( ظحك وشاله ) اهليين بالبطل اللي مقعدني من الصبح
( راح لي الغرفه وطق الباب )
علي : منور معاي ريال قوي بيدش يسلم عليج اوكي ؟
منار : ( اظحكت درت ان هذا عمر ) اي اي حياكم
( علي قعد يمها عالسرير وعمر قاعد بحضنه واهو يطالع منار وساكت مايتكلم .. جان تسولف معاه مده لين خذا عالوضع وقعد يقرق )
علي : الحين انسي يخليج تنامين
منار : ( تظحك ) يهبل الله يحفظه
علي : ( يبتسم ويطالعهم ) حبيبتي بتردين تنامين ؟
منار : لا
علي : عيل انا بدش اسبح وبنزل اقعد مع امي اتيين ؟؟
منار : اي انا بعد بسبح وبعدين الحقك
علي : ( يبتسم ) اشرايج نختصر الوقت واندش نسبح وننزل نقعد مع امي ؟
منار : ( ويهها صار احمر وانحرجت و أشرت على عمر )
علي : ( يظحك ) هذا زين يفهم شنو يعني نسبح
عمر : ( يطالعهم ) ماما سبحتني شم شعري ( حط راسه بويه علي )
منار : ( اظحكت ) واتقول مايفهم اسم الله عليه يعرف كل شي ولا تتكلم جدامه مره ثانيه
علي : ان شاءالله .. ويللا يا اخ عمر روح حق ماما وانا بعد شوي انزل
---
ابو علي نزل عالية عند باب المدرسه ومشى .. بس اهي مادشت .. واقعدت تتلفت لين شافت فهد قاعد بسيارته ابتسم وأشر لها عشان اتدش المدرسه .. جان تبتسم له و راحت داخل ..
----
علي ومنار دشو الصاله لقو ام علي قاعده وعمر يشوف كرتون بالتلفزيون
علي باس راس امه ومنار سلمت عليها واقعدو يمها
ام علي : صباح الخير ان شاءالله نمتو عدل ؟
علي : ( يطالع منار ويبتسم ) اي الحمدلله
ام علي : يمه انا مفكره اسوي لكم حفله بالبيت ونعزم فيها معارفنا وتكون مثل عرس صغير اشرايكم ؟
علي : اي انا بعد مفكر بهالشي بس مو الحين .. لأن نبي نسافر شهر عسل ( يطالع منار ويبتسم ) واذا رجعنا انسويها ان شاءالله
ام علي : ( اقعدت تطالع منار ) ... على راحتكم
( تم علي يسولف مع امه .. ومنار اكثر شي ساكته او تسولف مع عمور )
----
بالليل يالهم عمهم بوسالم مع اعياله وعشان يتعشون عندهم وبالمره يشوفون منار
ساره : ( تساسر غلا ) ركزي عليها مو جنه عندها كرش ؟؟
غلا : مادري مايبين
ساره : بلا يبين .. مادري علي شنو شايف فيها
( عالية وندى قاعدين يسولفون مع منار )
منار : اي والله الثنوية احلى من الكلية بوايد
ندى : لا مادري انا مليت ودي بسرعه اروح الجامعه
منار : اي اذا رحتي بتفقدين ايام الثنوية وبذكرج
ساره : اللي يسمعج يقول الحين انتي كلش خلصتي الجامعه
منار : راح أكمل الكورس الياي ان شاءالله
ساره : وليش قعدتي فتره بالبيت ؟
منار : ظروف
ساره : قوليلنا ظروفج بالله .. ماورانا شي قاعدين
منار : لا ظروفي بحتفظ فيها حق نفسي
ندى : عالية اتقول انكم حجزتو وبتسافرون وين بتروحون ؟
منار : ايطاليا
ندى : متى تردون ؟
منار : مادري بس اتوقع بعد راس السنه بيومين
ندى : وناسه يعني تقريبا 3 اسابيع بتقعدون اهناك
ساره : ( تكلم غلا بصوت واطي ) وااي باطه جبدي ودي اروح اعطيها كف جدامهم
غلا : ( تظحك ) اشتبين فيها
ساره : مادري احس اني كارهتها وسوالفها مليقه قطيعه يعني تسوي روحها فاهمه بكل شي
----
مر جم يوم علي طلع سيارته من الوكاله وعثمان رجع من السفر وابو علي علاقته بارده مع منار ومايسولف معاها وعالية للحين كل يوم تكلم فهد مرتين مره العصر ومره بالليل قبل النوم .. صار وقت سفرة علي ومنار
ام علي : يمه ديرو بالكم ودقو اول ماتوصلون
علي : لاتحاتين اول ما اوصل راح اكلمكم
عثمان : يللا مافي وقت وراي شغل بقطكم وبمشي
ابو علي : توصلون بالسلامه ان شاءالله
علي : ( يبوس راسه ) الله يسلمك يبه
عالية : مو تنسوني كل شي حلو تشوفونه بطريجكم اشتروه لي
منار : ( تظحك ) ان شاءالله
علي : بييبلج شي واحد وكافي عليج
عالية : لا والله ليش يعني ؟
علي : ( ظحك و باس عمور ) وانت اييبك ايطاليا بكبرها .. ويللا كل عام وانتو بخير مقدما مع السلامه ( اطلعو راحو المطار مع عثمان )
----
عالية : اخوي ومرته سافرو اليوم
فهد : وين راحو ؟
عالية : ايطاليا .. يحظهم وناسه
فهد : انا اذا خذيتج راح اوديج أي دولة تخطر في بالج
عالية : صج ؟
فهد : اي اكيد صج .. زين عمري متى اشوفج ؟ والله ودي اقعد معاج ونتكلم بكل شي
عالية : نتكلم بالتلفون احسن .. ماقدر اطلع معاك
فهد : اي ليش يعني ؟؟ والله ودي اشوفج ولهت عليج وفترة دقيقه قبل الدوام ودقيقه بالهده ماترضيني .. انا ابي اقعد معاج على راحتي
عالية : ( ساكته )
فهد : حبيبتي عالأقل براس السنه ودي اكون معاج
عالية : متى يعني راس السنه تقصد بالليل ؟؟
فهد : ( يظحك ) لا وين قاعدين اكيد مو بالليل .. بس يعني بتاريخ 1 عالسنه اليديده ابي اقعد معاج حتى لو دقايق.. بس بعطيج هدية راس السنه
عالية : لا مابي هدية مولازم
فهد : بلى لازم وبعطيج احلى هدية بعد
عالية : واذا اسألتني امي من وين هالهدية شقول ؟
فهد : قولي من رفيجتي اصلا حتى اهلج راح يستانسون عالهدية .. ويللا الحين نامي حبيبتي وانا بعد بنام تصبحين على خير
عالية : وانت من اهله مع السلامه


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


** البارت التاسع والعشرون **
الية : لا مابي هدية مولازم
فهد : بلى لازم وبعطيج احلى هدية بعد
عالية : واذا اسألتني امي من وين هالهدية شقول ؟
فهد : قولي من رفيجتي اصلا حتى اهلج راح يستانسون عالهدية .. ويللا الحين نامي حبيبتي وانا بعد بنام تصبحين على خير
عالية : وانت من اهله مع السلامه
-------
منار وعلي مستانسين بالسفره وكل يوم يكلم اهله .. وبليلة راس السنه راحو واسهرو بره وكان يوم ماينسي
علي : ( باس ايد منار ) كل عام وانتي حبيبتي
منار : ( تبتسم ) الله يخليك لنا
----
فهد : كل عام وانتي بخير ياقلبي
عالية : وانت بخير
فهد : اتحبيني ؟
عالية : ( ساكته )
فهد : يللا عااد علوويه قوليلي احبك ونسيني
عالية : ( غصب طلعت الكلمه ) أحبك
فهد : عيديها امانه ماسمعت عدل
عالية : أحبك
فهد : اشكثر ؟
عالية : قد هالدنيا كلها
فهد : عيل باجر ابي اشوفج
عالية : صعبه والله .. اشلون اطلع شقول حق امي ؟
فهد : قوليلها ان رفيجتج بتحتفل براس السنه وطلعي معاي
عالية : اصلا امي ماتحب هالاحتفالات اتقول حرام
فهد : زين قولي بتدرسين مع رفيجتج مو امتحانات الفاينل قربت ؟
عالية : اي صح
فهد : عيل خلاص بشوفج
عالية : اوكي احاول يللا لازم اسكر .. مع السلامه
فهد : باي
---
اليوم الثاني عالية قامت من النوم وراحت على طول حق امها
عالية : يمه اليوم بدرس عند خلود في بيتها
ام علي : لا خليها اهي اللي اتيي عندج ابوج وعثمان مايرضون
عالية : يمه عفيه الله يخليييج
ام علي : لا تيننوني واحد حتى بالعيد مارجع الا يصير عاشق ويحتفل براس السنه بره وانتي بتدرسين مع رفيجتج .. ماكو روحه حتى لو بتسقطين
عالية : يمه عاااد برووح انتي اقنعي ابوي عفيه
ام علي : قلت لأ خلاص ماتفهمين
عالية : ( ازعلت وراحت دارها دقت على فهد )
عالية : امي مارضت اطلع
فهد : انتي لو تبين تشوفيني جان عرفتي تقنعينها
عالية : والله كلمتها بس مارضت
فهد : ( عصب ) زين خلاص خلاص كيفج
عالية : فهد انا شكو ليش تصرخ علي والله كلمتها حاولت بس موراضيه
فهد : زين يللا الحين انا مشغول باي ( سكر الخط بويهها )
-----
مر اسبوع ورجع علي من السفر وصارت منار بشهرها الرابع بس كان بطنها صغير وكانت تلبس واسع فمايبين انها حامل وعالغدى علي قرر يقولهم
علي : يمه يبه بقولكم خبر راح يفرحكم ان شاءالله
ام علي : ( تبتسم ) منار حامل ؟؟
منار : ( ساكته ومتضايقه انها قاعده تستغفلهم )
علي : اي حامل
ام علي : ( قامت وباست منار ) مبروك حبيبتي الف مبروك
ابو علي : بالمبارك الحمدلله واخيرا بشوف اعيالك
منار وعلي : الله يبارك فيكم
عالية : يااااي راح اصير عمه وناسه عشان اطق ولدكم عالرايحه والراده
علي : اي عشان اعلقج من شعرج
عثمان : مبروك
علي : الله يبارك فيك
ام علي : تبين انأجل الحفله .. كنا مقررين نسويها باجر
منار : لا لا عادي لا تأجلونها
ام علي : على خير
( بعد الغدى منار راحت الغرفه مع علي وكان مبين انها وايد متضايقه )
علي : اشفيج حبيبتي ؟
منار : اشلون الحين اهم عبالهم توني ادري اني حامل .. وانا بالرابع شنقولهم يعني راح يلاحظون بطني واضح عالشهر الياي
علي : عادي انقول بطنج عود واذا عالولاده انقول ولدتي قبل الموعد
منار : لا ماتتصدق
علي : اذا درو بروحهم كيفهم اشبيسوون يعني ؟ خلاص طاف لا يهمج
منار : ( منزله راسها )
علي : ( رفع راسها من حنجها ) طالعيني .. وتأكدي اني بوقف معاج مهما صار
منار : ( لمت علي ) الله يخليك لي يارب
علي : ويخليج يا ام جسوم
منار : ( تظحك ) واشدراك ان جسوم .. انطر الموعد عقب باجر وراح تعرف اذا كان جسوم او نور
علي : من قدج باجر عرسج
منار : ( تظحك )
----
اليوم الثاني منار وعالية راحو الصالون كانو يصبغون شعر منار وعالية عالقنفات بعيده عنها يسوولها بدي كير ومني كير ولابسه سماعة البلوتوث و قاعده تتكلم بالتلفون
عالية : لا ماقدر
فهد : مالي شغل اليوم يا تطلعين من بيتكم اشوف كشختج او تصورين واتدزيلي الصورة
عالية : لا ماقدر
فهد : بلى تقدرين
عالية : لا عفيه ماقدر اطلع ومابي ادز صورتي
فهد : انتي ذبحتيني كله لأ كله لأ
عالية : فهد الحين لازم اسكر بيسوون شعري
فهد : اول ماتخلصين كلميني
عالية : ان شاءالله باي
----
خلصو من الصالون وارجعو البيت ومنار اصعدت فوق عشان تكمل شغلها لقت علي قاعد بالغرفه
منار : انت اهني ؟؟
( علي طالعها وكانت صابغه شعرها عسلي على اشقر وقاصته القصه اللي من وره قصير ومن جدام طويل .. وحاطه مكياج خفيف لايق على بدلتها الاف وايت كانت شاريتها من ايطاليا حق الحفله )
علي : اتيننين
منار : ( ابتسمت ) عجبك ؟؟
علي : ( باس ايدها ) يصير تكشتين فيهم وتقعدين معاي ؟؟ مولازم ننزل
منار : ( اظحكت ) اصلا انت لازم تطلع لأن بعدين راح تدخل عشان انصور .. خالتي يايبه مصوره
علي : اوكي بروح بس أول خل اساعدج باللبس واسكر السحاب
منار : علي يللا عاد روح والله اذا يو الناس خالتي بتزفك
علي : تو مأذن المغرب ماراح اييون الحين
منار : علي ؟؟
علي : عيونه
منار : ابي ادق على مها رفيجتي ابيها اتكون موجوده اليوم
علي : انا بصراحه ماحبيت هالبنت تخلت عنج يوم كنتي محتاجتها اشتبين فيها الحين ؟؟
منار : اهي مالها ذنب امها ماكانت راضيه انها تكلمني لأن اخواني سوولهم مشاكل .. بس الحين انا تزوجت وابيها اتكون موجوده وبغيت آخذ رايك قبل لا اناديها
علي : اذا حابه وجودها خلاص ماعندي مانع اهم شي اتكونين مرتاحه
منار : تسلم يارب
علي : الله يسلمج حبيبتي .. زين ها آخر كلام اساعدج ولا لأ ؟؟
منار : ( تظحك ) لا روح بسرعه قبل لا اييون الناس انا مابي البس الحين
علي : اوكي بس خل البس دشداشتي وغتري واروح
----
عالية : فهد خلاص عاد ماراح اصور ولا اطلع
فهد : عيل ليش تجذبين وتقولين انج تحبيني ؟
عالية : احبك والله بس ماقـ..
فهد : لاتقولين ماقدر .. لج دقيقتين اذا مادزيتيلي الصوره ما راح اتشوفين رقمي ( سكر الخط بويهها )
عالية : ( أول ماسكر التلفون بويهها دقت على خلود ) الو متى اتيين ؟
خلود : تو الناس ليش ؟
عالية : فهد يبيني اصور شكلي بالمكياج والملابس وادز له صورتي وقلتله لأ جان يزعل وسكره بويهي
خلود : مو تقولين يهبل وسوالفه حلوه وطيب ؟؟ دزيله عيل
عالية : بس مادري خايفه
خلود : اهو مو ثقه ؟؟
عالية : بلى بس مادري
خلود : زين كيفج سوي اللي تبين انا بالصالون باقيلي شغل وايد
عالية : خلود زين شسوي ؟؟
خلود : سوي اللي تبين وخليني جذي ماراح اييلكم ولا الساعه 11 باي ( سكرت الخط )
عالية : هذيله اشفيهم كل واحد مسكره بويهي من صوب
( شوي دشت منار على عالية )
منار : عالية حبيبتي سكريلي السحاب
عالية : ( قامت تسكر لها السحاب ) انتي خلصتي وانا للحين مالبست
منار : اي لبسي اشناطره بعد شوي بييون الناس اصلا قاعده اسمع اصوات تحت اتوقع ندى وخواتها يو
عالية : عيل خل البس بسرعه ( اقعدت اتطالعها )
عالية : واااي منوور شكلج يهبل بس قصة الملابس واسعه شوي
منار : احسن عشان يكون مريح اكثر .. بس مادري احس مرتبكه وايد
عالية : ( تظحك ) بالعكس وناسه الكل يطالعج
منار : لا والله احساس يخوف .. زين انا بروح اسوي اللمسات الأخيره
عالية : لا وين تروحين انا ساعدتج وانتي تنحاشين لحظه خل البس وسكري السحاب
منار : زين بسرعه عفيه
( عالية راحت تلبس بطرف الغرفه جان يرن تلفونها وكان يم منار قرت عالشاشه مكتوب خلود )
منار : خلود قاعده تدق عليج ارد اقولها انج تلبسين ؟
عالية : ( صرخت ) لا لاتردين عليها
منار : ( استغربت واسكتت )
عالية : ( خلصت لبس ويت يم منار ) آسفه صرخت عليج بس اهي تنحرج ماتحب احد يرد عليها
منار : اوكي ماقلت شي على راحتج ويللا عطيني ظهرج خل اسكر السحاب وراي شغل
( عالية لفت وخلتها تسكره لها )
منار : يللا انا رايحه ( اطلعت من الغرفه )
عالية : ( دقت على فهد ) الو .. مرت اخوي كانت اهني ماقدرت ارد .. وتفشلت منها حييل تخيل كانت بترد عليك لأني مسجلتك خلود بس صرخت عليها حدي مفتشله منها
فهد : زين خل تولي ماعلينا منها وين الصوره ؟
عالية : اوكي خلاص بصور الحين وادزها
فهد : يللا ناطرج
( سكرت التلفون وصورت صوره حلوه ودزتها له شوي جان يدق )
فهد : اتهبلين حبيبتي والله طالعه قمر اقري على نفسج لا يحسدونج
عالية : ( تظحك ) بس عاد والله انحرج
فهد : اي والله صج اقري المعوذات
عالية : ان شاءالله يللا لازم انزل باي
فهد : باي حبيبتي
فهد : ( سكر الخط وقعد يطالع الصوره ) والله انج حلوه ياعالية بس مشكلتج انج اخت الحقير اللي خله اختنا توطي راسنا جدام الناس
----
انزلت منار وعالية تحت والكل قاعد يطالع منار
ساره : وااي حارتني طاع ملابسها وايد وساع ماعندها ذوق
غلا : حرام عليج والله ان شكلها حده حلو
ساره : جبي من وين حلو الا تلوع الجبد
غلا : ( تظحك ) الحمدلله والشكر خلاااص اشفيج علي تزوجها ويحبها الله يهنيهم وان شاءالله اييلج نصيب احسن منه
ساره : اقول ذلفي والشرهه عاللي قاعد يسولف معاج خل اروح عند عالية وندى
( منار قاعده تتلفت اتدور اذا مها اوصلت او لأ بعد فتره لقتها داشه الصاله ويت لها وفاتحه ايدها عشان تلمها )
منار لمتها فتره طويله وثنتينهم دمعو
مها : ( تمسح دموعها ) خلاص هاج كلينكس لا يخترب مكياجج وتره انا آسفه والله اني احبج وانتي تدرين بس ماكنت أقـ..
منار : ( تمسح دموعها قبل لا تطيح وتخرب المكياج ) خلاص لا تقولين شي انا نسيت السالفه
مها : لا لازم اقول .. انا والله كنت بوقف معاج بس امي مارضت والله اني كنت احاتيج وكل يوم ابجي والحمدلله الحين انتي خذتي واحد زين واهله زينين وعندهم خير الف حمدلله
منار : الحمدلله .. والله ان علي مافي مثله
مها : منار مادري اشلون اقولج بس يمكن انتي فهمتي أحمد غلط
منار : ( انصدمت يوم اسمعت اسمه ) مها الله يخليج لا تيبين طاري احمد آنا خلاص تزوجت ومستانسه مع علي
مها : بس تره احمد رجع وقاعد يدورج
(( منار حست بدوخه وماقدرت توقف اكثر جان تقعد على القنفه وغمضت عينها ))


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


** البارت الثلاثـــــون والأخيـــــــر **
منار : ( انصدمت يوم اسمعت اسمه ) مها الله يخليج لا تيبين طاري احمد آنا خلاص تزوجت ومستانسه مع علي
مها : بس تره احمد رجع وقاعد يدورج
(( منار حست بدوخه وماقدرت توقف اكثر جان تقعد على القنفه وغمضت عينها ))
--------------------------------------------------------------------
مها : منور حبيبتي والله ماقصدت
( ام علي شافتها ويت بسرعه ونادت الخدم اييبون ماي بارد )
ام علي : منار قومي ماعليج شر ان شاءالله
منار : ( افتحت عينها وماشالتها عن مها )
مها : والله ماقصدت آسفه
ام علي : ( شربت منار ماي ) اشصار اشفيها ؟
مها : مادري بس انا واهي منزمان مع بعض وتوها اتشوفني و.. مادري بروحها اتعبت فجأه
ام علي : ماعليه مافيها الا العافيه بس لأنها حامل تتعب بسرعه
( وايد ناس اقعدو يباركون لها وقالولها تصعد فوق عشان ترتاح )
ام علي : اي يمه صعدي فوق ارتاحي .. عالية يمه صعدي معاها
منار : لا خليها مع البنات .. انا بصعد بروحي
مها : ميخالف اوصلج فوق ؟
منار : ( طالعت مها مده وماتكلمت )
مها : يللا منار خليني اساعدج ( امسكتها من ايدها )
منار : خالتي قبل لا يدخل علي نادوني وعدته ان نصور
ام علي : ان شاءالله .. يللا صعدي ارتاحي شوي
ساره : ( تكلم غلا ) تره هذي كلها افلام عشان تلفت الانتباه وتقول حق العالم انها حامل
غلا : حرام عليج شوفيها مبين انها تعبانه صج
ساره : والله انج على نياتج و ماتعرفين هالسوالف
-----
منار : ( تحاول تمسك اعصابها عشان ماتخرب المكياج ) خلاص مها مابي اسمع شي
مها : خلاص اوكي ماراح اقول شي زياده بس هدي نفسج ومبروك الحمال أي شهر انتي ؟
منار : مادري
مها : ( مدت ايدها بتمسك بطنها ) خل اشوف الحجم واعرف اقدر
منار : ( دزت ايدها ) مابيكم تدرون متى ماولدت بتعرفين انا أي شهر
مها : اشفيج منار انا مهو رفيجتج
منار : خلاص مها خليني بروحي
مها : على راحتج ( خلتها بروحها بالغرفه وانزلت )
منار انسدحت وغمضت عينها واهي تحاول تنسى اللي صار قبل شوي
( بعد فتره دشت عليها عالية وقالت لها ان المصوره تحت و علي بعد شوي يدش )
منار : يللا الحين نازله
عالية : امي تقول اذا تعبانه لاتنزلين
مها : لا لا كاني بنزل مافيني شي
عالية : يللا عيل ننزل مع بعض
( انزلو تحت واقعدت منار تتلفت اتدور مها بس مالقتها .. شوي جان يتغطون الحريم عشان علي بيدش .. دش وصور مع منار وكانت تبتسم حق الصور بس كانت مخنوقه حيل من الداخل .. خلصو تصوير واصعدت معاه حق شقتهم )
علي : ( يبوس ايدها ) منور حبيبتي اشفيج ؟؟ مو على بعضج
منار : ( تبتسم عشان لا تبين له شي ) لا ماكو شي بس شوي تعبانه
علي : لااا عاد انا قلت بطلعج نتمشى
منار : ( ماودها تكسر بخاطره ) خلاص اوكي بس ابدل واغير مكياجي ونطلع
علي : لا تغيرينه مولازم الحلو فيه ان ناعم وخفيف
منار : خلاص اوكي عيل بس ابدل ملابسي
علي : يللا بدلي و انا قاعد
منار : ( كانت متضايقه وايد ومالها خلق شي ) علي عفيه عاد اطلع شوي باخذ راحتي
علي : خلاص على راحتج ناطرج ( طلع من الغرفه )
( أول مانزل تحت لقى عالية بتدش غرفتها )
علي : عاليووه .. شنو الناس مشو ؟
عالية : لا باقي شوي ليش ؟
علي : بنطلع انا ومنور ومالنا خلق نشوفهم بطريجنا
عالية : اخوي حبيبي فديتك بطلع معااااكم الله يخليييييييييك
علي : جبي شنو تطلعين معانا .. مايصير عيب احنا معاريس وبنطلع بروحنا
عالية : يللا عاد .. اللي يسمعك يقول كلش ماطلعت معاها بروحكم .. عفيه اشهالنحاسه بطلع معاكم
علي : أول آخذ شور مرتي وارد اقولج
عالية : اي روح قولها ادري انها تحبني وماراح تقول لأ
علي : بس لو سمحتي المكياج هذا ينغسل
عالية : ليش عااااد حرام عليك مكياجي خفيف
علي : اذا هذا تسمينه خفيف عيل مكياج منار شيطلع ؟
عالية : وانت تسمي اللي حاطته منار مكياج ؟؟ قلتلها الف مره تكثره ماتسمع الكلام جنه الحفله مو حفلتها
علي : اي احلى .. عيل تبينها تحط مكياج دفش مثل مكياجج ؟؟ زين خلاصة هالكلام ان المكياج يتغير ولا تره ماكو طلعه
عالية : زين خلاص
( عالية دشت غرفتها ودقت على فهد )
عالية : تبي تشوفني عالطبيعه ؟
فهد : اي اكيد ابي اشوفج بس اشلون ؟
عالية : بطلع الحين مع اخوي ومرته تعال شوفني
فهد : يعني اشوفج من بعيد لي بعيد ؟؟ لا انا ابي اقعد معاج
عالية : ( تضايقت ) خلاص كيفك .. انا بروح الحين
فهد : حبيبتي اخاف اخوج يشوفني وتصير سالفه ماتسوى .. خليها وقت ثاني
عالية : خلاص اللي تشوفه
فهد : بس هاا .. وين ماتروحون دزيلي مسج بعرف
عالية : اوكي .. يللا مع السلامه
فهد : باي حبي
----
( انطرو الناس لين راحو واطلعو من البيت اهم الثلاثه ووداهم عالبحر )
عالية : علي يعني ماكو مكان الا البحر؟؟ وايد برد من صجك
علي : اي منصجي وانتي دام يايه معانا وداشه عرض لاتتكلمين .. وبعدين آنا رايح اول مطعم كليت فيه مع حبيبتي منور
منار : ( سرحانه مو معاهم )
عالية : ماعرفتك وانت رومانسي
علي : اقول سكتي لا انزلج بالشارع الحين .. منور ؟؟ نحن هنا ؟؟
منار : هلا .. اشفيكم ؟
علي : ( يظحك ) وين سرحتي ؟
عالية : اكيد اسرحت بالمكان اللي بنروح له
منار : وين بنروح ؟
علي : لااا انتي حدج مو معانا .. بنروح اول أول مطعم كلينا في
منار : اول مكان رحناه كوفي بين
علي : لا انا قلت اول مطعم مو اول كافيه
عالية : علي والله انك طلعت حركاات
علي : انتي اهني مجرد كمبارس .. يعني يفضل انج ماتتكلمين
عالية : تره ذليتني على هالطلعه .. ردني البيت احسن
منار : ( تبتسم ) حرام عليك اشفيك عليها
عالية : والله جد ودي ارجع البيت
علي : خلاااص لا تزعلين عاد كلش ولا زعل علايه
( اوصلو وانزلو.. وعالية دزت حق فهد مسج قالت له انهم بأبل بيز البحر .. اقعدو ياكلون ومنار حاسه بضيق وعلي لاحظ عليها بس ماقال شي لأن عالية كانت معاهم .. شوي ولا اتدق مها على منار بس حطته ميوت وماردت )
علي : منو داق عليج ؟
منار : مها
علي : زين ردي عليها
منار : لا مالي خلقها مو وقتها الحين
عالية : مادري انا هالبنت ماحبيتها من يت يمج انتي طحتي غشيانه
علي : ( انصدم ) متى طحتي ؟
منار : ( ارتبكت ) لا ماكو شي بس كنت تعبانه وشفتها من عقب مده .. ومادري حسيت اني دخت فجأه
علي : لو قايلتلي جان ماطلعنا مادري انج تعبانه لهالدرجه
منار : لا عادي مافيني شي
بعد دقايق وصل حق منار مسج بطلته واقعدت تقراه و ايدها ترجف كان جذي مكتوب فيه :
( منوره آنا اسفه بس احمد طلع لاحقني لي بيتكم ودق علي قالي ان شافكم دخلتو ابل بيز واهو الحين بره يقول يا تطلعين تكلمينه او اهو يدش يكلمج جدامهم )
عقب ماقرته بين عليها انها ارتبكت و ويهها صار لونه اصفر
علي : حبيبتي اشفيج ؟ من منو المسج ؟
منار : من مها .. قاعده تباركلي
علي : اشوف وريني
منار : ( بعصبيه ) خلاص علي قلتلك قاعده تباركلي
( عالية انحرجت لأن منار صرخت على علي جدامها وقامت عشان تخليهم ياخذون راحتهم بالكلام )
عالية : عن اذنكم بروح الحمام شوي
( راحت الحمام – عزكم الله - ودقت على فهد )
عالية : الو .. هلا فهد
فهد : هلا بحياتي .. ها شنو كليتي
عالية : جكن بارميزان
فهد : عوافي ان شاءالله .. تدرين اني واقف بره ناطركم تطلعون
عالية : صج ؟؟ بس عفيه لاتخلي اخوي يلاحظك
فهد : لا تخافين ماراح انزل من السياره .. بس شوفي انا ييت بس عشان لاتزعلين .. يعني باجر بتعوضيني وتقعدين معاي
عالية : خلاص صار
فهد : اكييد؟؟؟
عالية : اي والله .. بقول حق امي ان عندي بحث فاينل و بروح المكتبه العامه وراح اقعد شوي معاك جذي اوكي ؟
فهد : تسلمين بعد عمري .. يللا روحي خلصي اكلج عشان تطلعون بسرعه ناطرج
عالية : اوكي باي
( راحت الطاوله لقت علي ومنار ساكتين ومبين انهم معصبين )
علي : ( بعصبيه ) يللا مشينا
عالية : ليش اشفيكم ؟
علي : ماكو شي بس منار اتعبت فجأه و من غير سبب ( قام والبنات الحقوه )
( أول ما اطلعو من الباب علي قاعد يدور بوكة مالقاه )
علي : ( يكلم عالية ) هاج السويج اسبقوني عالسياره ( دش المطعم ياخذ بوكه )
( منار منزله راسها ورايحه حق السياره ماودها تشوف احمد جان اييلها ويمسكها من زندها عالية من الخوف ارجعت لي وره ومنار تمت اتطالعه و مو قادره تتحرك )
أحمد : بهالسرعه تزوجتي ؟؟
منار : ( ساكته مو قادره تتكلم )
أحمد : جاوبيني اكلمج انا
منار : ( حست الدنيا تفتر فيها وماقدرت اتقول ولا حرف بس كانت منصدمه وتطالعه )
( عالية من الخوف قاعده تنادي علي بصوت عالي )
علي : ( طلع من المطعم شاف احمد ماسك منار ومبين انها خايفه وايد .. جان يركض ويمسكه من بلوزته ويسنده عالسياره وقعد يصارخ ) بأي حق تمسكها جذي ؟؟
( عالية اركضت عند منار واقعدت تبجي خايفه ومنار ماكو أي تعبير بويهها بس مصدومه وماتتكلم )
أحمد : ( دز ايد علي وطقه بكس على ويهه واهو يصارخ ) توقعت ارجع القاها ناطرتني بس انت خذيتها مني
علي : ( من الصدمه ماحس بالبكس بس وقف يطالع احمد ولف على منار و بويهه علامات استفهام جنه يسألها اذا اهو احمد او لأ )
( منار شافته جذي جان تقعد عالارض وحست انها مو قادره توقف واقعدت تبجي )
علي : ( لف على احمد جان يطقه بكسات ويصارخ من قمة راسه ) يالحقير يالنذل تركتها بالشارع وتخليت عنها وماكان عندها أي احد .. حتى اهلها عادوها والسبه انت.. يالجبااان انحشت وتخليت عنها والحين راد اشتبي هااا ( واهو كل مايقول كلمه يعطيه بكس على ويهه وجسمه )
__________________
أحمد : ( دز علي وقعد يطقه ) راد ابيها وراح تطلقها غصبن عليك
( فهد كان يسمعهم و فهم كل السالفه عرف ان علي ماجذب يوم قال حق ابوه ان اهو مجرد شخص لقاها بالشارع وساعدها وعرف ان احمد بروحه كان سبب كل اللي صار )
( و شاف علي ينطق وعالية ومنار قاعدين عالارض جان يروح لهم بسرعه وقعد يطق احمد مع علي )
( علي من العصبيه مافكر اشياب فهد ولا سأله عن شي بس كمل اهو معاه يطقون احمد )
( عالية من الصدمه اقعدت اتطالع مو فاهمه شي وكان عبالها ان فهد نزل يدافع عن اخوها )
( منار قاعده تحس بألم قوي وتبجي ماتدري من الصدمه او من الألم اللي تحس فيه )
يو الناس حاولو يوخرونهم عنه بس مو قادرين شوي ويت الشرطه كانو منادينها من بدت الهوشه
شرطي1 : ( مسك علي ) خلاص ياشباب
شرطي2 : مسك فهد امش معانا المخفر
علي : ( دز الشرطي وراح حق احمد ) وخر عني والله انا ذابحه اليوم
فهد : ماني رايح معاك مكان
شرطي2 : يللا كلكم راح تيون معانا
شرطي1 : مسك علي بيصعده الدوريه
علي : ( معصب ) لحظه اهلي اهني
شرطي3 : انا اشوفهم انت روح معاهم
( فهد وعلي خذتهم الدوريه واحمد راح بدورية ثانيه ومنار كانت بالارض ميته بجي وتحس بألم فضيع حاولو يقومونها بس مو قادره توقف )
منار : ( تبجي وتشوف دم على فخوذها ووصل لي ساقها اقعدت وتصارخ من الألم ) بمووت
شرطي3 : لاتخافين تحملي اختي الاسعاف بالطريج
عالية : ( تبجي ) حبيبتي منار خلاص اهدي ماراح يصير شي
( بعد 10 دقايق يت الاسعاف اركبو فيها عالية ومنار وخذتهم مستشفى الاميري )
( عالية بالمستشفى قاعده عالكراسي بالممر وتبجي ناطره منار تطلع من غرفة العمليات )
بعد فتره وصل علي جان تركض وتلمه وتبجي حيييل
علي : اشفيها ؟؟ اشقالو ؟؟
عالية : ( تبجي ) ماقالو شي بس دخلوها العمليات من فتره
( واهي لامه علي شافت فهد واقف بالممر شوي بعيد عنهم وانصدمت )
علي : بروح اكلم الدكتور
راح علي وخله عالية قاعده بالممر جان ايي فهد يوقف يمها
فهد : انتي بخير ؟؟
عالية : ( اتطالعه ومو فاهمه شي ) انت ليش ياي اهني ؟؟
فهد : انا .. سالفه طويله بعدين اقولها لج
رجع علي ويه يمهم
علي : ( مد ايده حق فهد ) مشكور على وقفتك
فهد : ( سلم على علي ) مهما كان تره انت نسيبي ولازم اوقف معاك خصوصا اذا الطرف الثاني كان هالخسيس
عالية : ( تطالعهم وكل شوي تنصدم اكثر ) علي ؟؟ منو هذا ؟
علي : هذا فهد اخو منار
( عالية انصدمت واقعدت اتطالع فهد واهو وخر ويهه مايبي يشوف نظراتها )
( علي من كثر مايحاتي ما انتبه على نظرات عالية بس كان رايح راد بالممر ناطر أي خبر عن منار وعن الياهل )
( طلع الدكتور وراح له علي بسرعه )
علي : ها دكتور بشر اشلونها ؟
الدكتور : اهي الحين نايمه بس..
علي : اشفيها ؟؟؟
الدكتور : لا مافيها شي الحمدلله .. بس الجنين طاح
علي : ( سكت فتره ) ... أقدر اشوفها ؟
الدكتور : اهي نايمه بس تقدر اتشوفها اذا حاب .. و باجر الصبح راح تطلع بس لازم ترتاح لأن توها جاهضه
فهد : يللا الحمدلله على سلامتها .. انا الحين لازم اروح
علي : الله معاك .. مشكور مره ثانيه
( عالية تمت اتطالعه واهو رايح و مو قادره تستوعب شي )
عالية : انا تعبت بروح البيت
علي : الحين ادق على عثمان ياخذج انا لازم اقعد معاها لين تقوم
------
بعد فتره وصل عثمان وخذه عالية البيت وراحت الغرفه على طول دقت على فهد بتعرف كل السالفه منه .. وقالها الصج وماخش عنها أي شي
فهد : والله يا عالية اني احس اني ارتحت لج .. بس ما انكر اني كنت ابي احرق قلب اخوج .. بس طلعت فاهم كل شي غلط .. وأبيج تسامحيني
عالية : ( تبجي ) لا يافهد آسفه ماقدر اسامحك لاتدق علي مره ثانيه ( اكسرت خطها واهي ميته بجي )
---
- اليوم الثاني بالمستشفى –
علي : ( مسك ايد منار وباسها ) الحمدلله على سلامتج
منار : اشصار ؟
علي : تعبتي وضغطج نزل و ...
منار : الياهل راح ؟
علي : اي .. بس الحمدلله انج بخير
منار : ( دمعت عينها لأن مهما كان الضنى غالي )
علي : ( مسج دمعتها باصبعه ) الله راح يعوضج .. لا تبجين عمري
منار : ( اتطالع ويهه في آثار زرقه وحمره ) انت ا شلونك ؟؟
علي : اكيد بكون بخير دامج بخير
منار : ( ودها تسأل اشصار بينا وبين احمد بس متردده )
علي : بعد شوي باخذج البيت
منار : واشراح تقول حق اهلك .. يعني شنو صار خلاني ..
علي : قلتلهم انج تعبتي فجأه وصار اللي صار .. اتفقت مع عالية ان هالشي يبقى سر بينا احنى الثلاثه
منار : زين اشصار على... ( اسكتت ماكملت كلامها )
علي : ( مسح على شعرها ) الحين ارتاحي بعدين نتكلم بالموضوع
( اطلعت منار من المستشفى مع علي وراحو البيت والكل تحمد لها بالسلامه وقالها ان الله بيعوضها بأحسن من اللي راح بعدين اصعدت مع علي حق غرفتهم وكانت طول الوقت سرحانه وتفكر )
منار : ( بقلبها ) شاللي ردك الحين ؟؟
علي : منار .. ادري مو وقته بس ودي اعرف اللي بقلبج
منار : شنو يعني ؟؟
علي : يعني اشرايج باللي صار ؟؟ و شنو ودج يتغير ؟؟
منار : ( طالعت علي وابتسمت واهي متضايقه ) ودي لو عرفتك منزمان.. ودي لو أحمد مادش حياتي
علي : ( سكت شوي ) ... بس اهو دش حياتج .. ورجع الحين .. شنو مفكره تسوين ؟
منار : ( امسكت ايد علي ) ودي انسى كل اللي صار وابقى معاك على طول
علي : ( لمها حيل ودمعت عينه ) والله خفت اني افقدج
منار : علي انا ما اتخيل حياتي من غيرك
علي : ( طالعها وابتسم ) من اليوم راح ننسى كل اللي صار وهذاك خلاص كتبوه تعهد مايتعرض لنا كلش .. وقال ان راح يرجع الجهنم اللي يه منها
منار : علي
علي : يا عيون علي
منار : أحبك
علي : ( استانس ولمها وقعد يبوس شعرها ) وانا اموت فيج يا حياة روحي
-----
- عالية اسقطت ب 3 مواد لأنها ماكانت تقدر تدرس عدل من الصدمه اللي صارت لها .. بس احمدت ربها انها يت على جذي
و اوعدت نفسها ان ماتثق بأي أحد مره ثانيه .. وخلت اللي صار سر بقلبها وماقالته الا حق خلود رفيجتها ..
- منار كملت الجامعه صارت علاقتها بأهل علي قوية وكلهم يحبونها حتى ساره صارت تسولف معاها وتتقبلها .. بس علاقتها مع اهلها مافيها أي شي يعني لا يضرونها ولا يزورونها ..
- عثمان وغلا تزوجو بعد التخرج على طول
- بعد 3 سنين –
علي : جسوم تعال لاتركض
جاسم : بابا بروح اشوف السمج
علي : عمور حبيبي دير بالك عليه
عمر : ان شاءالله
منار : علي لاتخليهم بروحهم بيضيعون بعدين
علي : دشو الاكواريوم وين بيضيعون يعني فديتج وفديت كرشج ؟؟
( منار حامل بالشهر الثامن وفيها بنت )
منار : ( تظحك ) الله يخليك لنا يا عمري
علي : ويخليكم لي انتي وجسوم ونور ( مسك ايدها والحقو اليهال )
------------------------



تمت القصه على خير .. بس بالنهاية اقول بالدنيا الأمور تختلف وهالنهاية كتبتها لكم عشان ترضي نفسنا وتحسسنا ان للحين الدنيا بخير
بس النهاية الحزينه بنزلها ان شاءالله بموضوع بروحها
وبسميه ( النهاية الحزينه للفتاة الهاربه ) .. كنت بنزلها بدل هالنهاية بس ماهنتو علي ولا بغيتكم تتضايقون .. ومثل ماقلت نبي شي يحسسنا ان الدنيا بخير
اتمنى تكون قصتي اعجبتكم .. راح اشتاق لكم .. لاتقطعون الزيارات تلقوني اهني ناطرتكم
وعلى امل نلتقي بقصه ثانيه
// وهم نعيييد ماراح أحلل أي احد ينقل قصتي ومايذكر اسمي ReRez //
انا كنت بكتب نهاية منار وعلي اللي بالقصه وبخليها حزينه بس هونت وحبيت احتفظ فيها حق روايتي الكتاب اذا نزلتها ان شاءالله ..

بس كلكم لزمتو اتعرفون اشصار مع منار ( الصجيه )
وآنا بصراحه ترددت وايد قبل ما اكتب هالموضوع , بس قلت ميخالف لازم اكتبها عشان الكل يشوف عاقبة النحشه من البيت وانها اتحول السيئ الى اسوء ..

منار الصجية اهي مثل منار اللي بالقصه .. انحاشت من بيت اهلها واخوانها يدورونها وكانت تحب واحد وماوقف معاها بمحنتها وواجهت الشارع بروحها .. بس الفرق بين الثنتين ان منار الصجيه ماكانت حامل . و ان اللي وقف لها ماكان بطيبة علي

انا بالقصه خليت علي مافيه مثله بالطيبة والنهاية خليتها سعيده عشان نحس ان الدنيا للحين بخير ..

خل اكلمكم شوي عن اللي وقف لها .. ( علي الصجي )

وقف لها وساعدها وعطاها شقته عشان تسكن فيها وخلاها تنام فيها بروحها وكل يوم كان يمر عليها ومع الأيام طلب ان يتزوجها ( للحين اهو مثل علي اللي حبيتوه )

بس هالعلي كان متزوج وعنده ولد وبنت وماكان على استعداد ان يفاتح اهله بموضوع منار .. عشان جذي طلب ان يكون زواجهم عرفي
( بتقولون غبيه المفروض ماتوافق صح ؟ )

بس منار من انحاشت لقت كل الابواب مسكره بويهها وماعندها الا الشارع اللي ممكن اييب لها مشاكل اكبر من مشاكلها الحاليه .. وماكانت تقدر ترفض لأن اهو خلاها تسكن بالشقه مده طويله وماتقدر تكون عاله عليه اكثر من جذي فاضطرت تدفعله مقابل واهو الموافقه على هالزواج .. 
وتزوجته عرفي ( عقد زواج مو موثق من المحكمة ) وتمت معاه بالسر لين احملت منه .. أول شي عصب وتضايق ومارد الشقه بس كان يعطيها مصرف مع ( السكيوريتي – مصطفى- ) ونطر لين اولدت الياهل ورجع لها وصدّق عقد الزواج .. وبعد شهرين قرر يعترف حق اهله .. بس الكل وقف بويهه و مرته ازعلت وخذت اليهال وقالت يا اتطلقها او تطلقني .. واهو خاف ان مايشوف اعياله واهم عنده اهم شي بهالدنيا .. عشان جذي طلق منار و عطاها الشقه تسكن فيها .. اهي انهارت ماتدري شتسوي ومعاها هالولد الصغير وفوق هذا اكتشفت انها حامل وقالت له بس ما أثر فيه هالشي وقالها ان مايقدر يهد بيته عشان نزوه مر فيها .. وبجذي تمت منار عايشه بروحها مع اصبيين وخدامه .. وصارت لها وايد مشاكل من الجيران وتكلمو بسمعتها وأغلب الرياييل حاولو يتحرشون فيها .. كانت اهي الأم والأبو حق اعيالها الاثنين وعلي كلش مايمرهم بس كان اللي يسويه ان يحولهم لهم فلوس على حسابها ومابينه وبين اليهال أي صله ولا يعرفون شكل ابوهم

ومن كثر ما شافت بدنيتها وتعقدت اكرهت الرياييل كلهم , وشعر منار القصير حشته لي فوق اذنها وخففته وصارت تلبس بلايز واااسعه وطويله . وكل اللي يشوفها يقول شوفو هذي بويه ( يعني بنت صبيك ) , وكان هالتعليق يونسها .. لأن قبل كانو يتكلمون بشرفها , بس الحين خل يقولون بويه مايهمها لأنها قررت اتعيش حياتها بعيد عن الشباب لا تحب ولا تنحب .. وفعلا صارت ماتماشي الا البنات والبويات اللي مثلها ولا تحتك بأي أحد غيرهم .. ومالها بهالدنيا الا اعيالها اللي الحين اعمارهم الله يحفظهم واحد 8 سنين والثاني 7 سنين ..



