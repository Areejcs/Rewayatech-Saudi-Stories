
تدخل عذبة وأخواتها "ليلى ونجلاء" و أخيها ناصر وجدتها أم ماجد وعمتها مها من البوابة الداخلية,

ليلى تتجه مباشرة إلى الجلسة الجانبية وترتمي عليها بينما نجلاء وناصر يتشاكسان كعادتهما ,الجدة تحاول تهدئتهما ولكن لا فائدة . عذبة تنادي كاميليا لتحضر القهوة ..

تلتفت مها على عذبة: تصدقين يا عذبة ... مزرعتكم تصلح لسباق الهجن... كبيرة ... الحمد لله انو ما عندي عيال ولا كان ضيعتهم فيها...

عذبة: عيال عمي وجدي يحبون المزارع والنخل .. وكل يوم والثاني يكبرون فيها...

ليلى: أنا تضايقت من الحر ... وجدتي ومرت عمي ما يبغون إلا نجلس بالعريش... ولا.. يا ويلكم بعد تشغلون المكيفات.. وإلا غصب عليكم اجلسوا معنا... قرف..

الجدة: ياربيه بس ... ياعيال أركدوا والله لا أقوم عليكم بالعصا هالحين..وأنتي يا الجنيه يا نجلوه ترى هالحين بصيحتس...
ناصر: يمه ثوفيها ... هي تدق أول ...
نجلاء: تدق ولا تتصل هع هع هع هع
مها: خلي الولد يا نجلاء والله لا أزعل عليك...
نجلاء:يمه... خلاص يا خالتوا... ولا تزعلين..بس هالقبصة هديه...
عذبة: نجلاء خلاص حبيبتي ... كاميليا ...كاميليا جيبي القهوة لجدتي..
الجدة : لالا أنا بروح يالله دقي على أبو ناسين يودينا للبيت..
نجلاء: هع هع أبو ناسين... أبو ياسين يمه أبو يااااااااااااسين..
مها: يمه تو الناس ليش نروح...
الجدة: أخاف يجي جدهم وأنا بذا...
عذبة: لا جدي بينام بالمزرعة ... يحب هالوقت النوم بالمزرعة...
تأتي كاميليا وتحمل بيدها مظروف : مدام عذبة .... مشاري يجي اليوم الظهر ويسأل عنك..
ويعطني هذا ويقول عطيه عذبة ...
مها: الله الله ...أكيد انه فر يوم ما لقاك.. يا شين حركات المعاريس الطافـّين. هههه

عذبة تبدوا عيها علامات الخجل والإستغراب في آن واحد: طيب ليش ما كلم علي ..
هو عارف أننا بنروح المزرعة..هاتيه ياكاميليا...
تنظر عذبة للمظروف فتتغير ملامح وجهها ثم تفتحه بعصبيه... وتشهق بقوة...
وتسمرت عينيها عليه...أطبقت بيدها على فمها ... وجعلت تهز رأسها وتقول: لا.. لا...لا....لا

مها تصرخ فيها: عذبه وش فيه ... وش فيك... أخوي مات ... عذبه انطقي ...
نجلاء قفزت نحو عذبة وحاولت أن تأخذ الورقة منها ولكنها حضنتها بقوه
ومنعت نجلاء من الوصول لها وهي تقول لا..لا...لا...ليه أنا وش سويت...

الجدة ظلت صامته ولم تنطق ... والبقية تترجى عذبة أن تخبرهم...

نظرت عذبة للأعلى وهمست: طلقن مشاري طلقن...

صرخت ليلى : لا مستحيل وبعد كل اللي سويته عشانه يطلقك...مستحيل!!!
لا يمكن ما فهمتي هاتي أشوف...

نجلاء: الله لا يسامحة النمس الحقير هذا ووجهه... مو لو انك آخذه "فيصل" أصرف لك..

مها: نجلاء مو هذا وقتك... عذبة ليش ماتعرفين السبب...؟

عذبة تهز راسها وعيناها اللتان تكحلان لأول مرة بعد وفاة والدتها وأخيها تفيضان دمعاً: لا..
بس قلت ماني رايحة معك دبي بجلس عند خواتي ...
وتعال هنا اسكن معنا... وبالعكس كان متفهم بالبداية بس مادري وش صار فيه ..
صار عصبي ورفض الفكرة وتلفظ وسكر السماعة بوجهي قبل أسبوع...
بس ماتوقعته يطلقني كذا من الباب للطاقة... أكيد فيه أحد ورا هالموضوع...
ولا مشاري مايسويها أبد ... مستحيل...آآآآآآآآآآآه والله هو يحبن والله ...

الجدة تضرب بالعصا بقوة على الرخام وتقف ثم تصرخ: لا ياعذبة لا تصيحين...
ماخلقت الدموع لبنت ماجد... بنت ماجد ماتصيح عشان رجال
..هو الخسران ... وأنتي الرابحة...
يابنتي ربي كريم ... إذا سد بوجهك باب فتحلك ألف باب وإذا قطعتس من جهه وصلتس بألف جهه...
يابنتي مابي أشوفتس عذبة المسيكينة... قومي وأمسحي دموعتس ...
ولو كان ماجد بينا مارضى عليتس هالدموع... قومي أرفعي راس ماجد ولا تبكين عشان رجل...
ترا الدموع ماتصلح اللي انكسر...وأنتي الحين رجل البيت بعد ماراح ماجد ولحقه سعود...
لا تبكين عشان رجل,ترا الرجال مايستاهلون دمعة من دمعوتس الغالية...

ليلى: يمه خلي البنت تصيح تعبر عن مشاعرها ... يمه هذا طلاق مو سهل...

الجدة: أدري أنه طلاق ... و أدري أنه مب سهل ... أنا بكيت على جدك أربع سنين ماتجف دمعتي...
وش نفعني ... هاه ..شمّت الناس بي وفرحت علي مبغضيني...
بس يوم قمت ومسحت دموعي وقلت خلاص يا بنت ...الطيور طارت بأرزاقه ,
شوفي حالتس وارضي بنصيبتس.. ربي فرج لي من واسع رحمته...
قومي يا بنتي ... شرفي ماجد لو رجع وارفعي راسه فوق.. فوق.. فوق ..
ولاريحيه لو كان بقبره... الدموع تأذي الأموات يا بنتي...

الجدة ظهرت قوية .. صامدة تتكئ على عصاها وتتحدث بصوت عالي يتردد صداه لكل المنزل الفسيح
وظلت تضع يدها على صدر ماجد ابنها في صورة فوتوغرافيه كبيرة معلقة طوال وقت كلامها..

تقاطعها مها: يمه خلاص..

الجدة: بس ولا كلمه.. يا مها..

عذوب ترا بالأمر خيرة... خيرة وربي كتبها عليتس... لا تجزعين ...
قومي صلي لتس ركعتين وادعي ربتس واحمديه على القضاء...
قومي يا بنتي..قومي الله يرضى عليتس ويفتح لتس أبواب رحمته..

الصمت يلف أرجاء المكان وعذبة وقفت ومسحت دموعها ..
تم قالت: صح يمه بالأمر خيرة.. ونظرت إلى صورة والدها ثم أشاحت بوجهها
وكأنها لا تريده أن يرى الحزن بعينيها...وصعدت لغرفتها بسرعة...

حينها رمت الجدة بجسدها الصغير على الكنب وأسندت رأسها على عصاها..
وتقاطرت دموعها..

ليلى: يمه الحين أنتي تقولين لها لا تصيحين ... وتصيحين أنتي ... لا يمه كذا اسمحيلي ظلم...!

مها: خير ان شاء الله ... انطمي ولا كلمه..ترا اللي فيها مكفيها..

نجلاء قامت لتلحق بعذبة ولكن الجدة أشارت لها أن تجلس...

الجدة: يا خوفي إني أكون ورثت عذبة أسمي وحظي الشين...
أخ يا شينها دمعة الخيانة ... تنزف من القلب وتحرق الخد... و تلهب الجرح...
مثل ماء البحر تزيد العطش... والألم.. يا ليلى ما بوه وحدتن بهالدنيا ما يجرحه الطلاق
حتى لو كانت هي اللي تبيه.. مير ما باليد حيلة ...
لو كان بيدي ما تطلــَـقـَت... بس يوم انوه صار ما ودي انه تعيد حزني وأوجاعي...
مابيه تصير عذبه المعذبه... أبيه عذبة اللي تعذب من خانه...
ايه.. لو الزمن رجع بي ما نزلت دمعة وحدة على جدتس...
أخ ياعذبة وأخ يابو عذبة وأخ يا جدة عذبة...
مادري ليه بهالدنيا كل ما قلنا بنودع الحزن يرجع بوجه ثاني...
أستغفر الله ... ياربي رضينا بك حكم ...
يارب انت القادر تبدل الحزن أفراح... إفرج لنا وافتحه بوجيهنا ياكريم...

ليلى: يمه للحين تحبين جدي؟تراه للحين يحبك ومتندم على طلاقك.
ارجعوا لبعض كلنا محتاجين لك.. حنا وهو...
الجدة: حبحب جلده ...لا والله لو يجيب الكون كله يراضين بوه مارضيت أرجع له...

يا بنتي اللي يكسر من الأحباب ماينتصلح.. وبالذات من الرجل...
يابنتي إذا انجرحتي من عدوتس تنسين وتقولين عدو..
واذا انجرحتي من أخوتس تغفرين وتقولين دمي ولحمي ,
أخوتس وولد عمتس خلقت محبته فطرة وترضعينه من صغرتس,
حب أخوتس ولا ولد عمتس يخالط لحمتس ويجري بدمتس..
إيه يالله عفوك شي الله خالقه بنا... لكن رجلتس خلاص من أول جرح ماتحملينوه,
تمضي بالقلب.. ومستحيل القلب اللي شال حزنتس من سواتـُه يشيل حُبن له مرتن ثانيه...

ناصر: يمه ليث تثحين وتثيح عذبة ... وثوا..!! وثبكم...!!؟ مثاري ذعلها...

مها: لا حبيبي مافيها الا العافية.. رح تكفى شوف التلفزيون.

ناصر: الا قولي لي وثوا.. تكفين ماما مها..

نجلاء: لاحول .. أنت متأكد انك ولد.. اللي أعرفه العيال مايحبون الشرافة..
مافيه "ثي" انقلع يالله ...
ناصر: اثكتي بث يام لثانين, ماكلمتث..
_و طرااااااااااااخ يضربها بلعبته ويفر للدرج_.

نجلاء: آآآآآآآآآآي أوريك يالبقطة... ياللي مافضت من الأرض... أخ ياراسي...

الجدة: والله ماتلمسينوه تستاهلين أنتي اللي ماغير تلقـّطين عليه وتطنزين بوه...
مها: هع والله ما يأدبك الا كذا.
ليلى: ليش مشاري طلقها والله يقهر..لا أكيد بيندم ويرجع لها... أصلاً عذبة حسافة عليه...
بس والله حرام...ينهون قصة حبهم بهالشكل التراجيدي ...حرام ... أكيد بيتحسف وبيرجع...

نجلاء: من زينه ... والله وشر وزاله ربي عن طريقها..
بس والله ثم والله لا أوريه هو وعيونه اللي كنه بيض..
والله ان شفته لأمسح فيه البلاط مسح...
واطبق فيه كل اللي تعلمته منذ صغري في نوادي الكاراتيه...

مها: منذ صغرك أخس يالفصحى ,
أقول... أنتي كل من شفتيه بتطبقين فيه فنون الكارايته على قولتك؟
اعقلي وخلينا بالمشكلة اللي حنا به...

نجلاء: قاهرن يا خالتي...طيب خلون اعبر عن مشاعري!...
إيه الله يرحمك ياسعود ما كان أحد يعطيني وجه غيرة يضاربني وأضاربه..
إشتقت له حيــــــــــــــــــــــــــــــــــــــــــــــل. ..واشتقت لأمي...
آآآآآآآآآآآآآه وانفجرت باكيه..ليتك ياسعود القلب فيه تشوف هالبرميل وش سوا بأختك وروحك عذوب...
ليتك ترجع واشكي لك وابكي لك...آآآه... يمه مافينا نتحمل بعدكم عنا...
هدنا الحزن هد... والدار ظلمت..........آآآآآآآآآآآآآآآآآآآآآآآآآآآه
_ وتغطي وجهها المبلل بالدموع بكفيها وترتمي بحضن ليلى وتكبيان معا..

يطل ناصر من الصالة العلوية ويصرخ: أحثن ثيحته تثتاهلين يا الدبا...

الجدة: الله يرحمك يا سعود ويا أم سعود والله يردك يا أبو سعود غانم سالم...
ايه وين الدنيا بك يا وليدي...ووين ودتنا الدنيا بعدك...
من بعد حزنك نمسي بأحزان ونصبح بأحزان وكل مادق الفرح باب سكـرُه الحزن بوجهُه...
الله يجمعن بك قبل لاموت أنتشي ريحك وأضمك...
************
عذبة تتوضأ وتختلط دموعها مع الماء, تتجه لمصلاها الذي أهدتها إياه والدتها,
تلف الشرشف بهدوء, وتتجه للقبلة وتكبر,
وحين تقرأ الحمد لله رب العالمين تنفجر باكية وتكررها وهي تنشج ,
تسلم أمرها لله وتشكي إليه وتناجيه كما لو كانت أمها بجانبها:
ربي, إلهي وحبيبي... ثم تبكي وتكرر هذه الكلمات, ثم تقول يارب أشكو لك ضعفي , يارب , يارب ياربـــــــــــــــــــــي من لي سواك عالم بحالي,تكرر يارب اجبرني في مصيبتي وتبكي, وتنادي يارب مرة أخرى وهي تشعر أن كل نداء لربها يزيح جبلا من الهموم والآم .

تسـّلم وتسند رأسها على المنضدة وتأخذ دفتر صغير أهداه لها والدها قبل رحيله ,
تفتح الصفحة الأولى : أجعل من الليمون شرابا حلوا"
والأخرى" لا تسأل نفسك لماذا حدثت المشكلة, ولكن أسأل كيف تتجاوزها"
والثالثة:" لاتنظر لنصف الكأس الفارغة بل أنظر للمملؤة"
والرابعة" تظاهر بالسعادة حتما ستشعر بها"
ضمت الدفتر وأغمضت عينيها وهمست: يا بوي دايم تحس فيني ولو كنت بعيد...
الله يجمعني بك يارب...
كأنك عارف وش بيصير فيني, صدق لامن قالوا قلب الوالد ...آآآآآه يابوي وينك...؟
ايه... خلينا نتظاهربالسعادة وش حنا خسارنين...
أحست بيد صغيرة تتلمس وجهها أمسكت بها وفتحت عينيها : نصور حبيبي ... وش تبي.؟

وتجلسه في حضنها.

ناصر: أنا ذعلان عثانك ذعلانه... من ذعلك ؟
مثاري الدب والله ما أخليه لأدقه بالثيارة ذي تراه قويه,
وأثوي به ذي ندلاء تو , تراي بطل تو ثيحته... بث خليه يدي ياخذك والله لا أثيحه تثييح.

عذبة تضحك بقوة : وتتلمس يديه بعطف: صحيح أنت صيحت نجلاء!!
هذي ما سواها سعود تسويها أنت...

ناصر: عذبه ثح ثعود يقوا مثاري , يكفخ حتى ندلاء,
إذا دا ثعود وأمي بقول لهم يثيحون ندلاء ومثاري,
عذوبي.....

عذبة : سم ياعيون عذوبك أنت..
وتغير لون وجهها , تذكرت حين كانت تقول هذا الكلام لمشاري , وذهبت مع ذكرياتها معه.

ناصر: عذبة ... عذوب.. ويمسك بوجهها ويقربه من وجهه

عذبة: سم آمر وش تبي؟

ناصر: عذبة ثعود وأمي متى يدون من الدنة؟
ودي يدون ثوي بث أحبهم ويردعون بث ثوي , أمث باليل دا ثعود وثافن وضحك,
بث راح بثرعه يا حثافة!!..
عذبة أنا ناديته كثير بث هو ما ثمع أدول له تعال ثف عذبة دت لمنا ونامت عندنا ..
بث انوه راح وخلان يمكن ماثمعن يمكن.. ثح قولي لربي يديبهم لمنا ثوي بث ثغيرة.

عذبة تداري دموعها وتقول: حتى أنا ودي يجون يا نصوري ,
هم إن شاء الله الحين مبسوطين بالجنة ومرتاحين ,
وحنا بنشوفهم ان شاء الله , بعدين اذا اخذنا ربي للجنة.

ناصر: وه بث. مليت منكم ودي أروح للدنه وأخليكم..
ثوفي قولي لربي مانبي ندلاء تروح معنا ابد..

عذبة: ليه نجلاء تحبك بس تحب تلعب معك شوي وتعايرك زي ماكانت تسوي بسعود وماكان يزعل,
هذي أختك.يالله عاد خلك بطل زي سعود ولا تزعل عليها..

ناصر:عذوبي عندي فكرة , اذا دا مثاري ابدعد فوق بالبلكونة هذي...
وبرمي عليه الثيارة ذي ,
وث رايك بعد نخلي ندلاء تدلده دلد تراه دويه والله تثيحوه ذي ثواق الديران يوم دخل الحديقة..

عذبه تضحك بقوة: لا حبيبي أنا بجلس عندكم هنا ,
ومشاري ماراح يجي مرة ثانية.. خلاص أنا صرت بنتكم زي أول ..
قلت لمشاري لاتجي أنا بجلس بيت أهلي وأنت أجلس ببيت اهلك ..

ناصر: قولي والله...

عذبة: والله أبجلس عندكم كثير..كثير

ناصر يقفز ويمسك بيدي عذبة ويرقص ويغني: أنا فرحان أنا مبثوط..
أنا فرحان أنا مبثوط.. هيه ههيه هيه ههيه.

قفزت معه عذبة وصارت ترقص وتغني معه: أنا فرحانة أنا مبسوطة هيه ههيه هيه ههيه...

دخلت نجلاء وذهلت من هول الصدمة لم تتوقع أن تصل عذبة لهذه الحالة ..

وذهبت تركض ونادت جدتها ومها وليلى: تعالوا بسرعة شوفوا شي ما تتخيلونه..
تركض الجدة رغم الآم الروماتيزم بالدرج,
تناديها ليلى : يمه تعالي للمصعد ماتقوين على الدرج.
الجدة: الدرج اسرع أخاف البنت صار له شي..
تقف مها عند باب الغرفة منذهله وتصل الجدة وليلى وعذبة لم تنتبه لهن..
نجلاء: درينا انك مبسوطة بس ليه,
تقف عذبة: تنظر لها: بسم الله من متى وانتم هنا ... من زمان ما رقصت...
ليلى: جنيتي انتي فيه وحدة ترقص بيوم طلاقها, لا شكل حبك لمشاري جنن فيك,
يا سعدك يا ليلى أهلك ماتوا , وأختك انجنت.
مها: وش طاري السعادة المفاجئة هذي..؟.
عذبة: ولا شي بس فيه حكمة تقول تظاهر بالسعادة حتما ستشعر بها....
الجدة: بنتي والله عذبه بنتي... وأنا برقص معكم بعد... ياجر قلبي جر من لدن الغصون...
جر سدرن جرها السيل جرا..وتلوح بعصاها...
نجلاء تمسك بجدتها: طقطق طقطق... طقطق طقطق...وترقص
الجدة تجلس على الأرض: أخ يارجيلاتي يوجعنن...
الله يرحم ذيك الأيام اللي نرقص طول الليل أنا وأم عبدالله..
نجلاء قومي يا أم ماجد عطينا شوط يالله وانا بغني السامري حقك... ياجر قلبي...
وتغني بصوت رائع ورخيم...
الجدة: الله يخليك لي يا نجلاء ذكرتين ببنيتي ..
كنك صوتها بس إني كرهت صوتها من كثر ما غنت بحزنه....
ايه صوتك صوت امك ما أختلف...
وه بس اسكتي فطرتي قليبي...ودي أشوفه ..
حتى هي وعيونه صايرتن ماتكلمن كثير...
ايه لامن قالوا قلبي على ولدي وقلب ولدي علي حجر...

مها: طيب والحين يمه تحديني أخليك ترقصين غصب...
نجلاء شيليها معي... حمامن جاني مسيان ولا سلم عليا ولاسلم عليا...

نجلاء: وحمامن جاني مسيان ولا سلم عليا ولا عليا...ياهوه ياهوه أم ماجد عاشت هيه

الجدة لم تتمالك نفسها , وأخذت تلوح بعصاها يمنه ويسرة وعذبة تطبل على الباب وتضحك بقوة...


ليلى تطبل على المنضدة : ياهوا... الله ... ياكايدهم...
ورا.... أسمع... ورااااااااا أنا الشاكي الباكي أنا الحساس ....
وتكمل عذبة الأغنية واذ بعينيها تذرفان وتحاول جاهده أن تخفيهما...
انا اللي بالمحبة خاضعن راسي....وأنا لغير المحبة ما خضعت الراس وكم .............

مها حاولت تدارك الموقف: شوط مصري لمها الرشيقة...نجلاء ليلى شيلوها لي...

ليلى: حبيبي أرب بص بص ...زعلان ازعل ونص نص..
ربطت مها خصرها وأخذت تهز وسطها بعنف يمنه ويسرة...

الجدة: وش هالحتسي ياللي ماتستحن... بنات هالحين مغسولتن وجيههن بمرق...
وأنتي من نحفك قاعدة ترجين هالشحم...وع حوتمن تسبدي....
ضحكن البنات ومها لم تعبأ بكلام أمها...

مها: أهم شي زوجي وعاجبه هالشحم اللي محومن كبدك...
وتغمز لنجلاء: وتكمل نجلاء بضرب المنضدة وتترقص معها..

كاميليا تناديهم للعشاء... وخرجت الجدة والبنات عدا عذبة التي تبعتهن حتى باب الجناح,
وأقفلت الباب خلفهم , ثم أقفلت باب غرفتها,
وأتكأت عليه وأحست بصرخة مكتومة تندفع بقوة من أقصى حنجرتها...
تدخل يدها بفمها محاولة أن تخفي صوتها,ولكن كان حزنها أقوى من المكابرة....
بكت بحرقة ونشجت كما لو أنها عرفت للتو بالخبر.
وضعت رأسها على الأرض وتمسكت بالسجادة الفاخرة..
وأخذت تنادي : يبه يمه سعود , وينكم ...آآآآآآآآآآآآآآه محتاجتكم الحين ...
ليش تركتون لحالي ...؟أواجه دناي القشرا...
يمه شوفي ولد أختك وش سوى فيني.... يمه...
محتاجتن أرمي راسي بحنضنك..يمه ...يمه آآآآآآآآآآآآآآه
وأستمرت بالنشيج... والبكاء.. تقدمت لسريرها وأخذت هاتفها الجوال وكتبت
"... حبيبي طلقني!!!
أحتاجك الحين " وأرسلتها....
********

العائلة مجتمعة على العشاء .. عدا عذبة طبعاً...لا رغبة لهم في الأكل...
مهما تظاهروا بعدم الاكتراث والتجلد..نجلاء تحرك الملعقة يمنه ويسرة ...
ليلى تسحب شرائح البصل بالشوكة وتصفها بشكل منتظم ثم تميل أطرافها...
ليلى: يمه شوفي وش كنه...
الجدة: كنه خشتس المايلة... لا تلعبين بالنعمة.. ربي يحافيتس...
ليلى: هذا فن سريالي أنتم ماتقدرون...
نجلاء: سريالي ولا سروالي هع هع هع هع ...
مها: ترا يابنات محنب فاضين لمصالتكم الزيادة اللي فينا مكفينا...
ليلى: وليش نهتم وصاحبة الشأن مبسوطة وفرحانة...
نجلاء: فرحانة؟ الغريبة أنك طالعة أنتي وياها من رحم واحد!!!...
وأنتي أكثر وحدة ماتفهمينها...هذي عذبة... تذكرين أمي وش كانت تقول عنها...
تقول "عذبة تتعذب لجل تونس من حوله" بس أحسها توها ما صدقت ,
منصدمة وتتظاهر أنه ماهمها...الله يكون بعونها مأساة...

مها: ايه والله انك صادقة يا أم سعود الله يغفرلك ويرحمك... ليلى تصدقين عاد ,
ياما انجلدت عذبة من العيال والبنات عشان تدافع عنك...
يمه تذكرينها اللي يشوفها ما يقول كل هالشطانة تطلع منها..
هاديه ونعومة بس لا حد يقربها ولا يقرب أخوانها...
ما كأنها وسعود توأم... هذا مسالم.. وهي لامن قامت تفرقعوا البزران..تخوف..
بس والله ماتستاهل...ياقلبي هي

ليلى: وش أسوي ربي رحمني بأخت شرسة ههههههه,
ومو ذنبي أني ضعيفة وما أدافع عن نفسي...
الجدة: أنتي ضعيفة الله يرحم حالتس... من يوم أنتم صغار ما أبلش بولدي وبأمتس إلا أنتي...
دايم فاجتن ريعتس ترغين... أبوتس دايم يقول" عذبة وسعود سند..
ونجلاء رحمة ربي ساقها لي.. وأما ليلى يا خوفي عليها من دنياها"
ناصر: وأنا وث يقول عني..؟
نجلاء: يقول عنك بطل وشاطر وتسمع كلام خواتك...
ثم تهمس بينها وبين نفسها وهو شافك أصلا ولا دري بك.
الجدة: ايه الله يجمعك فيه..ماشافك وليدي ولا فرح بك...
منى عينه يجيه ولد ثاني ويسميه ناصر... ياقلبي وليدي...
ونزلت منها دمعة حارقة حاولت إخفائها...
يقفز ناصر تسأله مها: حبيبي تعشى ... وين بتروح..
ناصر: بروح أقول لعذبة تقول لربي يودي ندلاء معنا للدنه ...
خلاث هونت أبيها تروح معنا للدنه..
نجلاء: قله أنت ولا حنا نصارى لازم تروح للقسيس عذبة عشان يطلب المغفرة من الرب...

تضحك الأسرة وتحاول مها بناصر أن يكمل عشاءه,
وفي هذه الأثناء يطرق الباب الداخلي للفيلا طرقا عنيفاً..

تركض كاميليا:مين عندو الباب...
: أفتحي
تفتح الباب وتندفع أفنان: وين عذبة وينها...
كاميليا: في غرفتها...
تدفع كاميليا وتركض للدرج وتتبعها والدتها عجوز في الستين من عمرها.
تخلع الغطاء عن وجهها ... وتركض لأم ماجد : صدق ياختي اللي سمعته؟...
من قالت لي أفنان ركضت لبست عباتي وجيت ... والله جينا مع ليموزين أول مرة بحياتي أركبه...
الله لا يحوسنا بشر... هو صدق تطلقت ولا يمكن أفنان ما فهمت عليها..

الجدة وقفت: ايه ياوخيتي شفتي عاد...
أم وليد: ياعيني عينها هالمسيكينة, ياحافظ تداركت عليها المصايب...
أول أبوها اللي أختفى وماتعرف أرضه , همن أمها وأخوها, همن طلاقها..
ربي لاتردي لها نصيب... هذي لون المصايب لامن أنفتحت جت كلها.... الله يرحم حالها بنيتي...

تقدمت أم وليد وحضنت أم ماجد وانخرطن في بكاء مرير...

بكت ليلى ونجلاء ومها وحتى كاميليا وناصر..
**************
























الفصل الثاني



الساعة التاسعة صباحا في منزل أبناء العم المرحوم أبو عبدالله

الجدة"أم عبدالله": وشو... وشلون؟... متى؟ ... لاحول ولاقوة الا بالله ...
يا الله دخلك... طيب هي الحين وشلونه عساه ما انغثت...
أبو عبد العزيز: منهي ... وش به يمه...

أم عبدالله: اص... اسلمي ... ايه... أشوا ماهمه ... ايه الله يبرد على قلبه...
الله يسلمتس...

نجود: وش فيه يمه...

أم عبدالله: والله مادري وش أقول... مير... ما بالموضوع جحادة...
عذبة يا بنيتي تطلقت أمس ...
عبد المجيد ينفجر الشاي من فمه ...ويبلل والده ونجود ووالدته..

ابو عبد العزيز: الكلب... ليه؟
_ويلتفت على عبد المجيد_
وانت صك اثمك يالبزر يبيلك مسمار ندق بوه أثمك... ربصتن شاهي...

نجود: وشو... شلون ...أمس كانت معي بالمزرعة ..
ماقالت لي شي.. طيب هي متوفقه وماشيه وش اللي حاسها...
شلون مشاري يموت على الأرض اللي تمشي عليها...
أم عبدالعزيز: ياربيه هالبنت ربي قاردها.. من مصيبة لمصيبة
...دايم هي بوجه المدفع...
العم "فيصل": هي الملقوفة اللي تجيب لنفسه المصايب...

ابو عبدالعزيز: لا يا خوي لاتشمت به ترا هذي بنت عمنا وماله غيرنا ...

عبد المجيد: مو لو هي موافقة على فيصل هالشاب اللطيف كان أحسن لها...
وسيم وكشخة... أخ ياليتني بنت كان وافقت عليه على طول..

فيصل: بسم الله علي ..أنا آخذ قردة زيك... لا والله لو قضن الحريم ماخذتك ...
ايه بعدين لو انت بنت تصير ولد قصدي بنت أخوي...

أم عبد الله: انطموا ياقليلن الأدب... ماعندكم احساس ...
بنت عمكم حالته حاله, وأنتم تخرطون خرطن فاضي...
قوموا تقلعوا عن وجهي يالله...

نجود تنظر بحزن واسى : فرحانين ... ؟

عبد المجيد يقترب من أذن نجود: ايه عندك شي...ههههههه

ينسحب راشد وعبد المجيد وهم يتحدثون بصوت خافت...

تزيح أم عبدالعزير الغطاء عن وجهها وتمسح دموعها بطرف غطائها
: الله يرحم حال هالبنيه ...الله يجبر بخاطره...

نجود: يبه تسمح لي أروح لمها الحين...

ابو عبدالعزيز: ايه روحي.. بس خوذي أختك معك تراها توسع الصدر...

أم عبد العزيز: خير إن شاء الله وش قالوا لك... فرقة كوميديه..

ام عبدالله: خلوهم يوسعون صدره المسيكينة... ياحزن عيني عليه...
والله مايستاهله... الخسيس..
أبو عبد العزيز: غريبة قبل شوي مكلم عمي ما قال لي شي... يمكن مادري!!

أم عبد العزيز: لا تقوله شي اكيد ما دري ...
أخاف تفجعه ويموت تراه مريض قلب وما يتحمل...
*****

في غرفة عذبة..
أمسكت عذبة القلم , وفتحت دفتر كبير, طبعت على غلافه صورة والدها...وكتبت:

والدي العزيز, أيها الغائب الحاضر:

اليوم هو أول يوم لي بعد طلاقي...
في الحقيقة لا أعرف ما أكتب, وماذا أقول..
أبي اليوم شيعت حبي الذي كافحت من أجله لمثواه الأخير..
ودعت ذكريات الطفولة والمراهقة والشباب مع مشاري..
أبي لا أستطيع أن أكذب عليك كما كذبت على الآخرين وعلى نفسي..
ولا أستطيع أن أتظاهر بالسعادة ورحى الحزن تطحن قلبي...
ليلة البارحة
أحسست بضعفي..
وبصغري..
وحاجتي إليك وإلى سعود..
صورة أمي وسعود في يوم زفافي لم تفارق عيناي..
وصوتك يرن في أذني ...
أبتاه ..
لم يزل لم يوم لم أشتاق فيه إليك...
لم أفكر في يوم أنك لن تعود رغم صعوبة عودتك...
أشتاق إليك وأضم شماغك لأنفي بين الفينة والأخري لأنتشي برائحتك..
أبتاه..
عذبة الصغيرة تدثرت الحزن...
وصار شعارها..
أبي .....
هل تصدق حين أتاني الحزن أشعر أنه أقسم لي بأنه لن يعود...
لأنه سيستوطن قلبي..أحب مشاري رغم ما عمله بي...
أشعر أنه مرغم لا أعرف لماذا؟؟!!..
هذا الشعور يساورني...
لم أصدق حتى الآن ما حدث..
أشعر أنه سيأتي ويعتذر ويستسمحني ...
أثق يا أبي أنه لا تستطيع البعد عني....
الجوال يرن ويرن...لا تشعر برغبة في أن تنظر حتى من يتصل... الرنين مستمر..
أفنان تستيقظ من النوم: أوف ياجوالك هذا مزعج... ردي ..
يمكن مشاري تحسف..

عذبة ببرود: لا هذي مو نغمة مشاري..

يسكت الجوال...
وتنقلب أفنان من الجهه الأخرى: تعرفين عذبة.. سريرك مرة مريح..
إلا ليش أنتي حاطته كل هالوسع من بينام معك؟

عذبة: مشاري...

أفنان: جد عاد لا تستهبلين... تدرين عاد ليت أمي تسمح لي أنام عندك دايم ...
كان والله فله..بس غريبة أمس.. هي قالت اللي أقعدي عندها وأرسلي سواقهم
أعطيه ملابسك ودروسك... عذبة!!

عذبة:......................

أفنان:وشفيك عاد يالفقمة... ليش مبوزة... بدل مشاري ألف منهو يتمناك...
بعدين عادي هذا عمتك أم نجلاء ...
تطلقت وهي عندها بنت ما ضرها تزوجت طبيب وكملت دراستها...
والحين تدرس هي وزوجها برا...
عذبة.... صيحي عادي والله ما أعلم أحد... أعرفك لامن صارت الصيحة فثمك..
عادي ... مافي وحدة تتطلق ما تصيح...أدري أنك تحبينه وما تتخيلن الدنيا بدونه..

عذبة:.......................
تتجه أفنان إلى عذبة وتقف أمامها...
تنظر إليها ... وهي تنتفض كطير مبلل... تمسك بقوة بكتفيها وتنفضها...
وتصرخ بها: عذبة ابكي... اصرخي...عادي قولي انك خسرتي مشاري...
ترا كلن يفقد أحبابه .. هه هذاك فقدتي سعود وأم سعود وأبو سعود...
يعني مشاري ماهو أول واحد تخسرينه عشان تكابيرن... يالله صيحي ...
طلعي اللي بصدرك... عذبة مشاري خلاص تركك ...
إعتبريه مات وصيحي عليه...صيحي...صيحي...

تنفجر عذبة وكأن صوتها ونشيجها قنبلة إنفجرت بوقت واحد...
بكت بحرقة ...وضمتها أفنان وبكت معها....

بعد ما هدأت عذبة قليلاً الجوال يعاود الرنين...
أفنان تأخذه وتنظر إليه: شوفي ..خالتي أم الغلا يتصل بك...منهي؟

عذبة: خالتي وش تبي؟ يا ربيه ما أقدر أكلمها....

أفنان: انقطع... يووووه شوفي ثلاثطعش مكالمة من خالتك لم يرد عليها...

عذبة: وش عنده ؟

أفنان: هه , هذا دقت يالله خليها تنطق هي وولده اللي ما يسوا قرش...

عذبة: لا تقولين كذا عن مشاري... عطيني برد عليها...

أفنان :ياقوي قلبك... تقدرين ماتصيحين...

عذبة: أنتي عارفتني زين أقدر أتحكم بدموعي... جيبي...

أفنان: لا ... أخاف تصيحين وتدري أنك شفقانه على ولدها...

عذبة وهي تأخذ الجوال بقوة : أقول جيبي أفنانوه ..والله ماصيح...
:ألو..

ْالخالة فاتن((أم مشاري)): السلام عليكم... عذبة...

عذبة:سمي يا خالة...

الخالة فاتن:وش السالفة... ليه يا بنتي تبين مشاري يطلقك... مو حرام عليك تهدمين بيتك بيدك...

عذبة: وشو...

الخالة فاتن:قهرني ... والله اليوم الصبح طردته من البيت, وأبوه زعل منه ...

عذبة: بس أنا...

الخالة فاتن: يابنتي عارفة وش بتقولين ... خواتي ... أمي ماتت من بيرعاهم...
أخوي الصغير...خلي أخوك مع عمتك ونجلاء رجعيها لأهلها
وليلى تدبر عمرها سنة سنتين وهي متزوجة...
أما أنك تدمرين بيتك عشانهم.. لا..
والله لو فرح حيه ما رضت ...الله يرحمك يا أختي...
شوفي يا عذبة أنا حاولت بمشاري يرجع لك وهو يقول مستحيل أرجع لوحدة
ما تبين... ترا مشاري يحبك.. ليش تسوين فيه كذا...

عذبة :..................

الخالة فاتن: والله وهوا يقولي يبكي ...
مشاري يحبك بس تراك بتندمين عدد شعر راسك إنك تخليتي عنه...
الله لا يسلطك على نفسك... عنيدة... طالعة لأبوك...
ماورث لك إلا العناد ورفعة الخشم...
الله يجبر وليدي ولا أنتي تنسينه...
مانب داعيه عليك ينحرق قلبك زي ما حرقتي قلبه ...
أنتي بنتي بعد وقطعة مني... الله ... وتنفجر باكيه وتغلق الخط..

يسقط الجوال من يد عذبة وتتمسك بكتف أفنان , وهي تنتفض...
تمسكها أفنان وتجلسها على السرير...
وتقترب منها هامسه: وش تقول ...؟
عذبة:............
أفنان: ليش تخانق صوتها طالع من السماعة...
الحين بدل ما تعتذر عن اللي سواه ولدها تتصل تخانق....
عذبة: ماتصدقين يا نجلاء .... آآآآآآه ... تقولي ليش تطلبين الطلاق...
أفنان: الحين مشاريوه قايلها أنك أنتي اللي طالبه الطلاق...
يمكن خاف منها تراها تروع... تسمحين أقول عنه حمار لا كلب أحسن ...
عذبة: كلب!!! لو كان كلب ماسوا اللي سواه.. الكلب وفي...
أفنان أنا مادري الحين أنا الضحية ولا الجلاد....
بس أكيد فيه شي خلا مشاري يقول اللي قاله...
مستحيل مشاري يتخلى عني بهالسهوله الا فيه سبب...
أفنان : دقي على أمه وقولي لها كذاب...
عذبة: لا... وألف لا... وتقف ثم تضرب بالطاولة وتلتفت عل أفنان...
شوفي روحي الحين وقولي لجدتي السالفة وقولي لهم
تقول عذبة: لامن سألوا الناس ليش تطلقت يقولون هي تبي الطلاق,
عشان تنتبه لأخواتها, وما تقدر تعيش بدبي بعيدة عنهم وهم ماعندهم أحد...
بسرعة...
وبكت...
أفنان: ليه طيب تتظاهرين.. يعني أبي أفهم...؟
الحين لو بتكلمين خالتك وتسألينها أحسن مما تستمرين بالكذبة...
عذبة: حبيتي مشاري والله إنه مجبور على الطلاق ... أدري أنه يحبن ...
ومستعد يسوي أي شي لجل يرضيني...
بس فيه شي هو اللي مخليه يضغط على عمره ويكذب على أهله...
وبعدين تبين الناس يشمتون فيني ... تبين فيصلوه يفرح علي...
لا ... والله ما صير مضحكه لهم... مو كفاية أخسر حبيبي تبين بعد أخسر كبريائي...
يالله تكفين قبل الخرارة ليلى ماتروح تسولف على بنات خالي بالتفاصيل..
ولا تدرين بنزل أنا...
وتركض بسرعة خارجة من الجناح....
أفنان : طيب اصبري لي أنا ... يا.. هيه ... منهبلة كرامة هالبنت...!!
ياعذبوه يالفقمة اصبري...
تصدم أفنان بعذبة عائدة للجناح وهي تركض بقوة...
أفنان: أي... بسم الله ..كسرتيني .. وش بك تمشين ميتين وتلطمين وجهك
....انهبلت هالبنت هيه انتي بكامل قواك العقلية...؟
عذبة تقفز في أنحاء الغرفة وتقول: انكشفت انكشفت... ياويلي انكشفت....
هم تحت تحت جايين...
أفنان: منهم...؟


























الفصل الثالث



بالصالة الرئيسية جلست نجود ونورة بنات عبد الله " أبو عبد العزيز" ابن عمهم,
ونواعم بنت سعد ابن عمهم, الجدة ترحب بهم: يا هلا ومسهلا ...
يالله حيي هالبنات.. شلونكن ... ؟
نجود: الحمد لله يا عمة ... انتي شخبارك
و................................شخبار عذوب؟
الجدة: يالله لك الحمد... كميله ... مها نادي كميله تخليهم يزهبون القهوة...
مها: كاميليا... القهوة جاء ضيوف...
تنزل ليلى: يؤ .. انتم من متى هنا ؟ ليش عمتي ما خبرتيني؟؟؟
نواعم: شوي ... صحيت من النوم ونجود تصارخ علينا قوموا بنروح لعذبة...
حتى تصدقين مامداني ألبس!! ازعجوني.... قلت روحوا الحقكم مارضوا...
الجدة: الله وكبر ... غاب القمر صار هلال من بعد بنات عمتس عاد....
طول عمركم حيسي ديسي....
نوير... وش حزنتس على هالقصير قضى القماش ومالقيتي لـــُه وصلة!!...
نورة: خخخخخخ .... عمه الحين أنا كاشخة فيه وانتي تطنزين...
يا عمه هذي الموضة... وبعدين هالحين ليلى هذاه لابسه قصير...
ليش ماتشوفين الا انا...
الجدة: ليلوه قومي غيريه نفرة تنفر جلدتس...
ليلى بغضب: طيــــــــــــــــــــــب يمه...
نجود: عذبة وينها؟
مها وهي تصب القهوة: لحظة اخلص وادق على غرفتها تنزل
أكيد مادرت انكم جايين...
تنزل أفنان من الدرج... وكل الأنظار تتجه إليها...
نجود: أفنان !!! ماشاء الله من متى وأنتي هنا؟
أفنان:من أمس جيت ونمت عند عذبة ... و بجلس عندها أسبوع...
نجود : ليه عذبة ضايق صدرها مرة... يا عمري
والله مو سهله...وينها؟
أفنان: لا عادي ... صح هي يضيق صدرها خايفه شوي من كلام الناس,
تعرفين كلام الناس مايرحم... وهي الحين تستحم وبتنزل بعد شوي...
نجود: شلون عادي؟ أنا ما فهمت... يعني هو ليه طلقها...
وبعدين عذبة تحبه يعني شلون ماهمها يوم طلقها؟
أفنان: هه ... خالتي ما قالت لكم _ وتنظر للجدة_ أصلا عذبة طالبة الطلاق
عشان تجلس مع خواتها... تعرفين صعبة تخليهم لحالهم وتجلس بدبي...
تقول وصية أمي بخواتي لازم أنفذها لو أبيع الدنيا كلها..
الجدة تنظر لمها وتقول: إيه بنيتي مهوب مرتاحن قلبه وهي بعيدة عن خواته...
نواعم: قمة الجنون ... الحين تتخلى عن حبيبها وبيتها وتتطلق
عشان هالقردتين والقرد الصغير..!!
:" قرد يتعلق بكشتك يالبقرة... الحين حنا قرودة...!!
تبين لك طراق يعدلك هالنعفة... الله لا يرحم هالوجه "...
_ نجلاء تطل من الصالة العلوية , ببجامتها وشعرها الذهبي الأجعد المنكوش_
الجدة: بسم الله الرحمن الرحيم... يا نجلوة ترا ترويع الآمنين حرام...
فيه شي اسمه مشط كدي شوشتس... تقل باخن بتس بس...
لابعد كشة صفرا ... مير لو شعرتس اسود أهون شوي...
نورة: بسم الله ... الحين انتي قولي السلام عليكم... بعدين تعالي
أنا ببلغ عنك مع الإرهابيين.. صدق تروعين... يمه...!!! مير تعالي تقهوي ...

نجلاء_ وهي تنزلق على درابزين الدرج الخشبي_: والله ما جاني الشعر الأصفر اللي ما عجبك
إلا من بنتك...و الحين وش السالفة منهو اللي يتخلى عن حبه عشانا حنا القمور.. احم..
أفنان تعظ على شفتها خشية إنكشاف اللعبة وتنظر لمها وللجدة بقلق...
الجدة: مهبوله هالبنت وين عصاي امسجرة لمين تعظ الأرض..
ترا ينكسر وتطيحين.. والله العيال مايسوون هالحركات...
نجلاء: الا يمه ترا اللي معلمن عليه سعود الله يرحمه
دايم انتزحلق انا وياه ونتسابق بعد... نجود صح؟
يتغير لون وجه نجود... وتضلله غمامة من الحزن ...
نواعم: الحين يومنك أنتي وأخوك مهابيل بتدخلين بنت عمي بالسالفة ليه؟
نجود: حرام عليك تتكلمين عن الميت كذا.. الله يرحمه ويغفر له... وتصمت ...
نجلاء: وش أنا قلت... بس تذكر دايم الله يرحمة يقول لنجود إنه أسرع من...
يعني أنا قلت هي تزحلق معي؟! ...فاضية تبين شي تطنزين عليه...
مير ما جمع إلا وفق... نواعم وليلى...
تنزل ليلى مع عذبة وهم يتهامسن ...
نجود: هلا والله ... نعيماً...
عذبة: ينعم بحالك يا عمري... شخباركم... ليه وش فيك ضايق صدرك ...
ترا الدنيا ما تسوى... يالله افردي هالوجه..
تنظر نجود لعيني عذبة ثم تبتسم... تنتفض عذبة
وتشعر أن نجود قرأت كل شيء في عينيها.....
نجلاء : عذبة ترا اليوم جمعة!!! والبنات جايين كلهم ولا بعد فيه أفنان وخالتي مها...
عذبة: يعني؟
ليلى: مايبيلها واضحة ... يعني ترا بنطلع اليوم...
مها: لا .. صعبة...
الجدة: وراه يا كافي يامها ... خليهن يطلعن ويستانسن...
ممديات على الحجرة بالدراسة...
إلا إطلعن وإستانسن... بس ترا ابو ناسين بيروح معي دبرن لكن سواق....
بتقضى للدار وبمر حريم الجيران الأولين عندهن اليوم دايرة ببيت أم الـ....
عذبة: زهير مع جدي يعني مين بيودينا... مافيه أحد...
نواعم: طيب فيه سواقنا وسواق نجود...
نورة: خير إن شاء الله وأنا مالي داعي ... قال سواق نجود قال..!!!
سواق نورة ونجود...
نجود: تبون الجد ما لنا فيه غير الإسم ,أربع وعشرين ساعة مع عبد المجيد...
مرة ينقل مفارش من الخيمة.. مرة يطبخ للشلة بالبر...
ومرة ومرة ومرة.. وماتقضي هالمرات...
نورة: ايه ولامن قلنا نبيه ... قال روحوا مع سواق أمي نورة...
والله يقهر مجيدوه...
نجلاء: من الآخر... نقدر ناخذه بعد الغداء مباشرة...
ولا تدرون بروح أقول للطباخة لا تسوي غدا بنتغدا برا...
وبعدين نروح للثمامة..
عذبة: خلاص فصلتوا ولبستوا...
نجلاء: أنتي عذوبي الحلوة اللي ماتقدر تقول لا لنجلاء... صـــــــــــــــــــــــح؟
مها: ترا أنا بروح بيجي فهد الحين بنروح وترا بناخذ معنا ناصر... خلاص عذبة؟
عذبة: ايه الله يجزاك خير ... والله نصور يموت على فهد...مرررة..
نجلاء: ويكرة مشاريوه مرررة رغم ان نصوري يسوى عيونه , بس مايطيقه...
أخوي عنده ذوق بسم الله عليه...
عذبة: نجلوه وبعدين معك!!!
نورة: أنا بصراحة في كلام يقرقع بخاطري من زمان وما قلته... بس الحين بقوله
واللي يصير يصيرولا تزعلين مني ياعذوب بموت لو ما قلته..ممكن؟
ليلى: ياي والله شكل الكلام يخوف .. أحذرك ..ترا عذبة شرسة ...
يعني منطقة ألغام فكوني حذرة...
نجلاء: قولي وأنا بمسك عذبة لا تطقك...
مها: قولي يالله ....
نورة تعدل من جلستها وتأخذ نفس عميق وتقول: احم احم ...
نجلوة اقظبي هالعفريت _تقصد عذبة_... بسم الله ....
_وترفع صوتها بأسلوب خطابي وتسد أذنيها_ الحين هذا المدعو مشارويه
وش فيه تحبينه... دب وعيونه تقل نسر تخرع ...
ثقيل دم ومو سعودي وساكن بالإمارات ,وأمه ماهمها إلا شكلها ,
وخواته ثقيلات دم , ومستواه المادي ولا يقرب لمستواك
وأنا ما أحبه وأكرهه وودي أجلده وقعدت أصيح يومنك أخذتيه ,
المفروض تآخذين واحد يقدرك زي عمي فيصل مثلاً, ولا مجيدوه ولا عزوز ,
ولا متقطعة مرة خوذي من عيال خالك اللي بالخبر أصرف ... آآآآآآآآآآآآآآآآآآآآآآآآه
وبس الحمدلله ارتحت... اجيبي...
نجود: بس يا نورة خير ... انتي ماتعرفين الأدب ... أوريك...
أخلي عبد المجيد...يوريك الشغل..
عذبة: لا عادي خلي البنت ترتاح , وأكيد فيه غيرها يسأل هالسؤال...
ليلى : حبيبتي من قال لك مشاري مو سعودي... هو سعودي
من الشرقية وأهله كلهم بالشرقية, بس هو عايش بالإمارات
عشان أبوه هناك يشتغل.. وبعدين لو سمحتي لا تتكلمين عن خالتي بهلأسلوب...
نجلاء: طيب هي وجه نظرها كذا...هي تشوف انها كذا,
يعني بالغصب تغير رايها عشان ماتزعلين...
عذبة: نورة حبيبتي الزواج ماهو نزهه أختار اللي أبيه
بناء على أشياء ترضي اللي حولي ولا ترضين ,
وبعدين كونه ساكن بالإمارات مو عيب ترا أنت ماجربتي طيبتهم وأخلاقهم ,
أنتي لو سكنتي هناك بتحسين إنك مابعدت مرة عن وطنك,
شعب حبوب ومتمسك بالعادات, وقريب مرة من عاداتنا وتقاليدنا ,
ويحترمون السعوديين ويعتبرونهم إخوانهم.
مها: إي والله شوفيهم بالحرم كيف مؤدبين ولا يأذون,
حتى لامن رحتي لمهم بديرتهم رحبوا فيك... أنا بصراحة مرة أحبهم...
وعموماً ترى أهل الخليج واحد .. ولا فيه فرق كبير بينهم...
نورة: أقول قلبتوها محاضرة عن خليجنا واحد.. أدري أنهم طيبين
بس مهما يكن مو بالديرة و بعيدة...
عذبة: ما فيه بعيد على الطيارة.... هو صح مو زي لو كنت بالرياض عند خواتي ,
وهذا اللي خلاني أختار الرياض و خواتي على مشاري ودبي...
وبعدين أنا ما خذته عشان شكله, أنا ارتحت له وما ارتحت لغيره..
والخيرة فيما أختاره الله...وعلى فكرة بشهر العسل أزعجونا البنات
من كثر ما يتلصقون فيه...والله انه مزيون وطخمة و طويل ورزة..
بس شوي ثقيل دم..
كانت عذبة تتكلم وتحاول تخفي ألمها من كلام نورة الجارح...
وكانت تضغط على الفنجال...لتخفف توترها...
نورة: يعني ما كنت تحبينه... بس عشانك إرتحتي له؟
نجلاء: يا الملقوفة وش دخلك ... تحبه ولا تحبك...
ياحاشر نفسه بين البصلة وإشرتها ماينوشك منها غير ريحتها.....
ايه بنات وين بنطلع اليوم...
عذبة: الجمس مع جدي يالله نروح بسيارتين...
نجود : لحظة خلين أكلم مجود عشان يعطينا الجمس حقنا و يترك لنا مراد .
*****
عبدالمجيد وعمه فيصل في المجلس, عبد المجيد متمدد على الجلسة الأرضية,
وفيصل يقلب في أوراق الشركة,
عبد المجيد يحاول لفت انتباه عمه: فتولي, فتو.. مبسوط الحين, هع هع,
فيصل: لا
عبد المجيد: اتحدى , ولا يمكن حتى الآن ما بردت كبدك منها...
فيصل: مجيد... عطني الملف الأسود هذا...
عبد المجيد: يا برد اعصابك ياشيخ.. انت ماتحس...
فيصل: لا... مات احساسي من عرفتك...
عبد المجيد: والله لو انا منك كان ادق الحديد وهو حامي..._ الجوال يرن_
وه وش تبي ذي...
نعم... مشغول.. بروح اصلي..انتي يا كثر ما تزعجيني...
طيب المطلوب...خذيه مابيه من زينوه..
لالا تعالي ليه ما تروحن مع ابو ياسين ... ايه صح...
وين بتروحون ... عجيب...
فيصل: يا النشبه خل البنت ... مابقى الا تسأل وش لون سروالها ..
عبدالمجيد: عيب يا عمي ... البنت تستحي... لا !!!
..ايه.. الثمامة أجل..طيب بنروح معكم... بسم الله_ بفزع_..
فيصل: اكيد انها نورة ... عاد هي مقطعه ام الحياء...
عبد المجيد : متى؟ امممممممم طيب انا ..... خلاص اعوذ بالله ما قلنا شي,
الله يخلي لك امي وابوي...بس شوفي العود تراه مو حقي حق صديقي.. والله ..
لا تصدقين بس لاتقولين لأبوي..هاه..
انتبهوا له.. لا تخربه نورة الدبا ذي..زين؟.. الله يسلمك..
فيصل: احسن ما يأدبك الا نورة...
عبد المجيد: لا نورة ذريقه من نظرة ترتعب ... هذي نجيده...
والله يا أهلي بيخربونها ... لو يحصلهم يخلونها نسخة من عذبة..
تروح وتجي ولا تدق لي بال... بيكبرون راسها ..
فيصل: يمكن احسن لها بس لا تاخذ مشاري بذبحها..
عبد المجيد: لا يا شيخ أنا اللي بذبحها... الا ما تلاحظ شيء..
فيصل: ياكثر ملا حظاتك يابو راس...
حط هالورقة بالملف الأزرق... بلا قرق...يالله.
عبد المجيد: اسمع عاد ... البنات يبون يطلعون ...
يعني عذبه اكيد بتصير معهم...
فيصل_يترك ما بيديه ويرفع نظرة لعبد المجيد_:طيب؟؟
عبد المجيد: شكلها ما همها... غريبة؟... والله شي يحير ...!
أنا أتجسر بسأل نجود بس عارفها ما تقضب خبر وبالذات عن عذبة...
فيصل: ليش هامتك...؟ ياعيني ضايق صدرك عليها... اكيد انا منهارة ..
لكنها تكابروالدليل انها وافقت تطلع تعرف هي ماتحب تطلع من البيت نهار الجمعة ...
دايم يطلعون وهي تقول بحل دروسي مرة و مرة بتنام ومرة ماتحب طلعات الجمعة...
ولا يعني خافيتك... لو ما يجي من الموضوع كله إلا شماتتنا به...
مسكينه تصدق ارحمها..كسرت خاطري..
مادري لو سعود حي وش سوا بمشاري؟ فعلا مو رجل..!!

عبد المجيد:إيه سعود...والله ما غاب لحظة عن بالي...الله يرحمه, تصدق عاد
عجزت أتأقلم مع موته عجزت أمسح رقمه من جوالي.. وجواله مازال بدرجي..
تذكر يوم يعطيني أشحنه...مكتوب إنه يكون معي..
فيصل: الله يرحمه, إلا عذبه وش شعورها الحين... أخوها مات وزوجها طلقها..
والله ما يستاهلها..
عبد المجيد: انت ما تحس توقعتك بتطير من الفرحة لمن يصير الطلاق...
لكنك نفسك نفسك مشغول بهالأوراق...و لا بعد مسوي فيها رحوم..
لا حبيبي هك على غيري ... ساعات أحسك فعلا ما تحس!!
فيصل:................ الا أحس ... بس عذبة هذي ... _ثم صمت ونظر للأعلى...
عبد المجيد: ياهوه على العشاق .... فيصل عجزت افهمك...
على كثر ما جلست معك تزيدن حيره... الا وش رايك تاخذ ليلى ...
أجمل بنات العايلة..
فيصل: حرام عليك تبيني انجلط.. ثقيله دم .. خذها أنت ...
تعال وين بيروحون البنات ؟...
عبد المجيد: وأنا رحت هذاي لازقن بخشك...منتزة بالثمامة..
وش رايك ننكد عليهم انبسط على التنكيد... ههههه
عبد المجيد: عمي وأعرفك...ههههه والله فكرة بطرانه...

*********
في السيارة
أثناء الطريق لأحد منتزهات الثمامة... عذبة طوال الطريق صامته ,
وليلى لاتكف هي و نواعم عن التذمر تارة والسخرية بنجلاء ونورة تارة أخرى,
بينما نورة ونجلاء لا تأبهان بهما وهن يلعبن بعود وجنده في مؤخرة السيارة "الجمس",
نجود تتحدث بالجوال , وأفنان لم تأتي معهم من أجل إكمال بعض الواجبات والبحوث...
نجلاء: والله كذابة... اقول لاتهكين بس... اسمعي.. "دن دن درن " والله خطيره..
ليلى: اقول لا يحسبونك خالد عبد الرحمن...
نورة: يالله.. يالله غني لخالد أغنيه حلوة..
نجلاء: ما حفظت ... انا ما أسمع... الأغاني حرام....
ليلى: اقول... خليها مستوره...
نجلاء: والله ما أسمع ... صح عذبة....؟
عذبة:.....
نواعم: هه علينا ...؟
نجود: خلي العود يا خبلة ... والله يذبحك عبد المجيد..
نجلاء: بسم الله... وانا باكله... خلينا نكتشف المواهب....بعدين مجيد حليل...ليت كل الرجال زيه..
نورة: بلاه والله مارنع راسك بقنعة ملكية... راسي يوجعن للحين منه امس..
نواعم: إيه خلينا من مجيد الحين..
خلوا خالد عبدالرحمن يتحفنا ... يالله غني... "شدوا يمتهم جنوب عن الديرة..."
ليلى: ياربيه تذكرني ببوي .... الله يجمعني فيه....ياربي وينه الحين؟؟؟؟؟
نجلاء: احم احم اسمعوا... شدوا يمتهم جنوب......................._وهي تغلظ صوتها تحاكي صوت خالد عبد الرحمن..
نواعم: هههههههههههههههه والله طقاقه حتى كملت راكبه بشنطة السيارة ,
بس شوفي لا تنزلين لامن وصلنا من الشنطة.... يحسبونا طقاقات ...
نجلاء : بنزل من وراء.... واللي ما يعجبه لا ينزل معي...

*******
"في المطعم"
تجلس مها وزوجها فهد على طاولة الطعام , فيما كان ناصر يدور حولهم,
تارة يبحث عن أكبر الكراسي, وتارة أخرى يلعب بسيارته تحت الطاولة..
مها: نصوري تعال وش تبي...
ناصر: مابي ثي... ثوفي الثيارة تدخل بالمواقف...بابا فهد...
أبي بكرا تثري ثيارة حمرا ... ذي ثيارة عذبة...
فهد: عذبة؟... ما شاء من متى عذبة لها سيارة...
مها تنظر بأسى :... هذي سيارة البنات اللي شراها
جدهم ... بس عذبة اللي إختارتها...
الـ bmw اللي صار فيها الحادث...
الله لايعيدها من سيارة...

_ودمعت عيني مها , رفع فهد وجهها ومسح دموعها,وابتسم_
فهد: الحمدلله على قدر ربي.. لا تذبحينن
ترا ما اتحمل أشوف دمعتك...
تراي ابيع دنياي ولا أشوف دمعتك
دخيلك لا تبكين عندي ...
يالله يالمها...
_وأخذ يمسح على شعرها برفق _
مها: نصور تعال شف وش تبي....فهد حبيبي وش مشتهي...
فهد: مشتهي رضاك وأشوف بسمتك..
مها تضحك: الله يخليك لي ترا عاد بموع...جد عاد..
فهد: ذوقتس حلو...
مها: وانت ناصر..؟
ناصرينظر لفهد ويضحك: أنا بعد ذي بابا .. أبي ذوقث حلو..وعثير أناناث...
مها _تضحك بقوة_: الله ياخذ شيطانك على مين طالع ذهين؟
_ينظر ناصر لفهد ويبتسم, ثم يقول_:على ماما مها...
يضحك فهد بقوة ويصرخ: بعدي والله نصوري...
تلتفت مها على فهد بغضب مشوب بضحكة مكتومة: الحين استانست؟
أوريك يانويصر... لا والله تقلد فهد بكل شي حتى
بذهانته...
فهد: لا والله وش دخله فيني؟
مها: هذا العيال يقلدون أبوتهم..._ثم تصمت وتحاول أن تغطي
القنبلة التي جرتها بمشاعر فهد دون قصد_إيه هو ماعنده أبو ... و.. والله رسلك
له ..
فهد _يحاول أن يتظاهر بعدم الإكتراث _: ايه الله يرد له أبوه..
ناصر تبي ذوقتس حلو أجل...؟
ناصر: إيه وعثير أناناث...
يضحك فهد ويرفعه لصدره ثم يقبله... يلتفت ناصر ويضم فهد بقوة
ويقول: بابا فهد أنا أحبك كثير... أكثر من ثيارتي ذي... تعال عندنا..
ثر ولدنا .. ولا أبونا

عند بوابة المنتزة...
نجلاء: مراد ... افتح شنطة ورا...
ليلى: مجنونة.... عذبة شوفي أختك ....
عذبة:............
نواعم: مراد ... لا
نورة: الا افتحه ما عليك منهن....
نجود: فضحتونا.... لا مراد ... لا تفتحها لهن...
نورة: انتي بالعصلاء... تقدرين تنطين ... نطي وروحي افتحيها لي بسرعة نجلوه تسمعين انتي..
نجلاء منحنيه على العود وتدندن وتهز رأسها: الا اسمع ولكني داخلة جو...
وتقفز بحركة خفيفة وسريعة للمرتبة الأمامية وتنزل..ثم تتجه لتفتح الباب الخلفي للجمس...
تسحب العود.. وتحمله بحركة غير مباليه على كتفها...
نورة: أخس يالقوة... هيه أنتي ساعدين...
ليلى: عذبة شوفيها... فضحتنا ذي... شوفي هالشباب هناك يضحكون عليها...
عذبة: ............
ليلى: هيه أنتي ما تسمعين...
عذبة: الا بس وش اسوي لها..
نجلاء: هع والله فله... عذبة ماله خلقي اليوم... نورة يعني الدجة جايه.
نورة: الحين انتي تخافين من عذبة العصلاء هذي...ماتخوف...
نجلاء: عذبة تخوف لامن عصبت تصير وحدة ثانية... أعترف انها الوحيدة اللي أخاف منها,
تصدقين أحيانا لامن بغيت شي من أمي الله يرحمها وعيت ,
ازعجها وبعدين تخلي عذبة تزجرن وأخاف... مادري يمكن عشاني أحبها أخاف تزعل...
ياربيه تصدقين اني متحسفه ...
نورة: يمه!! شوفي الهرش هذا... يناظرنا
نجلاء: افقع وجهه الحين بماي كياغيه... الا وين البنات؟؟...ايه هذاهم هناك...
نورة : يلحقنا....يمه بدق على مجيد...
نجلاء: شكلي بفقع وجهك انتي مب هو.. وشوله مجيد تبين يفضحنا شرط امك ماتخلينا نطلع مرة ثانية الا معها...
تسرع نورة وتمسك بيد نجود وتتبعها نجلاء: اصبري دحروج وين تخلينن أوريك ... _وتنادي عذبة_عذبة .. عذبة اصبري...
عذبة: اركدي يا نجلاء ترا مالنا خلق مشاكل... هذا مراد راح يجيب المفتاح حق الشالية...روحي انتي ونورة جيبوا هالآنسات...نواعم وليلى لا يبعدون...
نجلاء: هم بزران... مانب رايحة...
عذبة: ليه مسويه شي... شكلك خايفة..؟
نجلاء: هه لا ماسويت شي .. بعدين من يقرب مني سدحتوه.. ولزختوه لزخ...
أعطيه توبي أوشيرو ماواشي غيري!!
عذبة: أقول يا أمي عذبة روحي لألزخك أنا..لاقيتن مافهم هالخرابيط تنصبين علي...
ترا مالي خلق أجمعكم تقل غنم.. ترا ها الطلعه كلها عشانك...
نجلاء: والله ما نصب مو صدقتن إسألي ســعـو....
_تضع يدها على فمها حين تذكرت أن سعود ميت_
عذبة: وبعدين بتروحين؟
نجلاء: طيب من عيوني الخضراء ..نورة تعالي ... شوي بس...
خذي العود أزعجن..ولا عطيه مراد يشيله...
نورة: لا مراد بعيد وأخاف يضيعه يضيع روحي مجيدوه..
في منتصف الممر بين نواعم وليلى وعذبة ونورة لحق الشاب ومعه شابين آخرين بنجلاء ونورة.
الشاب: ياهوه يا راعي المزاج أموت بالرايقين...عطيني وجه...
أشوف العود أدندن أروق معاكم..
نورة: بسرعة... الكلب تسمعين وش يقول...
نجلاء: انطم يا قليل الأدب...
نورة: لا تحارشينهم... تراهم قليلن ادب ولا تربوا..
الشاب : يا حلو هالعيون... ليه تفتني العيون السود ما دري؟ بس شوي بكلمك كلمة..
نورة : يمه يعنين بسرعة اركضي نرجع للبنات ولا نسوي شي... انا خايفة..
نجلاء: اخ بس لو ما كان علي عباية كان فقعت وجهه...
يسرعان في المشي نحو عذبة ويسد الشابين الآخرين الطريق عليهما ,
الشاب1 : على وين يا حلوين...والله اني مو وحش... خلينا نتعرف حذوا الرقم.. ب
س وكمان عازمكم على كافيه...
نجلاء: وخر يا عديم الأخلاق... لو كنت أختك رضيت لها ... وخر لأسويك كفتة..
أحذر ك ترا معي دان شودان..
الشاب1: أحب الكفته من هالأيدين أنا..وشو دان شودان أكلة صينية؟؟
_ويضحك بقوة_
نورة: يا أغبياء ... يعني الحزام الأسود
_يضحك الشباب بقوة_الشاب2: على مين تلعبها...!
الشاب3: حنا مخفات نصدق!! الغزلان هذي معها حزام أسود
قولي أبيض يمكن يعني هه نصدق
بس أسود مرة وحدة... باين أحلامكم كبيرة!!!
تندفع عذبة نحوهم وتتبعها نجود وتحاول إبعاده
وهي تخلع الصندل : شفت هالنعلة ترا بتتوسط وجهك اذا ما ذلفت...
الشاب1:يؤ مقاسك صغير أشوف كم... _ويمسك بيد عذبة ويجرها نحوه_
عذبة: يا كلب وخر والله لأضيع مستقبلك... نجلاء نادي الهيئة تشوفي أحد يفزع...
نجلاء تلتفت يمنه ويسرة, المكان في زاوية منعزلة حيث لا أحد يشاهدهم من الهيئة أو رجال الأمن :وليه فزعة والله ما أخليك نورة شوفي شغلك...
تندفع نجلاء ونورة , نجلاء تنهال بضربات قاسية بقدميها على وجه الشاب المعتدي, فيما ذهل الآخرين,
كانت الضربات قاسية وسريعة وحين حاول الآخرين مساعدة صديقهما,
اندفعت نورة بضرب أحدهم بالعود بقوة, فيما دفعت عذبة الآخر للبحيرة,
الشاب: والله أتوب والله أتوب... اتركيني ما عاد أغازل ناس متوحشة مرة ثانية...
الشاب2: أخ , وخري أنتي يالدبا , أي وجع
ثم امسك العود بكلتى يديه, حينها تلقى ضربة خاطفة من نجلاء بطحته أرضاً حينها جلست نورة بثقلها عليه. و أخذت تعض يديه حين حاول دفعها.
ثم هبت نورة واقفة: عبد المجيد وعمي فيصل... شوفوا الحمير وش سوو..
عبد المجيد: خلاص نجلاء... ذبحتيه وش سوا... بس خلوني أكمل عليه...
اتجه فيصل نحو الشاب الثالث الذي رمته عذبة بالبحيرة وامسك به ووجه له لكمه فيما فر الآخر الذي كانت تجلس عليه نورة, وجاء رجال الأمن والهيئة ...
















الفصل الرابع


"في السيارة"
عبد المجيد أعطى سيارته لمراد
وركب هو وفيصل بالسيارة " الجمس" مع البنات...
كانا غاضبان ومحرجان بشدة وأرغما البنات بالرجوع للمنزل...
عذبة كانت تبكي وترتجف... نجود تحاول أن تهدئها,
ليلى ونواعم غاضبات بسبب إرغامهن على العودة للمنزل,
فيما نجلاء ونورة تضحكان بشكل هيستيري..
فيصل: الحين عاجبكن اللي سويتنـُـه ..؟؟
والله مادري وين أودي وجهي من الشيخ
..فشلتونا بالهيئة!!. بناتنا يضربن رجال!!
عبد المجيد: لا والطامة الكبرى يوم شفت نوير هالكورة جالسةٍ عليه...
مسكين خفت يموت ونتورط بوه عاد وش يقولون الناس....
بس والله عقوبة رادعه _ويضحك رغم غضبه_ والله شر البلية ما يضحك....
فيصل ينفجر ضاحكاً : لا والمسكين اللي حطت عذبه حرتها فيه
اللي رمته بالبحيرة ... ولا رحت أكفخــُه وأنا مادري وش سوا...
بس فيه شي وسع صدري... يوم قالت نجلاء لرجل الهيئة السالفة
ورحمة من ربي أنهم داخلين متسللين للمنتزة ...
ولا مادري وش بيصر بالموضوع...
ليلى: يستاهلون المتخلفين هذولا.. خير ... تبون نخليهم يتحرشون بنا ونسكت؟
عبدالمجيد: أقول من يحتسي(يحكي) !!! ؟
هههه الحين اللي يسمعك يقول جالدتهم ولا على الأقل رحت تدورين أحد يبعدهم
قابلناتس هاجه ويوم شفتينا _ويقلد أسلوب ليلى_ :مجيد فيصل إلحقوا البنات
تطاقوا مع شباب...
ليلى: والله أنا مو عربجية وما أعرف أضارب ولا أهاوش..
وبعدين من شفت شعره المكوش_ هاللي مسك عذبة_ وانا قلبي وقف..
فيصل:ههههه.... والله شعرة كنه طالع من مجفف , تذكرون بنك بانثر
يومنه يطلع من مغسلة السيارات ويصير كنه كورة فرو...هع والله ذكرته...
هههههه... بس من جد مادريت إن عندنا بنات جدعات...
عبدالمجيد: إي والله كنهم بمسلسل صعيدي.. ماتقول بنات...
أنا أضحك على الحريم لامن مدوا ألسنتهم بالسوق ولا بمكان عام
وصاروا بناتنا يمدون إيدينهم بعد ...
نواعم: عموا فتولي...فتفت..نفسي أعرف شاللي جابكم؟
فيصل: أممممممممممم...بقولك بس لاعمري أسمعك تقولين
فتفت... أحس إني تقل طبخة شعبية...
عبد المجيد: لا..لا... يا فتفت "لا تكب العشاء"...
تراك خرار وفضيحة... تقول شي
أفتفتك على الأرض زي الفتيت..تعرف الفتيت يا عموا...
_عبد المجيد يتكلم ويقلد أسلوب نواعم المتغنج_
فيصل: شوفي خواشن...أسمعك تقولين فتفت
أغولك..فاهمة
عبد المجيد: فتفت.. خف شوي على خواشن.. قصدي نواعم..
ترا هي اللي بتفتفك.. البنات الحين صاروا أقوى من الرجال...
ترا بيسوون بك زي هالشباب اللطيف ..
اللي جلدوهم...مساكين..ما يستاهلون
فيه أحد يتغزل وينجلد..؟ عش رجب ترا عجب!!
فيصل: مساكين والله رحمتهم ... راحوا وطي مادروا إنهم تحرشوا بلبوات
نجلاء ونورة وعذبة
ماينحارشون.... نجلاء بديت أخاف من عصاقيلك... لاتجلدينا بس..
والله يطلع منك كل هذا... الله يرحمك يا سعود لو كان موجود
كان انبسط عليك دايم شاقي بك أنتي والكاراتيه...
هيه أنتن يكفي ضحك_ويلتفت على نورة ونجلاء_
مادري هذا ضحك ولا صياح ؟
عبد المجيد: ضحك ما خوذ على ما قالت أمي نورة...
_ويلتفت عبدالمجيد على عذبة_ عذبة!! يكفي صياح... خلاص.. ما صار شي
هم وانجلدوا ولا بعد أخذوهم الهيئة
يعني بياخذون جزاهم وزيادة وأنتي ولا جاك شي
يالله عاد بلا دلع
يلتفت فيصل وينظر بطرف عينه لعذبة ويقول:
خله يا مجيد تصيح..و تطلع حرته... منهم ومن غيرهم!!!
*****

"في غرفة عذبة"
تدخل عذبة وتقفل باب الجناح بالمفتاح بعنف, ثم تركض لغرفتها,
حيث أفنان منكبة على السرير وقد بعثرت أوراقها حولها ,
تغلق الباب وتستند على الباب,
ثم تشد نقابها و ترميه وتصرخ:
أفناااااااااااااااان بيذبحن النذل...
الشماتة تقطر من أثمه بكل كلمة...
طعنن ..أنهان.. دمرن...
خــــــــــــــــــــــــــلاص
إنتهيـــــــــــــــــــــــــــــت ...
والله ما بي حيـــــــــــــــل أتحمل زيادة
ليــــــــــــــــــــــــــش يا مشاري
تعذبن وتحطن بهالموقف أنا وش سويت
ليــــــــــــــــــــه؟؟
يارب أموت ... وأرتاح
يـــــــــــــــارب !!!
يـــــــــــــــــــــــــــارب!!!
يـــــــــــــــــــــــــــــــــارب!!!
آآآآآآآآآآآآآآآآآآآآآآآآآآآآآآآآآآآآآآآآآآآآآآآآآآ آآآآه
_وتجثوا على الأرض وتبكي بحرقة_
أفنان: عذبة ... اسم الله عليك وش فيك؟
بعيد الشر عنك...
_وتقفز نحو عذبة وترفع وجهها وتقترب ثم تقبل جبينها_
أفنان: ما عاش منهو ينهيك؟
عذوب ما تنتهي لأجل واحد زي مشاري!!!
وش سوا فيك بعد؟
_ترفع عذبة يدها وتشير بالنفي وهي تفتح فهمها تحاول أن تنطق
ولكن صعوبة الموقف ألجمت لسانها وأطلقت لدموعها العنان_
نظرت أفنان إليها بعطف قائلة: مو مشاري؟
_هزت عذبة رأسها موافقة وهي تنشج_
أفنان: أجل مين... فيصل؟
صرخت عذبة صرخة تشوبها تنهيدة : إيــــــــــــــــــــــه....
حقيـــــــــــــر... نذل ... أنا..أنـــ....
_وإنفجرت تبكي بصوت عالي ورمت بظهرها على الباب في نوبة بكاء هيستيري ,
قفزت أفنان وأغلقت باب الشرفة, ثم أمسكت بكفي عذبة,
وهمست بإستغراب _: وش سوا ؟ قال لك شيء صريح عن طلاقك؟
_هزت عذبة رأسها نافية_
أفنان: أجل وش سوا؟ لمح لك يعني؟
صرخت عذبة : أفنان ليه يشمت بي أنا وش سويت؟
بس عييت آخاذه , عمري ما غلطت عليه,
هو اللي دايم يجرحن ويأذين, وأنا متحملة وساكتة,
ويوم عييت آخذه صرت عدوته, أنا بنت عمه, وأخت سعود "روحه",
الحين بدل ما يحاول يصلح الموضوع ويرجعن لمشاري يسوي كذا؟
ليه؟... ليه؟
أنا خــــــــلاص أحس ما بقى بي حيل أمثل زيادة...
أحس إني مفضوحة...
وهذا من أول يوم!!
وش بيسوي بي بعدين..؟
أكرهه ... أكرهه..
الله ياخذه ... الله ...أستغفر الله
بس والله خـــــــــــلاص...
ماقدر أتحمل نظراته الشامتة , ودقاته بالحكي...
يقرص بالكلام ... لسانه مسموم بكل كلمة يقصد شماته...
يطعنن مرة ورا مرة ...
اليوم بكلم مشاري بترجاه يرجع لي ...
وأقوله إذا هنت عليك.. بكيفك
بس تكفى إرحمن من الناس...
أنا مادري ليه حظي كذا ...
كل من حبيته راح وخلان ...
أفنان...أخاف يوم بعد أنتي تروحين
وتخلينن لحالي....
تنتفض أفنان: بسم الله علي!!!
لا إن شاء بنصير مع بعض على طول..
بعدين حبيبتي عذوب يمكن مو قصده,
بس أنتي متحسسه منه وتحسين أي كلمة إنه
يقصدك.. فيصل يعزك, ولو عشان سعود ..
هو أقرب الناس بسعود.. ويوم مات حلف إنه يخلفه...
وش لون يشمت فيكم كذا...
لا.. لا...
أكيد أنتي واهمه..يا لله قومي غسلي...وروقي..
عذبة: لا تذبحينن أنتي الثانية!!
قال يخلف سعود قال...
آآآآآآآآآآآآه وينك ياسعود... وينك...
سعود من بعدك ضاقت الدنيا....
سعـــــــــــــود قلبي
قلبي من بعدك ماذاق السعد...
سعــــــــود...
أحتاجك ...ليتك ترجع ياخوي ليتك...
رحت مع ريحة الجنة
أمي فرح هالدنيا كلــــــــــه
يمـــــــــــــــــــــــــــه
أبيك الحين
أبي أدس خسمي بصدرتس
أشم ريحتس وتمسحين دمعي بيدتس
يمــــــــــــــــــــــــــــــــــــــــــــــــ ـــه
تركتي عذبة لعذاب ما تطيقه
يمــــــــــــــــــــــــــــــــــــــــــــــــ ــــــــــــــــــه
تكفين لا تخلينن لحالي..لا.. رجيتس
يا أم سعود
تعــــــــــــــــــــــــــالــــــــــــــــــــ ــــــــــي
محــــــــــــــــتاجتــــــــــــــــــــــــــــ ـس
محتــــــــــــــاجتـــــــــــــــــــس
محتـــــــــاجتــــــــتس
والله محتاجتس
_وانكبت عذبة على الأرض تبكي حزن يمزق القلب,
وشوقاً يغتال النفس_

*******
"في حديقة المنزل"
كاميليا وآسني وأليس يعددن عدة الشواء, ويصففن الكراسي والطاولات,
البنات نجود ونورة , ونواعم, وليلى ونجلاء يجلسن على حد السور الحجري
المحيط بالحديقة
تصرخ نجلاء: هيه أنتي ... مانبي كراسي!!
وشهوله؟ حنا عجز!!!
بس إفرشن زل وحطن القهوة والشاهي والشوي عذبوه هي اللي بتشوي...
حطن كل شي وروحن ... مشكورات!!
ليلى: ياربي... أنتي ماتعرفين تصيرين ذوق؟
بس "هيه أنتي"... قولي لو سمحتي..
كاميليا خلاص ياقلبي لا تدخلين الكراسي.. نبغاهم..
نجلاء: خير؟... خير؟.... خير؟
المسألة عناد.. أقول دخلوهن بس!!!
ما عليكن منها..
ليلى: أقول يالصعيدية ما عليك
خليك بمضاراباتك...
و لا تتدخلين بشغل الكبار...
نجلاء: أقول إنطمي بس... والنعم.. لي الفخر إني صعيدية!!!
ما دامهن يدافعن عن أنفسهن...
نعم الحريم...
أقول دخلن الكراسي ... يعني دخلن الكراسي...
ولا وش رايكم بنات؟
نورة: إلا والله فله ... مانبي كراسي .. وع ما حبهن تقل
إمتدودله.. دخلوهن وخنصير ناس!
ليلى: وي!! يعني نصير جن إذا جلسنا عليهم..
وبعدين بس البزارين هم اللي مايبغونهم..
نورة: بزر يفقش وجهتس!!! عليهم ؟
هن كراسي مؤنث!! تصير عليهن...
شكلتس تبين دروس بالقواعد...
نجود: خلاص الحين تجي عذبة وأفنان ونقرر...
بس تكفون ترا اللي فينا من روعة مكفينا,
بعد تجن تتهاوشن..!!
نواعم: نجلاء... تصدقين ما توقعتك كذا قوية..
ياربيه شكلك يدنن وأنتي يالعصلاء تسدحينهم...
والله ليتي مصورتك, تشوفين شكلك...
إلا بسألك , التمارين والدورات من وين أخذتيها؟
وليش إخترتي الكاراتيه من كل هالرياضات؟
وأهلك مارفضوا؟والله كنت أحسبها هواية عابرة..
نجود:إي والله يا نجلاء تبين وسام شرف... والله خطيرة...
أم سعود الله يرحمها شجعتك وأبو سعود الله يرده كذلك...
بس أضنك أكثر شي متأثرة كثير بسعود؟ هو أخذ جوائز
عالمية بالكارتية...صح؟
نجلاء_ تصمت برهه وترفع عينها نحو زواية قصية بالحديقة_:
سعود... أمي ...أبوي... كلهم شجعون
بس سعود كان يعشق هالرياضة...
وأخذ فيها بطولات كثيرة من كان صغير..
بداية ببريطانيا كانوا عيال الجيران العرب دايم يجلدونن...
وبالذات إذا جيت أروح لبيت خالتي أم وليد.. يحدونن البزارين ويستلمونن ضرب!!
ودايم كنت أتعلق بعذبة وأفنان عشان يدافعون عن ولا أصيح عند سعود
رحمن وسمح لي أروح معه للنادي , ثم إلتحقت بالنادي نفسه..
ويوم جيت هنا , أمي تضايقت من كلام الناس,
وبالذات من جدتي وأمي "ريم"
بس أبوي وسعود أصروا إني أكمل , مادام ما فيها خراب
أخلاقي أو محظور ديني, وأبوي راح يسأل عن أفضل نادي
بالرياض يعلم بنات وما لقى نادي يطابق اللي بباله..
فراح وتعاقد مع زوجة موظف يشتغل بالشركة "كوري"
كانت تشتغل مدربة كاراتيه بديرتها,
وخلاها تجي البيت تدربني , وكنت كلما نسافر بالصيف لبرا
ألتحق بدورات, بس بعد ما راح أبوي لقيت نادي زين, وإنضميت له,
وأخذت الأسود دان شودان...
قريب قبل سته شهور تقريباً..
_ثم صمتت, وابتسمت وبلعت غصتها واكملت_:
يومها أمي بكت وقالت لي" يا نجلاء... الحمد لله
اللي مكنك من هدفك... والله الدنيا ماتاسعن من الفرحة,"
وبعدين صاحت وقالت " ليت أبوك موجود يفرح بك...بس شرفي
أبوك ... لا أوصيك" وضمتن بقوة... حتى حسيت إني أبدخل
بضلوعها...حتى ريحة العود صبغت عباتي..وحبتن على راسي...
ثم قالت" الله يا نجلاء الحين ربي عطاك القوة...
لا أوصيك لا تردين مساعدة من يحتاج ... ولا تشكين من أحد...
لا تسكتين عن حقك ولا تغلطين على أحد... صيري زي سعود
عمره ما أذى أحد"
_نظرت لنورة وابتسمت قائلة: اليوم أنا وياك سوينا وصيت أمي..
دافعنا عن عذبة ... صح؟
نورة: آآآآآآآآآآآآآآى.. حرام عليك قطعتي قلبي يكفي ... _ وتبكي بشدة_
ثم إلتفت إلى نجود قائلة: نجود!! هناك _ وأشارت للزاوية التي كانت تنظر لها_
سعود كان يقصص الشجر... جيت وقلت له..
ونط وقعد يضحك بقوة... ويقولي" قايل أنا.. نجلوه مب سهله...
الحين صرتي ند لي .. أقدر أضاربك...بس لا تفكرين إنك بتغلبيني..."
قلت له خير أنت فيك قوة عظمى اللي خلقك خلقن..وضربته بقوة,
_وتبتسم_ ما توقع إني بسويها وطاح على الأرض ضحك بقوة
وقال لي" إخس والله ... أقول لا تحطين راسك من راسي... يابنت"
وقعد يضاربن.. بس كان رحوم ... أعرف إنه أقوى من..
بس كان يسوي نفسه أضعف.. عشان يشجعن... ياحبيله..
رحوم.. وحنون... كان أخوي وصديقي.. ولمن يروح للعيال
بالخيمة يسمح لي أجي معه.. وياويل أحد يقوللي شي..
ياربيه حتى الآن ما صدقت إنه مات...
كل يوم أحس إنه بيدخل علي ولا أسمعه يناديني...
كل يوم أروح لغرفته.. أطق الباب ثلاث طقات
ودي أسمع صوت ... أي صوت!!
ميخالف.. لو يقولي إنقلعي ياللزقة بذاكر...
بس ودي أسمع صوته..
أمس رحت لسيارته.. ونطيت عليها...
تمنيت لو يجي ويلحطن بالعقال..
مع إنوه ما يسويه... بس تمنيت يجي
ويسوي لي أي شي...
حتى لامن طلعت من المدرسة.. أنز ..
زوله يشبه زول أخو صديقتي..
أقوله تكفين لا يجي أخوك .. خلي السواق
يجي ياخذك إرحمين من فرحة يتيمة,
تفتح الحزن بقلبي من جديد...
ليلى_وهي تبكي_: خلاص كفايه... ما أقدر أتحمل....كفاية فتح جروح...
نجلاء_ نظرت حولها وإذ بالجميع يبكون_فقالت:
آسفة ... بس... حاسة إني مخنوقة... وقلت بفضفض...
والله مو قصدي أصيحكم وأحزنكم...
بيــــــــــــــب... بيــــــــــــــــــــــــب.. سيارة أبو ماجد تدخل من البوابة ويتقافزن البنات..
هربا حتى لا يراهن زهير, سائق أبوماجد...
ينزل أبو ماجد من السيارة, دخل ولم يلتفت للبنات وهن يضحكن بقوة,
يتجه مباشرة نحو مكتبه, تأتي كاميليا لتحمل الحقيبة اليدوية..
أبو ماجد: كاميليا ...نادي عذبة... قولي تجين بسرعة..
كاميليا: إن شاء الله .. أجيب عشاء الحين..
أبو ماجد: لا.. بس نادي عذبة بسرعة بلا قرق...
_يدخل مكتبه ويغلق الباب, تلتفت نجلاء نحو ليلى وتقول_:
ياربي تستر ... شكل أم العنزين جاية اليوم...
نواعم: مين أم العنزين هذي؟
نورة: هع يا الكمخة... يعني النفس خضرا...
نواعم: خضراء.. تكلموا عربي يا ناس...
نجود: يعني معصب ... تبين دكشنري أنتي...
ليلى: وش عرفها !! عليكم مصطلحات ...
بجد حنا يالقصمان يبليلنا إكسفورد خاص...
وأنا القصيمية أباً عن جد ما أفهم!!!
نجود: أنتي الحين قصيمية أباً عن جد؟
إلا خكرية... حطي بالك للكلام وتفهمين ...
بس أنتي مسويه يااااااااااي...
وش حيتنا كلنا نفهم وأنتي لا؟
واضح الكلام من السياق...
نواعم: جت تتفلسف ذي!!!
_نجلاء تنظر للدرج لعذبة وهي تنزل , رأت في عينيها قلق ورهبة,
لحقت بها, وأمسكت بكتفها, وحين إلتفتت لها عذبة إبتسمت نجلاء وهمست_:
يا الله صيري قوية.. الله معك!!!
_ابتسمت عذبة وغمزت قائلة_: ولو ..أختي نجلاء..
نورة: وش فيه عمي متفتفه معه؟ أسلم عليه ما يرد علي...
نجود: الله يكون بعونه...
*******
"في مكتب الجد"
الجد يجلس على الكرسي ويسند رأسه على الطاولة,ويضرب بيده على المكتب ,
دخلت عذبة, وابتسمت قائلة: السلام على أحلى جد...
رفع رأسه وابتسم: هلا والله بعذبتي ... وعليكم السلام والرحمة..
تعالي يا بنيتي .. جيبي هالكرسي واجلسي بذيـّا بجنبي..
_عذبة وهي تضع الكرسي بجانب جدها وتجلس_:سم يبه..آمر؟
الجد: مايامر عليتس عدو أضنتس عارفتن ليش مناديتس؟
_عذبة يتغير لون وجهها وتشيح به عن جدها حتى لا يرى دموعها
وتتكسر العبرات بشفتيها_
الجد: طلقتس مشاري!! صح؟
عذبة_وهي تمسح دمعتها_: من قالك يبه؟
الجد: اليوم جان أبو عبد العزيز وأم عبدالله بالمزرعة وقالوا لي...
بس قالوا إنتس ماعندتس خلاف , وما مثلتس!! صدز ماهمتس؟
_تصمت عذبة_
يكمل الجد: أدري يا بنتي ... أنا أبوتس وأحس بتس ..أدري إنتس تبينوه..
وأدري إنتس فاجأتس بالطلاق مرتن وحدة..
_تنكب عذبة بحجر جدها وتبكي, يضمها جدها لصدرة ويمسح على شعرها
وينفث عليها بعض الآيات ليهدئها_
عذبة _وهي تبكي_:يبه..تكفى لاتقولي زيهم... لو إنتس
موافقة على فيصل أحسن...
تكفى يبه...تكفى...ترا خلاص ماعاد بي
حيل على الشماته...
الجد: هـــــَــــوّ !!!!! أحد يشمت ببنته...
لا تقولين كذا... اللي يحب ما يشمت...
واللي يعشق ما يغدر....
عذبة: لا ... كلهم يحبونن وكلهم شمتوا بي...
ومشاري عشقن وغدر بي...
يبــــــــــــــــــــــــه لاتهك علي...
الجد: لا يا بنيتي...لا تقولين شمتوا ... يمكن إنهم تضايقوا
بس حنا كذا ما نعرف نعبر عن قصدنا زين...
حنا يمكن ما عندنا لواقة بس قلوبنا بيضاء
و ما يمكن تشمت... و لا تغدر..
_نظرت عذبة لجدها وهمست بصوت مبحوح_:
طيب ... ليـــــــــــــه مشاري سوا كذا؟
أكيد فيه شيء... صح مشاري ما يغدر بي يبه...صح؟
الجد:أنا يا بنيتي اليوم كلمت مشاري...
عذبة_تمسك بيديه وتهمس_: يبه وش قالك؟
قالك إنه غلط وبيرجعن...
إنه ندم .. إنه بيجي اليوم...
صح يبه...صح؟
_الجد صامت وأشاح بوجهه نحو النافذة_
عذبة: يبه وش فيه ...
وش قالك تكفى قلي..
يبه!
الجد: يقولي" تخلي فيصل ينفعها!!
و قالي اللي بيننا منتهي...
وأنا رحمتها من كلام الناس عشان خالتي
وقلت إهي اللي طالبه الطلاق...
و لاتفكر لا أنت ولا بنتك تتصلون علي"
وغلط بالكلام...
_و أجهش الجد بالبكاء_قائلاً:
والله يا بنيتي أنا عمري ما ذليت نفسي إلا نوبتين...
يوم أترجى جدتس ترجع لي وتسامحن...
واليوم وأنا أحاول أفهم من مشاري وأهدّيه..
والله يا بنتي أحس هذي حوبتي بجدّتس يوم إني أطيع
أخوي وأخليه...
_نظرت عذبة لجدها غير مصدقة لما يقول...وعجزت عن الكلام,
أسندت رأسها بحجر جدها وبكت بحرقة_
الجد: يا بنتي مصيروه راجعن لتس...
ترا الحين أحد لاعبن براسـُه
وقولي ما قالي أبوي ناصر...
يا بنتي إذا هو يحبتس وباغيتس يبي يرجع لتس...
ويعتذر منتس وبيتندم...
أنا يا بنيتي أعرف بالرجال .. الواحد ما يترك وليفته
إلا من شي(ن) ضاهدوه غصب...
لا تكرهينه وتلمـّسي لوه العذر
تراي يوم كنت بمكانــُه
وأحس بالي يحس بوه
نظرت عذبة نحو جدها وهمست: متى ؟
الجد: مادري؟
اصبري ... ومن صبر ظفر..
يوم أترك جدتس تركته وهي أم
شابة ... ببيت أخوانه و حمايل تتطحن...
فقر وحالتن ما يعلم به إلا الله
وصبرت وصارت أحسن منْ..
أخذت شاب صغير...
وعيلت... وهي الحين أحس منْ...
أنا يوم تركت أمتس عذبة
كانت محتاجتن لي...
لكن الحين أنتي منتب محتاجتن مشاري...
أنتي صغيرة وما معتس عيل...
يا بنتي منب مخلن عليتس قاصر...
كل فلوسي وعقاراتي وشركات
وأملاكن بالداخل والخارج
تحت يدتس...
أنتي
الكل بالكل...وأنا ما جمعت هالحلال
إلا أبيه يعزكن ويرفعكن عن المذلة...
عذبة: يبه ما بي فلوس ولا حلال...
ما بي شركات ولا عقارات
أبي أعيش ببيت من طين
آكل يوم وأجوع يوم
بس أكون مع مشاري....
ما بي شي بهالدنيا
بس أبي مشاري...
والله ما حبيت غيره
لا فيصل ولا غيره
يبه...ليش سوا بي كذا
ليـــــــــــــــه؟
والله أحبه
وما أحب فيصل...
قله يبه واحلف لـُه..
يبــــــــــــــــــــه
تكفى شف لي حل..
_أشاح الجد بوجهه وذرفت دمعة ملتهبه_
وهمس: بتنسينــــُه يا بنيتي ... بس هو اللي بيندم عدد شعر راسه
والحل يا بنتي الصبر...
خلاص صار اللي صار...
ووالله لوما غلاتس عندي ما كلمت عليه وتحملت أسمع
شتايمه...
مير يا بنتي هو الخسران...
أنتي معززة مكرمة ببيت أبوتس ...
ولا أنتي بمحتاجتن لـــــــُـه
وهو اللي بتحرق الندامة قلبـــُه ...

























الفصل الخامس


"في غرفة نجود"
تقلب نجود أوراقها بتضجر, تفتح الدروج بعصبية, ثم تصرخ:
ياربيه... وين الملزمة؟؟هذا وقته..!!
_تربت أم عبد العزيز على كتف نجود_وتقول:
وش أخبار نجيدتي؟
نجود: بخير يمة.. بس مالقيت ملزمتي حقت الداتا بيس..
شفتيها يمه؟
أم عبد العزيز: خلينا من هالخرابيط .. أنا جيت بسألتس..
فكرتي باللي قلت لتس؟ موافقة..أقولهم يكلمون الرجال..
نجود: يـــــــــوه يمــــــــــــــه ..أنا قلت كم مرة ...
مابي.. مابي خلاص الموضوع أبيه يتسكر..
أم عبد العزيز: وشلون يعني الرجال ينشرا..
لا تفوتين عليتس الفرصة.. ماتدرين يجيتس زيوه ولا لا..!!
نجود: مابي أعرس الحين...دراستي صعبة ماقدر..
أم عبد العزيز: إذا بلاتس دراستس أقولهم ينتظرون ...
نجود: لا..ماقدر أشيل هم عرس ثلاث سنين وهم دراسة بعد!!
أم عبد العزيز: ليه أجل كنت موافقة على سعود وما قلتي هم ولا غيره..
_تنتفض نجود وتعض على شفتيها_
أم عبد العزيز: يا بنيتي ترا سعود مات .. الله يرحمه
وين تدفنين نفستس عشان واحد بقبره
نجود: يمـــــــــــــــــــــــــه واللي يرحم والديك خلاص...
سعود مات بس ما مات بقلبي.. ما قدر أنساه...
أم عبد العزيز: فكري بالموضوع زين الرجال ماعليه كلام..
وهذي فرصة من ذهب يمكن ماتحصل مرتن ثانيه..
وسعود الله يرحمه مااااااااااااااااااااااااااااااات
مااااااااااااااااااااااااااااااااااااااااااااااااا ااااااااااااااااااااااات
افهمي هالكلمه وش تعني..
_وخرجت أم عبد العزيز غاضبة وأغلقت الباب خلفها بقوة,
فتحت نجود الدرج وأخرجت سلسال ذهبي تتدى منه ألماسة براقه على شكل دمعة,
نظرت إليها وشهقت , ثم ضمتها وبكت بحرقة وهي تقول_:
سعود ... والله تمنيت تشوف هديتك علي..
عمري والله ما بنساك... الله يرحمك ويجمعني بك بالجنة...
بس والله يا عمري ماراح ألبسه لأحد غيرك...والله...
_ نورة تفتح الباب بعنف وتدخل_
نورة: نجيدة ليش غايبة الــــــــــ... نجود ليش تصيحين؟
إيه عشان أمي تبي تدبستس بالخاطب الجديد..
تصدقين شفناو أنا ونجلاء يوم يجيب أمه ذاك اليوم...
والله وسيم.. لا تصيرين كمخة وتعيين تراو مزيون..
نجيدة ... عاد بلا دلع... إذا ما تبينه أنا بآخذه..
نجود: بالله يانوير فكين منوه مابيه...
نورة: يا غبيه حلو.. طويل ورزه ..صح مب أبيض
بس السمار حاليه حلو مرة... وش حلات سكسوكته...هع
نجود: أحسن من سعود عاد؟
نورة: أممممممممممم تبين الجد ولا صديقه هههههه أعرف أنكت؟؟
سعود جسم رياضي وفاتح ومملوح وحليل ومدرهم ..بس مات!!
نجود: أقول إنقلعي عن وجهي .. يالله إذلفي...
نورة: لا خلاص العب عليتس ما مات ..هذاو تحت يسولف مع مجيد...
نجود: إنقلعي لا أفلقتس بالدباسة..
نورة_وهي خارجة_: الحين قلنا مات زعلت وقلنا حي زعلت
وش نسوي له...؟
ثم تقف وتلتفت على نجود_ :أما اليوم فاتس نجلاء سلخت بدوروه الماصلة...
تحاول تسوي نفسه فاهمه عند الأبلا.. تقول...
ثم تمسك الباب وتصرخ بغضب_أوريتس يا نجودوه أنا الغلطانه اللي أسولف عليتس..!!
متبلده هالبنت ... رحم ربي سعود اللي مات ولا عاش معتس..
************

الساعة السادسة صباحاً في صالة بيت ناصر"الجد"
البنات يجلسن على المائدة, كاميليا تصب الشاي, وتعد الشطائر..
كاميليا: عذبة.. تبغي ساندوتش جبن ولا زعتر..كروسان تبغي..
عذبة: توست جبن سايل.. رشي عليه شوي زعتر
ليلى: وع.. عليك ذوق..
عذبة: أنا اللي باكله ولا أنتي...!!
نجلاء: مو مشكلة الذوق.. بس حرام السايل!!
تذكرين ماكنا نلقاو عندهم..ولا بدولة أوربية يبيعونه..
قاعدين يكبون عليكم زبايلهم..يختي كولي شي صحي
ليلى: يعني تبغينها تاكل زيك ... الحمد لله قرف..
ولا أحد ياكل سلطة وبيض على الصبح..
نجلاء: أقول يازينتس ساكته..من زين أكلتس
برجر ولا بطاطس مقلي ..قمة الخربطة الصحية
شوفي نشاطي ونشاطك ...
أنتي تقل عجوز بس تسدحين وما تقوين تشيلين القرطاسه من الأرض..
ليلى: أقول مو زيك يالعربجية... بس ياااااااع يووووووووع
طق وطقاق وقال إيش نشاط..
نجلاء: لو سمحتي لاتقولين عن عربجية يا تريلة..
_تصرخ عذبة_: خلالالالالالالالالالالاص ..
كل صبح ضرب وضريب..
وش ذا ...
نجلاء.. باكل جبن حامض عشان ماتزعلين
ليلى.. خلي العالم بحاله..بس تدورين شي
تطنزين عليه.. ما عليك كلامها صحيح..
ليلى: بسم الله..إلا بتروحين يا عذبة للجامعة اليوم؟
عذبة: يعني وش مقومن وأنا ما نمت إلا الفجر..؟
إيه بروح..
نجلاء: وش دريها إنتس مانمتي !!
ماتطلع من صومعتها ..24 ساعة على اللاب توب..
ترا كثرة الجلسة عليه مو صحية..
ليلى _بسخرية_: صدق والله؟
عذبة.. شلون قبلوا الجامعة ترجعين؟
أدري بتقولين صباح الخير..
بس من زمان بسألك وأنسى ..
ولا من شفتك وذكرت تصيرين مع جدو..
تشخبطين أنتي وياه وتحسبون
..
عذبة: لا.. اللاب توب مسوي عمايل..
كم لي راجعة أدرس؟
ثلاثة شهور!!
بس يالله .. بآخذك على قد عقلك..
دخلت على الوكيلة حقت القسم وشرحت لها ظروفي
وقلت لها إني ما بفوت فرصتي..
وحرام أخلي الترم يفوتني بكمل دراستي مع دفعتي..
ليلى_وهي تمضغ الكروسان_: أمممم وافقت؟
نجلاء: لا عيت وهي الحين تدرس غصبن على فرق خشم الوكيلة
عشان ليلى أختها محد يقدر عليها!!
ليلى: يوو أنتي عليك ثقالة دم.. مدري على مين طالعة؟
كملي عذبة..ماعليك منها..
عذبة_تضحك_: وأنتم لازم خناق كل صبح؟
ليلى: أنا اليوم اللي ما أتخانق فيه مع نجلوة أحس إنه غلط..
عسولة مع إنها ثقيلة دم!!
نجلاء: ماعليك زود...
عذبة: عوداً على ذي بدء..الله يجزاها خير تفهمت موقفي مرة
وتابعت الموضوع بنفسها وبعد قالت لي..
أشجع فيك طموحك وحرصك..
تصدقين عاد ما توقعتها كذا مرررة حبوبه..
وطلعت معي ووصلتني حد الموظفة المعنية
وأكدت على سرعة نزول جدولي..
نجلاء: شكلك قاعدة تقرين الأخبار ...
أجل أكدت على سرعة نزول جدولك...
ههههه
عذبة: كملي السلطة يا شاطرة ...أكملك ليلو..
ويومين.. وهي داقتن علي بنفسها وتقولي تعالي داومي
جدولك نزل..
ليلى: يا قلبي عليها.. تستاهل والله منصبها ..
وع مو مثل وكيلتنا الغثة اللي ما نشوفها
إلا بالتكريم .. هذا اللي فالحة فيه..
نجلاء: وأنتي كد طلبتي منها شي وعيت؟
ليلى: لا
نجلاء: كد دخلتي عليها وطردتك؟
ليلى: لا
نجلاء: كد إحتجتوا شي ولا نقصكم شي وماعطتكم وجه؟
ليلى: لا
عذبة: أجل حرام تحكمين على الحرمة..
نجلاء: يختي السعودية لحمك لحمك إن ما حبك رحمك
الحين حنا المدرسة السعودية تختلف عن غيرها
إلا ما ندر حبوبة وتخاف على مصلحتك
ولو كانت غثة شوي.. تعذرينها..
ليلى: يووووووووه ذكرت أبلا حصة الله يذكرها بالخير..
دايم تخانقنا لامن سوينا شي غلط..
بس والله ولا أحد يزعل منها يبين إنها تبي مصلحتنا..
عذبة: الله يخليهن بنات الوطن مافيه زيهن..
ليلى: ودايم كاشخات على سنقة عشرة..
نجلاء: وأنا بناظر لبسهن.. كشختهن لهن
بس المهم حبوبات ومخلصات!!
عذبة: الله على الوطنية!! بس نجلاء تراتس تأخرتي..روحي ..
نجلاء: ليتي بالجامعة .. وجع دوامكم ثمان!!
ودي أقعد وأسولف معكن... مرررررررر يمركن مير..!!
_تنهض نجلاء بخفة وتذهب للبس عباءتها_
كاميليا روحي معها وصليها حد المدرسة
كاميليا: بس هي تبغي تنزل بعيد عشان تمشي كثير..
عذبة: لا .. بتمشي وش كبر الحديقة تمترها طول بعرض..
بس تنزل عند باب المتوسطة..
كاميليا: خلاص مافي مشكلة أقول لنجلاء..
عذبة: الله يجزاك خير.. أصيلة والله ..
ليلى: ههههه .. اللي يسمعك يقول كاميليا ملفي خلف ...
عذبة: يا حبيبتي الله من أبو واحد ولد أكبر العوايل..
ولا يوفي ولا يعترف بالأصول..
هذي من يوم أمي حامل بنا أنا وسعود وهي عندنا..
عمر أمي ما شكت منها..
عاشت مع أمي مر الحياة وحلوها..
وحتى يوم توفى جدي لأمي وقفت معها
بالعزاء وأجلت زيارتها لبنتها..
ويوم ماتوا أمي وسعود..
ما تقولين إلا وحده من أهل البيت..
تذكرينها وقفت معكم قبل لآجي..
دخلت معك المستشفى.. ونامت جنبك زيها زي أمك..
والحين قايمه بالبيت كله تدير الخدم
وتنتبه لناصر ما تقولين إلا أم رحوم..
وتهتم لجدي مثل ما كانت أمي تسوي..
ليلى_ بحزن_: عذبة خلاص..
لا تذكريني ذيك الأيام..
عمري ما تخيلت دنياي بلا أمي
الله يرحمها ويرحم سعود
أه بس على ذيك الأيام
_وتنهض لتغير ملابسها وتستعد للجامعة_
*********

الساعة السابعة في منزل المرحوم أبو عبد الله"
عبد المجيد ونجود وفيصل يتناولون طعام الإفطار
عبد المجيد: فيصل.. الحين أنت ليش تقوم قبل أبوي؟
فيصل: أحب أروح بدري.. وبعدين شغلتي تختلف شوي عن شغلة أبوك
نجود: هـَـوْ!! الحين أنت مب تشتغل مع أبوي بالشركة؟
فيصل: إيه بس أنا غالبا أمسك الشغل المشترك اللي مع عمي..
وهذا يبي من مزاج صافي عشان أتخانق كل يوم مع عمي الله يهديه
عبد المجيد: وش حادك يا خي.. خل الجمل بما حمل.. وكمل دراستك..
نجود: وليه عمي يخانقك.. عمي هادي مرة..
فيصل: هادي بس بالشغل حار ويبي كلش تمام..
ولامن قلت هذا فيه غلط ولا أبديت رايي..
قال أنت زي أبوك .. أنت الفاهم وحنا الدبش ..
ويالله سنة على بين ما يفهم وجة نظري..
عبد المجيد: طيب لامن فهمك وجهة نظرك على ما قلت..
يسكت؟
فيصل: إيه يسكت ويسوي اللي أبيه بس موال يومي لازم أسمعوه..
ودايم ما يلقى الا أنا يحط حرته من أبوي الله يرحمه فيه..
عبد المجيد: يا عمري عمي .. الطوفة الهبيطه بهالبيت..
حتى أخواني الصغار يحطون حرتهم فيك..
اليوم محمد يقول منب دارس وش حيت فيصلوه ما يدرس؟
نجود: عمي.. بسألك ليه عمي شايل بخاطره على جدي وش سوا فيه؟
أنا أعجز أفهمه ... يحبنا ويعطينا وصايرن أبونا
بس مع كذا دايم يطلع منه كلام يدل على إنه مو طايق أخوه..
فيصل: كذا عمي حكة لسان ولا طيب..بعدين ما قلت لمحمدوه
إني أقوم من فجر الله زيوه
هو يقابل الأستاذ يشرح
وأنا أقابل عمي يتحلطم..
عبد المجيد: لا .. ترا عمي ما يبيع بك ولا يشري..
يحبك وحتى يوم عذبة عيت تآخذك زعل مرة
نجود: إيه هو من عادته ما يضايق بنات ماجد ولا يزعلهن..
بس بسالفة الخطبة مرة ضيق على عذبة عشانك..
يقول فيصل رجل يشد فيه الظهر...
عبد المجيد: إيــــــــــــــه طلعت العلوم .. يالجحدة...
وينتس يوم حنا نسألتس وتقولين عذبة ما تقولـّي شي؟
إلا كل علوم عذبة عندتس بس أنتي سكتم بكتم..
إيه صحيح فيصل.. متى بتخطب عذبة أظن خلصت عدتها ولا بتخلص
فيصل_بتململ_: وبعدين معك أنت وأبوك؟
بكيفي متى ما بغيت خطبت اللي أنا أبي!!
وإذا عذبة مضيقتن صدرك إخطبه أنت.. كبرك تراه..
من زينه يوم لفظة مشاري تبونن آخذه..
تخلي مشاريوه ينفعه..
نجود: خير عذبة طايحتن لك أنت وولد أخوك..!!
خسارة أصلاً عليكم.. مجرمين.. فرحين عليها وهي بنت عمكم..
_وتنفجر باكيه_
عبد المجيد_يرشف الشاي يصوت مسموع_:
أقول تقلعي يالدلوعة..فيصل
يعني لو بتقدم له ما تزعل؟.. مب شينه تراه..
فيصل_بغضب ويسحب إصبعة على رقبته لتهديد عبدالمجيد وينهض_:
إنقلع عاد الشرهه مب عليكم.. على اللي يفطر معكم..
بزران يأجسام هرشه!!!
*****

"في غرفة عذبة"
جلست عذبة على مكتبها, أمسكت الدفتر الخاص بوالدها, وكتبت له:
أبي العزيز...
عذراً ... لم أكتب لك كثيراً هذه الأيام..
لا أدري بماذا أعتذر ... ولكن كثيرة هي المرات التي احتجت أن أكتب لك..
فيمنعني شلال من الحزن ينساب من قلبي لم أشأ أن يفطر قلبك..
والدي العزيز... ثلاثة شهور مرت على طلاقي,
وأربعة شهور على وفاة أمي وسعود,
وخمسة أشهر وثلاثة عشر يوم على زواجي,
أرئيت كيف تجتمع الفرحة والحزن,
أربعة أشهر غريبة.. مرعبة
فقدُ أحبة.. وتخلي آخرين..
أبي لا أعرف كيف أصف الثلاثة أشهر
التي مرت أطول ما يكون
لم تزل منها ليلة لم أبكي فيها , أصرخ أناديك,
أشعر أنك قريب مني تشعر بي ,
الكل يراهن على وفاتك... عداي أراهن على عودتك..
حتى جدي تغير, وإعذرني إن أخبرتك كيف...
أشعر أنه يأس من عودتك...
تخيل.. كتب كل أسهم شركته باسمي..
وقسم أملاكه بيننا ... أنا وناصر وليلى ..
وكتب بعض العقارات باسم نجلاء...
حتى جدتي لم ينساها..أوقف لها بعض العقارات
وكتب الدور الذي يملكه بجانب الحرم المكي باسمها..
وأوقف لأمي وسعود ولك وله الكثير
ليله البارح قال لي كلام أفجعني .. غير أفكاري تماماً..
قال لي " يابنتي لا تظنين كل من ضحك بوجهتس صديق..
أنا كتبت هالحلال باسمتس أخاف ياخذونه عيال أخوي..
ترا الفلوس تنسي الأهل المودة والقرابة ...
يا بنتي حلالي كله تحت يدتس..
بس تراه مب لتس لحالتس.. لا تسلمينه إلا بيد ولدي
إن الله رده ولا بيد ناصر لامن كبر...
والله يعينتس على الشقاء..
أخاف أموت ويروح حلالي ..عشان كذا
أنا حطيته باسمتس عشان محدن ينازعتس بوه...
وعشمي بتس إنتس لبوه ولا حدن قادرن عليتس"
أشعرني حديثه أنني أعيش بغابة.. يأكل الضعيف القوي..
ليلة البارح لم أنم..أحسست بخوف بالغ وقلق..
شعرت بحاجتي إليك..
أحسست بعدم الأمان والرهبة...
إحتجت أن أدس رأسي بحضنك وأنام بلا خوف
كما كنت أفعل بصغري...
والدي الحنون..
مشاري لم يتصل... أو يعتذر ..
أشعر أن في طلاقي تدبير من حاقد
ولكني لا أعلم الكيفيه..
ولكن اليوم الصباح اتصلت منى بنت خالتي وقالت ستأتي لزيارتنا..
شعرت بفرحة عارمة ,لدي شعور قوي يخبرني
أنها ستخطبني لمشاري مجدداً..
رغم أنها كانت متضايقة من زواجي بأخيها,
ولكن تظل ابنه خالتي وتحس بي..
والدي العزيز أنتظر عودتك...كل صباح ومساء..

*********
"في سيارة عبد المجيد"
عبد المجيد: نورة!!!!!
قالوا لك سواق تعالي قدام وجع...
نورة: معليش أنت سواقتك الله بالخيرمابي ييبس الدم بعروقي وأنا ما وصلت...
عبد المجيد: وجع الشرهه على اللي جاين لمتس!!
بس وش أسوي لامن الله بلان بأخت علـّة...نصبر كم نوير عندنا؟
أصبر وأمري على الله
نورة: وش صايرن لك اليوم ... وديع؟؟؟
بالعادة
_وتقلد صوت عبد المجيد_
"هين أوريتس يالقردة إن ما ما محطت العقال على ظهرتس
ما صير مجيد"
نجلاء: الله ياخذ شيطانتس يانوير...
لالالا مايمدين .. تدرين إن لتس مستقبل زاهر بالتقليد...
مجيــــد وش عندك اليوم جاي؟
وش بوه أبو ياسين ومراد وراهم ماجو؟
عبد المجيد:ليـــــه ماترحبون بجيتي؟
هذا وأنا تاركن شغلي وجاين لمكن!!
نجلاء: لا والله مو قصدي .. وش دعوا
_وتلتفت على النافذة وتفتحها ثم تصرخ_
هيـــــــــــه أنتي يا قدور
أحسن تعالي إركبي قدام تراو فاضي
مابوه أحد..
غطي وجهتس يا بدوروه يا الماصلة لاأغطيه لتس ببقس...
ناس قليلة أدب وماتستحي..!!
نورة: خليه تذلف بنت ما تربت كل ما يجي مجيد تطير عيونه بوه...
تقل أول مرة تشوف شاب وسيم طالعن على أخته!!
_وتلتفت على عبد المجيد_ والحين أنت وخشك لامن جيت ليش تكشخ؟
تبي البنات يناظرونك.. أدري عشان كذا أنت تجي..
_ عبدالمجيد يوقف السيارة ويترك المقود
ويلتفت على نورة بكامل جسدة محاولا الوصول لها لضربها فيما إحتمت هي
بنجلاء وأخذت تصرخ_
عبدالمجيد: أنا أجي عشان البنات يا الحمارة!!!
أوريتس الشغل زين الحين ..
نجلاء: تكفى مجيد واللي يرحم والديك مو قدام البنات
لا تفشلنا ..تكفى مجيد عشاني!!
_وأمسكت بيديه بقوة محاولة إبعاده عن نورة, نظر عبدالمجيد إليها
وهي تمسك بيديه وتبسم, ثم أرخى يديه بين يديها_
وقال:
طيب.. تآمريـــــــــــــــــن أمر..
_إنتفضت نجلاء ونظرت ليديه فدفعتهما بقوة وأبعدت رأسها عنه,
عاد عبدالمجيد لمقعده وهو يتبسم, وأخذ ينظر للمرآة ويعدل من وضع شماغة, فيما ظلت نجلاء صامتة وتفرك يديها_
نورة: والله ترا بقول لأبوي
عبد المجيد _بذعر_: وش بتقولين لوه ؟؟؟؟
نورة: أقوله يتوطى ببطنك لو تضربن...
لا عمرك تجيبنا مانبيك... خذ محاضرات مسائية وفكنا من شرّك..
شف سعود وهوأقوى منك ماعمره ضرب نجلاء..
ليتك أنت الميت وهو الحي..
عبدالمجيد_يتنهد_: الله يرحمة بس أنتي صيري زي نجلاء وأصير زي سعود
نورة حبيبتي فكري بالكلام اللي قلتيه
وصدقين لو قالته نجلاء لسعود كان موّته..
نجلاء: سعود هادي ولا يضرب...سعود مؤدب...
عبدالمجيد: وش قصدك؟
يعني أنا قليل أدب!!!
نجلاء: لا ... بس سعود كان مؤدب.. تنكر؟
عبدالمجيد: لا .. بس كنتس تقصدين شي...
نجلاء:...... لا..بس سعود .......غير...
نورة:الله يرحمة .. حسافة مات...وحسافة بعد خالتي فرح وعمي ماجد..ماتوا!!
نجلاء: وجع أبوي ما مات ..
عبدالمجيد: إي والله سعود غير..بنات تبون شي بارد بنزل للبقالة ؟
نورة: إيه أبي ببسي وشبس كاتشب, وعسكريم مص اللي بالتوت,و وش بعد....
عبدالمجيد: بس يكفي لو بنتظرك كان فضيت البقالة...ويلتفت على نجلاء ويبتسم_
نجلاء وش تبين؟
نجلاء: ولا شي...
نورة: بدينا بشغل الحياء.. أقول إخلصي ولا مجيد تدري
جب له حليب بارد طازج هذاك اللي يشربه أبوي الصبح..

***********

"في حديقة بيت الجد"
عذبة تدور بين الأزهار, تتأمل الحديقة الفسيحة المزدانة بأجمل
أنواع الزهور والأشجار, إنحنت وقطفت جورية حمراء
وإتكأت على نخلة باسقة, وأخذت تتأمل الجورية, وتتلمس أوراقها
الحمراء الفاتنة, تنتشي رائحتها, وتتسجلب الذكريات معها,
في هذه الأثناء دخلت نجلاء من خلال الباب الذي يربط
فناء القصر بقصر عمهم وأبناءه,بعد أن أوصلها عبدالمجيد,
نجلاء رأت عذبة تحت ظل االنخلة, فتسللت بهدوء نحوها,
وحين قدمت وجدت عذبة تقطع أوراق الجورية التي بيدها
وهي تغني: قولي لي ياورده إذا يحبي... ما يحبني
لو أقطع حبه حبه ..
وإن قلتي لي ما يحبني, قولي لي
وش أسوي, وأنا اللي موت أحبه ..
يا ليته يدري بي كم قلبي
بحبه يعتذب متى يدري ..
قولي له
لو يدري عن قلبي
أنا أشهد
بأنه بيحبني ويعرف قدري ..
حيرني أقوله ,, ما أقوله عن
شوووقي وإحساسي وحرررت ناري ..
أو أسكت و أخبي, وما أطري لأي حد
أبي أتحمل وأداري...
نجلاء سحبت وردة بيضاء صغيرة وأخذت تكمل:
قولي لي ياورده إذا هي تحبي أوما تحبني
لو أقطع حبه حبه ..
وإن قلتي لي ما تحبني, قولي لي
وش أسوي, وأنا اللي موت أحبه ..
يا ليتها تدري بي كم قلبي
يحبها تعبتني متى تدري ..
عذبة: بسم الله ... من متى وأنتي هنا؟
نجلاء: من أول الوردة...؟_وتضحك _
عذبة: الله يخس بليسك.. إلا من هي اللي تحبك؟
بدور؟؟
نجلاء: وععععععععععععععععععععععععع
أنت يا كمخة.. ولا ماتفهمين حركات العيون...
عذبة: يعني أنتي ما تدرين إن كاني أحبتس ولا لا؟
نجلاء: إلا أدري بس بتأكد إذا أنتي تحبيني أكثر من مشاري ولا لا؟
عذبة: أها الحين عرفت أنتي ليه تكرهين مشاري.. تغارين؟
نجلاء: لا كذا أنا أكرهه لله في الله هو وأهله..
إلا أخته الصغيرة شمس وولدهم ذاك أبو عمامه..
عذبة: الله ياخذ بليسك يا نجلوه إسمه راشد..مب أبو عمامة..
نجلاء: راشد!! يخسى.. راشد خالي وبس ... كل من ولد سمى راشد؟
إلا ما جاوبتين...تحبينن ولا تحبين مشاري أكثر؟
عذبة: الله لا يبين غلاك... انتي لك حب ومشاري له بعد حب..
نجلاء: أنتي تتهربين من الإجابة..
صح؟
عذبة_تتنهد_:لا أتهرب ولا شي... بس مشاري ....
لا..أنتي أكيد أغلى.. أنتي أختي وروحي...
ولو تساوم الدنيا كلها بتس ما تخليت عنتس..أنتي زيادة على إنتس
أخت وبنت عمه ..أنتي وصية أمي..أمي ماتت وهي توصين عليتس..
والله لا مشاري ولا جدين مشاري يجي غلاتس..
نجلاء: يعني لو بيراجعتس مشاري .. بتتركينا؟
عذبة: مستحيل..إذا يبيني جد .. يجي هنا عندكم...
وين أخليكم ..أنا مجنونة... نجلاء؟
نجلاء: نعم...ياروح نجلاء..
عذبة: ليش وجهتس أصفر .. أنتي تعبانه ولا مرتاعة..
وش بتس... لا تكونين خايفة إني أتخلى عنكم..؟
نجلاء: وشو!! أنا وو.. ووجهي أصفر..
عذبة: متخانقة أنتي وبدوروه مرتن ثانية؟
نجلاء: لا...بس....اليوم....
عذبة: اليوم وشو؟
نجلاء_تسحب نفساً عميقاً_:
نورة تخانقت هي ومجيد..وضاق صدري عليهم..
عذبة: ياشيخة!! دوري يوم ما يتخانقون هالأثنين..عادي..
يالله عاد بلا دلع... فقع قلبي عليتس خفت أحد مضايقتس بشي!!
نجلاء: طيب ولو أحد ضايقن وش بتسوين له؟
عذبة: شوفي يا نجلاء.. والله اللي يأذيك بكلمه وحدة لأنكد عليه عليه حياته كله..
فاهمه...أنتي نجلاء ولو... بس خلي أحد يضايقتس شوفي وش بسوي بوه..
_تضم نجلاء عذبة وبقوة وهي تقول_:
عذبة..أنا أحبتس مووووووووووووووووت
الله يخليتس لي يارب...الله يخليتس...
*******


في منزل مها"
مها تضع سفرة الغداء وفهد يعبث بجواله, ناصر يلحق مها
ناصر: ماما وين الثكاكين أديبهن؟
مها: شف السكاكين أنا اللي أجيبهن.. هذولي خطر ياماما..
ناصر: نثيتي الفواكة..!!
مها: شفهن على الدالوب حق المطبخ.. جبهن..
ناصر: أمرك ثيدي_ويضرب سلام وينطلق_
مها: فهد تعال قرب تغدا... وش تحتري؟
فهد: وين مساعد؟
مها:أخوك قال بينام ويبي غداو لامن قام..
فهد: ناصر.. جب لي ماء..
_ناصر يركض ويقف عند باب المطبخ ثم يضرب سلام وهو يقول_:
أمرك ثيدي!!
مها: حبيبي شف الماء جنبك!!
فهد: أدري بس ودي يقول أمرك ثيدي.. تهبل بثمه..
مها: إي والله ياخف دموه.. لا لو تشوفه بالروضة تقل أرنب..
ما شاء الله عليه... خفيف يطير..والله أحيانا ما يخلين أكمل شغلي..
بس والله أقطع شغلي وقلبي راضـــــ...آآآآآآآآآآحيه
_تشهق مها وتنتفض_
ناصر: آثف يمه .. والله ما كان قثدي... آآآآآآثف
_ويركض لإحضار منديل_
فهد _يستلقي من الضحك_: والله رهيب ...حمّام منعش...
مها: تعال ياعمري تغدى ... يا حبيلك انت وحمّامك..آآآآآآآآح بارد
فهد: غريبة مازعلتي؟
مها: ليش أزعل حلاة هالدنيا حركات هالبزارين..
فهد: وعشان كذا أنا أقول حرام أظلمتس معي!!
مها: فهد!!! رجعنا للموضوع... خلاص أنت وش دخلك أنا مابي عيال ...
فهد: لاتبين بس أنت ماتبين تعترفين... أنا عشت معتس عشر سنين..
أفهمتس زين... ماتقدرين تهكين علي...
مها: واللي يرحم والديك عدي اليوم على خير...
والله مابي بهالدنيا إلا أني أكون معك...
ناصر: وث بكم تهاوثون... ؟ ذعلتوا عثاني كبيت الماء..؟
مها: لا ياعمري .. حنا نسولف ما نتهاوش..
فهد: حبيبي لا تشيل هم ماما مها مخيسه من زمان ما سبحت..
عشان كذا فرحت يوم سبحته غصب.. صح مها..؟
مها: لا والله أنت اللي مخيس... والله توي سابحة شف هه شعري رابص...
صح ناصر؟
ناصر: ثح هي ثبحت ... وأنا ثبحته عثانها مخيثة..
مها: شف عاد النكبة ... والله ما مخيس إلا هالراس وفهيد أبو براطم!!
_فهد يضحك ويصفق بيديه_: أشوفك عايفتن أبو براطم...
مها: وش أسوي أحبوه والحب عمى ولا أنت وش بك تنحب!!
ناصر: بوه عيون وخثم وخثة وثنون وحليه وثارب..وعقال وثماع!!
فهد: إلا والله أنا بي عيون وخثة.. بس أنت بعد بك عيون
وخثة تغد يالله عشان نطلع العصر للملاهي..
***********

"في الخيمة في منزل المرحوم أبو عبد الله"
فيصل وعبد المجيد وأبو عبد العزيز يحتسون القهوة,
يندفع سعد بينهم ويصرخ:
شفتوا عمكم وش سوا!!
هذا كثر المصايب ضيعت عقلوه...
أبو عبد العزيز: حي الله أخيي.. إقلط وتقهوا وقل اللي عندك بهداوه
خلنا نفهم ... خير إن شاء الله وش سوا بعد؟
سعد: شي يقهر..ما تصدقون لو بقولكم..
تخيلوا كتب كل شي ... كل شي.. باسم عذبوه النقطة...
ولا.. قسم الحلال بين أحفادوه ... حتى نجلاء بنت الناس..
معطيه العمارة اللي على شارع الملك عبدالله
و فلتين.. وأرض على البحر , وخمس قطع أراضي كبيره
بالقصيم..!!!
ما يكفي آخذينه بنت مجرم.. ومربينه بين بناتنا ... ويعطيه بعد حلالنا...!!
عبد المجيد: حرام تتكلم عن أبو البنت كذا..
وبعدين إذا كان أبوه زي ما تقول مجرم
هي وش دخله المسيكينة..وبعدين من قالك حلالك .. الحلال حلال عمي..
وإحمد ربك تراه قاسمه بالنصف يوم يموت جدي
والكل يعرف إن كل شي حصله بتعبه... يعني متكرم علينا..
فيصل: كلام مجيد عين العقل.. وش حارق رزك حلاله ويتصرف فيه..
وبعذره يوم سوا كذا .. توي أصدق إنه حكيم ويعرف بالرجال
لاصرت طمع بحلالوه معوه حق يقسم حلاله دام ولده ما يندرى وين..
سعد: أقول إنطموا... إيه مجيدوه وأنت حاطين عينكم على البنات..
بس والله ولا واحد منكم ياخذ وحده منهن وأنا حي..
فيصل: إيه ما ينقال عنك ما يهمك إلا نفسك..
مادري أنت تفكر شلون..أنت ما تخاف حوبه نيتك القشرا؟
سعد: ياي ياللي يقتل القتيل ويمشي بجنازتوه...
والله رمتني بدائها وإنسلت!!
لكن قسم باللي رفع سبع وطمن سبع عذبة وحلاله مب من نصيبك
أنا فاهمك زين... ما مثلك ورجل.. عشانك حاط عينك على عذبة وحلاله..
دايم مع عمك...ومن وراو تسوي السوايا!!
لا ياحبيبي موب علينا.. أنا فاهمك زين..زين..
وهذا وجهي إن ما وخرته عن طريقك..
أبو عبد العزيز: يا جماعة صلوا على النبي.. عيب عليكم إخوان ..لا تهاوشون..
خلونا نشوف حل للموضوع...
فشيلة والله من الناس ..
وش بيقولون كتب حلاله باسم بنته خايف عليه منا...
لا والله مب سهلة..فشيله بس أنا أخاف نكلم عمي ويعصب ويصير لوه شي..
سعد: لازم نتكلم ما نسكت.. تعرس عذبة وتحط كل شي لولد الناس...
ومشاريوه أكيد بيرجع عشان يكوش على كل شي...
_يبتسم فيصل وينظر لسعد بنظرة لها معنى_قائلاً:
لا يا سعد ما خلاّه وهو بيرجع له.. صح؟
سعد:صح يالجني..بس لانت ولا مشاريوه بيتهنا بحلالنا...
... خلونا الحين نروح له بالمزرعة نتفاهم معوه..
أبو عبد العزيز: يالله .. بس تكفى سعد شوي شوي عليه..فيصل يالله..
ترا عمي يقتنع بكلامك..قله مهب زينه بحقنا..
فيصل: بتروحون تذبحون عمي ؟
سعد_يصرخ_: أقول أمش يا عبيد.. وخل هالرحوم اللي يفكر لبعيد
قاعد.. من مصلحتوه اللي يصير...
.. هو المستفيد..
فيصلوه أنا اللي عارف اللي وراك ودونك...
على غيري وتراي منب مهكه..
_ويخرجان من الخيمة_
عبدالمجيد: يخوف عمي سعد ... فيصل..
فيصل: تبن!!..
عبدالمجيد: خلاص.. عيونك تخوف..بس صدز
بتاخذ عذبة؟
فيصل: الله يا خذك أنت وياه.. عذبة وين بتروح من؟
ولد عمه وماله غيري.. صح مجيد..؟
عبد المجيد: يمه ... أحسك شر ...أمزح... الحين يجين حقي بعد..
_ويقفز عبد المجيد ويركب سيارته ويغادر_

******
في الحديقة في بيت الجد ناصر"
جلست منى _أخت مشاري_ وجلست معها عذبة وليلى ونجلاء,
كاميليا تصب القهوة,ونجلاء تنظر بطرف عينها نحو منى , فيما كانت ليلى وعذبة
مبتهجات بهذه الزيارة..
منى: أمممم .. نجلاء الله ينطيج العافية ممكن قلاص ماي..
نجلاء: لا.. قصدي كاميليا الحين بتجيب لتس ماء..
_تنظر عذبة معاتبة لنجلاء, تمط نجلاء شفتيها بتضجر_
ليلى: يو يا منى زمان والله عنكم..شخبار خالتوا
والبنات والله كثير اشتقت لكم..
ليه ما تجونا يوووه معقوله ماشفناكم من العزاء الله لا يعيده..
نجلاء: الناس عندهم دراسة .. وبعدين خلي عنتس التشرّه..
تقل عجوز.. إذا بيجون الباب مفتوح..
عذبة_بضحكة مكتومة_: خلاص .. بنات..
إيه منى وش عندتس جايه الرياض ؟
جايه تسلمين علينا.. ؟
_نجلاء تمط شفتها وتنظر للسماء بتضجر_
منى: إي والله وحشتوني حيل.. بس لو أقدر أكلمج شوي بموضوع على إنفراد..
_تبتسم عذبة وتظهر السعادة على محياها جلية_:
عادي .. تكلمي ما فيه أحد غريب..
خواتي وما فيه شي أخبيه عنهم..
قولي وش عندك..
منى: والله .. مادري وشلون أبدا بالموضوع..
بس يقولون دايم الكلمة اللي تستحي منها بديها..
أمممممممم.. مشاري وصاني أطلب منج طلب
وإذا بتلبينه قلته وإذا بترفضين عااادي حقج
بس قولي قبل لا أقوله...
عذبة_بخجل_: لا .. قولي
من عيوني لو تطلبون روحي فداكم..
_تعبس نجلاء وتشير بسبابتيها يمنه ويسرة غضباً_
منى: فيج الخير أختي والله أنا داريه فيج..
بس..هو صعب عليج شوي..
عذبة: منى وبعدين معك بتقولينه ولا شلون؟
منى: لا.. لا بقوله..
هذا مشاري خطب بنت عمي.. هيفاء..
أخت زوجي.. خالة نواعم أكيد تعرفينها
_تغير لون وجه عذبة واصفرت شفتاها_
وهيفاء رفضت ..تقول مابي أتزوجك وعذبة
مو راضية.. عذبة ما تستاهل آخذ زوجها..
نجلاء_بغضب_: طيب وإذا عيت .. ماخلق إلا هيفاء!!
ليلى: كلام نجلاء صحيح..
عذبة_ تأخذ نفس عميق_: طيب بنات منى ماكملت..
والمطلوب من؟
منى: بس تكلمين هيفاء وتقنعينها توافق...
وتقولين لها السالفة..
عذبة: أي سالفة؟
منى: إنج أنت اللي طالبة الطلاق
مو عيب بأخوي بس عشان خواتج...
ترا كل أهلي زعلو على مشاري
كل عمامي وعيالهم وبناتهم
والله حرام ما يستاهل مشاري
ومع كذا دايم يمدحج ..
ويذكرج بالخير..

ليلى: لا .. كذا نذاله مع إحترامي الشديد..
صعبة عليها تكلم وحده تقول لها خوذي طليقي ...
نجلاء: بنات الناس لعبة بيدتس أنتي وأخوتس الله لايرحم هالوجه
لا أحسن قولوا لعذبة تروح معكم الخطبة , وتجهز معها
وتزفها بعد... أنتم ناس؟ أنتم ما تحسون...؟
والله لو ما إنتس ضيفة كان عطيتس كف يحت
سنونتس بالثيل..
عشنا وشفنا... فعلا إن لم تستح فإصنع ما شئت!!
منى: إنتي الحين وش يدخلتج فيني أنا وبنت خالتي...
لسانج يباله قص... أنا قايله من الأول نبي ناخذ راحتنا..
ما نبي غرب بيننا!!
نجلاء: الحمدلله إني مانب بنت خالتس وغريبة عنتس زي ماتقولين
وش بيجي منكم إلا الغرابيل..
والله أشك إن أمي فرح خالتكم!!
وخالي راشد خالكم...
ليلى: منى .. نجلاء بنتنا مو غريبة..ولا نسمح لك تقولين عنها كذا
سوري... بس احترمي نفسك..
_عذبة صامته وتنظر للأرض وتعظ على شفتيها بعصبية_
منى: أصلاً الكلام مع البزارين ضايع...
عذبة وش قلتي.. ترا مشاري عارض حيل إني أطلب منج
بس أنا قلت عذبة عاقلة وبتقدّر..
عذبة: خلاص ... بكلمها..
ولا يكون خاطرتس إلا طيب..
نجلاء_تصرخ_: أنتي مجنونة؟؟
أنا لو بقعد زيادة مع المخاليق هذي بنجلط...
_وتقوم راكضة للداخل وتتبعها ليلى_
منى: إيه والله فيج الخير يا عمري..
ومالوم أهلي اللي بالشرقية كلهم
يوم يزعلون على طلاقج..
بس شنسوي لاصارت رغبتج
ربيع النفس هواها..
يالله عن إذنج أنا بروح حق بيت بنت عمي أم تركي..
ولد عمج سعد عازمنا...
عذبة: والله كان ودي إنتس تعشين معنا
بس لاصرتي.._وتسحب نفس عميق_
معزومة مالي وجه..
منى: بمان الله..بس الله يعافيج عجلي ..
****

تدخل عذبة غرفتها, وتغلق الباب وبدأت تصرخ وتبكي بشدة,
أخرجت صور زواجها, تنظر لها بأسى وهي تبكي,
مشاري يضمها ... مشاري يحملها... مشاري يمسك بيديها..
رمت الصور على الأرض وصرخت: ليـــــــــــــــه؟؟؟
إنتظرتك ترجع لي...
ليــــــــــــــــــــــــــــــه؟؟
تتخلى عني...
وين عذبة ... روحك وحياتك...
وين عذبة اللي تبيع الدنيا لجل ترضيها...
تتخلى عني بهالسهولة وتاخذ هيفاء...
وش به أحسن من؟
أنا أحسن منه شكل
وتعليم..
وعايلة...
أنا اللي بعت رضى سعود عشانك
رديت ولد عمي كلن يتمناه
عشانك
ورديت غيره كثير لجل أصير حبيبتك
والحين تبيعن ببساطة..
عشان إيش....فيصل!!
تغار منه وأنت عارف إني بعته وشريتك!!
بس للأسف ما ضحيت عشاني
أدري إن فيه أحد حادك
بس هذا ما يعني إنك تبيعن بالساهل...
ليــــــــــــــــــــــــــــــه؟
ليــــــــــــــــــــــــــــــــــــــــــــــــ ــه؟
أنت حبيبي وبتظل حبيبي...
مشاري.. تكفى
لا تروح مع غيري ما قدر أشوفك معها ما قدر
تعال والله ما لومك ليش طلقتن تعال...
أنا محتاجتك الحين أكثر من قبل...
تعال تكفى ..
تعــــــــــــــــــــــال...
فتحت دفتر المذكرات وكتبت:
اليوم تلقيت ثالث أقوى صدمة في حياتي...
مشاري...رفقاً بي
_وكتبت _:
مدري رجا مدري وفا مدري احساس
انتظرك وادري قلت لي منت راجع
يامن سوت عينه مخاليق واجناس
ادخل على الله .. لا تزيد المواجع
البيت للشاعرة عابرة سبيل
*******
"في الصالة الساعة العاشرة ليلاً"
مها تدخل للصالة وهي تمسك بيد ناصر, وتصرخ: نجلاء...
نجلاء... تعالي بسرعة!!
نجلاء تصعد من القبو وهي تتصبب عرقاً وتلهث_: سمي يا خالة..
مها : صدق اللي قالت لي ليلى.. منوه ومشاريوه بيذبحون بنتنا...
نجلاء_تشرب ماء _: إيه صدق...
مها : لا هذولا أنا اللي بتفاهم معهم...
مايستحون... ووجيههم مغسولتن بمرق..
أخ لو كنت بوه كان نتفت شعره.. شعرة.. شعرة
هذي مالقت احد يأدبه...ياربي من يصدق
إنه بنت عم أم تركي...
عمت عيونه هي وأخوه إن شاء الله..
ناصر: وثو؟
نجلاء: جاء هالملقوف..للمرة المليون.. إنت..متأكد إنك ولد؟
ناصر: أنتي متأكدة إنث بنت لابثه لبث يضحك..
ذي ثعود وعمي مثاعد...!!
ورابثة.. أعلم عذبة إنث لاعبتن بالماء..
ماما مها وثو؟ قولي والله ما أقول لأي أحد..
نجلاء: يا حبيبي هذي بدلة الكارتيه يعني كل ما ألبسه تقولي هالكلام؟
لا أقوم وألفعك الحين
وبعدين هذا مو ماء .. هذا عرق..
ليلى_تخرج من المطبخ_: وع الله يقرفك... فيه تحت حمامات ليش جاينتا
كذا.. وبعدين عادي تتدربين عند المكيف..
نجلاء: أقول شيهان وحنا ماندري.. كملي أكلك بس...
مها: أقول وبعدين معكم... وش السالفة ...
خليت مساعد يجيبن من العجله ..
ناصر: منهو ثيهان ذا؟
نجلاء: هذا عريس جديد لليلى..
ناصر: ثدق؟... بتروحين وتردعين ذي عذبة..
ليلى: بسم الله علي... لا حبيبي هذا شيهان
يعني المعلم الكبير حق الكاراتيه..
نجلاء: ياهوه.. زين صرتي تفهمين المصطلحات...
مها: الحين عذبة وش قاعدة تسوي..؟
نجلاء: صكت عليه بالغرفة ... وبعدين راحت لأفنان
وجت قبل شوي..ورقت لغرفتها..
مها: طيب بتسوي اللي يبون؟
ليلى: نفسي احد يحبني زي ما تحب مشاري..
تخيلي عيت حتى نناقشها بالموضوع...
تقول ما عليكم من!!
نجلاء: أويلاه بس من يتوطى ببطنه هي وأخوه
ولا تهون أمه بعد..
مها: ليته والله تعطينهم كاغيه الي تقولينه...
وبعد نصوري اليوم قعد يعلمه مساعد اليوم..
بيساعدك...
نجلاء: من عيوني... أحلى وأقوى سايكن موروتيه تسوكي
و أوراكن ماواشي أوتشي..لمشوري أخلي لحمه يتمزع على الأرض..
ومنوه ذي يبيلها جودان ماواشي هيزا غيري
وألحقها بتوبي أوشيرو ماواشي غيري...
ناصر: روحي بث.. قاعدتن تخربط علينا ...
نجلاء: تبي تجرب يا نويصر..؟؟
ناصر_برعب وهو يمسك بطرف عبائه مها_:لا.. بروح للحديقة ألعب ..
مع الثلامة..
نجلاء: الله يثلمك..
مها: أنا بكلم منى ولا أمه وبتفاهم معم...
هذي مب حالة..
: لا.. بكلم البنت ورجاء لحد يتدخل...
_عذبة تنزل من الدرج وكأن شيئاً لم يكن_
مها: أنا مادري منين جايتس العناد؟
كفايه مكابرة ... خلاص إن لنفسك عليك حق...
عذبة: الله يجزاتس خير على النصيحة... بس أنا كبيرة
وعاقلة.. أنا بتصرف...نجلاء جاء أبوي ناصر؟
نجلاء: مادري أنا كنت تحت بالقبو..
ليلى: إلا جاء وسأل عنك.. وكان مرة زعلان ومعصب..
قلت له إنك عند أفنان ودخل غرفته..
عذبة: ليش ما سألتيه وش بوه..؟
ليلى: يعني هو بيجاوبني ... عذبة بهالبيت وبس..
ما يعترف فيني.. أقوله إلا غصب قلي وش فيك..
عذبة: يابرد أعصابك!!
_وتتجه لغرفته وتدخل_
نجلاء: طيب كان قلتي لعذبة يوم جت...
: يبه... يبـ ــــــ ــــــ ـــــــ ــــــ ـــــــــ ـــــــ ــــــ ـــــــ ـــــــ ـــــــ ـــــــ ـــه!!

******
















الفصل السادس


"في المستشفى"
فيصل وعبدالمجيد يقفان عند باب غرفة الإنعاش, عذبة تستند على صدر عمتها مها وتبكي بحرقة, يرن جوال عذبة ويرن بينما هي لا تأبه به, تلتفت مها وتسحب حقيبة عذبة وتخرج الجوال وترد...
مها: هلا.. وعليكم السلام..إيه..الحمدلله وحنا ماندري للحين.. أبد يابنت الحلال
إن شاء الله مابوه إلا العافية ويطلع معنا.. لا لاتجين.. والله ماندري ..
هـــَــو!!! أنا أكذب يعني؟
يالله ..الله يسلمتس...
عذبة: مها لهم ساعتين ولا أحد طلع إلا هالممرضات ...
توقعين حالتوه خطرة..؟
مها: لا.. تعوذي من إبليس .. هذولا هم يحطون من الحبة قبة
وسعي صدرتس ولا هنا إلا العافية...
يخرج الطبيب ويتبعه آخر..يتدافع فيصل وعبد المجيد لسؤالهم.. تنطلق عذبة خلفهم..
مها: هيه أنتي ..إصبري!!!
فيصل: بشر يادكتور وش فيه الوالد عسى خير...
الطبيب: المريض أبوك؟
عبدالمجيد: لا عموه..
ينظر فيصل بغضب لعبدالمجيد ويقول: هو مكان ابوي.. بشرني يادكتور..
عسى حالته مب خطرة..
الطبيب: والله ما أعرف وش أقول...بس أنتم لازم تعرفون..
لكن وين اولاده؟
عبدالمجيد: هو ماله اولاد..إحنا مثل أولاده..
يقف الطبيب ويضع يده على كتف فيصل ويده الأخرى على كتف عبدالمجيد
ويقول: ..........هو الحمدلله تعدى الجلطة اللي بالقلب
وكان تدخلنا بعد الله في وقته...ولكن....
فيصل: ولكن إيش؟
عبدالمجيد: إنطق ياخي!!!! هو مات؟؟
الطبيب: قلبه جدا تعبان وإن عاش بيعيش بالكثير أربعة شهور...
قلبه منتهي...ولو أي إنفعال بسيط ترا يؤدي للوفاة مباشرة...
_صرخت عذبة وقد كانت تستمع للحديث من خلفهم_:
مب عليكفك!!!!
أبوي ناصر بيعيش غصب عنك...!!!
هو بيدك عمره عشان تقرر..؟؟
أبوي بيعيش ... بيعيش...
بيعيش ..
_وركضت لغرفته , فمنعتها الممرضة من الدخول_
الممرضة: ممنــــــــــــــــــــــــــوع.. please no
You can't… oooh... that is not allowed!!!!
(رجاء لا..لايمكنكـــ..أوووووه..ذلك غير مسموح)
عذبة: مو بكيفكم allowed غصبن عنك ...
Go far!! He is all my life…
No one can preclude me..no one.. no one
(ابتعدي..هو كل حياتي..
لا أحد يمكنه أن يمنعني..لا أحد..لا أحد)
الممرضة: O dear.. be calm..please.,,nooooooooooo
)يا عزيزتي.. كوني هادئة..رجاء... لاااااااااااااااااااااااااا)
عذبة:وخروااااااااااااااااا
حتى أبوي ناصر بتحرمونن منوه...
وخــــــــــــــــــــــــــري...
تندفع مها محاولة إبعادها ولكنها لم تستطيع..
عذبة: وخرررررررررررررررررررررري مها... وخرررررررررري
حينها تدخل فيصل وسحبها بقوة..
عذبة: وخرررررررررررررررررررررر يا (......)
فيصل: عذبة إركدي .. خطر على عمي .. هذا وأنتي العاقلة..
عذبة: اتركن يافيصل الله يخليك ما بقى بي عقل خلاص...
هذا أبوي مابقى لي بالدنيا غيروه..
مابي يروح ويخلين.. مابي..
مو كفايه أبوي وأمي وسعود ومشـــــــــ......
_حينها وضعت عذبة كفها على فمها , ثم انفجرت باكية وارتمت على الأرض,
إرتمت عليها مها وضمتها , فيما ابتعد فيصل عنها ومسح دمعة ترقرقت على خده_
*********
"اليوم التالي"
في غرفة فيصل.. فيصل يتمدد على السرير..ويقلب بالأوراق والملفات ,
يندفع عبد المجيد وسحب كرسي ويجلس بجانبه..
فيصل: حبيبي عمرك الحين كم؟
عبد المجيد :ليش تسأل ؟
فيصل:حبيبي بعلمك إن فيه أدب إستئذان.. وهذا اذكر كنا ناخذه بالإبتدائي..صح؟
عبد المجيد :إيه.. يطرق الباب ثلاث فإن لم يجبه إنصرف.. تذكر ذاك المصري اللي كان يدرسنا..
ياحليله والله إني بهذلت بوه.. تصدق إني كنت أدحرب أوراق
وأشوتهن على صلعته..مسكين كان يعصب بس مايدري منين..
فيصل :مبسوط...
عبد المجيد :لا... ضايق صدري..
فيصل :أشوا بك رجاء ياولد أخوي ..يعني نادم على اللي سويته ؟
عبد المجيد :لا.. بس ضايقن صدري على عمي..
فيصل :لا تجيب لي الطاري .. ترا تسبدي تقل ضو..
والله شي يقهر..
عبد المجيد:فيصل!!!
فيصل :هــــــــــــــــــــــــــــــاه
عبد المجيد :شفت عذبة يوم تقول مشاري وتقطعه..
فيصل :إيه...
عبد المجيد :يعني إنه ما طلبت الطلاق!!
فيصل :أدري من قبل هي لا تقول...
عبد المجيد :وشو!!! وش يدريك؟
فيصل :أقول مجيد أنت فاضي..؟
خذ تكفى هالملف ودقق بالحسابات إذا هي مزبوطة..
تراي مسويهن كلهن بس بقى أربع صفحات بس..
عبد المجيد :وعععععععع... أطعني حته حته ولا أخذ أرقام..
ياخي ما عقدن بقسمي إلا الأرقام..
مع السلامة أنا جوعان..
فيصل :زين مير ذكرتك بالأكل.. عمرك ماتنفع..
******
_يخرج عبدالمجيد من غرفة فيصل وقبل أن يتجه للدرج يرى باب غرفة نجود
مفتوح, فيتجه إليها_
عبدالمجيد :الســـــــــــــــــــــــــــــــــــلام عليكم..
نجود :.............................
عبدالمجيد : السلام لله...
نجود :...................................
عبدالمجيد :هيه.. أنتي أيها المخلوق القابع أمام شاشة الحاسب...
ينام ويصبح ويمسي ويستيقظ
وهو مقابل لهذا المخلوق البليد.. وبالتالي أصبح هو أيضاً بليد..
نجود :..................................
عبدالمجيد: نجود يالـــ... ترا بشغل عقالي...
نجود :مب بكيفك.. الدنيا فوضى!!
عبدالمجيد :هع.. بسوي إحتفال إنك رديتي.. رد الماء بحلقك إن شاء الله...
ماتسمعين..؟؟؟؟
نجود :وش تبين أقول قاعد تطنز؟
عبدالمجيد :سنه أسلم وما رديتي!!
نجود:إلا رديت.. بس ما سمعتن...
عبدالمجيد :والله ما شفتس ..إلا إن كان ردتس لا سلكي
و بدون تحريك شفايف هذا ممكن
من خلال تقنية الماثل بين يديكم..
نجود :تبي شي ولا إذلف...
منب فاضية لخرابيطك لازم أسلم المشروع بكرا...
عبدالمجيد :لا... من زينتس..
_تدخل نورة وتصرخ_:
مجيد هنا يا لسعدي وفرت علي مشوار العنية لغرفتك... تقول أمي هاه..
عبدالمجيد :وش تقول أمي بعد؟
نورة :تقول درس محمد...عنده تقييم
وأنتي يا نجود درسي سلمان عنده امتحان رياضيات بكرا...كان الله بعونك...
عبدالمجيد :وأنتي يافتاة الغلاف من بتدرسين...
نورة :أنا أخاف أدرسهم ويطلعون الأوائل.. وتصكهم عين ويقعدون به..
ياخي حرام أتذمم هالمساكين تبيهم يدجون أنا يالله أدرس نفسي وبمؤازرة من هالحاسوب اللي مقابل الحاسوب...هع
عبدالمجيد :هههههه.. إذكري الله ترا عينتس حارة...
نجود: نورة عندي بكرا تسليم مشروع.. درسيه أنتي..
نورة: ولا مشروع ناطحة سحاب.. أنا بذاكرمع نجلاء.. مع السلامة
عبدالمجيد: شلون يذاكرن هالثنتين جميع... أنواع الدجة!!
نجود :وأنت مصدق إنهن يذاكرن.. بس مطامر فوق هالشجر...
إممممممممم.. مجيد حبيبي تكفى درسهم كلهم واللي يرحم والديك..
عبدالمجيد:إيه الحين صرت حبيبتس وتو إذلف.. ماشي
بس شوفي إذا أحدثت إصابات بليغة ترا تتحملين تسكيت أمي نورة..
ما لي خلق فزعته مع هالمبزرة..
في منزل سعد"
تركي يدخل ونواعم_أخته_ تقلب القنوات... أمامها كم هائل من المجلات والكتب..
تركي:رماااااااااااااااااااااااااااااااانه...وينها ذي؟
نواعم: بسم الله .. ترووك قل السلام.. قل شي!!هبلتني..
تركي: بسم الله على قلبك.. إلا وين رمانة ذي..
_تأتي رمانة وتقف بجانبه_
زين جيتي يجون الحارة كلها وأنتي ما تجين!!
أبي غداء تراي ميت جوع...بسرعة وش تناظرين...؟
نواعم: تناظر هالقذلة وهالبدلة الراصة... ياخي عيب والله عيب...
أنت ما تستحي .. فشتلنا مع كل الناس..
إلبس لبس رجال...
تركي يتجه لمرآة كبيرة بجانب الباب ويقف متأملاً شكله.. شعر مسترسل
على كتفيه ومقصوص الأطراف ...
وجه أملس و شارب قصير ..
قميص قطني ضيق.. بدون أكمام...
بنطلون جينز ضيق جدا..
مرر يده على رأسه ثم على وجهه..
عدل من ثنيات قميصة وإلتفت لنواعم قائلاً:
وش فيه شكلي؟؟؟
عسى تبين أصير عربجي زي مجيدوه.. ولا عمي فيصل...!!
لا قولي إنك غيرانه من شكلي الحلو
وأكيد الناس يقولون واااااااااااااو تركي ما كأنه أخو نواعم..
صح إعترفي...!!
نواعم: يا تركي يا روح نواعم أنا أفشل من شكلك..
يا خي إلبس ثوب خلني أحس إنوا عندي أخو..
تركي: نسيتي بالعيد اللي راح لبست ثوب...
نواعم: وه بس الكلام معك ضايع... من زين الثوب اللي أنت
لبسته... ضيق ومنقش أطرافه...
ليتك ما لبسته.. فشلتنا..
تركي: روحي يالله يالبزر...إلا وين رمانة ..
تدرين هذي المفروض أهلها مسمينها تينه...
بس بالغلط صارت رمانة.. تدرين ليه...؟
نواعم: لا.. ليه؟
تركي: شوفي شكلها وتعرفين...هههههههه
نواعم: يا مصلك بعد...
_تدخل أم تركي الدكتورة منيرة ...
أم تركي: السلام... وش فيكم تضحكون؟
نواعم: هلا يمه .. تراي ما تغديت أتحراك تجين نتغدى جميع..
تركي: إي والله يمه..
أم تركي: وي يا قلبي .. والله أنا بعد ودي أتغدى وياكم, بس حيل تعبانة..
فيج تعذريني ... اليوم حالات الولادة أغلبها متعسرة
تعبونا ... من حالة لحالة..
تغدوا أنتم ولا نطروا أبوكم تغدوا وياه..
مع السلامة.._وتذهب تنظر نواعم لتركي بأسى بالغ_
تركي: خلاص نواعم.. نتغدى أنا وياك...
نواعم: لا .. خلاص إنسدت نفسي...
تركي: أنت ما تأيسين...أنا من عرفت أمي وهي
دايم عندها مناوبة ... ولا تقرا في الكتب...
ولا نايمة... هذي شغلتها.. طبيبة...
يعني ليش تنسد نفسك...
نواعم: هي أم بعد...ولاهي أول طبيبة ولا آخرهم..
وش يضرها يعني لو تخفف شي من شغلها..
تركي: كل الطبيبات والأطباء كذا...
نواعم: لا حبيبي .. مو كلهم كذا...
هذي فرح الله يرحمها يوم جت هنا تركت شغلها ..
بعد ما حست إن بيتها محتاج لها...
تركي: متخلفة .. يعني أدرس إثناعش سنه وباللآخر
أترك كل شي عشان بزرين...
أصلا كل ذيك العايله مظروبين...
نواعم: والله مو المضروب إلا أشكالك
ربايه رمانه وطقتها..
هم اللي يستاهلون من يسمهم أسرة ...
تركي: أقول خلصينا منهم ...إلا صدق إن عمي مريض؟
نواعم: لا زين وصلك الإرسال...إيه..مريض
تركي: طيب إذا مات وين بيروحون البنات؟
يجون عندنا؟
نواعم: فال الله ولا فالك إن شاء الله ما يموت..!!!
ووش يجيبهم عندنا يقعدون ببيتهم..
تركي: ليه ... خلي ليلى وعذبة والجنيه الصغيرة يجون عندنا..
البيت كبير..وهم حرام يقعدون بالبيت بدون رجال..
نواعم: أمممممممممممم .. أجل تبي ليلى تجي..
لا حبيبي... حامض على بوزك...
تركي: أقول إنطمي...رمااااااااااااااااااااااااااااااااانة!!
وين الغداء...؟ خلاص بطلع أتغدى برا...
نواعم تقفز وتمسك بيده: والله ماتروح لمين تآخذني...
بروووووووووح معك أتغدى...
********

"في منزل الجدة"
تدخل ليلى ونجلاء.. الجدة تسقي حديقتها الصغيرة, تنظر الجدة بحدة نحو البنات
ليلى ونجلاء: السلام عليكم..شلونتس يمه؟
الجدة: هـــــــــــــــــَــو ... وش حزن عذبة ماجت..؟
ولا عنده إختبارات..؟
نجلاء: لا... يمه.. عذبة ما تجي من عند أبوي ناصر أبد..
بس تطلع لامن جاء وقت الزيارة وحنا نروح..
تجي للبيت تحمم وتاخذ ملابس وتجمع دروسها..
الجدة: هـــــــــــــو ... ورا عيال عمتس ما يقعدون عندوه؟
ليلى: عذبة عيت كلش... تقول أبوي وأنا اللي بجلس عنده..
الجدة: طيب ودراسته؟
نجلاء: يمه هي بنفس قسم نجود..وهي تساعدها وتجيب لها دروسها..
وهي أحياناً تروح للجامعة بعد ما تكلم حدا عيال عمي يجون عند جدي..
ليلى: يمه وشيفيك ضاق صدرك.؟
الجدة: ضيقت صدري هالبنيه...إيه لو يجي وليدي ما تبذلهت هالبهذلة...
ليلى: الله يرد أبوي ... بس والله هي اللي أصرت ترافق جدي..
والله فيصل ومجيد وبو عبدالعزيز قصروا وهم يترجونها تروح للبيت
بس هي راكبة راسها...
نجلاء: يمه يقول جدي إن عذبة تشبه طبعتس...يعني عنيدة وقوية
صدز يمه..؟
الجدة: وين بتروح من العناد أمه فرح عنيدة وأبوه عنيد وقوي ما يهزه شي..
ولا جدتس مابوه من العناد شي...
ليلى: وأنتي يمه منتي كذا؟
الجدة: يا بنيتي يوم أنا بعمرتس كنت عنيدة بس مانب قوية..
لكن بعد الصكات اللي شفته.. صرت أقوى من الحجر...
نجلاء: قلبك هو اللي صار أقوى من الحجر..؟
_صمتت الجدة قليلاً ثم همست_
ليت يابني قلبي صار أقوى من الحجر كان ما تعبت...ياليلى هم يقولون
الصكة اللي ما تموت تقوي..وأنا أقول الصكة اللي ماتموت تعلم..
تعلم شلون الواحد يقوى قلبوه ولا يلتفت لوه.. ولا اللي قلبوه رهيف
يبتل قلبه رهيف.. بس يتعلم وشلون يدقم خوفه وحبوه.. ولا يبينه..
إيـــــــــــــــــــــــه الله يعين عذبة ويرد أبو عذبة..
نجلاء وليلى: آآآآآآآآآآآآآميــــــــــــن
الجدة: وعذبة الحين وش بتسوي بدراسته؟
نجلاء: معطينه المستشفى إجازة مرافق.. بس الله يعينه عنده مشاريع وواجبات
كثيرة لازم تسلمها والإمتحانات بعد ثلاث أسابيع...
مادري متى يمديه تسلمهن؟
الجدة: طيب جدتس متى بيطلع؟
ليلى: بعد يومين بيكتبون له خروج.. وهذا فيصل وأبو عبدالعزيزببيتنا
يجهزون الغرفة اللي بيصير به..
الجدة: الله يطلعوه بالسلامة ويخليه لعينن ترجيه..
******
"في منزل مها"
مها تصب القهوة لفهد ومساعد, ناصر يقفز ليصل للكورة التي أبعدها مساعد عنه
مها: إركد يا نصور..تعال كل حلا سويته يجنن..تعال ترا مساعد بينظف الصحن..
مساعد: أنا اللي بنظف الصحن.. أصلا ما أكلت منه إلا قطعة!!!
تعال يا ناصر ترا عمتك بتاكله هي ورجله وبيخلونا..
فهد: الحين أنت ومها تهاوشون ليش تدخلن بالموضوع؟
ناصر: عثان أنت وماما مها الفريق الأثفر..
وأنا ومثاعد الفريق الأذرق..
_يقفز ناصر بقوة ويرمي الكرة , يقفز مساعدويلتقطها, يهجم عليه فهد
وينتزعها منه ويرميها على ناصر_
فهد: هج... هج.. قبل لا يلحقك مساعدوه... يالله بمسكه عشان تهج..
ناصر: إمثكوه ذين... بهد... ياااااااااااااااااااااااااااي
مساعد: فهد خلن ... نويصر تراي اخذه آخذه... ماراح ينفعك ذا ومرتوه..
فهد ويخر..
_ينطلق مساعد من يدي فهد ويركض خارجا للحاق بناصر_
مها: ناصر ... ناصر... هوه هوه...
يا حبيله والله... تدري رغم الفرق الكبير بالعمر إلا إنهم منسجمين..
يوسعون الصدر .. حتى مساعد طلع صوته منول هادي..
_تنزع الجلال من على رأسها وتهف بيدها على وجهها_
وه حر...وأنا لابستن هالطربال..
فهد: كلمتي عذبة عشان ناصر...
مها: والله ما قدرت.. جده تعبان وحالته حاله..تصدق عاد ما تقول إلا ولده
تخيل ما تطلع من عنده أبد..بس تناظره وتحبب إيدينه... تقول بيموت هالحزه..
فهد: الله يكون بعونه.. مها..لو بيموت العود وين بيروحون بنات أخوك
ونجلاء توقعين أهله يآخذونه؟
مها: تصدق ما فكرت بهالنقطة..والله مادري بس البنات يمكن أمي تجي عندهن..
ولا يروحن لبيت عمهن..ونجلاء...أممممممم مادري خوفتن...
فهد: وناصر؟
مها: مادري بس لا تامل واجد ترا عذبة متعلقه فيه مرة .. وأمه يوم تموت
وصت عليه وعلى نجلاء أكثر شي..
بس بحاول به ..
فهد: أقنعيه... قولي له أن ناصر أفضل يعيش بينا حياة طبيعية ..
وهي مو قاصره مشاكل.. هي عليه مسؤليات ولا هيب متفرغة تربيه..
حاولي به من هالحكي...

مها: بحاول ...والله يرزقنا من يغنينا عنوه...
فهد: يالله مها أنا بروح عندي شغل.. مع السلامة..
مها: طيب.. إصبر بجيب عباتي.. بروح لأمي قبل ماتروح للقصيم...
فهد: خلي مساعد يوديك أنا مستعجل...


أمام منزل الجدة أم ماجد"
مها: الله يجزاك خير مساعد... أخوك صايرن ما ينقضب..
والله أحس إني بخيس بالبيت لو منتب موجود
يا خزياه أبلشتك.. وأنت بتروح للنادي..
مساعد: لا والله يا مها.. أنتي حسبة أمي ..
من عرفتس وأنتي صايرتن لي الأخت والأم..
الله يجزاتس خير ويرزقتس..
مها: نصور حبيبي قل لعمو مساعد شكرا..
ناصر: ثكرا... بث ودي أروح للنادي معوه..
مساعد: لاحبيبي ما فيه صغار بالنادي...
ناصر: تعرف أمي فرح؟ كانت تخلين أروح مع ندلاء عصبن
عليه... وهناك ألعب كراتيه...
مساعد: عجيب!!.. مها معليش أبي الحمام..شوفي
إذا فيه أحد بطريقي..
مها: يا خلاف من بيصير بوه إلا أمي..
إدخل ما لمك أحد..
_يدخل مساعد الحمام ومها تتجه مباشرة للمطبخ لتعد القهوه..
فيما كانت نجلاء وليلى يتابعن فيلم بشغف بغرفة المقلط_
نجلاء: أح ليلى حســــــــــــــــــرانه!!!
ليلى: قومي للحمام.. !!
نجلاء: مابي يفوتن...
ليلى: قومي هه هذاهم قطعوه فاصل إعلاني يميديك تروحين وتجين..
قومي حمام الرجال
قريب.. بســــــــــــــــــــــــــــرعة
قفزت نجلاء بخفة ووقفت أمام الباب سمعت صوت الماء
فصرخت وهي تضرب الباب بعنف_:
ستــــــــــــــــــــــــــي بسرعة...
بســــــــــــــــــــــــــــــــــــــرعةإطلعي بـ...... على روحي
والله ماقدر ...
_أخذت تضرب الباب بعنف في تسمع الفيلم وتحس بشعور من اللا سيطرة _
يا ه ما صارت سـتيوه يا كــ..........واااااااااااااااااااااااااااااااااااا اااااااااي
_إنفتح الباب وإذ بمساعد يقابل نجلاء وجهاً لوجه, صرخت بقوة وهربت,
وإرتمت عند ليلى و(......) على ملابسها, وهي تضرب بكفيها على وجهها_
نجلاء: ياخزياه... ياخزياه.... إيـــــــــــــــــي وين أودي وجههي ..؟
ليلى: أنت يا وصخة وع... هي وش سويتي.. وخري عني!!..
هـــو نجلاء وش بك؟ياويلك من أمي عذبة.. نجستي السجاد..!!
ياخزياه من مين...؟
نجلاء: مســــــــــــــــــاعد... مســــــــــــــــاعد!!
ليلى: إيه أشوا بزر...مساعد!!حسبته من خوالي اللي بالقصيم!!
هـــــــــــــــــــــــــانــــــــــت
نجلاء: لحية والله لوه لحيه ... يمه عيونه تخوف .. أنا ... فشيله...
_تدخل مها عليهن وهي تضحك_
مها: وش سويتي ؟ وع يالبزر...هبلتي أخو زوجي العزيز...
فشله من رجلي وأخوه يقولون عاد أهلي مهبل..
_يطل ناصر ويضحك بقوة قائلاً_:
أعلم ... يا دادا يا ندلاء... وع يالوثحه!!
_ويهرب منادياً لمساعد_
نجلاءوليلى بصوت واحد: نااااااااااااااااااصر تعال!!
_يقف مساعد عند باب الشارع ويلتفت لناصر_
مساعد: سم نويصر وش تبي؟
ناصر: ثفت ندلاء وع ثوت على نفثه...ههه
ثح لاذم نلبثه حفاطة..؟
مساعد: لا نلبسك أنت أول حفاظة.. صح؟
ناصر: لا... أنت إلبث حفاطة...مب أنا ...
_ وقفت نجلاء وليلى يولولن خلف الباب ومها مستغرقة بالضحك_
*****
"في المطعم"
تركي: أممممممممم ... لذيذ!!
نواعم: إيه والله ليت أمي وأبوي معنا كان تصير وناسه...
تركي: شوفي ذيك... اللي بالزاوية...شوفي..
نواعم: وينها..؟ وبعدين وشلون تشوفها من الستارة؟
تركي: من كبر هالستارة زي قلتها...شوفيها اللي ماسكه الجوال وتشر علي..
نواعم: إخس .. من زينك تشر عليك.. إي والله وش تبي...؟
تركي: هذي دايم تجي هالمطعم وتمرمر بهالشارع...
عاد فارس رقمها وعلطول ما بغت لزقت ...
نواعم: هيه.. أنت قاعد ترقم بنات خلق الله...؟
تركي: والله ما طقيت بنت على يدها وقلت لها خذي رقمي..
اللي تبي تاخذ واللي ماتبي تروح وتخلينا...
نواعم: وأنت الحين لك علاقة فيها.. ؟
تركي: كاااااااااااااااااااانت... بس ياهي ثقيلة دم...
ماتطيقين تكلمينها... ومسكينه آخذه بنفسها مقلب..
نواعم: لا يا شيخ!! وأنت فاج لها هالكشرة وتوزيع إبتسامات..
وهذا وهي ثقيلة دم... طيب لو شفتني مكانها وش بتسوي؟
تركي: قص رقبة... إلا مادريتي؟
نواعم: يا سلام حلال عليكم حرام علينا...
تركي: يعني ماتبين تدرين وشو الخبر...؟
نواعم: وشــــــــــــو؟
تركي: تراه يبط الكبد...
نواعم: أدري ما يجي من وراك أخبار مفرحة...وشو؟
تركي: مشاري...ولد عم امي الدب.. رجل عذبة أو طليقها بمعنى أصح...
نواعم: وش فيه ؟ بيرجع عذبة...؟
تركي: هه لا... بيتزوج خالتي هيفاء...
_تسقط الملعقة من يد نواعم وتبصق الشوربة وتصرخ_: وجع!!!
تركي صادق انت ولا تستهبل... شلون؟
تركي: أص فضحتينا... قالي خالي يوم جيت من البحرين أمس ومريتهم...
وعرفت الخبر... بس ترا أمي عارفتن من زمان...
ولا قالت لنا...
نواعم: شلون ... هذولا مهبل...كله من تحت راس خالي محمد...
ولا شلون هيفاء تنرمي هالرميه...
هو للحين يحب عذبة...
تركي: يا شيخة طيري...!!
قال يحب عذبة ... لو يحب عذبة ما طلقها..
هو كذاب ولعوب.. مل منها قام طلقها..
وقال طلقتها عشانها تبي...
شفتي البنت لامن حبت وشلون تصير لعبه؟
نواعم: مستحيل...وشلون يمل منها ومالهم حتى شهرين
متزوجين... مستحيل..
تركي: أقول روحي يالبزر.. أنا أمل من البنت وأنا مالي شهرين متعرف عليها..
نواعم: هذولي بناتك بنات الشوارع...
بس عذبة غير... عذبة تزوجته..
بدون ما يجمعهم علاقه هابطة زي بناتك...اللي تقول...
بس وين بتروح هيفوه مني... تنخطب وتوافق
ولا تقولي...أوريها...
تركي: أنا بخطب ولانب قايلن لك...
أنتي تخرعين وتخانقين وما يعجبك أحد...
نواعم: بالله تأيد هالزيجه...
تركي: لا... بس وش دخلي فيهم...

في غرفة الجد"
تدخل عذبة وهي تمسك بيد جدها, فيصل يدف العربة, وأبو عبدالعزيز وعبدالمجيد
وإخوانه يحيطون بالجد, الجد ظهرت عليه علامات السعادة,
يدخل تركي مع كاميليا تقوده_
تركي: هلا والله عمي ... الحمد لله على السلامة...
رحت للمستشفى انا ونواعم بس لقيناكم سبقتونا وجيتوا للبيت...
شلونك ياعم ..؟
عبدالمجيد: الله من الدلاخة الحين توك تذكر؟
الجد ناصر: هلا والله بوليدي ... مير زين تذكر احسن من ابوه...
وينه نواعم ... يا حبيلكم والله يا عيال سعد أحسن من أبوكم..
فيصل: عساك مرتاح بالغرفة عجبك السرير ووالله تراو أحسن سرير
بالسوق كلـــــه... بس أنت شف كانوه مريح ولا نغيروه...
أبو عبدالعزيز: إي والله يا عم... ترا لو تنام على ظهورنا
حنا جاهزين... بس أنت إرضى عنا...
الجد ناصر: عيالي والله... بس اللي يرضين أنكم ترضون بناتي...
وتحافظون عليهن... وما تزعلونهن...
مب يا عذيب...
عذبة: إيه أكيد يبه ... فيهم الخير والبركة..
أبو عبد العزيز أبونا...الله يرد أبوي بالسلامة..
_فيصل يضرب كتف عذبة بلطف , تلتفت عذبة
وتنظر بنظرة حادة نحو فيصل الذي إنتهك حرمتها في بيتها_
فيصل_هامساً_:مو وقته..
_تنظر عذبة بنظرة إستحقار وتلتفت على تركي_
عذبة: تركي وين نواعم؟
تركي: بتسلم على جدتي وبتجي تجلس عندكم لليل...
فيصل: لا .. عمي تعبان وشوله تصير بيتهم مجمع بنات..
عذبة: وش دخلك أنت ؟
_فيصل ينظر بإستغراب نحو عذبة فيما أشاحت عنه_
الجد: ولو يا عذيب.. فيصل رجل البيت...
بس البنيات نور البيت.. والله لامن سمعت ضحكهن نسيت همومي..
فيصل: خلاص لامن صرت تبيهن يجن .. يجن..
أبو عبدالعزيز: والله ياعم بناتنا لجتهن بالسماء.. يفقعن الراس...
أقول اليوم يجتمعن ببيتنا أحسن...
الجد ناصر: ما تفهم أنت يجن عندي ويقعدن بغرفتي...
فيصل... وش صار على العمارة الغربية..
فيصل: ماشي الشغل زين....المشروع شهرين وهو مخلص..
ونسلم كافة المباني.. بس باقي عقد التأثيث للحين ماتوقع..
كان توقعه...
الجد ناصر: علم عذبة.. وخله توقع على كل شي..
مايمشي الشغل إلا بتوقيعه..زين!!
فيصل: تآمر أمر ياعم..
عذبة: ريح بالك يبه.. وش قال الدكتور .. خذ إجازة
الجد ناصر: لا يابنتي... انا بآخذ تقاعد...وبسلمتس الزند والفتيله..
مب تسذا يا عبيد؟
أبو عبدالعزيز: هه ... إيـ...ـــه ... لازم ترتاح وتعطي عذبة
تدير الحلال.. بنتك الله لا يخليك...
الجد ناصر: بنتي وأنا رافع راسي به.. بتشوفون وشلون
ترفع راسكم هالبنت... تحسبون مايرفع الراس إلا العيال..؟
مب يا عذيب؟
عذبة: إلا يبه ... إن شاء الله برفع راسك.. وبنفعك...


*******

"في صالة الجد"
يقف فيصل وتركي وعبدالمجيد, يتحدثون...
تركي: شباب... عمي وش فيه؟
فيصل: والد قيصيرية...وش فيه يعني تعبان قلبه..
تركي: يعني عقله ما فيه شيء؟
عبد المجيد: يالطيف... إلا ضاربه فيوزه عشانه ما شافك لانت ولاأبوك...
مابوه شي ماسمعته يحتسي عادي!!!
تركي: بس فيه شيء مب طبيعي...
فيصل: اللهم طولك ياروح ... وش بوه بعد؟
تركي: ما خانقني على شعري... وصار يمدحني... شكله بيموت ويبينا نذكره بالخير..
فيصل: يالنذل حرام عليك... هذا وهو يمدحك!!
تركي: لا ... بس أول مرة ما يهاوشني...
عبد المجيد: النوبة الأخرى إن شاء الله يتمردغ ببطنك!!
إلا فيصل ياويلك من عذبة... والله يا هي تفتفت معه منك...
تركي: تدري انا مرة سويت بوحده مغزلجية بالسوق كذا,
تدري وش سوت؟
فيصل: وش سوت؟
تركي: شالت اللثمة وتفلت بوجهي تفله يحبها قلبك...
عبدالمجيد: مرة(إمرأة) والله... مزديتن بك...
فيصل: أنا قصدي شريف والله.. بس عمي تعبان تقعد تذكره بولده..
طلعت بلا شعور
عبدالمجيد: بصراحة ياعم ماتوقعتها تسكت
أنا دسيت راسي بكتوفي... توقعت يجيك طراق
هذي عذبة مب ليلى تهز دميجته وتسكت ...
فيصل: أقول خلاص والله مو قصدي...
تركي: عم للحين تحب عذبة عشان كذا تغتنم أي فرصة..هاه؟
فيصل: أقول ترا بنتف قذلتك شعرة شعرة إن ما إنطميت...
تحسب كل الناس مثلك؟
عبدالمجيد: بس والله قوية ..إطلاقاً ما اتوقعه تمر مرور الكرام...
ياهي بتغسل شراعك غسل...
تركي: ياااااويلك ياعم!!
إلا يا عم قل لي للحين تحبها؟
فيصل: مجيد وش رايك تجلدوه... ولا انا حسافة أجلد أشكاله...
تركي: إيه يا عم... يالله قل لي...
عبدالمجيد: إخس يا تروك والله وطالعن لك لسان وصايرن تمون..
فيصل: شباب توقعونها ما تسكت عالموضوع...
تركي: شف لو كانت غير عذبة... ولو كان مو أنت
كان يمكن نقول مرت بهدوء مع بعض الإحتقار..
لكن بالظروف الحالية... توقع أي ردة فعل...
عبدالمجيد: كلام تركي صحيح...
يا ويـــــــــــــــــــــــــــــلك ويا سواد ليلك...
والله شكل عيونه ناويه على نيه...
تركي: وناوي لك على نيه ... بس إنت إصبر شويه... وناويلك علــ...
هس.. جت الغولة ..بسم الله شكل الحين بتجي التفلة علينا كلنا...
_تقف عذبة على بعد بضعة أمتار , يتشنج الموقف, فيصل لا يلتفت,
فيما تركي يعض على شفتيه, وعبدالمجيد يشير لفيصل ليحسسه بتشنج الوضع
تكتف يديها وتقول بصوت حازم_:
فيصــــــــــــــــــــــــــل!!



_أغمض فيصل عينيه , وأخرج تركي صوت خافت يشبه
الصافرة, وابتسم عبد المجيد, يرد فيصل دون أن يلتفت_:
ن..نعم؟
عذبة_تمسك طرف شرشفها_: تبون القهوه هنا ولا بالحديقة..
أحس إنوا بالحديقة أحسن عشان البنات بيجون هنا...
ولا..وشراي الشباب؟
_يتنهد فيصل , وينفجرعبدالمجيد وتركي بالضحك, يتمالك فيصل نفسه ويرد_:
عاااادي... أي مكان بس أبي القهوه بدون هيل..وتمر سكري بيجون
ربعي.. و...
تركي: عم ترا ما تنعطى وجه عاد... وأنا أبي كوكتيل باااااااااااارد...
خليهم يحطون فيه ثلج...كثير... كذا..._ويضم يديه_..خليهم يقحشون قحش
ثلج...أوكي..
عبدالمجيد: هع هع ... تروكي وشلون نطقته هالكلمه...يقحشون قحش...
تراه مو لايقة عليك..
تدري وش معناه مير؟
عذبة: تركي وين نواعم..؟
تركي: أوهوه.. قلنا عند جدتي.._ويلتفت على عبدالمجيد_وراه مادري وش معناها...
قحش يعني غْرف ..صح عمو...
فيصل: إيه صح.._وهو يراقب عذبة من طرف عينه وهي تنصرف_
فيصل: وه مرت بسلام...
وأنتم يالحمير ليش تضحكون؟
عبدالمجيد: والله شكلك يضحك..وبعدين هي متقصده شكلها تخوفك..
تركي: إي والله يا عم... يوم شافتك دخلت راسك بين كتوفك عرفت إنك منتهي خوف..
فيصل: تخسى!! ما بقى إلا فيصل يخاف من عذبوه البزرة..
تركي: خلونا نطلع الحديقة.. أنا أخاف يجينا تهزيئه محترمة...
عبدالمجيد: إيه تراه طردتنا بطريقة لبقة .. ولو ما فهمناه بننطرد بالقوة..
خنطلع بسرعة.. قبل لايجون البنات...
*******

"في الباص المدرسي"
نجلاء ونورة في رحلة مدرسية إلى مجمع تجاري, نورة تضحك بقوة
وهي تضرب على يد نجلاء, المعلمة منال تغضب وتطلب منهن الهدوء,
يصمتن قليلاً ثم ينفجرن ضاحكات وينفجر معهن الباص ضاحكاً بجميع طالباته,
المعلمة منيرة: وبعدين معكم أنتو الثنتين؟
نورة: هع..وواااللللله ماااققددرههههههههههههه..
نجلاء: وش سوينا يا إستاذة؟ بنضحك ولا الضحك حرام؟
المعلمة: لا مو حرام بس نسيتي إن فيه رجل أجنبي..؟
نورة: طيب بس بكمل السالفة ذي والله وأسكت...
المعلمة : غدير... تعالي مكان نورة ..ونورة روحي مكانها يالله..
_تتذمر نورة وهي تقوم ,نجلاء تمسك بيدها وهي تقلد المسلسلات المصرية:
ماتتركنيش... بت عمي دنت حياتي أُماااااال...
بنت عمي إخصى عليك بتتخلني عني بالسهوله دي..
بينا عيش وملح..لأه بنـــــــــــت عمي.. ياعنيا..
نورة_وهي تسحب يدها بقوة_: أقول وخري ... شوفي يا مس منيرة..
ترا اليوم بنام عنده ماتقدرين تمكعينا من بعض...وبنام بسريره بعد!!
المعلمة تبتسم وهي تحاول أن تكظم غيضها..
تجلس غدير بجانب نجلاء,تنظر لها نجلاء وتبتسم..
غدير: نجلاء ..فرصة سعيدة أجلس جنبك...
نجلاء: إي والله فرصة موزة حتى لي أجلس جنبك...
غدير_بتعجب_: مـــــــــــــوزة؟!!
نجلاء: تذكرين البنات اللي كانوا بأولى متوسط الخوات سعيدة وموزة..
قلتي سعيدة فقلت لازم نعدل بينهم مايصير تزعل موزة .. وقلت موزة...
غدير_تضحك بصوت عالي_:الله عليك خفيفة دم...يوه يا حظ أخواتك...
المعلمة_بغضب_: وبعدين معكم.. نجلاء أنتي كل ما يصير جنبك أحد خربتيه..
وين أحطك هاه قولي لي؟
نورة: أبلا حطيه جنب السواق ما تقدر تضحكه.. هذا ما يضحك لو تدغدينه بدريل...
_ينفجر الباص ضاحكاً حتى المعلمة تغطي وجهها وتدخل في نوبة ضحك هسيرية_
نجلاء: أقول إنطمي يا نوروه... ما بقى إلا هي أجلس جنب السواق..
نورة: والله السواق أرحم من القردة اللي أنا جالسة جنبها...
_وتشير لبدور الجالسة بجانبها وتبدأ ملاسنه حادة بينها وبين بدور_
تلتفت غدير نحو نجلاء: نجلاء..أنتم الحين شلون تقولون إحنا بنات عم.. وعوايلكم تختلف؟
نجلاء: أممممممم... هي بنت عمي بالعلاقة .. ولاهي بنت عمي بالنسب..
غدير: شلون تجي هذي؟
نجلاء:بقولك يا حبيبتي.. أنا ولدتني أمي وبعدها مات أبوي بفترة قصيرة..
أمي لها أخو من أمها..إسمه ماجد ناصر الـ... هو يصير ولد عم نورة..
غدير: طيب وش دخلك أنتي بخالك؟
نجلاء: أقول إبلعي كبدتس لمين أخلص.. وبعد ما مات أبوي .. أصر خالي
على أمي إنها تتزوج وتشوف حياتها..أمي كانت خايفة علي..خايفة بعد ماتتزوج
أهلي ياخذونن...وبعدين خالي راح لجدو الله يرحمه وأعطاه جدي كلمه إنوا ما حد له
دخل فيني.. وإنه أوكلن لخالي ووصاه علي وقاله إني بنت من بناته.. وبعدين أخذن
وتزوجت أمي .. وكذا أنا عشت مع خالي وعايلته...
غدير: طيب وش سبب موت أبوك؟
_تغير لون وجه نجلاء_: ................هاه..مادري ... يمكن حادث..
إلا حادث ...إيه حادث..!!
غدير: غريبة...!! طيب زوجة خالك معك طيوبه...يعني ماتحسك بنتها..مهما كان...
ولا الخدامة اللي تجي دايم معك هي المربية حقتك؟
نجلاء: يوه مرت خالي..._وأطرقت رأسها طويلاً ثم رفعت رأسها وهمست_:
أمي فرح متعديه الطيبة...هي أمي بالرضاعة , لأني جيت على وفاة رضيع لها,
تنومن معها... تجي من المستشفى تعبانه من الدوام وأنا انتظرها بصياح ونياح...أبي أروح للحديقة, وأبي شوبنق... وأبي أروح مع توم بس أخاف من البزران...
يوه تخيلي كانت تجي تعبااااااااانه وإن ما لقت خواتي ولا اخوي راحت
هي بنفسها توصلني لبيت توم ...ياه مشتاقة لها...
غدير: توم!! مين توم ذا... سواقكم؟
نجلاء: لا ولد جارة ماما أمينة صديقة أمي اللي أحياناً أقعد عندها..
بلندن... كانت أمي تدرس طب هي وأبوي هناك.. وتشتغل بنفس الوقت..
غدير: وااااااااااو أمك طبيبة...وش إسمها ووين تشتغل... ودي أشوفها؟
نجلاء:حتى أنا بعد ودي أشوفها..أمي د.فرح إبراهيم الـ....
غدير_تضع يدها على فمها_:د.فرح الأخصائية العضوة بلجنة مساعدة
مرضى السرطان...!!
نجلاء: تعرفينها؟
غدير: لا.. بس أذكر يوم تتوفى هي وولدها ... مرة صجت الصحافة..
تعازي ونعي...ومرة كثير إنفجعوا بموتها...يوه سبحان الله ..
نجلاء: تشيح بوجهها نحو النافذة وتداري دمعه ترقرت علي نقابها..
_تصرخ نورة_: أبلااااااااااااااااااااااااااااااااااااااااااااااا اااااااااااااااا...
برجع مكاني ... والله هذي ما تنطاق الجلسة جنبها...
بدور: روحي عند بنت عمك ورجعي لي صديقتي .. من زينك...
المعلمة: وصلنا يا بنات... هه شوفوا هذا السوق... بناتى العزيزات الأدب أهم شي..
تقفز نورة نحو نجلاء وتسحب يدها_
نورة: نجلاء إلحقي يااااااااااااااااااي شوفي ذا المقهى الفله..
بحجز الطاولة اللي خبري خبرتس... بسرعة..
******

"نجود تكلم عذبة بالجوال"
نجود: السلام عليكم..عذوب
عذبة: هلا.. وعليكم السلام...
نجود: أح يا النوامة كل ذا نوم...قومي يالله الساعة عشر...
عذبة: يوووه بتجين الحين..نخلص المشروع حق د. سماح
نجود: والله ياهي معصبة عليتس تقول البنت هذي فوضوية...
مافيه غيرتس ما سلمه المشروع... يالله تكفين خنخلص منه...
عذبة: الله ياخذه ... محنب فاضين إلا له... زين تعالي
نخلصه ونسلمه بكرا..وأفتك...
نجود: دقايق ياعمري وأكون عندتس... بوه أحد من خوالتس...
ولا راحوا؟
عذبة: لا كلهم راحوا أمس خالي وعيالوه تقل الخُبربيطير...
ولا بحر الشرقية بيجف لامن قعدوا زود يومين...
نجود: إيه روحي لهم بالعطله...يعني حلو ما أجيب شرشف معي..
عذبة: لا وإن بغيتي تعالي بلا قميص...
نجود: هـــــــو الله لا يفضحنا... يالله هذي جنب الدرج حق القبو,
هه وصلت باب الحريم.. زين مفتوح..
أنتي بغرفتس..؟
عذبة : لا منبطحة بالصالة أشوف كشتك من الباب..
_وتدخل نجود وتغلق عذبة الجوال وتشير بيدها لنجود_
نجود: عذبة وراتس نيمتن بذا...؟
عذبة: ما نمت بذا نيمة عند أبوي بس قمت أصلي الفجر ونمت
وأنا على بالي بروح أصحي نجلاء..
نجود: عشان الرحلة؟
عذبة: الله يعين أبلا منيرة اللي بتطاردهن...وه ياشين ملاحق هالسفيهات..
نجود: الحين خلينا منهن أفطرتي؟
عذبة: لا أتحرى القهوة...
نجود: ياملحتس بس ... ومتى نبدا بالشغل؟ يالله قومي..غسلي وجهتس وتنشطي...
******
"في المركز التجاري"
الطالبات يتجولن في محل تجميل فخم..
نجلاء: نورة شمي هالعطر يجنن... وه بس بشريه مقدر...
نورة: يالله لك الحمد .. يا شيخة رجالي يصك الراس..من تشرينه لوه..
نجلاء: لرجلي...بعد كمن سنه...
نورة: وع يصير موضة قديمة...عطيه خالك الشايب..
نجلاء: خالي مب شايب... بس هو يحب الشعر الأبيض عشانه الموضة..
ولا تدرين يالمزعجه إن ما أعرست بدري عطيه مجيدوه وفكينا بس يقرقع ببالي...
نورة: مر يمروه...ولا تشرينوه ويصير لمجيدوه... والله ماتشرينوه..
نجلاء:طيب عاجبن...
البائع: إيه أختي مبين ما شاء الله عندك زوئ ... والله كتير بينجنوا عليه...
بدك ياه... بيصلوح هديه لحدى بيعز عليكي كتير..
نجلاء: بكم طيب.. _وتخرج بطاقة الصراف_...
البائع: بس 330ريال وشوفي هي البودرة لايئة كتير معوا...
_تضرب نورة على يد نجلاء وتصرخ_:
والله ما تشرينوه لمجيدوه الدب ... خليه بخياسوه أحسن...
_تحدث حركة غير طبيعية , البنات يتهامسن,
ويشرن لشاب يرتدي بدلة طيار عسكري
..يدخل محل أحذية رياضية_
بدور: وااااااااااااو يجنن شوفي كتوفه... يؤيؤ... وش حلات شكله...
غدير: إي والله حلو ... يوه صوريه بسرعة...
واحدة من البنات: عيب عليكم الرجال محترم ولا عطاكم وجه
ليه تسوون كذا...عيب والله...
_تهجم نورة ونجلاء على البنات_
نجلاء: وشو..؟
نورة: تبون فزعة... أحد مضايقكم؟ عادي ترانا بالخدمة...
غدير: لا... بس شاب مر من هنا ... وااااو جنان جنان...
ولا بعد طيار وشكله جنتل...
نجلاء: طيب سوا لكم ولا قال شي...؟
بدور: يوووووووووه ما يناضر أحد يمشي وعيونه قدام...
مشية عسكرية... ليته يلتفت وأصورة...
نجلاء: وينوه...لا يصير الأصلع ذاك...!!!
غدير: له...روحي عاد.. دخل هالمحل ... شوفي إن ما طلع بسرعة بدخل بملي
عيني فيه... وش هالطول وش هالرزه...وش هاللون والشعر والنظارة الشمسية
واااااااااااااو ولا السكسوكة لحال...
نورة: هــــــــــــــــــــــــــــــــــــــو منهبلات أنتن؟
وش هالكلام... مسلسل مكسيكي صرنا...
_يخرج الشاب من المحل مسرعاً, تخرج بدور الجوال لتصوره, ولكن
البائع يلحق به ويستوقفه, يدير ظهره للفتيات, ويتحدث للبائع _
بدور: ياربيه صار هو البنيه... صورت ظهرة...
نجلاء: واااااااااااااااااااااااااااااااو!!
_وتنطلق نحوه, تناديها نورة ولكنها لا تعبأ بها, وتقف خلفه مباشرة بينما هو منهمكاً في الحديث مع البائع,وتضع يديها على حزام بدلة الشاب
وترفعهما برفق لأعلى, يضع الشاب يديه على يديها بسرعة ,
وتظهر على وجهه علامات الإستغراب الشديد
ثم يبعد يديها ويلتفت بسرعة_
نجلاء: هااااااااااااااااااااااااااي...!!
_يبتسم الشاب, ثم يضع يده على كتفها_ قائلاً:
هاااااااااااااااااااااي يا قمر..!!


























الفصل السابع"

نورة: ياربيه وش سوت ذي...؟
بدور: الحين بنت عمك هذي دايم تتريق علينا, والحين هي يوم شافت هالمزيون
ذابت ولا بعد تتلصق فيه وقدام الناس... فعلا البنت رباية برا هاللي ماتستحي...
نورة: كولي تبن .... ولا كلمة ....تفهمين!!
_تركض نورة نحو نجلاء وتسحبها بيدها قائلة_:
نجلوه عيب... والله فشلتينا...عاد مب لامن صاروا الكبار مب معنا تسوين كذا
تعالي ولا ترا والله بكلم عذبة_
نجلاء: يووووووووه ماعرفتكم على بعض... نورة بنت أبو عبدالعزيز...
ضاري ..عمي...أخو أبوي خلف...الطيار اللي أقولتس..
_فرت نورة بسرعة وهي تضرب بكفيها على وجهها_
ضاري: يا حليلها هذي نورة كبرت ما شاء الله...
ونتي يانجيل شخبارك... وش جابك هنا ماعندك دراسة؟
نجلاء: إلا أنا جاية مع مدرستي ...
ضاري: يوه... أنتي تدرسين بالمدرسة اللي واقف باصها عند الباب؟
نجلاء:إيه...ليه؟
ضاري: هذي لو بدفع راتبي أربع شهور ماوفيت القسط حقها...
أهلك لاقين فلوسهم بالشارع؟
نجلاء: لا ...لاقينه بالبراحة... ياعمي أنت ما كد سمعت بالإستثمار بالأشخاص؟
ضاري: لا أنا سامع عن إستثمار الوقت...
نجلاء: تعال معنا تغدى... والله جدي بيفرح بك...
ضاري: يا نجلاء يا حبيبتي والله ما قدر أنا عندي رحلة الحين بروح..إنتداب للشمال..
وجيت أشري حذيان رياضيه قبل لا أروح... والله الشباب الحين ينتظروني..
نجلاء: خساااارة...بس تعال معي بعطيك شي...
_وتجره من يده إلى محل التجميل وتطلب العطر الذي أعجبها_
ضاري: نجلاء وش تسوين ... أنا مستعجل بروح...
نجلاء: والله يجنن يا عم...ربي كاتب إنك تجي ويصير لك...
شموه...بس عم والله فرحت بك ودي أجلس معك...
حرام تروح وتخلين...
ضاري: أدري يا حياتي إني مقصر معك...وكلنا مقصرين...
بس سامحينا والله مشغولين...
نجلاء: أنتم من تزوجت وضحى ولا حد يسأل ولا شي...
أنا ماهمن عماني الكبار بس أنت ووضحى تعزون علي...
ضاري: والله غصب علينا...حقك علي...
بس أنا والله مشغول والله إني ما أقعد كثير بالرياض...
دايم من مكان لمكان...
البائع: عفواً.. هيدا العطر جهز وتغلف...بدكون شي تاني..؟
نجلاء: عم تبي شي؟
ضاري: لا ... أبي سلامتك...كريمة زي أبوك...الله يرحمه..
_تخرج نجلاء من المحل وهي تمسك بيد عمها , يسحب الكرسي
لتجلس نجلاء , ويشير للعامل_
ضاري: وش تبين نجلاء...أذكرك تحبين الموكا...
نجلاء: فريش ستروبري...وإثنين لو سمحت..
ضاري: بهالبرد؟ ومن له الثاني؟
نجلاء: لنورة...ولا تبين أجيبه عندها..ولا أعطيه... عيب...واخزيااااااااااه
_تقف المعلمة منال عند نجلاء, وتضرب على كتفها_:
نجلاء..تعالي معي بسرعة...
لا أتصرف تصرف ثاني...
نجلاء: طيب لا تزمرين ... منب جايه...
ضاري: عفوا.. بس..
المعلمة: أنت ولا كلمة لأنادي لك الهيئة... ياخي اللي تخاف على
خواتك خافه على بنات الناس... التفاهم معك بعدين...
نجلاء اقول أمشي معي..أحسن لك وأسلم...
نجلاء: منب جايه...
ضاري: يا أختي لاتغلطين ... أنا عمها وهذي بطاقتي إذا مو متأكدة
طابقي إسمي وإسمها...وبعدين نجلاء أشرف من الشرف وبنت رجال
ومربية... يعني يبين الكتاب من عنوانه ... فرجاء إحترمي نفسك..
نجلاء: وخليني مع عمي بآخذ راحتي...
ضاري: منب مطول... عشر دقايق وطالع...
المعلمة: عفوا... بس هي جت بعهدتي... وما أقدر..
_أخرج ضاري بطاقة الأحوال خاصته, وسلمها لها قائلاً_:
خذي... إذا تأخرت على عشر دقايق... قدمي بلاغ ولا سوي اللي تبين..
_أخذت المعلمة البطاقة كآخر حل, وجلست بمقربة منهم_
ضاري: نجلاء صحيح اللي سمعته...
نجلاء: وشو؟
ضاري: أختك عذبة تطلقت... وجدك تعبان.. وإنه قسم لك من حلاله...
نجلاء: إيه قالت لي عذبة..بس بالضبط وش لي مادري؟
ضاري: بحسب كلامهم إنك صرتي مليونيرة..ولا...
نجلاء: وش تنفع الفلوس إذا هي تجي بفقد الأحباب...
ضاري: وشلون؟
نجلاء: لو ما ضاع أبوي... وماتت امي وسعود... وجدي تعبان ورجله بالقبر
كان ما جان هالفلوس...صح..
ضاري: صح... بس نجلاء أحذرك... ترا الناس مب كلها زي خالك وأهله...
ديري بالك لا يلهفونك وأنتي تناظرين...
نجلاء: وش تقصد..؟
ضاري: الدنيا كلها تخوف هاليومين ... والقريب ممكن يصير عدو...
نجلاء: مادري عن شي ... أنا بس أبي اعيش مع اللي أحبهم...
لافلوس ولا غيرة تهمن...
ضاري: مع بنات خالك؟
نجلاء: قصدك مع خواتي... إيه ومن لي غيرهم...
ضاري: لك عزوة وقبيلة... كلها تفزلك لو ضامك من الدهر رجال...
نجلاء: الله يخليكم... بس أنا مابي لاقبيلة ولا عزوة أبي عذبة وليلى ونورة
وبس....
ضاري: ولا انا.
نجلاء: لا ...من زينك أنت وهالسكسوكة اللي فتنت هالبنات...
بس والله طالعن شي ... رزة....جنتل...
ضاري : وش نوحك يا نجيل ...؟ صرتي تقولين كلام ماله داعي...
نجلاء: تستحي.. يا سعدي...عمي خجوووول...
ضاري: لا خجول ولا شي ...صرت بنيه؟
نجلاء أنا مضطر إني أروح الحين.. والله ودي أجلس معك أكثر
بس ما باليد حيله... حذي هذا كرتي ... وإن بغيتي أي شي دقي على جوالي.
نجلاء: أبرسل لك رسالة اليوم أول مارد للبيت...إحفظ رقمي..هاه.
ضاري وقف وأمسك بيدي نجلاء, ثم شد عليهما قائلاً_:
لا وصيك يا نجلاء على نفسك...وشدي حيلك بدراستك ...
وخلي عنك شغل الخربطة والكاراتيه والكلام الفاضي...
نجلاء: من قالك عم؟
_يذهب وهو يقول_: دريت....سلمي على جدك وفيصل وأبو عبدالعزيز...
ولا تنسين مجيد..بمااااااااااان الله..
في صالة بيت أبناء العم"
فيصل وعبد المجيد وسلمان يتحدثون ويضحكون
سلمان: ويوم دخل إستاذ الرياضيات ... خلاص مت ضحك.. عارفن وش بيقول..
عبدالمجيد: فضحك عاد؟!!!
فيصل: أفى عليك... أكيد...فضيحه بجلاجل
سلمان: إيه..إيه قال يا سلمان أنا مادري وراهم حاطينك فيذا؟
المفروض يحطونك مع الموهوبين..
الذكاء عندك ضارب ... يا وخيي إذا بتغش غش بذكاء..
مو تشقلب المسائل ولا بعد ناقل غلط ومن فالح زيك...!!
فيصل: ههههههههه وأنت مرتن ثانية لاتسوي نفسك فاهم...زين!!
سلمان: كلش كلش..إلا الرياضيات... مادري كيف الناس ينجحون بوه...
عبد المجيد: لا الحمدلله ننجح بوه بس ما نطيــــــــــــــــــــــقه...و الله إنيـــــ....
_تدخل نورة وتصرخ_:السلام عليكم...
عندي لكم سالفة خطيرة ... عم تعال إجلس هنا قرب...
فيصل: أنا بنادي الشيخ اليوم يقرا علي...
دخلتي بي عشرة من الجن...شوي شوي
عبد المجيد: وش السالفة؟
سلمان:إخلصي بروح أتغدى...
نورة: صدز ؟... بروح أتغدى وأجي أقولكم...
فيصل: لاحووووووووووووول...أبصم بالعشرة إنتس ونجلوة ما خليتوا
مطعم بالسوق ما سيرتوا عليه!! أو لا..
نورة: لا بس أمممممممم.. أفطرنا بمقهى (...) وحلينا بـ....
وإنعزمت على فريش ستروبري من واحد...
وتغديت من (...)
سلمان: وتبين غدى بعد؟
نورة: لا بس بسولف على أمي وأمي نورة...
ونجود...
فيصل: نجود من الصبح وهي عند عذبة...
عبدالمجيد: تعالي منهو اللي عزمك على ستروبري؟
نورة_تنظر للأعلى وتبسم وتظهر الخجل المصطنع_: إحم .. أأ ..ضاري...
سلمان: لعنة!!!! منهو ضاري ذا..
_يقفز عبدالمجيد ويمسك شعر نورة ويشده له, ويصرخ بها: من ضاري بعد؟؟؟؟
نورة: آآآآآآآآآآآآآآآآآآى عم فيصل... آآآآآآآآآآآآآآي شفه...
فيصل: خله يا مجيد وإذا صارت صادقة الرشاش فوق والله أفضيه على راسه...
نورة: بسم الله علي...يمـــــــــــــــة نورة...يمــــــــــــــــــــــــــة
آآآآآآآآآآآآآآآآآآآى الله ياخذك يادب ...
يابو أربع عيون ...إتركن والله لأصيح ترا بصيح...
سلمان: قولي من ضاري ويتركتس ولا ترا والله لأتمردغ ببطنتس أنا...
عبدالمجيد: من ضاري؟؟ صدز لاغاب البس إلعب يا فار..
نورة : وجع..آآآآآآآآآي ..أح يوجع ... وخر بقولك ..بس وخر..
_عبدالمجيد يتركها, فتعدل من مريولها, وتعدل جلستها وتبتسم_:
إسمعوا يا جماعة الربع... أبحتسي بس ياويل ويلوه اللي يلمسن...
لمين أخلص...زين..اليوم وحنا كنا بـمحل إلا ذاك المزيون يجي.......
_ويجتمع الشباب ويحيطون بها, ويستمعون بشغف_
.......وحطت نجلاء يدينه على خصره..
عبدالمجيد: الكلبة!!!... وينه أجلده... وشلون؟
فيصل: معقولة؟ لامستحيل...
سلمان: والله فلم هندي... أح وين حنا عايشين؟
_تدخل نجود وهي تحمل المحمول, تلتفت لهم وهم يستمعون بشغف_
نجود: مجيد..وراه وجهك صايرن طماطة؟
وش فيك معصب...فيصل صك خشك شوي..لو أدخل به كان كفتن..
سلمان..عيونك طاحن بالأرض...وش السالفة المهمة..
ما شاء الله اليوم نورة صايرة الراوي..
_لا أحد يجيبها, ونورة تتحدث, الكل منصت_
نورة:............ماعرفتس على عمي...عمي ضاري..أخو أبوي خلف..
عبدالمجيد يضحك بقوة: الله يخسه فقعت قلبي.. قلت بعد نجلوه قليلة أدب!!
فيصل: ياحليله ضاري..رجل لو يخطبتس يانورة زوجتس إياه لو بريال...
نورة: ليته ... بس العله نجود لابطتن على تسبدي...
عبد المجيد: ناه هاللي ما تستحي...قليلة أدب شكلي اليوم بفلقتس...
نورة: ياخي مزيون ورزة...طويل... وطيار..ورجال...
نجود: منهو...خاطب جديد لنورة...؟
سلمان_يمسك بشعرها_:شوفي يا نوير... والله أسمعتس تقولين هالكلام مرتن ثانية..
وقسم بالله لآجلدتس لمين تعظين البلاط...
نورة: عم فيصل... شفهم غيرانين من شعري الأسود المتدلي على أذني...
فيصل: نورة الكلام اللي قلتيه ما يصلح...عيب
نورة: يا سلام ... نسينا ما كلينا؟
نسيت مدحك لعذبة... وشبتك على أمي نورة تخطبه وعلى مجيد يقول لسعود
مسوي تستحي هاه وبعدين فقعت راسه وراس عمي...
نسينا لامن صارت هنا جيت ولزقت ولا طلعت...
والمشاوير اللي تتطوع تودينا لامن صارت معنا؟
ولا حرام علينا حلال عليكم يا الرجال؟
نجود: نورة!!!
_فيصل يتغير لون وجهه, وينهض ثم يتجه للدرج_
نجود: وين يا عم؟ مانتب متغدي؟
فيصل: لا ... شبعان.._ويهمس بصوت خافت_من دنياي...
عبد المجيد: لا ... فعلا ما تستحين..
نجود: تغير وجهه.. نورة أنتي قاسية...حرام عليتس..
سلمان:والله ما توقعت هالكلمتين تأثر بوه...
نورة روحي إعتذري منوه..ذا فيصل..مو مجيد يرده لتس بأشد..
نورة: ما قلت شي غلط...أنتم يالعيال تسوون الشي وتقولن لنا عيب!!
مع السلامة بروح انام..
نجود:والله ياهي ما بباله من أحد..
وااااااااااو مرة جوعانه وتعبانه... بتغدا وبنام نص ساعة وبروح
لعذبة نكمل المشروع أنا وياه
عبدالمجيد: ما سلمتي مشروعتس؟
نجود:إلا .. بس بسوي حق عذبة بساعده ويالله نخلص الفجر
ونسلمه بكرا...
سلمان: وع... ياناس وش مشقيكم بالدراسة؟
الله لا يبلانا ... بروح أتغدى اكيد أبوي الحين باض من الحمق...
عبدالمجيد: والله إنك صادز...مير أقوم أروح لفيصل..فتفت..فتولي...


"الساعة السابعة والنصف صباحاً"
نجود تصرخ بالدرج: عذبوه بسرعة... والله مس سماح ما تسمح ندخل بعدها,
عذيييييييييييييييييييييييييييييييييب...بسرعة خلصينا..
عذبة_تنزل من الدرج تعلق المحمول, وتلملم أوراقها_:
طيب ... شوي شوي أبوي نيم...
يالله إلبس عباتس..
وتلبس عذبة عبائتها وهي تهم بالخروج, يتعالى صوت سعال الجد,
يسعل , ويسعل.. تقف عذبة تأتي كاميليا , وتدخل عليه,
تلتفت نجود قائلة:
عذبة بنتأخر ... تراه مره معصبة عليتس..
تسير عذبة خطوتين, ويتعالى السعال مرة أخرى,
تقف ثم تلتف على نجود, وقالت وهي ترمي الحاسب
والكتب والملفات على الأرض_: ياخذ أبو جدين الدراسة
اللي تبعدن عن أبوي وهو محتاجن..
نجود: شلون؟؟؟
عذبة: روحي مع السلامة... إن بغت تحط لي صفر منب رايحة
نجود: مهبولة أنتي؟؟وكل شغلنا مواصلين للفجر...
يروح بلوشي؟ منهبلة؟
عذبة: ليتي مهبولة كان مرتاحة من غثى هالدنيا...
وتذهب تاركة نجود..
نجود: انا أجل مب مداومة ... مالي خلق أسمعها تسبك...
عذبة: خليه تقول كلمة بس... شين وقوه عين...
روحي وخليه تسبن زي ما تبي ... متساااااااااااويه
_وتدخل غرفة الجد, وتنصرف نجود_
عذبة: بسم الله عليك يبه...شربت أميه.. أسقيك..؟
الجد: إيه يا بنيتي... الله يخليكن لي...كوووووووووووح
كحكح كوووووووووح
_تسقيه وتحضر كاس يانسون دافئ ليرطب حلقه,
وتغطيه وتنام على طرف سريرة وهي تمسك بيده, وتمدد جسدها
على الكنب, وصارت تذرف دمعا, وتكتم شهقات تفتق صدرها_
*****

في غرفة عبد المجيد"
يدخل فيصل ويفتح الستائر, ويفتح النافذة , ويضرب على الدولاب بقوة.
فيصل: يالله ... مجيد ... يالله يانايم وحد الدايم...
عبدالمجيد:أوووووووف
فيصل: يالله مجيد قم أفطر ورح للجامعة... أمك قالت لي أقومك...
عجزت عنك... حرام عليك حرقت اعصابه...
جامعتي تنادي ... طلائع الشباب ... هلموا هلموا...
عبد المجيد: أقول أص من زين صوتك...
فيصل: والله أنوه احسن من صوتك... قم عاد مجيد بلا ثقل دم...
؟_ويتقدم منه ويسحب الغطاء_
عبد المجيد: فيصلوه...إنقلع الله يقلعك...
فيصل: قم رح للجامعة... لك ثلاثة ايام ما تغيب عنا... وش عندك ما تداوم؟
عبد المجيد: إمتحانات على الأبواب... بذاكر..
بس إنقلع... وخلن...
فيصل: علي.. علي يا مجيد... عبدالله الدردغانه يدرس بنفس قسمك و ما يغيب...
ولا بدا يذاكر... أمس مكلمن من الجامعة...
عبدالمجيد: يوووووووووه... خلن أنام...
فيصل: ليش ماتروح للجامعة؟
عبد المجيد: لامن قمت قلت لك...
فيصل: تركت الدراسة صح؟
عبد المجيد: أص لا تفضحنا...إيه بس لاتقول لأبوي ولا لأمي..
فيصل: زين بس قم وقلي الأسباب بالتفصيل...
عبد المجيد: لو بقولك الأسباب رحت داومت أصرف...
إنقلع بس.. وصك الدريشة وهات البطانية...برد...
فيصل: طيب بس ... بنادي لك نورة تحقق معك تراه غايبة.
عبد المجيد:لا واللي يرحم والديك تعال بقولك كل شي إلا نورة ما قدر...
ما تنطاق وفضيحة ما يبقى أحد بالبيت ما يدري...
فيصل: إي والله مايرعبك إلا هالكورة...
وش السالفة بالتفصيل؟
عبدالمجيد: هذا الله يسلمك.....
*******

"العاشرة صباحاً في الصالة الجانبية في بيت الجد"
تتأكد عذبة من أن جدها أخذ الدواء, تخرج من غرفته وهي تضع يدها على رقبتها
وتتألم, تنظر إليها إليس _خادمة_ وتطيل النظر إليها, تبتسم عذبة ولسان حالها يقول
ماذا هناك؟
إليس: ..look!! It is broken
عذبة: يووووووووه..إنكسر؟
راح كل شغلي... يالطيف..
إليس: I did not know who broke it..i am sorry
(أنا لا أعرف من كسره...أنا آسفة)
عذبة: well.. The panic from a catastrophe is another catasrtrophe!!
(حسناً... الجزع عند المصيبة مصيبة أخرى)
أليس: Yes..
madam , can I ask qousetion?
(مدام.. هل من الممكن أن أسألك سؤال؟)
عذبة..: وشو؟ آآآآه _وتمسك رقبتها_
أليس oh..!! is There problem? do you need a doctor?
(أووه.. هل يوجد مشكلة؟ هل تحتاجين طبيب؟)
عذبة: لا ما فيه شي... آآآآآآآآآآي_وهي تمسك رقبتها وتتوجع_
_ينزل ناصر من الدرج ويقفز العتبات وهو يضحك_
ناصر: ياثلام... عذبة قايمة.. خلينا نفطر..يالله..دميع..
عذبة: ياصباح العسل والنور وعليكم السلام...ولو إنك ما سلمت...
ناصر: الثلام عليكم ورحمة الله وبركاته_ويجلس ويشغل التلفاز,
وإذ بمقدمة لفلم كرتوني تغني بصوت جميل
شوق يدفعني لأراها
أمي ذكرى لا أنساها
طيف أنقى من زبد الأيام
همساتها باتت نجوا
لا تنس أخاك ترعاه يداك
لو سرقت منا الأيام
قلباً معطاء بسام
لن نستسلم للآلام..
لالا
لن نستسلم للألام

ناصر: عذوبي ليه تثيحين...
ليه كلكم كل يوم تثيحون..
أنتي تثيحين ...
ندلاء بالحديقة دايم تثيح
ليلى بالمرثم تثيح
ماما مها تثيح
خلاث ملينا ثياح
أنا ما أحبكم ... أنا أحب ماما فرح وثعود..
ما يثيحون..
أمي فرح ما تثيح..
أمي بطلة...
عذبة أبي أروح لأمي فرح
أبي أروح..
قولي لربي يخلين أروح للدنة
ودي أروح وأنام مع ماما فرح..ودي
_عذبة لأول مرة لم تتمالك نفسها, ضمت ناصر
وبكت بحرقة شديدة_
عذبة: ماما فرح قوية ماتصيح...!!
آآآآآآآآآآآآآآآآآآآآآآآآآآآآآآآآه
يا فرح.. من غبتي عن وغاب معنى إسمك بدنياي
آآآآآآآآآآه يمه لو تشوفين حالي بعدتس...

_تدخل ليلى تحمل لوحتان خشبيتان وكاميليا تحمل العديد من علب الألوان_
ليلى: وش فيكم أنتم تصيحون...؟
كاميليا: عذبة تعبانة ؟ أنتي في لازم نوم الحين..
عذبة: لا مابي شي_وهي تمسح دموعها وتصطنع ابتسامة_ ورين
أشوف وش رسمتوا اليوم...
ليلى: إنحاس اللون.. بعيدها اليوم.. شوفي اللون الأحمر إنحاس بالأسود..
عذبة: إيه ليه اللون الأسود يغطي كل شي..
*******

الساعة السابعة صباحا ..في القصيم"
الجدة عذبة في بيت أخيها في القرية, الجميع مبتهج بهذه الزيارة, أبناء أخوتها
وبناتهم يتوافدون لمنزل الخال عبدالرحمن, ليلة البارح أقيمت وليمة كبيرة
على شرف زيارتها, لذلك هي ناعسة جداً, تسمع صوت جوالها يرن..
الجدة: حصيصة... واللي يعافيتس هاتي هالبليه.. شوفي منهو...
حصة: سمي ياعمة..هذا رقم من برا.. يمكن ريم..أرد عليه؟
الجدة: ريم!! لا أهوه.. أنا اللي برد.. بنيتي...ألوه..
ريم..ياحيى الله الصوت..وشلونتس يمه يا ريم الفلا..
والله الحمدلله بس ودي بشوفتس..عساتس طيبة..
إيه بنتس بخير.. هو!!وراه صوته ضايقن صدره؟
لا.. بس جده تعبان شوي .. لا ما بوه الله العافية..
والله ما بوه شي .. بس الكبر... منب جايه..
حرام عليكم...قلبي تقطع عليتس وعلى عييلتس..
ودي أملى عيني بشوفهم.. لا.. الصور ماتكفي..
ألوه..ريم.. ألو..راحت..الله ياخذهم وياخذ ديرهم.. الكلاب..
_وتنفجر باكية_
حصة: عمة!!.. وش به ريم؟
الجدة: ضايقن صدره على نجلاء تقول كلمّته وصوته مب زين..
حصة: مب جايه.. كم لهم هناك ماجو..أممم.. اربع سنين.. صح؟
الجدة: الله يتخذهم الكلاب.. لامن جوا يخافون ما يرجعونهم ثانيه..
الله حسيبهم قطعوا قلبي على بنتي... وقطعوا قلوب الضعوف..
الله يمحاهم محي.. الله يفتت قلوبهم من المغاث...
ياربي ياحبيبي إنك ترد بنيتي..
حصة: الله يردهم لكم سالمين غانمين...عمة يالله ورا ما تطلعين
نتقهوى حنا والعمة وأبوي وخالد..يالله تراهم يتحرونتس..
الجدة: يالله يابنيتي يا حصيصة.. روحي أنا الحين بجيب علاجي وبجي..
الله يزديتس ويرضى عليتس...
******
"في الجامعة"
تدخل د.سماح وتضرب بالأوراق على الطاولة , وتنظر للطالبات بإحتقار..
د.سماح: أنتوا لويش جايين الجامعة؟
المتوسطة المفروض مكانكم؟
إيش البروجكتات اللي جاتي أمس!!
معقولة هاظ شغل بنات مستوى خامس..لعمى..
طالبة: عفوا دكتورة.. لكن اللغة حقت البرنامج ما سبق وأخذناها..
عشان كذا لازم يكون فيه بعض الأخطاء.. زيادة على كذا الوقت مرة قصير..
د.سماح: أنا مابحب الهوص ... شغل الكسالى مابطقيه..
قال الوقت قصير.. هذا لو اعطيته لعاملة النظافة اللي برا كان عملته أحسن منكم..
ما أحد وخذ الدرجة كاملة .. بس أربع طالبات أخذوا 6من 10
والباقي تترواح مابين الـ4 والـ1
و كمان فيه طالبة ما سلمت..
وينها عذبة ماجد؟ جاييه اليوم ولا مستمرة بالإستهتار؟
عذبة_تأخذ نفساً عميقاً إستعدادا لتلقي سيل من الشتائم_: نعم..
د.سماح: الحمدلله .. لويش جاييه اليوم.. كان كملتي بالبيت ..
وينوا مشروعك..
عذبة: حصل ظروف وما قدرت أجيبه..وأمس الكمبيوتر إنكسر.. وراح كل شغلي..
د.سماح _تضحك بسخريه شديدة_: لا والله.. قولي إنك آمس تدوري بالأسواق
ويوم جيتي البيت .. ماتقدري تسوي شي.. تعبانه يا عمري...
عذبة: أنا أتكلم جد.. وأمس ما طلعت من البيت..
د.سماح: إنتي كذابة...إنتوا يالسعوديات عندكم أموال مضيقه عليكم..
لجل هيك أنتوا بتلعبوا فيها ... وأما الدراسة انتوا فيها صفر..
صح؟ أنتوا أصلا بدو وفلاحين... بتضلوا بدو.. ما بدكون تتعلموا..
لو بيجيبوا لكم جامعة إكسفورد لهون
_‘إحمرت وجوه الطالبات غضباً _
ضربت عذبة على الطاولة ووقفت: إيه حنا بدو.. وحنا عمى عين العدو..
لكن يا دكتورة أنتي ما سألتي نفسك سؤال..
كيف هالبدو بنوا كل هالحضارة اللي تشوفينها
واللي عايشه أنتي الحين من خيرها...
قبل خمسين سنه كنا بدو وفلاحين بس...
والحين حنا بدو وفلاحين...لكنهم بنوا وتعبوا
تعلموا ... وشقوا...
طلعوا كل شي من لا شي...
ما سألتي نفسك يوم...
المملكة كيف إنبنت خلال خمسين سنه بس..
وصارت من أفضل الدول
بالجامعات... والمستشفيات..
والمراكز...
صاروا أطباء و مهندسين ومعلمين
وتجار ومصنعين...
كل هذولا من جابهم ورباهم
وشجعهم إلا البدو والفلاحين اللي أنتي حاقرتهم..
_تلعثمت الدكتورة وظهر ذلك جليا على وجهها فأردفت قائلة:
أيه.. لو ما كنا إحنا ... كان ما صرتوا..
إحنا علمناكم.. وحضرناكم...
ليش بتنكري ..؟
عذبة: لا يا دكتورة ما انكر...
وليش أنكر... يشوفها العمى ذي..
أنتم يوم كنا فقرا ... الجوع يا كلنا والحروب تطحنا..
ما جبتوا خبرنا... لاهين بحضارتكم... ومدارسكم....زي ما تقولين...
ويوم توحدنا تحت أول دولة سعودية وبدينا نتعلم... ونتطور..
جيتوا لمنا..لكن مو عشان تعلمونا
ولا عشان تثقفونا...
جيتوا عشان تدمرونا.. وأنهيتوا وحدتنا...
وأرسلتوا إمامنا للقتل بتركيا...صح..؟
أنا الحين مو قاعدة الومك على شي مالك فيه
لكن حبيت اوضح لك الحقيقة الغايبة عن بالك..
ويوم طلعت عندنا هالبترول والفلوس .. اللي انتي الحين حاسدتنا عليهن..
جيتوا عشان تثقفونا وتعلمونا..!!

بس كل شي بمقابل..
أنتم تعلمون ... وحنا ندفع...
صح؟
يعني ما أظن لكم الفضل علينا...
أنتم تدفعون العلم...
وحنا ندفع فلوس... وأظن المعادلة صارت الحين متساويه..
وطبعا لو ماكانت؟_بعدالله_ عند الدولة ككل من الحكومة والشعب
الرغبة في العلم... ما إنقلبنا خلال أقل من خمسين سنه
من حال لحال
وكلامك هذا عن السعوديات يعتبر جريمة... بحقنا... وأنا وغيري من البنات
ما راح نسكت... وبنوصل الموضوع للعمادة.. وأنتي عارفة وش بيصير..
_وقفت الدكتورة واجمه , فيما ساد جو من السرور في القاعة
وصفقت طالبه من الخلف , فشاركها الجميع عدا نجود وزميلتيها_
****

عبد المجيد بالسيارة مع عمه فيصل"
فيصل: والحين أنت خلاص سحبت ملفك .. نهائي...
عبدالمجيد: إيه...
فيصل: انت يبيلك قران.. الحين مابقى لك إلا سنتين وتخرج.. وآخرته كذا...
عبدالمجيد:ياخي كم لي بالجامعة خيست..وكله كوم والدكاترة لمن يقولون أنت متأكد
إنك أخو عبد العزيز...
فيصل:ليه وشفيه عزيز...؟
عبدالمجيد: ما فيه شي ... بس شاطر... الأول على الدفعة ... والطالب المثالي للجامعة...
وأنا الطالب الكمخة بالقاعة...
يغثونن لامن قالوا ليش ما تكون زي أخوك...
فيصل:طيب ... والمهندس اللي أد الدنيا... وين الخرابيط اللي فقعت روسنا به..
عبدالمجيد: ياشيخ مليت ما حب هالقسم .. ما أطيقه..
فيصل: مو لو إنك داخل لغة عربية كان أنت الحين متخرج وبإمتياز...
عبدالمجيد: أبوي وأمي ... ما يبون... تقول أمي أبيك مهندس ولا دكتور..
أبي أرفع راسي بك...
منتب أقل من وعزوز وتركي وسعود..وفقعت راسي..
فيصل: يالله خله ترفع راسه بك...
عبدالمجيد: فيصلوه ترا اللي بي مكفين... لاتكمل علي...
فيصل:وش بك مجيد.. أنا أتكلم جد...
عبدالمجيد: بلا جد بلا عم... ياخي شايفن رايق... الله يعين عليه وعلى أبوي
فيصل: يا حبيبي ترفع راس أمك مو بس بالدراسة..
الله من أبو طبيب ولا مهندس ما طلع شي...
يا حبيبي إذا حطيت ببالك هدف بتحصله ... بس الأهم
إنوه يكون من داخل نفسك وأنت اللي راغبن بوه...
عبدالمجيد : أقول ذكرتن لماجد... الله يرده...
كنك طريقة كلامه.. لامن سمعتوه أقول هذا دكتور نفسي...
تدري.. قالي يوم أدخل علمي وأنا أحب الأدبي..
لا تدخل قسم بناء على رغبه أحد...
انت صاحب القرار والرغبة... والرغبة التي تنبع من داخلنا
هي اللي تدفعنا لنحقق ذواتنا...
فيصل: إيه.. والله إنه صادق.. بس تصدق مجيد...
عبدالمجيد: وشو... ؟
فيصل: مازال تأثيره واضح وبقوة على عايلته...
شف بناته كل وحده ميوله تختلف على الثانية
وكل وحده تعتقد إنه أفضل وحده...
وإن مافيه مثل رايه...
ياخي ذولا نفسي أعرف كيف يعيشون مع بعض..
عبدالمجيد: قصدك عنيدين من الآخر... بلا قرق زيادة..
فيصل: وش بك ... يا خي روق...مب كونه عناد..أكثر من كونه ثقة بالنفس...
يعني يتنازلون.. بس ما يحسون إنهم غلط ولا والله مادري..
بس هم غربين...
عبدالمجيد: ما إنشقت بس تخر... هم غربين عشان أمهم عايشتن طول عمره
بإمريكا.. وهم إنولدوا وعاشوا ببريطانيا...
وجو بتفكير يختلف شوي... صح؟
فيصل:لا.. ما تأثروا كثير... تشوف سعود الله يرحمه بالبر ما تقول
هذا ما جاء من برا إلا بالثانوي... والله ماتقول إلا رابي بمزرعة...الله يرحمه
عبدالمجيد: أقول فيصل... توقع أبوي وش بيسوي بي لامن دري إني فصلت من الجامعة..
فيصل: بيشنقك...
عبدالمجيد: أبيه يوظفن زيك... مليت من الدراسة..
فيصل: شف إذا على أبوك بتصير مصيبة... لاكن أنت كلم سعد..وأمي
وخلهم يخففون شوي من حدت الموقف...
عبدالمجيد: الله!!!! يعني الموضوع فيه شنقه...وش سوا لك يوم تركت الدراسة..
فيصل: سعد فكن منوه... بس أنت ترا يمكن غير... أنت ولدوه...
عبدالمجيد: بطني وجعن... لا إن شاء الله أبوي حليل...


******
"في الكافتريا"
عذبة تتكئ على أحد الطاولات, وتشرب قهوة داكنة , تراقب الطالبات
وتوزع إبتساماتها يمنة ويسرة, تدخل نجود ومعها زميلتيها خوله وأميرة,
ويتجهن صوب عذبة..
عذبة: هلا والله... طلعت الغثة ما أمدا!!
نجود_وهي تسحب الكرسي_: أنتي خلاص إنهبلتي... وش سويتي اليوم!!
أميرة: والله يا عذبةهذاوجهي إن إجتزتي هالمادة...
خولة: أنتي لو شفتي عيونها وهي تطالعك وأنتي طالعه ... يمه.. يمه ..
تخرع موت...
عذبة: صدز... زين خلها تعرف إن الله حق.._وترشف رشفة من القهوة , ثم
تشير لأحد العاملات بالكافتريا_ هلا .. تمام كيف حالك أنتي.. !!
أميرة: يااااااااااااااه يالبرود ... يابرد أعصابك... إحنا خايفين عليك ... وأنتي ماهمك...
عذبة: الله يجزاك خير... ماتقصرين بس لا تخافين علي...
أنا ما سوي شي إلا وعاملتله ألف حساب...
نجود: أجل إرسبي ... وخيسي بالحاسب..
عذبة: خير هي جامعة أبوه... جامعة إبن سعود فتحه للناس كله...
مب تجي وحدة ماتسوى وكمخة بعد... تقعدن...هي فوضى...
أميرة: لا يا حلوه هي دكتورة... يعني بيدها يخيسك بالجامعة ولا أحد يتكلم...
عذبة: بالله تحسونها دكتورة... جد والله أشك إنها شاريه الشهادة...
لعنبو داره الحين أجيب له كلام نفس المعنى بس يختلف السياق
وتقولي غلط...
أسألتها من النت... الواجبات اللي تعطينا... واضحه إنها كبي بيست...
ولا عاد هي تصحح... والله ريم ذيك اللي تجلس ورا, حاطتن له أي كلام ومشيه لها
ورنا مسويته شي جنان وحاطتن له ثلاثة من عشرة... وين العقل...
لمن أناقشها يبين ما عندك أحد...
خولة: إيه والله إنك جادة ... باين إنها خرطي ..
والغثة إنها دايم تحط قصورها بالشرح وفشلها على الطالبات ...
يعني كل الطالبات مهملين وأنتي الفالحة... شي يقهر..
نجود: وش بتسوين الحين؟
عذبة: أمممممممم.. تو رحت للوكيلة... وقلت لها السالفة..
نجود: طيب وش قالت...؟
عذبة: وش بتقول يعني... عصبت وقالت هذي نتفاهم معها... وقالت لي لا تخافين
ورقة إمتحانك أنا بصححها بنفسي... عشان ما تنظلمين...
نجود: حبيبتي ... كل القسم صديقاتها وبالذات الدكتورات...و اللي من ربعها...
يعني إذا مشوك من عندها بيتصلطون الباقين...
أميرة: لا ... مو كلهم كذا... د.سلوى مستحيل تظلم أحد وأ. رنا وأ. أشواق
وباقي المعيدات ما ظني يتعاطفون معها على حساب ظلم أحد أيا كان..
خولة: بس كلامها صحيح... فيه هنا دكتورات ما عندهم لا ذمة ولا ضمير...
عذبة:خلصتوا؟...
نجود: إيه يا الثلجة ... والله ما كنت أدري ببرود أعصابك هذا...
عذبة: والله يا أنتم عاملين مشكلة من لا شيء...
نجود: أقول بتخيسين بالدراسة وتقولوين لاشىء..
عذبة: لا نيب مخيسة ولا شي... أنا بحول أدب إنجليزي..
نجود:وشـــــــو!!!!
عذبة:لا تقولون حرام... مادري إيش... ترى راسي إنفقع من الوكيلة...
بحول قسم ممتع... أتعامل مع أوادم أحلل شخصيات ومواقف شخصية...
أبرتااااااااااااااااااح من هالقسم وأرقامه... أحس إني هنا نسيت إنسانيتي
من كثر ما أتعامل مع البرامج والأرقام..
أميرة: بس تراه صعب ماراح ترتاحين...
عذبة: أدري إنه مو سهل... واجبات وبحوث وشغل... بس يكون
أسهل من هالزفت اللي الحين ندرسه...
معي لغة... وأفنان مستمتعه وهي تدرس فيه... والله لامن قريت بحوثها
ووجباتها أستانس... أحسهم أوادم ويتعاملون مع أوادم...
نجود: بس حرام بعد هالكرف ما بقى لك إلا سنه ونص وتتخرجين...
الحين لك ثلاث سنين ونص تدرسين آخرتها تبدين من جديد!!
عذبة: أبدا بشي أستمتع فيه... وبعدين الوكيلة قالت لي بيعادلون المواد اللي درستها
هنا ويمكن أصير بمستوى ثالث... حلو صح...
خولة: عذبة أنتي فيك شي تتكلمين جادة ولا مازلتي متأثرة بالموقف...
عذبة: أتكلم جد... وقلت للوكيله مب جايه لإمتحاناتي... بس بجي للمادتين العامات
عشان بيعادلونهن لي بالإنجليزي...


في غرفة عذبة"
فتحت الدفتر المخصص لوالدها, أمسكت القلم وكتبت:
أبي...
أحتاج إليك الآن...
كل يوم يمر ينذرني برحيل جدي..
لم اعد أطرب بصوت العصافير صباحاً...
ولا تنعشني رائحة زهور الفل الندية المنبعثة من شرفتي..
لا تبهجني خيوط الشمس الذهبية..
حين تخبرني بمقدم يوم جديد...
وبعد قريب..
اليوم إتخذت قرار حاسماً..
غيرت تخصصي وسأبدأ من جديد...
قراري كان نابعاً من ذاتي..
شعرت برغبة ملحة بإتخاذ القرار..بدون أن أستشير أحد...
هذه ليست من عادتي كما تعرفني... ربما لأنني كبرت بما يكفي
أو ربما لأنه لا يوجد أحد أستشيره..بعد رحيلكم..
لا أحد.. وحدي يجب أن أتولى كل شيء..
يجب أن أتألم لوحدي... وأبكي لوحدي..
عذراً والدي فكلامي مقطع وركيك...
ولكنك أقرب الناس لي حتى في بعدك..
لذا لم ولن أخجل حين أشهدك على ضعفي الذي يرتدي قناعاً من قوة جوفاء...
أحتاج إليك الآن أكثر من أي وقت مضى...
أحبك... وأنتظر عودتك...
صحيح نسيت أن أخبرك... الآن سأكلم هيفاء
لأقنعها بقبول حبيبي حبيباً لها...
اليوم سأقدم أجمل وأقسى مشاعري...
أجملها تجاه من أحببت...
وأقساها تجاه قلبي المسكين....
أعذرني أبي العزيز... أعلم أنك لن ترضى بذلك...
ولكن...هو الحب والكبرياء حينما يجتمعان
يخلقان مزيجاً قاتلاً...

.........
_تدخل أفنان في هذه الأثناء_
أفنان: أهلين عذوب...شوفي هه ما تأخرت..
عذبة: شاطرة...
أفنان: الحين بيجبون لنا قهوة... عندك شكولاته...
عذبة: لا.. دقي على أليس... أكيد بالثلاجة... ولا مسويه حلا... تدبر عمرها...
أفنان: الطباخة!!
عذبة:لا الكوافيرة...وش رايك يعني
أفنان:ماعرف رقم المطبخ...
عذبة: انتي وش تعرفين...235
شوفي أفنان بسوي الحين شيء...
أفنان: وشو؟
عذبة: بدق على هيفاء...
أفنان: حرام عليك تقسين على نفسك كذا...والله حرام..
عذبة: شسوي... لازم.._وإتصلت على هيفاء_
أفنان: تقوين؟
عذبة: ألو... السلام عليكم...
هيفاء: وعليكم السلام والرحمة..
كيفك هيفاء عساك بخير...
تمام ولله الحمد .. مين معاي..
عذبة: أنا عذبة
هيفاء: عذبة!!! .........................هلا والله..
عذبة: أدري بتقولين ليش متصله لكن أنا عندي كلمتين بقولهم
هيفاء:هلا وش عندج...
عذبة: _وأخذت نفس عميق وأغمضت عينيها_
أنا بقولك إنواااا...إنوا مشاري رجل.. وما ينعاب... والشهر اللي أنا عشته معوه..
ما شفت منه إلا كل خير... خلوق ومحترم وحظ البنت اللي بتصير نصيبه...
وإذا كنتي أنتي هالبنت لا أوصيك عليه...
تراه ذهب ... ولو ما كانت ظروفي اجبرتني.. كان ما فرطت فيه...
بس تطمني... أنا ما يهمن كان معي ولا مع غيري الأهم إنه مبسوط..
و....إن شاء الله أشوفك بالزواج وأبارك لك...
و......................يالله مع السلامة...
هيفاء: عذبة...!! منو.....طوط طوط...
_رمت عذبة بالجوال على الجدار فانتشرت أجزاءه في أنحاء الغرفة_
أفنان: وش ذنب الجوال...
عذبة:خليه يتكسر ماهو أول شي لي ينكسر...
أنكسر كل شيء حلو بحياتي...
أهلي.. وحبي...وقلبي...
آآآآآآآآآآآآآآآآآآآآآآآآآآآآآآه ياقلبي...
_وإتكأت على الجدار ورفعت رأسها فيما أخذت دموعها تجري على
خدها وتنساب على صدرها من خلال رقبتها, شعرها الأسود المسترسل
والخصلات التي إلتصقت برقبتها البيضاء الطويلة, وحمرة خديها
وجلابيتها البحرية رسمت منها لوحة فاتنة ومبكية في آن واحد_
أفنان: بس قدرتي تكلمينها..مادريت إنك قوية... والله لو أنا بآخذ واحد وبتكلمني
حبيبته وبتقولي هالكلام ما وافقت عليه ,
لأن اللي يوافق يتخلى عن أحد يحبه كذا , ما يخلص لي أنا بعد..
ولا... وش رايك...
عذبة: ما تخلى عني بكيفه... والله يا فنو... والله هو يحبن..
أفنان: لا حبيبتي هنا ووقفي... قلنا فيه شي حده على الطلاق وطلق
بطريقة قليلة أدب وجبانه... لا كلمك ولا شرح لك ظروفه..
ومشيناها... وقلنا خايف يواجه...
بس مسألة إنه يقول كلمي خطيبتي.. هذي مقصود فيها مذلة...
يبي يذلك...بس أنتي دواه بينتي له إنه ولا شبشب الحمام...
عذبة: أه بس يا فنو ... والله مادري اللي قاعدة أسويه صح ولا غلط...
تايهه ومافي أحد يدلن... بس ترى هيفاء غبية شوي ...
على وجهه ماتفكر لبعيد... أكثر ما تسمينه سقيمة ومتبلدة..
والله شيء يقهر مشاري ياخذها..آآآآآآآآآآآآآآآآآآآى
_وعادت نوبة البكاء من جديد_
أفنان: يوه بدينا من الحين شغل الضراير...
مامدى تو تقولين لها مابي رجلك.. ومبسوطه إنه من نصيبك...
والحين مقهورة منها...
عذبة: إسمعي أنا عذبة بنت ماجد... عذبة حفيدة عذبة...
مادخل على ضرة... والصحن اللي يشاركن بوه غيري أعافه...
لو الموت ما رد لمشاري ومعه غيري..
مابي راسن للمخاليق مدواس...
وراسي لو ينحني لغير ربي ... بسيفي قطعته...
أفنان: شصاير يا عذبة... عمري ما سمعتك يوم تتكلمين بهالشكل ذا...
كلامك هذا ما يليق لك.. شوفي شكلك بالمرايه...
هالجمال والأنوثة وتتكلمين كلام رجال...
كلام قوي مالك فيه... حرام تراك ماتتحملين هالقسوة اللي
تجي على نفسك قبل الناس... والله مو لك هالكلام...
عذبة_تضرب على التسريحة وتتناثر أدوات التجميل وتصرخ_
ليه ما يليق لي... كلام الرجال!!!
لازم أصير رجال ... مادام ما وراي أحد...
لازم أصير رجال ... عشان أقابل قسوتهم...
أقسي على نفسي وعليهم...
خير ألف مرة من أني أتحمل قسوتهم علي وعلى خواتي... صح!!
أفنان: والله صايرة هاليومين ما أفهم عليك...
عذبة: إصبري... توك ما شفتي شي...أنا عذبة بنت ماجد...
وابن أبوه يوطى لي على طرف...
أفنان: يعني وش بتسوين بمشاري...
عذبة: مشاري...!!! لا ولا شي... مشاري ما تحداني تحدي رجال...
وقلبي لو قسيت على الكل ما يسمح لي أقسى على من أحبه...
أفنان: ياهوه... إلا هو الوحيد اللي يستاهل تأدبينه...
حقير ولا يسوى مب رجال...
قلبك للأسف حب رخمة...رخمة مو رجال...
عذبة_وهي تبكي_: خلاص يا أفنان تكفين لاتسبينه... خلاص...
اللي فيني مكفيني... لا تسبين قلبي ترى قلبي حبك قبل لا يحبه...
أفنان: ماتخلين عنك الشطانة... بس انا أحبك وهو ما...
عذبة: بس!!! لا تكملين ... مشاري يحبن ... والله يحبن...
بس أنتم حاقدين عليه...
آآآآآآآآآآآآآه يامشاري
جمعت الشوق واهديته عيونك
وكل الحب في دربك نثرته
وعطرت المشاعر من جنونك
وزفيت العمر لك لو خسرته
*******
"في غرفة ليلى"
ليلى تتحدث بالجوال, بصوت هامس وتنحني تارة على الزهور المزروعة بشرفة غرفتها...
ليلى: يالله عاد بلا دلع... وش رايك؟
أممممم ... يعني أزعل؟
..لالا لا تسوي فيها ثقيل...
حلوة!!!
لا مابي حلوة وبس...
حرام عليك كل هالتعب وآخرتها حلوة بس...
لا كذا والله بزعل منك...
ولا حلوة مرة... أبي تعليق جاد...
تستهبل... زين الشرهه علي اللي آخذ رايك
مع السلامة...
_تغلق الجوال وترميه على سريرها وتصرخ_:
زين مؤيد أنا دواك...
****
في حديقة بيت الجد"
مسطحات خضراء كبيرة, جلسات خشبية مترامية بشكل بديع في أنحاء الحديقة,
تضللها عرائش متقنة الصنع, وتحيط بها أشجار النخيل الباسقة, وأشجار متباينة
الأطوال, أصوات خريرمياه النوافير والشلالات الصخرية المتناثرة حول الجلسات
مع روائح الزهور الملونة وأصوات حفيف الأشجار تخلق جو من الارتياح والبهجة ,
مما جعل عذبة تتمدد وتضع رأسها على فخذ جدها , الجد يمسح على شعرها ,
وينشد بعض الأبيات التي حفظها عن ظهر قلب...
عذبة: يوه يبه.. ماشاء الله عليك تعرف القصيد؟
الجد: إيه يا بنيتي أنا أحب القصيد...والشعر...أمي كانت شاعرة...
عذبة: يبة ليش ما طلعت عليه...
ناصر: الله يرحمه ... مب بس شاعرة ومزيونه...
عذبة: يبه عاد ما قصرك زين... قمر ما شاء الله عليك...
ولو تسمع شوري وتخلين أخطب لك...
الجد: لا يا بنيتي...
أنا عندي ثلاث حريم... وش تبين أكثر..
عذبة: هو... يبه!! منين طلعن ذولي...
الجد: أنتي .. وليلى .. ونجلاء...
عذبة: يبه فقعت قلبي ... حسبتك متزوج وجاحدن عنا!!!
الجد: لا يا بنتي... ماتزوجت أول أتزوج تالي...
أنا من طلقت أمتس ... عفت الحريم...
إيه الله يسامح من كان السبب....
عذبة: من كان السبب يبه؟
الجد: أخوي...وأمي...
عذبة: ليه؟!!!!
الجد: ................ يقولون منب رجال اللي ما أوقف مرتي عند حده..
عذبة_تجلس وتقرب وجهها من جدها_: يبه...ليه هي وش سوت...
الجد: أمتس كانت صغيرة وسفيه... وعزوز كان حار ...
دايم يهاوشه ليش ما تشتغل مع مرته ولا ليش تلعب بالنخل مع البنيات
... ومره ضربه...
عذبة: ضربها!!!!!!!!!!!!
الجد: إيه جدتس عاد زعلت... وراحت لأهله...
وقالت لو أنا اللي ضربته ما زعلت بس أخوي لا..
ويوم جت أمي ترجعه قالت مرت أخوه
لو ولدكم رجال ما مد يده على بنتنا وهي ما تحل لوه..
عذبة: إيه وبعدين...؟
الجد: أمي زعلت... وحلفت لو أراجعه مهب أمي ولا تعرفن...
الله يرحمه دايم تفضل أخوي علي...
جدتس بأول الأمر أرسلت أم الجيران لي...
وقالت لي إذا ما جيت هالأسبوع أنا مانب راجعتن لك مرتن ثانية..
عذبة: طيب.. رجعت له؟
الجد: ليته... بس ماتنفع قولت يا ليت...
رحت للشام بجيب بضاعة من هناك.. وتركته..
وعاد أمتس ما حملته ...أمي صارت
بكل مجلس تقول أن عذيب أرسلت لولدي وولدي ما يبيها..
وانتشر الخبر بالديرة...
عذبة: إيه ... وعقبه ما راجعته..إلا بعد ما ماتت أمك صح؟
الجد: لا... جيت من الشام وأنا جايبن له حقاق..
وكنت براضيه .. شريت ثياب لأخوانه... وحريم خوانه...
وأرسلته له...
ويوم أصبحت.. جت لمي عذبة البدوية...
وقالت لي" يا نوصير خذ حقاقك بنتي ما تباه...
ولا تبى رجال خلاها مضحكة نسوان العربان والحضر...
ولا تفكر يوم بترجع لرجال ذلها..خذ الله لا يبارك بهالوجه"
عذبة: وش دخله ذي؟
الجد: هذي اللي سميت عليه أمتس... بدوية
يجون للديرة بين وقت والثاني.. هي صديقة أمه
وعذبة ما تبيع به ولا تشري... تعده أمه بعد ما توفت أمه
عاد هالبدويه حنت عليه ورضعته ... تجيب له الزبد والسمن...
وتمشطه وتزينه مع بناته...الله يرحمهم جميع...
وتراه تصير جدة أم خلف أبو نجلاء...
عذبة: صدز ... توي أعرف.. يعني أنا سمية جدة جدة نجلاء...
والله الدنيا تجمع وتفرق...
بس يبه وشلون ذليته؟
الجد: باللي سوته أمي... أنا يوم أقول لأمي ما هقيت إنه بتسوي فضيحة...
بس الله يرحمه...آآآآآآآآه...
_عذبة تحاول تغيير الموضوع_:
يبه... ترى فيصل غير الشركة اللي بتأثث المشروع حق العماير,
إختار وحدة أغلى... يقول إنه أحسن عشان سمعة شركتنا...
بس يبه الشركة الجديدة عالمية... وتصاميمهم مرة فخمة...
والنماذج الأوليه جنان... بس فيه زيادة على الأولى
تقريباً بـ6مليون...
وش قلت أوقع ولا أرجع للأولى...
الجد: فيصل ذيب... طالع على عموه... لا وقعي كلامه صحيح
ما يضر لو زاد شوي بس الأهم السمعة...
عذيب... ودي أقولتس شي...
عذبة: سم يبه؟
الجد: ترى فيصل للحين يبيتس.. والرجال شاريتس...
وأنا والله ما يرتاح قلبي إلا وأنتي معوه... وأنا قلت له أمس
وقال الساعة المباركة اللي أناسبك يا عم...
وش قلتي؟ وترى مب غصب لا تسوين شي عشاني...
إلا العرس لا تجا ملينن بوه..
بس أنا ودي بالصالح لتس ... فيصل يعزتس...
وأنتي بنت عمُه... يرحمتس ويحس لتس.. غير ولد الناس اللي ما هموه إلا نفسهُ...
لحمك لحمك إن ما حبك رحمك...
وهو ما ينقصه شي... رجل تسندين ظهرتس عليه...
أنتي محتاجتن لوه الحين ...
عذبة: اللي تامر عليه يبه... بس أنا ودي أنتظر أبوي يجي...
مادري يبه أحس إن جيته قريبه... قلبي يقولي...
الجد: لا يا بنتي... أبوتس مب جاي خلاص...
بس أنتي وافقي على فيصل خلين أبشر أم عبد الله... ترا من زمان ما فرحنا...
عذبة: قلت يبه اللي تامر عليه ... بس شلون أبوي مب راجع...
الجد: إفتحي درجي الأول تلقين بوه ورقة...إقريه..
_تصد عذبة وتضع يدها على فمها..تذرف دمعاتها... وتركض إلى غرفة جدها_
الجد: الله يكون بعون بنيتي...إيه ياوليدي...عجزت آيس منك...
الله يرحمك...ويجمعن بك بالجنة..
******** *****

********
"في حديقة منزل أبناء العم عبدالعزيز"
تجلس الجدة أم عبدالله وأبنائها عبدالله "أبا عبدالعزيز" وسعد وفيصل,
وعبدالمجيد وأخوته سلمان ومحمد, وأم عبدالعزيز ونجود, يحتسون
القهوة, الجو منعش ولكن يظهر الضيق على وجه فيصل بوضوح...
تركض نورة خارجة من درج القبووتحمل نعليها بيدها, رافعه طرف قميصها
الأزرق الداكن...
أم عبد العزيز: نوير .... وين؟
عبدالمجيد: أكيد لنجلاء...
سلمان: سحيل وسحويل ذولي...والله إنهن ريا وسكينة...مير أبعدوهن عن بعض..
نورة: والله نجلاء عازمتن أمس الظهر...
بروح مع السلامة...
سلمان: يبه سد الباب ... ماصارت ذي بنتنا... دايم هناك...
الجدة: وش عليكم منه... ما عندهم عيال وما عليه إلا العافية....
روحي يا نور هالدنيا...
فيصل: لا ... لاتروح الناس مالهم خلقه...
سلمان: وهي مشاورتن أحد... شف ماتشوف إلا بياض رجلينه...
أم عبدالعزيز: إذكر الله!!!
الجدة: وراه مالهم خلقه... وش بهم ...قلي أنت وجهك من جلست مب زين...وراهم؟
_يقطع أبو عبدالعزيز حديثه مع سعد ويلتفت_:
فيصل... وش بهم؟ عندك علم مب زين...صح...؟
سلمان: هع أكيد عذبة عيت تاخذه ... هذي الحاله...
فيصل: إنطم...والله مادري وش اقول...
بس...
نجود: بس وشو ياعم؟
عبدالمجيد: ترا خلاص الأرض ماعاد تشيلن ... ياخي تكلم حنا نطرك قروش...
أهرج بريال ياخي!!!
فيصل: أمس قالي عمي...إن..
سلمان: إن عذبة عيت توافق عليك...دارين..
فيصل: أنت وراه ماتاكل تراب وتنطم يالبزر مب وقتك..
من زينك أنت وعذبة... أصلا هي موافقتن علي...
ومنتن عليه إني وافقت أتزوج فضلة مشاريوه...
والله لو مب عشان عمي ما وافقت عليه ...ألف بنت تتمنان...
سعد: أقول خلصونا يالبزارين... وش السالفة؟
فيصل: ماجد....
سعد: وش بوه ماجد... لقوه؟
فيصل: ................ لا...بس الهيئة الإغاثية
اللي كان معهم...أرسلت قبل شهر ...إنه
أرسلت ناس يدورون عليه من أهل المنطقة
.....
و
......
أبو عبدالعزيز: لقو جثته؟
فيصل: لا...بس القبيلة اللي تسكن داخل الغابات اللي جرف النهر
ماجد لها يقوولن...
إنهم صادوا تمساح ولقو فيه أجزاء بشريه من رجل
أبيض...

الجدة: وش يعني؟
فيصل: الهيئة تقول إن النهر هذا مليان تماسيح...
وداخل الغابات فيه عدة قبائل... هذي القبائل كثير منها متوحشة...
يعني إذا نجى من التماسيح والغرق... بيطيح بيدينهم...
وهم حاقدين على أي أحد غير أسود...
يعني يقولون مصيره الإعدام لو لقته أحد هذي القبائل في منطقتها...
.....
سعد: يوه... طيب ليه ما خلوا اللي راحو يدورنه ما سألوا داخل الغابات...
يمكن يكون ناجي...يمكن...!!!
فيصل: كلمتهم...وقلتلهم... بس قالوا ما فيه أحد بيضحي بنفسه
وبيدخل المهلكة هذي... ومن الطبيعي إذا كان أهل المنطقة انفسهم يخافون
فكيف برجل أبيض غارق بنهر تياره سريع مليان تماسيح...
ويدخل منطقة القبائل المتوحشة... يعني فرصة نجاته نادرة إن ما كانت مستحيلة...
الجدة: لاحول ولا قوة إلا بالله ...الله يرحم حال هالبنيات....
الله يرحمه ويسكنه الفردوس الأعلى ويجمعه بشمله تحت رحمته يارب....
_وأنخرطت هي ونجود وسعد في بكاء شديد_
سلمان: هو عمي سعد!!! أول مرة أشوفك تصيح!!!
أبو عبدالعزيز: قم الله ياخذ هالمبزرة واللي يجلسهم معنا... قم تقلع...قم...
إذكروا الله ... وإدعوا له بالمغفرة...
سعد: الله يرحمه ... رجل من يوم هو صغير...
والله فقيدته خسارة لنا كلنا مب بس لبناته...
الجدة: إيــــــــــــــه... والله من صغره ما عمره أبلش بي بشي...
يجي من المدرسة وينحني على دريساته... ويطلع الأول...
لا يقول هذا سوى وهذا قال... ولا أبي زي ذا ولا ذيك...
وحاشمن ومقدرن ومنزلن منزلة أم...
الله يرحمه والله إنه حسبه عيالي...
******
"في غرفة الطعام (المقلط) في بيت الجد"
تهيء أليس السفرة , وتعدل من وضع الملاعق, تصب العصير,
وتباشر تقديم الطعام للعائلة..
عذبة: ليلى .. نجلاء وش بكن ما تاكلن؟
نجلاء: مابي...شبعانة...
ليلى: وأنا بعد...
عذبة: حرام عليكن... من أمس ما أكلتن شيء...
ناصر: أنا بطل...آكل كل ثحني...وعثيري بعد...
نجلاء: شاطر حبيبي .. عليك بالعافية...
عذبة: وأننتن الحين وش مشبعكن؟
ليلى: مشبعتنا همومنا... يعني المفروض أنتي أكثر وحدة تتأثرين...
نجلاء: والله عذبة واللي يرحم والديك...خلاص مالنا خلق ناكل...
عذبة: ليش؟
ليلى: عذبة ...تراك تصيرين ثقيلة دم لمن تستغبين....
أبونا مات... ضعنا مالنا أحد...
عالأقل أول نقول بيجي أبوي وبيعوضنا ...
لكن الحين...خلاص ... أمي وأخوي ماتوا...و جدي تعبان...
وعيال عمي مهما كانوا مايصيرون زي أبوي...
بنضيع يا عذبة بنضيع...
نجلاء_وهي تبكي_: أنتم أهون من...أنا أخاف يا خذونن عماني...
_تقف عذبة وتضرب الطاولة بيدها بقوة وتصرخ_:
من يقول أبوي مات قصيت لسانه...
ماجد ما مات... ماجد حي...حي... وبيرجع...
وإذا على الخرابيط اللي جت لا تصدقونها...
مو أكيد....
مو أكيد....
وبعدين اللي يرشكن بالماء والله ونذر علي لأرشه بالدم....
ما تضيعون ولكن رب ما ينساكن....
الله ما يضيع أحد... والله ما يضيع أحد والله...
إسمعن... أبوي بيرجع... بيرجع...
واللي يصيح عليه... هو اللي يتمنى موته...
تفهمن...
وأنتي يا نجلاء ... ماحد ياخذتس وراسي يشم الهواء...
وإذا الله قطعكن من أخوكن وأبوكن
أنا وراكن...
ليلى: أنتي مرة... تفهمين شلون مرة...
بالله تأملي شكلك... لو يهفك رجال طرتي..
وشلون تدافعين عنا وأنتي أصلاً ما تدافعين عن نفسك...
شلون!!!!!!
عذبة: لا ...إذا أنتي هكيتي على نفستس بهالكلام...
خلاص إستسلمتي... الله خلق الرجال قوة بجسمه...
وخلق بالمرة قوة بعقلها...
وبعدين الشرع كفل لنا حقوقنا... واللي يتعدى علينا المحكمة بينا وبينه..
وثقي يا ليلى والله لو حقكن بالقمر رحت وجبته...
_وركضت لغرفتها_
نجلاء: الله يكون بعونها مو مصدقة...يارب رحمااااااااااااااااك
ليلى: هذي هي نافخة عمرها... بيجي يوم وتبكي وتقول أنا ضعيفة...
بس والله تكسر خاطري..مسكينه... عند أول صدمة بتنهار...
*****
" في غرفة عذبة"
جلست عذبة على سريرها , ونظرت إلى صورة والدها, أشاحت بوجهها عنها,
وأحنت رأسها ثم أخذت نبكي وتنشد:
من سمع قولي يقول القلب سالي
والحقيقة كل هم معتليني

أكتب الفرقى على لوح الليالي
وأرسم البسمة على روح السنيني

غربة الدنيا بها يكتظ مقالي
والدموع أشتات والعبرة تجيني

تهت في دنيا حلاها للزوالي
بين سجات القهر وأحلام عيني

راح من هو يرسم أيام المعالي
راح عنا بين غصات الحنيني

مات وأبقى في ضمير الكون صالي
حسرة الماضي على الهم الثخيني

والله إن القلب تصلاه الصوالي
والهموم اللي توارت تبتليني

فارق اللي تفتخر فيها الليالي
من عقب ماهو مثل حبل الوتيني

مابقى لي غير سجات الخيالي
في زمان مثل تعتيم الحزيني

يالله إني طالبك ياذا الجلال
تغفر لخل غدى بقدره ضنيني

تدخله جنات عدن ماتبالي
ياسميع يامجيب يا معيني

تدخله جنات عدن ماتبالي
ياسميع يامجيب يامعيني



أخذت ترتجف.. ضمت يديها بقوة... وقفت ثم إرتمت على السرير..
سحبت الغطاء وغطت وجهها, ثم هبت واقفة..خرجت من غرفتها
وإتجهت إلى غرفة ملابسها, فتحتها ثم أغلقتها, دارت في أنحائها...
وخرجت لمكتبها, وفتحت درجها الأول... أخرجت شماغ وشمته,
وحضنته, أخرجت صورة لسعود وهو يطوقها ووالدتها بذراعيه,
وإرتمت على الكنب وأخذت تبكي بصوت يشبه طنين النحلة...
ونامت...
******
"في بيت الخالة فاتن"
راشد متكئ ويشاهد التلفزيون, يلعب بسبحته ويدندن ببعض الأبيات عن الصيد,
يدخل مشاري بعصبيه, ويضرب الباب بيده قائلاً:
شفت الكلب... بياخذها...
راشد: وجعه... انته ما تشوفني مروق...نعنبوك خرعتني...
مشاري: راشد إلحق على قلبي بينفضخ من القهر...
راشد: وي...شفيك...؟
مشاري: الكلب فيصلوه بيتزوج عذبة...
راشد: وإذا... مو ذا اللي تريده...؟
مشاري: لا... يعني سواها... فعلا نذل وحقير وهي أحقر منه...
راشد: خلاص ... قررت... هو حقير وهي أحقر منه...
حبيبي أمي دايم تقول طبخ طبختيه يا الرفلاء كليه...
مو أنت طلقت... أنت اللي أعطيتنه فرصة يتزوجها...
مشاري: بالله تبيني أتحمل أعيش مع خاينه؟
راشد: عذبة انته تعرفها زين... ماهي شارات البنات الخربانات...
هي مو خاينه... بس أنته آزمت القاضي والخصم..
مشاري: لا... والرسايل اللي لقيتهم مع أغراضها...
اللي كاتبهم فيصل... ومكالمات فيصل وتهديده...
ويوم ردينا من الإمارات اهوه اللي إستقبلنا...
ولو شفتها وهي تركض يمه وتطيح عنده ...
وهو الفارس الشهم يشيلها ويرش الماي على ويهها..
وكل هذا وهي مو خربانه...
راشد:إسمعني زين حبيبي... أنته ليش طلقتها وقلت هي اللي طالبة الطلاق...
ليش ما واجهتها.. وراويتها الرسايل عشان ترتاح... على الأقل خذيت الرسايل ورميتها
بوجه أخو فيصلوه العود... وقلت لهم بنتكم وولدكم خربانين...
وتصير ريال جدامهم... وتبرد اللي بخاطرك... وبنفس الوقت يكون جدامها تدافع فرصة عن نفسها...
مشاري: ما قدرت ... صعبه أبين جدامهم إني غبي ومخيون من زوجته...
صعبه...
راشد: لا... أنته للحين تحبها ... ومو قادر تحطها بهالموقف... أو بمعنى أصح
إنته خايف يكون صج ...وتنفضح عذبة...
وبعدين تعال انته... الحين الكل يعرف إنها ردت ولد عمها عشانك...
شلون ترده وهي تحبه...مشاري أحس راسي ينفير منكم أثنين... والثالث فيصل بعد..
مشاري: عشان أمها ... أمها تبغاني ما تبغى فيصل الحقير...
ويوم ماتت أمها خلاص ... مافي مانع إنها ترجع لحبها الأولي...
راشد: ماعرف... بس أبصم بالعشرة عذبه بعيدة عن التهمه.. وفيصلوه هذا..أنا مو متخيل
كيف يقدر يطلع بويهين... فيصل الريال والشهم... كيف يسوي هالسوايا...؟
مشاري: قص عليك... لامن ييت أنتنه وربعك للقنص ضيفكم وفتح لكم مزرعتهم...
وذبح لكم.. وعطاكم من الرخيص ... لا أخوي الريال هذا زيه زي إخوانه
يقدر يتلون بألف لون...وبعدين قلي لو كانت عذبة بريه... كان إتصلت...
سألت ... قالت ليش طلقتني...مو جذي تمشيها...
عادي ما همها... فرحانه.. وزياده مكلمه هيفاء وقايله لها... مافيه مثل مشاري..
تدري لو بمسكها الحين بذبحها...
راشد: بالله تقدر؟ وبعدين يمكن هي تفكر بطريقتك... انته ضحيت خايفن على سمعتها
واهي ضحت عشان ما تحرجك... والمجرم هو الكسبان..
_مشاري يصد , وتساب دموعه, يثب راشد نحوه قائلاً_:
خلي البكى للنسوان... قم ...انته ريال ما تهزك حرمه...
مشاري: راشد... غصبن علي...
راشد: خلاص اخويه رحمتك... ابكي الحين بس...بس الحين...لاترد أمي وتشوفنك تخرع..
************
" في بيت أفنان"
أفنان تصب القهوة, وتضع كتابها على حجرها..
عذبة: أشوف يالدفرة عطين أصب أنا...
أفنان: يوه نسينا ما كلينا... نسيتي الكتاب اللي ما يفارق ايدينك؟
عذبة: إيه الله يرحم الأيام الخوالي...أفنان شوفي_وتفتح حقيبتها
وتخرج بطاقتين_وحدتن لتس وحده لأمتس...
أفنان: يووه من بيتزوج... ؟
عذبة: بطاقة زواج هيفاء ومشاري... أول أربعاء بعد إمتحانات المدارس..
أفنان: مشــــــــــــــــــــــــــــاري!!!!!!!!
عذبة: إيه خالتي أرسلت لكم بطا يق عشان أمك عزيزة
على أمي زي ما تقول...
أفنان: نعزيها بولدها ان شاء الله...توها تجي معزة أمك...
عذبة: حرام عليك ترى خالتي طيوبة... والله هي جادة...أمك غالية على أمي
وعلينا كلنا... ماكذبت..
أفنان: بتروحين عسى؟
عذبة: آآآآآآه أكيد... وش أسوي..؟
أفنان: عذوب بتذبحين عمرك لأجل واحد ما يستاهل...
عذبة: لا... مشاري يستاهل...
بحضر زواجه وبرقص بعد...
اسمعي أنا زي هاللي يقول..
_وأخرجت جوالها وشغلت مقطع موال بصوت حزين يشدو قائلاً_:
بحضر زفافك ياحياتي بحضر زفاف اللي هويته
وبرزف عشانك لا تحاتي بهديك كل اللي بغيته


بهديك دمعي وعبراتي والهم اللي فيني رميته
بحضر ولو بعرسك مماتي وشايل معي قلب نسيته

وبذكر ليالي ماضياتي كنت الوليف اللي اهتويته
كنت الذي لاجله اباتي ساهر ونومي ما اهتنيته

بهديك في ليلة وفاتي حلم الليالي اللي طويته
لو مالظروف مقدراتي وحكم القدر لا ماقويته

بعطيك من قلبي امنياتي تلقا الهنا بدرب مشيته
وتعيش في راحه وسباتي ويا الذي عقبي لقيته

بحضر زفافك ياحياتي بحضر زفاف اللي هويته
وبرزف عشانك لا تحاتي بهديك كل اللي بغيته

أفنان وهي تبكي: تكفين يا عذبة أبوس يدك..
كفاية...كفاية عذاب...ليش تدوسين على قلبك...
والله ما يتحمل بتموتين ... بتنهبلين...
بنوديك شهار بسبه مشاريوه الكلب...
خلاص قولي ما قدر أروح وأخلي جدي قولي آي شيء...
*******
























"الفصل الثامن"



"في منزل أبناء العم"
تدخل نجلاء من البوابة الجانبية للمنزل , تنسل من المخازن والمطبخ
وتخرج على الصالة, تلتفت يمنه ويسرة وحين لم ترى أحد من الرجال
رمت "شرشفها" على الكنبة تحت الدرج الرئيسي, أم عبدالعزيز
تتحدث بالهاتف مع إبنها عبد العزيز الذي يدرس بالخارج..
أم عبد العزيز: والله يا وليدي طولت... لا بس ودي أفرح بك...
أنا قلبي يتقطع عليك.......
_تشير نجلاء لها بيدها , بينما هي تبكي ولا تلتفت لها, تسير متجهه للدرج,
ولكنها تعود حينما رأت شماغ وثوب وعقال معلق على شجرة زينة,
ونعلين مركونان بالقرب منها, وقفت قليلا , ثم إلتفتت وتأكدت من أن أحدا لم يراها,
أخذت الشماغ ولبسته وكذلك العقال, تفقت الثوب فوجدت سبحة وبوك, أخذت السبحة, ولبست النعلين وصعدت الدرج وهي تلوح بالسبحة وتغني...
مرت بالصالة العلوية فوجدت الجدة أم عبدالله تسمع إذاعة القران ,
نجلاء: ياللا لالا يالالا يالالالي....بالخير ياعمة وش حالي...
وين نورة ياعمة ما شفتيها؟؟
_وهي تقلد شعراء الردية_
العمة: هههه يا نجيل... نورة بغرفته تذاكر ...
نجلاء: خلووووووووووووووها...
ومن اللي قال إن نورة تذاكر...
هذي الصدفة تنجحها....
لا لا لا لالي...
_وتدخل غرفة نورة وترمي عليها السبحة_
نجلاء: طلبتك يا مرة...دخيل الله عليك ما ترديني...
نورة: هههههه سبحان الله العرق دساس... وش ذي السبحة كني
شايفته قبل... واااااو حركات آخذها؟
نجلاء: خذيها أجل... بس جاوبيني...
نورة: أنتي وشلون طلعتي من عذبة...
بالعادة تقفل عليتس هالحزة عشان تذاكرين...؟
نجلاء: ماعليتس منها... هذي عني مشغوله...
بهالأسواق تمحطها....
لالا لالا لي...
نورة: إيه عشان عرس البرميل...جهزت لكم كل شي !!
نجلاء: وش وراها وش وراها
ما عندها امتحانات تدوخها....
يالالالي يالالا
بس جاوبين يا برميل أنتي... والله لأفقع وجهتس...
نورة:وش تبين؟
نجلاء: خالي عزمنا على أسبوع بالشاليهات...
بعد زواج مشاري بياخذنا لشاليه
واحد للرجال واحد للبنات وواحد للحريم والشغالات...
نورة: طيب... ؟
نجلاء: تعالي معنا ... والله فلـــــــــــــــة
بنات خالي فلة عالآخر... وزوجته مره حبوووووووووبة
وخالتي فاتن بتجي... بس الغثة منى مرتبطه بالحمولة وهذا أحسن شي...
نورة: لا أستحي...
_يرتفع صوت عبدالمجيد_: من أخذ نعالي وشماغي...!!
سبحتي..!!؟. والله لأذبحك يا سلمانوه... محمد ... ويبهم الحمير ذولا...
يمـــــــــــه ...يوووووووووووووه...
أم عبد العزيز: مادري يمكن محمد ... رح إسأله بغرفته...
نجلاء: يمـــــــــــــــه ... شكل مجيد معصب..
يحمد ربه ثوبه مب قدي ولا كان لبسته...
نورة: أنتي !!!...الشماغ والعقال والنعال والسبحة حقات مجيد؟
نجلاء_وهي تجلس على السرير بلا مبالاة...:إيه...
نورة: يا ويلك...خوذي السبحةلا يذبحن...
نجلاء : أقول نورة تحدينن أعيي أعطيه شماغُه..
نورة: أتحداك...
_تخرج نجلاء وتجلس بجانب الجدة, يأتي عبد المجيد
وهو يرعد ويزبد_
عبدالمجيد: محمدوه هات عفشي... هو!!!
نجلاء: يوووووووووه مجيد عيب ... مافيه ياولد ولا شي...
مابـُه أحد يتغطى؟!!!!
عبدالمجيد: نجلوه... هاتيهن... الحين مالقيتي إلا شماغي...
أقول تراي مستعجل هاتي الشماغ والعقال بسرعة... لاتحوسينهن..
نجلاء: بالله شلون يعني؟ تبين أعطيك إياهن وأقعد بلا غطى...
رح جبلك من الدالوب...
الجدة: مجيد!! ما تستحي على وجهك... خير تقول للبنيه تسذا ...
رح تقلع... فشلت البنيه...
عبدالمجيد: أقول يمه من زين الغطى... شوفي قراعيطه المتلوية طالعاتن
من تحت الشماغ... شماغي إنتفش بسبه هالقراعيط...
تدرين نجلوه...الشباب يضحكون على قراعيط مريام فارس... وأنا أقول بنفسي ما شفتوا
قراعيط نجلوه والله تصير مريام يابانيه عندها....
أقول هاتي العقال والسبحة...
نجلاء: شفتي يا عمة يتطنز على شعري... والله حامض على بوزك أعطيك شي...
وبعدين من قالك إن شعري أشد منه... والله البنات يقولون نفس الشكل...
عبدالمجيد: إيه زيه ما مثلتس تهبلين بس هاتي عفشي....
نجلاء: أول رح لغرفة نورة وجب لي شرشف عشان أعطيك شماغك...
عبدالمجيد: أقول إذلفي... مابقى إلا هي ... أنا اجيب لنجلوه شرشف...
هاتي الشماغ وانتي تغطي بالمخدة ولا بالستارة...
نجلاء: خذ سبحتك... وهذا عقالك اللي مادري وش يبي...
والشماغ حاااااااااااااااامض على بوووووووووووزك
الجدة: تراكم أشغلتون أبسمع الشيخ...وه منكم...
عبدالمجيد: هاتي الشماغ يالله...
نجلاء: لا
عبدالمجيد: هين يأم عكاريش... أوريك...
نجلاء: كلهم بيغاروا مني. لالالا... لالالا
نورة: يعني تبيها تكشف عشان تعطيك شماغك؟
عبدالمجيد: الله من زين غطاكن ثنتين...أمس مقابلتن بالحديقة
عليه بيجامته ونافشه هالكشة...وع
_ويذهب لغرفته لإحضار شماغ آخر_
نجلاء: وش رايك؟
نورة: دنت قدعة...
نجلاء: أومااااااااااااال...بس ما تلاحظين إنه نسي نعالوه...
بس ليتي ما عطيته السبجة..أخ شكله يجنن وهو معصب..
نورة: إي والله بلاتس ضامنتن ما جايتس قنعة ملكية...
*******
"في غرفة ملابس عذبة"
عذبة_وهي تقلب فستانها العنابي المخملي, وتتلمس الكرستالات الذهبية
المشغولة بدقة فائقة المنثورة عليه_:
أفنان وش رايك؟ مو جنان...
أفنان: متعدي الجنان.. هذا من جهازك..أظن إن أمك جايبته من فرنسا صح؟
عذبة: صح... تذكرين يوم كان عندي إمتحانات... و هي راحت مع جدي...
ياعمري كانت حريصة إن جهازي يكون أحلى جهاز...أفنان إشتقت لها..
بموت من الوله عليها ...أقوم من النوم وما أدري إلا وأنا عند باب غرفتها...
كل ما تضيق بوجهي أتذكر كلامها... أتذكر حرصها على مشاعري...
مادري لو كانت حيه ولحقت على طلاقي وش كان سوت؟
أفنان: كان أدبت هالخنزير الدب...
عذبة: ................ أفنان شوفي..._وأخرجت ورقة بيضاء صغيرة
كتب عليها
" عذوبتي... يا عروستي الحلوة الصغيرونة...
أدري بتصرين أحلى البنات لامن لبستي هالفستان...
بس حبيت أذكرك تقرين وردك...
وتذكرين ربك... والعين حق..
يمكن تلبسينه وأنا ما أكون جنبك...
عشان كذا أنا دبسته داخل الفستان...
عشان لامن لبستيه تحسين بالورقة...
أمك .. فرووووووووحة..
أحبك يا بنيتي... وإن أبعدتي عن وأخذك مشور لدبي
تدومين داخل قلبي لين يواسى التراب على قبري..."
أفنان: ............ يا حبيلها خالتي فرح...دايم حريصة عليكم...
عذبة: لقيت هالورقة يوم جيت أتقوس الفستان...
أفنان: بكيتي؟
عذبة: بكيـــت!!! مادري يا أفنان من كثر ما أبكي خلاص
ماعادت الدموع تريح القلب زي أول... دموعي يا فنو الحين تحرق قلبي...
أفنان أنا أحس أنو.... مادري ... يوم قريت الورقة...
.........................أممممم................... .....
.........................................
........................
أفنااااااااااااااااااااااااااااااااااااااااااااااا ااااااااااااااان
أنا محتاجة لأمي الحين... أبي لو أضمها ... بس أضمها...
أحس الشوق يقطعن.. أنام وأنا على رجاء إني أشوفها بالحلم...
أفنااااااااااااااااااااااااااان
بس ودي أحط راسي على صدرها وأقول يمه تعبت...تعبت وابي أرتاح...
تعبت ... تعبت....تعبت
وأبي أمي... أبي أمي يا أفنان...
مشتاقة لها... مشتاااااااااااااااااااااقة
_وأسندت رأسها على الأدراج وصارت تنشج بلا دموع_
********
"في الصالة الجانبية"
نجلاء تتمدد بجانب النافورة , تلعب بالسيارات مع ناصر
نجلاء: طط طااااااااااااااااااااااط...وخر منا...
ناصر: وث بث ماتعرفين تثوقين؟
هذا مثار الثاحنات...
نجلاء: طيب...سيارتي شاحنة....!!
ناصر: وثو؟ ثيارتث ثعيرة مرة...
نجلاء: إلا هي بالأساس شاحنة بس مسوية ريجيم...هههه
خلاص ناصر بطلت...
_وتتجه نحو عذبة التي تمسك أوراق ومستندات...
ترفع نجلاء مجلة وترميها , تصرخ عذبة_:
هيــــــــــــــــــــــــــــــه!!! لا تحوسين عفشي...جيبي الكتالوج...
نجلاء: وشو حق فساتين؟
عذبة: فساتين بعينك إن شاء الله... هذي حق ..ولا تدرين جيبيه وأنتي ساكتة..
نجلاء: الله الله كل هذا عشان فيصل اليوم جابهن ...
والشيخ بعد متعطر ومتكشخ على الآخر... بس والله يا وخيتي أنتي حظيظة برجلن طخمة...
عذبة_بعصبية_نجلوووووووه....
ليلى_تضحك بتغنج_: واااااااااااااو شكلك حلو يا عذبة وأنتي مستحية...
عذبة: ليلى ترى مالي خلقكن...
نجلاء:واااااااااااااو يا عذبة سامنه... وجهك متفخ...
ليلى: إيه الله يبارك بخلطات أفنان وأمها....شكلهم بيخلونك كبر الباب...
عذبة: جد والله سمنت...حلو...ما بيبن على وجهي الهم...
نجلاء: واو ياكبر أمرتس_وهي تجلس بقوة يرتطم رأسها بجرة فخارية
بداخل تجويف بالجدار_ طراااااااااااااااااااااااخ
آآآآآآآآآآآآآآآآآآآآآآآآآآآآآآآآآآآآي
عذبة: بسم الله عليك...تعورتي...
ليلى: يا عربجية ....كسرتي الجرة المفضلة لفرح...
هذي أمي نبشت الدنيا عشان تلاقي جرة تناسب الكنب... والديكور...
وتحمل قيمة فنية بنفس الوقت... يالله عاد روحي نفشي بتركيا عشان تلاقين اللي سواها
عشان يسوي ثانية....وأنتي....
عذبة: بــــــــــــــــــــــــــس!!!!
ليلوه هذا وقتك؟ البنت راسها ينزف وأنتي قاعدة تخربطين...
كاميليا...آسني جيبوا شنطة الإسعافات...بسرعة...
نجلاء: عذبة جد إنكسرت الجرة التركية... يوه ماتتصلح..
والله مادريت ... آسفة
عذبة: المهم سلامتس...والجرة بداله جرار... ولاهب أغلى من صاحبتها
تحت التراب... بس ... نجلاء...ياربيه إغمي عليها....
مووووووووووية...نجلاااااااااااااااااااااااء
*******

"في مطار الملك خالد بالرياض"
فيصل يودع عذبة وأخواتها بالمطار مع خالهم..
ناصر: باباي عمو فيثل...ثلملي على محمد وثلمان ومديد..ودل لمديد
لا يخرب الثعل حقي..اللي ثويناوا دميع...
فيصل_يلتفت على عذبة_: الحين أخوك وش يقول؟
عذبة: سلمله على محمد وسلمان ومجيد وقل لمجيد لايخرب الشغل حقه
واللي سووه جميع...واضح ولا تبي أترجم إنقليزي بعد...!!
نجلاء: إسمع يا فتفت ... لابد ويجب ولزاماً أن تجيب نورة...
فيصل: ما أقدر من بيكون عند عمي...؟
ليلى: فيك الخير يا فيصل ما تقصر...
الخال راشد: والله ودي إنك تجي ... بس لاصرت مرتبط بعمك.. الله يعينك ..
فيصل: يالله مع السلامة... تبون شي قبل لا أروح...
عذبة لا أوصيك على البنات...
بمان الله..
_تلحق عذبة بفيصل_: فيصل!!!
_يلتفت فيصل ويبتسم , إقتربت عذبة أكثر فانحنى فيصل لها هامساً_:
سمي..وش بغيتي؟
عذبة:فيصل........ أنا مو مرتاحة لهروحة أخاف جدي يجيه شي وأندم طول عمري..
وش رايك أهون... أنا مو مرتاحة...
فيصل_يبتسم_:أممممم وأنتي بغض النظر عن وضع عمي الصحي...
ودك تروحين؟
_تلعثمت عذبة ثم قالت_: ...... أكيد!! أكيد ودي أروح...
ولا يعني أخلي مشاري بمثل هاليوم؟
_رفع فيصل راسه وأشاح عنها بغضب قائلاً_:
اللي عقله براسه يعرف خلاصه...
وبعدين مشاري ماهو داري عنك جيتي ولا رحتي...
بس أنا من رايي إنك تروحين..
عشان............................_وإبتسم_
عذبة: عشان إيش؟
فيصل: عشان عمي وده إنك تروحين... وهو قالك بنفسه...
مع السلامة...
ليلى تهمس لنجلاء وهن يرين عذبة عادت وفيصل وقف على بعد خطوات
يتامل فيها_: شوفي شلون شكلهم ذايبين ببعض... شوفي شلون يناظرها...
بس تصدقين شكله ضايق صدره... يمكن عشان بيودعها وبيقعد يومين ما يشوفها..
نجلاء: لا... شوفي وجهه مو نظرات إعجاب... أعرف فيصل ذي أشبه ماتكون
بنظرات إحتقار...
عذبة: الحين خالي مشى مسافة وأنتن واقفات...
ليلى تهمس لنجلاء: كيف إحتقار؟ قولي لي...شلون...
عذبة: وبعديــــــــــــــــــــــــــــــــــــــــن!!!
ليلى: يمـــــــــــه!!!بالطيارة قولي لي...
******
******
"في بيت الخال في الخبر"
يفتح الباب وتدخل نجلاء وناصر ليلى ثم تتبعهم عذبة تحمل بعض الأغراض
مع كاميليا, الخال ينادي أولاده:
إبراهيم .. بندر.. أحمد تعالوا شيلوا شنط البنات...
أم إبراهيم (زوجة الخال): ياهلا والله ومسهلا... هلا ببنياتي...
يابنات جيبن القهوة... إقلطن نجلاء ترى عبير معه شمس فوق...
عذبة: خالتي إبراهيم هنا؟ أخاف يجي وأنا مفرعة...
زينب(زوجة إبراهيم): لا... تطمني إبراهيم طالع قبل شوي...
عذبة: هلا والله زينب...شخبارك... هاه مبروك التخرج..
زينب: الله يبارك فيك...
الخالة فاتن_وهي تنزل الدرج_: وش فيك زينب..!! تتكلمين من طرف خشمك...
هلا والله بعذيبتي وببنيات أخيتي...تعالن تعالن أضمكن وأشبع من ريحة فرح...
ليلى: لو إنك صادقة يا خالة كان جيتي... مو سته شهور ما طبيتي بيتنا!!
عذبة: خلاص يا ليلى... أكيد عندها ظروف...وشلونك خالة...
ينزل راشد( إبن إبراهيم ..5سنوات)من الدرج وهو يضحك:
أهلاً وسهلاً...ناصر وين سعوووود...؟
ناثر: راثد!! مادريت... ثعود راح للدنة...الله يرحمه...
راشد: ليه!!!! هو قال لي بوديك للدلفين إذا جيت لمكم...
خسااااااارة...طيب متى بيجي..
أم إبراهيم: راشد حبيبي... روحوا إلعبوا بلاستيشن...مع أحمد..
ناصر: مو بث هو راح للدنة ...أمي وأبوي كلهم راحو للدنة...
عذبة_بغضب_: من قالك أبوي راح للجنة... أبوي ماراح للجنة!!
زينب: أجل وين راح ... للنار...
_إلتفت عذبة مصدومة ثم أشاحت بوجهها للباب وتدحرجت دمعة حاولت إخفائها_
فاتن: يا قليلة الأدب ...زينبوه يا .... والله لو مانتب ببيت أخوي
لأوريك الشغل... فعلا ناس محتاجة تربايه...أنتي وش قالبك وش مغيرك على البنيه...
هي وش سوت... بس هذي الغيرة... أنتم يالحريم... لامن غرتوا من أحد كرهتوه...
عذبة: لا يا خالة مو قصدها... الموضوع ما يستاهل...
_في هذه الأثناء يدخل أحمد وبندر (أبناء فرح بالرضاعة) وهم يحملون شنط البنات وأغراضهن, ويتبعهم الخال_
أحمد: هلا والله بنات... ماجت نجلاء...غريبة!!
ليلى: إلا جت... فوق مع عبير وشمس... بس وين خواتك...
أحمد: مادري ... يمكن يجهزون الغداء...
بندر: حشى هذي مو شنط هذي رصاااااص...
عذبة: أهلين بندر شخبارك...
بندر: هلا..هلا.. يمه أنا جوعااااااااااان...
فاتن: أنته ما تصبر .... والغريب إنك عسكري...
بندر:هههههههه يا خالة والله حارق قلبك إني عسكري..
إن شاء الله أكلبش عيالك مخالفين... وبالذات رويشد لامن غير جنسيته...
فاتن_تقفز على الكنب وتمسك بإذن بندر_: إسمع ولدي ما يغير جنسيته...
فااااااااهم... وإذا غيرها أنا اللي بكلبشه مو أنت... واسمعك تقول عن عيالي شي ياويلك...
ليلى: خالة ... أنتي ما تحقرين نفسك... هذا بندر...
فاتن:وع والكوبة...
بندر: خالتي وش بتس أمزح معتس... بس لا تقولين إنته..أنتي قصيميه...
قولي أنت.... ويـــــــــــــــــــــــــــــــن الغداء...
عذبة: سبحان الله الشباب جوعهم حار الله يرحم سعود كان كذا يطير
أليس وكاميليا وأمي لامن جاع...
الخال: إسمع يبه... عندهم طباخة وتتأخر بالغداء... وأنت خواتك
وماتتحمل تأخر شوي...
ليلى: حرام خال ما عندكم ولا وحده والله ظلم...
أم إبراهيم: وش يجي منهن إلا المشاكل... أبد خلي البنات يتعلمن...
وأنتي ترى بتدخلين المطبخ معهن...
ليلى: يووووووووووه ... لالا خالتوا ... سوري إلا شغل المطبخ ما طيقه...
الخال: إي والله بنت فرح... أمتس الله يرحمه ماتطيق شغل المطبخ...
عذيب ... بنيتي وش بتس ساكته مب عادتس... وراه ضايقن صدرتس...
فاتن: من زينبوه النسره.... حقيرة...
الخال: هو!!! وش صاير... وينها زينب...
عذبة: لالا... خال مافي شي زينب تمزح معي وخالتي عصبت...
أنا تعبانه شوي... وضايق صدري على جدي... مو بلاي كلامها...
_بعد ذهاب بندر للملحق_
ليلى: أول مرة أشوف بندر يمزح....
مو لا يق عليه... خالتي توقعته يعطيك كف...
فاتن: بندر!! وش حليله بس يبي أحد يتجرأ معه...
عذبة: خالتي محد بايع عمره... يتجرأ عليه... بسم الله...
******
"الساعة التاسعة مساء...في منزل الخال راشد"
أقام الخال راشد وليمة على شرف زيارة أخته وأبناء عم عذبة...
الباب يطرق يخرج أحمد يركض وتتبعه نجلاء وشمس وعبير...
سلمان : إنقلعوا!!! روحوا لم باب الحريم...
نجلاء: لا... نورة جايه...
عبير: شمس خلينا نروح باب الحريم... أخاف يجون عيال عمها...
شمس: وراج أنا يايه.. نطري شوي...
_يفتح سلمان الباب تندفع أم عبدالله وتتبعها أم عبدالعزيز_
أم عبدالله: حيا الله وليدي... أنت بندر...ماشاء الله ما تغيرت!!
أم عبدالعزيز: هـــو يا خالة... هذا باب الرجال...
أحمد: لا يا عمه أنا أحمد... مناك باب الحريم خلو نجلاء توصلكم...
_يلتفت على نجلاء ويجدها تخرج رأسها من الباب وتأشر على عبد المجيد_
أحمد: نجلاء!!!!!!!!!!!!!!!!!!!!!!!!!!!!
خير إن شاء الله وش تسوين ... لا يشوفونك الجيران...
نجلاء: أص.. مافيه إلا مجيدوه ...أبسأله وين نوير...
أم عبدالله: هههه يا بنيتي... نورة جايه.. بس تمكيج بالسيارة...
والله إنه مزيونه...بلا هالخرابيط...وين الباب ياوليدي؟
أحمد: من هنا يا عمة... عبير خذي الحريم... وين الرجال..؟
أم عبدالعزيز: يا وليدي مابوه إلا مجيد... وأبونا راح عنده شغل وبيجي
بعد شوي... يالله يا نجلاء جيبي نورة...
_يدخلن النساء خلف عبير وشمس... ويدخل عبدالمجيد ,
تقفز نجلاء وتأخذ شماغ أحمد وتتغطى به_
عبدالمجيد: ياولد...ياولد...
أحمد: حياك الله مجيد...ما لمك أحد... بس نجلوه...
_تدخل نورة وتمسك نجلاء بها وتضمها, فينكشف جزء من شعرها الأجعد الأشقر..
نجلاء: نووووووورة حبيبتي إشتقلك...
نورة: نجلاء حبيبتي وأنا أكثر....
يلتفت عبدالمجيد على أحمد ضاحكاً_: الله من زين الغطاء...!!
أحمد: نجلاء هذي لازم نربطه بحبل عشان ما تنكشف...خبلة... أخبارك مجيد؟
عبدالمجيد: والله تمام وش أخبار التوجيهي... عساك قدمت زين...؟
_تنسحب نجلاء ونورة للداخل _
نجلاء: شلون جيتي..؟
نورة: إستنجدت بقوة الدفاع... أمي نورة... ومجيد يا حبيله أول مرة يفزع...
قال أنا بآخذها يوم الزواج معي... والله فله لو تجين معنا...
نجلاء: ليته... بس عذبة ناشبتن بحلقي
أحمد: نجلاء!!جيبي شماغي...بندر خذه منه...
_يقابلهم بندر عن الباب الداخلي متجهماً_
بندر: يا ولد... هاتيه..._ويسحبه بقوة...
نجلاء: آآآآآآآآآآآآآي مكعت قراعيطي...وجع إنـ...أمزح...
_ينظر لها بندر بطرف عينه نظرة تهديد.. فترتعب, تلتفت نورة ,وتتأمله
ثم تلتفت على نجلاء قائلة_: نجلاء... خفتي منه؟
نجلاء: إيه هذا يخوف ديرة...يمه!!! شوفي عيونه...
نورة: إيه مبين ... شكله ماعنده وقت... نجلاء...
نجلاء:نعم...
نورة: كم سانتي متر عرض كتوفه؟
نجلاء: أقول سلمي على الحريم أصرف لك... وإذا نام نروح نمتر ظهره..
نورة: لالا ... روحي أنتي أخاف يقوم...
نجلاء: والله لو تعطينن وزني ذهب ما دخلت غرفته حتى... تصدقين إن خواته
ينتفظون منه... بس أمهم تقول ترا بقول لبندر خلاص يسوون اللي تبي...
نورة: أشوى ... على كثر ما يضربن مجيدوه... ما أخاف منه...
نجلاء: مرّة... أقول نورة علي هالكلام...!!
*******
"في غرفة البنات(إيمان+عبير)"
إيمان: يووووووووه عذبة شكل فستانتس رايق... أتخيلتس
بتصيرين جورية... لونه رااااااايق... والكرستالات شي ثاني....
قومي يالله إلبسيه ودي أشوفه عليتس...يالله عذوب...
عذبة: مالي خلق...ألو... فيصل شخبارك؟
الحمدلله..لا...مادري...إيه جت الله يجزاك خير..كلمتها تو..
بروح لها الصبح.. فيصل... وشخبار أبوي؟..
إيه..الله يجزاك خير... بس إنتبه ترى صوته ضعيف...
لا يناديك ولا تسمعه...أدري ما تقصر... الله يجزاك خير...
مع السلامة..
ليلى_وهي تتمدد على السرير_: شخبار أبوي؟
عذبة: طيب..
إيمان: عذبة أنتي الحين تملكتي؟
عذبة: لا... تو الناس...ممدين..
إيمان: مادري بس أشوفتس تكلمينه...أحسبتس مملكة..
عذبة: لا يا أمونتي... أكلمه أتطمن على أبوي..
وبعدين كلامي محترم... ومحتده له... سعود ومات وأبوي الله يرده...
من لي غيره...
إيمان: يعني بس عشان كذا بتاخذينه؟
عذبة: أمممممممم يمكن إيه ويمكن لا...
ليلى: جت ليزا... تصدقين ودي أغير الستايل شوي...
عذبة: إيه جت ... الحين هي بالفندق..
إيمان:مين أليزا ذي؟
عذبة: هذي الكوافيره اللي جبتها بزواجي... تعرفينها...؟
إيمان: أح... جبيتها من لبنان....شلون توافق ذي...
ليلى: وليش ما توافق... لامن صار التذاكر لها وللي معها
وجناح فخم بفندق سبع نجوم مدفوعة...وهذا بكوم والمبلغ اللي تآخذه
مقابل كل وحده تسويها... وش يخليها ترفض تجي!!
إيمان: بس مو حرام تبذير.. وش فيها زود عن غيرها...
ليلى: هو.. ماتعرفينها هذي اللي تمكيج النجوم اللي بالفيديو كليبات..
وتسوي برنامج على قناة الــ وتتقاضى عليه مبلغ خرافي...
هذي لو تمسك قرد كان خلته ملاك...
عذبة: يعني أنتي قرد... الحمدلله!!
ليلى: يؤ يؤ... أنا أصلا ملاك ولمن تسويني تزيدني جمال...
إيمان: إي والله يا ليلى ... أنتي أحلى أخواتس... بس بجد
عذبة نعومة أكثر منتس...أنتي يمكن زود طولك مخليك خشنه شوي...
ليلى: أقول عاد من يتكلم...إيمانوه القردة... أنا خشنه...
عذبة: ليلى حبيبتي هي قالت رايها... وبعدين هي قالت إنتس حلوة...
ولا تنكرين أنتي طويلة بزيادة... بس الله معطيك جمال غير غيرتس...
إيمان: هونت ... شينه وقردة... لا غوريلا أحسن...
******
"في الفناء الخارجي(الحوش)"
نجلاء: نورة هجي... وأنا بروح لخالي أخليه يكلم أبوتس...
بسرعة لا تشوفتس أمتس...
نورة: وين أروح؟
نجلاء: روحي فوق بتلاقين غرف البنات عن يسارك على طول..
قفلي الباب وطفي اللمبات... خلاص... بســــــــــرعة...
نورة: طيب.. أخاف أروح لحالي...
نجلاء: أقول إذلفي يعني بيجيك الذيب...
_تركض نورة بالدرج وتدخل الغرفة التي عن يمينك الدرج..
وتغلق المصابيح..وتقفل الباب.. وتجلس على السرير...
تلتفت وترى مدخل صغير مضاء ...
وتسمع خرير الماء...
همست ضاحكة: وأنا فاقدتن عبيروه.. قضت ماهم من متى تسبح...
تسندت على حد السرير وسحبت الوسادة وتمددت على السرير...
تنتظر الإفراج من نجلاء...
فتح باب الحمام ... وخرج البخار .... خرج منه رجل طويل عريض المنكبين...
ذو شعر أجعد... يلف فوطة على خصرة وتغطي لنصف ساقيه...
تشنجت نورة لم تستطع الحراك... عجزت ان تصرخ أو تقول أي شيء...
إلتف الرجل وأضاء المصابيح... إنحنى على التسريحة وأخذ سروال قصير...
وضع يده على الفوطة ليزيحها...
حينها صرخت نورة بقوة...: لااااااااااااااااااااااا
إنتفض الرجل وإلتفت...
أكملت وهي تبكي: بندر!!! آسفة... أحسبه غرفة البنات...
وخر عن الباب خلن أطلع...
بندر_ينظر إليها بدهشة... نورة لم تستطع أن تفعل شيء سوى أن تنظر إليه برجاء...
طويل ... وأبيض... عيناه تقدحان شرراً... لوزيتان وواسعتان..رموش كثيفة
وقف طويلاً يتأمل بها وهي تبكي... كانت تنتفض وتبكي وتمسك بوسادته ...
بدأت ملامحة تتمدد... إبتسم ثم ضحك... وضحك بقوة... حتى أنه لم يستطع الوقوف
فجثى على ركبتيه وهو لا يزال ممسكا بفوطته..
نورة حين رأته يضحك وقفت وقالت: هيه وخر عن الباب بطلع...
بندر: هههههههه....زين تكلمتي قبل لا أشيل الفوطة...ههههههههه
مادري منين طلعتي... حسبتس جنية...هههههههههه
واااااااااو الله ياخذتس روعتين...ههههههههههه
نورة: أقول وخر عن الباب .... وخر... ما تفهم...
بندر_وقف ووضع يده على الباب_: طيب وإن عييت؟
هههههههههههههههههههههههههههههههههههه
نورة: وخــــــــــــــــــــــــــــــــــر تراي أتغطى والله....
بندر: صدز....!! خلاص إنقلعي...
بس هيه هاتي وسادتي...
نظرت نورة ليديها فوجدت أنها تحمل وسادته فرمتها عليه قائلة_: من زينه!!
_وخرجت من الغرفة تركض وقابلت نجلاء_
نجلاء: اهلتس راحو.. بتنامين ...
نورة: إنطمي يالحيوانه يالكلبة... يالدبا يالبرميل... يا دحروج...
يا شدهه... يا حقيرة... يا كلش وع... كولي تبن وتراب وحلاو...
نجلاء: أح... وش سويت؟
نورة: كلبة ...دخلت غرفة بندر...
نجلاء: هههههههههه أحسن أقولتس عن يسار مو يمين...
كودتس مير مترتي كتوفه...وش سوى..؟
نورة: ما فصخ الفوطة... ولا كان بيصير شي...
نجلاء: وشــــــــــــــــــــــــــــــــــــــــــــــــ ـــــــــــــــــــو!!!!!!!!
*******
"في جناح الكوافيرة"
ليزا: أهلين وسهلين مدام عزبة... شو أخبارك... ياي نصحانه كتير ماشا الله...
كتير لابئ لك... بس ليكي الهالات ليش مبينين هيك...لأ...لأ
ما يصير هيك..
عذبة: هالات!! إيه شسوي ... بس لازم أكون أحلى وحدة بالزواج...
ليلى: خليها أحلى من العروسة نفسها...
نجلاء: هي أصلاً أحلا من العروسة بلا مكياج...كيف بتكون بمكياج..الحمدلله...
أنا قايلتن لعذيب خلين أنا أشخمط بوجهه بتصير أحسن منهم كلهم ألف مرة...
نورة: حطي مكياج ...أممممممممم مين؟؟ ...إيه حطي لها زي مكياج إلهام الفضالة...
ليلى: وع... الله لا يبلانا ... تقل لوحة ملونة بألوان فلومستر... لالا... حطي لها ناعم وحلو..زي... مادري...
ليزا: شبكون إنتوا.. ولا إلهام ولا غيرا... كل فيس وإلوا إشي بيناسبوا...
يالله عزبة ...أنتي عملتي تنظيف وتنعيم ما.؟.. خلينا نبدا ...
ليلى: وأنا؟ متى؟
أليزا: يالله ... المادموزيلات بيبدوا فيكي... شغلون حلو...
ليلى: لا... أبيك أنتي...
عذبة: ليلى أكيد هي بتسويك... بس خلي البنات يبدون فيك أول عشان الوقت...
نورة: ليلى يالغثة... إسكتي ...دع القيادة للقائد وإستمتع بالرحلة...
أليزا: ياعيني عليك... شو ظريفة... أنتي شو إسمك؟
نورة: نورة...ويدلعونن النوري...
أليزا: يوه ما أحلاه إسمك.. إسم بنتي نورا... بس بدلعها نوني...
_بعد أن بدأت الكوافيرات بالعمل جلست نورة تتأمل كل واحدة وتعلق
على ليلى, وتستهزأبها... إقتربت من نجلاء وسحبت الكرسي وجلست بجانبها_
نجلاء: نورة... ما قلتي لي بالضبط وش سوا بندر؟
نورة: يوه لا تذكرينن... بموت من الفشيلة... مادري وش بيصير لي لو سحب الفوطة..
نجلاء: ما إنجلطتي من الروعة...؟
نورة: مت من الخوف... كله بكوم وعيونه بكوم ثاني...
أنا أول مرة أشوف رجل بالوضع ذا... واااااو فشيلة...
نجلاء: أي!! خفي شوي يوجع_تعني الكوافير_ إي والله .. بس هو وش سوا؟
نورة: إلتفت وصار يتلص بي... والله أحس عيونه خناجر قطعتن...
وبعدين بدا يتبسم..ثمن ضحك بقوة... والله إني خفت السقف يطيح من قوي ضحكه...
عاد أنا يوم شفته يضحك تشجعت إني أقوله وخر... وكل الخوف راااااااااح بح..
نجلاء: بالله راح الخوف؟!!!ماصدق؟
نورة: والله ما تصدقين إني منت عليه مرة... وحتى والله يوم حط يده على الباب
ما خفت...بس والله عليه شكل... خطير...
نجلاء... ليته مب أخوك كان تاخذينه... عيون قتاله...
مادري وش فيهم خوالك على هالعيون...يااااااااااي نظرة وتيهين...
...بس تصدقين عيونه تشبه عيون مشاري...
بعذر عذيب يوم تعلقت فيه وعيت تاخذ فيصل... عيونه تسحر وشعره يوووووه كيرلي يجنن... ولون الحمرة اللي بخدوده...شي ثاني...
ورزة وشكل... يوووووووووه
ولا ضحكته يانجلاء تذوب...سنونه مب سنون ذي لولو مصفوف...ماشاءالله
نجلاء: أح... والله الظاهر مب عذبة المفتونه ... نوير... فيصل أحسن من مشاري...
هذا أولا... ثانيا مب زين مرة... ثقيل والله ما يضحك ولا شي...على قولتك لوتدغدينه بدريل ما تبسم حتى...وه من ثقالة الدم اللي فيه..
نورة... تبين أقول له شي... يعني إذا هو يبادلك الشعور...
نورة_تمسك بشعر نجلاء_:والله تقولين كلمه يا ويلك!!أنا أصلا
ما أحبه بس حلو شكله... هذاك دايم تمدحين مجيد ولا قلت زيك...!!
الكوافير: ولي... له ليش هيك خربتي الشغل... الله يهديكي...
نجلاء: مب مهم الشغل المهم شعري اللي تقطع... أح يوجع...
*****
"في قاعة الإحتفال"
تدخل عذبة ونجلاء وليلى, المدخل مكتظ بالنساء, الكل إلتفت لهن...
ظهرن بشكل مبهر يختلف عن كل الحضور, كن كأميرات إسطوريات
نجلاء ترتدي فستان أخضر فيروزي, فوق الكعب بقليل من الأمام
بذيل قصير نوعا ما من الخلف, خيط وكأنه ليبرز جمال قوامها
ويناسق مع مشيتها الهادئة.. زين صدره بالقليل من الشك الذهبي
المطفي مشدود من تحت الخصر ومرخي فوقه بقليل..
عيناها الخضراوتان المضللتان بضلال خضراء تتمازج مع الذهبي بهدوء,
وشفتيها المزمومتان وبشرتها الذهبية اللامعة,
وشعرها الأجعد الذهبي المزين بزنبقة فيروزية أضفت لها مزيداً
من الطفولة والبراءة, فغدت وكأنها أميرة من أميرات ديزني..
ليلى.. الفاتنة دائماً, ترتدي فستان من الحريرالكحلي المموج بالفضي ,
طويلة والفستان أبرز ضيق خصرها , رقبتها الطويلة وشعرها المصفف
المتناثر بإنسيابيه على كتفها وصدرها الأيمن و وقرطيها الألماسيان الطويلان المتدليان لرقبتها تعطيانها مزيدا من السحر,
عذبة... بهدوءها ورقتها, أبهرت الجميع بجمالها وأناقتها, ترتدي فستان عنابي من القطيفة, ومنثر عليه كرستالات فاخرة, ضيق مع فتحة صدر واسعة تظهر طقم
ألماس يغطي أكثر صدرها, ذيل طويل وقطع متدليه من الكرستالات تتمايل
أثناء مشيتها, شعرها الأسود الكثيف يتدلى خصل كثيرة منه على وجهها ورقبتها وصدرها,وتاج صغير ثبت على هامتها ليكمل الصورة الأسطورية لها..
عيناها النصف دائريتان المكحولتان بكحل أسود ثقيل, يتدرج للون الذهبي,
وشفتاها المزموتان المطليتان بلون عنابي يسفر عن أسنان براقة بيضاء
وبشرتها البيضاء الصافية المشوبة بحمرة ربانيه عجزت الكوافير عن إخفائها..
وحركتها العفويه بإبعاد بعض الخصل عن وجهها مع إبتسامة خجولة
تشد الأبصار بلمعة مجوهراتها وجمال بسمتها..
إستقبلتهن خالتهن فاتن ومنى وأم تركي وأختيها ونواعم..
الكل يلتفت لهن.. عذبة كانت تلتفت وتوزع إبتسامات صفراء , ليلى
تتحدث مع نواعم, أما نجلاء فقد فشلت في محاولة إخفاء ضيقها وتبرمها..
إحدى الحاضرات قالت لصاحبتها: شوفي هذي.. طلقية المعرس...
وي عليها قمر... تدرين هذا مادري وش يعجبه ... اللي هالزين كله مو تارس عينه..
ردت عليها: مو بس الزين.. يمكن شريه ولسانها طويل...
يقولون ربايه بره... تبي الدنيا على كيفها وبعد هم من الناس الهاي
أكيد إنها ما تحملت تعيش وياه وهو منتف وحالته لله..ياربي أكره الناس
ذيلا ما يتنزلون لحد... كله .....
عذبة كانت تستمع لهن فلم تستطع الصبر فذهبت لتسلم على إحدى الحاضرات...
وعادت جلست بجانب نجلاء وقالت: نجلاء... كل الناس تناظرن وتتكلم بي...
خلاص تعبت من كثر ما أوزع إبتسامات...
نجلاء: وأحد حالفن عليتس تبتسمين... اللي يناظرتس إدلقي له لسانتس وكشي عليه...
عذبة: هــــــــو!!!
نجلاء: وع ما حبهم... كلهم ثقيلين دم زي مشاريوه... عذبة بينزف مشاري الدب صح..؟
عذبة: له... لا تقولين...!!!
نجلاء: ليه ما دريتي؟ شمس تقول أمي معيه إنه ينزف وهيفاء تقول لازم ينزف...
ومادري من بينتصر... خالتي ولا هيفاء والبرميل اللي معه...
عذبة: حقها يا نجلاء... هذي ليله عمرها... بس نجلاء ...
نجلاء: شوفي إذا بتسوين فضايح إطلعي قبل الزفة وفكينا...
عذبة: لا... وش بيقولون الناس... طلعت ما قدرت تحمل ... شوفي الحين كيف
يراقبونن... بكل حركة... تو كنت عند المرايا أنا ونواعم ..إلا ثنين يطلن علينا..
وتأشر علي... تخيلي ما صبروا حد ما ادخل لاحقينن حد المرايا...
وشلون لو أبطلع... !!! ماقدر ... لو أنا ما جيت أصرف...بس حسبي الله على فيصل.. الله ينتقم منه النذل...
نجلاء: وش سوا لك فيصل..؟هالمسيكين حطيتي حرتس بوه...
أقول إطلعي الحين أحسن من تفضحينا عند الناس...
عذبة: هو أنا مهبولة... لا أنا عذبة ... ما أفشل نفسي واهلي عشان ..مم ..م..مشاري..
نجلاء: للحين تحبينه؟
عذبة: ولين أموت....
نجلاء: الله يشفيتس مير!!
******
"في أثناء زفة هيفاء"
عذبة تتبسم وتتشاغل بصب القهوة, منى جلست مقابلها وأخذت تتأمل بها,
نجلاء: قومي منوه شوفي هيفاء ... يمكن تحتاج شي!!
منى: أنتم أقرب لي من هيفاء.. عذبة شلونك...
تبتسم عذبة بتصنع قائلة: الحمدلله تمام..
منى: شفتي فستان هيفاء... حلو صح؟ هذا ذوق مشاري هو مختاره لها,
يوه فقع راسي عند الزفة ... يبيها كذا وما يبيها كذا .. أقوله أنت أول مرة تتزوج..و..
ليلى: أقول..أقول.. ثوبها مو حلو ... موديله قديم... مرة قديم....
واللون هذا ما يناسب بشرتها... هي سمراء مرة... ونحيفة...
والمكياج مو حلو لأنه لونه أبيض وطالعه كأنها بعرصي...
الله يعافيه أخوك لاعمره يختار شي..
وإذا ما تعرفون كلمونا نعرفكم على المصممين اللي حنا نتعامل معهم...
عالموضة... وذووووووووق.. بس إنهم غالين عليكم شوي...
عذبة: ليلى!!!
منى: ........................!!!
خليها ... زي عمانج دايم مناخيرهم بالسماء...
نجلاء: لاحول ... أنتي وشبتس حاقدتن على عمانا...
كل ذا عشان عزوز... يختي ما إرتاح لتس...
ولو كل من طلق صار مناخيره بالسماء ... ماقعدت مناخير على الأرض...
حبيبتي... عماني ما جابوا خبرتس عشان يرفعون مناخيرهم عليتس...
إلا أنتي اللي للحين محتره من طلاقتس... ترى عزوز مادري عنتس...
يدرس برا وبيجي بعد سنتين معه الدكتوراة... وانتي للحين تعجنين وتلتين بعماني..
منى: أنتي جليله أدب... أنتي حقيرة واطيه...
أنتي..أصلا الحجي معج ضايع... أصلا أنتي تحسين بالنقص عشانج ما عندج اهل
وقاعده تدافعين عنهم ... ذيلا مو أهلج... روحي دافعي عن أهلج وأبوج...اللي..
عذبة_تضرب يد منى بقوة_: هنا وبس يا منى ... عن الغلط...
والله أسمعتس تتكلمين زي هالكلام ما يكون لتس طيب...
وتراي حذرتس... لا تخلينن اخليتس علك بحلوق خلق الله... فاهمتن...!!
_تغير شكل عذبة كلياً حينما أخذت تهدد منى,عيناها برزتا وصوتها تغير,
وعيناها تقدحان شررا مع كل كلمه تهديد, مما جعل منى ترتعب بشدة_
منى:بسم الله ... مو تشوفينها قاعدة تغلط وعادي...
ليلى: وأنتي من جلستي وأنتي تغلطين... إحفظي لسانك ولا احد يغلط عليك...
_بدأت الرقاصات بعد الزفة يرقصن على إيقاعات الدقة المصرية, وقفت منى وأمسكت بيد عذبة, وسحبتها بقوة , وقفت عذبة وهي متفاجأه بتصرف منى_
عذبة: وشو...منى وش تبين؟
منى: إمشي نسلم على هيفاء... يالله...
نجلاء: لا... إصبري شوي...
منى_ترفع صوتها_: يالله مو تقولين أنا أول من يسلم عليها.. يالله..
عذبة: بس... مو.... لحظـ..._ورأت جميع من حولها يلتفت ويتابع الموقف_
إيه... بس أخاف اخرب على الفرقة...
منى_وهي تجرها بقوة_ : لا... الحين بيخلصون...
_سحبت منى عذبة للمنصة, والرقاصات مستمرات بالرقص بين الحضور,
وفي أثناء سيرهما والجميع يتابع الموقف بشغف توقفت منى في منتصف المنصة,
وأمسكت بيد عذبة وإبتسمت قائلة:
وري الناس فرحتج, وارقصي معاي يالله...
عذبة_إبتسمت ابتساممة صفراء والتفتت, فرأت نجلاء تضع يديها على رأسها بعصبية وإلتفت نحو العروس فرأت علامات الدهشه بوجهها, ورأت الغضب
يقدح من عيني نواعم بجانبها, أدارت عينينها بين الحضور ... الجميع ينتظر
نهاية الموقف ... _
منى: عذبة شفيج ... يالله ورينا شطارتج بالرقص. أنتي أشطر وحدة بالرقص المصري
_.ثم همست_يالله لا يقولن الناس نفسها بمشاري..
بدأت عذبة تهز خصرها يمنه ويسرة , ثم بدات تتمايل بشدة مع انغام الطبول
المصرية, وهي ترقص تبتسم ثم تأخذ نفس عميق وهكذا...
كانت تشد على يدها اليمنى وتضغط الجوال, أظافرها الطويلة إنغرست في
يدها بسب ذلك... أخذت ترقص وترقص , والناس وقفوا ليشاهدوا المشهد عن كثب
بجمالها الطاغي وأناقتها الملفتة, ورقصها المتقن صارت نجمة الحفل,
بل أخذت الأضواء من هيفاء, حتى الرقاصات توقفن عن الرقص وأخذن يصفقن لها,
قفزت نواعم وأمسكت بعذبة... وحضنتها قائلة:
يووووووووووه عذبة ... حرام عليك خافي على نفسك ... شوفي كل الناس يطالعونك...
يالله تعالي سلمي على هيفاء_ ودفعت منى بعنف حين حاولت الأخيرة جعلها تكمل الرقص , تبسمت عذبة وتوجهت نحو هيفاء .. وحين صافحت عذبة هيفاء,
نظرت هيفاء نحو يدها وشهقت يدها ملطخة بالدم من يد عذبة..
هيفاء: منين الدم عذبة!!!!!؟
عذبة: من قلبي...
نواعم: منين؟
عذبة_ترتبك بشدة_: هه..!!..أمم من... من ... يمكن من ... .....
_وأقفت عذبة عائدة بينما أخرجت نواعم منديل وأخذت تمسح أثر الدم من يد خالتها هيفاء..
هيفاء: نواعم...عذبة من وين قالت الدم؟
نواعم: تقول الشنطة جرحتها... يوه ما فيه أشين من الإكسسوارات اللي بالشنط
دايم تجرح...
هيفاء: غريبة ما توقعتها تجي؟
نواعم: الله حسبي على من كان السبب...
هيفاء: وشو؟
نواعم : أقول عدلي جلستك... هذا الحريم جو يسلمون...
******
تسير عذبة في الممر, وتسمع عبارات الإطراء من النساء, وتسمع أيضاً دعواتهن لها
بالعوض عن مشاري.. سارت حتى نهاية القاعة ورمت نفسها على آخر طاولة فيها,
نظرت ليدها وتأملت الدماء... تنساب وتنساب..
أخذت منديل ومسحت يدها بلطف وتنهدت...
أخرجت جوالها وأخذت تتشاغل به عن الناس, ثم كتبت:
سعود ما أصعب الرقص على الجراح..
أخي اليوم اكتشفت ضعفي وحاجتي إليك...
سعود حينما رحلت أتتني سهام الغدر من اقرب الناس إليك..
عذرا سأغلق الجوال الآن...لا تتصل بي..
أخي أشتاق إليك...
ثم أرسلتها لرقم جوال سعود... وهمست الله يقهرك يافيصل... الله يقهرك..
أتت نجلاء وجلست قائلة: الحقيرة...أنا عارفه أصلاً إنها نذير شؤم ..
ماتجي إلا وراها بلا.. بس والله يا أنتي شي...
طيرتيها ما قدرت تقهرتس... عذبة حفيدة عذبة... ما قدر إبن أمه يهينها...
عذبة: شوفي نجلاء_وتفتح يدها وتظهر الجروح_ إيدي اللي بكت..مو عيوني...
نجلاء: يوووووووووه.. وش ذا... وأنتي عيونتس تعرف الدموع... ارحمي نفستس...
بس خلاص هانت...
عذبة: أكيد بينزف مشاري؟
نجلاء: قومي إطلعي خلاص...ماتقدرين...أعرفتس...إلا مشاري ماتقدرين..قومي..
عذبة: وش دعوى.. على آخر شي!! لا بجلس لحد يطلعون خوالي...كلهم..
نجلاء: عنيـــــــــــــــدة... وراستس ذا بيتكسر...
عذبة: يخسى من تخطر بباله هالفكرة...أكسر ضلوعه قبل لا يمد يده..
نجلاء: ومشاري...؟
عذبة: مشاري...آه من مشاري...مو قصده والله مو قصده أنا عاذرته...
نجلاء: أص... لا تغثينن...
عذبة: مصير الأيام بتكشف لتس إن مشاري مظلوم... ومصير هالأيام
بتكشف لتس منهو الظالم... بس والله لأنكد عليه عيشته...والله...
نجلاء: مشاري مظلوم ... لا تكفين لا عاد تجيبين هالطاري... ترا بفطس...
******
وبدأت زفة مشاري...
أغمضت عذبة عينيها وأسدلت الطرحة على وجهها...
وبعد مرور مشاري بالقرب من الطاولة التي تجلس عليها
إلتفت عذبة وحين رأت مشاري يقفي متجها نحو هيفاء
وأصوات الطبول تصم الآذان صرخت قائلة:
7


















"لفصل التاسع"


وبدأت زفة مشاري...
أغمضت عذبة عينيها وأسدلت الطرحة على وجهها...
وبعد مرور مشاري بالقرب من الطاولة التي تجلس عليها
إلتفت عذبة وحين رأت مشاري يقفي متجها نحو هيفاء
وأصوات الطبول تصم الآذان صرخت قائلة:

لاااااااااااااااااااااااااااااااااااااااااااا
مشاري لا الله يخليـــــ........
_تسد نجلها فمها بقوة وتجرها بقوة وتحاول إخفاءها تحت الطاولة..
يلتفت مشاري ثم يصد ويكمل طريقة مسرعاً, تدخل نجلاء عذبة
تحت الطاولة وتطوقها بذراعيها _
نجلاء: فضحتينا يا عذبة...أص الله يخليتس أص... محنب ناقصين...
عذبة_تنساب دموعها بغزارة على خديها وتنتفض كطير جريح بين يدي نجلاء_:
مشاري... مشاري...مشاري... بيروح لهيفاء ...
مشاري... يا نجلاء مشاري... والله ما خنته والله
والله ما خنته...نجلاء الله يخليك خلين أقوله...خلين آآآآآآآآآآآآآآآآآآآآآآآآآآه
_وخارت قواها وصارت تبكي بشدة وتضرب على فخذيها
وتلطم خديها وتنادي: مشاري ... مشاري والله ما خنتك_
نجلاء: أص... الله يخليتس ... أص ... مشاري راح راح الله يرحمه راح...
_تحملها نجلاء بذراعيها الحديديان وتجرها لخارج القاعة
مستغلة إنشغال النسوة بالزفة والظلام الدامس وأصوات الطبول العالية
وهي تسد فمها بيد وبالأخرى تحملها, خرجت لصالة الإستقبال
وتلفتت فلم ترى سوى منعطف صغير بجانب طاولة العبائات
رمتها وأخرجت مناديل وأخذت تمسح دموعها, ثم نظرت نجلاء
وضحكت قائلة_: يوه عذبة... سويت لك مكياج سموكي...لكل الوجه..
عادي ..إطلعي.. بسرعة.. خلين أكلم نورة ومجيد يسوون لتس خطة هروب محكمة..
عذبة_تلتفت على المرآة التي إستندت عليها وجهها مغطى بالكامل باللطوخ السوداء.. حتى شفتيها ورقبتها...فشهقت قائلة_:
نجلاء!!!!!!...سموكي!!!
ياربيه... وش ذا...لاااااااااااااااااااااااا
والله مو ناقصتن شمايت...آآآآآآآآآآآآآآآآآآآآآآآآآآآآآآآآآآآآآآ
_وإنخرطت في البكاء مرة أخرى..إلتفت نجلاء في حيرة ثم سألت العاملة
المخصصة للعبائات_: إحم.. لو سمحتي من وين طلعت العروس؟
العاملة: من البوابة الصغيرة اللي في الركن...شفتيها...
نجلاء: مفتوحة؟
_ضحكت العاملة وغمزت قائلة_: روحي... ولو هي مسكرة أفتحها لك... بسرعة
قبل لا تخلص الزفة...
_أدخلت نجلاء يديها تحت إبطي عذبة وحملتها_
عذبة: وين...؟ وين؟ خلاص يا نجلاء بطلع...
نجلاء: آخر محاولة ولو ما نجحت ننفذ الخطة الخمسينية بالهروب...
_وتحملها ركضا وتصعد لغرفة العروس... الغرفة غير مرتبة...
الأشياء مبعثرة ... العصير منسكب على الأرضية.. وقطع الكيك تملأ أرجاء الغرفة..
الكوافير كانت تلبس عبائتها وتستعد للخروج..
رمت نجلاء عذبة على السرير وهي مازالت تبكي بحرقة..
نظرت الكوافير لهن باستغراب شديد ...ونظرت لها نجلاء ثم إبتسمت قائلة:
لو سمحتي ألاقي عندك مزيل مكياج وكريم أساس...
الكوافير: هي فيها إيه... البنت دي ليه تبكي...
الله ليه عمله بنفسها كده...
نجلاء: العريس حبيبها... ماتحملت تشوفه مع وحده ثانية...
وبس...هاه عندتس ولا خلينا نهج...
الكوافير:لأ ... دنا بعملها بسرعة... والله حاسة بشعورها...
دهي صعبانه عليا خالص...
تعالي يا عنيا تعالي...
_وبدأت تمسح مكياج عذبة وتحاول إعادته كما كان_
عذبة: الله يخليك أبي تخلصيني بسرعة البرق... لازم اكون تحت قبل ما يطلع العريس.. الله يخليك...
الكوافير: حاضر يا حبيبتي هو انا بحاول وربنا ييسر...
بصي يا حبيبتي... هما الرجالة كدا... كلهم غدارين...
الراقل ياستي ما بيعرفش غير مصالحة...
وده درس ليكي... وأدامك الطريق طويل... دنت صغيرة...
وجميله بسم الله ما شاء الله...هو أنتي بتدرسي سنة كام؟
نجلاء: بثالث جامعة...
الكوافير: وحياه ربنا؟!!!! والله مبينه بنت سبع طعشر سنه...
أهوه يا ستي ... حنخلص... يالله يا أمر... اهوه رجعته متل ما كان وأحسن...
عذبة: الله يجزاك خير... الله يفرج لك... الله يستر على عرضك
زي ما سترتي علي من كلام الناس..
_وفتحت حقيبتها فلم تجد سوى خمس مائة ريال فمدتها لها_
الكوافير: إخصى عليكي... هو أنا مريت بنفس التجربة...
ومستحيل آخد ريال واحد ... دحنى خوات...
_وتشد على يدها وتهمس قائلة_:
حتنسيه... وحياه ربنا حتنسيه... بس أوعك تدي ألبك لراجل تاني..
_وإنسلت عذبة ونجلاء بسرعة وجلستا ولم يلاحظ أحد ما حدث
بينما كان مشاري وهيفاء يهمان بالخروج
"في غرفة عبدالمجيد"
يدخل فيصل ويدوس على كأس زجاجي وينزلق على الأرض.. قائلاً:
آآآآآآآآآآآآآآآآآآآآآآي... مجيدوه الوصخ...!!
ودي مره أدخل غرفته وما أتكرفع بشي...
ولا .... ما بي الخدامات يدخلون غرفتي_يقلد عبد المجيد_
من زين غرفتك يا الطحش... وين حط ذا ساعتي...
يمكن بالدرج..لألأ... يمكن على السرير...مافيه شي..
أكيد على مكتبه... _ويلتفت على مكتب عبدالمجيد
ويرى جوال سعود موصول بالشاحن فيقول:_ هو!! جوال سعود يشحن!!
مب صاحي هالولد من بيدق عليه.._ويرفع الجوال ..
ينظر للخلفية التي تجمع سعود بتوأمه عذبة
وهما يرتديان ملابس التخرج من المدرسة الإبتدائية في لندن, ويمسكان بشهاداتهما..
كانت الصورة أقوى تعبير على قوة علاقتهما... نفس العينان, ولون البشرة,
ونفس الطول والإبتسامة..ويد سعود تطوق عذبة...ابتسم فيصل وقبل الصورة قائلا_:
والله ما أنساك وانا أبو سعود..
_في هذه الأثناء إنتفض الجوال معلنا وصول رسالة جديدة.. فزع فيصل
وبسرعة فتح الرسالة... تأملها ثم ذرفت عينه...وهمس:
يدق عليتس...!!
شكلتس أنتي اللي بتلحقينه...!!
*****
"في قاعة الرجال"
الخال في قاعة الرجال يرد على جواله:
هلا والله عذوب...
عذبة: السلام عليكم..
الخال: وعليكم السلام..وش بتس عسى ما شر..
عذبة: لا.. بس انا لازم أرجع اليوم للرياض... تقدر تدبر لي أحد يودين للبيت
الحين وأحد يودين الرياض...
فيصل دق علي يقول إرجعي بسرعة .. ما عرفت لعمي..
وبيسافر بكرا الظهر عنده شغل..
الخال: خير إن شاء الله يا بنيتي... يالله إطلعي انا جاي لمتس...
_تخرج عذبة وتلحق بها نجلاء _
نجلاء: عذبة...عذبة!! وين بتروحين؟
عذبة: بروح للبيت.. برجع للرياض..
نجلاء: هــــو!! أبوي ناصر به شي؟
عذبة: لا... بس فيصل أفندي بيسافر بكرا... ولازم أكون بالرياض...
نجلاء:الله يجزاه خير ما قصر.. طيب قلتي لخالتي؟
عذبة: إيه قلت لخالتي ولمنى بعد..
نجلاء: أحسن!!
*****
تدخل نجلاء وتتجه لمنى ثم تنحني هامسه: منى... ممكن شوي أبيتس بكلمة راس...
_وخرجت لصالة الإستقبال تبعتها منى وهي تتبسم, وقفت نجلاء فجأة ثم إلتفت على منى
وصفعتها بعنف لدرجة أن الكف قذفها فإرتطم رأسها بالجدار وسقطت على الكنب,
وضعت منى يدها على خدها مشدوهه, ابتسمت نجلاء ونظرت لها باستحقار قائلة_:
شوفي يا منى... وأنا بنت خلف اللي أهدر حياته عشان ينتقم لأخوه..
والله العلي العظيم..واللي أجرى الدم بعروقي إن ما يجري الدم بعروقتس لو تضايقين
عذبة بكلمة بس... وأضنتس عارفتن زين إننا يالبدو ما نتردد ولا نهاب الموت
..مانهاب الموت...والله لأتحنى بدمتس وأتعطر به... واللي يصير يصير
_وأشارت لرقبتها ثم أدارت ظهرها ودخلت القاعة
ثم عادت مرة أخرى مسرعة وإلتفت على العاملة المسؤولة عن العبائات وقالت:
مشكورة حبيبتي عالمساعدة... الله يجزاك خير...
_وقفت المسؤولة وقد تجمد الدم بعروقها ولم ترد, وحين دخلت نجلاء القاعة
إلتفتت المسؤولة على صاحبتها قائلة:
ياربي... خفت يجيني كف زي هالمسيكينه... والله ماصدقت عيوني
يومنها صفقتها ... مو مبين هالقوة بالهنتيفه.. شفتي شلون طارت من قوة الكف...
أجابت الأخرى _وهي تحرك السكر في كأس الشاي_:
لو مو مسويه شي ما عطتها كف.. باين عالبنت ذوق..
بس أكيد هي اللي مبجيه رفيجتها...
مبين هالبنت رياضية من مشيتها... شفتي شلون جسمها مشدود..
وقبل شوي يومنها تشيل رفيجتها وتركض فيها بسرعة...
بس والله شكلها يخرع وهي تهددها... ليت مافيه طق عشان أسمع وش قالت
...فاطمة... شوفي الحرمة للحين دايخة..
بس تستاهل... ههههههههه
******
******
"في الطريق للرياض"
عذبة تسند رأسها على الباب وأحمد يتأفف طوال الوقت..
عذبة: أحمد... معليش أبلشت بك... بس والله مالي غيركم...
أنتم إخواني الوحيدين...أنت وبندر... مالنا محارم غيركم وأبوكم وخال أبوي اللي بالقصيم...بس!!
أحمد:.............أقول ليتي مارضعت من امتس..
عذبة: .......................
أحمد: أمزح لا تزعلين... عذبة وش بتس متغيرة... صايرة ما تضحكين ولا شي..
عذبة: مابي شي... بس كبرت خلاص...
أحمد: هذي عمتي فاتن ما تغيرت وهي فوق الأربعين..
عذبة:أحمد... سيارتك عاجبتك؟
أحمد: إيه... ماعجبتس...
عذبة: ...أمممم... لا...أول مرة أركب سيارة من هالنوع...
أحمد: إيه يا شيخة...كلن يمد بساطه على قد رجليه... وبعدين هالسيارة بطرانه...
هذي الهلي... ما يجي زيه...
عذبة: أحمد تبي سيارة جديدة...؟
أحمد: لا... منتس مابي شي...
عذبة: أحلى عالمرجله... مسوي فيها رجال...
أحمد: أنا رجال...!! وبعدين ما فيها شي لو تعطينن جيب لكزس
ولا رانج روفر ولا مرة وحدة رولزرايز مب شينه بس أبوي بيفجر بي أنا وياه..
عذبة: إيه أبوك يبيك تعتمد على نفسك... الله لا يخليك منه...
_وصمتت , ثم بدأت تساب دموعها وبدأ صوت شهقاتها يتعالى, وهي تحاول
جاهده أن تكتمه _
أحمد: عذبة...!! وش بتس عسى ماشر...
عذبة: بس... ما... ما... ففـ...آآآآآآآآآآآ.....
أحمد: وشبتس؟ !!
عذبة_وهي تمسح دموعها_: ولاشي... بس إشتقت لأبوي وسعود وأمي...
لا تضيق صدرك... مابي شي... عادي ...
كل أحد....يفقد...._وتنخرط في البكاء من جديد, فيما بدأ وجه أحمد يحمر
وبدأت تساب دمعاته, وأطبق الصمت حتى دخلا مدينة الرياض_
عذبة: يوووووووووه شفت وش حلات الرياض...
أحمد: مو أحلى من الخبر...
عذبة: رح عاد.... مافي زي الرياض بأي شي...
أحمد: كبيرة...زحمة...غريبة...ما أحب أقعد فيها كثير ... أضيع فيها...
عذبة: ههه.. أنت تشوف هذي عيوب... هذي مزايا...
كبيرة... وين ما تروح تلاقي مكان يضمك...
زحمة.. كل الناس مجتمعين... كل الثقافات والتقاليد ... بمكان واحد..
تعلمك إنك شي منفرد تختلف عن غيرك لك كيانك الخاص
هذي الخصوصية تعلمك كيف تحترم خصوصية الآخرين...
وكيف تحافظ على خصوصيتك...
وتضيع فيها لأنك ما تحاول تفهمها..وأي شي أنت ما تحاول تفهمه تضيع فيه...
زي الفيزياء مثلاً..صح أحمد؟
أحمد: يمكن...
****
_حين وقفت سيارة أحمد قبالة الباب , خرج الحارس وفتح البوابات,
دخلت السيارة ووقفت قبالة الباب الداخلي خرجت أحد الخادمات , وحملت حقييبة
عذبة وأدخلتها, وخرج فيصل نظر لأحمد وابتسم, فتح باب سيارة أحمد وقال_:
أبوحميد...كيف الحال والله.....
_نزلت عذبة بسرعة وحين تعدت البوابة إلتفت فيصل وصرخ_:
عذبة.. خلاص ... أجلت السفرة... تبين ترجعين إرجعي...ههههه
ترى عمي آخذ علاجه ونيم... لا تقومينه...تصبحين على خير...
_دخلت عذبة دون أن تلتفت, وضرب بقبضتها الباب وهمست وهي تصر على أسنانها:
الله ياخذك... يا نذل... كلب....
دخل أحمد خلفها وهو يضحك:
والله يافيصل ذا رهيب.. مقرقع.. يا حظتس بتاخذينه...بس تراي توي أدري..جحودة ماعلمتين..
_نظرت عذبة لأحمد بإشمئزاز_
وقالت: جوعان ولا تبي تنام...
أحمد:منب جوعان..بس أبي مفاتيح سيارتي... أخاف يفحط بوابكم الصبح بالهلي...
عذبة: من زينه!! الصبح خذه منه..._ونادت الخادمة_
أليس...أليس..الله يعافيك وصلي الشيخ لجناح الضيوف...
أحمد بشوف عن جدي وبجي لمك...
*****

"في بيت سعد بالخبر"
دخلت نواعم ورمت رأسها على ركبة والدها وهي تبكي...
نواعم: قهر يبه ...قهر
سعد: بسم الله عليتس...!!
نواعم: والله قعدت أبكي من الحرة... حسيت كأني بالعة جمرة...منى النسرة يبه منى...
سعد: وش سوت لك؟
نواعم: ماسوت لي.. يبه تدري إنها جرت عذبة والرقاصات يرقصون
وخلتها غصب وقدام الناس الناس ترقص معهن...
والله أنا كنت على أعصابي خفت عذبة تبكي.. تنهار يصير لها شي...
وصرت أفكر الناس وش بيقولون عنها...
أنت لو شفت وجه عذبة وشلون تلون...
سعد: قولي والله... وعذيب صاحت؟
نواعم: لا... والله تستحق وسام الشجاعة.. بس يبه من كثر ماهي شادة
على نفسها حطت حرتها بيدها وأظافرها جرحت يدها وصارت تنزف..
والله شكلها من قريب يقطع القلب... ما تحملت أشوفها كذا...
كان ودي أعطي منى كف... مو كفاية ضغطت على هيفاء تاخذ مشاري...
تجي الحين وبتذل عذبة على الملأ...
سعد: أيا العقربة... هذي صفقنا لها بالأول وتمادت..
والله لأرقصه بعرس رجله... عشان تعرف إن عذبة وراه رجال...
نواعم... تقولين عذبة شجاعة...أمممممممممم
نواعم: إي يبه ... والله لو كنت مكانها ولو إيش ماكان ما أرقص بعرس طليقي...
سعد: هين يا منى إن ما رقصتس بعرس رجلتس ما أصير سعد...
*****
دخلت عذبة غرفتها ونظرت لوجهها بالمرآة...
أدارت ظهرها للمرآة وغطت وجهها بيديها .. وبكت...
إلتفت مرة أخرى ونظرت للمرآة وصرخت:لا... أنا عذبة... ما أبكي عشان رجال..
ولا فيصل ولا غيرة يقدر يهز بي شعرة...
لا... أنا مو ضعيفة... أنا قوية قوية... غصب عليك
_تعني صورتها واللتي عكست وجهها الذابل وعيناها
المغروقتان بالدموع وبضع دمعات تخبأت بأطراف أهدابها_
شوفي ... أنتي هيه... يا ضعيفة... أنا عذبة ... ماحدن يقدر عليه...
أنا قوية_وبدأ يتهدج صوتها وبدأت تساب دمعاتها بغزارة على خديها_
لا تصيحين... لا... لا...مابي أشوف الدموع بعيونتس...مااااااااااابي
_وأخذت قارورة عطر وضربت بأقصى قوتها على مرآتها
فتناثرت شظايا الزجاج في أرجاء الغرفة وضربت أحد الشظايا
تحت عينها اليمنى, رفعت رأسها وحين نظرت للجدار اللذي ثبتت عليه المرآة
ابتسمت قائلة: إيه... مابي أشوف دموع...لا...لا عيوني تدمع دم...
_إختلطت دموعها مع الدماء المنسابة من الجرح الصغير الغائر في وجنتها,
صرخت قائلة_: أبكي دم أحسن مما أبكي دموع...أنا عذبة... ماتبكي لجل رجال...
رفعت الجوال واتصلت على أفنان..
ألو أفنان إلحقي علي... بموت لو ماتجين..!!
تعالي بقولتس شي يقهر يغث يموت يجلط..
إيه رحت... مالي خلق أدري بتدقين وتسألين...أوووووووووه
مالي شغل من مخيمكم...تجين يعني تجين...
ماسويت شي بس صرخت..إيه.. تعالي وأقولتس كل شي..
دبري عمرتس... أوووووووووووووووووووووف
مع السلامة... ورمت الجوال على السرير...

******
أفنان تدخل وهي تركض_تجد أحمد يتمدد أمام التلفاز_: .. عذبة...عذبة
بسم الله من انت ؟
أحمد:أنتي من انتي؟
أنا أحمد
أفنان :_ بلا مبالاة وهي تصعد الدرج_والكوبة بزران آخر زمن...بس وين عذبة..
_تدخل غرفة عذبة, وتقف مبهورة ... عذبة تتوسط سريرها وتنشر صورها
وصور سعود وأمها وابيها على السرير, وتمسك مجموعة من الصور وتمزق أطرافها_
أفنان: عذبة وش تسوين...يا الفقمة ليش القزاز بكل الغرفة...ليش مرايتك مكسورة..
عذبة: مجرد عراك بسيط... تسبب بجرح في وجهي.. وكسر المراية...
أفنان: مع مين؟ عسى مع أحمد البزر...
عذبة: ........مع عذبة...
أفنان:أنتي انهبلتي!!! أنا قايلتن لتس بجنن فيك مشاريوه...
عذبة حبيبتي وش فيك.. قلبي تمزع عليك...
شوفي لا تضيعين وقت ... أخوي راح يجيب أغراض للمخيم...
وبيجي... يقول ساعة وبنمشي للزلفي... ترى بالموت جابني...
وش صار..
عذبة: شمس...قالت لي كل شي...
فيصل هو السبب ورا طلاقي..تخيلي!!
أفنان: مستحيل فيصل يعزك...
يمكن تكذب ... هي وش قالت؟
عذبة: لا... شمس أعرفه زين ما تكذب...
وعطتن الدليل...
بعد زواجي بشهر بدت رسايل تهديد
تجي لمشاري.. مرة بيطردون أبوه من الشغل وبياخذون البيت وبيكبونهم بالشارع...
ومرة بيقتلونه... ومرة بيدبسونه بقضايا فساد إذا إستمر بالزواج...
وبعد موت أمي وسعود صار فيصل يدق على مشاري ويهدده...
ويقول له إني أبيه ... وإني ماتزوجت مشاري إلا عشان أمي...
ويوم ماتت أمي أنا حنيت أرجع لحبيبي الأولي...
أفنان: يمكن شمس قصدها تبري ساحةأخوها..
عذبة: إيه ... بس هي مع كذا تحرت الأمانة... وقالت لي
إنها ما سمعت الكلام مباشرة من مشاري....
وإنها تسمع طراطيش كلام...
أفنان: طيب... يعني الكلام مو موثوق...حرام تتهمين الرجال...
عذبة: بس هي قدرت تسرق هالورقة من غرفتي أو غرفة مشاري بمعنى أصح...
أفنان: أشوف.........._وصمتت برهه تقرأ وتعابير وجهها تتغير_
........لا وش ذا... معقولة فيصل هاللي يتفاخر بخلف سعود يسوي كذا...لا...
عمري ما توقعت أن الحقد يخليه يتبلى عليك كذا...حرام..
عذبة: أقولك من زمان مشاري مظلوم...
أفنان: بس مشاري هيس... ولا ليش ما تكلم...
عذبة: أكيد فيه سبب خلاه يسكت... يمكن خايف على أبوه... يمكن فيه شي أشد
أنا ما أعرفه... يمكن....مااااااااااااااااااااااااااادري أفنان أنا ضايعة...
أفنان: يمكن مو هو صاحب الرسالة...
عذبة: لا...أنا أعرف خط فيصل زين....
أفنان: طيب دافعتي عن نفسك...قلتي إنك مظلومة...
عذبة: لا... ما واجهون بشي... وبعدين خلاص مادريت إلا بيوم الزواج...
وما بستفيد شي من الكلام.. مشاري وصار لغيري...
وولد عمي ..........ما أقدر أبين للناس إن ولد عمي اللي أنا شادة ظهري به...
هو اللي يطعنن..
ما أقدر...
خليها بالقلب تجرح ولا تطلع براه وتفضح...
******
"في الخبر"
البنات في المطبخ...عبير تغسل الصحون, إيمان تنظف الفرن...
نورة تغسل الصحون من الصابون..ونجلاء تمسح الدولاب..
وليلى تجلس على الدولاب وتمدد رجليها فوقه.. وتتصفح مجلة..
إيمان: وه هالدهن عيا يتنظف!!
نورة: مب لازم يتنظف...خليه
عبير: عشان تموت أمي... خوذي حق الدهون..يوه فاضي..
إيمان: ياربيه ... وأحمد بالرياض...وش السواة..؟
نورة: طيب...خلو حدا السواويق يجيبه...!!
عبير: أقول!! كلمي بندر يجيب..
إيمان: لا الله يعافيتس كلميه أنتي..ولا مب لازم أنظفه..يعقد بدهنه ولا أكلم بندر..
نورة: ليه؟
نجلاء: ليلوه... إنزلي خلين أنظف اللي تحتس!!
الحين بدال ما تساعدين معيقة الشغل...
ليلى: أنا أوسع صدوركم و|أنتم إشتغلوا..
نجلاء: هه هه إيقالتس تنكتين؟!!
إنزلي أقولتس الحين!!
ليلى: إيه صح.. نجلاء ياويلك من عذبة!!
نجلاء: وراه؟
ليلى: يعني ما سويتي شي؟ ليش تطلعين مع نورة ومجيد يوم الزواج
وبدون ما تستأذنين من أم إبراهيم ولا مني...
نجلاء: أقول ما بقى الا هي!! أستأذن منتس بعد!!
وبعدين مجيد مكان سعود.. وبعدين ...من قال لها؟
ليلى: دقت وسألت عنتس وقلت لها.. وتشوت أنا بسبتك...
نورة: يا كافي... هذا أهلي مخلينن معكم وأنتم ما تسمحون لنجلاء تجي معنا...!
إيمان: مو عدله تروح البنيه مع بزر وشاب وبدون ماتشاور أحد...
بعذر عذبة... أنتي غلطتي..ولو كنت مكان عذبة ذبحتس!!
نورة: أنتي البزر!!
عبير: الحق حق... نجلاء ياويلك من عذبة!!
إيمان: عبير.. تكفين كلمي بندر خليه يجيبه...
عبير: لا.. كلميه أنتي أنتي كبيرة ويحترمتس..
إيمان: والله حليل...يعني بياكلتس...
عبير: أستحي منه...
نورة: أنا أكلمه...كم رقمه...
إيمان: هـــــــــــــــــــــــو!!
*****
"في الرياض"
مها وفهد, في البر, مها تضع رأسها على كتف فهد..وهو يضع يدها بين راحتيه,
ويطبق عليها بلطف..
فهد: مهاوي.. وش صار على عذبة..
مها: تقطع القلب.. تعبت منه ..مو راضيه تعترف بغلطه..عنادها مصيبة المصايب..
تخيل راحت للعرس وإنهارت هناك...ياقلبي عليه..آآه
فهد: مشكلة الحب... ساعات يكون في المكان الغلط..
مها: دايم بالمكان الغلط...
فهد: وش تقصدين؟!!
مها: ولا شي... بس الحرمة ضعيفة .. إذا حبت ضحت بكل شي...
فهد:.............................................. .._أطرق رأسه وصمت طويلاً_..
مها: عذبة حبت مشاري وضحت بكل شي... براي جده اللي يسوى عيونه..
بغلاه عند أهله..عمانه زعلوا عليه... أخوه جاه الموت يوم الملكة...
فهد: .... بس سعود هو اللي إستقبل الرجال ... ومعه فيصل ومجيد.. مو باين عليه شي..!!
مها: أنت ما تعرفهم... ذولا هالثنائي سعود وعذبة يجيهم الموت ولا يبينون مشاعرهم..
عارف أنا كنت عندهم .. والله إنه يروح للرجال ويرجع ويدخل ويجلس بالصالة..
ولا بالمطبخ.. ولامن أحد لاحظه هج بسرعة ولا سوا نفسه يتنظر شي من المطبخ..
فهد..فيصل...جاء عادي!!؟
فهد: إيه ... بس كان جالس بآخر المجلس.. ويبح مشاري ومشاري يبحه...
اسألي مساعد هو اللي منتبه لهم... وسعد يناظر مشاري من فوق لتحت... ليش
سعد شايف عمره... ولا تركي هذا شي... يوم جاء يطلع مشاري...
كش بوجهه..
مها: قدام الرجال!!!!!!!!!!!!!!!!!!!
فهد_وهو يضحك_: لا... يوم جاء يروح مشاري لعذبة..
سعود يمشي قدامه وتركي لحقهم.. وينادي مشاري.. مشاري..
ويوم إلتفت في نهاية الممر كش بوجهه وقال..(......)
مها:ههههههههههههههههههههه والله هالتركي مقرقع...
غريبة وهذا يصير ولد عم أمه ونسيب خواله!!!
فهد: تركي حبيب بس لو يترك عنه الفسالة...
مها: الله يهديه...فيصل ... مسكين...جاي!!
والله رجل... أقول أنا لعذبة ربي بيعوضتس...
_وتضحك_ أجل العناد
والمكابرة عرق متأصل بهالعايلة...
أنا أول أحسب عذبة طالعة لأمي..
بس يبدو إن العايلة كلها كذا...
فهد: مها..تدرين!! فيه شي صار بين فيصل يوم قام يبارك لمشاري...
مها: وشو... وأنت ليش توك تتكلم!!... وش صار...وش قالوا..
فهد: ماسألتين؟ مادري بالضبط بس أنا شفت فيصل عبس فجأة... ومشاري
ضحك ثم كشر... ودار بينهم كلام ماقدرت أسمعه.. بس أتوقع شماته ولا تهديد..
مها: هـــــــــو!! وش يدريك ؟
فهد: عيون سعد وهو يسمعهم... والله كنها بتطلع من مكانه.. وصر سنونه...
وإلتفت يطالع مشاري بعين حمراء...
مها: وبعدين؟
فهد: فيصل ... بارك لأبو مشاري.. وطلع ولحقه سعود وسعد طلع وراه بدون حتى ما يبارك ...ولا لنسيبهم حتى..فيه شي صار..
مها: يووووووووووووووووه..
فهد: .... ..... ....مادام عذبة الحين بتتزوج فيصل... ورى ما تعطينا ناصر...
مها: .............خافيتك عذبوه... كلش عيت... تقول خوذي عيوني تفداك..
بس ناصر ونجلاء ما أقدر وصية أمي ذولا...
فهودي.. خلنا ناخذ من الرعاية..
فهد: شوفي ... لو بتاخذين ناصر ما يخالف تاخذين من الرعاية..
ولا تجيبين لك .. غيره مافي الموضوع محسوم...
مها: فهد!!! منين أجيب انا...
فهد: من غيري... تزوجي غيري وخلفي... أنا مب اناني...
مها: فهد أنا أحبك..مابي غيرك... مابي عيال... مابي عيال...
وبعدين مساعد مثل ولدنا... والحمدلله... بنات أخوي يعدونن أمهم...
يكفي... والله لو إيش ماكان ما أضحي بك عشان عيل..._وأخذت تبكي_
فهد: وأنا أحبتس ... وعشاني أحبتس مابي أظلمتس...
_وضم مها لصدرة بقوة, _
******
"في الخبر"
إيمان: ياربيه ... منب طالعة ... بندر بيوديكم...
نورة: أحسن بندر من إبراهيموه هاللي مرته مانتن بوه.. أنا قلت لعمي خل بندر يودينا..
نجلاء: لا عمرتس تلقفين... الحين خالي ورى ما يجيب سواق وتفتكون!!
عبير: مالي خلق بندر.. أستحي منه... وبعدين شديد .. غطي عيونتس...
لاتلفتين.. لاتقولين لاتسوين...
ليلى: وأنا بعد مب رايحة.. بروح مع خالتي فاتن...
نجلاء: بتروح خالتي لحالها...؟
ليلى: لا بتروح معها منى...
نجلاء: وعععععععععععععععععععع... لو خالتي لحاله رحت معكن..
نورة: _وهي تتأمل لوحة متوسطة الحجم علقت على جدار الصالة الفوقية_
الله............روعة من هذولا..
عبير: هذي خالتي فرح .. وفاتن ومعهم جدي وجدتي ...
نورة: هو!! شلون كلهم أعمارهم صغيرة كلهم تقريبا بعمر واحد..
ليلى: هذي الرسمة رسمها خالي يوم أول إجتماع لخواته بالسعوديه بدون إمه وأبوه..
جمعهم كلهم بعمر واحد ووراهم الخلفية حقت حديقة بيتهم بكولورادو..
نورة: يووووووووووووه خالتي فرح تدنن.. وفاتن فاتنه بجمالها...يوه إسم على مسمى...تشبه لتس يا ليول... بس وراه خربت خالتكم...
نجلاء: عجزت... خلاص...
ليلى: دايم يقولون إني أشبه خالتي فاتن وأمي سعود وعذوب اللي طالعين عليها..
وناصر سبحان الله جدي...
نورة: وأبوكم يا حرام من طلع عليه!!
نجلاء: ولدي إن شاء الله...
إيمان: وش دخلتس أنتي...ليلى حلوه الرسمه اللي أرسلتيها لأبوي...
إنهبل عليه...نجلاء.. قولي لبندر هوّنا...
نورة: ليــــــــــــــــــه مايصير... محجورين هنا...
نجلاء: بنروح... أخاف بكرا لامن رحنا الشاليهات يحجرونا...
عبير: إي والله ...
نورة: يالله خنمشي...وين بنادر...
عبير: بالصالة... روحي قولي له يالله...كانك صادقة...
نورة_وهي تغطي وجهها بالشرشف_: أقول له والأمر سهل..
_وذهبت للصالة وتبعتها البنات ووقفن يتابعن الموقف من بعد_
نورة: بندر... يالله بنمشي
بندر_رفع رأسه بتثاقل_: خير.. وين تمشون؟
نورة: بنتمشى... أنا عازمتن البنات بمطعم(....)الهندي... ودنا...
بندر: قولي والله_ويكتم ضحته_
نورة: وقسم بالله... يالله قم تلحلح..تبي نزمك بعد!!
بندر_ينظرباستغراب ويرد بسخريه_وين ناوين إن شاء الله بعد المطعم؟
نورة: أممممممممم يمكن الملاهي..
أقول قم ولامن ركبت نقولك وين نبي نروح... قم!!

بندر: أقول... إنقلعي .. سواق عند أبوك أنا..!!
مافيه روحه...
نورة: غصب...غصب...أبوك يقول بندر يوديكن...
بندر: ..........................................._ينظر لنورة بطرف عينه_
نورة: بندر ... بنمشي قبل لا تجي الصلاة و يسكر كل شي...
بندر:.....................................
نورة: هيه أنا أتحدث...هل من مجيب...
لاحول انت ما عندك إستجابة.. المفروض يحطون لك برج...
بندر_يبتسم_: أنا ما احب اسمع أوامر...
نورة: ياشيخ... عسكري مايبي يسمع أوامر... كل شغلك أوامر..
بندر_يضحك_: والله... شوفي أنا بندر..أنـ...
نورة: أدري إنك بندر مو وائل كفوري...
بندر_يضحك بقوة_: نجلاء!!!
_تأتي نجلاء مرعوبه...: سم!!!
بندر: إقلعي عن هالنشبه...
نورة: قم ودنا .... بنتأخر وأنت تهاوش...
نجلاء:نورة تعالي أقولتس شي بالمطبخ...
نورة: لا قولي لي بسيارة الشيخ... يالله أجيب شماغك...
بندر:............................_ينظر إليها بدهشة_
نجلاء_تهمس_: إمشي ترى بيجيتس طراق...إمشي!!
نورة: لا....بندر يالله...
بندر: لاحووووووووول. ولا قوة إلا بالله..إسمعي ... قولي بندر لو سمحت تتكرم علينا
وتودينا وللمكان اللي تبي..وديتكم....ولا إنطقي...
نورة: سم ... بندر لو سمحت تتكرم علينا وتودينا للمكان اللي أبي..
بندر: مب أنتي.. اللي أبي أنا...
نورة: أووووووووووه وش تفرق... أنا ولا أنت ... المكان اللي نبيه أكيد تبيه
***********
"في غرفة الجد"
الأدوية مرتبة على طاولة بجانب النافذة, والممرضة موني تتنقل كفراشة بين سرير الجد والطاولة, الجد يجلس على كنبة كلاسيكة خضراء بجانب السرير, الستائر الخضراء المطرزة بخيوط ذهبية رفيعة والمرفوعة بحبل ذهبي يتدلى منه أحجار خضراء وخيوط حريرية ذهبية وجدائل خضراء صغيرة أعطت الغرفة نوعاً
من الفخامة المشوب بشيء من الكآبة..
موني: بابا.. سكر كويس... الحمدلله..
الجد: الحمدلله..
_تدخل عذبة ضاحكة, ركضت ثم وضعت يديها على كتفي جدها وإنحنت
وتناثرت خصلات شعرها الحريرية السوداء على وجه جدها ثم قبلته_
الجد: هلا والله بنيتي...هلا وغلا...يالله حيه..يالله حيه..
عذبة: يبه وااااااااااو والله فقدتك..._وهي تفتح الستائر وتفتح النوافذ..
موني: ليس تفتح دريسة .. بعدين يجي برد..
عذبة: خلي الغرفة تهوى وبعدين نشغل الدفاية... ولا يبه؟
الجد: إلا يا بنيتي...زين... الحمدلله دفايات وأنعام... وكل خير ورزق..
عذبة: يبه توقع يزيد البرد...
الجد: إيه يا بنيتي تو المربعانية ماجت..
بنتي ياعذيب... وشلون العرس..؟
عذبة: يووووه يبه يهبل ...
الجد: وش أخبارتس...؟
عذبة: لا يبه... ماهمن ولا شي...رقصت وحفلت مع البنات...
الجد:الحمدلله... أح يابنتي هابه شمالية..صكي الدريشة..عليتس
خفيف.. لايلفحتس الهواء..
شغلي الدفايه..أحيــــــــــــــــــــــــــــه..
_تقف عذبة وتغلق النافذة, ثم تنحني على الدفاية وتشغلها, ثم تلتفت قائلة:
يبه..متى أول مرة شفت الدفاية؟
الجد: عند جدتس إبراهيم...
عذبة: أبوي إبراهيم!!!
الجد: إيه .. أبوتس إبراهيم كان عنده دفاية وطاولة...
أبوتس منول دافور..
عذبة: دافور!! وشلون؟
الجد: ههههه يعني مب سعودي...
عذبة: إلا أبوي قصيمي بعد!!
*******
"في الخبر"
البنات يتجهزن للخروج مع بندر, نورة لبست عبائتها ونقابها,
ووقفت بجانب الباب, دخل بندر واضعا العقال على طاقيته وممسكا الشماغ بيده
ورافعا طرف ثوبة بيده الأخرى..
بندر_يلتفت على نورة بجانب الباب_: بسم الله ...!
عكوز بكوز بكل مكان مركوز...
نورة: يالله؟
بندر_ينظر لبنطلون نورة الأبيض_: خير؟
نجلاء_وهي تلبس نقابها_: وشو؟
بندر: وأنتي بعد؟
نورة: وش بك؟
بندر: وش هاللبس ... بناطيل مافيه...
نجلاء: علينا عبايات مب طالع...
بندر: مافيه يعني مافيه ... طالع من تحت العباة..
نورة: وش دخلك...
بندر: نعم؟!!
نورة: وش...دخلك؟
بندر: نعم... ماسمعت..
نورة: أقول منتب أبوي ولا أخوي...وش دخلك
نجلاء: محنب مغيرينها... والله ملابسي كلها توسخت...
بندر: مافيه طلعه.... خلي أخوتس يوديتس...
_ويخرج ويغلق الباب بقوة , نظرت نورة لنجلاء...وضحكت
بينما نجلاء صرخت: طلع أخوي من القبر
وما أنذل لك ..طلع أخوي من القبر...
لو أخوي فيه ما رجيتك....
الله لايذلنا لك ...
الله لا يذلنا لك ولأشكالك...
_وإرتمت على الأرض تبكي, في هذه الأثنا تدخل الخالة فاتن,
وهي تتذمر_: قلق هالعيال... ولا سلام ولا تقل أم الجيران مارة مو عمته...
هـــــــــــــــــــــــــــــــــــــــــــــــــ ــــــــــــــــــــو!!
نجلاء وش فيك تبكين... من بكاك يا نور العين...؟
وش فيك يانجيل..
_وانحنت وضمت نجلاء وهي تمسح دموعها _
نجلاء: آآآآآآآآآآآآآآآآآآآآآآآآآآآآآآآآآآآآآآآآآآآآآآآآآآ آآآآآآآآه
ياخالة... بندروه... يقول خلي أخوتس يوديتس..
والله ياخالة لو سعود حي ما خليته يودين...
نورة: نجلاء... يعنين أنا....
نجلاء: لا... منهو هو عشان يذلن...
خالتي يقهر... يقهر...أنا نجلاء عقب ما أتلبس
يعيي يطلعن.. ليش يقول بيودين من الأول...ليش يذلن...ليـــــــــــــــــه!!
فاتن: يا حياتي يا نجلاء لا تبكين... الموضوع هين...
ولا عاش منهو يبكيك... يالله قومي هذا راشد بالملحق يوديك للي تبين..
قومي.. ياروح خالتك أنتي... يابنيت فرح.. يالله لا تغثيني بدموعك...
قومي..قومي.. راااااااااااااااااااااااااااااااشد...
_تنادي إبنها راشد_
نجلاء: الله يخليك يا خالة... وبندر هذا حسابه عند خالي...
********

"في السيارة مع راشد"
راشد: ما شاء الله ... كلكم يايين..
ليلى: إيه أول أحسبه بندر وعييت علبالي بروح مع أمك...
بس يوم أمك هونت عن الروحة ... قلت أروح معكم وما أفوت علي الفرصة..
نورة: أقول أنت ليش لابس عمامة..
راشد: أحب ألبس جذي.. عندج معارضة...
نورة: لا... بس بعذر نجلاء يوم تسميك أبو عمامة...
ههههه... عمامتك أكبر منك...
راشد: نجلاء هذي يبالها قص لسان...
قليلة أدب... وطويلة لسان ويد...
نجلاء: أحترم نفسك..!!
راشد: وإذا ما إحترمت نفسي وش بتسوين ؟
نجلاء: إنطم...
نورة: هيه أنت ... هذي نجلاء...ماتعرفها...
راشد:إلا أعرفها وأعرف أبوها...
نجلاء: لا تجيب طاري أبوي على لسانك يا البزر...
راشد: شوفي يا البزا.. شعور النقص هاي
اللي يخليج تغلطين على الناس ما أبيه يبين بسيارتي...
نجلاء: من زين سيارتك الدردعّه..جمس قديم... ولا فيراري...
وبعدين انت لو فيك خير ما تخليت عن ديرتك... وغيرت لبسك...
أنت اللي تشعر بالنقص مو أنا...
نورة: ماعليتس منه... بربرة بزران...
ليلى: نجلاء حبيبتي... خلاص إحترمي إنك بسيارته..
راشد: أصلا أنا ما يشرفني ناس متوحشة تركب معي...
لكن أنا أعرف شلون أدبها...إذا مانتي محترمه نفسج
إنزلي من سيارتي...
نجلاء: أنزل وأنا بنت خلف... مو بنته اللي تنطرد..
نورة: نجلاء... وقفي... هيه بروح معتس...
_فتحت نجلاء باب السيارة عند الإشارة , ونزلت من السيارة ولحقتها نورة من الباب
الآخر, ليلى تصرخ وتترجى نجلاء أن تركب ولم تستطع أن تمسك بها لأنها في المرتبة الأخيرة بالجمس, بينما شمس تحاول أن تمسك بهما ولكنها لم تستطع,
راشد إلتفت وبدا عليه الإندهاش لجرأة الفتاتين_
شمس: راشد...إنزل جيبهم... شوف راحو السوق... ياويلك من أمي...
راشد:خليهم ... قفلي الأبواب...
ليلى: هيه أنت ... وقف... أبنزل... لا إصبر...رويشد...
راشد: شلون تبيني أسد الشارع... بدور وأيي...
عبير: مجنون أنت!!!!!!!!!!!!!!!!!!!!!!!
راحو شوف وين دخلو...
ياويلك من خالي...
ليلى: أقول وقف...!!!
البنات بيضيعون... والله لو صار لهم شي ياويلك من عماني..
ولا عمان نجلاء بيسلخونك سلخ...
وقف أبنزل..أبنزل...
_توقف راشد ونزلن البنات ولكن لا أثر لنجلاء ونورة_
******

























الجزء العاشر



"في غرفة الجد"
عذبة: معقولة أبوي إبراهيم رابي ودارس بالشام!!!
الجد: إيه... يوم مات أبوه...أرسل عمه خط عشان يكزونه لمه..
وأرسلته أمه... وأخذه عمه ورباه ودرسه..
عذبة: طيب عمه هذا وينه ووين عياله؟
مانعرفهم...
الجد: ماله عيال... عاله جدتس...صار له ولد..
عذبة: يبه..أنت كنت تعرف أبوي إبراهيم قبل ما يتزوج أبوي بنته؟
الجد: إيه...يابنيتي إبراهيم صديقي من شبابي..الله يرحمه...إيـــــــــــــــه ...
_ورفع رأسه ثم إبتسم...وأغروقت عيناه بالدموع_وأردف:
إيه ... وقف معي أيام وأيام... أيام الفقر والكسافه..يوم أنا صغير ومغترب...
عذبة: من صغرك تعرفه؟ شلون مب هو رابي بالشام...
الجد: آآآآآآآآآآآآآآآآآه يا بنيتي.. رحت للشام أترزق الله...
صغير وماأعرف شي... قالوا الرزق بالشام ونحرت الشام...
إشتغلت بالرياض وأنا أبو إثناعش سنه..وجمعت لي كم قرش... ورحت أترزق بالشام..
عذبة: إثناعش!!! يبه مادرست؟
الجد: درست ويوم عرفت أقرا المصحف وأكتب... جاء لمي أخوي
عبدالعزيز وقالي : إسمع يا نويصر ... مانقعد كلنا بالديرة...
نقعد كلنا ننتظر الموت جوع... إنحر الرياض وإشتغل.. وأنا بجلس عند أمي..
وأشتغل عنك بالمزرعة...مالك بالديرة قعود كل الشباب راحو يترزقون...
اللي نحر الشرقية واللي نحر الحجاز واللي نحر الرياض...
عذبة: يبه... شلون تروح وأنت صغير؟ وليه هو اللي يقعد وأنت الصغير...؟
الجد: أمي ماتقوى على فراقه.. وأنا صغير ولا أقوي على شغل المزرعة كله...
عذبة: يوه يبه...كنت فقير...!! إيه وش صار عليك...
الجد: رحت لناس من أهل الرياض وإشتغلت صبي عندهم...
وبعدين رحت لتاجرقصيمي بالرياض يشتغل بالبناء.. وإشتغلت عنده أربع سنين...
وبعد الأربع سنين إنكسر هالتاجر وعطان حقي وصفى محله ...
وقال لي جب لك بضاعة من الشام وترزق به بذا..
الله يجزاه خير... دلن على تاجر سعودي بالشام إسمه راشد..
يصيرمن جماعته.. ووصاه علي...
عذبة: منهو التاجر عم جدي؟
الجد: إيه... رحت لمه.. وعلمن أصول السوق... وقعدت هناك ببيته ..
ومع ولد أخوه...
عذبة: يبه... عشت عند خوالي يعني ببيتهم؟ إرتحت وأنت بعيد عن ديرتك وأهلك..
الجد: _يضحك ويسترسل بالضحك ثم يمسح عينيه قائلاً_:
لا... ماعرفت آكل على الطاولة... وعييت ألبس بدلة...
وتهاوشت مع شغالتهم أم وسيم... عشاني أحوس المجالس حوس...
أجدع الوسايد على الأرض وأجلس على الأرض...وآكل على الأرض..
عذبة: هههه... يبه وزوجته ماعصبت على الحوسة؟
الجد: لا.. ماعنده زوجه ولا أحد بالبيت إلا أم وسيم والخدامات والطبابيخ..
..أنا طلعت من فقر... ما ألقى ما آكل وطارت عيوني بأكلهم وطريقتهم..
محاشي وزلطات وشن ملوى وشن معربد وألوان وأشكال ماعرفته ولا بالحلم..
ومع كل هالخير والنعمة ما إرتحت...
ولا عاد يوم دخلت بيتهم روعن...كبير ونوافير... وغرف ماله نهايه...
أربع أدوار... وشجر وحدايق داخل البيت... وخدم يجون أول النهار ويطلعون باليل...
وضيوفن ما ينتهون ... رجال داخلين طالعين... والقهاوي ماتوقف...
بس ماطول هالعز... راح كله بغمضة عين...
عذبة: هــــــــــــــــــــو!!!!شلون...
الجد: إيه مايدوم إلا وجه الكريم... إنحرقت كل مصانعه...
بيوم واحد... خسر كل شي...
عذبة: وبعدين يبه وش صار عليهم ؟
الجد: إيه من يبذر المعروف بالناس ما يعدم جوازيه...
الرجل كريم وشهم ... وفزعت الشام كله عشانه...
التجار من ربعه جبروا دينه... وباع بيته وسرح خدمه إلا أم وسيم
عيت تترك جدتس ...وعمه...إيه أصيله هالإنسانه...
عذبة:ليه يبه؟
الجد: عم جدتس كفل زوجه وطلعه من السجن وعالجه بس مات ماطول...
وزوج بناته ووحط له بيت ومشى له راتب... وشالت معروفه على راسه...
وربت جدتس... وقامت بالبيت كله ...
حتى يوم ماتت إنتظروا جدتس لين جاء من أمريكا و دفنه مع ولده...
ووقف بالعزاء مع ولده وأحفاده...تستاهل والله...
عذبة: طيب يوم باع بيته وين راح ؟ رجع للقصيم ؟
الجد: لا... أرسلوا له عيال عمه... وقالوا له "إرجع وعيونا لك بيت
وعيالنا عيالك ... وبيوتنا بيتك... وحلالنا حلالك"
بس عيا... جلس ببيت صغير هو وأم وسيم وولد أم وسيم...
وأرسل جدتس عشان يشتغل بالرياض...
عذبة: طيب لقى جدي شغل؟
الجد: إيــــــــــــــــه جدتس دارس الجامعة...
إشتغل بجامعة الرياض أول ما فتحت ...
وصار يرسل راتبه لعمه وأم وسيم...
تصدقين يا عذيب وأنا كنت بمحلي... دخل علي وقال لي:
سامحني يا أبو ماجد...
الله يرحم أيام الشام...
والله لولا الله ثم أنت كان متت من زمان...
عذبة: ليه؟
الجد: ههههههه... هماي علمته شلون يصب القهوه العربية...
وشلون يلبس الشماغ... ووشلون ياكل على الأرض...
وصار عنده شوي.. معرفة...
عاد يقول سامحن يوم إني ألومك على كرهك لحياة غير حياتك...
عذبة: وبعدين يبه تأقلم مع الوضع هنا؟
الجد: غصبن عليه... الحياة ماترحم... يحتاج يعيش عمه
وأم وسيم...
وبعدين الله سخر له عيال عمه...
ضيفوه... وأكرموه... وعطوه أجمل بناتهم...
وسندوه...
إيه الله لا يخلينا من القرابه...مب يقولون الله يجعل لي بكل خرابة قرابة....
عذبة: إيه يبه والله القرابه رحمه من الله...
طيب يبه هو ليه راح لأمريكا؟
الجد: سالفه طويله.. روحي يابنيتي.. خليهم يشبون بالخيمة... ويزهبون القهوة...
وأقول لتس كل اللي تبين... بس أنا راسي يبي قهوة... راسي يرنع...
عذبة: تآمر يبه... بروح أقول لمصطفى يشب الضو...
وبخليهم يجهزون القهاوي...
الجد: لا تطلعين له ... !!
كلميه بالتلفون... هذا رجل لا تستهينين بوه... لامن طرت على الحريم قالن عامل...
عذبة: هــــــــــــو!! وأنا من متى عودت أطلع لأحد من العمال...
الله يهديك يبه...
الجد: لا تزعلين يا عذيب ... بس أنا أخاف عليتس...
هالعمال مهما صار أجانب...ولو كان سعودي بعد أخاف عليتس منه...
الرجال رجال لو هو من القمر... الله يستر عليكن ويرزقكن...
*****
"في الخبر"
نجلاء تبكي بحرقة خلف سيارة ونورة تحاول تهدئتها,
تخرج نورة رأسها من خلف سيارة , وتنظر يمنه ويسرة قائلة:
المنطقة آمنه... تقلعوا ... يالله وين نروح الحين؟
نجلاء: مادري؟
نورة: وشو!!! ما تدرين... يمه الساعه ثنتين الظهر..يمه..
الدنيا فضت...وين بنروح؟ ما ندل...
نجلاء: نورة.... ماحد قال لتس إنزلي معي...
ماتبين خلاص روحي للبيت...مع لموزين...
نورة: تدلين وين بيت خالتس؟
نجلاء: هه... أدل بيتنا بالرياض بس!!
نورة: ياملحتس ... المهم ...تدلين الحين مكان آمن وفيه أكل زين...
نجلاء: شوفي المكان كله مطاعم... بس مادري إذا هو آمن ولا لا
نورة: نجلاء معتس جوالتس... أنا نسيت شنطتي بالسيارة...
نجلاء: نورة!!! قولي والله!!! وأنا بوكي وجوالي مع ليلى...
وين بنروح؟ يمه...ياربي ياربي بس... وينك يا يبه...
ويننتس يمه... أبي أمي ... أبي سعود أبي أبوي...
نورة: أقول مابقي إلا تقولين أمبيه وتصيرين حليمه بولند...
خلي عنتس الحكي الفاضي...أهلتس بيطلعون من قبورهم...
نجلاء: رايقة...بلا ما تحسين بالنار اللي داخلي... وين الحين بنروح...
نورة: شوفي نوقف لموزين ونقوله أقرب مركز شرطة... والحمدلله
الشرطة في خدمة الشعب...
ويمكن نلقى هناك بندر ويودينا للبيت... يمكن...
نجلاء: إيه هذا أهم شي عندتس...أقول خلي الإستهبال بس...لو نروح للشرطة بيقصبتس ويسلختس مجيد ... مابقى إلا هي ندخل الشرطة ...الله لا يبلانا...
نورة: شوفي هالمركز يمكن نلقى لنا مرة ولا أحد يعطينا جواله...
نجلاء: مسكر... وقت غدا الحين.. مافيه إلا مطاعم فاتحة...
نورة: لا المطاعم دايم به سمرمح... وين نروح...
نجلاء: إمشي... يمكن نلقى لنا أحد إبن حلال... يفزع لنا...
_وتدخلان بشارع فرعي وتمشي وتتعب نورة فتجلس على أحد عتبات الأبواب_
نورة: وه تعبت ... جوع وعطش...
نجلاء: يووووووووووووه والله عطش غير طبيعي... هذا وهو برد...
لو بالصيف وش بنسوي..
نورة: بننشوي... عمي...عمي
_تنادي رجل أسمر قصير وبدين ترجل من سيارته مقابل الباب الذي يستندان عليه_

الرجل: نعم!!!
نورة: عمي الله يسقيك من الكوثر عطشانين نبي إميه...نبل ريقنا..
الرجل: أميه؟ تبين ماي....!!!
يا بناتي وش مجلسكم هني بهالبرد والسماء شكلها بتمطرووقت كفة الناس..
الله لا يبارك بأهلكم مهيتهنكم... يابناتي خطر عليكم...
وين تبون أوديك ولا تجلسون الشارع... ترا كثير خربانين يمرون هني...
الله لا خلف على أهلكم...حسبي الله ونعم الوكيل...
نورة: لاحول ولا قوة إلا بالله.. عمي نبي ماء بنموت عطش ولامن جبت الماء هاوش زي ماتبي..
الرجل: زين ... دشوا...لا تقعدون بالشارع... دشوا يابناتي..
لامن هيتوكم هلكم... ما أهيتكم آني...
نجلاء: مكثور الخير ياعم ... بس حنا نبي ماء وجوال بس... إذا تتكرم علينا..
الرجل: دشوا لو بالسور...
نجلاء: ياعمي أهلنا مايرضون ندخل بيوت مانعرف أهلها...
ماتقصر عمي... بس والله ما أقدر...
الرجل_بعصبية_: الحين أهلكم يوم يقطونكم هني بالهمكان وهالساعة ...
دارين وين تدشون وين تييون...
نورة: عم نبي ماااااااااااااااااااااااااااااااااااااااااااااااء
الرجل_وهو يدخل وييضرب كفيه ببعضهما_: زين...زين
_ويلتفت متوعدا_: سمعوني زين... لا تتحركون من هني...
ولامن مر أحد بسيارته لو هدا شوي بس دخلو وردو الباب...
فاهمين...
نجلاء: خلاص ياعم لا تخاف...
نورة: على أمرك بس هات الماء...
_دخل الرجل وإلتفتت نجلاء لنورة قائلة_:
نوير... تصدقين ذكرت الشحادات اللي يجن ببيت جدتي قبل الفطور...
جدتي تحط لهن فطور بالحوش ويجلسن زينا بالباب....هههههههه
نورة: آخر شي توقعته إني بيوم بطر من أحد شي ...
آخر الزمن صارت نورة بنت الشيخ عبدالله عبدالعزيز الـ... شحادة..
نجلاء: الحمدلله على النعمة... والله مب بعيدة...
بس عسى ربي يقدرنا على شكر النعم....
نورة: ليش راشد بس يهاوش...؟
نجلاء: عشاني لفعت أخته... بالعرس...
نورة: هــــــــــــــــــــــــــو!!
ماخفتي؟..وليه....؟
نجلاء: مجرد تصفيه حساب قديم بيني وبينها... وهو بعد... ما أبطيت
صافقته يوم دخل علي بالحديقة وأنا كنت ألعب تحت رشاشات الماء...
وجسمي كله باين... علي بجامة بيضاء...دخل وقعد يناظر ولا بعد يقول
وش حلات هالجسم ...وعطيته طراق محترم...
نورة: يستاهل الحمار... وأمه عادي...؟
نجلاء: ههههههههه خالتي فاتن... تحبني... وتحبنا كلنا... بس
عيالها يخربون عليها دايم...
تدرين يوم دريت أمي فرح قالت لي عشتي والله وعطتني ألف ريال مكافأة...
نورة: صدز!!! هذا وهو ولد أختها... مو مبين خالتي فرح هاديه وماتحب المشاكل...
نجلاء: أمي زي عذبة ... هاديه بس لا أحد يوطى لعزيز عليها بطرف...
تصير وحده ثانية...
نورة: الله يجزاك خير ياعمي أبو؟
_الرجل يخرج حاملا جرة ماء وكأسين_
الرجل: أبو جاسم... أبو جاسم يا بنتي...
نجلاء: الله يفرحك بجاسم وأخوته وخواته... ويستر على عرضك...
الرجل_بأسى_: جاسم يا بنتي... مات قبل شهرين... الله يرحمه كنت أجهز بيته للزواج... الله يعوضه بحوريه... الله يرحمه ويجبر بخاطري وخاطر أمه...
إدعوا له يا بناتي...إدعوا له..
نورة: الله يرحمه ويغفر له.. الله يجعل قبره روضة من رياض الجنة..
الله يجمعكم أنتم وياه بالفردوس الأعلى...
الله يعوضك بإخوانه...ويفرحك فيهم..
الرجل _صوت مخنوق_: ما قسم لي ربي غيره...
هو كل عيالي ودنيتي ... الله يرحمه كان تارس دنياي كلها..
ربي كتب لي ما أفرح بعرسه...إيه الله كريم...
_إنحنت نجلاء على ركبتيها وصارت تبكي بحرقة_
*******
"في منزل الخال"
فاتن: مجنون أنت... يااااااااااااااااااربيه!!!
طلعهم لي من تحت الأرض ... من تحت الأرض فااااااااااااااااهم....
ياااااااااااااااااااااااااااربيه... يا قلبي عليك يا نجلاء...
رويشد ... والله ثم والله ثم والله لانت ولدي ولا تعرفني لو نجلاء يصير لها شي....!!
_فاتن تصارخ وتضرب بكفيها على الجدار ثم جثت على ركبتيها وصارت تبكي
وتقول_:
سامحيني يا فرح... سامحيني...
مو ذنبي إن عيالي عذبوا قلبي قبل ما يعذبون بناتك...
والله مو بيدي شي... سامحيني يا وخيتي...سامحيني...
آآآآآآآآآآآآآآآآآآآآآآآآآآآآآآآآآآآآآه_وتتكئ على الجدار وتبكي بصوت عالي...
راشد: أميه... ماساويت شي...
ما عذبنا بناتها... بناتها الملاسين...
وبعدين هاي مو بنتها... هاي بنت البدو!!
ليلى: ياقليل الأدب...!!!
والله لو ماني متغطيه عنك كان عطيتك كف...
هذي بنتنا قبل لا تصير بنت البدو....
خالتي سامحيني لو كلمت فيصل يجي يكسر راسه ...
تحسب يوم مات أبوي وسعود ماورانا أحد يدافع عنا!!
كلش ولا نجلاء عاد...والله لا تخسر عمرك لو بيصير لها شي...
عذبة بتذبحك بيدها... وهذا غير عماني... وعمان نجلاء!!
ترى ذولا ما يتفاهمون إلا برشاشات!!
والله يا مصيبتك مصيبة!!
راشد: يله عاد!! أنا وش ساويت...هي اللي فجت الباب ونزلت...
مو غلطتي إن هاي البنت مو عاقلة!!
فاتن: بس ولا كلمة!!
الحين أنته وش بيفكك من القصمان والبدو...
ياويل حالك يافاتن...
ياويل حالك...آآآآآآآآآآآآآآآآآآآآآآآآه
الحين أنته على بالك ماسويت شي!!
حسبي الله عليكم يا عيالك حمد حرقتوا قلبي ...
حرقتوا قلبي... الله يحرق قلوبكم ... الله يحرق قلوبكم...
أنت وأخوك وأختك... حسبي الله عليكم....
شمس: أميه... لا تدعين عليهم!!
مشاري ما ساوى شي... وراشد أكيد مو قصده...
فاتن_وهي تلم رأسها وتذرف الدمع_:
ياويل حالي...ياويل حالي...
فرح... سامحيني يا فرح... آآآآآآآآآآآآآه يا وخيتي...
يا قلبي... ياقلبي عليك يا نجلاء...
وينك الحين... بردانه ؟!!
جوعانه...خايفة؟
حسبي الله عليكم ... حسبي الله عليكم...
راشد_بقلق شديد وأسى_: خلاص أميه!!
بروح أدور الديرة كلها...
وبكلم بندر بسأله...
ولا بسير المركز الشرطة مالتهم يدورونها...
فاتن: لاتقول أميه... أنا منب أمك وأنت مزعل أختي بقبرها...
ياحر قلبي... ياحر قلبي...
ياعيني يانجلاء!!
إيمان: لا... لاتروح للشرطة...إصبر... أخاف يدرون أهل نورة...
وش بيصير موقف أبوي..
خل إخواني يدورنهن... إن شاء الله ...بيلاقونهن..
_أم إبراهيم تنزل من الدرج تركض, تلف شعرها بفوطة كحلية,
وترتدي جلابية لم تكمل لبسها وتتجمع عند بطنها
وتظهر الشلحة السوداء من تحت الفخذ بقليل,
تركض بالدرج...وتغطي طرف وجهها بطرف الفوطة_
أم إبراهيم: صدز البنات اختفن... ياويلي.. بنت الناس اللي تزهلنا له...
وش السواة...وأنت يا الهيس...
حنا نعرف نخلي بناتنا يروحن مع سواويق ولا ليموزنات..
حنا ما نكز بناتنا إلا مع رجال يحافظون عليهن..!!
وأثري غلطت يوم أسمح لهن يطلعن معك... مب رجال...
والله لامن جاء خالك يتفاهم معك !!
خلف الله على عمتنا جابت هيس مب رجال...!!
راشد: خالتي .. تراك غالية.. عن الغلط...
أنا رجال...بس هي بدوية ماعندها بأحد...
أم إبراهيم: أنطم ولا كلمة....
هالبدوية ماشيتن مع عذبة...
لا شكت منه عذبة يوم... ولا أحد منا غلطت عليه...
عذبة المرة ممشيتهن أحسن منك يالرجال ...
قال بدوية!!!
وإذا بدوية... بدوية ترفع الراس... مب زيك... ياللي حتى ماترفع راسك بأهلك...
من شاف عمامتك وثوبك مارجى بك خير!!
أستغفر الله .. هاتوا الجوال أدق على إبراهيم...
راشد: مكثورة الخير يا خالة على هالكلام...
ولو كان أحد غيرك رديت عليه...
وبعدين وش فيه الثوب... والعمامة...
أنتم مالقيتوا شي تعييبون فيه إلا عمامتي وثوبي!!
وبعدين وش فيهم هل الإمارات؟
ليش ما عجبوكم بس تعايروني بلبسهم!!
إيمان: أمي ما عايرت إماراتي من أهل الديرة بلبسه...
بالعكس... نحترم اللي يعتز بشخصيته ويلبس لبس أهله...
بس أنت!! مو إماراتي... أنت تخليت عن أصلك السعودي
ولبست لبسهم وتكلمت كلامهم...وهذا عين الغلط...
راشد: هذا ليلى تتكلم بكلام الديرة اللي ربت فيها.. وما عايبتوا عليها..
أصلاً أنتوا تستحقروننا وتدورن شي علينا...
وإحنا الطيبين اللي ساكتن عنكم...
وبعدين وش عليكم منا... بتكلم بكلام الديرة اللي ربيت فيها...
هم هلي وناسي... وأنتم بالنسبة لي مجرد أقارب...
ليلى: أنا أتكلم زي أهلي تقريبا... ولو بتكلم زي الديرة اللي ربيت فيها..
كان تكلمت إنقليزي!!!
إنطم ولا عاد تجيبني على لسانك...شين وقوي عين!!
أم إبراهيم: ياربيه... بندر ما يرد...
عبير: يمه... إبراهيم كلمته زينب وتقول بيستأذن وبيجي الحين...
بس يقول لا تكلمون أبوي ولا الشرطة...
فاتن: ياويلي... ياويلي...
أم إبراهيم: ياربيه ليتي ما تزهلت لنورة...
بندر هالحمار ليه ما وداهن...
يااااااااااااااااااربيه..
ليلى_تبكي_: خالتي متى بيجي إبراهيم... خايفه عليهن...
_تأتي زينب من خلفها وتطوقها بذراعيها وتهمس_:
بيرجعون إن شاء الله وما عليهم إلا العافية...
وسعي صدرتس.. إدعي ربتس...
_إلتفت ليلى وضمت زينب بقوة وبكت بصوت عالي_:
خاااااااااااااااايفة على عذبة ومن عذبة...
بتموت وقبل ماتموت بتذبحني لو صار لهن شي!!
*******

"في الخيمة"
الضوء تتلضى وتبعث الدفئ, الديم يتساقط خارج الخيمة,
الحديقة إكتسبت لون أخضر قاتم من الرذاذ والغيوم, الأزهار تتمايل بهدوء, والأراجيح الخشبية
تتساقط منها قطرات متتالية على العشب الأخضر, الدخان ينبعث من القصور المجاورة,
فالجميع يحتفل بالمطر بإشعال النار وإستقبال الضيوف..
عذبة تصب القهوة وتمدها لجدها, بينما الجد منشغل بتعديل الحطب ..
عذبة: يبه!! خل الضوء وسولف معي...
الجد: هههه ... والله مصطفى يعرف يصف الحطب... بس مب تسن ذي مايلة ...
عذبة: يبه!! مصطفى خريج من مدرسة سعود وفيصل... أنواع الرواقة على الضوء..
ذولا يشبون لو كان بالصيف!! فمن البديهي إنه يكون فالح... تكفى خل الضو وسولف معي...
الجد: إيــــــــــــــــــــــه الله يرحمك ياوليدي...
لامني ذكرت إني شريت له السيارة اللي يبي إندهن خاطري...
ولامن ذكرت إن خطبت له نجيده إرتحت...
ولامن ذكرت إني حطيت بالمزرعة إسطبل عشانه إرتحت...
ولامن ذكرت إني وافقت على مشاري عشانه إرتحت...
عذبة: يبه!! أنت وافقت على مشاري عشان سعود!!
الجد: سعود فقع راسي وهو ما وده... أدري إن نفسه يزوجتس فيصل..
بس ما وده يكسر بخاطرتس... يقول ما يضيق صدر عذوب وأنا حي...
أنتي روحه وحياته... أنتي له كل شي...
إيــــــــــــــــــــه ... من يوم أنتم صغار... ما ياكل شي إلا لازم يعطيتس...
كريم... شهم...خلوق... زي أبوه... إيـــــــــــــــه يا قلبي على أبوه...
راح وأنا نفسي إني مودعه... بشفي أقول له ياوليدي تراي راضين عنك...
ياوليدي رفعت راسي بك... دايم يسوي المعروف.. ولا ينتظر من إني أشكره..
تحسفت يوم راح وأنا ما قلت له ... إنه ماندمت يوم على تعبي عليه...
إني كل ما أشوفه أحمد ربي اللي عوضن...
ليتي قلت له يوم انا رافعن الراس بك يا وليدي...
ليتي وقفت قدام الناس وقلت أشهدكم إني راضي عنه...
مير حنا ما تعودنا نذكر الواحد بالخير إلا لامن راح ولا مات...
الله يرضى عليك يا وليدي...
الله يرضى عليك... الله يرفع راسك بعيالـــ... ببناتك زي ما رفعت راسي بك...
_وأطرق ومسح دمعات ترقرقت على خدة اللذي رسمت عليه السنين
ولوعة الفراق التجاعيد_
عذبة_تحاول تغيير الموضوع_: يبه ماقلت لي ليش جدي إبراهيم راح إمريكا؟
الجد: إيه... يابنيتي ... هذا الله يسلمتس جدتس يوم جاء للرياض
لفوه عيال عمه.. عيال عم أبوه... وإستاجروا له بيت...
وزوجوه أصغر بناتهم وأحسنهن...
أمتس ليلى ... جت معوه الرياض ودرست ...
أخذت قلب أبوتس وروحه... وتغير أبوتس إبراهيم.. صار يحتسي قصيمي,
ويلبس ثوب... وشماغ ويكشخ, ويدرّس بالجامعة بالنهار
ويشتغل مترجم بالوزارة بالليل...اللي يشوفه ما يقول هذا الشامي اللي أول...
وجابت جدتس راشد خالتس...
وبدت تضعف... وتمرض ومايدرى وش به...
وجدتس ضاق صدره.. أخذه للشام ومصر وماعرفوا علته...
آخر شي قالوا يمكن تلقى له علاج بأمريكا...
وقرر يسافر... وجان ذيك الليلة يشاورن...
عذبة: وش قال؟
الجد: يقول: يا أبو إبراهيم ما أعرف علة ليلى... بتموت قدامي وأنا أطالع فيها...
قالوا روح أميركا بلكي بتلاقي تشخيص واضح لحالتها وبلكي بيلاقوا علاجها...
وأنا مصرياتي يادوب بيكفوا سنة زمان هناك... أهلها بدون يكووها وأنا رفضت قطعاَ... يالطيف شو هالبشاعة... ما بقدر أتخيل كيف يسمحلون قلبون...
شو رايك أبو ماجد...شير علي؟
عذبة: ليش يكوونها؟
الجد: وش عندهم من علاج إلا التسوي!! وش يسوون...وآخر العلاج الكي...
عذبة: وبعدين راح صح... بس منين جاب الفلوس أنت عطيته؟
الجد: ههههههه... لا... باع بيته... وعيال عمه دفعوا له المقسوم...
وأرسل بطلب سلف لصديق عمه أبو رياض الخطيب... تعرفينه؟ عياله الحين تجار معدات... أكيد بتتعاملين معهم...الحاصل.. جمع يمين ويسار... والدولة عطته سلفه..
وراح...وأول ماراح ولدت أمتس فرح..و جلسوا هناك خمس سنين ...
ثمن عرف علته... وإضطر إنه يستقيل ويبدا هناك التجارة عشانه مب قادر يرجع إلا زيارات... وجلس هناك لمين ماتت جدتس وأمتس بالثانوي...
عاد أنا أنا أرسلت له أبوتس يوم خلص ثانوي يدرس عنده... ويهتم به...
عذبة: يبه وش به جدتي؟ ليش ما قدر يرجع...وراه وش صار به بالضبط..
_في هذه الأثناء ينادي فيصل من خلف الخيمة_: ياولد... ياولد...عم عندك أحد؟
الجد: تعال يا وليدي ...تعال ...مابوه احد...
عذبة_تقفز وتأخذ شماغ جدها وتتغطى به_قائله:
هـــــــــــــــــــــــــو!!!! يبه وأنا مب أحد!!
إصبر فيصل إصبر...
_يدخل فيصل وينحني على رأس عمه ويقبله_
عذبة: وأنا طرطور عندك!!! أقول إصبر وتدخل!!
فيصل: عمي يقول إدخل... وبعدين أنت مرتي... صح ياعم..؟
الجد: إيه ياوليدي... عذيب فيصل لو بيدي دخلته عليتس اليوم...
عذبة: هـــــــــــــــــــــو!!!
فيصل: هههههههههههههههههههههههههههههههه... وراه هو!!؟
_وتحرج بشدة وتخرج بسرعة وهي تتمتم_:
الله ياخذك يا وسخ.. قليل أدب... وجع ...راح وجهي...
حسابك عندي يا فيصلوه أنا أوريك...
وتتجه للصالة, جوالها يرن وينقطع...تأتي وترفع الجوال وتنظر...
15 مكالمة لم يرد عليها, ومن رقم غريب, استغربت ثم قالت_:
أكيد هذولا حقين مكتب العقارات... والله ياهم نشبة
مانبي نبيع !! هي غصب...
_الجوال يرن من جديد بنفس الرقم, ترد بصوت حازم_
عذبة: نعم!!
نجلاء: ألو.. عذبة آآآآآآآآآآآآآآآآآآآآآآآآآآآآآآآآآآآآآآآآآآآآآآآآآآ آآآآآآآآه
_وإنخرطت في بكاء شديد _
عذبة: نجلاء!!! وش بتس!!!
ألو نجلاء... نجلاء....
_لم تستطع نجلاء الكلام من شدة البكاء , فتأخذ نورة السماعة وتخبر عذبة بالقصة_
عذبة: طيب ... طيب... عطون الرجال...
الرجل: نعم ختيا...
عذبة: عمي الله يخليك ظلك جنب البنات وأنا الحين برسل لك أحد ياخذهن...
الرجل: يا ختي أنا بروح لزوجتي بالمستشفى... ما اقدر...
_عذبة كانت من شدة حماسها تمشي وتمشي وهي تتحدث ولم تشعر بنفسها
إلا وهي ترتطم بشي , إلتفتت فشهقت_:
فيــــــــــــــــــصل!!
فيصل: وش بتس تصارخين!!ليش تصيحين؟
عذبة: وخر مب وقتك...
فيصل_يشد بيديه على كتفيها ويرفعها هامساً_:
عذبة!!! وش السالفة من اللي تتكلمين معه ... رجل صح؟
عذب_نظرت لعينيه وفكه الملاصق لفكها_:وخر عن... يا حقير؟
فيصل: إسمعي ... من الرجل اللي تكلمينه...؟
وليش تصيحين وتصارخين... وطالعة لقسم الرجال بدون شرشف..وش السالفة؟
عذبة: إنقلع... وخر عن لا أصرخ وأفضحك..
أنت ما تستحي... ما يكفي داخل ببيتي... وماسكن بهالشكل...
فعلـــــــ...
فيصل: هذا... بيتي... وأنتي ملكي... وأسوي اللي أبي...
إبن أبوه ما يقدر يمنعن منك... أنا أتعامل معك الحين باحترام
عشان سعود... ولا خشمتس هذا بكسروه... من الرجل اللي تكلمين؟!!
ميـــــــــــــــــــــــــــــــــــــــــن؟؟
_عذبة جمدت ملا محها وبدأت تنتفض وتذرف عيناها _
عذبة:أ...أأأ.....كـ....لـ....م...
فيصل: من!!!إنطقي...
عذبة: ططط...ط..طيب.. ب..بـقولك...بببس...اتررررركن...
فيصل: أقول إنطقي!!! مشاري!! صح؟
عذبة: لا...إيه...ووش عندك...
فيصل: والله لو يكون مشاري لأمكع لسانتس بيدي...فاهمه...من!!
********
"في بيت الخال"
أم أبراهيم: ياربيه... الساعة ثلاث ونص... ولا أحد رد...
عبير: يمه... بندر يقول لا تقولون لأبوي لو جاء الفجر وهن ما جن...
وابراهيم يقول نفس الكلام...
فاتن: يارب... يارب... رد لنا بناتنا سالمات...يارب_وتجهش بالبكاء_..
راشد_يدخل ويقف ويضع يداه على خصره_:
أميه مالقيتم... شساوي أنا...شساوي؟
وبندر أكلمه يخانقني وسد السماعة بويهي..
شمس: طيب كلم مشاري يجي يشوف لك حل...
راشد: جان يشوف لنفسه حل بالأول....!!
إيمان: ليه...!! ما سافر مشاري برا...
شمس: لا... بالشرقيه وبيروح بعد سبوع لمكة...
عبير: هو... !! مو مودي عذبة شهر كامل لسويسرا وفرنسا...
ليلى: لا حبيبتي ... جدي وسعود اللي مرتبين سفرتهم... من إلى...
هذي هدية جدي لعذبة... هذا غير السيارة اللكزس اللي عطاها لمشاري...
ولا مشاريوه منين له... منتف وماعنده إلا راتب ما يجيب شنطة من شنط عذوب..
_تلتفت فاتن وتنظر بغضب لليلى قائلة_:
حبيبتي ولدي ما يقصر ... و بعدين اللي أنعم على أهلك يقدر ياخذ
منهم... وش ذا... لو فيه عذبة كان قطعت لسانك...
مو عيب عليك تتكلمين عن زوج أختك وولد خالتك بالهشكل...
والسيارة من باجر بترجع لكم... إذا فيها منه ما نبيها...
راشد: ما قلت لك يمه ذيلا شايفين أنفسم متكرمين علينا...
من زين عذبوة..عاد هذا لو حنا هامينا فلوسكم جان
ما قطينا بنتكم عليكم زي الزبالة...
_ليلى تنفعل وتقف وتضع يديها على خصرها_وتصرخ:
من زين نسبكم هاللي ما يشرف...
كل أهلي فرحو وزغردوا يوم رجعت عذبة... عذبة الحين كلن يتسابق يبيها...
وهذا فيصل بياخذها وما تحق المهرة إلا لخيالها...
من زين مشاري ... ومن زينكم... حنا آل الـــ
أكبر حمايل القصيم... وأشهر العوايل اللي بالسعودية...
إسأل أي واحد عنا يعلمك من نكون...
وأنت لازم تعرفون إنكم ولا شي...
ولا شي...
شمس: جب يا ليلوه إلزمي حدودك!!!
ليلى: لا... خلين أعلمكم من تكونون... أنتم أصلا ما تليقون لنا...
لا مكانه ولا شرف...
والله الناس يجون لجدي يقولون لا تزوج عذبة منهم...
تدرون ليه... لأن عايلتكم مالها تاريخ يشرف زينا...
ولأن أبوك فراش ونقله أبوي يشتغل بحلالنا بالإمارات...
أنتم طمعانين بحلال عذبة... بس ترى عذبة
وراه ذيابه... وراه فيصل والله يطيركم واحد ورا الثاني..بكلمة وحدة...
راشد: أنتي تبين تربايه... أنا لو متغطيه عني موتك...
وبعدين حنا لو داخلين على طمع جان تمسكنا بعذبوه...
رماها مشاري زي الزبالة... ومشاري يعامل الناس بأصله...
ولا جان فضحها عند الليي يسوى واللي ما يسوى...
ليلى: فعلا عاملها بأصله....
لأنها ما سوت شي يلقاه عليها... وهو اللي مو رجال ولا يعرف يواجه...
وبعدين الدليل إنه يعاملها بأصله...
إنه إنزف بالسيارة اللي عطيناه إياها...
كاشخ فيها... بدون ما يراعي مشاعرها ولا يخاف من كلام الناس وطنازتهم...
سودتوا وجيهنا عند عمامي... والله ما ودي أبو عبد العزيز جاء
للعرس وشاف المهزلة...
أنتم سواد وجه مو خوال...
من تدخلون بموضوع ينعفس...
بسبب إنك ما تعطون أنفسكم مقامه...أنتم عااااااااااااااااار علينا...
راشد: جـــــــــــــــــــــــــب_ويصفعها_
ليلى:وصلت يا رويشد تمد يدك!!! فعلاً تعاملون الناس بأصولكم..
يوم مات سعود تجرأتوا علينا...
بس إذا سعود مات ... عيال عمي ماماتوا...زين
والله بتندم يالحقير... والله لأوريك من تكون ليلى بنت ماجد ناصر آل....
_وتصعد لغرفة البنات وتغلق على نفسها الباب_
فاتن: راشد!!!!
شمس: زين سوا... تستاهلين... يا ليلوه يا طويلة اللسان...
أم إبراهيم: أنت يبي لك تأديب... أنت منتب عارفن أهله...
تمد يدك عليه ... مير زين حقك يتحراك...
شمس: خالتي ما سمعتي وش تقول!!
قاعدة تسب وتمنن علينا...
راشد: كلهم يبالهم تربايه...
كلهم...شايفين أنفسهم متفضلين علينا...
فاتن: لا يا راشد... عمر واحد منهم ما تكلم كذا ...
هذاك دايم عندهم ومع ربعك ما يسد أنت ولا من جيت..
فتحوا لك المزرعة وذبحوا لك ... وضيفوك..
وهذا غير طلعات القنص اللي كانت مع سعود...
والمخيمات اللي أول من ينزلها أنت وربعك..
راشد...
لا تنكر طيبتهم... عمر واحد منهم ما قال شي...
من أكبرهم لأصغرهم... ولو كانت عذبة موجودة
كان هي اللي طقت ليلى مو أنت...
عمر واحد منهم ما تكلم كذا...
أم إبراهيم: أنت يا وليدي غثيته... ولهدته يوم تكلمت عن أخته ...
وش هذا .. وإن جن وارقصن..وإن بينن أنه ماهمهن...
يحسن... ترى الطلاق مب سهل.. ووش لون لو كانت
أعز ماعليهن..عذبة.. أمهن وأبوهن... ودنياهن...
أنت حط نفسك بموقفهن... ما يحسدن...
وبعدين أخوك ليه يتزوج بسيارة الشايب...
هذي السيارة اللي إنزفت به أختهن..
وبعد أقل من سنه يشوفن رجل أختهن منزف لمرتن ثانيه...
لو هن حجر بيحسن...
أنت ما تشوف إلا كلام ليلى اللي يقهر...
وما شفت تصرفات أخوك ... واللي سوته منى بعذبة يوم العرس ما يقهر..
والله جلست أنا وخواتي نصيح من الحرة...
شبت تسبدي إنلهدت...
إذا أنت مفتح آذنك وتلقط كل كلمة وتفسره على كيفك أنت وأختك وأخوك...
فتح عيونك وشف أنتم وش سوويتوا بهن..
والله سواتكم ما يسويه عدو...
ولا أحد يطلق وحدتن إختارته من بين كل الشباب ومنهم ولد عمه اللي كلن يخطبه لبنته.. بعد شهر من موت أمه.. وليه!!
عشانه بتجلس عند خواته...
هذا لوهو يبيز بوه المعروف كان جاء بطيب نفس ووقف معه وشد من عضاه...
شف عيال عمه الله لا يخلينا...
بعذرهن لو تفاخرن بهم... وقفوا معهن... وفيصل خطبه وجبر بخاطره...
الله يخليهم له...
راشد: خالتي... أنتي ماتدرين بكل الموضوع.. لو تدرين بتعذرين مشاري...
فاتن: كلام أم إبراهيم صحيح...
وش الموضوع هاه؟ تكلم...
شفت ماعندك لا أنت ولا اخوك شي...
عذبة أحسن البنات... والكلام اللي سمعته مابي أسمعه ثانيه ...
زيـــــــــــــــــــــــــــــــــــــــــن!!!
********
"في المطعم"
نورة ونجلاء تجلسان على طاولة وتغلقان السواتر الخشبية, نورة تبدو منهارة,
ونجلاء تحاول تهدئتها..
نورة: هيه.... إسمعي أصوات الشباب... أخاف يدرون إن ما معنى أحد ويجون..
نجلاء: والله لو هو قبل اليوم... حبيبتي حنا بالسعودية...
نورة: أشوى أحسب إني بجاكرتا...
وإذا صرنا بالسعودية!!
نجلاء: شوفي حبيبتي... فيه هيئة... الله يخليهم ... دايم يدافعون عنا..
ويوقفون الخربانين عند حدهم...
وأكيد في دورية هيئة هنا...
نورة: لا... ما شفت أحد... يوم ندخل...إسمعي ضحكهم يخوف...ياربيه..
نجلاء: لا يجون الحين إن شاء الله... وبعدين الشباب يخافون منهم...
يعني ما يتجرأون على البنات... وحنا محترمين وضافين أعمارنا...
نورة: الله يخليهم ... نجلاء تخيلي السعودية بلاهيئة...
نجلاء: يمـــــــــــــــــــــه... الله يخليهم... ياختي لامن شفتهم بمكان ارتحت...
نورة: تذكرين يوم يقول لنواعم"تستري يا أمة الله ... الله يستر علينا وعليك دنيا وآخرة"..
نجلاء: إسمعي... أحد يقرب مننا... شوفي ظله عند الباب...
نورة: ترا الحزام الأسود لازم يشتغل...
نجلاء: نورة... بطني يوجعن...
أبي الحمام...
نورة: هذا وقت حمام... ن...ن...نـجلا....لاء..
_ويفتح الباب الخشبي_
نورة ونجلاء في صوت واحد:آآآآآآآآآآآآآآآآآآآآآآآآآآآآآآآآآآآآآآآآآآآآآ آآآآآآآآآآآآآآآآآآآآآآآآآآآآآآآآآآ
بندر!!!!
_بندر يبتسم ويتنهد_: الحمدلله شكيت إني غلطان...
وش هالمشكله اللي مسوياته...؟
البيت منقلب فوق تحت... وبعدين أنتن وخششكن ليش تهجن...!!
الدنيا فوضى....والله لو أنتن خواتي كان علمتكن وشلون تسون حركات المهبل...
_نجلاء ونورة تنتفضان .. يتقدم بندر ويسحب كرسي ويجلس ويكمل تعنيفهما_
الحين لو ما الله سخر لكن ابن الحلال كان وش صار عليكن..؟
لو حدى هالمهبل لاشكن.. هاه!!
وش بتسون؟
أصلاً ليش نزلتن وتغبيتن...زعلكن رويشد كلمن علي أجي أتمردغ ببطنه..
ليش تسون كذا..هاه؟
هذي تصرفات ما تصير من بنات مربيات وعاقلات زيكن..
وراشد حسب ماقلوا لي ما قال شي يستاهل...
نجلاْْء.... يعني عشانه قالتس سيارتي تنزلين بالشارع وتغبين!!
ونورة !! أنتي وش دخلتس يوم إنتس تهجين معه؟!!!
_نجلاء إنخرطت في بكاء شديد, ونورة تمسح على شعرها_
نورة: خلاص نجولتي .. ما يستاهل هالـخرتيت العصل تصيحين عشانه...
بندر: خرتيت عصل !!!!!!!هههههههههه وشلون تجي ذي....!!!
نجلاء: _تنفجر ضاحكة_ هههههه آآآآآآآآآآآآ_وتبكي بعد ذلك_
بندر: نجلاء والله لو تدرين وش صار له ....
ما تسوى عليه.... عمتي شوتته تشويت...
وعذبة غسلت شراعه غسل....
وأمي بعد ماقصرت...
وليلى وما أدراك ما ليلى... مسكين اللي طاح بلسانه....
والله مساكين كلهم...
نورة: بندر.. وش قالت ليلى؟
بندر: مادري.. بس إيمان تقول إنه أجرمت فيهم كلهم...
_يصمت قليلا ثم يلتفت على نجلاء هامساً وبرقة_
بندر: نجلاء.... ليش سوويتي كذا....قولي لي .... فيه شي مو طبيعي ...
أنتي ما كنتي كذا... نجلاء... أنا أخوتس.. قولي لي ... يمكن أساعدتس...
_ويمسك يديهاويطبق عليهما بين يديه, نظرت نجلاء نحوه ثم همست_:
مقهوره منهم كلهم .... من ماتوا أهلي... وهم كل يوم يحرقون قلوبنا..
بندر: وش ا لسالفة ؟ قولي كل شي ... أنا كلي أذاناً صاغية..
نورة: كر كر كركركركركر...وش بتصير هالآذان مقاس xxxL
********

"في غرفة عذبة"
عذبة تتحدث بالهاتف...: الله يجزاك خير...
إي بس خل هالحمير يحترقون... لا يدرون ...
بس علم خالتي أم إبراهيم وفاتن...والبنات ورويشد الكلب...خله...
احرق أعصابة...
الله يجزاك خير مابي إلا سلامتك... لا أحمد ما أشوفه كل يوم ماخذ سيارة لون...
ويدوج بالرياض.... إيه يقول لقى واحد من ربعه... الظاهر ولد الــ.....
هههههههههههه.... لا والله خفيف دم شحليله...
وسع صدري... بندر وش اخبار البنات... لا تخانقهن يكفيهن الروعه...
بندر ... والله موقفك ما أنساه... بس عاد لاعمرك تنكد على نجلاء...
مع السلامة...
_تغلق الهاتف وترفع جوالها وتكتب_
اليوم ... مؤلم بحق... شعرت بضعفي... وصغري أمام جبروت فيصل...
تخيلي ... تطاول علي وألصق جسدة بجسدي...
رائحة عطرة إلتصقت بجسدي...
رغم أنه يحمل نفس رائحة سعود... والكثير من ملامحة..
إلا أنه يختلف تماما...فهو بعكس سعود..حقير سافل
ولم يرع حرمة لأحد... لم أره بحياتي بهذا الجنون...
أدركت اليوم وأيقنت تمام الإيقان بصحة ما قيل عنه...
أفنان لقد ظهرت أمامي شخصية فيصل الحقيقية...

شعرت برعب شديد وخوف لم أشعر به في يوم من حياتي...
تمنيت لو أجد حضن أمي لأختبئ به...
تمنيت لو أدخل تحت بالطو والدي الأسود وأحتمي من البرد ومن فيصل...
تمنيت لو أدخل في غرفة سعود وأسحبه من على دروسه ليؤدب فيصل...
تمنيت وتمنيت وتمنيت... ولكنها مجرد أمنيات...
أفنان...حدتثت اليوم مشكلة كبيرة لا أريد أن أزعجك بها...
ولكن أحتاج قلب يشعر بي ويواسيني بدعواته...
فاليوم مؤلم بحق...مؤلم...مؤلم...

_وأرسلتها لأفنان..._
******
"على البحر( شاطي نصف القمر)"

بندر يفرش للنجلاء ونورة البساط, تجلس نورة ونجلاء, نورة ترفع النقاب وتضعه على الأرض, ونجلاء تواسي طرف البساط..
بندر يحضر حطب من سيارته.. ويكسر حطبة على ركبته.. وينحني على النار
لف على رأسه الشماغ بشكل فوضوي وثنى ثوبه الأسود وظهر سروال السنه,
عيناه تعكسان ضوء النار, ووجه إحمر بشده بسبب قربه من النار,
نورة: هيه لا تحترق...
بندر_يرفع رأسه وينظر لوجه نورة , أبيض ممتلئ , شفتاها ورديتان ومنفوختان رغم صغرها, وعيناها صغيرتان تغطيهما خداها حين تبتسم..._:
أنتي ليش فتشتي؟
نورة: أقول أنا بكيفي أفتش ولا أتغطى... بندر جوعاااااااااانين...
نجلاء: طيب... إصبري...
بندر: سمي... _ويمد لها دجاجة متبلة نيئة_
نورة: وععععععععععععع... تستهبل... أنا جوعانه... تعطين عرموشتن نيه...
بندر: ماتبين....خلاص...
نورة: لا... بندر... تراي ما منت على أبو جاسم وقلت هات لي شي آكله...
حرام عليك... بموت جوع... من فطورنا ما أكلنا شي...
بندر: يعني ما أكلتوا شي بالمطعم!!!
نجلاء: لا... إستحينا من الرجل ... شكله فقير وعلى قد حاله...
وقلنا أكيد عذبة بترسل لنا أحد بسرعة...
بندر: يووووووووووه...
أقول إركبوا... خلونا نروح للمطعم اللي هناك وناكل شي خفيف...
وبعدين نكمل الشوي على رواق... وش قلتي ياللي تتغطين على كيفتس..
نورة: أقول إن بغيتوا تودونن لإسرائيل... بس آبآكل....
نجلاء: الله ليتي أروح وأصلي بالقدس...
بندر: أقول إركبن...
نورة: نروح للقدس!!!!!
نجلاء:الـــــــــــــــــلــــــــــــــــــــــــ ـــــــــــه ياليت....
بندر:أقول تغطي بس...وروحي أنتي ونجلاء وخوذن هالخمسين
وإشرن لكن شي من ذاك الكشك وفكننا... وأنا بجلس عند العفش...
وبعدين المكان زحمة ... ماشاء الله كل أهل نجد ناسفين بذا..
لو تحركنا أخذوا مكاننا..
نجلاء: بندر... ماقلت لي وش رايك بموضوع عذبة ومشاري؟
بندر: والله يا نجيل مادري بس متأخرين واجد....
خلاص الطيور طارت بأرزاقها... مشاري تزوج..
وعذبة بتتزوج..ومنى تستاهل اللي جاه...
وعذبة ما أتوقع تزعل منتس...
ورويشد مب قصده.... أكيد إنه مايدري أخته وش سوت..صدقين لو يدري كان هو أدبه...بس أنتي متأكده إن عذبة ماطلبت الطلاق؟
نجلاء: بغت تموت يوم دريت....وه الله لا يعيد ذاك اليوم.....
نورة: ياويلي وأنا كنت أعلق عليها وأتطنز على مشاري...
وهي تكابر!!!
دايم أسمع إنه عنيده وراسه يابس
وكرامتها على ما قالت أهم من أي شي ثاني بس توصل كذا....
بجد شي ولا عمري تصورته..
بندر: طيب هي ليش ما قالت لأبوي...
لو قالت له يمكن صلح كل شي...
وعرف شسالفته.... مو تقعد تحمس روحه بروحه...
نجلاء: هي ما تتكلم كثير بالموضوع...
بس اللي فهمته منها إنها تخاف يكون مشاري تحت ضغط سبب قاهر..
وما تبي تكمل الناقص عليه...وضحت بكل شي عشان ما تضايقه....
بس ..... آآآآآآآآآآآآآه حقير ومايستاهل....
بندر: يووووووووه وش هاللي خلاه تتجبر وتقدم كل هالتنازلات....
نورة_تنهدت ووضعت يدها على خدها قائلة_: ماهوا الحب يا عنيا.... آآآآآآآه دا الحب عزاااااب...
بندر_ينظر لها بحده ويكتم ضحكته_: وأنتي وش عرفتس بالحب.....؟
نورة: المسلسلات يقولون كذا....بس أنا شفته بعذبة ونجود وعمي فيصل....
والله ياهالعايله مظروبة... لا والغثه إن محد معترف إنه يحب إلا بعد الخطوبة ولا العرس اللي غالبا ما يتكرفس...ويتعثر ويفطس وهذا دليل قاطع على أن الحب مصبية وخطيئة وفشيلة وما إلى ذلك من جملة الأمور.....
نجلاء: نعم...نعم....بس سعالي الوحيد...كيف قدرتي تصفيفن هالكلام؟
نورة: سأجيبك على كحتك ما أعرف سعالك وهو من مخي.... ومن قناة الجزيرة الوثائقية وقناة المجد العلمية وإذاعة لندن...
بندر: إخس يالمثقفة!!!!
نجلاء: لا تصدق...قناة الجزيرة الوثائقية تسمع بها من فيصل وقناة المجد العلمية من أمها وأبوها ونجود وأما إذاعة لندن من أبو ياسين هاللي فاقعن روسنا به
ولا مستشار الأمن القومي....
بندر: بتروحون تشرون؟ ترى الناس إذا بدت تكثر مافيه روحه....
نورة: لا كلش ولا الروحة....يالله نجلا إقمزي..
بندر: أقول تغطي...
نورة: وه بس....
بندر: _بصوت عالي_وشـــــــــــــــــــــــــــــــــــــــــــ ـــــــــو!!
نجلاء: ولا شي _وإنحت لبندر ثم همست بإذنه_ لاتواخذه تراه بزر ...
بس أهله مغطينه غصب...يعني ماعندك أحد...
بندر: أقول إلحقيه وصلت الكشك وأنتي تقرقين...
******
"في بيت الجد ناصر"
عذبة تحمل بعض الملفات وتركض بها بالدرج, عند آخر عتبة تنزلق قدمها
وتتزحلق وتصل لمنتصف الصالة حيث واقف أحمد ويتحدث بالجوال,
قطع الخط ووقف مشدوها ينظر لعذبة بقلق, عذبة تمددت على الأرض بفعل الإنزلاق , إتكأت على يدها , وأخذت تجمع شتات أوراقها المتناثرة,ثم نظرت لأحمد وضحكت قائلة: هههههه توصيل سريع..._ومدت الملفات لأحمد _
الله يعافيك عطهن فيصل... وقل له أبي كل الملفات الباقية حقت المجمع الخيري...
أحمد_إبتسم ثم قهقه_: وأنا قلت البنت الحين بتصيح!!
ههههههههههههه أجل توصيل سريع...زين وفرتي على نفسك المشوار....
هههههههه مير شوفي الشباصة مسكينة تحولت لحطام....
ههههههههههههههههههههههههههه
تلمست عذبة رأسها وأخذت تسحب القطع المتكسرة من شعرها...
يمد أحمد يده ويساعده على النهوض قائلاً:
مرتن ثانيه إنتبهي لا تطيحين عند فيصل بعدين يقول هذي مب مرة
هذي رجة ويهون....ههههههههههههههههه
_نظرت عذبة بإشمئزاز وحاولت ان ترسم إبتسامة ولكن محاولتها فشلت بشكل ذريع,
مما جعل أحمد يدير ظهره ويخرج ...فيما إتجهت عذبة لغرفة جدها ,
وهي تتأرجح بسبب آلام السقوط... يرن جوالها فترد_:
هلا وغلا ببدو الزلفي...شخبار المخيم... برد عندكم؟ إي والله عندنا بريد...
بس الجو منعش... زي الزفت .. أقول ترى حايمتن تسبدي منه... أخ لو أذبحه بيدي...
أنا أدري!! ... منهبل والله آخر من توقعت يسوي هالحركة هو... معسكر هو وولد أخوه
لا..تركي إيه وبعد احيانا يكمل معهم سلمانوه... يا شيخة قال إيش نبي نصير قربين من عمي...
آآآآآآآآآآآآآآآآه المشكلة الكبيرة...أممممم انا قلت لا تزعجين نفستس به....
إيه... ادري ملقوفة وبتدرين عن كل شي... إستانسي ... طيب... وانا أقول لا...
نجلاء الله يسلمتس هي ونورة تهاوشوا مع راشد... إيه أخو سيد الحسن على قولتس.........





























"الجزء الحادي عشر"


"في منزل الخال"
نجلاء: وسوا لنا هك الشوي اللي يهبل...شي ...يجنن ...عمر عيني ماذقته
ولا بأي مكان بالدنيا...
عبير: إيه شوي بندر زين...والله دايم يطري لي..
بس أخاف إني أقوله يشوي لي لامن طرا لي
نورة: يحمد ربه إني منب أخته... ولا خليته يشوي لي على الغداء والعشاء...
شمس: بنات تجهزتوا ... بيسيرون الحين للشاليهات..
نورة: يسيرون؟ هههههههههههه شلون ذي ؟ يعني يمشون...؟
شمس : إيه... ليه ماتعرفينها...
نجلاء: لا...نورة مب راعيه روايات عشان تعرفها....هههههه
شمس: خلاص بيمشون الحين...
_يصل لهم صوت بندر يصرخ بالدرج_:
يالله!!! ماصارت.... بروح اللي بيمشي يمشي...ولا إنطقن...
نجلاء: يمه... شكله معصب...نورة!!! ليش لابسة بنطلون؟
نورة: طــــــــــــــــــــــــــــــــــــــــز!!!_وتخر ج لسانها_
شمس: باين إنتي ما تعرفين بندر للحين...
عبير: ترى بيشرشحتس... والله تصيحين...
نورة:طـــــــــــــــــــزين...مو واحد....
نجلاء : نورة الله يخليك بلا مشاكل...
نورة: شوفي لو عمتي أـم إبراهيم تقول لي ميخالف ولا عمي ...
لكن بزر ما فاض من الأرض بيتحكم بي...لا ولوا يلوي رقبتُــه..
عبير: نعنبوا دارتس عمره 24 وتقولين بزر...
نجلاء: لا مافاض من الأرض!! أجل أنتي داخل الأرض...
_بندر يصرخ مجدداً_
وبعدين!!!!!!
يتقافزن البنات ويحملن حقائبهن ويركضن بالدرج عدا نورة التي لم تكترث_
**************
"في الخيمة"
عذبة تدلك رجلي جدها, وتسمعه "يهيجن" طاربة, النار تتلظى والجو بارد جداً,
الدلال مصفوفة بشكل مرتب , ومعدة لإستقبال أبناء عمها, ينادي تركي,تهب عذبة وتأخذ جلالها وتتغطى به, يدخل تركي ونواعم..
تركي: حيا الله عمي...شلونك؟
الجد: يا حيا الله بتركي ونواعم...عيالي والله...بس لو تلبس ثوب يا وليدي مب أحسن؟
نواعم: إلا احسن يا عمي...بس ماعندك أحد...
تركي: أش إسكتي يالعصلاء... أوريك ... عمي سألن أنا مو انتي...
عذبة شلونك؟
عذبة: خلصتوا متخانقين؟
تركي: لا بقي شوي.... ولا تدرين خلي الخناقة بالبيت...
الجد: لا تهاوش بنيتي... البنات ما يستاهلن الهوش...
تعالي يا بنيتي يا نواعم جنبي سولفي علي...
تركي: وأنا يا عم ؟ خلاص بزعل...
الجد : لا..لا تزعل أنت إجلس سولف على عذبة...
تركي: والله مب شينه..عالأقل يا عم عذبة تتفهم الحريات الشخصية...
:خير إن شاء الله تتكلم مع عذبة اكسر راسك يا تروك_فيصل يدخل الخيمة_
تركي: عم!!! منين طلعت؟
فيصل: إيــــــــــــــــــــــــــــه لا غاب البس إلعب يافار؟
وش عندك انت وعذبة؟
عذبة_بغضب شديد_: كلن يرا الناس يعين طبعه... يا ...
فيصل: يا....إيش...؟
تركي: يا حمار...أتوقع إنها نوت تقول كذا...
فيصل: وجعه...هذا وانا عمك...!!
_يضحك الجد ونواعم وفيصل وتركي بينما خرجت عذبة مسرعة_
عذبة_وهي تسير للصالة_: والله إنك تبرد الخاطر يا تروك...رجل...
يرن هاتفها الجوال فترد...
عذبة: ألو...
أفنان: هلا وغلا... السلام عليكم....
عذبة: وعليكم السلام... شخبارتس...هاه جو الحبايب؟
أفنان: إيه جو..والله شي المخيم ليتس معي...
عذبة: آآآآآآآآآآآه بس... وشخبار الجو بالزلفي؟
أفنان: رووووووووووعة براد ورش شي خيال... وش لندن عندها...
عذبة: يا حلالوه بلندن والناس اللي كانوا معي بلندن...
آآآآآآآآآآآآآآآآآآآآه كنت جزعتن من الغربة... ليت غربة الوطن ولا غربة الأهل والروح...
أفنان: الحمدلله ... أهلك حولك... لا تصيرين كذا...
عذبة: إيه أهلي معي ولاهم معي ... انا مع نفسي ولا أدري هو انا معها ولا ضدها....
أفنان: يووووووووووه قولي خير يقوله الله... يالله عذبة إنبسطي....
شدعوا هالكدر... هونيها وتهون...
عذبة : ....................................
أفنان: عذبة شفيك؟
عذبة:
ليلي مثل ليلك أو همومناااااااااا غير؟
قلي صباحك مشرقة مع صبااااحي؟

أنت المساء عندك نجومه نوااااوير
ومن الفرح عج عج سنااااها وفااااحي

وأنا نجومي في الغدااااري مساااامير
على السماء دقت بكل النواااااااحي

جاااااااك الظلااام وجاك ربع ومساااير
وجاني الظلام وكل ماأحب رااااحي

علمي بنور الشمس وقت المعااذير
قال الوداع وقلت دربك سمااااحي

لو الالم سيلن فـ دمعي محاااادير
ولو الندم غيثن فـ خدي بطااااحي

تقول خل الهم واكفخ كما الطير
عطني سماء يا خوك والوي جنااااحي**

أفنان: السماء فوقك يا حلوة..

عذبة: سماء فوقي ... !!!
وش تنفع السماء لامن صار الهم بانين شبك فوقك...
أفنان:عذوب!! ما يستاهل هالحقير تسوين كل ذا عشانه...
عذبة: مسكين ... وأنا مسكينه اكثر منه... وفيصل هذا أنا دواه...
أفنان: فيصل !!
عذبة: حقيــــــــــــــــــــــــــــــــــــر ....
أفنان: يالله عذبة جو ضيوف بقوم أسلم عليهم سلام...
عذبة:سلام...
*********
"في المطار"

الدكتورة أمينة تحمل حقيبتها وتجر حقيبة أخرى
فيما يدفع زوجها _ماهر_عربة محملة بالحقائب,
ويحمل إبنها وائل أكياس ويؤشر للسيارة أجرة, ينشغل الأب والإبن بتحميل
العفش مع سائق الأجرة, وتركب د.أمينه وتمسك بحقيبتها بقوة ,
تظهر على وجهها علامات السعادة وهي تتلفت, يركب البقية وتسير السيارة,
تسمع زوجها وإبنها وهما يسألان عن الخدمات المقدمة في السكن
اللذي سوف يسكنون فيه, وأقرب الأماكن العامة وأفضلها,
وهي تدير ظهرها لإبنها وتنظر لمعالم مدينة الرياض..
تلتف عليهم قائلة:مبين الرياض مدينة حلوة ومتقدمة كتير...
وائل: وزحمة كتير...
ماهر: ما أعرف بنقدر نعيش زي أول هونا ولا لا...خايف كثير...
إن الأهالي ما يتلطفوا معانا...
سائق الأجرة: أتوقع بتعجبك المدينة إذا أنت جاي من مدينة صاخبة
أما إذا جيت من ريف أو مدينة هادية بتاخذ وقت حد ما تتعود العيشة هنا...
د.أمينة: صحيح... أتوقع إننا بنكون علاقات كتير هون...
مابياخدش وقت... أنا كان لي صاحبة سعودية...
آآآآآآآآآآه...دنيا...
ماهر: ماقلنا بننسى كلش...آآآآآه... بسأل...
المدينة هنا فيها حرية...
سائق الأجرة_يتجهم_:
عفواً....مافهمت عليك...بس بجاوبك على ما فهمت...
فيه هنا حرية إجتماعية... محد يسأل عنك وين رحت ووين جيت...
إذا بغيت تعيش حياة مترابطة تقدر تكون حولك شبكة من العلاقات...
وإذا حاب تعيش حياة منعزلة ماحد مطلقا بينكد عليك حياتك...
و...
آآآآآآآآآآآآآآآآآآآآآآآآآآآآآآآآآآآآآآآحاسب..!!!!
_تصرخ د.أمينة, ويطل ماهر من النافذة ويصرخ:
مجنون!!!
_يبتسم السائق _ويقول:
هههه ماشفتوا شي...عادي كل ساعة أمر بمثل هالموقف...
كل شي بمدينتي جميل وحضاري إلا المرور...عدام...في عدام...
وائل_بإنفعال_: كيف بيقتولوا انفسهم والناس!!
كيف يسمحوا لأنفسهم بيعملوا هكا مابيصير..
السائق: كيف!!! إسمع إذا بتحرق أعصابك كذا
فأنصحك ترجع الحين للمطار ...
لأنك منت مايت من حادث بتموت من جلطة بسبب الإنفعال اليومي...
عادي تقبل الموضوع بصدر رحب....
************
"على شاطي البحر"
يهتز جوال ليلى معلنا قدوم رسالة جديدة...
تفتحها ليلى بشغف:
فدوة عيونك لو غدت روح مغليك
وش عاد لوراحت لعينك عشاير
ابيع مايغلى على الكون واشريك
واسوق لى جتنى علومك بشاير
وازعل جميع الناس بالحيل وارضيك
واصبر ولودارت على الدواير
وآخذ من ايامي لك ايام واعطيك
وان راح عمري لك فلا هو خساير
لا تزعلين مني يا قمر... أنا مشغول بالوالدة تعبانه...
فعلا والله روعة لوحتك...حبيت رمزيتها ودقتها... والأروع ألوانها...
ولي مكالمة إن شاء الله ... ولكن في الوقت المناسب...
_إبتسمت ليلى...ثم همست : إيه يالرجال ماتجون إلا بالعين الحمراء...
نجلاء: من اللي ما يجي إلا بالعين الحمراء؟
ليلى: انتي...
نورة: منين الرسالة؟
ليلى: من..من ... من غادة صديقتي...
نجلاء: غادوووووووووه...إخس لهدرجه فرحانه برسالتها...
_يأتي بندر ويقف خلفهن ويزمجر_:
نورة!!!!!!!!!!!!!!!ليش لابستن بنطلون؟
نورة: بس...
بندر: بس يمخش وجهتس إن شاء الله.... أنتي ما تستحين...
نورة: تاركتن الحياء كله لك...
_تضربها ليلى بكوعها وتقرصها نجلاء, وتأشر عبير لها بأن تسكت_
نورة: مب ساكته... وش تبي؟
بندر_تبرز عيناه ويحمر وجهه_ : انتي ماتشوفين شكلك بالمراية؟
عيب!!! جسمتس باين كله... ولا بعد لابسته وطالعتن عند الرجال...
والله لو إنك إختي كان موتك...
نورة: مب باين...!! وبعدين لابستن فوقه بلوزة طويلة!!
وأنا توي صغيرة...
ليلى: بندر ترى نورة صغيرة ما حق عليها الغطى...
بندر:صغيرة!!! كبر الحمار!! عيب والله
شوفي شلون مسافط جسمها باينه...
والله لو هي بزر أم خمس سنين تستحي تلبس كذا...
أصلا مو مناسب لجسمه هاللبس!!
نورة_تطرق رأسها وتبكي _: خلاص... وش عليك من!!؟
بندر: لا زين الإحساس موجود!!
لو انتي مع أهلتس ما قلت لتس شي لو تمصلخين...
بس انتي جايتن معنا وحنا المسؤولين عنتس...
*******
"بعد أسبوع"
"في منزل الخال"
أبو إبراهيم: هلا والله بوليدي.. أحمد والله إني فقدتك...
أحمد: وأنا أكثر يبه...
بندر: يبه ركبت أغراض البنات... ترى الرحلة بعد ثلاث ساعات...
أبو حميد!! وينك يا شيخ... يووووووووه نسيتنا عند عز ناصر ودلاله...
أحمد: وااااااااااااو شي.. ليتك تروح تشوف شلون ...
أقولك بالليل كل شي... وين البنات..؟
نورة الدبا راحت؟
بندر: أقول لا تسمعك وش يفكك من لسانه...
عليه لسان ... شاذوب مب لسان...
أحمد: أشد من نجلاء؟
بندر: الله يحلل الحجاج عند ولده مير نجلاء تهابن شوي...هذيـــ...
أبو إبراهيم: أنتم ما تخلون عنكم التقطيع بعباد الله...
شف أحمد من عند الباب..
*****
"في غرفة البنات"
نورة: جاء مجيد ... ليلى يقول مجيد خلي ليلى تطلع...
نجلاء: ليـــــــــــــــــــــــــــــــــــــش!!!
نورة: مادري...
_تركض ليلى بالدرج تتبعها نجلاء, تلتفت شمس على عبير قائلة_:
وش عندهم ذيلا؟
عبير: ماااااااااادري...خنشوف من الدريشة...
"في الفناء الخارجي"
أحمد يفتح الباب ويدخل عبدالمجيد, يسلم على أحمد ويلتفت على بندر ويسلم عليه_
أحمد: أنادي لك أختك؟
عبدالمجيد: لا.. ناد لي راشد... موب بذا؟
أحمد: إلا بالملحق... راشد .. راشد..
_؛يخرج راشد ويقف مقابل عبد المجيد, وإذ بعبد المجيد يمسكه بتلابيب ثوبة ويضربه على الجدار, ويلكمه ثم يصفعه و يصرخ_:
تمد يدك على ليلى يالكلب!!!
كانك رجال وضايقتك بشي تعال كلمنا نتفاهم معها ...
والله لأموتك ...هذي بنتنا...
إسمع يالهيس....لو كنت تظن ماورا بناتنا رجال غلطان...
غلطان..._ويصفعه_
راشد: مجيد... نتفاهم... مايصير...حنا أهل..
عبدالمجيد: لا أهل ولا شي... تمد يدك على بنت عمي .. وتقول أهل!!
والتفاهم مع الرجال اللي يحترمون أنفسهم ويحفظون وجيههم من العيبه..
مو يمدون إيدينهم على حريم خلق الله...
_يتدخل بندر بعد حالة من الذهول التي ألجمته وألجمت أحمد ونجلاء, والبنات اللاتي يطللن من النافذة_:
مجيد... إمسحه بوجهي هالمرة... هو غلط وأنت سامح ترى السموحة من شيم الرجال...
عبدالمجيد: لا حبيبي هو ما غلط علي أنا لحالي ... هو غلط على سعود وأبو سعود بقبورهم...
وحقهم مو أنا اللي أسامح به ... ليلى هي اللي تسامح...
_يلتفت بندر ويرى ليلى وخلفها نجلاء يتابعن الموقف فيطلب من ليلى السماح_
ليلى: لا.... هو مد يده علي وتكلم بشرف عذبة...
عبدالمجيد: شرف عذبة!!! _ويبدأ (بلحطه) بالعقال _
وصلت يالسافل تتكلم بعذبة!!
وصلت!!!
بندر: ليلى لا يطلع أبوي ... ترى أبوي مب ناقص...
نجلاء_تندفع وتدخل بين عبد المجيد وراشد,
أمسك بها عبدالمجيد ودفعها بقوة نحو بندر_وتصرخ:
يكفي مجيد... يكفي... لو أمي فرح فيه ما رضت... خلاص تكفون...
ليلى: خلاص مجيد أخاف يطلع خالي...
عبدالمجيد: صدز متكلم بشرف عذبة؟
نجلاء: لا... أكيد ليلى ما فهمت...
عبدالمجيد: أنا أسأله هو!!!
وبعدين لا تتدخلين بمشاكل الرجال...
وغطي إيدينتس وإنقلعي منداخل...يالله..
نجلاء: منب منقلعه... لمين تروح...
هو أصلا ما يستاهل إننا نسوي شي أمي ما ترضاه عشانه...
ولا لو ما أراعي خاطر أمي...كان جلدته معك...
عبد المجيد_يبتعد عن راشد باشمئزاز_: قولي لنورة تطلع...
ليلى: مع السلامة مجيد... وآسفه لو وسخت إيدينك بناس حثالة..
بندر: هيه... عيب هالكلام!!
عبدالمجيد: ولا يهمتس يا بنت ماجد.. أرقابنا تفدى دموعكم...
ما يهينتس حي يخلق واحنا نشم الهوا...
_ويدير ظهره خارجاً_
نجلاء: مجيد!!!
_يلتفت عبد المجيد_
تصرخ نجلاء وهي تبكي: الله يخليكم ذخر لنا.... الله يخليكم ذخر لنا...
والله نحبكم وأنتم كل دنيتنا...
الله يخليكم ويخلي أهل على الطيب ربوكم...
يبتسم عبدالمجيد برضى ويقول_:
لا... يا نجول ما سوينا إلا الواجب...
وإن مات سعود خلفه كثير...
******
"في الرياض"
عذبة_تتحدث بالجوال_: يخسى !! قال خليفة سعود...
من غيره ... فيصل النمس...
يالله فنو بروح أسلم على جدي وأشوف أكل عشاو ولا لا...
بااااااااااااااااي...أمووووووووووه ولا تزعلين...
_تدخل عذبة على غرفة جدها_
عذبة: يووووووووه يبه اليوم أحسن من قبل... شكل الجلسه بالشمس
لينت عظامتك....يبه ليه ما أكلت عشاك؟
الجد: آآآآآآآآآآه..._ويسلهم بعينيه ويتنفس بصعوبه_
عذبة_تمسك بيد جدها وتضع خدها على خده_: يبه وش بك ... أنادي فيصل
يوديك المستشفى...
الجد: يابنتي... لا تهبلينه.. بس... إجلسي بجنبي...
_عذبة: يبه يدينك بااااااردة...
الجد: هذا الحق يا بنتي.... عذبة... أوصيك على نفستس...إرفقي عليه...
وعلى خواتس... مالهن غيرتس بهالدنيا...
نجلاء لاتكدرون خاطره...ناصر لا تخربونه بالدلال...
ليلى...إنتبهي له...
عذبة: يبه..عسى عمرك طويل...بروح أنادي فيصل...
أشوفه بالحديقة...
الجد: لا خلتس بجنبي... _ويتنفس بصعوبة العرق يتاقطر منه_
عذبة: يبه... لا إله إلا الله ... محمد رسول الله...
... لا إله إلا الله ... محمد رسول الله...
... لا إله إلا الله ... محمد رسول الله...
الجد: لا إله الا الله محمد رسول الله...لا إله إلا الله ...لا..........
عذبة: يبــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ـــــــــــــه
لااااااااااااااااااااااااااااااااااااااااااااااااا اا
يبه... وين تروح وتخلين وحيده...
يبه لا تروح ... يبه رد علي ... رد علي...
يبــــــــــــــــــــــــــــــــــــــــــــــــ ـــــــــــــــــــــــــــــــــــــــــه
آآآآآآآآآآآآآآآآآآآآآآآآآآآآآآآآآآآآآآآآآآآآآآآآآآ آآآآآآآآآآآآآآآآآآآه
_يدخل فيصل راكضاً ويجد عذبة تنوح على جدها وهوجثه مسجاة_
فيصل: بس!!!لاتنوحين...
عذبة: ولا كلمه ... أبوي ما مات أبوي ما مات.._وتزيد بالصراخ_
_حاول فيصل ان يبعدها عن جدها ولكنها متشبثه به بشده...
دخل تركي... ووقف أمام الموقف مشدوهاً, فيصل سحب عذبة بشدة ورماها
على الأرض, وقفت وبصقت في وجهه, رفع يده وأعطاها كف رماها أرضاً_
عذبة: يبه قم ... قم شوف هالحقير وش سوى بي... قم يبه... قم قممممممممممممممممممممم..آآآآآآآآآآآآآآآآه
_أشاح فيصل عنها وأغمض عيني عمه وبكى ثم غطى وجهه_
صرخت عذبة: لا تغطي وجهه أبوي بيقوم ... بيقوم يأدبك يا وااااااااااااطي...
لا تغطي وجهه... يبه قم شف هالحقير... قم... قم
يباااااااااااااااااااااااااااه
_وإرتمت على الجد, سحبها فيصل وابعدها بعنف , فسقطت على الأض وهي تنشج,
مسح تركي دموعه وإنحنى على عذبة فأمسك بذراعيها وسحبها بقوة وهي تصرخ وتبكي..
وخرج بها للصالة, حينها أغمي عليها , وبنفس الوقت دخل الخال ومعه البنات
وكاميليا وناصر... وقفت نجلاء ونظرت لعذبة ثم ركضت لغرفة الجد,
وإذ بفيصل يضع يديه على وجهه ويبكي بكاء الأطفال,والجد مغطى بمفرشه بلا حراك...
خرجت غير مصدقه وإذ بكاميليا والخال وتركي يرشون عذبة بالماء,
وليلى تحمل ناصر وتصعد به الدرج, وهي تبكي, وقفت ثم صرخت_:
لا.... لاتقولون أبوي ناصر.... لاتقولون أبوي ناصر...لالا...
تركي أبوس يدك قل أبوي بالمستشفى قل آي شي...
تكفى...تكفى...تكفى...
ناصر_يصرخ_: ليلى خلين... بروح أثوف عذبة وث به...خلين...
ترا بعلم عليث أبو ناثر يذبحث بعثاو...وخري...عذبة...عذبة..وث بث..
**********
"في منزل الخال بالخبر"
فاتن:لاحول ولا قوة إلا بالله .... ياقلبي عليهم...ياقلبي عليهم!!!
أم إبراهيم: إيه مادايمن إلا وجهه...إيمان وش أخبار البنات كلمتي أبوتس؟
إيمان: الله يكون بعونهن مرة منحاسين... عذبة شايلينه إسعاف...
وليلى صاكة على عمره ولا طلعت لأحد... ونجلاء مع عذبة بالمستشفى...
فاتن: ياربيه...الله لا يحوسنا بشر...وناصر وينه؟
عبير: كلمت نورة تقول إن ناصر كان مع الشغالات وبعدين أخذه فيصل...
وبيحطه عند مساعد وقت الدفن والعزاء...
يقولون صغير على إنه يستوعب...
فاتن: مساعد!! ولد المصرية ماغيره!!أخو رجل مها عمتهم!!
ليه؟ ماعنده مربية... ماعندهم عمان ؟ ليه مع ولد الناس؟
إيمان: أصلا هو يبي مساعد... متعود عليه... من ماتت أمه وهو أكثر شي عند مها وحمولته...
شمس: أميه... هذي مها أصلا تبي ناصر يصير ولدها...
وتقول لعذبة زوجي بيطلقني لو ماعطيتني إياه...
أم إبراهيم: هـــــــــــــــــــــــــــو!!
يعني بالغصب!! يتولمون تعطيهم إياو عذيب...
هه والله لو تخرب الدنيا ماتعطيهم...
شمس: أميه...متى بنروح لبيتنا؟
فاتن: مانب رايحه... بروح للرياض... اليوم راشد بيوديني..
شمس: أميه والمدارس بتبده؟
فاتن: وخير يا طير!!!
إيمان: عمه... ترى من الطيرة إنتس تقولين خير ياطير...
فاتن: بدينا بشغل المطاوعة!!
عبير: أهم ما على الواحد عقيدته ياعمه...صح!!
شمس:طيب أمي أنا بروح مع مشاري للبيت...
فاتن: وجع ماتفهمين أنتي... روحه للبيت لحالك مافيه...
ومشاري أول واحد بيروح يصلي على أبوماجد...
كلنا بنروح... مافيه أحد بيروح دبي...
أم إبراهيم: إيه ترى الصبح بكرا بنمشي للرياض...
إيمان: يمه ... خايفة أروح... أبوي يقول أنهم مرة منحاسين..
يقول عذبة طايحة بالمستشفى... على المغذي والمهدئات...
وليلى مو راضيه تكلم أحد... ونجلاء المسكينه حول عذبة...
يقول إنهم أشد من يوم موت سعود...وعمتي..
أم إبراهيم: إيه يا إيمان الحال إختلف... يوم يموت سعود..كانوا يرجون امهم
تعيش... ولحقته بعد يومين وكان عندهم ظهر يرتكون عليه...
وأبوهم يتوقعون إنه بيرجع ...بس الحين ضاعن...
آخر من لهن بهالدنيا مات أبوهن مات ... وجدهم مات...
وأخوهن صغير... وعيال العم مهما كانوا مايصيرون زي الأبو والجد..
والأخوان... مير عذبة اللي به الطقة... مسكينه بتحمل كلش على راسه
وهي مب قاصرتن مشاكل...
فاتن: إيه الله يلتحظ له...
عبير: عمه!!! الله ما يغفل عن أحد!!!
حرام هالكلمة (وما الله بغافل عما تعملون)البقرة144
فاتن:هــــــــــــــــــــــــو!!
أم إبراهيم ... بناتك شيخات على حسابي...!!
أم إبراهيم: والله إني أفرح لامن شفتهن ينبهننا ...
الله يجزى المدارس واللي قام عليهن خير... يفهمن.. ويعلمن...
الله يزديهن وينور دربهن يارب...
إيمان: خالة!! راشد بيروح يصلي على جدهم؟
شمس: ليه مايروح!! صج ولدهم غلط عليه بس أخوي يعامل الناس
بأخلاقه...ومايرد الإساءة بمثلها!!
عبير: إلا لو مايروح كان بصمت إنه هيس!!
أبو ماجد أبو الكل!! واللي سواه لكم ولراشد بالذات ماينكر!!
وأخوتس يستاهل اللي جاو... ولا فيه أحد يمد يده على وحده متغطية!!!
أكبر جريمة عندنا هذي...!!
إيمان: ههههه..والله شكله رهيب...وأنا زاد مستغربة ليلى عيت نقول لأبوي...
وانا أقول وش ركد البنت...أثره متصلتن على ولد عمه....هههههههههههه
فاتن: وأنتي فرحانه!!!وبعدين عبدالمجيد رفيق راشد...ويمون عليه...
شمس جهزتي الشنط؟
***********

"في المستشفى"
رفعت عذبة رأسها بتثاقل..تلفتت يمنه ويسرة...نجود تضع رأسها على وسادة عذبة,
ونجلاء متمددة على أريكة مقابل سرير عذبة... الهدوء يلف المكان, والظلام يستر
وجه نجلاء غير أن لمعة الدموع أبت أن تخضع للظلام ,
تنهدت عذب ونظرت للساعة
وهمست: يووووووووووووه الساعة ثمان!! ماصليت؟
وش جابن هنا؟ وش صار... لا...أبوي ناصر...
أبوي!! صدز مات...إيه مات...مات أبوي...
لا... أكيد بيرجع... أبوي ماجد مارجع... أبوي ناصر...
لا...لا...أكيد بيرجعون كلهم...
بس ماحد منهم رجع...ماحد رجع!!!
_بكت وحاولت أن تكتم صوتها حتى لا توقظ البنات...
حاولت الوقوف...وسحبت حامل المغذي.. وتوجهت نحو الحمام,
وقفت أمام المغسلة... فتحت صنبور الماء,ورشت وجهها بالماء,
الماء بارد ودموعها حارقة ألهبت وجهها , نظرت نحو المرآة,
تجهمت , بقعة زرقاء داكنة تحت عينها اليسرى_أثر ضربة فيصل_, تلمستها , ثم همست:
فيصل!!! حتى وجههي ماسلم منك؟
ليه تسوي بي كذا... أنا وش سويت لك...وش سويت...
حرام عليك... طول عمري أعتبرك أخوي...
ويوم إحتجتك صرت لي عدو...
ليـــــــــــــــــــه...والله مو ذنبي إني حبيت...مشاري
مو ذنبي أني ماحبيتك...
فيصل!! ليه رضيت علي أصير مطلقة... وخاينة بنظر حبيبي...
ليه؟ كل هذا عشان قلت مابيك؟
ليه رضيت إني أرقص بعرس حبيبي...كنت أتمنى لو حسيت بي
وقلت لا.. لاتروحين...أقدر أتخلى عن كبريائي.. قدام نفسي على الأقل ...
والحين تبي تستمر بمذلتي...كل يوم تذلن بشي!!
ليه يافيصل... والله لأقول لأبوي كل شي!!
لأخليه يعرف حقيقتك... والله لأ....
أبووووووووووي ... أبوي وينه... أبوي مات...
إيه أبوي ناصر مات!!!
لا...لااااااااااااااااااااااا
يبه ناصر تعال_وأخذت بالصراخ_تعال أقول لك كل شي...
تعال... شف وش سوو بي!!
يبه أبيك... يبه أحتاجك...يبااااااااااااااااااااااااااااااااااااااا ه
وأخذت تضرب بكفيها على الباب, وإنفصل لي المغذي,
ورشقت دماءها على الأرض, وتجمعت الممرضات,
وأمسكن بها مع نجود ونجلاء
وهي في حالة هيستيرية....
***********
"في صالة بيت أبناء العم"
أم عبدالله: فيصل ... يانور عيني...عشاني هالتمرة بس...
فيصل_شاحب الوجة, ويضع يديه على وجهه وعيناه تذرفان بغزارة_:
مابي....مابي شي يمه..
أم عبدالله: ياوليدي لا تحر قلبي... بتروح تصلي على عمك وتدفنه...
وأنت على لحم بطنك من أمس...ترى بزعل عليك...والله لأزعل هه...
تنهد فيصل وأسند ظهره على الكنبة, وأرخى رأسه عليها فتناثرت
خصلات حريرية سوداء على عينيه اللتان تبرقتان كجوهرتان سودوتان,
وجهه الحنطي وعوارضه الخفيفة غسلت بدموعه...
شفتاه المتشققة والهالات المحيطة بعينيه تظهر حزناً عميقا...
أم عبدالله: الحمدلله ياوليدي... لله ما أخذ ولله ما أعطى...
وبعدين أبو عبدالعزيز يقول إنك داري إنه بيموت... لاتذبح عمرك...
فيصل: طيب ... وإذا دريت إنه بيموت... ؟
ليتي مادريت... كل يوم وأنا متعلق بوه أخاف يموت وانا ماشبعت منه...
كل يوم ودي أدخله وسط قلبي... ماودي أفارقه دقيقة...
آآآآآآآآآآآآآآآآآآآآآآآآآآآآآآآآآآآآآآآآآآآآآآه...
يمه هذا أبوي... من عرفت الدنيا وهو أبوي...
هذا مب عمي... هذا أبوي...
جواله يرن..يخرجه ويرد...
فيصل_بصوت مبحوح_: هلا...
عذبة: إسمع.... العزاء ببيتنا...الرجال والحريم...فاهم...
فيصل: أي عزاء... هذا وقتس... أنتي الحين وش أخبارتس ... متى بتطلعين؟
عذبة_تصرخ_: مب شغلك!! العزاء ببيتنا ... قل لأخوانك....
فيصل:...................
عذبة: هيه... فاهم...؟ أنت تسمع؟
فيصل: أنا مالي خلق أتخانق معهم...
وبعدين مافيه ببيتكم رجال...
عذبة: مب شغلك... الرجال ببيتنا قبل الحريم...
فيصل: طيب... بس ...
عذبة: أنت ما تفهم.... إسمع فيصلوه... ترى اللي بي مكفين....
بيت ناصر ما يخلى.... والرجال يجون زي يوم كان فيه جدي وسعود وأبوي...
وهذا اللي عندي...وإسمع.. أنا بطلع الحين... ووالله لو بتعاندون لأخلي فضيحتكم فضيحة...فااااااااااااااااااااااهم..._طوووووط طوووووووط....
يلتفت فيصل على والدته ثم يهمس:
يمه... البنت مب طبيعيه!!
أم عبدالله: أي بنت؟
_يقف أبو عبدالعزيز عند والدته_
أبو عبدالعزيز: خير إن شاء ... منهي اللي مب طبيعية...
فيصل: عذبة ... تقول العزاء ببيتهم للرجال والحريم...
أبو عبدالعزيز: وحنا بدبرة الحريم...!!!
النعي اللي نزلناو بالجرايد إن العزاء ببيتنا, ولا حنا بمغيرين كلامنا عشان عذبوه...
فيصل: أنت ماتعرفه ... تهدد...
أبو عبدالعزيز_بسخرية_: يمه... خوفتنا....تدري خنصك عليه بالمستشفى...
فيصل: إسمع... اللي تبيه عذبة بيصير...
ماحنب ناقصين مشاكل وفضايح... ومسألة نصك عليه هذي شله من راسك..
ماتنذل بنت ماجد وراسي يشم الهواء...
أبو عبدالعزيز: هــــــــــــــــــــــــــــــــــــــو!!
أنت طرطور عند مرتك... هذي يبي له تكسيره راس...وأول من بتركبه أنت ...
لازم تأدبه ... وتعلمه كلمة الرجال ما تكسر...
هه ولا بعد تهدد..وبعدين يا فيصل بيتهم مابه رجال... وش يقولون الناس!!
ولا لامن جو وقفنا السووايق يدخلونهم ببيت عمي... ؟!
أقول لو نكلم المستشفى ما يطلعونه...أنت ماعليك خله علي... وش قلت...
_يجلس فيصل بتثاقل ويتنهد ويضع يديه على ذقنه , ثم يرفع شعره عن وجهه,
ينظر لأخيه بطرف عينه ويطيل النظر ثم يقول_:
لا...
إذا هي تبي تطلع تطلع... وخل الناس تقول اللي تبي أنا ما يهمن أحد...
وعذبة ذي عيون أبو ماجد ... مايصير نذلة ونغثة وسنده ما دفن للحين...
فاهم...مايهم الناس عند لحمك....
العزاء ببيتهم... وأنا برسل العمال يجزون الخيام...
وقل لسعد....
أم عبدالله: إي والله مانغث البنية ... ولدي والله ... بس كل لو تميرة عشاني...
_ينهض فيصل ويأخذ التمرة من يد والدته ويخرج_
********
"في العزاء"
مها والجدة وأم عبدالله في الصالة الرئيسية, ويحطن بهما العجائز وبعض نساء الجيران,
بينما عذبة تسند رأسها على الأريكة وتتمدد على الأرض وتبكي بحرقة في الصالة الجانبية,
ويحطن بها نجلاء وليلى ونواعم ونورة,
نجود تقف في البوابة وتستقبل المعزيات مع والدتها ومنيرة_أم تركي_ وأم إبراهيم,
البيت يغص بالمعزيات والمعزين, من الرياض والقصيم والمنطقة الشرقية وبعض منهم أتى من خارج المملكة,
فاتن تتردد بالماء والأدوية المهدئة وتحاول تهدئة عذبة,
بينما إنشغلن بنات الخال بتوجيه الخدم لتقديم القهوة والماء,
للرجال والنساء,وتنظيف المنزل...
أحد النسوة: مسيكينة هالبنيه... ركدوها... مايصير...
أم عبدالله: الله يصبره... ماتنلام...
إمرأة أخرى: طيب هذا من الجزع... ياخوفي يدخل هذا بالنياحة!!
والنياحة على الميت فيها لعن... حاولوا تهجدونها...
_تدخل أفنان ووالدتها وأختيها_
أفنان: عذبة!!
عذبة: أفنااااااااااااااااااااااااااااااااااااااااااااااا اااان
أفنان أبوي مات... أبوي ناصر مات... أبوي ناصر مات...
مات...مات...آآآآآآآآآآآآآآآآآآآآآآآآآآآآآآآآآآآآآآ آه
أفنان: الله يغفر له... ويدخله فسيح جناته... هذا مصيرنا كلنا...
عذبة: وين الموت ... ليته ينشرى كان شريته...
مات أبوي... من لنا بهالدنيا؟
مين...ضعت يا أفنان ضعت...
_تضمها أفنان وتجلس بجانبها على البلاط_
أفنان: ثقي بالله وما يضيع من وثق فيه...
عذبة: تصدقين يا أفنان سلمت عليه قبل لايدفن...
ترجيت الكلب إنه يسمح لي أبوسه...
أفنان: وشو؟
عذبة: تخيلي يا أفنان كان مبتسم... ذكرن لشكل أمي يوم أسلم عليـَه...
أفنان بوست راسه وضميته ...ضميته يا أفنان ولو الود ودي ماتركتـُُه...
أفنان...تصدقين قويت نفسي وما بكيت عندُه...
كان موته ولا يشوف دمعتي...
كان يسهر معي إذا سهرت أذاكر...
يشب لي بالخيمة, ويدفن بالمرجيحة, ويسوي لي قهوة,
أفنان تصدقين يوم جهازي راح لفرنسا وهو ما يحب السفر بس عشاني...
عشاني بكيت وقلت لو فيه أبوي ما جهزت من هنا!!
ليتي ما قلت هالكلام... ليتي ماجرحته...
وش عاد.... جهزت أغلى شي وجيت لمه وضيقت صدره...
أفنان... تذكرين ذاك اليوم... يوم أنتم بالزلفي يوم جيت لمخيمكم...
تهاوشت أنا وسعود وزعلت... وأمي عيت أجي لمكم...
ويوم شافن جدي زعلة وضايقن صدري...
جابن بنفسه لمكم بالزلفي وقعد يتحران لمين طاب خاطري...
أفنان... ودي أدري ليه هو يحبن... وليه أنا قاسية معه...
أنا ما أستاهله ... ما أستاهل يكون عندي جد زيه...
أنا ما أستاهل ... ما أستاهل...
أنا...أفنان أبي أبوي أبي أضمه... أبي أشكي له وأبكي...
ولا تدرين منب صايحة...بقول إني أسعد إنسانه...أسعد إنسانه بس يرجع لي...
أفنااااااااااااااااااااااااااااااااااااااااااااااا ااااااااااان
أبي أعيش معه ... ولا أموت...ليتي أموت ليتي أموت...
***********


























"الجزء الثاني عشر"


"بعد منتصف الليل"
في أحد غرف الضيافة الخارجية في فناء بيت الجد ناصر ,
الغرفة مظلمة وهادئة وباردة, بندر وأحمد يتمددان على سريران متجانبان,
يشد بندر البطانية ويقول:
أحمد....أثرك أنت وبرهم فاكينن من خواتكم...وه ياثقل دمهن...
أحمد:حرام عليك...إلا وش أخبارك...عبير تقول الضيفة فقعت مرارتك...
بندر: أقول...شخبار الجلسة عند عذبة؟ إنبسطت...ولا ماللبيت طعم بعد سعود؟
أحمد: والله البيت كله تغير...صراحة شي فظيع...
بحياتي ماشفت حياة كذا...بندر تخيل الكراج مليان سيارات أشكال وألوان...
والمفاتيح مع سواقهم الدايخ أبو ياسين...هههه تخيلته هو ولحيته.. بالتحليه..
بسيارة سعود الفيراري...
بندر: يقول دحيم إنك كل يوم جايهم بسيارة... وآخر الموديلات...وش السالفة؟
أحمد: هه...عذبة وش حليله... تقول لي خذ السيارات اللي تبي...
وزيادة على كذا معطتن إذن آخذ سيارات عمومتهم...
بندر_ويقترب من أحمد_: صدز!! وأنت عسى أخذت سياراتهم؟
أحمد: إيه لقيت سيارتين لمجيد... وسيارة سلمان...بس الفشيلة يوم أخذت الرانج حق فيصل...ودق علي أبو ياسين يقول فيصل معصب يدور سيارته يحسبه مع سلمان ولا مراد...
وجيت ماشي ميتين...
بندر: والله ماتستحي... وش سوى بعدين...
أحمد: قبل الإشارة اللي عند بيوتهم دق علي... وقف قلبي... خفت منه...
بندر: وهاوشك؟
أحمد: لا... قال لي لا ترجع ...أنا بروح بسيارة ثانية...ويقول إنه مايبي سلمان يجي سيارته..
عشان السلمي يفتح المحرك ويقربع فيه...يقول إنه خرب سيارته اللي قبل...
بندر: يا حليلهم...شكل فيصل ذايب بعذبة...ومايبي يزعلك عشانه...صح؟
أحمد: .......أنت ماكنت معي ... لوأنت عشت معهم ماقلت كذا...
بندر: هــــــــــــــــو!! شلون؟
أحمد: عذبة مب طايقته...أحسه بتذبحه... بس تمثل قدام أبوه ناصر...وقدامي...
بندر: ليه؟ وفيصل؟
أحمد: فيصل ....مادري... أحيانا تقول إنه يموت عليه... وأحيانا يتصرف تصرفات غريبة...
مادري فيصل دايم طبعه غريب...
بندر: هههههههههههه... ماشفته وشلون يناظر مشاري ومشاري يناظره...
كل شوي أقول بيتطاقون...ولا راشد...هههههههه
ولا كأنه مجلود... يدخل ويطلع معهم... ويمون بزود... تدري...
اللي يشوفه يقول هذا تركي مب راشد... ياخي أموت واعرف ليه
داخل بهم عرض... وليه هم متحملينه وبالذات فيصل...
أحمد: فيصل.... رجل... ويقدر الرجال...
وراشد لو إيش ماكان رفيقهم... وبينهم عشرة...
وراشد رجل لو طعطع شوي... يبين الرجولة فيه...
بندر: أحمد....عذبة تقول إنه كانت مقصرة مع جدها..معقولة؟
أحمد: لا... والله أنا دعيت ربي إن يرزقن بنت مثله...
تخيل...تنام معه... وتفطره بيده... وتجلس معه كل وقت... وتهمزه..
وتغير ملابسه.... وماتتكل على الشغالات بشي...
لبقة معه بالحيل... والله إني تعجبت منه....
ماتدري البر وين بالولد ولا بالبنت...
بس بر عذوب ما شفت مثله...
بندر: طيب... تحسه مبسوطه...
أحمد: مسكينه... بندر تدري إنه الحين مليارديره...
وتدير مشروعات بالمليارات...
بندر: أدري .. بس الإدارة الفعليه بيد فيصل وبو عزوز..
أحمد: مادري يا بندر... القصر الكبير... والفلوس الكثيرة...
والسلطة... والجمال... والدلال... وكل شي عنده زايده تعاسة...
كل شي ببيتهم كئيب... الخدم اللي كنهم رجال آليين...
والتحف اللي تقعد ساعتين تتأمل فيها , والديكور المبهر,
كله ...كله...كآبة في كآبة...عكس ما الناس يتكلمون عنهم..
فرق عن يوم كنت أجيهم يوم أنا بزر...
منول كلش عندهم فيه وناسة... تعليقات عمتي...وفرفشة ماجد..
وطقاق ليلى وسعود...ونجلاء وجدهم..وعذبة وطقاقته مع مجيد...
كلش إختلف...أرحم عذبة...مسكينه...
بندر: شلون مسكينة...قوية وماهمه شي..يعني متبلدة من الآخر..
أحمد: لا...كنت أقول مثلك بس الحين غيرت رايي...
تخيل أسمعه أحيانا تصارخ بالليل...
وتبكي وتحاكي نفسه... بيجي يوم وبتفصخ عقله...
أنا حمدت ربي على أهلي ومابي غير هالهلي...
بندر: عجيب!! بس أشوفك قدرت الهلي.... كل يوم بسيارة شكل...
أحمد: أقول ... بنام...يا.. إلا ماقلت لي ووش سويت مع نورة؟
بندر: أقول إنطم...تصبح على خير
***********
"في اليوم التالي"
فيصل يقف عند باب منزل الجد, وينادي عذبة, تلتفت شمس وترمق عذبة بنظرة إستحقار,
إلتفتت عذبة في مكانها وسألت:
نورة شوفي عمتس وش يبي...يالله...
نورة_تمط شفتها_: وأنا وش دخلن بكم...عمي ...خطيبتس...روحي أنتي...
عذبة_تبرز عينيها وتصرخ_: نوير ماتفهمين!!
أقول قومي لا تجيتس هالجرة تتوسط خسمتس..قومي!!
نورة_بذعر وهي تنهض_: ببب بببسم الله ...طط طيب...سسسم عم...
_تقف نورة مقابل فيصل وهي تتمتم_: ببسم الله ...سكنهم مساكنهم..سكنهم..
فيصل: خير... وش بتس؟
نورة: ووش تبي..؟
فيصل: خير إن شاء الله من متى صرتي عذبة؟
ولا تحسبينن تروك...هاه..
نورة: أقول أها ... منب فاضيتن لك أنت الثاني.. وش تبي؟
فيصل_يرفع يده_: إنزلعي نادي عذبة لألفعتس طراق..تقلعي!!
_تركض نورة وهي تتمتم وتقرا على نفسها المعوذات وتقف عند رأس عذبة المتمددة على الأريكة,
وتتلعثم وهي تقول:
يبيتس أنتي .. بغى يلفعن!!
_نهضت عذبة بتثاقل وسحبت الشرشف من يد أفنان وهي تتبرم_:
وه بس... رايقتن له أنا ؟
شمس: هذا زوج المستقبل...الرجل اللي كلن يخطبه لبنته... ولو!!!
_إلتفت عذبة ووقفت أمام شمس وهمست_:
إسمعي...كلمة وماتنعاد...أسمعتس تستهزين بفيصل أمصع لسانتس...
وأضنتس فاهمه وش أقصد...خلاص...!
شمس_بذعر بالغ_: خخ خخخلاص...
إلتفتت أفنان: لو إيش ما كان هذا ولد عمها...
والعيبه تجي عليها قبل ما تجي عليه...
_وقفت عذبة أمام الباب ... وبدت مترددة...ثم تغطت وخرجت_
فيصل: هلا عذبة شلونتس؟
عذبة: ......................
فيصل: أنا ... جيت ...عشان...
عذبة... بتس شي...تعبانة...
_أمسكت عذبة وشرشفها وشدته على فمها وهي تحاول أن تكتم بكائها,
ولكنها عجزت عن ذلك, فإنفجرت ببكاء مرير_
فيصل_بدت الدموع تتجمع بعينيه_:
عذبة...أدري مب سهله عليتس...والله يلوم اللي يلومتس..
بس... عشان ناصر ... حرام عليتس شوفيه شلون ترك اللعب وجاء يركض..
عشان ناصر الصغير .. وعشان ناصر الكبير...
عذبة... دموعتس غالية ...
عذبة...عذبة...
_يأتي ناصر ويتعلق بساقي عذبة وهي يصرخ_:
عذووووووبي ليث تثيحين..._ويلتفت على فيصل_أنت دلبته..
والله لأدلبك... يا ... دب...عذوب... ذعلث فيثل...
_تنحني عذبة وتضم ناصر_
عذبة: إيه فيصل صيحين..إضربه...
_ينقض ناصر على فيصل ويضربة بقبضته ويركله بعنف ,
فيما وقف فيصل يتأمل عذبة مندهشاً, عذبة سحبت ناصر وهي تقول_:
خلاص نصوري يكفي...فيصل صديقك...خلاص..
ناصر_منفعلاً_: لا...أوب ثديقي... اللي يذعل عذوب أوب ثديقي...
وع عليك..._ويلتفت_ وع عليك أنت بعد...أنا أحب فيثل أكثر منك...
ليث ديت هنا...ليث ديت...رح لبيتكم...
_عذبة وفيصل يلتفتان مندهشان ويران مشاري يقف على بعد أمتار منهما_
فيصل: مشاري!!!!
وش تبي...البيت له حرمة...
مشاري لم يجيب فقط كان يراقب عذبة وهي تبعد ناصر بعنف وتدخل للداخل_
فيصل: هيه أنت وش تناظر؟
مشاري: .................ولاشي ... بس الله جمع بين الحبايب...
فيصل: ..................
مشاري: قل لأمي تجي أبيها...
_عذبة دخلت تركض ولم تتحدث , ودخلت تركض لغرفتها, ثم لحقتها أفنان_
*******
أقبل تركي وهو ينظر للشرفة ويتبسم, ثم أمسك بكتف فيصل قائلاً:
عمي ... يبيك أبو عبدالعزيز...رح .. بسرعة..
فيصل: أبو عبدالعزيز ذا مب عمك؟
تركي: أقول بسرعة جو ناس vipيقول لازم تستقبلهم .. ياخي رح...
مشاري: قوة تركي.. حلو الثوب عليك....
وأنته ماتلبس ثوب إلا بالعزاء...؟
تركي: إن شاء الله ألبسه ببيتكم...أعزيهم فيك..
فيصل: شف تروك.. هذا يبي أمه قلهم ينادونه...
_يلتفت تركي ويرقب فيصل وهو يذهب ثم يتنهد ويقول_:
مشاري... مايصلح مكانك هنا تعور البيت...رح منهنا شوي..إيه كذا زين...
وفي هذه الأثناء ينسكب شامبو وبلسم وبودة تلك على رأس مشاري من شرفة
غرفة عذبة.. يقهقه تركي ويبتعد وهو يضحك, فيما صعق مشاري ولم يستطع أن يتحرك, عندها وبعد ان توقف الإنسكاب رفع رأسة ونظر لخصلات نجلاء الذهبية تخرج من بين فتحات الشرفة...
**********
"في غرفة عذبة"
عذبة كانت تبكي وتحاول أفنان تهدئتها وناصر يدور حول عذبة ويبكي,
فسمعوا ضحك قوي يخرج من الشرفة, ركض ناصر وتبعته أفنان,
كانت نورة ونجلاء تؤشران لتركي بعلامة النصر , أطل ناصر وحين رأى
مشاري, هب راكضاً وأخذ سيارته تحت سرير عذبة ورماها على رأس مشاري,
صرخت نجلاء:
ياويلي..أنت مهبول ... بتفلق الرجل...ياويلنا من عذيب...
نورة: هيه أنتي ما تغطينا عن تركي...
ناصريطل من الشرفة ويصرخ لمشاري الذي كان يتوجع :
أحثن... ثااااااااااااااااااااااااااادة... تثتاهل يادب... وع عليك ثنتين.._ويخرج لسانه_

افنان لم تستطع توبيخ الفتاتين, بل غرقت في ضحك هستيري,
وحين قدمت عذبة , تقافزن البنات وهربن بسرعة..
*********
"في الفناء"
مشاري: أنت ماتستحي ... والله عيب هذا وانا ببيتكم...أخ ياراسي...
خلني أمسك نجلوة العفريته.. وانت ...أنت ريال انت..؟!!
تركي: لا..أنا درهم...ههههههه...
إسمع أنا مالي دخل... والله مادريت عن ناصر...
إلا والله تنرحم.. عذبة كان يوم تعرف إن أخوها عنده ميول إجرامية...
تشري له سيارات صغيرة مو سيارة أكبر منه...
والله مسكين يا مشاري ...ضاحت براسك دلالهم لولدهم...
مشاري.. تبي أشغل لك رشاشات الحديقة تغسل البلا اللي على راسك؟
ولا وش رايك إغفص راسك بالنافورة... ولا الحل الأخير...
طب بالمسبح اللي عند الرجال...ترى الماء البارد منعش ومهدي للأعصاب...
مشاري: أيا الجلب... تتريق علي..رح لابارك الله فيك...نادي أمي...
تركي: إيه ...صح ترى امك ماتبيك...نجلاء هي اللي قالت لي أمه تبيه..
أكيد إنها تبيك تجي عشان تعطيك حمام إجباري...
بس أنا مالي دخل....
*********
"في غرفة عذبة"
عذبة_بعصبية_: أفنان... الحين يحسبن أنا اللي وزيت ناصر....
ياربيه... ياربيه..._وتضرب وجهها وتبكي_
أفنان_وهي تمسك بيديها وتبعد هما عن وجهها_:
حرام عليك... لا تضربين وجهك ولا تنوحين... أنتي ماتدرين...
الرسول صلى الله عليه وسلم قال : ( ليس منا من لطم الخدود و شق الجيوب) (أخرجه البخاري)
وتبرى من الصالقة والحالقة والشاقة...
والصالقة اللي ترفع صوتها عند المصيبة...
عذوب حبيبتي أنت مؤمنة ...حرام عليك والله حرام...
عذبة: ياربيه والله ما إنتبهت...الله يغفر لي
أفنان...فيصل... ومشاري..
أفنان: طيب...
عذبة: يوم شفت فيصل ذكرت أبوي...حسيت بوه شي من ريحة ابوي ناصر...
بس بنفس الوقت تذكرت اللي سواه بي...
فنو..إذا فيصل اللي مربيه جدي واللي يعد من عياله سوا بي كذا..
الباقين وش بيسوون بي...خايفة يا أفنان..ما أقدر أشوف وجهه...
ما أقدر...راح اللي كنت أتحمل وأتظاهر قدامه...
خلاص...أحس إني إنتهيت..إنتهيت..إنتهيت
أفنان: ماتدرين... يمكن لمن تتزوجينه يتغير...
يعني اللي سواه قبل عشان بياخذك بس...وخلاص الحين ضمنك...
والرجل إذا أحد أخذ منه حبيبته ممكن يقتل...وكيف لو كانت بنت عمه..
عذبة_تصر أسنانها_: والله لو على جثتي ما أخذته...
أفنان: طيب بتقولين لا...
عذبة: مادري... مادري...بس
أفنان:وش بتسوين...
عذبة: حاليا ... ولاشي...ولاشي...أفنان...شفت مشاري...
أفنان: جد والله؟!!
عذبة: أفنان... شفت الإستحقار...كان يناظرن ولا كأنه يشوف إسرائيلي قدامه...
والله نظرته تقتل...آآآآآآآآآآآآآآه ...تمنيت أصرخ وأقول أنا بريئة...
أنا ما خنتك...أنا مظلومة زيي زيك... وهذا المجرم...
تمنيت وتمنيت بس ماكثر ماتمنيت...وماقدرت أسوي شي...
***********
"في مطبخ بيت الجد"
فيصل يقف عند باب المطبخ الخارجي ويتحدث مع نجود..
فيصل: نجود...مابغى أحد يجي...سنه أدق على جوالتكم...
وأرسل لكم من هالشغاللات... وينكم؟
نجود: إيه شنسوي...والله المعزين متقاضبين...أحد طالع وأحد داخل...
فيصل: وعذيب؟ شصار عليه؟
أفنان: الله يكون بعونه...من دخلت منك وهي مسكرة على عمره باب غرفته...
فيصل_يتمتم_: لهدرجة مفتونة...حيوانة...للحين تحبه... بس أنا بعرفه بقيمته..
نجود: فيصل شتقول؟
فيصل: ولاشي... بس عذبة طلعناه من المستشفى على ضمانتي...
ماتتحمل تجلس للعزاء...البنت محتاجة علاج مكثف..
.والدكتورة أكدت إنه لازم تدخل خلال أقل من 48 ساعة...
قولي له تجهز شنطته وتمشي معنا للمستشفى...
نجود: مسشتفى!!...أنت ماتعرف عذبة مستحيل توافق...
فيصل: لازم تدخل... الوضع ما يسمح أخليه هنا...
نجود: عم...أنت ماتبيه تشوف مشاري ...صح؟
فيصل_يتلعثم_: لـ..لأ..مو ...إسمعي أنتي قولي له وبس...
نجود:إسمع...كلم أمي نورة..أنا ماتقتنع بكلامي...
فيصل: وين ...مب انتي صديقته...
نجود: إيه قبل طلاقه...بس اللحين...الوضع إختلف...
والله وكأني أنا اللي طلقته من زوجه...
الله يسامحه...مادري ... يمكن الوضع حساس شوي...
بس والله مافرحت عليه بطلاقه...وكأن أختي اللي تطلقت ...
أنا شسويت...شسويت...ودي أفهم...
فيصل:............إسمعي يا نجيدة...أحيانا ناخذ مواقف من ناس
نعتقد يقين إن مالهم ذنب...
بس قربهم من المتسبب تخلينا نتحسس من أي كلمة أو نظرة منهم...
نجود: بس حنا ما تسببنا له بشي!! يعني أنت ولا أبوي اللي مطلقينه!!
فيصل: هه..لا..بس..إسمعين
يمكن هي حست إننا كلنا فرحنا بطلاقة...وعشان كذا...
هي مو قادرة تفضفض لتس..عشاننا...بس صدقين...عذبة مازالت تحبتس...
وتحب سعود... وتحبن...وتحبنا كلنا...
نجود: ................سعود...سعود...وأنا بعد .........
فيصل: يالله روحي قولي لعذيب...
_ويتمتم وهو يراقب نجود وهي تدخل _:
إيه والله يا أنا بخليه بذا عند هالدربيه...الله ياخذه ...ويفكنا منه...
هين يا عذيب إن ما كرهتس بوه ما أصير فيصل...
بتعرفين من اللي يستاهل الغلا...
*********

"بعد إسبوع"
عذبة تخرج من المستشفى, مها والجدة ونجلاء ونورة وناصر مبتهجين جداً,
البيت أضيئت كل مصابيحه, والبخور يعم المنزل..
دخلت عذبة تحمل نجود حقيبتها, وإرتمت نجلاء بحضنها وهي تصرخ:
نور البيت ....نور كل الحي...والله البيت ماتنفع بعدتس...
ناصر: نور البيت... والدنا كله نورت...الدنيا مب ذينه بعدث...
تلتفت نجلاء وتقول بغضب: هيه أنت لاتقلد!!
ناصر:إنقلعي...وع عليث..أنا ما أقلد يا ثينه...
عذبة: أفا يا نويصر...أنت رجل ما تقول هالكلام...
شلونتس يمه...ووين ليلى؟
الجدة: بخير يا بنيتي...ليلى نيمه...إلا أنتي وشلونتس؟عساتس طيبة؟
عذبة: أنا بخير ... بس وش قلتي تجين تجلسين عندنا...
الجدة: والله يا بنيتي ماللعجيز إلا بيته...وبعدين هذا بيت ناصر...
وناصر طلقن...وماخبرت المرة ترجع لبيت واحدن طلقة..
مها: والله يمه حرام عليتس...هم محتاجينتس...خلي العناد عنتس...
الجدة: إسمعن كلمتي ما تنكسر......خلاص...
نجلاء: خلاص...أنتم ما تيأسون...مابه فايدة...الله يخلي لنا أخيتنا...
يازود عجوز يانقص عجوز...
الجدة: أها...قص يقص لسانتس...
_يضحكون جميعاً_
تلتفت نجود على عذبة قائلة:
عذبة ترا بكرا آخر يوم لتقديم أوراقك حقت التحويل...
أفنان كلمت علي وقالت لازم تروحين بكرا لم الجامعة أفنان تنتظرتس هناك...
عذبة: يووووووووووووووووووووه مالي خلق...
نورة: نروح أنا ونجلاء بدالتس....؟
مها: لا...ترا بيطردونتس يا عذبة مدى الحياة مب قابلينتس...
نورة: حرام عليتس....والله يخلونه دختورة دايركتري...
عذبة: دايركتلي....
نجلاء: أها .... بدينا من الحين بالتصحيح...ياشيخة ماقبلوتس...
نجود: لا إن شاء الله بيقبولنها...
*******
"في الجامعة"
في منتصف الدوام, ترتمي عذبة على كرسي في الساحة الجانبية في الدور الأول
من المبنى الرئيسي, فيما ذهبت أفنان للكفتيريا لشراء القهوة,
أخذت عذبة تتأمل الفتيات..
أتت أفنان ووضعت كوب القهوة أمام عذبة همست عذبة:
الحمدلله... قبلون بسرعة...
أفنان: مب عادة...ههههههه...ربي يسر لك...
_أخذت عذبة ترشف من القهوة ثم رفعت رأسها ونظرت لأفنان قائلة_:
فنو...تسمعين اللي أسمع...!!!
أفنان: إيه ...هذي البوابة تدخل على قاعة المؤتمرات والمحاضرات...
اليوم أظن فيه محاضرة عن سرطان الثدي...يقولون بتجي دكتورة...
صرخت عذبة:
أعرف هالصوت!!
مو كنه صوت.....
إلا هي ... والله هي....
أفنان_وهي تحاول أن تمسك بيدي عذبة_: من هي ...
_رمت عذبة كوب القهوة, وهرولت نحو باب القاعة...ولحقتها أفنان_
*******
"في قاعة المؤتمرات"
القاعة تتمدد بشكل مخروطي, كبيرة جداً, والهدوء يعمها, الدكتورة تلقي المحاضرة,
والجميع منتصون, كان الحضور كبيراً, ولكن روعة أسلوب الدكتورة,
وأهمية الموضوع خلقت جو هائل من الهدوء...
وبينما الدكتورة تشير إلى إحدى الصور اللتي عرضت وإذ بفتاة تقف في أعلى الدرج, وتصرخ:
ماما أمينــــــــــــــــــــــــــــــــــــــــــــــ ــــــــة!!!
أمي ماتت...أبوي إختفى...سعود مات...جدي مااااااااااااااااااااااااااات...
وأنا ضعــــــــــــــــــــــــت....
_وقفت الدكتورة وظهر صوتها مرتجفاً وقالت وهي تتجه نحوعذبة_:
عـــــــــــــــذبة!!
_تردد صوت الدكتورة بواسطة الميكرفونات ليختلط بصوت عذبة اللتي تصرخ_:
لا....مو عذبة ....مو عذبة أنا عذاااااااااااااااااااااااااااااب
عذاااااااااااااااااااااااااااااااااااااااااااااااا اب...
_في هذه الأثناء ركضت الدكتورة أمينة نحو عذبة وهي تصرخ:
ماتقولي ديالي فرح ماتت...
ماتقولي فرح ماتت...
لا..نشدتك بربنا...لا...
ماتقولي ولدي سعود مات!!
إرتمت عذبة في أحضان الدكتورة أمينة, وإنخرطتا في بكاء مرير...
ضمت الدكتورة عذبة وهي تبكي وتسألها:
كيف...كيف ...ماقولت بشوفها ؟
كيف ماتت ...كيف ماتت...
ياربيـــــــــــــــــــه...
عذبة: أأمي ...أمي ماتت وهي كانت تتمنى تشوفك يمه...
أمي تعبت تدور عليك...
ليه جيتي متأخرة...ليه؟
ليه جيتي الحين...ليه...؟
وضمت الدكتورة عذبة بقوة حتى كتمت صوتها, وصارت تبكي بصوت يشبه حنين الناقة, فيما وقفت أفنان بالقرب منهن وهي تضع يدها على فمها وتبكي...
_تجمعن موظفات الأمن وحاولن إبعادهما عن بعض, ولكن لم يستطعن,
فاضطررن لجرهن خارج القاعة وهن ممسكات ببعضهن ويبكين_
***********
"في الحديقة"
الهدوء يطبق بقوة على البيتين المتجاورين, ونورة ونجلاء يجلسن على الأرجوحة,
الجو بارد, و بخار الكابتشينو يغري بشربه قبل ان يصبغه المكان ببرودته,
والضباب يلف المكان, تنهدت نورة قائلة:
نجلاء مالي خلق أروح للمدرسة...
خنغيب...والله ماودي...مالي خلق...أحد يموت عمه يروح بعد إسبوع...مايصير...
نجلاء: آآآآآآآآآآآآآه...أبوي ناصر الله يرحمه جنيته لو أقول له بغيب...
نوير... والله فقدته... كل شي يذكرن له...
تعبت..كل مكان أسمع صوته..
ريحة العود لمن تفوح...أشوفه قدامي شايل المبخرة للرجال..
ولا يدور عذبة يبي يبخره...

ضحكته...حتى هواشه..
واللي تعبن أكثر عذبة...
عمري ما شفته بهالضعف..
آآآآآآآآآآآآآآآآآآآآآآآآآآآه
وبدأت تغني...بصوت رائع ومؤثر...

الأماكن كلها مشتاقة لك
والعيون اللي انرسم فيها خيالك
والحنين سرى بروحي وجالك
ما هو بس أنا حبيبي
الأماكن كلها مشتاقة لك
كل شيء حولي يذكرني بشي
حتى صوتي وضحكتي
لك فيها شي
لو تغيب الدنيا عمرك ما تغيب
شوف حالي من تطري علي
المشاعر في غيابك
ذاب فيها ألف صوت
والليالي من عذابك



عذبت فيني السكوت
وصرت خايف لا تجيني
لحظة يذبل فيها قلبي
وكل اوراقي تموت
آه لو تدري حبيبي
كيف ايامي بدونك
تسرق العمر وتفوت
الأمان وين الامان
وأنا قلبي من رحلت
ماعرف طعم الأمان
وليه كل ما جيت أسأل هالمكان
اسمع الماضي يقول



ما هو بس انا حبيبي
الأماكن كلها مشتاقة لك
الاماكن اللي مريت انت فيها
عايشة بروحي وابيها
بس لكن ما لقيتك
جيت قبل العطر يبرد
قبل حتى يذوب في صمتي الكلام
واحتريتك
كنت اظن الريح جابت عطرك
يسلم علي
كنت أظن الشوق جابك
تجلس بـ جنبي شوي
كنت وكنت أظن وخاب ظني
ما بقى بالعمر شي واحتريتك
ما هو بس انا حبيبي
الأماكن كلها مشتاقة لك
_تمسك عذبة بكتفي نجلاء وتضع رأسها على كتفها وهي تبكي بحرقة_
نورة: بسم الله ....منين طلعتي...عفريت أنتي؟!!!
نجلاء_متفاجأة_: عذبة!! من متى وانتي تسمعينن؟
والله ماقصدت أصيحتس...مادريت إنتس هنا...
يووووووووووه...
_تقف عذبة وهي تمسح دموعها بطرف شرشفها, وتقول بصوت حازم:
إسمعي يا نجلاء...المكان مليان عمال...والعيال طايحين بدقة جديدة...ينامون بذا
_وتؤشر للخيمة_ليش طالعتن بلا جلال... ويالله بعد نص ساعة المدرسة...
نورة: مب دارسين....مالنا خلق...
عذبة: نوير!!! مب بكيفتس...بتدرسين ولا أكلم مجيد...
نورة: مجيد مو الأول يدرس هو!!
عذبة: إسمعي نورة حبيبتي...الحين المدرسة أهم من كلش...
والشهادة يمكن يجي يوم وتحتاجينها...
نورة:أدرّس بمدرسة أهلية...كرف وحالة والنهاية راتب ما يجيب لي ولا
بدلة...والله النظارة اللي علي ما يجيب قيمته...
وتقولين أحتاجه؟!
نجلاء: أقول نورة...بلا فسق...ألف وخمس ميه تفك زنقات...
ويمكن يوم تحتاجين الألف وخمس ميه ...إحمدي ربتس مير ولا تطنزين...
عذبة: نجلاء...لافض فوك...يالله انا بروح داخل أبرتاح شوي...
وأبقوم أشوف عن........_وضعت عذبة يدها على فمها ثم أشاحت وهي تقول_
بغيت أقول بشوف عن أبوي...
نورة: نجلاء وش يدريتس إنه بألف وخمس مية؟
نجلاء: وخمس وثمانين...صح؟
نورة_بإندهاش_: إي والله... شكلتس أنتي العفريت مب أختس؟!!
نجلاء : كنت معتس...نسيتي قبل إسبوعين شارينه؟
_يخرج تركي من الخيمة وهو ينادي:
ياولد!! ياولد!!
نجلاء: يمه ...إصبر شوي... هاتي _وسحبت غصن شجرة وتغطت به مع نورة_
تركي:هيه...صوتك حلو....
أقول ... لا يسمعونك الشباب...ترا مب أزين لك يسمعك العامل...
نجلاء: بسم الله انت منين طلعت وإلى أين مغادر؟
وليش جالسن تتسمع؟ وليش توك تطلع؟
تركي: أح...بالهداوة خلين أجاوب على سوال وهاتي الثاني...
طلعت من الخيمة... وبروح للبيت ألبس وأفطر وأروح للجامعة...
وجالس أتسمع ببساطة لأنه عجبن صوتك...
وتوي أطلع لأني يوم جيت اطلع سمعت عذبة ...
فخفت على رقبتي... بتقعد تقول ليش جيت للبنات ... وليش سويت...
يمه...تخرع...ما أقول إلا الله يعين فتفت...
نورة: أقول ولد عمي إرجع نم... اليوم بنسوي إضراب جماعي عن المدارس...
تركي: هيه لو سمحتي انا مو بمدرسة...
أنا بجامعة الملك سعود...تخصص طب...
وتبين اغيب...لا حبيبتي..قصدي بنت عمي...
ماعندي نيه أتشوت خارج الجامعة...
سلام
_ويخرج وهو يحك رأسة ويغلق ازارير قميصة_
نجلاء: مادري كيف ماشي بالطب...
نورة: أفا عليك... شاطر...بس مب بين...خلف الله علي...
نجلاء: نورة... ليش أمس تهاوشت عذبة وأبوتس وعمانتس؟
نورة: أنتي ماتدرين....أبوي يقول لازم تجون تعيشون معنا بالبيت...
وعذيب عيت... يمه...طلعت وحدة ثانية... أنا هجيت...خفت يجين طراق ولا بوقس..
نجلاء: فيها ضرب؟
نورة: لا...بغت توصل بس تدخل فيصل... وصرخ على عذبة وهجدت...
ياحليلة ماخافت من أي احد إلا فيصل...ههههه...
نجلاء: وبعدين ولا هجيتي...مالحقتي على الباقي؟
نورة: أفا عليتس... انا هجيت لكن حطيت إذني...وقفت ورا الشجرة اللي جنب الدرج
وسمعت إفري ثنق...ههههه...
نجلاء: ماشاء الله أنتي مشروع سيدة ناجح..مايفوتس شي...إيه وش صار؟
نورة: ماتتخيلين... أبوي وعمي سعد وجدتي... شيء ...
بس عذبة عيت كلش... ويقول له أبوي..ماحنب مخلين بناتنا بدون رجال بالبيت..
وردت بطرف خشمه.. مب بناتك...ذولي خواتي... واللي بيطلعهن من بيت أبوهن
أطلع روحه..وتعالت الأصوات... وجاء فيصل... وقال...خلاص!!
فكري بخواتس... وتذكري إنتس مسؤولة عنهن .. وأي شي بيصير لهن تتحملين كل المسؤولية..عذبة هنا أسكتت...وعم صمت رهيب... وتوقع الجميع انه بتوافق...
نجلاء: إيه وبعدين ...تكفين بلا تمثيل ....بسرعة إنجزي...
نورة: بعدين عذبة وقفت وقالت.................
أقول مب كن العيال بدو يقومون...إسمعي سلمان العصل...
يابغضي له لامن قام يحن ...إسمعي...
نجلاء: وش علي منه...كملي...
نورة: لا....بالمدرسة...محد يسمع...أحسن...
*****

"في غرفة ليلى"
ليلى تتحدث بالهاتف, وتتكئ على الباب المطل على الشرفة, ينفتح الباب بعنف وتدخل نجلاء ...تغلق ليلى السماعة بسرعة وتلتفت نحو نجلاء قائلة:
خير...وين إحنا...؟
بحظيرة؟ ولا بسجن...أنتي ماتعرفين تتأدبين... ولا لازم الواحد يقفل الباب بالمفتاح؟!!
نجلاء:ههههههههههه...إحنا ببيتنا...ههههه...إحنا...وش معنا إحنا...قولي حنا...
ما أدري كيف تطلع من لسانستس...ههههههههههههههه
أقول هيه وش كبر راستس... منذ مبطي وأنا أنام معتس بالغرفة...
ما إفترقنا إلا يوم جينا السعودية...
ليلى: أحلى شي سووه...وش تبغين...؟
نجلاء: ههههههههههه....أنا ودي أجيب سريري بذيا ... وننام جميع...
وشولوه الكهارب...خسارة على الفاضي... يالله بقول للشغالات يجيبونه...
ليلى: خير...خير...أنا ما أبغى ...تدخلين من هنا أنا بطلع سريري من هنا...
من زينك...مزعجة وتشخرين بالليل...
نجلاء: أنا أشخر بالليل..أحسن من اللي يشخر بالنهار...
وبعدين انا ودي ادري انتي وش غيرتس...دايم غرفتس كانت مفتوحة...
وأربع وعشرين ساعة نحوس تحت انا وياتس... والحين حتى لا شفتس ودي أسلم عليتس بمصافحة... أشوف عماني اكثر منتس...
ليلى: إيه ...أكيد بتشوفين عماني...مو مجيد مصطر بالبيت أربع وعشرين ساعة...
نجلاء: مجيد!!! إي والله رهيب لامن عصب...
مير جهزتي اغراضتس للقصيم...
ليلى: وع...مابي أروح...ليش ننحرم من عماني ونروح لخوال أبوي...
مو حالة...يوووووووووووه...مابي أروح..
نجلاء: روحي قولي لعذبة....بس تدرين عذبة تقول بنرجع بعد العيد ونحضر آخر المخيم...
ليلى: طيب ليه مانصبر ونروح مع عماني وبلاش القصيم...
نجلاء: عذبة ماتبي تشوفهم يهدون الجدار اللي بيننا...وبين بيت عمي...
والله مو عدل اللي يصير...حرام يقهرون عذبة...
ليلى: وش بتسوين يعني...يا بتروحين تسكنين عند أم عبدالعزيز...
وعيالها ياولد..ياولد... وتتركين غرفتك...
ولا بيهدون الجدار...
إيه لو كان أبوي حي ماطحنا لهم...
نجلاء: ولو كان سعود فيه ما طحنا لهم...
بس إحمدي ربتس إن عذبة فيه ولا كان علوم....
ليلى: نجلاء حبيبتي أقنعي عذبة...مانبي نروح للقصيم...
والله ما ودنا...
نجلاء: لا تقولين ما ودنا.. كلنا ودنا ...أنا ونصور... وعذبة ومها... وماما عذبة..
وبعدين تعالي ...ليش ماتبين تروحين؟
وناااااااااااااسة... وأنفسن سمحة...وتعيشين حياة هادية...
ليلى: وبقر.. وخروفات... ودجاجات... وبطات...وطين...
وريحة خياس...ما أطيق الرجعية اللي هناك...
ليلى: رجعية!!!! رجع عليتس دركتر قولي آمين!!
نعبوا بليستس البقر والخروفات على ما قلتي بالمزرعة...
وهم الحين نقلوا لبيوت داخل الديرة.. والمزرعة مابه إلا العمال...
ليول ...قولي آمين ...جعلي أشوفتس ساكنتن بمزرعة بالديرة يارب...
ليلى:إنقلعي بس....
_وتضع يديها على خصرها_ يووووووووووه ...ماأبغى أروح من الآخر...
نجلاء: قولي لعذبة...
ليلى: أختك هذي صايرة ما تنتحاكى...
قلت لها وقالت "رجلتس على رجلي, يانروح كلنا..يانقعد كلنا"
صراحة مليت من سيطرتها....
نجلاء: لاتنسين إنه ضحت بكل شي عشان خشتس هالمايلة...
ولو ماسيطرت عليتس بتضيعين...وكلامه صحيح...
خايفة عليتس...يختي قدري ..نفسيته هاليومين عدااااام
راعيه شوي....
ليلى: مو هاليومين... من رحنا للخبر...وموت جدي كمل الباقي...
يختي الحين له شهر ميت وبتستمر كذا...حالة!!
نجلاء: أقول قومي نطلع أم عبدالعزيز وأم تركي وعذبة جالسين بالحديقة...
ليلى: روحي الحين بلحقك...
*******
"في صالة بيت أبناء العم"
تدخل عذبة وهي تحمل ملف أزرق داكن, وتجلس بآخر قطعة من الكنب الذي إمتلئ بأبناء عمها الذكور وأبنائهم, تنهدت ثم قالت:
طيب... والحين وش إستقريتوا عليه...؟
سعد: انا اقول ندخل مناقصة مشروع الوزارة ...أقل كلفة... وأكثر ربح...
أبو عبدالعزيز: إيه صدق أخيي... وش نبي بالمشروع الخيري...
وحنا الحين بنحصل نصف ربحه بالوزارة اللي ما يكلفنا ولا ربع ميزانية المشروع الخيري...ولا يافيصل...
فيصل: بس عمي كان يبي مشروع الإسكان الخيري ومتحمس له...
عذبة: صحيح... وبعدين مشروع الإسكان بيفتحنا على اماكن حنا ما وصلناه...
ومشروع ضخم ومؤثر بيؤثر بشكل هائل على سمعة الشركة...
وخصوصا في مناطق بالمملكة تشهد نهضة عمرانية وحنا ما سبق وإشتغلنا به..
فمشروع الإسكان يضمن لنا ثلاثة بواحد...أجر.. ودعاية.. وخبرة..وممكن بعدين يوكل لنا أعمال أضخم منه...على مستوى المملكة والخليج...
سعد: بس ياهانم يحتاج لطاقة هائلة.. وجهد وإدارة...ومعدات وتعب...
والقيمة اللي بنحصلها ماتسوى كل هالتعب... وخصوصاً إنتس مثل ماتقولين
ما نأخذ إلا أقل ربح...فكري ...وإحسبيها... الوزارة المبلغ اللي بنطلع فيه أكبر بكثير من الإسكان...إنطق يا فيصل...
فيصل: مادري... الراي رايكم...
أبو عبدالعزيز: الوزارة احسن واريح...خلاص يا سعد بنقدم لمناقصة الوزارة وبنكسبه بإذن الله...
فيصل: خلاص...بس..
عذبة: الراي مو رايكم... الراي رايي أنا!!
أجل ليش جايبينن ... ولا شاوروهن وأعصوهن...لا...
أنا لي 75 % من الشركة... وانا اللي أقرر قبلكم...
أبو عبدالعزيز: هـــــــــــــــــــــــو!!
مب عيب عليتس تتكلمين معي بالطريقة ذي!!
ومن متي يا عذيب تمشين كلامتس على الروس الكبار...هاه...
كلمتي ماتنكسر... والإسكان ما حنب ماخذينه...
سعد: إيه هذا اللي يبيه ناصر من قسم حلاله بين هالبزران!!
عذبة: ناصر ياسيدي عمك...فاهم عمك... ولولا الله ثم تعب ناصر كان انت الحين ولد فراش سابق في بلدية الديرة.. ولا نسيتوا ...هاه...
قال ناصر قال...وبعدين أنا ما قللت أدبي..أنا دافعت عن حقي وحق خواتي..وأخوي..
ورايي بيمشي غصبن عنكم كلكم... هذا راي أبوي ناصر قبل لايكون رايي...
سعد: مب على كيفتس...أنتي بزر...وبعذر مشاريوه اللي طلقتس!!
طويلة لسااااااااااااااااااااااان وقليلة أدب!!
فيصل: بس يا سعد!!! هي اللي طلقته مو هو طلقه...
وبعدين إعرف مع من تتكلم...هذي بنت عمك..وخطيبة أخوك...
إذا عمك وأخوه ماتوا ...زوجه ما مات...
عذبة... بناخذ الإسكان الخيري... ورايتس هو الصح... وحقتس ما يضيع...
وإسمع يا بو عبدالعزيز..من حق البنات يقررون وش بيسون بفلوسهم...
ماتدري...يمكن يجي يوم وتصير نجود مكان عذبة...
عذبة..خلاص روحي الحين ولا يصير خاطرتس إلا طيب...
وإذا أبو عبدالعزيز مو موافق انا ومجيد نتزهل الشغل كله...
أبو عبد العزيز: لا... مايصير اخلي حلال عمي يضيع مع هالبزارين...
خلاص بنقدم للمشروع الخيري... وأنا بأستلم الشغل...من ..إلى...
_وقفت وهمت بالخروج وعند باب الفناء لحقها فيصل ثم همس:
عذبوه........!!
لسانتس هذا بطلعه وأقصه...فاهمه!!
لاتطولينه على أخواني...وترا يوم أهاوشهم مب لسواد عيونتس ...
ولا عجبن كلامتس... بس عشان عمي ...فلا تختبرين غلاتس عندي مرة ثانية...
عذبة: سخيف_ورفعت صوتها_اللي بيوقف بوجهي بأدبه..لا انت ولا اخوانك هامينن...
_وخرجت_
***********
"في غرفة عذبة"
دخلت عذبة غرفتها, وضربت الباب بقوة وصرخت:
كـــــــــــــــــــــــــــــــلـــــــــــــــــ ـــــــــــــــب!!
لا...
كـــــــــــــــــــــــــــــــــــــــــلاب!!
كلهم كلاب... والله لأذبحهم بيدي ذي...والله...
أنا مو لعبة مو لعبة...
وأنت يافيصل...راس البلاء...والله لأسود عيشتك...حقير...سافل..
_وجلست على كرسي بجانب التسريحة,
وهي تتنفس بصعوبة, وتزمجر وتشتم,
نظرت ليدها, صغيرة ولينه, نظرت لوجهها بالمرآة,
ثم ضحكت بسخرية:
هه..عذيب...بتأدبينهم؟
من أنتي... نظرة من فيصل تشلتس...هه..
شوفي وجهتس...كلش فيه صغير إلا عيونتس...
يمكن عشان تناظرين نفستس زين..هه
بتأدبينهم!!!
آآآآآآآآآآآآآآآآآآآآآآآآآآه...وينك يايبه وينك جدعتن بين هالوحوش...
لا...
صح أنا صغيرة...ضعيفة...بس بقواهم..بقواهم...
إيه..الله يجعل سره بأضعف خلقه...
إيه..ربي خلق بي ضعفي وأكيد حط فيه قوتي...
وحط فيه عقلي وعزيمتي...
إيه يا عذبة أنتي صغيرة ...بس رأيتس بيمشي على الكل...
وعلى الرجال ...على خشم فيصل..
مادام ماعندتس رجل بيدافع عنتس...أنتي دافعي عن نفستس...
إيه.. لازم تحمين نفستس من فيصل...المحسوب عليتس..
زوجتس..و ولد عمتس .... الرجل اللي مامثله..
زين يافيصل خلك كذا قدام الناس...
بس قدامي لا...لا...لا
_ثم إنحنت وأخرجت الدفتر المخصص لمذكراتها والتي تدونها لوالدها وكتبت_


أبتاه..أنقذ إبنتك...
أبتاه كم أنا تائهه...في محيط المصاعب العائلية..
أبتي العزيز...
\هاهي الأقنعة تتساقط...والأصوات الناعقة بدأت تنعق...
أبتاه...
رحل جدي..
ورحل معه الأمان...
رحل ورماني لرحمة فيصل...
أبي ...
ربما يضن البعض منهم اني مجنونة..
تكالبت عليها المصائب حتى أفقدتها عقلها عند آخر مصيبة تحل بها...
آخر مصيبة..(كم اتمنى ذلك وأرجوه من الله)
أبي العزيز...
ها أنذا أشكو إليك جبروت فيصل وغرورة...
جنون العظمة الذي يسيطر عليه حتى أنساه معنى القرابة... والأخوة...
ربما بل مؤكد أن الجميع يرى فيه
الرجل المثالي لمسكينة تائهة ومطلقة ضعيفة مثلي...
ولكنني أراه بلا قناع...
أراه الرجل الأناني الذي أنساه رفضي الزواج منه كل أواصر القرابة..والإخاء..
نعم ياوالدي... فلقد جن جنونه حتى دمر زواجي.. ولم يكتف بهذا فقط...
بل أصر على إذلالي رغم حياة جدي...
إستغل خوفي على مشاعر جدي.. وخوفي من فقده ليرغمني على الموافقة عليه..
داهيه يعرف كيف يسير كل شي لصالحة... وليلمع صورته أمام الآخرين...
نعم...
فهو في نظرهم الرجل الذي تخلى عن كرامته ليتزوج بمن رفضته...
لأجل ضعفها, وهو الذي أصر على علاجها, وهو الذي يدافع عنها...
ولكن أمامي يظهر وجهه بلا قناع ليستمتع بألمي...
وليسيطر على كل شيء..
كم أتمنى لو لم اعرف حقيقته...
نعم كم تمنيت ذلك...
فلربما أحسست بشيء من الأمان..
أبتاه...عيناه تنطقان بشئ لا أفهمه مطلقاً..
لاأفهمه..
أحيانا يبتسم ويتحدث بوداد...
وأحياناً يزمجر ويهدد ويتوعد...
أحيانا أحدث نفسي بفضحه أمام الجميع...ولتظهر حقيقته...
ثم ما ألبث ان أتراجع خوفاً على مشاعر أخواتي...
فلا أريد ان يحسسن بفقد الأمان كما أحس...
أبتاه...
هاأنذا أناضل لأحفظ منزلك عامراً, يريدون أن أهجر المنزل لأسكن معهم,
قمة الألم والضياع شعرت به حين سمعت ذلك, رفضت بشدة,
وأصررت ولكن وجدت نفسي بالنهاية مجبرة على الموافقة على أهون الأمرين,
وافقت يا أبي...وافقت أن يهدم الجدار الفاصل بين بيتهم وبيتنا,
حتى يطمئنوا علينا بزعمهم, وليتجنبوا في حقيقة الأمر السخرية الإجتماعية,
بسماحهم لمطلقة صغيرة بالسكن مستقلة بمنزل بلا رجال!!
ربما يكون في هذا الأمر جانب من العقلانية, ولكن في حقيقة الأمر,
يريدون السيطرة علي تماماً,
ولكن هيهات فلست عذبة الطفلة,
و مصير الأيام أن تكشف لهم من أكون...
أبتاه عذراً ولكن...
الآن أبحث عن شيء يدينه...أجزلت للمحاسب الوعود لأنال منه إدانه
أجلعها له تأشيرة خروج نهائي من حياتي..
ولكن حتى الان لم يجد سوى أوراق
ومستندات تدين سعد...
نعم وجدت أن سعد يستغل أموال الشركة لمنفعته الخاصة,
ويستغل بعض من أملاك نجلاء بدون وجه حق...
وهذه الأوراق ربما تنفع في إبعاد سعد بعيداً عن حياتي...
أبتاه...
أعلم أن هذا سيغضبك ولكن أنت من علمتني أنه من الخطأ..
مهاجمة قط في الزاوية لأن ليس لديه ما يخسره.. فأنا الآن قط في الزاوية...
وانا الآن مستعده لعمل أي شي لحماية أخواتي وأخي منهم...
ولحفظ أملاك ناصر لحين عودتك....
فلا تتأخر بالمجيء...فلقد أثقلت الأحمال...وناء بها ظهري...
أنتظرك.....
وبكل شوق...
******
"في الحديقة"
نورة ونجلاء ونجود وليلى ونواعم يتحلقن على العشب, والخادمات يخرجن الأغراض...
نورة: الحين ليه تروحون للقصيم...شلون بنعيد بدونكم؟
نجلاء: فكة منكم....بنروح هناك وناسة... نلاحق الدجاج...ونلعب بالطين...
ليلى: مو تقولين نقلو عن المزرعة؟!!
نجلاء: إيه هم نقلوا بس يجتمعون بالمزرعة..
نواعم: وأنتي عسى بتسوين فيها كاو بوي!! بتلاحقين دجاج!!
نجلاء: لا بصير تشيكن قيرل...هههههههه
نجود: أهم شي تستانسون...بس بنفقدكم...
ليلى: ياحبي لك..........
_ في هذه الأثناء يدخل تركي على دراجة نارية قادماً من بيت جدته وخلفه
أحمد_إبن أبي عبدالعزيز_ يحمل ملفين, وينادي منبها للبنات بأن يختمرن,
تقافزن البنات وأخذن عباءة نواعم وتخمرن بها جميعاً, فوقف بالقرب منهن وقال_:
هلا بنات... وين المسيو عذبة؟
نجود: مسيو؟!!!هي رجل؟!!
تركي: أعرف بس فتفت بيقول كذا...
_يقفز أحمد ويقول:
وينه ذي؟!!
نجلاء: مب أصغر بزرانك!! وهذا وهي مرت عمك!!
قل أين السيدة عذبة ..هل لي بمقابلتها..
أحمد: أقول تقلعي... تقل مسلسل مدبلج...وينه؟
ليلى: بغرفتها...رح وطق عليها باب الغرفة مو تدخل كذا زي بعض الناس...
تركي: إيه حبيبي... يمكن تصير تلبس ولا شي ماشيات...
عاد عذيب وتلبس... بيقطعك فيصل...
أحمد: .....................
تركي: أها...شكل الفكرة عجبتك أبو الشباب....
لالالا...كل شي ولا هالعلم...تبي تشوف مصاليخ إفتح الـ tv...
بس بنات عمك لا...حرااااااااااااااااام...
نجود: إخس يالمطوع... والـtv حلال!!
نورة: أقول أحمد رح ماعليك... وإن جالك شي إنده ليا أخلصك...
هو أنا أختك ببلاش....
_ذهب أحمد وصرخت ليلى_:
تروووووووووووووك...خذني دورة...
نجود: هو!!!!
تركي: إركبي... بس ترى مالي دخل إن طلعت عذيب...
نواعم: لا .. لاتدخل بمشاكل...
تركي: وانتي مصدقة!!! أستغفر الله...إلا هالعلم...
ليلى: وأنتم مصدقين؟
نجلاء: أغبياء...بس تركي جد ودي أجرب هالدبابة ذي....
تركي: دبابة !!!دبابة تتوطاك ...سلامو...فيصل ينتظرني...ياي
_خرج أحمد يركض ويصرخ بهلع_:
عذبة ...عذبة...ماتت!!!
ماتت..ماتت عذبة...!!!



























"الجزء الثالث عشر"



"في غرفة عذبة"
ينفتح الباب ويتدافعن البنات ويلحق بهم تركي وأحمد, ترتمي نجلاء على عذبة وتهزها بعنف قائلة:
عذبة!!عذبة ردي علي.....
_ تفيق عذبة وتفتح عينيها وتنظر لهم بدهشة .._
ليلى: حية!!..أنتي حية؟!!
تركي: حييتي؟
عذبة_تقطب جبينها وتصرخ_:
وأنت شمدخلك غرفتي ... وأنتن ليش ماتغطيتن...
_وتتغطى بلحاف سريرها, تضمها نورة وهي تبكي وتقول_:
ياحبيلك أنتي وهواشتس بس لاتموتين....
تركي: له ...عذبة بكامل قواها العقلية..من هاوشتني إعرفوا إن ما فيها إلا العافية!!
عذبة: نجود...نواعم وش السالفة... وش بالعالم ...وراكم منهبلين؟
يلتفت تركي ويمسك بأحمد الذي يقهقه ويتمايل فيصرخ به_:
كذااااااااااااااب...ليش تكذب علينا؟
أحمد: ماكذبت ...ماتت موته صغرى...النوم موته صغرى
تركي _يشد تركي من إذنه ويخرج به وهو يضربه_أوريك ياحمار...
موته صغرى هاه...بموتك موته كبرى لو بتعيدها...
أوريك...أوريك... هه...يوجع.. أحسن تستاهل....يادب...
نجود: من كثر ما أخذ منا الموت ما توقعته يكذب...
نواعم: الموت يباغت بأي لحظة...
عذاب: يالله العمل الصالح...ههههه...مادريت إني عزيزة عليكم كذا....
نواعم: ولو ...أنتي بعيوننا...

**********
"في القصيم"
وصلن البنات مع جدتهن, أوصلهن بندر مع السائق وعاد بنفس اليوم بالطائرة,
إستقلبن بحفاوة بالغة, وإستقررن ببيت الخال , وتجمعن حفيداته ,
أصرت نجلاء وعذبة على الذهاب لبيت المزرعة,
ولكن العمة رفضت بشدة متعللة بانشغال الجميع بالولائم والإجتماعات في الأيام القادمة
فاضطررن لللصبر حتى ليلة العيد_عيد الأضحى_ فذهبوا جميعا لبيت المزرعة...
دخلن البنات جميعا غرفة صغيرة في فناء البيت , وبدأن بتصفيف الأغراض,
وتعليق الملابس بدالوب قديم, وأخذن أغراض عذبة وأخواتها وبدأن بترتيبها
عذبة: هو!! يابنات...خلو اغراضي ...أنا ارتبهن...
ليلى: الله يجزاهم خير...
نجلاء: وهن شغالات؟!!
هيلة: هــــــــــــــــــــــو!! لا شغالات ولا حاجة...
عادي...ضيوفنا...ووشو ثوبن يعلق...
نجلاء: إممممممم بنات... بننام بذا...
الهنوف: لا...إذا عاندن الحريم بنروح ننام ببيت جدي...بالديرة...
ليلى: طيب ليه تعلقون الملابس بذا؟
حصة: ياشيخة...نبي نطالب بشدة بالنوم بذا...
وش حيت العيال ينامون والعجز...مهوب عدل...
_تدخل العمة , والتي تدير كل أسرة الجد وأبنائهم وأحفادهم_
حصة: يمه....ودنا ننام بذا مع أبوي ومعتس...ومع عمتي عذبة...مانبي نرجع...
العمة: مادري عن اهلهن....بس بنات أختي وأنتي مانب معيتن عليكن...
_البنات بصوت واحد يلهجن بالدعاء ويتقافزن بفرح_
العمة: بس بشرط!!!
شوق: يوووووووووووه...ندري ماتفوته بسلام...
_تضربها العمة بالعصى قائلة_:
وأنتي يا طويلة اللسان...أص...ماتبين الشرط لاتقعدين!!!
وجدان: لالالا...موافقين... بس وشو...
العمة: ترى مب قاعدن بذا شغالات... حتى شغالتكم يا عذبة...
عبدالرحمن يقول ولا شغالة تقعد بذا...كل من جا يطلع ... يقضب شغالته بكراعة ويروح به...
حتى شغالتي وشغالة اختي وشغالة عذيب بيروحن مع أم هشام...
شوق: يووووووووووووووووووووه...وليش جدي يعيي..
حصة: مايحب جمعة الشغالات بمكان العمال... يقول يترززن عندهم ...
البتول: طيب... وش علينا حنا من الشغالات؟
العمة:إيه...جينا لمربط الفرس...مافيه محوقة...والمطبخ تنظفنوه قبل ما نقوم أنا وأختي...
ليلى: خالة..بروح انام بالبيت الجديد إذا المسألة بنشتغل شغالات...!!
العمة: مب تشتغلن شغالات ... بس إذا حستن المطبخ تنظفنوه...
حصة: أوووووووووووووووه ....ميخالف .. بس بشرط....
مب إذا جو هالجحوش وحاسوه قعدتي تهاوشيننا...
مالنا دخل بالشباب
...ولاّ يمه...؟
رقية: إيه..دايم عمي خالد وربعه يحوسون ويشوون , ويمطرسون علينا...
ولا يحلا لهم إلا قبل الفجر بشوي...همن يكومون المواعين بالمطبخ...
وتقعدين أنتي وعمتي ويشاركن أخوكن بالهواش...
العمة: ناه العوبا!!! أخوي مب جدتس!!
نجلاء: عمة اللي يحوس أفقع وجهه بضربة عل الأنف بكعب القدم!!
تنسيه وش أسمتس... ووش أسم قريتكم...ههههه
العمة: أها إعقلي!! مير تعالي سلمي على عيال أخوي يسألون عنتس...
نجلاء: هــــــــــــــــــــــــــــو!!!عيب!!
عذبة_تضحك_: هو يا خالة نجلاء كبرت... والحين تغطى...
خالة...كاميليا ما أبيه تروح مع الشغالات...أحتاجه..
العمة: والله يزعلن الشغالات...ومالي خلق مشاكل..
ليلى: بس كاميليا مو شغالة عادية...
العمة: وش زوده؟!! ولا جايتن من المريخ؟!!
نجلاء: خالة...كاميليا هي بالأساس مربية..
وبعدين صارت مديرة منزل...
والله ما نعرف ندبر شي بلاه...
العمة: اللي ما تعرفن له...حصة تسويه لكن...بنيتي سنعه ...
طالعتن لأمه الله يرحمه.. واللي ماتعرف له كلمنه بالبليه...
عذبة: خلاص بنات...مافي داعي للمشاكل...
خالتي صادقة إذا بغيتن شي...كلمنه...
ليلى: طيب... بس...
نجلاء: خلاص...عذبة متى بنطلع للمزرعة؟
عذبة: الحين...بس أغير نعالي... وأطلع جلالي من الشنطة وأطلع..
******
"في غرفة فيصل"
عبدالمجيد_يدندن_: مجيدوه ...مجيدوه...
عيونك كحليه...
فيصل: يالطيف...أنت من هاكن عليك وقايلن لك صوتك حلو؟!!
تركي: حرام يا عم ...حرام تقتل المواهب الشابة....
عندنا مشروع فنان العرب ثاني..أكمل يا أخى العرب ... ماعليك منه...
عبدالمجيد: هذي الغيرة...
بو صالح سرى ليله...
وهل الدمع من عينه...
تركي كمل ما حفظته زين!!
تركي: لا... ما أحب هالنوعيه من الأغاني...
سلمان: ياهوه...تراكم فقعتوا روسنا...فيصل وين حاط الفصفص؟
فيصل: وش مصبرن..!!شاءت الأقدار إنك ولد أخوي..بلشة...
بالدرج حق الكمدينه...
تركي: لاتقول كذا...حرام...
الله هو اللي يشاء مب الأقدار..
فيصل: إخس...إخس... تركي صرت شيخ من ورانا!!
عبدالمجيد: لا ...أكيد الشيخ متلقي ضربتن على دميجته ...
سلمان: ياخي وينوووووووووووووه...مالقيت شي...
فيصل: إنثبر...خلن أشوف ذا ..بدا يتطوع...
تروك حبيبي.. بالتفصيل الممل قلي...من علمك؟
تركي: ليه ؟ ولا الدين حكر عليكم يعني...؟
لا عمو حبيبي أنا أصلي الفجر على وقته صح مب بالمسجد بس أصلي..
لا تحسبونن كافر ولا ما أهتم للدين!!
عبدالمجيد: له..له..أعوذ بالله..بس حنا نفرح لك.. قل لنا...من قال لك...؟
تركي: أمممممممممممم...حزر فزر..
سلمان: أقول يا تركي قل لهم...ترى بتفقع مرارتي..قلهم خلهم يدلونن الفصفص...
تركي: المطوع ولد الجيران...هههههه...
طلع من بيتهم قبل الإذان بشوي... ولقان أنا والشباب...
وقال لنا تعالو للمسجد..تسننوا وإقروا لمين يذن... العشر فضيله أيامه..
وقال واحد من الربع شاء القدر إني أجي اليوم للنكد, ومير ينصحه...
ويقول له كذا... تدري هالمطوع ما يمل...دايم يجي ويسلم وينادينا...
بس ربعي ماعندك أحد..ههههه ...مزلبين به...
فيصل: تروووك...أنت ماضيعك إلا ربعك...لو تتركهم وتمشي مع ولد جيرانكم ذا
والله تسعد دنيا وآخره...
سلمان: طيب وين الفصفص؟
فيصل: ترى بعطيك طراق يفقدك حاسة اللحس...إذا مالقيته معناه مخلص...
سلمان: ليــــــــــــــــــــه...قبل يومين شاريه...وين راح ..
بتنفقع زايدتك لو أكلته كله...
تركي: وأنت مسوي بالبيت رادار ... لامن شرى شي هجمت عليه...
فيصل ترى ذولا ما ينعطون وجه...اللحين أنت يا بو سنون...
ليش ماشريت لك كيس.. وفكيتنا...
سلمان: أمي ما تحبه... بس تستحي تهاوش فيصل... وبعدين غرفة فيصل المكان الوحيد اللي ما يخضع لسلطة أمي وأبوي بالهلبيت..وين الفصفص ياعم؟
فيصل: لاإله إلا الله محمد رسول الله... اللهم طولك ياروح...
الفصفص أكيد هاجمتن عليه نورة...أنا شفته لحقتن يوم أشريه,
وتتبعت وين أحطه... وقالت لي ميخالف آخذ منه لو بغيت...
وشفته أمس الصبح...آخذتن شي من غرفتي وهاجتن بوه لبيت عمي...
عبدالمجيد: من الآخر...الحب ووكل...أنا ونورة نقماو كله من المغرب
لمين قبل الفجر وحنا نتردد عليه ونفصفص منه.. لمين خلص...
سلمان: أعلم أمي... بس وين؟
عبدالمجيد: بخيمة عمي الله يرحمه...قل لأمك...مب ببيته...
تركي: وانتم تصومون ؟!! هب عليكم أمعاد!!
فيصل: هيه.. لاتنحبهم .. ترى الحسد من قل الإيمان..
تركي:أقول... ورى ماتنزلون...مليت من غرفة فتفت..
فيصل: تفتفت بقبرك قل آمين!!
تركي:آآآآآآآآآآآآآآآآآآمين...
************ "في صباح العيد"
"في القصيم"
الغرفة المخصصة للبنات مكتضة, الهنوف تصفف شعر رقية, شوق تلبس إكسسوارتها,
ونجلاء تلح على ليلى أن تستشور بعض خصلات من شعرها,
عذبة تضع آخر اللمسات لمكياجها, وبقية البنات شغلن بالتزين إستعداداً للذهاب لصلاة العيد
عدا هيلة والتي شغلت بترتيب أخواتها الصغيرات..
ليلى: يوه هيلة ماتلبستي؟
هيلة: لا... واللي عنده خوات يتلبس...دايم لازم أصير آخر الناس...
خوذي الطاقية لأطق راستس بالجدار.._تعنف أختها_
مسؤولية البنت الكبيرة...بلشه!!
عذبة: إي والله صدقتي ... شوفي ليلى... عيني ذي مثل ذي؟
ليلى: إيه بس مو كن هذي أكثر ضل شوي...نجلاء وش رايتس؟
نجلاء: أقول انتي بتحرقين شعري...خلصي علي وبعدين إسألين...آآآآآح..
هيلة: طااااااااااااااااااااااااعون!!! إلبسي نعالتس...لا ..عكس..إيه ذي لذي..
جمانه خوذي شنطتس...عشان تعبينه حلاو... ولا منتب رايحة للمصلى؟
ترى بذبحكن ونصلي عليكن مع صلاة العيد...وجع... لا تحوسين شعرتس..
إلبسي الساعة...وإنتبهي تضيعين شرابتس... ترى مالي شغلة هاليومين إلا أشري شرّاب...
ولامن جينا نلّبس مالقينا شي...
_هيلة مشغولة مع أخواتها والبنات يتابعن الكوميديا
التي تتكرر في كل مرة تلبس فيها هيلة أخواتها الثلاث المتقاربات في العمر_
نجلاء: هيلة...هيلة...
هيلة: هااااااااااااااااااااااااااااااااااااااه...مع السلامة..وه تم بحمد الله...
وش تبين يا كاغيه...
نجلاء: أولا مو إسمي كاغيه... ثانياً أبقولتس أشوني منب أختس...
هيلة: أشوا... ولا كان الحين أنتي قرعاء...
_تدخل حصة بجلابيتها, زاوية شعرها, وترفع طرف جلابيتها بيدها_
حصة: والله كشخوا الربع!! خير إن شاء الله...
ليلى: اليوم عيد...يعني تبيننا نروح نصلي بحوستنا!!
حصة: أقول تكشخن للحم.... أبوي والله إن يملى هالحوش ضحايا...
وانتن لازم تشتركن بالتقطيع, والفرزنة...التوزيع...
عذبة: يوه...ما أعرف...
نجلاء: وااااااااااااااااااااااو... بنذبح الخرفان حنا؟
ليلى: يمه!!
حصة: لا... الرجال وش شغلتهم... بس حنا لازم نساعد الحريم...
اللحم كثير والشغالات والحريم ما يقدرون يخلصونه بدري...
لازم نساعدهن عشان نخلص كلنا بدري... ونقعد جميع..
شوق: يوووه ...عمة...مادام الحريم ساكتين أص...مالنا خلق لحم...
حصة: لا حبيبتي إذا ماهمتس أمتس تشتغل...فأنا منب زيتس...
ممكن عذبة وخواته عشانهن ماتعودن...أما انتي بتشتغلين ...
عذبة: لا....حالنا حالكن...ولا يا ليلى...
ليلى: هه..إيه ...أكيد... اللي بتسونه بنسويه...
نجلاء: خلو الروس علي....
حصة: ماتبين الأمريكان....
نجلاء: أخ من يقدر عليهم لا يحوسهم حوس... حرمون من أمي...
إيه صح أقوم أكلمه...
عذبة: لا..إصبري حد ال
صلاة وبعدين عايديه ...
مايصير المعايدة قبل الصلاة...
حصة: إيه صح بنات...إنتبهن لا تحطن طيب...
ترا المصلى مليان رجال... واللي تطلع متعطرة تعتبر مثل الزانية...
الهنوف: زين ذكرتين... والله هه أناظر العطر بتعطر...
الله يجزاتس خير...
*******

"في الرياض"
يطرق باب بيت أبناء العم, تأتي الخادمة وتفتح الباب, تندفع نواعم ويتبعها سعد وتركي
تركي: ياولد...ياولد...يا بنت..تربيت تربيت..
سعد: ياولد...أبو عزوز ...ياهوه وينكم...؟
_يطل أبو عبدالعزيز من خلف الدرج من بين أغصان أشجار الزينة وينادي_:
بذيا... تعال...مالمك أحد... بس ترى العيال معي...
خل نواعم تروح تخب البنات يخلصن علينا... بنروح نلقى لنا مكانن زين...
تركي: أروح ياعم؟
فيصل: إيه... بس لامن تشوت لا تلومن...ههههه... تركي...أشوف الكوبرا..
إخس من مسويه لك...ههههههههه
تركي: ليه مزبوطة...أنا...
فيصل: تخسى...أخبرك عجزت تزبطه... وهذي سكبة..
عبدالمجيد: لاتصير نواعم...خبري بك أنت وأبوك منتب راعين هالحركات...
تركي: الله ياخذكم جن...ماتخلون شي...ولد الجيران ...وأنا بطلع شفته عند الباب...
عاد ناديته وقلت إسكب لي هالغترة ... خويك عليمي...ههههههه
سعد: وأنت مبسوط إنك عليمي...فشلتنا...
تركي: عادي..عادي يبه... ذولا عماني وعيالهم...
وبعدين تلقاهم كلهم مايعرفون يربطون الكرفته...
ذاك المرة انا قعدت اعلم عزوز يوم جاء يسافر....
سلمان: المطوع ولد جيرانكم ماغيره؟!!
تركي: ومن أعرف من الجيران غيره... ما أعرف إلا سواويقهم....
أبو عبدالعزيز: مايصير يا وليدي.. لازم تعرف الجيران...
سعد: سبحان اللي يطلع الحي من الميت...
تصدقون إن أبو هالولد عمري ما شفته بالمسجد بأي وقت...
وله أخو الله لا يبلانا... والله لامن صار هو وربعه بالحارة...أنادي الحارس يقفل البيبان بالمفاتيح...
سلمان: وراه يا عم ...حراميه!! ماعندهم فلوس...
سعد: ماضيعهم إلا هالفلوس يكحون دراهم...مير الله لا يبلانا أخنث...
تركي: أعوذ بالله يبه...حرام عليك هذا جارك.. ولازم تستر عليهم...
ترا مايصير...كلامك ذا مب سهل... ولو أحد تكلم بي كذا مارضيت..
سعد: لامن صرت زيه...خلهم يتكلمون زي ما يبون...
فيصل: لا يا سعد...كلام تركي صحيح...أعراض الناس مب لعبه...
تركي: مجيد ...يا لهم بنت...تهبل... لاتفوتك...
فيصل: هــــــــــــــــــــــو !!! وين المواعظ اللي تو!!
تركي: طيب وش أسوي هي تطلع كاشفة... وتوقف عند البوابة بدون عباة حتى..
لا وتسألن تقول لي...أنت سواق ذولا...
لعنه تلعنه... أنا سواق...
مجيد: ههههههههههههههههههههههههههههههههههههههه
عنده نظر...
تركي: وشو!!
مجيد: لا أقول... يمكن تحسبك المرافق السوري...ولا التركي الطباخ...كلش جايز..
ام عبد الله_تنزل بالدرج وخلفها البنات وأم عبدالعزيز_:
من اللي يلعن ذا؟
تركي: مب أحد...وشلونتس يمه ترا تأخرنا...
أم عبدالله: اللي يلعن ترقى لعنته للسماء ولامن ما إستحق الملعون اللعنه رجعت للاعن...
مير وين أمك؟ حتى بالعيد ما تنشاف...؟
سعد: عنده مناوبه... بتجي اليوم بالليل...
أم عبدالله: وش عاد.. فرحة العيد بالنهار.. يقطعه من شغله اللي تحرم عياله فرحة العيد معه...
الحين الله لا يقلب روسكم... محتاجين كم ألف تاخذهن من الشغل...
والله ماتسوى جلسته مع عياله...مير قلوبن عليها أقفالها...
أم عبد العزيز: خالتي يالله هذا السيارة بالباب...خلينا نطلع...
نواعم_تهمس في إذن تركي وهي خارجة_: كل يوم بنسمع هالموال...
تركي_بصوت واضح_: كلامها صح...ما...
نواعم:أص... فضحتنا...
_يهمس تركي_: ما قالت شي غلط...
حتى العيد مانشوفها... مب ذي حالة...
*********
"في القصيم"
يدخل أحد الأطفال لغرفة البنات ويصرخ:
إلحقوا بدو يذبحون الذبايح...
_تقافزن البنات عدا شوق وليلى ونرجس, أخذن الشراشف وتغطين بها وأخذن يطللن بالساحة المقابلة للمزرعة اللتي تتم بها عملية الذبح...
ليلى: ودي أشوفهم ...بس أخاف...ليه أنتم ماتحبون؟
شوق: أحسن شي بالعيد الذبح.. بس أنا لامن شفت الدم الكثير دخت...
نرجس: أنا أخاف...الصوت اللي يطلع لامن جت تطلع روحه ...لامن بدا يقول كخخ.. يرعبن كلي...ما أنام بالليل..
_تدخل نجلاء وتبعثر حقيبة عذبة وتخرج كاميرا فيديو وتغادر راكضة ثم تلتفت
وتعود لليلى قائلة_:
ليووووووووووووووووووول... لايفوتس... شي...ولا فيلم تاريخي...
قومي ترا يمكن مانجي نعيد هنا مرتن ثانية....
قومي ...قوووووووووومي_وتشدها بيدها فتتبعها ليلى_
نرجس: يا أختي احب هالبنت... فله...
شوق: بس عذبة تكانة أكثر... ومبين على عذبة إن قلبه طيب أكثر..
هذي الشر من عيونه يطلع...
نرجس: لا تغتابين البنت...
شوق: مو قصدي شر..شر.. لا... الشقاوة... واللعب....ترحل ديرة...
إلا ما لاحظتي شي...
نرجس: لا.. وشو..
شوق: عذبة... مبسوطة...غير يوم نشوفه بالعزاء...
نرجس: يا ملحتس...أكيد عزاء...بتضحك...
شوق: لا مب قصدي... يوم يموت أخوه وأمه...ما صاحت كثير...
بس بتل وجهه فيه الحزن مرسوم...لكن بعد ماشفته بعزاء الشايب..
قلت الله يعين وش بتسوي بعدين.. لكن وجهه أحسن من أول...
نرجس: ................مادري بس كن بوجهه شي مادري وشو...مريضة..
شوق: لا..المسؤولية...تحملت المسؤولية...شي طبيعي..
بس والله إني انبسط لامن شفته تنكت وتضحك...
أحسه مسكينه ما ورا ما شافت...إن شاء الله هذا نصيبه من الهم...
نرجس: شفتي خطيبه؟
شوق: إيه شفته بالعزاء... دخل المطبخ ويصارخ" بسرعة القهاوي تأخرت...
ست شغالات وطباختين ولا تنفعن.."ويلج ...شكله حار ... بس مزيون..
نرجس: يووووووووووه...احلى واحد..تذكرين يوم تدخل سيارتنا يوم كانوا كلهم واقفين يستقبلوننا..
قزيتهم قز... واحد واحد...
شوق: وأنا أشوفتس لزقتي بالدريشة...رحمة إنه مضلله...ولا قالوا ذي ماعمره شافت رجال..
نرجس: يختي .. ودي آخذ منهم... وناااااااسة...
شوق: لا... ماتدرين عنهم... لاتغرتس الأشكال... الله من أبو أحد تحسينه مبسوط
وهو اتعس إنسان...
نرجوسه...وصفي لي إياهم...
نرجس: أبو عبدالعزيز...عادي...ماعليه طويل شوي.. وله عوارض..ومشيب شوي..
سعد... أسمر... حنطي.. له كرش..عيونه مدورة وله شارب... وشكله وديع..
فيصل .. وما ادراك ما فيصل... وش هالطول... وش العرض..جسم شي..
عيونه لوزية...مثل عيووون مين...مثل عيون حصة عمتي...
وهدب.. وعوارض..وبرونزي... بس أحسه غلط يصير مع عذبة...
شوق: ليه؟
نرجس: طويل مرة... وعذبة تميل للقصر إما كانت قصيرة...
شوق: عادي... لا تكونين حاطتن عينتس عليه...
نرجس:لا!!
ربي يعوضه عن هالدب..مشاريوه
شوق: الدب مزيون...تقول نجلاء...مشاري وبندر وفيصل أجمل رجالنا...
وليلى ومنى بنت خالته وخالته فاتن أحلى حريمنا...
إيه ومن شفتي شفتي مجيد..؟..دايم تتكلم به نجلاء..
نرجس: إيه مجيد.. مب طويل مرة... وابيض ويلبس نظارات,
وسمين شوي, وحليو...مب مرة...له سكسوكة
أما بدعتهم..تركي...مادري منين طالع...
شوق: ليه شين قوه..؟
نرجس: لا... بنيه والسلام... ههههههه ... أبيض, وجسمه متوسط,
والشارب صغنن والوجه اللي تقل مليص.. وعيونه ووقفته.. بنيه والسلام..
شوق: إيه يقول محمد عنه إنه ماكنه قصيمي...
نرجس: أما عيال خال البنات... شفتهم ثلاثتهم واقفين جميع جنب أبوهم...
شوق: يقولن إن فاتن وخواته كأنه فيهم عرق سوري...
عشان أبوهن الظاهر سوري مادري عايش بسوريا...
نرجس: إيه فاتن الله يرحمه مبين شوي بلهجته..تذكرين كلامه..
بس فاتن لا... وخالهم شايب وش حليله...عادي لاهوب أبيض ولادلته سوريا...
مير ولده بندر المزيون بس مخربه إنه أبيض.. أبيض قوة...هههههه كنه عذبة ...
إيه خلين أكمل لتس قبل ما يجون... وسلمان..أظنه سلمان...عصل مصل..
ماتشتهين تناظرين بوجهه...حامت تسبدي...
أنتي ما شفتيهم؟
شوق: لا... والله أنا طارت عيوني بالبيت.. والحدايق المقسمة,
والخيام, والجلسات, ومير يوم لفت السيارة لقسم الحريم, تنحت...
مادريت إن بيتهم كذا ..أحسب اللي يجون بالمسلسلات نصابين...
نرجس: الغريبة إنهم مستانسين بذا... إيه صح ما كد رحتي لمهم..
أكيد من اليوم ورايح زيارتهم من أهم مشاوير الرياض..
شوق: بسألتس سؤال واحد ممكن!!
نرجس: تفضلي...
شوق: من علمتس بأساميهم...؟
نرجس: ههههههههههههههه.... صورتهم بجوال أمي...
ووريتهم أخوي عبود... وعلمن كل واحد من يصير...
شوق: ورين إياهم!!
نرجس: هههههه...تبين يذبحونن...مسحته...أصلا سألت عبودي أول مادخلت...
قبل لا تطلب أمي جواله....
شوق: والله يا أنتي داهيه...بس مو مبين عليتس!!
******

"في الساحة المقابلة للمزرعة"
يطللن البنات على الرجال وهم يذبحون الأضاحي...
يمسك خالد _ إبن العمة_ بالخروف وينحني الخال ويذكيه, فيما
بقية الأبناء السبعة والأحفاد ينشغلون بسلخ العدد الكبير من الذبائح...
نجلاء: خالي... ودي أمسكه...
_يلتفت خالد ويصرخ ليسمع صوته_:
فيه عمال.... لو ما فيه عمال خليتس تذبحين معنا...
_تقرص عذبة نجلاء هامسة_أص... إستحي على وجهتس...
الخال: ميخالف... تعالي... فلاح... سيد...ولي...روحوا شوي وبناديكم...
خالد: يبه...!!
الخال: وشي نجلاء...صغيره...
خالد: بس ...عذبة...عذبة...
_إنتفضت عذبة وإرتعبت وتلعثمت فلم ترد_
وهمست لليلى: وش يبي..أستحي أرد...
ليلى: نعم... وش تبي..؟
خالد: أنتي ليلى منتب عذبة...عذبة ميخالف تذبح...
عذبة: لا... أهله ما يرضون ....
نجلاء_تهمس_: لاتكذبين... وش دراهم عن...
عادي البدويات هن اللي يسلخن...عماتي يذبحن هن...بروح..
عذبة: لا...كلمة تردينه مب أزين لتس...
نجلاء: خلاص ياخال... مابي..
الخال_وهو منهمك بسحب الذبيحة_:
طيب....
_يحضرخالد الخروف التالي ويسحبه الخال نحو البنات...هربن جميعهن
عدا عذبة ونجلاء وحصة وهيلة, إلتفتت عذبة فرأت ليلى تفر للداخل بلا غطاء...
وخالد يتابع الموقف وهو يضحك بقوة..._
الخال: تعالي يا نجلاء... تعالي...
مب على كيف عذيب...أنا خالتس قبل لاتصير هي بنت خالتس...
تعالي...تعالي بذا... وخر يا خالد وقف بذا إيه .. تعالي...
نجلاء: ...لا...ما أقدر...
الخال: أقول تجين ولا أقوم أسحبتس أنا...
نجلاء: أخاف أوسخ ملابسي...
الخال: مب مشكلة الملابس...حصة تغسلن..موب يا حصة...
حصة: إيه...أنا اغسلهن...
عذبة: روحي يا نجلاء بس لا تفتشين....
الخال: وانتي يا عذيب إفتشي ترا كل اللي بذا أخوانتس...وعيالهم
مرضعتس المرحومة قبل موته بشهر...
سحبت حصة الشرشف عن رأس عذبة فإلتفت جميع الشباب...
تغير وجه عذبة وإحمر فدخلت بسرعة...
فيما إنكبت نجلاء تساعد الخال في ذبح الذبيحة...
*********
"في الغرفة"
دخلت عذبة تركض...وإرتمت بحجر ليلى
ليلى: وش فيك بعد!! لحقك الخروف؟
عذبة: يا خزياه...أوريه...حصوه الحمارة...
ليلى: ليه...
نرجس: وش سوت لتس؟
عذبة: سحبت شرشفي...كلهم إلتفتوا...فشلت...
ليلى: مير هم محارمك...أهون مني أنا اللي هجيت بلا شرشف...
ياربيه...والله بموت من الفشله..
عذبة: وخالد ذا أنا شكلي بموته...
شوق: وش سوا عمي...
عذبة: عليه ضحكه ما أدري وش تبي...
ليلى: الحين هو ولد العمة ولا ولد خالي...وجعتوا روسنا ... شلون يصير عمكم...
وولد عمتكم جميع...
عذبة: ليلى... خالتي يوم ماتت زوجة خالي كانت هي ما تجيب عيال...
أخذت حصة وخالد...هم كانوا صغار... خالد عمره أضن ثلاث سنين..
وحصة عمره سته شهور... وبعدين ربتهم عنده ببيته, وبعدين بعد ما توفى زوجه
رجعت لبيت أخوه.. وصارت هي بمكان أمهم...
ليلى: طيب.... زوجته الثانيه مازعلت...؟
عذبة: هـــــــــو!! وش عليتس منه زعلت ولا لا...
نرجس: لا..مازعلت بالعكس...تعامل عمتي مثل أم زوجه,
وتعامل خالد وحصة زي اولاده...
تدرين إنه تضرب خالد بالنعلة لامن عيا يحل دروسه...
وتدرين يوم تهاوشت حصة مع الشغالة, قامت ولبست مجاوله
الشغالة تقول أخاف تسحر البنت....
ليلى: سبحان الله!! ربي ما يضيع أحد...
عذبة: إي والله ربي ما يضيع أحد..
_تدخل نجلاء وملابسها تغطت جميعها بالدم, وتحمل سكيناً , فصرخت_:
يااااااااااااااااع...وين الضحية الثانية...ليلى تعالي قبل لا أجي لتس...
_صرخت ليلى ولحقتها نجلاء ففرت للفناء وهناك إصطدمت بشيء
ضخم, فوقع عليها فخذي خروف مسلوخان, ووقف خالد وأعطاها ظهره,
وأشر للشباب بأن يقفوا_
ليلى: يممممممممممممممممممممممممممممممممممممه!!
عذبة....عذبة... آآآآآآآآآآآآآآآآآآآآآآآآآآآآآآآآآآآآآآآآى
وشو ذا ... يمه...من انت...؟
وشو ...عذبة...تعالي..
خالد_ يصرخ_:
عمى...ماتشوفين...طويلان..إنقلعي من داخل بوه العيال وراي...
قومي خلين آخذ اللحم...
ليلى_وهي تبكي_: عذبة ..نجلاء..
وع..يمه ..وخر اللحم يا حمار..
خالد_بغضب_: قومي قام طحلتس...
الشباب معهم ثقيل... تقلعي منداخل...عذبة!!
_قدمت عذبة تركض وتتبعها نجلاء متغطية_
عذبة: بسم عليتس...هبلته...
نجلاء إمسكي..إمسكي..
نجلاء: وأنت الحين ليش ماتشيله؟
خالد_وهو مدير وجهه عنها_: بلاه زين لبسه... صدره مفتوح!!
ليلى: إنطم...
نجلاء: أص...واعيباه....إمسك الخروف..ياخروف.._وهي تمد فخذي الخروف لخالد_
خالد: ليتنا من حجنا سالمين!! تعلمه الأدب وتقلل أدبه..
عذبة: معليش... طول بالك.. لا تواخذهن..
خالد: خليهن يتقلعن بسرعة... تعالوا يا شباب سلموا على عمتكم..
عذبة: وجع!! خالد!! وع إيدينكم كله دم..
خالد: أحسن شي للي يتغلون!!
_ليلى دخلت غرفة البنات ونجلاء تعضد لها ,
فلما جلست وهي تولول حرجاً مما حدث مع خالد وقفت نجلاء _
وقالت: يااااااااااااااااع يا ضحيتي التالية..
_ صرخت ليلى من جديد, والبنات لم يستطعن التحرك او التدخل
بسبب نوبة الضحك الهيسترية_
*********

"في المخيم"
الضيوف يتوافدون, والخيام موزعة بشكل مرتب بحيث كل عائلة من الضيوف لها
خيمة مستقلة, لها باب يخرج على الساحة الداخلية والمخصصة للنساء, وباب آخر يخرج خارجاً
ليدخل ليكون للرجال, وخيمتان كبيرتان جداً للنساء في أول الساحة,
وفي آخر الساحة خيمة بمثل حجمهما خصصت لتقديم الطعام,
وثلاث خيام كبيرة للرجال تبعد قليلاً عن النسساءوتوجد خيمة متوسطة تقريباً
في مكان إستراتيجي, بقربها من خيام المخصصة لإعداد الطعام,
ولها أربعة أبواب لساحة مستقلة, تحيط بها كثبان رملية ناعمة,
وأربعة ابواب للساحة النساء.. إستولى الشباب على هذه الخيمة..
وهذا ما اثار غضب البنات...
نورة: ............عيد شين...مابوه عمي ولا سعود ولا خالة فاتن...
ولا بناتهم بعد!!
وكملت بالمخيم...الحين ليش ياخذون الخيمة ذي عليهم قاصر خيام...!!
نجود: أقول نورة إمشي معي للكرفان.. بغير ملابسي إنحشرت...
نواعم: بروح معكن...أنا ودي ادري هذولا الناس اللي ما يتذكرون إنهم يعرفوننا
إلا لامن جاء المخيم...والله زهق... ليش ما يقتصر على خوالي اللي بالقصيم..
الشيبان الأربعة وأحفادهم.. واللي بالشرقية..العجوز وعيالها..
وعيال عماني اللي بالرياض...الشايبين وأحفادهم...
بس كلن ينسف...ما أحبها ذي...
نورة: وش عليتس منهم...هم على راستس... وبعدين اللي تقولينهم هم اللي جايين
حريمهم... وأما البقية الباقية رجال وشباب وعيال... وش علينا منهم..
نواعم: إيه لو ماكانوا كثيرين ما إستقووا...
نجود: لا... ترا بعد العيد فيه زواجات كثيرة ...أتوقع مب قاعد إلا حنا وأهل الشمال...
نواعم: اهل الشمال بيجون!!!
نورة: إيه عمتنا...بتجي هي وبناته.. وإثنين من عياله وعوايلهم...
نواعم: وش الطاري!! خابرته تقول إنه ما يحصل لهم...بعيدين..
نجود: تحسفت عقب ما مات عمي..دايم كان يعزمه...وهي تعذر..
بس الحين تحسفت وبتجي...
نورة: ياحليلهم بناته... ماتقولين عجز... والله إنهن أخف دم من البنات...
إلا متى بيجون عذيب وخواته...
نواعم: كلمت عذبة تقول يمكن بعد يومين...
نورة: يووووووووووه طويلة...!!
**********
"في الشركة"
يدخل فيصل مسرعاً لمكتب المحاسب فيقف المحاسب ويأخذ منه الأوراق ..
فيصل: الحين قسم المحاسبة خلص كل المطلوب منه؟
المحاسب: آه.. ياسيدي كله تمام التمام.. والشباب اللي جبتوهم جديد..
جدعان وشغيلة... بس لو بتديهم حوافز!!
فيصل: وانت وش دخلك ؟ ممكن شوي جوالك ..
بدق على جوالي مادري وين حطيته..
المحاسب: من عنيا اهووووه يا سيدي..
_نظر فيصل للسجل ثم برزت عيناه, وصرخ_
ليش تتصل على عذبة!!!؟
المحاسب: لأ.. ما إتصلت بعزبة هانم..والله..
فيصل: لاتكذب..هذا رقمه... أمس ...
ماشاء الله متصله عليك هي بعد.. ماشاء الله رسالة منها..
" شكرا يا مصطفى...ولكني أريد المزيد.."
المحاسب: والله ما فيش...
_يمسك فيصل المحاسب بتلابيبه, ويضرب به بالجدار بعنف ويصرخ_:
يا رجال تقول لي وش تبي ... يا مقتول اليوم...
المحاسب: ياسيدي... مافيش...
فيصل: إسمع !! هذي زوجتي... إذا ما قلت لي الآن وش تبي بك..
بدون لف ولا دوران... ولا برميك من هالشباك...
_وسحبه للنافذة التي تعلو خمسة طوابق, وأخرج رأسه _
المحاسب: حاضر ياسيدي... حاضر...
فيصل: تقول كل شي... و لو تكذب بكلمة... بيتم عيالك...
ولو تهج لآخر الدنيا... فااااااهم
المحاسب: كل حاجة... والله العظيم..كل حاجة... بئول كل حاجة!!
*******













"الجزء الرابع عشر"



أحس الدم بدا يغلي بعروقي, ماتخيلت أبداً إني أبلقى رقمه بجوال رجل!!
وأعيد قراية الرقم..إي والله هو جوال عذبة.. رفعت راسي له وودي أذبحه بيدي ذي..
الله ياخذه... يا انا أجرمت فيه... يحسبن غبي بصدقه... يقول مافي شي..
مايدري إنه بنت عمي وخطيبتي... لو عندي رشاش فضيته على صدره..
ومير يوم قريت الرسالة خلاص... إسودت الدنيا بوجهي..عذبة وش عنده به..
مسكته وطلعته من الدريشة وهددته, خليته يشوف الموت عشان ما يكذب علي..
صارت عذيب موكلته يدور علي شي يودين بستين داهيه على قولته...
تبي شي يدينن.. ويبعدن عن وجهه... عذبة تبي تسجنن عشان تعيش..
وصل به حب الإنتقام لهدرجة!! آخر ما توقعته منه...
صح..هي عنيدة.. قوية.. شرسة.. بس رحوم..
ليش تبي تدمرن...ليه وصل به الجنون لهدرجة!!
عبدالمجيد: عم!! مو معقولة بتنتقم منك..أنت ما سويت له شي..
فيصل: والله مادري... بس قهرتن بهالحركة... شبت تسبدي..
مجيد..!!
هذي مب سهله...مب سهله..
هه واللي تجرأت على التفكير بهالشي...
ممكن تتجرأ تسوي أكثر...صح..؟
..وبيده تسوي اكثر..
عبدالمجيد: فيصل... هونها وتهون... هالمصري يحب يبالغ..
وشو توديك بستين داهية...أكيد السالفة وما به..إنه تبي تطمئن على شغلها..
وبتعرف منهو الأمين من الحرامي...وبعدين من باب حركات الحريم..
مب هي تبي تتزوجك...أكيد تبي تتأكد من أمانتك...ولاهب لاقيتن عليك شي..
فيصل: لقت ... ولقت كثير..وخطير بعد...ممكن تدمرنا كلنا..
عبدالمجيد: عليك!!!
فبصل: لا..علي مالقت..بس ما يعوقه..بسيطة.... تخلق شي...
عبدالمجيد: ياشيخ!! وش دعوى... ماتسويه عذيب...والله لو حنا وين!!
فيصل: أنت ماتعرفه...عذبة حاقدة علي...
حاقدة... وهي الحين تلبس ثوب مب ثوبه...وكل يوم تصير أقوى من اللي قبله..
عذيب عمره ما آذت أحد... بس اللي فكرت بأذى قد هالأذى...
معناته إنه واصلة مرحلة متاخرة من الحقد...والإنتقام...
للأسف أعترف لك يا مجيد إني بديت أخاف منه..
عبدالمجيد: تخااااااااااااااااااف!!
لا... الموضوع صدقن لايعدو عن كونه تحاول تتاكد من سير العمل..
من حقه ياخي تنتبه لحلاله... ولا تنسى إنه أمانه عنده...
وسع صدرك وإعتبره مدير جديد...
ولا تنسى إن أغلب الشي له... واللي يدر ذهب مخليه عمي لبنته..
واللي الله بالخير مخليه لنا...
فلذلك تحمل ويمكن هذا بداية المشوار...يعني الله يعينك زوجتك بتصير ومديرتك..
فيصل: تخسى!!!
مابقى إلا فيصل تديره عذيب!!
والله لأكسر خشمه...أصلاً هي يبي له كم ضربه تعدل مزاجه...
عبدالمجيد: بتروح تلفعه!!!
فيصل: لا...هههههه... هذي ماتجي بالقوة...
هذي الضربة اللي ما تذبحه...تقويه..
تدري ساعات أقول من كثر ما دقته المصايب...صار به قوة غير طبيعية..
كل ضربة بدل ما تضعفه تقويه وتقويه..وبيجي يوم وبتدمرنا كلنا لو خليناه...
ولا واجهناه...وحاولنا نثنيه...
راسه يابس...
بس...هي مسكينه...مسكينه مرة...مرة..مرة..
تجي بالعاطفة...ألين له شوي وتركع لي...
عذبة تفتقد الحنان... أعطيه الحنان وآخذ اللي أبي...
عبدالمحيد: يوووووووووه... والله مافهمت عليك...
فيصل: بتفهم بعدين!!
بس خل فيصل يطبخ الموضوع على نار هاديه...
مجيد...تقول إنه تقول ماتبي تملك الحين...
عبدالمجيد: إيه سمعت أمي تقول إن خواته ضايقتن صدروهن عشان
جدهن, وماتبي تحسسهن بإنشغاله عنهن...
فيصل: والله مب سهله...
مير أنت بتروح للمخيم اليوم...؟
عبدالمجيد: إيه..تراهم يسألون عنكم...
وترى راشد وربعه جايين وجايبين معهم عدة الصيد...
بس مب مطولين... بيروحون بعد يومين...
فيصل: صيد!! أجل نخلي الشغل ونلحقكم...
بخليه بكبد سعد..هههههههه
**********
"في القصيم"
في المطبخ عذبة تخفق رغوة الكابتشينو, وحصة تغلي الحليب..
عذبة: توقعي من علمن أسوي الرغوة بالخلاط اليدوي؟
حصة: أمتس الله يرحمه...
عذبة: ههههههه أمي ماتعرف تطبخ أصلاً...
ماتدخل المطبخ...لا..أحد ثاني..
حصة: أمممممم بنت ولا ولد...
عذبة: ولد...
حصة: إممم ولد!! مشاري!!
عذبة: هه..لـ..لأ .. ماطولت معه عشان يعلمن...
سعود ... سعود اللي علمن شلون أسويه...
دخل من البر مرة وكان عندي إمتحان... وجاء يهايط..والله أنا أسنع منكن..
وأنا بفتح مقهى.. وأنا بسوي وأنا بقول..
بعدين قلت له وش السالفة..قال لي أعلمتس بشرط..
حصة: هذا مادتن له أمي سلك...كلش بشرط..
عذبة: أفا عليتس... وشرط إني أسوي أي أمر يأمر فيه..
وانا الملقوفة وافقت عشان أعرف وش سر المقهى والسنع..
وبعدين علمن إن واحد من الشباب سوى لهم ...
وعشان هو يبي أحد يسوي له فلازم يعمل الضجة, وتطيح على راسي..
حصة: أجل ما ذاكرتي..؟
عذبة: لا..مو المشكلة المذاكرة.. المشكلة الأوامر الجهنمية...
يلف بي كل المطبخ عشان يقول نحتاج نسكافيه...
حصة: وين شغالتكم؟
عذبة: الساعة وحدة!! مافيه أحد إلا أنا ونجلاء...
وسويته أخيراً... بعد ما وصلت السقف ملاخيطي..
وصار بالنهاية ثلاث أكواب كابتشينو...
عاد الله يرحمه قال لي لو نشريه من مقهى يوصل سعره عشرين ريال...
كل واحد يعني بيصير الحساب جميع ستين ريال...
وسويناو ما كلف عشرة ريال.!!
حصة: إي والله صادق...
عذبة: ماكلف عشرة ريال.... بس الصابون والجهد اللي تكلفنه الخدامات وهن ينظفن المطبخ عقبنا كلف أكثر من الستين!!
_تدخل نجلاء مسرعة ومعها هيلة_
نجلاء: بسرعة هاتن قطتكن...
عشرة... عشرة
حصة: وجع !! كل يوم عشرة حنا على بنك!!
نجلاء: لا..على مزرعة!!
عذبة ترى ناصر مر من هنا قبل شوي..أشك إنتس عرفتيه..
هيلة: صايرن لقسة...ما بين به إلا عيونه... يزرن تقل كشافات..
عذبة: بسم الله على أخوي إذكري ربتس!!
وشو لقسه!!
نجلاء: صايرن كله بني!! طين في طين...وجاي هو وكشرته يقول
الفلوس اللي معي ماينفعن غير العيال!!
ولا عنده نيه يقول أغير ملابسي...ماهمه إلا القروش..
هيلة: مشروع رجل اعمال ناجح!!
نجلاء: أي ناجح وهو آخذ من بوك عذبة خمس ميه...
وجايبه لم خالتي مها ويقول له أبي خمسة..عيو ياخذون ذي..
يقولون دبا...ماتنفع!!
والله كمخة أخوتس!!
حصة: ليته جاي لمي وانا أبدله الخمس ميه بخمسة!!
عذبة: وشلون وصل لبوكي ..أكيد فيه أحد نافشن شنطتي!!نجلاء!!
نجلاء: ....أقول ..هاتي العشرة يا حصة.. ولا مافيه بلع!!
هيلة: ترى أختس ليلى نيمه...بتدفعين عنه...أخاف تزعل زي أمس تقول ليش ما
قومتون ...أدفع معكم!!
عذبة: اليوم القطة لا تجمعونه..أنا بروح لامن طلعن الحريم..
وأتقضى للسهرة...خلوه علي..
هيلة: أقول إنجزي.. البنات بيعين...قبل أمس نفس العرض عرضته ليلى وعيو..
بس تعملين خير لو تتقضين أنتي..
فكة من لحلحة عمي خالد والعيال...
نجلاء: ترا الحريم يبن الزنجبيل بالحيالة...يقولون ما صار زنجبيل!!
حصة: إيه نسينا...عذبة شبي على الماء بسرعة..
نجلاء: عذبة.. حصة مافيه بلع!!
هيلة:إيه.. أول من يهجم على الكاكاو هالثنتين!!!!!
*********
"قبيل الشروق في المزرعة"
البنات يشربن القهوة , ويجلسن تحت النخيل الباسقة, الأجواء تميل للبرودة,
أصوات العصافير والحيوانات تثير شجون البعض فيما تخيف البعض الآخر...
نرجس: بناااااااااااااااات جيبن باقي الجالكسي وإخوانه....
هيلة: لا يا شيخة...قومي كسار...أنتي وليلى وشوق ماغير قاعدات, وحنا نكرف...
شوق: لا...والله أنا اللي فرشت بالحيالة ...لحالي قبل ما يذن الفجر...مخاطرة..
نرجس: معتس عمي خالد وعزوز والدحمي...كلهم كانوا بذا...
هيلة: ههههههه...مرتن ثانية لا تسوين نفستس مخاطرتن عشاننا...ليلى..
وش بتس تلفتين؟
ليلى: أنتم متأكدين إن البقر ماتجي هنا...والدجاجات يخافون منكم!!؟
خايفة تجي البقرة ..صوتها قريب....
حصة: ياااااااااااااااااااااااااااي... بسم الله عن بقرتنا منتس.....
_إلتفت فرأت عذبة تشيح بوجهها وتتأمل السماء, تلعب بخصلات شعرها,
إقتربت من عذبة وهمست_:
وش عنده عذيب ...ضايقن صدرتس من كلام المداوية...؟
عذبة: أي مداوية....؟
حصة: البدوية صديقة عمتي...صديقة أمتس...
عذبة: إيه اللي قالت لي انتي مبطونة...روحي للمستشفى يشوفون علّتس...؟
حصة: إيوووووووووووه...لايضيق صدرتس...قرق عجز...
عذبة: قلتي أنتي إنه مداوية...يعني طبيبة شعبية؟
حصة: إيه... بس مب شرط يكون كلامه صحيح...
لكن روحي سوي كشف أريح لتس..
عذبة: لا مبطونة ولاش... أصلا وجهي تعبان من الهم والمصايب اللي جت..
يعني بتسلم علي... مير الحمدلله... وين نجلاء؟
حصة: شوفيه هناك تحارش البقر...والله ياهي ماتخاف...
_تصرخ ليلى_:
كتكوووووووووووووووت....وخروه بعيد...يمه...
هيلة: يالطيف!!! عذيب ونهايته مع أختس...
تخاف من كتكوت...!!!
هش..
رح لأمك الدجاجة...
هذي الزرافة..._تحدث الكتكوت_
ليلى_بغضب_: أنا زرافة!!!
أوريك يا هيلوة يا خرتيت عصل على ما قالت نورة...
هيلة: ههههههه...مير نورة هذي فلة... ياحبي له ...
أيام العزاء إنبسطنا عليه...مفهيه..حين تصيح مع نجلاء وحينن تطنز...
قطعت مصراني...ليه ما جبتوه معكم؟
ليلى_بتأثر_: إيه يحق لتس ياهيلة...اللي يده بالماء مو مثل اللي يده بالنار..
لو كان أبوتس اللي مات مالتس خلق...حتى تسمعين شي...
ونورة لو تحس بربع اللي نحس به ما قعدت تنكت وحنا بقمة ألمنا...
_تصرخ نجلاء من بعيد_
عذوووووووووووب...متى بنروح لم المخيم؟؟
نورة تقول ملينا طفش...
عذبة: سلمي لي عليه وقولي تقول عذبة اليوم العصر إن شاء الله بالمخيم...
ليلى: عذبة!! مانبي نروح المخيم...وناسة هنا...خلينا نجلس..
عذبة: والله حبيبتي أنا مو لعبة عندتس...أنتي عارفة ليش خليت حجز بندر الحين...أقول؟
ليلى: يؤ...بندر حليل شوي ... كلمي قولي بأجل الحجز لاخر يوم بعطلة العيد..
عذبة: قولي والله..حليل شوي!!
حبيبتي الرجال مآخذ إجازة من شغله عشاننا ...
والله يا أني مأجلته...
عيب!!
*********
"في المخيم"
أقبلت سيارة البنات, وسيارة خلفها تحمل الأغراض, خرجت نورة تؤشر لهم بجانب الخيمة,
وحين رأتها نجلاء أخرجت رأسها من النافذة, قرصتها عذبة قائلة:
دخلي راستس...شوفي الملعب مليان شباب...ماتستحين!!
نجلاء: أي..عذبة تكفين لا تقبصين...أنتي حليلة إلا لامن قبصتي...
ليلى: يؤيؤيؤ...جو العشاق.. شوفوا فيصل ومجيد جو يضحكون!!
نجلاء: إيه وشوفي بعد وراهم راشد...تشوفينه زين!!
ليلى: من زين راشد...!!
عذبة: إسكتي يسكت عنتس...
_وقفت السيارة ووقف فيصل بجانب باب عذبة, فيما ذهب عبدالمجيد وراشد لينزلا الأغراض_
عذبة_همست_: وه وش يبي ذا...
ناصر: ياثلام...فيثل!! وينك رحنا للقصيم...ولعبت مع الخرفان...
فيصل: هلا والله نصوري... وينك..خليتنا!!
ناصر: عذبة وخري عن الباب أبنذل...وخري ثوي..
عذبة: طيب...إنزل...
_قفز ناصر على فيصل وضمه, وأخذ فيصل يرفعه عاليا ثم يقبله,
نزلت عذبة , وأخذت ترفع عبائتها على رأسها , ثم ضم فيصل ناصر وقال له وهو ينظر لعذبة بعيون مغرمة _:
نصوري المخيم ما ينفع بلاكم...
تو ما تنور...
ناصر: وثو حنا ثمث ولا لمبة.....
فيصل: لا...أنتم الغلا كله...
_أدارت عذبة ظهرها متوجهه للمخيم فقال فيصل_:
عذبة...شلونتس... زين تذكرتوا إن لكم أهل وناس يحبونكم ويبون العيد معكم..
العيد ماينفع بدون الغالين..
_تصرخ نجلاء_:أقول إنجزوا...خلاص..دارين إنك ولهت علينا..
بس وخر عن الباب...مانب نازله من عند الشباب....
عليهم قز...مادري وش يناظرون أول مرة يشوفون حريم ينزلن من سيارة...
فيصل: نجلووووووووووه...أص..عيب..
نجلاء: أقول ...فيصل نبي الخيمة حقت العيال..
فيصل: ولا حتى تحلم بيها..
نجلاء: هين يالهروشه أنا أوريكم...
******
تصل نجلاء لنورة ويأخذن بعضهن بالأحضان...
نورة: نجلاء حبيبتي...زماااااااااااااان ما شفتك...
نجلاء: نورة عنيا....أشتقت ليكي كتيـــــــــــــــــــر...
نورة: نجلاء...لازم ناخذ خيمتهم...قهرررررررررر...
ترى خيمتهم تتيح لنا اللعب بالدباب ليل نهار, وتتيح تشغيل الطق أثناء نوم العجز والشيبان..
وله فناء رائع جداً يتيح النوم تحت أشعة النجوم..وله...
نجلاء: بس..بس ... لاتشبين تسبدي...شكلهم شياطين..
كان عندي أمل بفيصل بس طلع جلف!!
عذبة: بعذره...والله من زين الأسلوب..لو كان بيوافق هون عشان أسلوبتس العذب..
نورة: هلا والله عذبة!! شلونتس..عساتس من عواده..
نجلاء: ليه..؟ عشاني قطعت اللحظات الغرامية!!
عذبة: هههههه..أي غرامية وأي بطيخ..
تدرين يا نجول إنتس دايم تفكينن من أزمات...
نجلاء:طيب وشلون ناخذ الخيمة؟
عذبة: إسمعي أنتي منتب قادرتن على الرجال...
فلذلك حاولي تقوين أحد يقواهم!!
نورة: هــــــــــــــــــو!!!شلون ذي!!
عذبة: إسمعن...من اللي يقوى الرجال بهالمخيم!!
نورة: أممممممممممممممم أمي نورة...!!
نجلاء: ياخطيرة يا عذيب!!
نورة: وأنا أقول ماله إلا رجاله..قصدي حريمه!!
قوووووووووه نقول له...
نجلاء: لا...إصبري أول نساحره وبعدين نحرش بينهم...
أما نجي مباشرة أخاف يقوننا...
عذبة: كفـــــــــــــــــــــــــــــو!!!
*******
"في خيمة النساء الكبرى"
أم عبدالله_تتحدث بالجوال_: إيه..قل لهم ترى المحمد والعلي والعزيز
بيروحون ... لا تكثرون العشيات ويكبن...إيه يا وليدي قدروا النعم!!
لا...راحو.. كل العبيد والدريحم أمس...إيه عشان هالعروس...
محمد العلي بيعرس باتسر..وخالد الدريحم عرسهم بعد أسبوع..
بأمان الله يا وليدي..بعدي والله ...بس لاتنسى..هاه!!
تدخل نجلاء تتبعها نورة وتنادي بصوت عالي منذ دخلت الباب..:
عمتي نووووووووووورة...عمتي نوووووووووورة...
أم عبد الله: هلا والله يابنيتي..جيتوا؟
نجلاء: عمه ولهت عليتس..._وتضمها بقوة وتقبل رأسها ويدها_
والله العيد بلاتس ما ينفع...
تخيلي عمه...حلبت البقرة, ولحقت الدجاج ووطيت كتكوته وطلعت عيونه مسكين..
وتشعمطت على النخلة.. وسويت كل شي ممنوع ببيتنا..ومع كذا يظل العيد معتس..غير...
أم عبدالله: هـــــــــــــــــــــــــو!!
نجلاء: مب مصدقتن عمه!!
أم عبدالله: لا يا بنيتي...مصدقتس... بس قالت لي عذبة إنهم مايشوفن إلا كشتس
طالعتن للمزرعة وداخلتن للحمام...ومستانسة!!
نجلاء: إيه عمه...أنا أقعد بالمزرعة لأني حبيته من كثر ما سولفتي
عن أيام طفولتس به...وبعدين هه عمه ذكرتس..خوذي..
أم عبدالله: مهفه!!! منين أطلعتيه ذي...
نجلاء: أخذته من خالتي خصيصا لتس...عشان بس تعرفين إني مانسيتس..
أم عبدالله: بنيتي والله... أدري بتس..مب تعلمينن...نورة!!
ورا ما تسلمين على عمتس وبناته...
نورة: أتحرى نجلاء تخلص عشان نسلم جميع...
أم عبدالله: هــــــــــــــــــــــــــــــو!! وأنتي مربوطتن به...
قومي يا نجلاء يابنتي سلمي على عمت أبوتس ماجد.. وبناته..
هذي نجلاء اللي غذاه ماجد الله يرحمه...وهذي نورة سميتي...
*************

"أمام خيمة الشباب"
نورة: هذي الخيمة المنتظرة!!
نجلاء: إيه هين ... إما طلعناه من عيونكم...
_يخرج عبدالمجيد_:
ياولد...نورة..نجلاء!!
خيـــــــــــــــــــــــــــــــر!!
وش جابكن هنا؟
نجلاء: أولاً...لا تناظر لمين أتغطى زين...
ثانياً ..منتب معايدن...ولا فرحان إني ما عيدت معكم...
عبدالمجيد: ومن متى العيال يعايدون البنات ...!!
نجلاء: طيب!! زين مجيد...
عبد المجيد: لا...لا...لاتزعلين...وش عاد يفكنا..
كل عام وأنتي بألف ألف خير..وش أخبار القصيم؟
نورة: هيه...ماخبرنا العيال يكلمون البنات..
نجلاء: لا..مجيد مب ولد!!
هذا ولد عمي صح مجيد!!؟
عبدالمجيد: صح!!
........ بنات ما يصلح تجون هنا..
يطلع أحد من الشباب يشوفكم..
نورة: أصلا هذي ساحة الحريم...واللي يطلع من هنا معناته ما يستحي على روحه..
عبدالمجيد_يشد شعرها_: أنا ما أستحي على روحي!!
نورة:آآآآآآآآآآآآآآآآآآآآآآآآآآآآآآآآآآآآآآآآآآ... إيه..آآآآآآآآآآآآآآآآآآآآآآآآآآآ
نجلاء: مجيد..واللي يرحم والديك...لا يسمعون الشباب فشله..
ذي أم لسانين ..لامن رحت للبيت إضربه..
ولا لامن طلعوا يلعبون كورة..ويطعسون...
إلا متى بيطلعون؟
عبدالمجيد: _يترك نورة_ بعد شوي..
هذا الشباب يتلبسون...
نورة: لايحوسون الخيمة!! كلن يجدع خلاقينه...كل واحد يتسفت ثوبه بشنطته!!
عبدالمجيد: وش دخلتس بهم هي خيمتس!!
ووش شغله العمال...
نورة: تراهم بقروش!!
نجلاء: خلاص مجيد... رح لا تطلع وحدة من البنات وتقول عنك قليل أدب..
ترى أموت لو سمعت أحد يتكلم بك!!
عبدالمجيد: إيه صدقتي...يالله مع السلامة..نجلاء تبين شي قبل ما أروح..
نورة: إيه نبي الخيمة.!!!
عبدالميجد: وأنا سألتس!!!
_تخرج نورة لسانها _
نجلاء: ماعليك منه.... أبي سلامتك بس...
مجيد...ممكن أطلب طلب صغيرون...
عبدالمجيد: أبشري...
بس إلا الخيمة!!!
نجلاء: لا... ناد نصور ...شفته دخل خيمتكم...هو وأحمد...
_يشير عبد المجيد لعينيه كنايه عن كلمة "من عيوني" ويدخل الخيمة_
نورة: يالحمارة..يضربن بالبيت هاه!!وأوريتس طلعت الرقة لمجيدوه..
نجلاء: يالكمخة ماتعرفين شي أسمه سياسة...
نورة: لا..ما أعرف إلا شيء أسمه الحب!!
نجلاء: نورة..ترى بندور هنا...تبين اناديه أكلمه...وتشوفينه وتملين عيونتس منه!!
نورة: أها... إيه وش تبين بنصور وأحمد!؟
نجلاء: تجنيد عملاء...بس حلو وجهتس أحمر...
نورة:نجــــــــــــــــــــــــــــــــــــــــــل اء...
_يخرجان أحمد وناصر من الخيمة غاضبين_
نورة: وراكم طردوكم!!
ناصر: إيه...أوريهم كلهم!! لامن دا فهد أخليه يلفعهم..كلهم!!
أحمد: وش تبن؟
نجلاء: حنا!! ما ناديناكم.. بس أكيد هم يبون يتخلصون منكم!!
نورة: إيه يا عمري أنتم!!
أحمد: مجيدوه.. يقول لي رح لخيمة البزران!!
نجلاء: ماعنده نظر... إسمع تبين أقهرهم...؟
ناصر: ياليت يا ندلا... بأحبث ترا..
أحمد: إيه!! بس شلون؟
نورة: تعالوا نعلمكم شلون...
********
"بعد نصف ساعة"
أحمد: راحوا كلهم.. روحن للخيمة ... أنا بروح مع عمي فيصل...
ناصر..إنتبه لا ينكشفن!!
ناصر: أفا عليك...أنا ردال...يالله وراي تعالوا...
_يدخل الخيمة ويتلفت , ثم يرى بندر يجلس في الزاوية متكأً على كومة من أكياس النوم مصفوفة بعناية, يشير له بندر بأن يأتي_
ناصر: أث...وث تبي؟
بندر_يخفت صوته_: ليه؟ تعال أبسولف معك...
ماكملت وش صار على قرية النمل اللي هاجمتوه..تراك ماكملت لي...تحمست
ناصر: أنت ثرطي ..ثح..
بندر : إيه.. ليش تبي أقبض على مجرمين؟
ناصر: لا... بث ترى نورة وندلاء بيدخلن الحين..لاتدبذ عليهن..
تراهن أوب حراميه...
بندر: ليه يدخلن...
ناصر: أثلاً خلاث... بدولهن إنك هنا...
مثكينه نورة أوب داخلة..
بندر: ناصر حبيبي أنا شرطي صح!!
ناصر: تدول انت كذا!! مادري عنك؟
بندر: مب صح الشاطرين يسمعون كلام الشرطة..
عشان الشرطة تقبض على الحرامية...وتحمي الوطن؟
ناصر: إيه..
بندر: خلاص..إسمع كلامي وقل لهن ما بالخيمة أحد...
ناصر: ههههههه... ليه...بث بثرط...؟
بندر: وشو؟
ناصر: تغبى أخاف يذعلون علي!!
بندر: طيب...
********
_يخرج ناصر, ويؤشر لهن بيديه_
نورة: إمشي ما فيه أحد...
نجلاء: مادري ناغصن قلبي...
نورة: نصور حبيبي وقف عند الباب وشف لامن جاء أي واحد علمنا
ناصر: أمرك ثيدي!!
_تدخل نورة ونجلاء للخيمة _
نورة: يووووووه ظلام ما أشوف شي!!
نجلاء: ياذهينه عشانتس جايتن من الشمس...أح شوفي.. جلسة كنب وجلسة أرضية..
نورة: أح... شوفي البنادق... ذولا إرهابيين..أبلغ عنهم!!
نجلاء: إخس... يهكون علينا ... شوفي التلفزيون بثمان سماعات...
شوفي تلفزيون صغير هناك!!
نورة: للسوني...شوفي الطبول...والطيران...صايرين طقاقات..هين لو يدخل أبوي
بذا يكسرهن على روسهم...تعالي نشوف الثلاجة..وجع أكبر من ثلاجتنا مرتين!!
نجلاء: إخس..إخس!! أشرطة اغاني...أعوذ بالله...مايدرون ذولا إن اللي يسمع اغاني يصب بأذنه حديد مصهور يوم القيامة...
نورة: صدز!!! شوفي!! وش هالخير والعز...
حمير ولا يسوون... كراتين شكلاطة...شوفي أنواع البيرة...وبايسن..بيبسي..
عصيرات طااااااااازجة!! شكلهم يضفون كل اللي بالمطبخ!!
نجلاء: نورة.... انا ماراح يغمض لي جفن لحد ما أكوش عليه...
وبأغراضه... وبالذات الدفيفدي والستيرو والطيران...
نورة: نجلاء.... تعالي _وتلتفت على الزاوية وتمد يدها لتأخذ كيس معلق مليء بالأشرطة, فتتلاقى عينيها بعيني بندر فتصرخ_
آآآآآآآآآآآآآآآآآآآآآآآآآآآآآآآآآآآآآآآآآآآآآآآآآآ آآآآآآآآآآآآآآآآآآآآآآآآآآآآآآآآآآآآى
_وتركض خارجة_
نجلاء: بندر!!!!!
بندر: وأنتن يالثنتين خراب العالم كله!!
نجلاء: ليش ما قلت يا ولد!!! مو عيب تناظر نورة بدون ما تتغطى!!
بندر_يقف ويمسك بإذن نجلاء ويشدها نحوه_:
العيب الأكبر يا آنسة...إنتس تدخلين خيمة العيال...
إفرضي لو فيه أحد منهم بذا... وش بيقول عنتس!!
هذا إن ربي ستر وما صار شي..
نجلاء: أي...أي...توجع...أح...يعني وش بيصير؟
بندر: شوفي يا نجيل... تعدين ساحة الحريم أمصع رقبتس!!
والله يا نجلاء تراي منب أمزح ...تقلعي يالله...
ناصر: هيه إترك ندلاء!!
نجلاء: أوريك!! ليش ماعلمتنا؟
ناصر: أثلاً ما ثفته...هو ثعير مرررررررة ومتعبي هنا...مادريت!!
نجلاء: إيه باين متغبي هنا!!!من صغره_وهي خارجة وممسكة بأذنها_طحش...أح..
*******
"أمام باب خيمة النساء"
نجلاء: عمه يرضيتس...أخذوا خيمتنا وطردونا...
شوفي إذي حمرا منهم...
نورة: إي يمه...جلدونا والله مجيد نتف شعري بس يوم قلت بنقول لأمي نورة ..
وقال لي " هذي خيمتنا...يرضى اللي يرضى ويزعل اللي يزعل"
نجلاء: إيه عمه... أكيد إنه يقصدتس!!
أنا يا عمه ما همن الخيمة... بس جرحون يا عمه...يوم يطردونن ويقولون تقعلي...
يمه بندر مصع إذني وطردن...ونورة نتف شعره مجيد...
أم عبدالله: أوريهم!! بس صعبة أطردهم من خيمتهم اللي قاعدين به!!
ومعهم ربع مب من الديره... لو على عيالين الجماعة مب مشكلة!!
نجلاء: عمه جرحون!!مارحمون هذا وأنا يتيمة!!
أبوي مات قبل لأطلع على الدنيا, فتيتمت للمرة الأولى..
وأعرست أمي وجدعتن عند خالي برا... وتيتمت للمرة الثانية..
وخالي مات وتيتمت للمرة الثالثة..مات اللي يدافع عن..
قلت ميخالف عندي أخو يدافعن عن...ومات أخوي...وتيتمت للمرة الرابعة
صبرت وقلت أمي فرح..ماتت بعد يومين..وتيتمت للمرة الخامسة..
قلت ربي كريم... وعندي جدي ومااااااات جدي وتيتمت للمرة السادسة..
وما بقى لي غيرتس يا عمه.. لاتخلينن يتيمة وأنتي حيه..
لا تحسسينن بالضعف وإن ما أحد يدافع عن...تكفين يا عمه..تكفين طلبتس ردي كرامتي..
أم عبدالله_تمسح دموعها_: وسعي صدرتس يا بنيتي...
ولا يهمتس أكلم مجيد وأقول لهم يشدون من الخيمة...
*****
_نورة ونجلاء تسيران لخيمة الشباب_
نورة: إخس يا الممثلة... مابقى إلا آهات وتصير نهايه حزينة
لفلم..بس وشلون خليتي أمي تصيح؟
نجلاء: لأني أنا صحت.... ذكرت كل الأحزان اللي مرت علي..
نورة:تصدقين هالخيمة ماتسوى إنه تذكرتس همومتس..
نجلاء:هه.. وأنا نسيت همومي...من اليوم اللي عرفنا فيه إن أبوي ماجد مفقود
وأنا عارفتن إن اللي بعده بيكون أصعب رغم أني كنت صغيرة ..صغيرة على الشقاء...
نورة: مافيه أحد بهالدنيا صغير على الشقاء.. بس الصبر هو المكسب من كل المشاكل..مب انتي قلتي لي ذاك اليوم" لقد خلقنا الإنسان في كبد" سورة البلد 4
يوم إني كنت زعلانه عشاني امي وأبوي...
نجلاء: نورة... للحين أمتس تتخانق مع أبوتس..
نورة: ولبكرا... بس عادي هم أخذوا على هالشي.. وحنا اخذنا بعد...
نجلاء_تقترب من الشراع وتنادي_:
مجيد...مجيد.....
_يخرج عبد المجيد_:
نعم... لا تنادينن مرتن ثانية..أرسلي أحد
كلمي بالجوال...
نورة: جوالك مقفل..
عبدالمجيد: طيب وش تبين؟
نجلاء: مجيد..عزيزي... ترا عمتي نورة..تقول يطلعون من الخيمة..
عبدالمجيد: جد والله!!
أقول تقلعي وكذبي غيره..._ويدخل الخيمة_
نورة: بس..._تقرصها نجلاء_
نجلاء: أص...خليهم...عشان ما يمديهم ياخذون شي!!
نورة: صح!!
*******
تأتي نورة ونجلاء ويسحبان أم عبدالله معهن_
أم عبدالله: إصبرن.... إصبرن وه...ما أقوى ...
نورة: يمه هاوشنا... وقال عنا كذابات..
نجلاء: إيه وفشلنا عند البنات...شوفيهن يقولن عنا كذابات..
شوفي البنات واقفين بعفشهن عن باب الخيمة...
فضن خيمتهن على بالنا بيخافون منتس وبيصير لتس قدر وقيمة..
بس الظاهر يا عمة...عيال هالحين عاقين!!
نورة: يمه... تراهم ناوين شكلهم ناوين يفضون الخيمة.. ويخربونه عشان ما نستانس..
أم عبدالله: أوريهم... بس أنا أبدخل... ولا وحده تدخل يتعورنه العيالين...
ولا واحد بيمد بيده على شي!!_تضحك_ وكل الخيمة باللي به بتصير لكن..
******
_تدخل العجوز الخيمة وهي تلف على وجهها غطوتها الخفيفة, يفز الشباب,
وينظر لها عبد المجيد بذعر_
أم عبدالله: حيا الله عيالي...يا هلا ومرحبا... بأهل الإمارات...وأهل قطر..
يرد أحدهم: حياج ربي يا عمة... شحالج ..
أم عبدالله: الحمدلله... والله إني فرحتن بكم أنتم وعيالنا...
بس أنا شفت هالخيمة ضيقتن عليكم... يقولن البنات إنكم تفرشون تنامون برا..
قلت للعمال يفرشون الخيمة الشرقية...أكبر وأبعد عن إزعاج الدبابات...
يرد الاخر: جزاج ربي بالخير... ماتقصرين ياعمة...
أم عبدالله: وأهل الشرقية وش أخبارهم..وأهل الشمال..وأهل القصيم..
تراكم عيالي...مايرتاح لي جفن وأنتم منتب مرتاحين...
لا تستحون..آي شي تبونه بس آمروا...
راشد: بس يا عمه... نبي نجلس بهالخيمة...
أم عبدالله: هــــــــــــــــــو مرتاحين بذيا؟
يعني أنا عجوز ورايي ما ينفع.. بس تقل إنه حسرتن عليكم..
فشيلة من الحريم... اللي شاورتهن.. وشلون أبقول لهن إنهم عيوا...
فيصل: يمه!! لا تقولين لهن ولا شي...لا ..الخيمة الشرقية أكبر وأحسن...
يالله شباب ....
أم عبدالله: تراي قلت للعمال يجيبون القهوة لكم هناك...
عبدالمجيد: يمه!!
مانبي قهوه الساع عشر بننام...
أم عبدالله: خلاص أقول لهم ينقلون فرشكم ويفرشونه...
_يخرج الشباب الذين من غير العائلة, ويتجه راشد وأحمد وسلمان وعبدالمجيد
ويشرعون بفصل الأسلاك إستعداداً لنقل مافيها للخيمة الأخرى, فيما خرج فيصل
لينادي العمال ليساعدوهم...
أم عبدالله: مجيد!! ولا شي تمد يدك عليه!!
عبدالمجيد: يمه!! اغراضنا...
أم عبدالله: مخليتن العمال يفرشون الخيمة وينقلون اللي بخيمة البنات لخيمتكم...
عبد المجيد: بس أباخذ...
أم عبدالله: ولا شي إلا ثيابك... وكورتك...وانت لك حسابن ثاني يا الهر
بندر: مساتس الله بالخير يا أم عبدالله...
أم عبد الله: هلا والله يا بندر...
شلونك... ورا أهلك ما جو؟
بندر: تعرفين أهلي ببيتهم بالقصيم خوالي واهلي هناك!!
أم عبدالله: إي يا بندر تراي آخذتن بخاطري عليك..
بندر: أفا يا عمه...وراه وش سويت؟
أم عبدالله: وراك تغث نجيل...مب حرام عليك
مسيكينه ماله أحد...طول بالك عليه..سفيه..
بندر: يا عمه أنا ماقصدت أغثه .. بس لو نتركهن على كيفهن يضيعن..
**********
"في خيمة الشباب"
يدخل تركي غاضباً ويحمل عوده وهو مكسور لنصفين..
ينظر له سلمان وعبدالمجيد وراشد بذهول, فيجلس ثم ينفجر قائلاً:
لا..ذول مصخنه زيادة...كسروا عودي...
راشد: أنا ما أدري ذيل لو يشتغلن بالإستخبارات أحسن!!
سلمان: أحسن... وش تبي بوه زيادة ذنوب..
عبدالمجيد: للمرة الثانية!! عسى نورة كسرته؟
تركي: هالشيطانتين نجلوه ونوير الكورة!!
سلمان: أها ..إلفقة لأفقع وجهك ببوقس...لا تتكلم عن أختي..
تركي: مجيد...أخ لو ألحطهن بخيزرانه!!
تخيل دخلت الخيمة بأمان الله بعد ما أخذت إ ذن بالدخول..
يوم دخلت آباخذ العود إلتفت لقيت شرشف نجلاء مجخور..
وطالعة بعض الشعرات الملتوية..أنا بعفوية سحبتهن..
وإسم الله علي وعليك!!
أنا مادريت إلا نجلاء تصارخ ونورة تلاشط...
رحت وخليتهن وأخذت العود.. ومير تبدى نجلاء تدغدني بظهري..
وأنت تعرفني ما أتحمل ..أضحك قوة لمن أحد يلمس ظهري..
عبدالمجيد: كذا_ويلمس ظهره_
تركي:خخخخخخخ ...مجيد..ههههه...لالا..خلاص
أقول.. وبعدين طاح العود مني ولقطته نجلاء..أنا جيت أبلحقها أباخذه منها..
بس وقفت البرميل نورة_يضربه سلمان_آي.. ياخي ماكذبت..
وصارت جدار الفصل العنصري بيني وبين نجلاء..
وبلمح البصر قالت نجلاء ياااااااااااااااااااع وضربته وإنكسر نصين..قدام عيوني..
راشد:ههههههه..أحسن أحد قالك تمد يدك على حرمه...
عبدالمجيد: إيه راشد تعلم من الدرس..
سلمان: أي درس؟
راشد: درس المطالعة برابع إبتدائي...والحين كلنه مقهورين من ذيلا..
سلمان:ههههههه...آخذين الكشافات حقاتي...والسماعات حقات مجيد..
والسوني والأشرطة حقت راشد... وكسروا عودك...مجرمااااات
عبدالمجيد: ولأدهى والأمر إنهن طردننا من خيمتنا...
تركي: لازم نأدبهن...
سلمان: يعني شلون...
تركي: أنا أقول لكم..._يدخل فيصل وبندر_
فيصل: وش عنده مجلس الأمم المتحده منعقد...أشوف التأثر بادي على الوجوه..
وشو ذا...عودك من كسره..يبي له حبه راس؟
تركي: أنا كسرته...انا تبت..وهم متأثرين عشاني...
بندر: إيه يا خوي وش تبي به...مير تعال تمشى معنا...
تركي: بتبعدون؟
فيصل: إيه بنمد شوي على رجليننا..بتجي؟
عبدالمجيد: لا... بنجلس نتحراكم...ملل عقب مارحوا أغلب الشباب..
فيصل: أتوقع يحظرون العرس وبيجون..
تركي: مابقي إلا يوم ومن بعده بنمشي...
بندر: ما أحد يفوت هالمخيم لو بقي ساعة..
_ويخرجان_
تركي: أول شي....نبدأ بـــــــــــــ......
















"الجزء الخامس عشر"

راشد: يوووووووووووه أنته ماتعرفهم..مستحيل وحده بترضى تسويها معانا..
عبدالمجيد: لا...والله فكرة جهنمية...تركي ... أهنئك ...
تركي: بس عليك تقنع وحده تعلمنا...بس أهم شي يعتمد عليها...
راشد: نجلاء...أحسها بتنفع...خبلة..
عبدالمجيد: لا...نجيل ممكن تنقلب علينا...لا تأمنه..اليوم عطتنا درس بالدهاء..
تركي: .............نواعم تخاف...ليلى ألعن...مين ..إيه عذبة!!
راشد: أنت مينون..
عبدالمجيد: كــــــــــــــــــــــــــفــــــــــــــــــــــ ــــــو...
عذبة ممكن تساعدنا...ماعليكم خلو الخطوة ذي علي...
_في خيمة البنات_
نجلاء ونورة يلعبن بالسوني..ونواعم ونجود وليلى وغيداء وغدي_بنات اقاربهم_
يرقصن, عذبة تدخل من الخارج وهي تضحك...
نواعم: ياربيـــــــــــــــــــه مانعدم هالضحكة..إيه..ردي عذبة الأوليه..
عذبة: هاه...ما أسمع..وطي الستريو شوي...
نجود: وش عندتس تضحكين؟
عذبة: ههههههههه...تركي الله يخس بليسه..هوووووه..ياربيه قطع تسبدي..
نجلاء: عذبة...شوفي كراش!! السيارات..
عذبة: الله...بعدكن انا بلعب...هاه..
نورة: لا... أنا ونجلاء..بعدين نجلاء وانا وبعدين انا ونجلاء..وبعدين نجلاء وأنا..
وأنتي إرقصي مع البنات...
نواعم: ليه..وش عنده تروك..ياخبله هالولد..ماشفتي شي...
عذبة: منقهر ويشكي من العفاريت الثنتين.. كسروا عوده...
نواعم: عمى!!! كلش عاد ولا أخوي...
أنتي يا نجيل وش سلطتك على أخوي..
نجلاء: يووووووووووه بدت ذي الثانية...قلتيه اخوتس...هذا سبب وجيه إني أتسلط عليه...لفي...
يا الكمخة راحت علينا_تصرخ في نورة بسبب تضيع فرصة في اللعبة_
نواعم: ها ها ها تصدقين عاد دمك خفيف...
نجلاء: بنت عمتس طالعتن عليتس..
نواعم: بسم الله علي أصير بنت عمتس!!!
نجلاء: لا والله وأنتي الصادزه بسم الله علي أبوي اللي بيصير أخو أبوتس...
من زينكم !!
نواعم: عن الغلط!! والله لأخليك تندمين....
ليلى: أنتي وش فيك...بدينا بالنقرة والهواش...
وأنتي تراك دايم مسببة قلق...دايم دوبك من دوب هالآدميه!!
نواعم: لو ما هي رضيعة فرح كان أدبتها...
نجلاء_بلا مبالاة مصطنعة_: مو حليب فرح اللي مخلين للحين ما واسيتس بالتراب..
نورة: ماعليتس منه.. خليه ...ترا قريب الفوزة..
عذبة: نواعم حبيبتي قفلي الباب هذا...
وأنا بقفل الباب ذا...وأنتي يا نجود قفلي الباب ذا..
إربطوهن زين..
نجود: ليه خايفة...طيب ليش نربط اللي من عند الحريم؟
لو نربط هذا ونخلي اللي من عند الحريم...
عذبة: لا...أنا قلبي مو مرتاح..وبعدين اللي من عند الحريم قريب من خيام العمال..
مو مطمنه...وهذا الباب عند العيال والعيال صاحين...
غيدا: زين بنات انا وغدي بنروح ننام...
نواعم: ليه...تو الناس بدري...وبعدين مو كنتوا بتقعدون للفجر..
غدي:لا..لا أنا .. أمي قالت تجن الساع وحده وشوفي الحين وحده ونص..
أخاف تزعل.._وتخرجان بسرعة_
نجود: تراتس خوفتيهن...
عذبة: بنات وش رايكم أققص لكم قصة...عن عن عن الجن!!
نجلاء: ياسلام....بطفي السوني..بس شوفي ترا اليوم بنام جنبتس..
نورة: الله ... وأنا بنام جنب نجود..
نواعم: لا...عذوب ترا الأطفال بيخافون....
عذبة: لا... لازم يسمعون عشان يقرون وردهم...وخصوصا إن الجن يكثرون بالبر..
_تحلقن البنات حول عذبة وهي تقص لهم قصص مرعبة عن الجن_
_خلف الخيمة_
تركي يمسك بخيزرانه ويؤشر لراشد عند مولدات الكهرب,
ويؤشر لسلمان وعبد المجيد , فإنطلق الإثنان نحو شبك الأغنام, وأقبلا يسيران
مجموعة من الخراف وتوقفا بعيد عن الخيمة بحوالي عشرين متر...
وفي هذه الأثناء كانت عذبة تقص أكثر أجزاء القصة رعباً.._:
والبنت تسمع أصوات حيوانات غريبة وراحت تصارخ محد يسمع صوتها..
الجن مانعين الصوت يوصل لأحد من الجيران...وتسمع الصوت يقرب..ويقرب..
نورة_تصرخ_: عذبة!! إسمعن صوت غريب..
نجلاء: يمـــــــــــــــــــــه ...
أحد اليوم مسوي شي غلط..
نجود: يمه... وحنا مشغلين طق في نص الليل ...
عذبة: إيه ترا الشياطين تجمع لامن سمعت الطق...
ليلى: إيه وبعدين شصار عليها؟
عذبة: ولأن الجن ما يبون أحد يشوفهم...طفوا الكهرب عليه ودخلوا...
_خلف الخيمة _
أشر تركي بكلتا يديه لراشد ففصل الكهرب الذي يصل لجهه
خيمة البنات, فصرخن البنات جميعاً بذعر بالغ_
نورة: يمــــــــــــــــــــــــــــــــــــــــــــــــ ــــــــــه!!1
جو..والله جو... يمه جو..نجلاء..كفخيهم...
نجلاء: يمه...ما أقواهم بالكارتيه... بسم الله بسم الله..
الله لا إله إلا هو الحي...
نواعم: دخيل الله عليكم خلونا نطلع...
عذبة: بنات ...شكلهم الجن...فصلوا الكهرب ... بيجون الحين..
بنات قريتوا وردكم اليوم..
نجود: عذبة...وش هالخرابيط!! الجن أصلا يخافون منا...
نورة..لا تخافين...لا تخافين.. ترا هذا أكيد الماطور خرب...
_نورة ممسكه بليلى وتبكيان جميعاً
_في هذه الأثناء سمعن صوت غريب قادم من خارج الخيمة..
والصوت يقترب أكثر فأكثر..._
صرخت نورة: جو!! جو!!
بسم الله والله شوفوهم ..عند عند عند الباب .. ودون لأمي..
أبنام عند امي...
نجود..طلعين..
_تصرخ نواعم من عند الباب المطل على ساحة النساء, عجزت ان تفتحه..
إلتفتت فرأت أجرام غريبة تدخل الخيمة_
نواعم_تصرخ وتقفز قفزات متتالية في مكانها_: والله الجن جو!! دخلوا ...
دخلوا... بسم الله الرحمن...
نورة: أعوذ ببرب الفففلق...أعععععععوووووذ...
نجوووووووووووووووووود...
إفتحي الباب اللي عندتس!!
نجود: عيا يفيتح مسكر من برا...
_وحدث رعب شديد في الخيمة , فأصبحت الخراف مرعوبة تفر من مكان لآخر
وكذلك البنات, وقمة الرعب حين تصطدم بأحد منهن... وحين تهم أحد البنات بالفرار,
تتلقى ضربات موجعة بواسطة عصى رفيعة عند الباب...
نجلاء: يمه !!! شيخ الجن واقف عند الباب معيي علينا نطلع..
نورة: عذبة...ليش ساكته...بموت...آآآآآآآآآآآآآآآآآآآآآآآآآآآ
نواعم: خروف!! والله خروف... بنات هذي خرفان مب جن!!
ليلى: خرفان ولا جن وآآآآآآآآآآآآآآآآآآآآآآآآآآآآآآآآآآآآآآآآآآآآآحد
آآآآآآآآآآآآآآآآآآآآآآآآآآآآآآآآآآآآآآآآآآآآآآآآآآ آآآآآآآآآآآآآآ
نجلاء: خرفان!!! إيه خروف..وهذا بعد خروف!!
وه وقف قلبي...
نورة_تمسك بنجلاء_: تعالي هشي الخروف مادري الجني...آآآآآآآآآآآآآآ
وخر..وخر.. ياحيوان...
ليلى_تبعد يد نورة_: أنا بطلع أبطلع وخلي شيخ الجن يسوي اللي يبي!!
تركي_وهو يسدد(لحطات)ضربات مؤلمة ليلى:
شيخ الجن... آآآآآآآآآآآآآآآآآع...إدخلي..
ليلى: آآآآآآآآآآآآآآآآآآآآآآآآآي..يمه..يخرع كله فرو!!!!
_في هذه الأثناء كانت الفرحة تعم الشباب, وعذبة مستغرقة بالضحك,
تركي يسمع صوت من خلفه ورأى الشباب يهربون بسرعة ,
فرأى فيصل وبندر يركضون لخيمة البنات, فرمى الفروة التي كان يغطي بها رأسه,
ودخل للخيمة..
فيصل: وش بهن؟ الله يستر..
بندر: وأنت يالله تمشي اركض...
فيصل: هالحمير ذولا وينهم عنهن..معقولة ما يسمعون صراخهن..
بندر: شف الكهرب مطفى... شكل الماطور خرب..
هه..طلع خروف!!وش السالفة..
_دخل فيصل وبندر للخيمة, فسمعوا أصوات الخراف تتداخل بأصوات صراخ البنات_
بندر: وش بكم...وش جاب الخرفان بذا؟
فيصل: هررررررررر...والله إن كاني أعرف فهو الجني..مجيد..
_يخرجان الخراف ويهدآن من روع البنات_
بندر: وش هالصراخ رأس ماله كم خروف...
فيصل: أح ..من وطيت..؟
عذبة: آآآآآآآآآآآآآآآآآآآآآآآآآآآآآآآآآآآآآآآآآآآآآآآآآي ...رجلي..
فيصل: ههههههههههههههه ... هرررر..نورة..تصدقين أحسبك خروف...
نورة: وجع إن شاء الله..
نواعم: عم!!! متأكد إنهن خرفان؟
بندر: لا جن..أكيد خرفان ... وش رايتس..؟
_في هذه الأثناء تضيء المصابيح...ويتقافزن البنات ليتغطين بأقرب شرشف لهن, وهن متقرفات من وصخ الخراف..يصد بندر ويخرج فيتبعه فيصل,
تشيعهما دعوات البنات, وقهقات عذبة, فيلتفت فيصل قائلاً_:
أنتي الراس الكبير حقهم ...صح!!؟
نورة: إيه يا عم هي اللي خوفتنا بقصة الجن...ومبسوطة الحين..
عذبة: أووووووووووه..ياربيه بطني وجعن...ياربيه أشكالكم تضحك ..تضحك..
فيصل: والله إنتس تستاهلين طراق...
عذبة_بغضب مصطنع_: أنا؟!!
فيصل: لا...نورة اللي تتهمتس ولا أنتي دابتن سليمة ماعليتس من أحد...
عذبة: أشوا...لا عاد ...ما يكفي إنك وطيت رجلي..ولا إعتذرت..
فيصل: آآآآآآآسف يا عمري حقتس علي ولا تزعلين...
نواعم: أووووووووووووووووووووووووه..
ليلى: لا..مايمديني..
نورة: فيصل ... ما أسمعك تقول هالحتسي إلا لأمي نورة...
وش حيت عذبة؟
نجود:نورة!!!!
نجلاء: معليش يا نورة ..بس سؤالتس غبي جداً...
فيصل: وهو كذلك...
_ويؤشر لأحد البنات التي تتغطى بعباءة مغبرة وتجلس بزاوية وتلزم الصمت_
مين ذي؟ لاتصير من الجماعة وهبلوا به الشياطين!؟
نجود : ما أدري بس كلنا موجودين ...مادري مين هي..
نجلاء: إيه يمكنه شيخ الجن؟
فيصل_يقترب من المرأة المتلفعة بخمارها_:
حيا الله المرة..من أنتي؟
أنا أبعتذر نيابتن عن الشباب...
وراه ما تردين...
تتبعة نجلاء, ونورة فتنحني نورة وتسحب غطاءها, فضحكت..
فيما تمسكت المرأة أكثر بخمارها..
فيصل: من أنتي يالمرة ولا أبفتشتس...
ماعليش بس حنا ما نلفي حريمن ما نعرفهن على بناتنا بالليل...
_ويسحب الغطاء, وإذ به تركي_
تركي: والله كلهم معي....وخر وخر...
نورة: وين الخيزرانه اللي كانت معك...
نجلاء: هه..خوذيه وإبردي تسبدتس...
فيصل: وعلى كيفكن...
ما أحد منكن يمد يده...
تركي: هلا... بالغالي... بعدي والله عمي...هم اللي بادين الشر..
فيصل: ما يأدبه غيري...
تركي: طيب...عموا نتفاهم!!...بالهداوه...شوي شوي على البدي والله غالي...ماركة!!
فيصل: بشققه بالعقال على ظهرك يالهيس!!
_ويجره بقميصه خارجاً من الخيمة ويدخل خيمة الشباب الذين تلقو ا
لحطات من عقال بندر_
عبدالمجيد: إنحش...!!تروك إنفذ بجلدك..
فيصل: لا... بتتأدبون كلكم...بس لحطتهم بالعقال...
بندر: وه الكثرة تغلب الشجاعة...
راشد: عسى تبي تطقنا ونسكت لك...إهما اللي نوو النية القشره..
فيصل: بس مو تسون كذا إفرضوا لو سمعوا اللي بالمخيم..
لو وحده منهم فسخت عقله...مايصير...
بس والله عليكم خطة...شي!!
بندر: لا..أحسن إشكرهم... هذولي حريم والتمرجل مب على الحريم..
صح مقالب تسوونه ببعض..ماعليه..بس الحريم لو مهمن كانن
شريات لازم تحملونهن...ولا ليش أنتم رجال!!!
سلمان: والله إنك صادز... بس والله أجرمنا بهن...يستاهلن....ههههه
مجيد...تتوقع يشكون لأمي نورة....
عبدالمجيد: لا...هذي النشبة اللي ما فكرت به...
وش يفكنا عاد؟
وبعدين بندروه ترا مب من حقك تمارس دورك الأمني والتأديبي علينا!!
ترا ما بيننا وبينك شي...كله سنتين...مب عمرك 24 صح؟
أحمد: من هو صغير وهو تقل شايب؟
بندر: الرجال مب بالعمر يا شيخ........
فيصل: صدقت والله....
تركي: طيب .......... فهمنا...خلونا ننبسط بالإنتصار العظيم..
أهم شي لحطتهن...ههههههه....بس الخسارة خرب فتفت علينا!!
************
"
بعد شهرين"
"في غرفة ليلى"

عذبة: ليلى!! منتب رايحتن اليوم معي ...
أم أفنان عازمتن ماما أمينة... أشوفتس مبردة..
ليلى: لا... أبروح للسوق... نازل موديلات جديدة...
عذبة: خير إن شاء الله...بس ...بتروحين للسوق...!!
أقول لتس ماما أمينة...وبعدين منتب رايحة للسوق لحالتس...
ليلى: أوف....إسمعي من الآخر...مالي خلق عجز...
وبكلم نواعم ولا نجود وبروح معهن...
_تدخل نجلاء وترتمي على سرير ليلى بقوة_
ليلى: أح...كسرتي السرير...
نجــــــــــــــــــــــــــــــلاء...إصابة جديدة!!!
نجلاء: مجرد كدمة بسيطة...إسبوعين وهي ماله أثر...
عذبة: ياعمري انتي تروحين للنادي
وتتكفخين وتجين...مايصير..
نجلاء: عــــــــــــــــــــــــــــــــــــــــــادي...
أي رياضة تمارسينه تصيرين معرضة للأخطار..
عذبة: بس هذا خطر عليتس...
نجلاء: لا...مو خطر..
الكاراتيه مثل أهلتس...
يربونتس ويعرضونتس لأخطار وآلآم
عشان لمن تواجهينها بدنياتس ولاك تعرفين تتعاملين معها..
ليلى: بتروحين للزفت..
عذبة: ليلى!! وش هالأسلوب؟!!
نجلاء: إيه العزيمة...ودي بس بعد الإصابة..
لا...أستحي أروح مبقسة
عذبة: كلمي الكوافير تجي تخفيه...وش يبي له!!
نجلاء: ما أحب ألبس أقنعة...إذا تسمحين لي أبقعد..
ليلى: لا... وش رايتس نروح للسوق....؟
نجلاء: انا مالي خلق بقعد بكافي... ولانيب متحركة...
وبآخذ نورة معي...طبعاً إذا وافقت الحكومة...
عذبة: بس ماما أمينة تسأل عنكم..
ليلى: قبل شهر كانت عندنا...يالطيف....!!
نجلاء:إعتذري لي منهم قولي تعبانه..جاية من النادي...
**********
"في منزل أفنان"
البيت بسيط, وفناءه مبلط ونظيف , فرش بآخره زولية متوسطة ,
ضمت الجيران القدامى والمغتربين المتحابين..
أم جمال ومدام أمينة وعذبة وأفنان إستجلبتهن الذكريات..
أم جمال: يوه ... وين إنشقت الأرض وبلعتك يا وخيتي..
د. أمينة: شو بعمل أختي.. ما زوجي هدد بالقتل...
يوه أيام مرقت علينا ..ربي ما بيعدها..يارب..
عذبة: كل هذا بس عشان أخوه ناشط؟
د.أمينة: وأكتر... والله بنفسي خبركم عن مكان تواجدي..
بس خفت...خفت إنوا يعرفوا وين محلتنا أحسن يضايقونا..
أم جمال: والله فرح ماتت وما خلت مكان ما سألت عليكم فيه..
أفنان: الله يرحمها...
عذبة: يالله بأمان الله بروح... عندي شغل الدنيا متكوم على راسي..
أفنان: وجع عذبة!!
خير إن شاء الله...مايصير..تو الناس...
أم جمال: والله مايصير... ولا كملتي بيالتس عقب العشاء..
تراي هه أنا اللي مسويته... ومقلله السكر عشانتس..
د.أمينة: شو!!! خلص
ما بخطب أفنان لوائل... ليش الماما بتعمل الشاي وأنتي
بس تتحكي مع الشقية عزبة...
عذبة: إيه ما تنفع...
أم جمال: لا والله بنيتي ما ثنت رجلها بهالبيت..
ياعمري كنس وطبخ ...
وملابس إخوانها ..
كل البيت شايلته...
بس يا عذبة إجلسي لو شوي...
عذبة: والله ودي وأنتي أعرف الناس بي...
لامن ماصار عندي شغل جيت وطولت..
بس والله فيصل مكدس أوراق الدنيا على مكتبي..
والشغل شاد هاليومين...
والواجبات للحين ما سلمتها...وحالتي حالة..
د.أمينة: خديني على منهجك...بدي روح...
عندي دوام بكرا...وما بحصل أتأخر...
وشغلي زاف..
أم جمال: ربيع النفس هواها...
بس أنا ودي تعللون معي ..
لكن إن صار بيضركم أنا هونت...
مع السلامة..
*********
"في السيارة"
د.أمينة: عذبة...... معلش بس بخاطري أسألك...
كيف توفت فرح.. وولدي سعود؟
عذبة:........................آآآآآآآآآآه...
توفوا... وكلش مات معهم...
د.أمينة: لساتي مو مصدقة...
بحس كأني بحلم ..بكابوس...وفيوم بصحى منه...
عذبة: كابوس... ليته كابوس...
ماما...أنا كنت مبسوطة على الآخر بجنيف...
وبعدين ما أدري ..حسيت بشي مسك صدري...
شعور غريب...
أخذت التليفون ودقيت على رقم سعود...
مقفل..
وأمي...
مقفل.....
كلمت البيت...ردت علي وحدة ما اعرفه...
وقالت لي غلطانة...بعد ما عرفت إني عذبة...
رديت ودقيت على البيت مرة ثانية..
ولا أحد يرد... وبعدين صار مشغول...
جلست شوي ودخل علي مشاري...
وقال" عذبة... سعود صار عليه حادث وهو الحين متكسر..
بس يبيك جنبه"
حسيته يكذب علي بس حاولت أصدقة...
وبالطيارة قال لي إن سعود تعبان...
وأمي تعبانه...
قمت أصرخ عليه وأنا بالطايارة أقولة"
سعود...سعود...تعبان... ولا مات..."
ويم سكت عرفت إنه خلاص...
ماراح أشوف سعود ثانية...
مادري...حسيت بي قوة غريبة...
ما بكيت...ماصرخت...ما قلت شي...
سكت... وتمنيت لو الطيارة تطيح...
وأموت ولا أعيش حياتي بلا أخوي...
وتوامي... وصديقي...
مر قدامي شريط الذكريات...
من حنا صغار... لعبنا وضحكنا وشقاوتنا...
كنا ثنائي دايم مع بعض...نزعل جميع ونرضى جميع...
ولا يحب أحد أنا أكرهه ولا يكره أحد أنا أحبه...
وأنا كنت مثله... بس كسرت هالقانون يوم تزوجت مشاري ورفضت فيصل..
عارفة ماما أمينة... أنا ندمت على زعل سعود...قبل لايموت...
وندمت عليه أكثر بعد ما مات...
مات سعود..إيه مات.. وإنتهت أشياء كثيرة بموته...
أهمه الأمان....
نزلت من الطيارة وأنا أحس حالي مع الناس ولانيب مع الناس...
شفت فيصل جاي ياخذن من المطار...
حسيت إنه سعود...إنه اللي بقى لي من سعود...
ماحسيت بحالي إلا وانا أسأله مات سعود...؟
وبعدين مادري ...ماصحيت إلا وأنا بالإسعاف...
عرفت بعدها إن أمي تعبانه وإنه كانت معه بالسيارة ...
حمدت ربي إني أقدر أشوف امي وأشم ريحته....
قويت نفسي ودخلت عليه...
وماقلت له إن سعود مات...
بس هي عرفت من عيوني...
إيه فهمتن...قرت كل شي...كل شي...
وبكت...ضمتن وبكت...قالت لي إني انا بمكان سعود...
وإنه عارفتن إن حالته مستحيل تعيش...
ماما أمينة....تعرفين وش سوت؟
مسكت يدي وضمته لصدره...وحاولت تحبه
بس ماقدرت...تدرين ليش...
تدرين ليش ماقدرت؟
عشان الليات الموصلة باثمه
وخشمه...منعت يدي توصل ...
يومها ..عجزت ...عجزت أتصور شي يقدر يمنعن من أمي...
ضميته لصدري...والله إن مافرق بيننا إلا الأجهزه...
ضميته وبكيت...بكيت...ودخلت يدي بشعره...
بس حسيت إني أوجعته تدرين ليه...؟
لأن شعره مليان جروح ودم ...يدي مادخلت بين خصلاته...
ما أدري ليه كل شي هناك كان يحاول يمنعن من أمي...
يمكن كان الوضع هناك تمهيد لبعدي عن أمي طول عمري...
مدام أمينة: له...عذبة ماتبكي... وحدي الله...
عذبة: لا إله إلا هو...الدايم الكافي...المتكفل بعبيده...
ماتصدقين ماما لو قلت لك...أمي ما بكت..
بس رصتن على صدره...وقالت:
" عذوب...لاتصيحين...مافيه وقت للصياح...
بنيتي الدموع لاتبني ولا تربي...الدموع حيلة العاجز...
قومي ودي أشوفك عذبة الأم...
اللي بتصبر خواته وتهتم فيهن...
أنا مودعة...مودعتكم مع سعود.."
حسيت يوم قالت هالكلام ولا كأن أحد عطان كف...
رفعت راسي تمنيت إني أكون سمعت غير هالكلام...
وصرخت فيها:
يمه...لاتقولين مودعه...الله يخليك لنا...
جعل يومي قبل يومك...
مدام أمينة: يا قلبي عليك يا أختي....
كنتي حاسة!!
عذبة: بعدين مسكت يدي...وشدته بيده وقالت:
" عذبة...أخواتك...أخواتك يا عذبة...
لا ينضروا بعدي...
نجلاء... هذي الأمانة يا عذبة ما تفرطي فيها...
ولا تعطيها لمين ما كان.... إلا في يد زوجها...
لا تضايقيها...لا تزعليها...حني عليها..
ناصر يا عذبة ما تقسي عليه...عوضيه عني...
لا تحسسيه بفقد الأم مثل ما فقد أبوه...
وأبوكي يا عذبة...تمنيت أشوفه قبل ما أموت...
لكن يومي أقرب مما تصورت...
عذبة...إذا رجع أبوكي قلي له أني أحبه...
أحبه من كل قلبي...
وإنه هو الوحيد اللي أسعدني وعوضني عن حنان أمي ...
كان ودي أقوله هالكلام بس...
الله كتب إني أموت قبل لا أشوفه...
عذبة...إذا رجع ماجد..قلي ...له...
يتزوج...."
مدام أمينة: يا قلبي عليها....
عذبة: هذي آخر كلمة سمعته منه...
سكتت وبعدين راحت بغيبوبة...
وبعد ساعة وشوي طلع الدكتور يقول لنا توفت...
توفت فرح...إيه توفت...
تبكين يا ماما... !!!؟
تدرين إني ما بكيت...
جلست بزاوية تحت الكراسي...
وضميت رجولي وحطيت راسي على ركبي...
وصرت أشوف الدنيا تمر من حولي سريعة...
أشوف الناس تبكي وتصرخ وأنا ساكته...
ترن بإذني كلماته... حسيت برجفة...
وخوف...حسيت إني طفلة ضيعت أهله بالحرم...
ومالقتهم...وحوله شحادين...وحرامية..أو هي يتهيأ له إنهم حرامية...
حسيت نفسي بدوامة من الخوف والرعب...
صرت أغمض عيوني ما أبي أشوف اللي حولي...
وكأني النعامة لمن تدس راسها بالتراب...
وكل ما زاد خوفي زاد شدي لرجليني على صدري...
بعدين لمن شفت جدي ...جاي لمي ...
حسيت إني لقيت الأمان...
رميت رأسي على صدره وصرت أنتفض...
جلسن على رجلينه وصار يقرا علي قران وينفث علي..
حد ماراحت النفاضة ونوبة الرعب تدريجياً...
ورحت وقفت للعزاء...
ووقفوا معي أهلي...عماني...وعمتي وجدتي...
وخالتي وزوجة خالي وبناته...
ما أدري كنت بالعزاء مع الناس ولا ني معهم...
جاء كثير من صديقات أمي من الطبيبات والطالبات...
والمريضات اللي عالجتهم...
كلهم كانوا مفجوعين...
تصدقين يا ماما أني إنبسطت يوم شفت الناس كلهم حزنانين عليه..
حسيت إن تعبه وجهده ماراح سدى...
وإن الناس لسى به خير... وتقدر المعروف...
*********
"في غرفة عذبة"
أسندت رأسها على الوسادة...حاولت أن تنام...ولم تستطع...
تنهدت ثم جلست..رفعت رأسها ونظرت لكومة الأوراق والمستندات...
أشاحت بوجهها, فتحت الدرج وأخرجت صورة زواجها تضم أمها وسعود وهي ومشاري, إبتسمت...ثم أحضرت قلم أسود وطمست على صورة مشاري..
تمددت مجدداً ثم همست:
ياربيه...اليوم ولهانه عليكم...ولهانه حيــــــــــــــــــــــــــــــــــــــــــل..
يمه...بعد شهر ملكتي...سعود حبيبي إرتاح بتزوج فيصل...بس ما ودي ...
فيصل مب اللي على خبرك...مابيـــــــــــــــــه...
يووووووووه وش هالنشبة...
رفعت سماعة الهاتف وإتصلت بأفنان.._
أفنان: ألو.......
عذبة: السلام عليكم...
أفنان: وعليكم السلام...عذيب وش عندتس...وش تبين؟
عذبة: أبي سعود...أبي أمي...
أفنان: ...........................حبيبتي إقري المعوذات ونامي...
عذبة: طيب شسوي...ولهانه عليهم...
أفنان: إدعي لهم....
عذبة: أفنان....ما أبي أتزوج فيصل....
أفنان: آها...يعني من الآخر متضايقة من سالفة فيصل..
عذبة: يوووووووووه...لو فيه سعود ولا أمي مادقيت عليتس...
إفهميه عاد وفكين منه...
أفنان: قالوا لك أم عبدالله أنا؟
عذبة: والله خايفة من هالزيجة....وينك يا سعود..
أفنان: لو فيه سعود كسر خشمك وزوجك إياه...
عذبة: لا...سعود حبيبي ما يسويه...
أفنان: طيب....كلمي فيصل وقولي له ما أبيك بالعربي الفصيح..
عذبة: أخاف منه....وبعدين على بالك هو ما يدري إني ما أبيه...
أفنان: تبين شوري... دقي على أحد يقنعه ...نجود مثلاً..
عذبة: يعني بيسمع كلامه؟
أفنان: لا...بس هو عنده كرامة...بيستحي قدام أهله إنه يبي وحده ماتبيه...
عذبة: إي والله إنك جبتيه..............
أفنان: الحين أقدر أنام....؟
عذبة: إخمدي يا برميل النوم...أنتي ماتشبعين نوم...؟
أفنان: لا...تصبحين على خير...
عذبة:وأنتي من أهله...سلمي على مامتك...
_إتصلت عذبة على جوال نجود_
نجود: هلا وغلا...
عذبة: السلام عليكم...
نجود:وعليكم السلام والرحمة....وش عندتس متصلة..
تصدقين توقعت جوالي بينسى رقمتس...
عذبة: وش عندتس للحين مانمتي...
نجود: عندي شيتات بالهبل...
عذبة: الحمدلله اللي نجان من الهبل...
أنتي صاحية لحالتس...
نجود: لا.... فيصل داعس راسة يحسب ويربط...
ومجيد منبطح عنده يقربع معه...وش هالشغل اللي عندكم...؟
عذبة: .......إيه عشان المشروع...لا بس واجهنا مشكلة بالعمال...
إن شاء الله فيصل يفك الأزمة..
نجود...أقدر أكلمتس بموضوع...تكونين لحالتس...ولا تدرين تعالي لي..
نجود: أبجي بس جهزي القهوة...ولا تدرين بجيب زمزميتي معي...
عذبة: أيا العجوز ماتمشين إلا بهروين
************
" في الصالة"
نجود: خير ... وش عندتس؟
عذبة:............................شوفي نجود أنا بطلب منك طلب صغير...
وأنا متأكدتن إنتس منتب رادتن....
نجود:وشو؟
عذبة: قولي لفيصل يدور نصيبة مع وحدة ثانية غيري...
أنا ما أبيه...
نجود:................................طيب انتي قولي ما أبيه...
ولا يعني مراعيته ماتبين تفشلينه قدام الناس!!
عذبة: لا... بس حنا أهل... فيصل بيقدر موقفي..لكن أهلتس
لا..بيزعلون...وخواتي بعد بيزعلون...أنتي عارفتن قدر فيصل عندهن..
ولو هو اللي ما يبين يصير اهون لآني مطلقة ومعه حق...
لكن انا بصير بنظرهم متعجرفه و...
نجود: وأنتي كذلك.......
عذبة:...................نجود انتي تقولين هالكلام!!!!
نجود: أجل وش تسمين هاللي تسوينه...إنسان تحمل إهانتس له..
...وقف بيوم زواجتس زيه زي أخوتس..
ويوم إحتجتي له وافق إنه يتزوجتس وينسى كل شي..
ويركض بشغلتس الليل والنهار ولا تقل فلوسه هو...
وش تسمين هاللي سواه واللي أنتي تردين عليه فيه...
عذبة: مثل ما تسمين رفضتس الزواج...
أربعة من أحسن الرجال تقدموا لتس ورفضتيهم...
علشان واحد مات...ولو كان أخوي...
كلنا نتصرف تصرفات تنبع من قلوبنا ...
رغم إيماننا العميق إنه غلط..إلا إننا نستسلم له...
صح!!
نجود: لا...لا تكذبين علي يا عذبة وتقولين إن حبك لمشاري هو اللي يمنعتس
تتزوجين فيصل...أنا أشوف بعيونتس شي ثاني...
أشوف كره وإحتقار لفيصل...أنتي وحده تكره اللي يركض وراه..
وتحب اللي يبعد عنه...إنتي تحبين النجوم وتكرهين الثمر...
أنتي تكرهين فيصل عشانه يحبتس من قلبه...
ومخلص لتس..أنتي تنتقمين من اللي سواه مشاري
بفيصل..فيصل ماله ذنب...ماله ذنب...
عذبة_تبكي_: حرام عليتس تتكلمين بمثل هالكلام...
هذا وأنتي أقرب الناس لي...
أنتي اللي أبيتس تساعدينن طلعتي بهالشكل...
نجود: لاتصيحين...الدموع مولايقه عليتس...
مو أنتي عذبة القوية...اللي ما تتنزل لأحد...!!
ما تخدعن دموعتس...
تقولين أنا أقرب الناس لتس وأنتي حتي السبب الحقيقي لطلاقتس ماقلتيه..
بعد الطلاق إعتبرين وحده بعيده كل البعد عنتس...
وكأن طلاقتس أنا اللي متسببه فيه...
من بعده وأنا آخر إنسان تشتكين له...
آســــــــــــــــــــــــفة
لكن عمي اعز من إني أزعله بسب وحده مثلتس...
عذبة: نجود!!!
مايعني إني أبعدتس من دائرة همومي إني إعتبرتس بعيده..
كثير مشاكل ما كنت أقوله لأمي عشان ما أزعله...
أنا ما أبي الهم اللي بي يسكن أحد غيري...
نجود:وافنان .........ولا فنو مو أحد؟
عذبة: أفنان مو من لحمي....أفنان تزعل عشاني لحالي
ماله دخل إلا بي أنا...
الناس اللي بشكي منهم ما يصيرون له...
ولا تحس فيهم...عشان كذا...أفنان ماتحس بمقدار الألم اللي يسكنن...
واللي أنتي بتحسين فيه مثلتس مثلي لو بقولتس..
نجود... لاتظنين إني نسيت صداقتي معتس...
لكن أنا نفسي فيه أشياء إنصدمت به ... وجرحتن...
تمنيت إني ماعرفته....أشياء لو ماكنت عارفتن به...
كان انا الحين مرتاحة...إفهمين يا نجود...
نجود: يمكن!! بس على عمي فيصل تحطين حرتس..لا..
عذبة: فيصل راس البلا.... والبلاء كله منه...
نجود: وش سوا؟
عذبة: آسفة.... خلاص...أنا متعجرفة وأكره الناس اللي يحبونن
وأنتقم من عمتس باللي سواه لي مشاري...
حقتس علي إذا زعلتس...
تصبحين على خير............
نجود: عذبة!!!
عذبة:وراتس شيتات....روحي سويه... والبيت بيتس...أنا تعبانه برقى أنام...
************
"في غرفة عذبة"
أخرجت ورقة وكتبت عليها:

ليه انكسر ... مثل القزاز ..
كل مرةٍ .. أبوح همي .. وتسمعه
ياصاحبي .. وش حاجتك .. في غرشةٍ
طاحت شظاياها بيدك ..
وش حاجتي .. فما تجمعه ..
لي صاحبٍ .. كل مااشتكيت ..
همي عليه
دايم يجرح اصبعه ..
واصاحبي
الشكوى بها ذل ..
حدٍ رهيف .. أنما جرح يقتل ..
الشكوى ماتلبس ثياب..
عريانةٍ ماتلبس ثياب ..
في وجه راعيها ..
أموت أنا لو قلتها .. وأموت ابخفيها ..
ياهيه .. وان كانك رفيق
قم دلنى .. على طريق ..
ماهو يوصلني لطريق ..
عن يمةٍ .. غير الجهات الأربعه ..
اطلق حبال الليل .. خل الظلام يسري ..
المركب اللي كل مافل الشراع .. قلنا بعد بدري
ابي .. اوقظ النوم .. وأهدهد اسهادي..
أحفر في رمل وسادتي .. قبرٍ وسيع ..
أبي ادفن اعنادي ..
ابطرد الدنيا ورى باب الجفن .. وأغمض اعيوني ..
مابي اعض ابهامي بسنوني .. واشكي عليك ..
الليل كله .. ياصاحبي
نجم يطيح .. خله .. خله يطيح .. لاترفعه ..
أنا انكسر مثل القزاز .. كل مرةٍ تدري بهمي وتسمعه ..**

أخرجت لوح شيكولاتة فاخر ولفت الورقة عليه وألصقتها...
دخلت غرفة نجلاء وفتحت الشرفة برفق ورمت بقطعة شيكولاتة , إرتطمت بشرفة غرفة نجود, وحين رأتها قادمة نحو الشرفة أغلقت الشرفة بسرعة وهمت بالخروج..
إلتفتت على نجلاء ... نائمة بعمق وهدوء ثم مالبثت أن بدأت تتقلب بعنف يمنه ويسرة
وتحاول أن تمسك شيئاً في الهواء, وتتمتم بكلمات أشبة ما تكون للهذيان , إقتربت منها عذبة ومسحت على رأسها ثم جلست نجلاء مذعورة وهي تصرخ:
لا تروح!! لاتروح!!
أمسكت بها عذبة وضمتها قائلة:
نجلاء بسم الله عليتس قومي...بسم الله عليتس...
نجلاء_وهي تنتفض_: لا تخلينه يروح...إمسكيه...إمسكيه..
عذبة: منهو؟
نجلاء: سعود...سعود دخل وفتح البلوكنة وطب منه... قولي له ...
أبي أخمه...أبي أسلم عليه ...لايروح...
لا يروح..
عذبة: حبيبتي ...هذا حلم....إشربي الماء...
نجلاء: لا...دخل هنا شفته بعيني...دخل!!
قولي له لا يروح...قولي له لا يروح..
عذبة: طيب..طيب...بس أنتي إشربي..
_شربت نجلاء ثم نظرت لعذبة فذرفت دمعة حارقة قائلة_:
سعود راح...سعود راح ومب راجع...
صح!!
أنا أحلم...سعود مات ومستحيل يرجع...
صح!!
عذبة: الحمدلله.... الله يجمعنا به بجنات النعيم...
نامي حبيبتي... أنتي تعبانه من النادي والسوق..
نجلاء: أصلاً ما مشيت بالسوق...جلست أنا ونورة...
وراحت ليلى...وبالآخر ما طلعت بشي...
عذبة: ذوقه صعب..
نجلاء: عذوب...إذا تزوجتي فيصل بتجلسين هنا عندنا..
عذبة: أكيد...!!
نجلاء: أشوا....أخاف تروحين عنا بعد أنتي....
طيب ...ناصر بيتم ينام معتس؟
عذبة_تمط شفتيها_: وش مناسبة هالسؤال؟
أقول نامي ... وخلين أنا وناصر نتفاهم...
نجلاء: طيب مابي أنام قبل ما تحبينن وتنامين معي..
عذبة: أحبتس إيه أنام معتس لا..
نجلاء: إذا نمت روحي...زي امي ..
عذبة : طيب إذا بس أنومتس...ماتبين أقص لتس قصة سنووايت..
نجلاء: لا...أبي قصة من قصص جحا...
عذبة: طيب...هذا جحا كان مرة ماشي بالشارع ومير يشوف جماعة من الناس
يركضون , ....................
_نامت نجلاء فخرجت عذبة من غرفتها, وتوجهت نحو غرفتها لتنام, وهي تفكر بحلم نجلاء, ولم تجد نفسها إلا أمام غرفة سعود...
عذبة: وأنا وش جابن....يووووووووه..

تدخل عذبة جناحها , وتتجه مباشرة لغرفة الملابس, تفتح الدولاب وتخرج صندوق صغير,
فتحته بعنف وأخرجت مفتاح , ضمت المفتاح لصدرها وخرجت مهروله لغرفة سعود,
فتحتها , وقفت مترددة أمام الباب , أخذت نفس عميق, ودفعت الباب
ودخلت, الغرفة مرتبة عدا ملابس سعود المتسخة مرمية بجانب شبك الغسيل,
واللحاف مجمع بوسط السرير, وكومة الدفاتر مبعثرة على المكتب,
فتحت الدولاب, وأخرجت بدلة الكاراتيه سحبت الحزام الأسود وربطته على خصرها,
إلتفتت فرأت الدروع والميداليات المعلقة بجانب المكتب, ورأت مفاتيح سيارته بجانب السرير فوق دفتر جامعي أخضر, جلست على السرير, وأخذت المفاتيح,
ضمتها على صدرها, ثم أخذت الدفتر وفتحته, دروس ورسمات لم تفهمها ولا تعني لها شيء, سيارات مرسومة على أطراف الأوراق, رأت في احد الأوراق تعليق على طرف الدفتر,
"عبود....دريت بتزوج...بس بعد سنه...والله..بنت عمي...إيه أخت مجيد"
في الصفحة الأخرى
" يادب...أنت ما تجي هنا إلا وتنام!!...ترى الدكتور بيشوتك أنت وكرسيك برا...
بعد هذي عندي أوف...خلنا نقهر مجيد... بتروح معي..
ليه!!؟...يا ثقل دمك أنت والنوم...عندنا بعد الظهر محاضرة مع دكتور شحاته...
ما يمدي...لا..أقول الشرهه مب عليك ..قل لعبود كان يطلع معي...وه يا ثقل دمكم إثنين..."
مسحت دموعها وهي تقلب الأوراق, سقطت قصاصة من مجلة,
أخذتها فوجدت قصيدة للأمير الشاعر بدر بن عبدالمحسن:
لا انت حارس للنجوم .. ولا انت غارس للقمر
وما انت حابس للسموم .. ولا انت حاسس بالمطر
شايلٍٍ هم التراب .. وشايلٍ هم السما
وانت يغويك السراب .. وانت يقتلك الظما
تحمل هموم وهموم
وانت فـي الآخر بشر

***
لا انت فارس هالرمال .. ولا نوارس هالبحر
أعظم حروبك خيال .. واقصر دروبك سفر
شايلٍ هم الصديق .. وشايلٍ هم العدا
ليه تمشي والطريق .. كل ما خلص .. بدا
وليت به شيٍ يدوم
وانت فـي الآخر بشر

***
لا انت عاشق هالزمان .. ولا مشانق هالزهر
انت تحتاج الأمان .. لو تعانق لك حجر
شايلٍ هم الغياب .. وشايلٍ هم اللقا
كافي ضيعت الشباب .. لا يضيع اللي بقى
ما لأوهامك لزوم
وانت في الآخر بشر

رمت عذبة برأسها على وسادته وصرخت:
آآآآآآآآآآآآآآآآآآآآآآه يا سعود....
ليت به شي يدوم!!!
وأنا بالاخر بشر ....
أنا أحتاج الأمان...
بس وين هالحجر؟!!
شايله هم الصديق ...
وشايله هم العدا!!!
وأنا بالآخر بشر...
وأنا أحتاج الأمان!!
وين ألاقي هالجحر!!
كافي ضعيت الشباب!!
لا يضيع اللي بقى
آآآآآآآآآآآآآآآآآآآآآآه يا سعود...
آآآآآآآآآآآآآآآآآآآآآآآآآآآه ...أنا أحتاج الأمان...
وانا في الآخر بشر...
إيه انا بشر...
سعود!!
من غبت غاب الأمان...
وأنا في الآخر بشر...
ليه يا سعود حطيت لي هالقصيدة...
دايم تحس بي بحياتك...
وبعد موتك!!
ليه يا سعود!!
كنت حاسس إني بقراه وانا احوج ما أكون له...!!
ولا كنت متضايق من همومك
وانت في الاخر بشر...
يوه يا سعود ما كنت أدري بثقل هالهم!!
كنت متضايق!!
وأنا ما كنت أحس بك!!
ولا أنت رجال ما تهتم!!
بس أنت بالآخر بشر!!
آآآآآآآآآآآآآآه يا سعود
خايفة يضيع اللي بقى!!
خايفة ...
مادري ليه يا سعود...أمشي والطريق ....كل ما خلص.....بدا
_وقفت ونظرت لوجهها بالمرآه, فرأت سعود خلفها, إلتفتت ثم ابتسمت
توجهت نحو صورته المعلقة, وهو يؤدي أحد حركات الكارتيه, لمست الصورة
ومسحت الغبار عنها ثم همست ضاحكة:
مو لايق عليك ....ماتخوف....
إيه حتى لو أخذت الذهبية بالكارتيه..._تخرج لسانها_
ماتخوف!!!
_ضمت الصورة , وضحكت بصوت مسموع يشوبه غصة, ثم إنحنت على المكتب وأخذت قلم
خطاط, وكتبت على مرآته:


تعال أشكي لك الأحزان بغيابك
تعال إسمع وناظر رجفة أشعاري
تعال.. الهم صار اليوم بأحبابك
ورسم الآه في صفحات أخباري**


"في غرفة ليلى"
فتحت ليلى رسالة تفوح منها رائحة عطر رجالي قوي,
كتبت بخط كبير وجميل, تناثرت منها ورقات جورية حمراء قد ذبلت,
قرأتها بصوت رقيق وهادئ:
على ذاك الطريق اللي يسمونه غرام أحباب
وطت رجلي على دربه ولاأدري وش نوى فيني

تبعته لآخر دروبه .. ألين أن القمر قد غاب
تعب قلبي ، ولا تعبت مسافاتٍ توديني

لقيت الليلة الجردا : هدب ظل وسما واعشاب
بعد ذاك الظلام اللي يتوهني عناويني

صدفتك معجبه فيني وياليت..الغرام : اعجاب
وتراك انتي الهنوف اللي هقيتك تستحقيني

عطيتك عشق من قلبي..وسلمت لغلاك رقاب
وغيرك يحترق قلبه ولا يقدر يحاكيني

أنا قبلك صدفت عيون لكن ويش جاب لجاب؟
ترى كل العيون اللي لقتني ما تكفيني

رماني حظي العاثر عليك وجيت لك طلاب
ولا أنتي اللي عشقتيني ولا انتي اللي عتقتيني

تعالي واعتقي ذاك الخفوق المولع المرتاب
مهب لاجلي ، عشان الله يجازيك ويجازيني

تعدي في سما عشقي ولو عشقي خراب أصحاب
وصوني بالهوى نفسك قبل لا انتي تصونيني

وشيليني على متنك : خفوقٍ باريٍ منصاب
ومن فوق الغرام العذب .. شيليني وحطيني

ولا منك هقيتيني شجاع وما يطيق يهاب
أنا لك بالهوى والله مثل ما انتي هقيتيني

أنا ما أمشي ورا غيرك ولو أنه يطق الباب
وترى عيبٍ عليّ أطعن..ولو كثرت سكاكيني

زهودٍ ما يطيق الدم لا داين ولا طلاب
شجاع وعارفٍ نفسي وأظن أنك تعرفيني

غيورٍ ماعرفت أضحك مع الغدر ببّرود أعصاب
أبيع عيوني الثنتين قبل أنك تخونيني

إذا شد الغرام .. اترك خفوقي : بين ناب وناب
لفرقى تكسر ضلوعي .. ولا عشقٍ يوطّيني

أنا رجلٍ ولي غيره .. وإذا شفت الهوى كذاب
تثور بقلبي الفزعه ولا تهدى شياطيني

سؤالك لو يزعزع بي كياني ما قبلت عتاب
اجي لك وأسالك نفس السؤال اللي سألتيني

عن العشق القديم أبواب .. تقفيها كثير أبواب
بعد ذاك الحبيب اللي خدعني وانخدع فيني

أبي عشق تحسب له كل نظرات العيون حساب
وابي قلبٍ علي قلبي ، وابى دينٍ على ديني

وابي نظرة عطا توفي ولا تخلف بدون أسباب
وابي منك قبل لا نتي تصديني .. توديني

وابي دربٍ على العذال صعبٍ ومتعبٍ وغلاب
وابي نفس الطريق الصعب يبعدهم ويدنيني

ترى لو للقلوب عيون ولدموع العيون أهداب
حشى ما تنزل الدمعه لغيرك لو تركتيني

أنا أول من عرف قدرك وأنا توي صغير وشاب
وابي منك ما دام أنك عرفتيني تحبيني

ما دام أني لقيتك في طريق أسمه غرام أحباب
دخيل الله ، وبعد الله دخيلك .. لا تخليني

ما دام أن كل من يحيا على وجه التراب تراب
عسى تنساني الدنيا مادام أنتي ذكرتيني **
المخلص....مؤيد
سحبت خصلاتها السوداء المتوجة ونظرت لأعلى ثم تبسمت قائلة:
عنيد...ومغرور بس حلو عليك!! والله اكسر غرورك بنظرة....
_الجوال يرن, قفزت وأخذته , نغمته الخاصة, نظرت للجوال ثم صرخت:_
لا ماني راده الحين....خلك تعرف تشوف نفسك...
يوووووه ...مستمر ذا...
أمر لله.. الحب غلاب...
آلو...مؤيد شتبي أزعجتني؟!!
مؤيد: هلا والله بهالصوت...أقلد صوتك!!؟
ليلى: لالا... تخرب صوتي عاد...
مؤيد: مقبوله منك... بالله أزعجتك؟
ليلى: إيه....
مؤيد:آسف يا روح روحي...ياعمري أنتي...بس مشكلتي الوحيدة إني أحب الإزعاج..
ليلى: وش تبي؟
مؤيد: إمممم أبي أسمع صوتك...
ليلى: طيب سمعته ...شي ثاني...؟
مؤيد: أبي أشوفك!!
ليلى: لا....مو كفايه الرعب اللي عشته أمس بالسوق...
لالا...يكفي أمس...وبعدين أختي قشرا وأخاف تكفشني..
مؤيد: طيب...ما سوينا شي غلط...!!
حنا بمكان عام...وأختك هذي لو هي مو أختك كان أدبتها...
ليلى: لا عاد...كلش ولا عذوبة!!
تراي أجرمت أمس....تراها والله مخاطرة...
مؤيد: أدري إنك خاطرتي عشاني... بس العصلاء والدبا اللي معك عسى خفتي منهم...!!
شكلهم مفيهين...ولا عاملين لأحد حساب...
مؤيد: على أعصابي.... مفهين!!
إلا جنيتين صغار ذولي عفاريت... مو عشان كذا أنا كله على أعصابي...
مؤيد: طيب وش رايك فيني...؟
ليلى: متغير عن الصورة شوي...
مؤيد: شاين!!!
ليلى: مو مرة....بس مرة ثانية لاتحط ميك أب...
مؤيد: والله ما حطيت!! بعدين أنتي غريبة مما سألتني وش رايي فيك..
وخصوصاً إنها أول مرة أشوفك؟
ليلى: أدري وش بتقول....مثل كل الناس...
حلوة...وأنيقة...صح!!
مؤيد: لا...شينه وتقرفين...
ليلى:أناااااااااااااااااااا!!
مؤيد : إيه أنتي....حلوة وأنيقة!!!
من اللي كذب عليك حبيبتي؟
ليلى: أجل ليش متصل؟
مؤيد: لأني أحبك...بس مو عشانك حلوة وأنيقة!!
ليلى: زين... لا تتصل مرة ثانية...
مؤيد: وأنا على كيفك إتصل ولا لأ...
ليلى: باااااااااي..
_تغلق السماعة بعصبية, ثم تنظر للمرآه, فإنفجرت ضاحكة...
ليلى: حمار.... بس خطير... هو الشين... بس يالبى عليه...أموت فيك يا مؤيدوه..
_رن الجوال فإنتفضت_
ليلى: أدري متصل يتأسف...منب راده...
_تكرر الإتصال إثناعشرة مرة وفي كل مرة تصارع نفسها أن لاترد عليه,
ولكن إستمراره بدأ يثنيها_
ليلى: نعم!!!
مؤيد: حبيبي آسف أزعجتك...حلو صوتك قبل لا أنام...
ليلى: سخيف!!
مؤيد: أجل ليش رديتي علي مادامك عارفة إني سخيف...مع السلامة قبل لا تطبقينها بوجهي..
طووووط طووووط
{: ياربيه....ههههههههههههههههههههههههههه
خبل هالولد....بيجنني معه...يالبى قلبه....

"في منزل مها"
مها: فهد!! الله يخليك يكفي....حرام عليك...!!
أنت ما تحس!!
فهد: أنا ما أحس!!!
لا.... حرام علي أظلمتس عشاني....
أنتي من حقك تصيرين أم...
وإذا ربي حرمني أكون أب ليش أحرمك معي؟!!
مها: ياربيـــــــــــــــــــــــــــــــه....إسمع فهد ...
أنت مالك دخل..وإن طلقتن ترا والله ماعاد أتزوج...
مابي غيرك ...مابي...
فهد: مب شغلي تتزوجين ما تتزوجين راجع لتس..
لكن انا بريح قلبي...
وأنا قررت خلاص....
مها: فهد أحب راسك...الله يخليك...
فهد: لا تحاولين...انا مستحيل أتراجع عن هالقرار...
أنا إستخرت ولقيت إني إرتحت لهالقرار...
مها: طيب...خلاص آخر شي ذا؟
_يقترب فهد من مها المرتميه على الأريكة تبكي, ويمسك بيديها ويطيل النظر لها
ثم يقف ويأخذ شماغه , ويدير ظهره ليخرج, فيلتفت قائلاً_:
مها.... حبيبتي لاتزعلين من...أنا واثق إنتس بتقدرين موقفي...
مها تعيشين مظلومه طول عمرتس أهون من إنتس تحسين لو للحظة...
إنتس انتي الظالمة...مها...صدقين هذا آخر حل...آخر حل...
مها: فــــــــــــــــــــــــــــــــهــــــــــــــــ ـــــــــــــــــــــــــد....
أنت ما ظلمتن...ماظلمتن!!
أنت كل دنيتي اللي بقت لي...
انا من بقى لي غيرك!!
أمي مشغولة عن بهمومه اللي تهد جبل...
وأختي بعيده وسنين ما شفته...
وأخوي مات...
من لي غيرك!!
أنا أبي اكون معك...وبس...قلت لك مليون...
ماااااااااااااااااااااااااااااابي عيال!!
فهد_دون أن يلتفت_: مها .....أنتي طالق....
_يخرج فهد ويتردد صوت إغلاق الباب الحديدي في انحاء المنزل
ويخالطه نحيب مها_





















"الفصل السادس عشر"



"بعد يومين"
"في غرفة فيصل"
فيصل: مجيد....تعال كلمت أبو فراس....
عبدالمجيد: لا ....
فيصل: ياخي قله بأسرع وقت....العظم أصعب شي...ولازم يحظر صبته هو...
ياربي عليك مبرد....هيه انت خل الكمبيوتر وناظرن...
إسمع ... لازم يسافر لعرعر...ويتابع ...مجيد وش بك مفهي...هيه...
عبدالمجيد:.................فيصل!!!
شف....سعود أون لاين...
فيصل: لا تخنبز ...تراي منب فاضي....
الله يرحمه....
عبدالميجد_يصرخ_: شف ...شف...
والله ما أكذب!! والله سعود...والله!!
فيصل_يسحب الكمبيوتر المحمول_: ...............شلون....
يمكن هكرز....بس...خندخل عليه...
_يكتب عبدالمجيد وفيصل لسعود_
عفوا صاحب الإيميل متوفي....
مايحق لك تفتحه...
فيصل: شف طلع....
عبدالمجيد: أبصم لك هكرز...
فيصل: ........... مادري...بس هذا هكر مؤدب...
عبدالمجيد: أكيد كوش جلده ....
فيصل ...أنت زيي...ماشلته من الماسن حقي...
فيصل: ماشلته من الماسن ولا شلته من حياتي...
كل شي إرتبط فيه....عجزت أعيش حياتي بدونه..
حتى وهو ميت عايش بداخلي.....
عبدالمجيد: مسكينه......أجل هي وش بتقول...؟
فيصل: ...... عذبة!!!
والله ...إيه عذبة...صح..
عبدالمجيد: أجل من غيره؟
فيصل: إيه صح من غيره...من غير عذبة...
مجيد....ماتلاحظ شي...
عبدالمجيد: وشو؟
فيصل: ليلى صايرة دايم تطلع و....مادري أحسه مب طبيعية...
سمعته مرة تكلم بصوت ياي...كان ودي ألفعه ...
عبدالمجيد: هي كله ياي...متى سمعته؟
فيصل: بالمخيم....
عبدالمجيد: وانت سمعته تتكلم ياي...وبنيت عليه دايم تطلع...
لا تطلع ولا شي...ماتخليه تطلع إلا ومعه احد...
فيصل: صحيح!!
من قال لك؟
عبدالمجيد: نورة!!!
فيصل: نـــــــــــــــــــــــــــورة!!!
والله يموت حمار!!!
شلون قالت ذي شي خطير زي ذا...
عبدالمجيد: تبين أوديهم عشان أمي عيت يروحن مع السواق وما معهن نجود ولا عذبة...
وقالت إن عذبة معيه تروح ليلى لحاله للسوق...
فيصل: إيه السالفة به مصلحة!!!
*********
"في غرفة أفنان"
أفنان: وش فيك عذوب؟
عذبة: مادري شقول...بس...بقول لتس شي...
أمانه ...أمانه أحد يدري....
أفنان: عذبة ...حبيبتي مو قلنا بلاش كلمة أمانه...حلفيني بالله...
أخاف يدخل بالشرك....
عذبة: أستغفر الله...ياربيه...من حنا صغار نقوله...
إيه وش كنت أبقول....
إيه بجد...والله إستحلفتس بالله..
أفنان: ومن متى قلتي لي شي وقلته...
عذبة: مو قصدي... ياربيه....أنا...
أفنان: يا فقمة ...نشفتي الدم بعروقي!!
وش فيه؟!!
عذبة: لا...خلاص هونت...أفنان...لقيت ورقة بغرفة سعود..
أفنان: دخلتي غرفة سعود!!!!
عذبة_أومأت برأسها وتقاطرت دمعات على خدها وعلى وسادة أفنان_:
.........قبل إسبوعين.............
أفنان: ليش!! بكيتي...فضفتي...ولا زدتي؟
عذبة_بصوت مبحوح_: بكيت وضحكت....
كل شي بهالغرفة يحمل ذكرى تجمعنا...
الصور....والملابس...
دايم نشري مثل بعض...
ويوم جينا للسعودية...صار يجيب لي بدلات رياضة مثل حقاته....
مع إنه يدري إني ما ألبس بناطيل...
دايم أمي تهاوشة بس يقول ما تسمح نفسي أشري لي لحالي...
أثاث غرفته نقيته معه....
أدق التفاصيل رسمناه جميع...
حتى دفاتر الجامعة كنت انا اللي أشريهن له...
ريحته يا أفنان...إلى الحين بغرفته...
بس إختلطت مع ريحة الغبار
ملابسة الوسخة شميته...
تمنيت لو به ريحة عرقه..
أدري بتتقرفين...بس أبي أي شي منه...
لو عرق...
...أتمنى أشوفه...أتمنى يجي ميخالف ....
بسمح له يلوي يدي...وبسمح له يشقلبن...
والله ماراح أقول أي...ماراح أقول له يا دفش...
بس هو يرجع...
أبيه يدخل غرفتي وأنا نايمه...ويصرخ علي...
" يا برميل النوم يا الفخيخ..."
ماراح أزعل عليه ما راح أطرده وأسكر الباب...
ماراح أنادي امي تطلعه بالقوة...
أمي...لا بنادي امي عشان أشوفه...
يوووووووووووووووووووه
يا أفنان...ضعت انا بعدهم...
ضعت بعد أبوي ناصر...
صوت عصاه يرن بذني....
تدرين يا أفنان...
ساعات أكره أمي عذبة ليش عذبت أبوي ناصر وذلته...
وساعات ألوم نفسي على هالشعور...
أفنان....كل شي بالبيت صار غريب...
نجلاء... تقطع قلبي....
أحس فقد أبوي ناصر مأثر عليه...
وما تبين عشاني...دايم تضحك هي ونورة...
والله العالم وش نهاية هالضحك...
ليلى....دايم مسكرة عليه باب غرفته...حتى نجلاء ملت منه...
حاولت أتقرب له...بس يمكن الصدمات خلته كذا...مادري..
ناصر....لاهي مع أحمد...بس دايم يسأل عن عمتي مها...
مها....مادري من وقت أدق عليه وتقطعه بوجهي...
يمكن زعلانه...بس انا نفسي زعلانه من نفسي...
أفنان: ليش زعلانه..أنتي مسويه لها شي؟
عذبة:..................لا...بس عييت اعطيهم ناصر...
ومن زمان ..بس هي ليش توه تزعل ما أدري...
افنان: طيب وش اللي بغرفة سعود لقيتيه...
عذبة: ورقة...._وسلمتها الورقة_
أفنان: يوووووووووووووووه
كنه داري عنك!!
تدرين....فعلاً أنتي بشر...مو قد هالحمل...
وتعاندين فيصل بعد...
تبين شوري خذيه...
هو بس يبي ينتقم لكرامته...
ولو ماهو يعزك كان ما حاول يتزوجك مرة ثانية!!
وبعدين ...لو ...لو قلنا مثل أمي إن عينه على الحلال...
كان سرق من زمان...وخصوصاً إن كل شي بيده...
وغيره سرق...وهو سجله ابيض...
يعني الرجال مب حرامي...
خليه يحافظ عليك وعلى خواتك...
ويربي ناصر....
ويفكك من شر سعد الحرامي...
عذبة...هيه تسمعيني!!
عذبة: ...........إيه أسمعتس...
كلامتس نفس كلام ماما أمينة...
أفنان: خلاص...حبيبتي ...تملكي ...وخليه يدللك...
ويسمعك الكلام الحلو...من زمان ما سمعتي كلام حلو...
عذبة: لا....من الحين الشيخ وهو يسمعن الكلام الحلو...
مادري الرجال تجرأ يوم مات أخوي...
ما أدري وش سالفته...
أفنان: لالا...مو قصده ... بس هو أكيد...
حاس إنك متضايقة... و...
عذبة:و بيهك علي!! بيواسين...راحمن...!!
صح!!
أفنان: لا.....................أنتي اللي مو راضيه تهضمينه...
أنتي للحين ما نسيتي مشاري... صح!!
عذبة: أكذب عليتس إن قلت لتس نسيته..
أفنان: .....................عذبة...ليش دخلتي من إسبووعين غرفة سعود
ولا قلتي لي إلا الحين..
عذبة: ..............................لأن...
أفنان: لأن إيش؟....قولي أنا بتنفقع مرارتي من اللقافة...
وش لقيتي بغرفة سعود!!؟
عذبة: ما تستحقرينه....والله للحين ما تأكدت...بس انا ودي اتاكد...
أفنان: اللهم طولك يا روح!!!
عذبة: طيب ....طيب...لقيت سعود ...مضيف بنت بالماسن!!
أفنان: وشــــــــــــــــــــــــــــــو!!
طيب يمكن يكون سوء فهم!!
*************
"في الصالة"
نجلاء تتعارك مع ناصر وأحمد, نورة تشجع بحماس, وليلى تعلق على المباراة...
ليلى: عنف!! نجلاء تتصدر قائمة العنف..
إنها تتسبب الآن في رمي نصور خارج حلبة المصارعة...
أحمد يعاود الكرة...يفشل يا للأسف!!
نجلاء للمرة العاشرة تحصل على الميدالية الذهبية...
نورة: لا تيأس...أحمد يا الدردغانه...إسطره مخمس....
تعلق بالكشة...نقطة الضعف!!
أحمد: طيب..........أع...
ناصر: إندلعي بث....يؤ ...هاااااااااااااااع
نجلاء: شعري!!!
يا حمار إلا شعري....سأوسعك ضرباً....
أيها الصلعوك...
عذبة_وهي تشتغل على الكمبيوتر_: صعلوك!!
مب صلعوك!!
_تفتح عذبة الماسن , يدخل فيصل مباشرة_
فيصل
حتى صوتي وضحكتي لك فيها شي...:
هلا والله....عاش من شافتس!!
عــــــــــــــــــــــــــــــــــــــذوب:
خلصنا من سالفة أبو فراس!!؟
فيصل
حتى صوتي وضحكتي لك فيها شي...:
إيه ...راح أبو فراس... وراح معه أبو عبدالعزيز..
عذبة
عــــــــــــــــــــــــــــــــــــــذوب:
الله يجزاه خير... بس لازم نسلم قبل الوقت بشوي...
فيصل
حتى صوتي وضحكتي لك فيها شي...:
أدري أسمّع لتس كل شي...
كل مرة تقولين نفس الكلام ما عندتس غيره!!
عــــــــــــــــــــــــــــــــــــــذوب:
وش تبين أقول؟
فيصل
حتى صوتي وضحكتي لك فيها شي...:
أحبك...سهله...مايبي له...أربع حروف...
عذبة: .................................
فيصل
حتى صوتي وضحكتي لك فيها شي...:
طيب خلاص أنا بقولها لتس....
عذبة أنا أحبتس...أحبتس...أحبتس...
عذبة:.............................
فيصل
حتى صوتي وضحكتي لك فيها شي...:
ليش ما تردين؟
_أطالت النظر للكلمات ثم تبسمت وكتبت
عــــــــــــــــــــــــــــــــــــــذوب:

لو كـان في كفي رميته في كفك
يفـداك مافي الحب من صـادق الحب
تـحبنّي؟..ياعلّني بعض ضـعفك
قلبي جـرادٍ بعد مـا حصـّل العشب
أنا قـديم الـهم وأنفـع لعطفك
أما الـهـوى ياسـيدي مركبه صعب
تحبني..وأقـول من زود لـطفك
شكراً صدقت..وألف شكراً على الكذب**

فيصل أطال قليلاً ثم كتب
حتى صوتي وضحكتي لك فيها شي...:
إرفع جروحك عن وصـال الخناجـر
نـزفك عــزيز ومثلك النجــم لاطـــاح
مادام لك عن خفضة الهـام زاجــر
إمّــا إنكـســـر ولا تعــدّاك الاريـــاح
مانته بعشبٍ نـابتٍ وســط حاجـر
ولا إنت بشـــراع التيـه والـوقت مـلاّح
إنت الّذي باسمك تضيق الحناجر
لو إنطقوا بك همس سمعوا بك صياح
إرفـع جروحـك عن تـراب الخناجـر
نزفـك عـزيــز ومـثلك النجــم لاطــاح**
عذبة:.................................
فيصل
حتى صوتي وضحكتي لك فيها شي...:
مابي أسمع منتس هالكلام ....
ترى اللي يجرحتس يجرحن!!
واللي راح ما بيدنا نرجعه....
_إنتفضت عذبة وأغلقت جهاز الكمبيوتر ثم نهضت لغرفتها_
نجلاء: عذبة....بنتعشى الحين!!
عذبة: مابي...تعشوا انتم!!
ناصر: أدل انا مابي!!
نجلاء: ولا انا أبي!!
أحمد: ولا انا أبي!!
نورة:وأنا أبي!!
ليلى: ياهوه....نخليهم يحطون لنا ... وتشوفين إن ما هجموا عليه!!
**الأمير الشاعر\بدر بن عبدالمحسن

***********
"في غرفة عذبة"
ترتمي عذبة على الكرسي الصغير المركون بزاوية غرفتها,
تنتفض رفعت رأسها وتدحرجت دمعة, تلمست خدها ثم ضحكت بسخرية,قائلة:
عذيب!! وش معنى هالدمعة, خوف ولا قهر ولا ألم؟!!
خايفة من فيصل؟!!
ولا مقهورة من حركاته الماصلة؟
ولا تتألمين من جرأته عليتس؟
إيه يا فيصل....صرت تمون...
ليش كل شي بك تغير بعد سعود؟!!
كنت ما ترفع عينك حتى ....
القيم والمبادئ اللي تتكلم عنه ماتت كله مع سعود!!
يعني سعود هو اللي مانعك تسوي هالسوايا!!
ولا سعود ساتر بلاويك!!
والله مادري....لا يكون سعود مثلك!!
لا....
مستحيل سعود عمري ما لاحظت عليه أي شي!!
أووووووووووووووووه
وفيصل ما لاحظنا عليه أي شي!!
بس طلع المستور...
أنا ولا كأني زوجته!!
أحبك!! يبين أقوله أحبك!!
حبحب جلده...
آآآآآآآآآآآآآآآآآآآآآه من لي غيره...
لازم أحبه....
وغصبن علي أبحبه ....
مو عشاني...ولا عشان سعود...
عشان هالأيتام اللي عندي....
ياااااااااااااااااااه
تعبت...تعبت
إرفع جروحك عن وصال الخناجر!!
آآآآآآآآآآآآآآآآآآآآآآآآآه
وش تقصد بهالكلام!!
لا...أنا إنجنيت....ليش أبين له إني ضعيفة!!
ليه!! هو بيفرح...
لا....فيصل ...مافرح
هو...زعل إيه زعل!!
وإعتذر .... إعتذر يا عذبة!!
نـزفك عــزيز ومثلك النجــم لاطـــاح!!
يقصد إني غالية عليه!!
إيه غالية!!
بس هو سبب هالخراب...
هو الخاين اللي دمر حياتي...
بس أكيد...
إيه أكيد تندم...ولا وش يقصد
بكلامه...
": مابي أسمع منتس هالكلام ....
ترى اللي يجرحتس يجرحن!!
واللي راح ما بيدنا نرجعه...."
آآآآآآآآآآآآآآآآآآآآآآآآآآآآآآآآآه
والله ضعت ولا أدري الصح من الخطأ...
مادري ندمان ولا زعلان لأني للحين مانسيت مشاري!!
مشاري!!
_قطبت جبينها_
شخباره الحين...نفسي أسأل عنه...نفسي يجي ويخطبن...
وأرتاح من فيصل...لا...!!
مشاري مع وحدة غيري...إيه..
شلون تفكرين يا عذيب يا خبلة هالتفكير...
هيفاء مالة ذنب....
أخ يا يبه... لو تجي يوم واحد...
بس يوم واحد أبشكي لك وأبكي على صدرك...
محتاجتن لك الحين...
أنا ضعت يبه....مادري ألقاه منين ولا منين....
يبه تعبت أمشي والطريق كل ماخلص بدا!!
آآآآآآآآآآآآآآآآآآآآآآآآآآآآآآآآآآآآآآآآآآه
_تدخل ليلى خلسة للغرفة وتتابع عذبة وهي تكلم نفسها_
ليلى: أنتي يا هبلة....جنيتي!!
عذبة: بسم الله!! الله ياخذتس_وتسحب الخدادية من تحتها وترميها على ليلى_
يا معفنة!! هبلتين!!
ليلى: عذوب... ليش تكلمين نفسك!!؟
عذبة: أنا ما أكلم نفسي....أكلم الجدار اللي قدامي...
ليلى:هههههههههههه جد والله....أنتي من محادثة الماسن وأنتي مو طبيعية!!
من كنتي تكلمين؟
عذبة: فيصل!!
ليلى: أهااا.... إذا عرف السبب بطل العجب...
قال لك كلام حلو؟
عذبة: ..................يمون مرة.... ولا كأننا مملكين....
قلة أدب....وقح!! آخر من توقعته يسوي كذا...
ليلى: خير!! وشو عادي ... أنتم مخطوبين... والحب مو حرام!!
ووش فيها يعني لو قال لك كم كلمة حلوة؟!!
عذبة: دداددادداددادداددا _تستهزئ_ أقول لا ملكنا ولا شي....
ليلى: إيه غريبة فيصل.... مو باين على شكلة....
قومي تعشي....
وشو ذا إثنين!!؟_تنظر لكمبيوتر محمول بجانب سرير عذبة_
من حقه؟ لا يكون حق سعود!!
عذبة: إيه.........................
ليلى: وش تبين فيه؟!!!!
عذبة: إشتقت له.... وبعدين حرام يخرب من الغبار ...
أستفيد منه....حقي بدا يقرقع...
*************
"في صالة أبناء العم"
أم عبدالعزيز: أنت وش حارق رزك!!
ماعليك.... أنا اللي قلت لهم يجون!!
أبو عبدالعزيز: أقول أنتي يبي لتس كرب صواميل...
إسمعي يجون ما قلت لا.....
بس يسكنون عندي بالبيت لا...
شباب يتغالون بالبيت...لا وألف لا....البيت بيت بنات!!
أم عبدالعزيز: يعني عشانهم عيال إخواني وخواتي....وش عليك منهم!!
البيت وش كبره وكله حدايق ومساحات....مهوب مزعجينك...
بيخلصون إمتحانات ويجون...وكم باقي على الإمتحانات
ووش عليهم من البنات....!!!
بينامون ويقومون بالملاحق حقة الضيوف...ولا ليش حاطينهن...؟!!
أبو عبدالعزيز: يضايقون بنات ماجد.... والبيتين الحين صاروا واحد...
وعيال إخوانتس يتحملنهم بناتس بس بنات ماجد مهب مكلوفات بهم....
يزعجونهن ويتعورونهن... وبعدين هن يستحن يطردنهم ...مب زي عيالنا يمونن عليهم...
إفهمي بيضايقونهن......
أم عبدالعزيز: يا سلام بحريقة تحرقهن!!
وش علي منهن يبلشن بي ببيتي...هذي بيتي وأعزم اللي أبي!!
أبو عبدالعزيز: لا...هذي مهب بيتس... هذي بيت أبوي...
وبيت امي... والسور تشاركنا به عذبة... هي صاحبة البيت...
والسور أكثره داخل ببيته.... يعني لازم هي اللي تسمح يجون هالجذعان ولا لا...
أم عبدالعزيز: لاحول ولا قوة إلا بالله.... هذا جزاي اللي متحملة أعيش مع أهلك!!
ولا هذا منيرة مرت سعد عايشة ببيتن لحاله!!
طلعن ببيت لحالي إذا هذا مب بيتي!!
أبو عبدالعزيز: وهذا فرح الله يرحمه...جت من برا وعاشت ببيت حموله...
هذا داخل وهذا طالع.... جت وماضاقت بخوات رجله..
ولا أبوه ولا أمه.... عزايم وحالته حاله... وهي تدرّس بالجامعة وتشتغل بالمستشفى..
ولا طلبت بيت لحاله... وحطي ببالتس إنه عايشتن طول عمره برا...
حياة مستقلة ...حرية ... ماحد له دخل بأحد... وحتى يوم غاب رجله..
ما راحت عند أخوه... ولا طلعت من بيته... وبتلت بيتهم على ماكانت عليه...
وانتي جيتي من بيت شعبي ومزرعة وحمايلن تغالى
على هالخير...والحشيمة... والخدم ... والحشم
ولا عجبتس...تبين بيت لحالتس....!!
أم عبدالعزيز: كل الحريم عايشات ببيت لحالهن...
حريم إخواني ساكنات بيوت لحالهن...
أبو عبدالعزيز: إذا إخوانتس مب رجال...
وخلو أمهم ببيت لحاله انا رجل ولا أرضاه على أمي!!
أم عبدالعزيز: خير إن شاء الله ... لا تتكلم بأهلي.....
أبو عبدالعزيز: إسمعي.... عيال إخوانتس ما يجون وإذا مصرة تبينهم يجون..
خلي مجيد يستاجر لهم بالمكان اللي يبون... وأنا مستعد أدفع...
بس لا يضايقون هاليتيمات....
أم عبدالعزيز: لا والله!! أنا عزمتهم.... وبعدين وش بيفهمون من ..
إنهم داشرين ولا تآمنهم على بنات عمك هالقرودة...
أبو عبدالعزيز: لا حول ولا قوة إلا بالله العلي العظيم!!
أنتي لسانتس ذا متبري منتس... بنات عمي قرودة!!
أشوف أمتس ما فحطت تبي ليلى لأخوتس دحيم!!
أم عبدالعزيز: بيجون هنا....يعني بيجون...
أبو عبدالعزيز: ترا إن جبتيهم هنا هو طلاقتس!!
*********
"في غرفة عذبة"
فتحت عذبة الحاسب المحمول الخاص بسعود, وسجل الدخول للماسنجر تلقائي...
نظرت للقائمة, أبو الخنافس..الحجود..عزوز بكل مكانن مرزوز.. ترا الوعد الصمان...راعي الهلي..وفــــــــــــــــــــــــــــــاء خليفة ..هلالي حتى النخاع..
همست : وفاء!! مين وفاء... أخ لو ادري من أنتي!! لا..أكيد سعود مو راعي هالخرابيط..
في هذه الأثناء دخلت وفاء خليفة وبدات المحادثة
وفــــــــــــــــــــــــــــــاء خليفة:
مرررررررررررررررحبا يا شيخ!! وينك!! ليش مختفي؟
إرتعبت عذبة ثم ترددت ....وبدات الكتابة ثم توقفت...
وفــــــــــــــــــــــــــــــاء خليفة:
أقول يا سعود... أبي حقي...
تعبت والله على الشغل... ليش تجحد...
كتبت عذبة
وين أرضك من سماك...تكفى تعال لعيون ترجاك...تعال يا يبه طالت الغيبة..:
أي حق!!
وفــــــــــــــــــــــــــــــاء خليفة:
أهااااا.... تبي تفتك!! إسمع إذا بتاكل حقي أنت وضميرك...
بس تذكر إن الله ما يترك حقي....
وإتقي دعوة المظلوم....
عذبة
وين أرضك من سماك...تكفى تعال لعيون ترجاك...تعال يا يبه طالت الغيبة..:
عفواً ... بس انا مو سعود...أنا إخته...
وفــــــــــــــــــــــــــــــاء خليفة:
أقوووووووووول زاد سعود ليش قاعد يستغبي علي...
زين وش تنتظرين روحي ناديه وقولي له تقول وفاء أبي قيمة اتعابي..
عذبة
وين أرضك من سماك...تكفى تعال لعيون ترجاك...تعال يا يبه طالت الغيبة..:
ودي...ياليت أناديه... بس انتي وش فيه بينك وبينه؟
وفــــــــــــــــــــــــــــــاء خليفة:
معليش حبيبتي هذي أسرار عمل...إسمعي إن شفتيه قلي له أبي حقي تأخر مرة ماسدد...أنا وراي ناس غيره مو فاضية أقعد أطارد...سلام
عذبة: لحظة!!! سعود....ما أقدر أقول له.....
وفــــــــــــــــــــــــــــــاء خليفة:
أها ..خايفة يدري إنك فتحتي ماسنه... خلاص حبيبتي ... بس أنا ودي أوصل له... تعطيني رقم جواله...!!
عذبة
وين أرضك من سماك...تكفى تعال لعيون ترجاك...تعال يا يبه طالت الغيبة..:
ماتقدرين توصلين له.... سعود مااااااااااااااااااااااااااااااااااااااات
وفــــــــــــــــــــــــــــــاء خليفة:
........................................تستهبلين أنتي!!
أقول سعود لا تستهبل علي...إذا ماتبي تدفع خلاص...
بس حركاتكم ذي ...مات عشان أسامحك لا....
عذبة:
وين أرضك من سماك...تكفى تعال لعيون ترجاك...تعال يا يبه طالت الغيبة..:
والله والله سعود مات....أنا أدفع لك بداله... وش فيه بينك وبينه؟!!
وفــــــــــــــــــــــــــــــاء خليفة:
............................صادقة انتي!!
عذبة:
وين أرضك من سماك...تكفى تعال لعيون ترجاك...تعال يا يبه طالت الغيبة..:
وش بيخليني أتفاول عليه... فلوس الدنيا ما تسوى اتفاول على أخوي بالشر...
كم تبين منه وليش ووكيف أوصل لك....
وفــــــــــــــــــــــــــــــاء خليفة:
..................أبي منه ألف وخمس ميه.... طلب مني أدرس له الجدوى من إفتتاح نادي لياقي بحي ............ وأنسب موقع........والمردود حقه...
طبعاً هذا أولي... وبعد ما ينجح المشروع وتصير توقعاتي صحيحة يدفع لي أكثر
وإذا أثبت إن تحرياتي طلعت فاشلة أدفع له المبلغ وأتحمل الخساير....
وبس!!
بس انتي جاده إنه مات!!
عذبة:
وين أرضك من سماك...تكفى تعال لعيون ترجاك...تعال يا يبه طالت الغيبة..:
مات ... قبل حوالي ثمانية شهور.... بس وش يثبت لي إنك صادقة!!؟
وسعود حذر مستحيل يتعامل مع ناس ما يعرفهم...وبعدين كان قال لي...
وفــــــــــــــــــــــــــــــاء خليفة:
الله يرحمه... والله شاب مؤدب وخلوق...كنت أعرفة بمنتدى(...)
الإقتصادي... وتعاملت مع ربعه واجد ... وسويت لهم دراسات خاصة لمشاريع كثيرة..
يوووووووووووووه الموت ما يخلي أحد...إذا مو واثقة بكلامي... إسألي النمر المقنع...هذا واحد من شلته معنا بالمنتدى...بس إذا جد مات انا مسامحته...الله يرحمه..
عذبة :
وين أرضك من سماك...تكفى تعال لعيون ترجاك...تعال يا يبه طالت الغيبة..:
لا تعالي...حقك تاخذينه!! أرسلي رقم الحساب على إيميلي خذيه...
……@hotmail.com
أنتظرك.....
************

"في الجامعة"
عذبة تتحدث مع أفنان في أحد القاعات...
أفنان: يووه أخاف تجي مس حفيضة!!
عذبة: باقي عشر دقايق!!
أفنان: صح وش صار على وفاء خليفة!!
فقعتي قلبي يوم قلتي لي عنه أول مرة...
عذبة: للحين أنا على إتصال معه...
طيوووووووووووبه...ومب سهله...
فاهمه السوق زين!!
أفنان: غريبة...!! مرة وتفهم بالسوق...!!
عذبة: هي تقول إن أبوه كان له محل عقارات مشهور..
ومن هي صغيرة تجلس معه وتفهم الشغل...
وإخوانه كلهم طلعوا زي أبوه... بس كل واحد تخصص بشغلة...
وهي البنت الوحيدة بين العيال .. وتأثرت بهم...
أفنان: ودي أشوفه...!!
عذبة: هههه...قلت له ودي أشوفك وقالت تعالي لندن!!
أفنان: ليه؟!!
عذبة: تقول إن زوجه مريض... ويعالج بلندن...
وهي صارت تستفيد من خبرته وخبره إخوانه..
وتقدم خدمات وهي هناك...بلندن...!!
صدز صار العالم قرية وحدة!!
أفنان: طيب أرسلت لك صورته!!
عذبة: خيـــــــــــــــــــــــــــــــر!!
أرسلت لي صورة ولده...بس صورته وين حنا؟!!
بس يا أنا إستفدت منه...
أشياء كثيرة نفعتن به...تدرين في أشياء ما كنت فاهمته...
علمتن عليه...ونبهتن لنقاط كثيرة كنت غافلة عنه..
أفنان: قلتي له من أنتي... ولا جبتي له طاري عن شركتك!!
عذبة: لا.... انا إسمي سعودة...هي تسمين سعودة ولا سألتن ولا شي عن إسمي
بس تدرين حسيت إن لنا نفس الميول....
والتوجهات... الأفكار...حتى البيئة...مادري أحس لمن اتكلم معه
أتكلم براحة...ماتعرفن ...ماتدري من انا عشان كذا أنا ما أضطر إني ألبس قناع قدامه!!
والأهم من كذا .... ما له مصلحة من علاقته بي!!
أفنان: يعني تستفيدين من خبرتها بدون مقابل!!
عذبة: عليك نور!!
أفنان تكفين سوي البحث اللي عن اللانقوستك...ترا الكتاب بشنطتس..
وسفطت الموضوع المطلوب!!
أفنان: أكره المتسلقين!!
عذبة: يا ناكرة المعروف!!
نسيتي أول ما جيتي من السعوديه يوم كنتي بثاني!!
والله كل شغلتس أسويه أنا وأقل للمس إنه أنتي!!
أفنان: ذلتينا ....وأزيدك..تذكرين يوم أسرق الرسمة حقتس وأقول حقتي!!
عذبة: أما ذاك الموقف ما ينسى...إنقلعي روحي لا يطردونتس...
وأبي اللبحث يرسل لي اليم على الإيميل...
أفنان_وهي تخرج من القاعة_: لا ... بطبعه وأغلفه واجيبه.... وشو له تعبين نفسك!
عذبة: الله يجزاتس خير!!
_أسندت عذبة ظهرها للكرسي وراحت تتأمل أفنان وهي تختفي بي جموع الطالبات وهي تتبسم, سمعت صوت يناديها عن يمينها_:
صباح الخير عذبة!!
عذبة: سارة!! صح سارة ...لالا...شريفة!!
الفتاة تبتسم: بدرية!! إسمي بدرية...
عذبة: اهلين معليش... يمكني مشبهه..مادري...صباح النور..
بدرية: هذي بمستوى ثامن على ما أظن ...صح!!
عذبة: إيه...
بدرية: أتذكر كرموها الأولى على دفعتها.... يقولون دارسة برا صح!!
عذبة: إيه ..أبوها كان يشتغل بالسفارة...بلندن...
ورجعت وهي بثالث ثانوي...
بدرية: إيه بس مبين حريصة.... أنتي من وين تعرفينها؟
عذبة: صديقة طفولتي...من ثاني إبتدائي وحنا جميع...
بس انا جيت بأول ثانوي... وهي جت بثالث ثانوي..
بدرية: أنتي عايشة برا....!!
عذبة: إيه ...إنولدت بسكوتلندا وعشت فيها خمس سنين..
جيت بعدها سنه للسعودية..ورجعت للندن..وقعدت لحد أول ثانوي..
بدرية: إيه مبين على لغتك!! ما شاء الله....
عذبة... بكون معك صريحة.. في وحدة سألتني عنك...
تبغى تخطبك... أخوها موظف.. وملتزم... وخلوق..ومنفتح بيترك لك الحرية
هو مطلق وعنده بنت... بس البنت مع أمها.. يبي وحدة مطلقة..
وش قلتي !!!
عذبة: وش يدريك إني مطلقة!!
بدرية: مافي شي يخفى... البنات قالوا لي...من أول ما جيتي ...
عذبة: وش قالوا لك بعد عن؟
بدرية: عذبة ما جاوبتيني...!!
عذبة: أنا أجاوبك لمن أنتي تجاوبيني....
بدرية: قالوا....إنك سيدة أعمال... وإنك طلبتي الطلاق من زوجك
عشان تجين للسعودية وتديرين أعمال جدك...
و..قالوا كلام كثير...أخاف تزعلين...مالي دخل انا..
عذبة: وش قالوا والله ما أزعل أنتي سمعتي الكلام مالك ذنب..!!
بدرية: وقالوا إن جدك شرط عليك تتطلقين عشان يعطيك كل شي...
وخطبك ولد عمك بس رفضتيه عشانه متحجر شوي...
وقالوا إن لك إخت وحدة جميلة مرة ... وفنانة... وبنت لقيطة مربينه عندكم
ومعها الحزام الأسود بالكراتيه والبنت هذي جايبينه من برا ... متبنينها برا
وجبتوها للسعوديه.. وأبوك مات بأفريقيا.. وش بعد.. إيه ... وامك واخوك ماتوا
جميع بلية وحدة... ولك أخو صغير ... وإن بنت عمك زوجة أخوك...عيتي
تعطينها ولاشي من التركة حقت جدك وقلتي إن الحلال كله لي وأنا
طلقت رجلي عشان أدير الفلوس ومحد غيري أنا وخواتي بياخذهن..
وكلام كثير ... بس أنا تأكدت يوم شفت تعاملك وطريقتك إنه كله نصب...
وما صدقت إلا إنك مطلقة....وسيدة أعمال...هههه مبين من لبسك...
عذبة: هذا الكلام مو صحيح..أنا تطلقت بناء على رغبتي عشان خواتي
يحتاجون من يهتم فيهم... وأما الكلام الفاضي كله نصب... أنا مازلت مخطوبة لولد عم أبوي ملكتي بعد أسبوع وزاوجي أول ما أخلص إمتحانات...
وعلاقتي فيهم وبأهل طليقي ممتازة, والبنت اللقطية هذي مو لقيطة هذي بنت عمتي... وهي بنت قبيلة معروفة ... أصلاً وفصلاً...
_دخلت الدكتورة , فصمتت عذبة وبدرية, وبدت عذبة غير مكترثة بما سمعته_
********
"على العشاء"
نورة: أنا اليوم مشتهيه غداكم....يوووووووووه طعيم طبختس يا مها...
يا شين طبخ الطبابيخ... شكل بس ماله طعم!!
مها: حياتس الله... الساعة المباركة اللي تاكلين من طبخي....
ليلى: ليش مكلفة على عمرك.... وش شغلة الطباخة... من جيتي وأنتي تطبخين..
مها:أحب أطبخ...سنعة مو مثلتس.... نصوري حبيبي غسل إيدينك...
ناصر: متى يدي بابا فهد؟
مها: إسأل عذبة...
نجلاء: خالة!! لا تحسسين الولد من عذبة...حرام عليك شوفي وجهه..
اللي به مكفيه وزود...
عذبة: مها مو مقدرة موقفي... بس أنا لو الدنيا توقف كله بوجهي ماهمن مادامي مقتنعة إن اللي أسويه صح...
مها: ليلى... وش رايتس؟
ليلى: أقرفتونا بهالسالفة.... لا تحملين عذبة موقف فهد.. فهد العنيد...
ياخذ من الرعاية ويفكنا....وولدنا مافيه أجر الأجر بحقين الرعاية...
نجلاء: لا فض فووووووووووووك.... تعجبينن..أنتي كذا...
مها: يالله عاد تحملون... بقعد على قلوبكم...
عذبة: لو ما شالتس الأرض تشيلتس عيوننا...
والبيت بيت أخوتس....
مها: لا... البيت بيتس أنتي...
أخوي الله يرحمه راح وخلى كلش برقبتس...
عذبة: مليون طعشين مرة أقول أبوي بيرجع.....
والبيت مو بيت عذبة البيت بيت ماجد!!!!!
ليلى: عذبة..............وش بتسوين بالملكة ما قلتي لي....؟
عذبة: ولا شي.... الملكة بتصير بمجلس الرجال... وحفلة صغيرونة...
حتى خوالي منب عازمتهم... بس خالي...
نورة: ولا بندر!!!!! وو أحمد!!
ليلى: أها... بندر....ووأحمد!! عذبة ما يصير لازم تعزمينهم..عشان عين تكرم مدينة..
نورة: كولي تبن يالعصلاء... ياللي مالتس شغلة إلا تطفشين خلق الله...
وتشخبطين على لوحاتس... ولا تكلمين بالجوال....وجع إن شاء الله...
أصلاً أنا قصدي إنه ليش ما تحط ملكة كبيرة ونستانس...
وإذاما عزمت ..إيه إذا ما عزمت بنرد وأحمد...يعني إنه مختصرة...
وو...كولي تبن يا حمارة يا وصخة... كل الناس تحسبينهم زيتس!!
وجع إن شاء الله...
_ينفجر الجميع بالضحك بصوت واحد_
نجلاء: بنرد!! مين هذا!! إنفعتي تقل شرخ....ههههههههه
نورة: كولي تبن أنتي الثانية أنتي وشعرتس اللي كنه مدحوس بالتراب...حرام الواحد يغلط!! بندر..وجع!!
ليلى: يؤ يؤ يؤ يؤ!!! حبيبتي ما قصدت اللي جاء ببالتس...
قصدي أنا عين خالي....لأجل عين خالي نعزم عياله...
وبعدين ما يصير ذولا مرضعتهم أمي وهم محارمنا...
عذبة: صح... هم اللي بقوا لي ... أكلمهم بس أكيد بندر بيقول عندي مناوبة ولا إنتداب...
نورة: مها زلت نفسي إنتسبي لي...أنا أولى من نصور الدلخ!!
أبي مكرونة بالبشاميل.........يمي ...تقاطرت سعابيلي...
ليلى: طيب والحريم....؟
عذبة: مادري...أكيد أفنان وأمه وماما أمينه...إيه صح عزمت بابا ماهر...
وجدتي للحين ما جات من القصيم.. وعماني....بس!!
مها: هـــــــــــــــو!! بابا ماهر...إستحي على وجهتس!!
كبرتي وللحين تسمينه بابا...
عذبة : ولين أموت... يختي عشت عندهم أكثر عمري...
يتناوب هو وأبوي على جيبتي من المدرسة...
وأدخل بيتهم ألقى ماما أمينة تنتظرن على الغداء....
وأحوس عفشه وابلش به وأضرب ولده وسعود بهذل به بهذله...
ولا عمره هاشنا ولا قال شي... حبيب...بعدين الحين هو شويب وش حليله..
نورة: أجل وين أمتس وأبوتس؟!! مها البشاميل حار...!!
عذبة: أمي وأبوي ياخذون وقت واحد... يداومون فيه... غالباً الظهر...
وهم بالليل... ويتبادلون المسؤوليه... يعني حد الساع ثمان ويتبادلون للصبح..
وكذا... ما يخلوننا لحالنا مع المربية حقتهم ولا مع كاميليا لازم يصير أحد منهم معنا..
ليلى: يووووووووووووه... ولا يا أنا سويت فن سريالي على جدرانهم...
أبلشت بهم إبلاش...
مرة حطت بأثمي ماما أمينه فلفل.... عقبه تأدبت!!
نورة: مزديتن بتس... وجع ما تجين إلا بالعين الحمراء...
*********
"في غرفة عبدالمجيد"
تركي وعبدالمجيد يتابعان فيلم بشغف, فيما شغل أحمد بالعبث بملابس عبدالمجيد,
سلمان يقرأ الجريدة بصوت عالي...
تركي: يوووووووووه انت ما تعرف تسكت!!
عبدالمجيد: ترى والله مخمس يعفط لك وجهك يا وجه العنز!!
سلمان: أعوذ بالله...حتى الواحد ما يستمتع بقراءة القرنان...ناس ما بتفهمش!!
تركي: قرنان يعفنك يا مزعج...
أحمد: شوفوا شباب شرايكم!!؟
_أحمد يرتدي بنطال أخضررسمي ويشد الحزام بقوة حتى يثبت, وقميص قطني
أحمر مقلم بأزرق , وكرافته بيج, جاكيت رسمي سماوي, وشماغ فوقه كاب فستقي_
عبدالمجيد: يا شيخ!! إقعد حد العطلة نحلتك على أحد دور الأزياء بباريس..
خطيـــــــــــــر...بس منين طلعت الكاب أدوره من وقت!!
سلمان: تعال تعال هنا إيه وقف جنب الحوسة اللي عاملها... أيووووه...إبتسم خل هالسوسة تطلع...تكمل طقم الكشخة!!
_ويلتقط له صورة بهاتفه الجوال_
تركي: تصدق رغم كل هالتناسق مخربه شي... تدري وشو؟
أحمد: وشو!!
تركي : إنك أصلا مو باين!! الملابس حقت هالخرتيت!!
وأنت بعرصي!! شلون تركب!!
عبدالمجيد: ترى الخرتيت عصل!!
تركي: من متى؟!!
سلمان: من يوم نورة قررت ذلك!!
تركي: بتسافرون هالسنة!! بتروحون وين؟
سلمان: إن شاء الله... زي كل سنه...
بس وين...ما أدري.. أمي تبي سويسرا... بس خواتي يبن إيطاليا..
والغلبة طبعاً لخواتي... عشان الحكومة أمي نورة دايم تجي على اللي يبن..
بتسافر أنت !!
تركي: أبسافر... بس لحالي ... مو جاي لمكم مع أهلي لا تفرحون!!
عبدالمجيد: بتروح مع شلة الفساد!! حرام عليك!!
تركي: أقول ... الفلم حلو!!
عبدالمجيد: والله بتضيع نفسك ... مير الشرهه على أبوك اللي يسمح لك!!
تركي: ماني صغير!! شف العريس كاشخ أحلى!!
_يدخل في هذه الأثناء فيصل وهو يرتدي ثوب جديد_
فيصل: شرايكم شباب...!!
تركي: مو حلو وسيع مرة!! ياخي بتدخل الحارة كلها معك!!
سلمان: خله عنك قام يخنبز... حلو سكبة!! أحلى حق الملكة ذا؟
عبدالمجيد: لا حق الصيد!! شفه شلون متشقق ... أحلى .. عم لو أعرف أغرد كان غردت...
تركي: مو تغريد يا خبل... زغرتة... أنا أزغرت...
لولولولولولولوولولولولولولولولولولولولولولويش....
فيصل: لا خل الزغرتة لبعد بكرا... مب الحين!!
************
"قبل الملكة بيوم واحد"
عذبة تتحدث لمها بغرفتها والتي تطل على غرف الضيافة الخارجية,
رأت الطباخة الجديدة ميسي تتلفت ثم دخلت أحد الغرف,
عذبة: وش دخل ميسي هالغرفة!! مها تعالي شوفي؟
مها: يمكن تنظف؟
عذبة: أي تنظف!! هي طباخة ماله بشغل التنظيف أبد...عمري ما شفته طالعتن من المطبخ...
بس قلبي موجعن منه من أول ما جت...
مها: ليه عشانه مزيونه!!
عذبة: شوفي!! مها تعالي!!
_أقبل رجل ملثم آتياً من خلف الأشجار المحيطة بالغرف, ويتلفت بشكل مريب ثم دخل الغرفة
التي بها الخادمة وأغلق الباب..
عذبة: حقيـــــــــــــــــــــــــــــــــــــــــــــــ ــــر دخل عليه!!
مها: لحظة عذبة وين بتروحين؟
عذبة: بروح أوريه الكلب.... الخاين!!
_أخذت عذبة لحاف سرير مها وركضت نحو الدرج الجانبي والذي يقود مباشرة لخلف المنزل
حيث فناء منزل أبناء العم...
دخلت الصالة بدون أن تستأذن فوجدت عبدالمجيد وسعد وتركي وأبا عبدالعزيز_
عذبة_تصرخ_: عبدالله!!!
أبو عبدالعزيز: خير يا بنيتي؟!!
عذبة: منين الخير !! وولدكم مع شغالتي!!
سعد: وش هالكلام!! فاهمه غلط!!
عذبة:ياليت ... تعالوا شوفوا يمكن أكون فاهمة غلط...
يارب أصير فاهمة غلط!!





















"الجزء السابع عشر"


"أمام باب غرفة الضيافة"
تناظر سعد وأبو عبدالعزيز وكأن كلاً منهم خائفاً أن يكون ما قالته صحيح..
عبدالمجيد_يهمس_: خايفين!! أنا أبفتح الباب .. مستحيل يسويه..
_يفتح الباب بعنف فيرى فيصل يمد رزمة من الأموال لميسي,
التي بدى عليها الخوف الشديد...
إلتفت فيصل مذعوراً فرأى إخوته وأبنائهم ورأى عذبة...
عبدالمجيد وضع كلتا يداه على فمه, فيما أشاح تركي بوجهه ووقف أمام عذبة..
فيصل صمت وأشاح بوجهه, فيما إقترب منه أخيه عبدالله, ووقف أمامه ثم صفعة
بقوة, قائلاً: سودت وجيهنا ... الله يسود وجهك!!
الحمدلله إن عمي مات وما شافك تنتهك حرمة بيته!!
عبدالمجيد: ........................................لا تفهمون غلط!!
أكيد فيه لبس الموضوع... قل قل لهم ليش... هي اللي دخلت عليك..صح قل لهم..
فيصل:........................................
أبو عبدالعزيز: والفلوس... هاه ومسكر الباب.. دخلت هي عليه!!
كان دفره وطلع... أيا الخسيس ... حسافتن هالشوارب عليك!!
عذبة: تركي وخر..... مجيد... خذ الوصاخة هذي عن بيتي...
خوذوا ولدكم والشغالة الحين تعطيه أبو ياسين يوديه..لأي مكان بس يقلعه عن بيتي..
الحين...
فيصل: عذبة!! أنا...............
عذبة: انت إيش!!... ....
فيصل: .........................
عذبة: قل شي!! أي شي!!
تدري أنت حقير وبس....!!
فيصل: أنا آسف.....
عذبة_تدير ظهرها عائدة للبيت وهي تنتفض_:
أنت....فيصل اللي إكتشفته قبلهم.....!!
************
"في غرفة مها"
تدخل عذبة تجر قدميها, تتمسك بالجدران والمرايا, تمسك بعروة الباب ,
هبت مها لها..بدات عذبة تنهار تدريحياً..
مها: عذبـــــــــــــــــــــــــــــة!! بسم الله عليتس!!
عذبة: إلحقي علي يا عمة!!
بمــــــــــــــــــــــــــــــــــــــــــــوت أنا ....
ياردات حظي...يااااااااااااااااااااااااااااااه
عمة...إمسكين...أحس روحي بتطلع!!
خلاص... كل شي راح!!
حتى فيصل!!
آآآآآآآآآآآآآآآآآآآآآآآآآآآآآآآآآآآآآآآآآآآآآآآآآآ آآآآآآآآآآآآآآآه
مها: بسم الله عليتس....
إجلسي ...خلين أجيب لتس ماء...
عذبة: مابي ماء....مابي شي...
أبي بس أرتاح....
كل ما قلت برتاح
جت المصايب على راسي...
أخ يا راسي...
أخ يا راسي...
مها.... فيصل يخونن مع الشغالة!!
ليه!! ليه!!
ليه يا فيصل...
كل شي توقعتك تسويه إلا ذا...
مها...تعبت...
مها... ليه أمشي والطريق كل ما خلص بدا...
يارب أموت...يارب أموت....
ليتي مت ولا شفته معه...
آآآآآآآآآآآآآآآآآآآآآآآآآآآآآآآآآآآآآآآآآآآآآآآآآآ آآآآآآآآآآآه
ضمين يا مها...خمين...
أنا خايفة!!
خايفة!!
هو كان أملي الوحيد....
مها: أملنا بالله يا عذبة لا فيصل ولا غيرة!!
ثقي بالله... وربي بيجعلك من كل هم فرج...
عذبة: ونعم بالله...ونعم بالله...
ياربي...ياربي من لي غيرك يارب!!
مها.............. وش به الطباخة أحسن من!!
لا......أنا مو مصدقة!!
مها: الشيطان يزين....
وهن وقحات...هن اللي دايم يتلزقن بالشباب...
يمكن هي تبلت عليه...
ماتدرين...فيصل رجال!!
عذبة: فيصل رجال!!
أنا لو أقولتس وش سوى قبل كان ما صدقتين...
فيصل مجرم....
مجرم...
واللي ما خاف من ربه يتبلى على وحدة شريفة ...
مب خايف منه إنه يسوي كذا مع شغالة...
مها ما شفتي شلون كان ماسكة...
وهي ذايبه فيه....
والفلوس....
لا... أنا ممكن أصدق لو ماكان قريب منه..
فيصل ماسك إيدينه...
وهي كاشخة على الآخر...
ريحة عطرة فايحة بالمكان كله..
وهو بعد...
الشعر نازل على وجهه...
ومفتح أزاريره...
بس للأسف....مامداه يسوي شي...
كفشناهم بدري...
مها: أفا....والله ما هقيته من فيصل....
ياربية والله يالشغالات دمار البيوت...
لازم الواحد يصير حريص...
عذبة:مها!! أنا اللي بارد قلبي وجهه يوم دخلنا عليهم...
بس اللي رحمته من قلبي مجيد...مسكين... هه
_وإنفجرت تضحك_
مها: تضحكين من إيش!!
عذبة: أضحك على حالي ومن حالي.....
آآآآآآآآآآآآآآآآآآآآآه...
ههههههههههههههههههههههههه
رهيب يستاهل والله ما يطق بعصا...
مها: أنتي شتقولين!!
عذبة: خليه ... يستاهل...حقير...
بس والله صار وجهه هالكبير...
تفشل إنفضح ...قدام أعز الناس له...
مها: انتي كنتي عارفة إنه فيصل...
عذبة: سعود جسم سعود من ورا....
فيصل الوحيد اللي يشبه سعود من ورا....
أحسن يستاهل اللي صار له....
يستاهل...كلهم مخدوعين بفيصل...
وإنكشف على حقيقته!!
مها: لا....عذبة ... ليش تفضحين ولد عمك!!
كان دخلتي أنتي عليه...
وهو بيفشل من عمره وبيتركتس...من نفسه...
حرام عليتس...ما لأهله ذنب ينصدمون بولدهم!!
حراااااااااااااااااااااااااااااااااام أنتي قاسية!!
قاسية!!
وزه الشيطان هالمرة ...إستري عليه....
وإذا من \اوله كل ما تكتشفين شي عن زوجتس بتفضحينه...
للأسف...ماراح تفلحين...
عذبة_تصرخ_: بــــــــــــــــــــــــــــــــــــــــــــــس!!
مابي أسمع هالكلام!!
أنتي ما تحسين بالحريقة اللي شبه بقلبي!!
أنتي يوم طلقتس فهد...زعلتي علي!!
وأنا مالي دخل... بس إني مارضيت اتنازل بأمانه وأعطيكم إياه!!
وللحين بين كل كلمه والثانية تدقين علي بالكلام!!
وأنا تطلقت بسبب فيصل...طلعن بنظر حبيبي إني خاينة..!!
وكل يوم والثاني أكتشف أشياء تأكد لي ...
وأوله خطه... حرصه إنه يتزوجن...
حرصه إني أحضر الزواج عشان تطيب نفسي من مشاري..
بالعزاء أصر إني أدخل المستشفى عشان عارف إن نفسيتي تعبانه وممكن أسوي أي شي...
أبعدن عن مشاري خايف أسأله ونكتشف اللعبة اللي إنظلمت به أنا وياه...
والنهاية ...مع شغالتي!!
كل هذا سواه ليش... عشان ينتقم من!!
خلــــــــــــــــــــــــــــــــــــــــــــــــ ــــيه!!
أنا فضحته بشي سواه هو!!
وهو إفترى علي شي ما سويته!!
والحـــــــــــــــــــين تقولين لي حرام!!
**********
"في غرفة فيصل"
فيصل صامت ويجمع أوراقه ويدور بالغرفة بلا هدف..
عبدالمجيد: عم!! قل شي ...الله يخليك فقعت راسي من كثر ماتدور!!
فيصل:............................................. ..
تركي: عم....عادي... وسع صدرك اللي صار صار!!
فيصل: إنقلع برا...برا...
تركي: طيب لا تدف... أعوذ بالله... ياخي ترا مالي دخل..
المرة الثانية لامن بغيت تسوي علاقة لا تقرب عذبة...
هذي ذباب أزرق... تشم ريحة أي شي بالبيت!!
فيصل: يا حقير يا سافل يا(............................................) وجاي تسوي فيها منظّر!!
عبدالمجيد: عم!! وش هالألفاظ!!
ماعليه ...تركي للحين جالس!!إنقلع لا يجيك بوقس!!
تركي: ماشي أنا طالع يا فيصل...
بس خرابي أنا برا... وماعمري إنتهكت حرمة بيت ودخلته..
صح بنظرك إني خربان ومنتهي... بس فيني رجولة!!
فيصل: أي رجولة!! _وينقض عليه يلكمه يبعده عبدالمجيد_..
عبدالمجيد: خلاص عم!!
فيصل: إنقلعوا كلكم إنقلعوا....برا...مجيد .... صك الباب وراك!!
_يخرج الجميع ينقض فيصل على رفوف رفعت عليها تحف فاخرة وبدأ بركلها
ثم إرتمى على سريرة وأخذ يبكي بحرقة_
************
"في صالة بيت عذبة"
جمعت عذبة اخواتها , وإستجمعت قواها ثم قالت:
خواتي العزيزات...إحنا مالنا غير بعض...
مافيه أحد بصفنا... حتى لو شفنا الكل معنا... لامن جت مصالحهم قدموا أنفسهم علينا..
إسمعن أنا أبطلب منكن طلب... وهو إننا نعاهد بعض إن نوقف مع بعض..
بالحلوة والمرة... إحنا خلاص بنضيع لو ما تنكاتف...
نحتاج بعض الحين اكثر من أي وقت مر...
عشان كذا لازم نتعاهد على الأخوة بمعناه الصحيح...
نجلاء: ليه خفتي تنسيننا بعد ماتتزوجين!!
ليلى: لا بتحسسنا إنه تحبنا عشان مانغار من فتفت...
عذبة: بنات بقول لكم شي....
أنا ما راح اتزوج فيصل....
هذا قرار نهائي ... وإتفقنا عليه... انا وهو...
نجلاء: لااااااااااااااااااااااااااااااااااااااا
لــــــــــــــــــــيــــــــــــــــــــــــــــ ــــــه!!
فيصل هو اللي بقى لنا من سعود!!
حرام عليتس...والله حرام..
ليلى: طيب ممكن نعرف ليش!!
عذبة: تهاوشنا على بعض الأمور...
وأنا نفسياً عجزت اتقبله...
وبس!!
ليلى: هذا شي رغم إنه مؤسف إلا إنه راجع لك...
أنت الوحيدة القادرة تتخذين هالقرار...
تمنايتي لكم كلكم أنتي وفيصل حياة موفقة....
الواحد ما يعرف وين الخيرة..
نجلاء: مايصير!!
لا... إذا أنتي ماتبينه أنا أبيه!!
فيصل مافيه وحدة ترفضة!!
ليلى: أقول بلا عبط!!
بزران آخر زمن!!
عذبة: نجلاء!! وش قصدتس!!
نجلاء: إحنا كلنا محتاجين رجل يوقف معنا...
ومافيه زي فيصل...
إحنا بنات... مالنا أحد!!
عذبة: لا تشيلين هم ...
أنا عن الف رجال...
والله من أبو مرة قوت ألف رجال!!
ليلى: خلاص عذبة....إذا أنتي مقنعة برايك
ماعليك من نجول....
_إنفجرت نجلاء بالبكاء , وركضت لغرفتها, فيما ضمت ليلى عذبة بقوة
وبكت عذبة بلا صوت..._
*******
"في غرفة نجلاء"
نورة: أقول وش بتس؟!!
طيرتين بالدقدقة وآخرته...تصيحين...
طااااااااااااااااااااااااااااااااااااااعون!!
تكلمي!!
نجلاء: طاعون بعينتس...آآآآآآآآآآآآآآآآآآآآآآآآآآآآآآآآ
نورة: بتقولين وراتس ولا أنقلع لبيتنا؟!!
نجلاء: آآآآآآآآآآآآآآآآآآآآآآآآآآآآآآآآآآآآآآآآآآآآآآآآى
نورة: مع السلامة.....!!
نجلاء: لالا...خلاص أبقول لتس كل شي....
بس بي صيحة...خلين أفضي شوي..آآآآآآآآآآآآآآآآآآآآآآآآآآآآآ
نورة: يا ربي ...أنتي يالعصلاء.... ترا أبمكع قراعيطتس
وأخليهن أسلاك تليفونات للبيت كله لو ما تكلمتي!!
نجلاء:....................فيصل وعذبة ماراح يتزوجون!!
نورة: ليه!!
نجلاء: تهاوشوا...آآآآآآآآآآآآآآآآآآآآآآآآآآآى
نورة: ليش تهاوشوا!!
نجلاء: برميل قريح إسأليهم!!
آآآآآآآآآآآآآآآآآآآآآآآآآآآآآآ...مادري...
بس هم مب متزوجين...
نورة: خسارة الفستان اللي فصلته للملكة...
وما عوقي إلا أختار واحد من الحين للعرس...خسارة...
نجلاء: وجع!!
إحنا وين وأنتي وين!!
أقولتس مب معرسين وتقولين خسارة الفستان!!!
نورة: طيب وش بنسوي لهم!!
هم عاقلين بالغين راشدين...
ما إتخذوا قرار إلا هم مقتنعين فيه...
نجلاء : والله لأقنعتس!!
مبردة علآخر...!!
نورة: حبيتي ترى هم من إنخطبوا وهم شيل وحط!!
ما شفتي شلون عذبة تتكلم مع فيصل من طرف خشمه...
البنت ما حبت الولد... بالطول بالعرض ما حبت الولد...
للحين هي تحب مشاري...حقه إنه تحب...
وحقه إنه ترجع لمشاري...
نجلاء: يعني هي رفضت فيصل تفكر بمشاري!!
لاااااااااااااااااااااااااااااااااااه عذبة مو كذا!!
نورة: الحب يا وخيتي يغير الطباع...
إسألين!!
نجلاء: إيه... أنتي من عرفتي بندر وأنتي متغيرة...
_وتبدأ بضربها بخداديه صغيرة_
الله يا خذتس وياخذ الساعة اللي عرفتي به بندر..!!
نورة: أي...أي... بتسقطين بالتوحيد...
مب أبلى منال تقول إنه حرام نقول هالكلام!!
الله يقول لاتسبوا الدهر فإني انا الدهر...
نجلاء: الله طلع هالكلام والفهم يوم جاء بندر!!
بالحصة مفهيه بس شخبطة على الطاولة ودحربة ورق وتشويت على البنات...
نورة: نجلاء...بندر يحبن!!؟
نجلاء: لا... بندر يكرهتس!!
وأنا أكرهتس!! وودي أثور بتس!!
الحين أنا ضايق صدري على عذبة
وانتي بندر يحبن!!
بس معقوله عذبة للحين تفكر بمشاري.....؟!!
نورة: ورى ما نرجعهم لبعض؟!!
نجلاء: شلون!!
نورة: سهله...زوجين بندر... وماعليتس مشاري يرجع لعذبة!!
نجلاء: هاهاها ... سخيفة!!
نورة: وش عنده بدور هاليومين صايرتن بس تحرش!!
نجلاء: مادري وش سالفته!!
بس أعجبتس... ففشلته وخليت وجهه يطيح!!
نورة: بس شكله ناويتن على شي خطير!!
ضحكة مب ضحكة منهزم....خايفة وش بتسوي!!
نجلاء: اللي ما تطوله بيده توصله برجله!!
أقول نورة جد..جد.. ليش ما إنصدمتي يوم دريتي إنهم مب متزوجين؟
نورة: مادري... بس كنت حاسه إن هالزاوجه ما حتم!!
***********
"في غرفة ليلى"
ليلى تتحدث بالجوال...
أيوه... ضايق خلقي..
مؤيد: إسم الله عليك من ضيقة الخلق!!
وش فيك؟
ليلى: إختي تفركش زواجها...يوووووه
والله ما عملت حساب هالشي...
مؤيد: أفا...!!
طيب ليش!!
ليلى: ممكن حست إن فيصل حرامي....
عذبة مو سهله الله يعينها على دنياها...
مؤيد: يعني تتوقعين عرفت عنه شي!!
ليلى: أكيد... لأنوا قبل أيام كانت عااااااااااااااااااااااادي...
وهو مايت فيها ويعطيها من الكلام الحلو...
بس كيف إنقلبت الأمور ما أعرف!!
والله ما طولنا انا ونجول جينا من بيت جدتي إلا والدنيا منقلبه...
مؤيد: يوه... هذي إختك قوية مرة حتى إنها تقدر تتحدى فيصل وبمثل هالوقت؟
ليلى: وأكثر.... من إحنا صغار وهي قوية...
تصدق لو ماكانت تحترم أمي وأبوي كان صاعت...
ما تخاف من مين ما كان...
تتحدى الكل... تصدق إن مرة ضربني ولد أكبر منها..
لحقته بالعصا وطقته... وخلته يبكي..
مؤيد: أكيد هو ضعيف... خاف من صراخها ولا شي...
ليلى: لا... لا... هي تطقه وهو يطقها.. وعلى هالحال....
لحد ما ضربته على بطنه بقوة وبكته ويوم رجعنا البيت
صارت تبكي من الألم بس بغرفتنا عشان محد يشوفها...
ما تصدق فيها يا قلبي لو تشوفها تقول هذي كيوت وصعنن وتخاف من ظلها
لكن يوم تحداها تعرف إنك غلطت بالحسابات مرة...
الله يعينها...
مؤيد: غريبة!!
طيب أنتي ليش ضايق صدرك؟
مو تقولين إنها قوية... وتاخذ حقها... وين المشكلة!!
ليلى: اخاف تكتشفنا... وأنت ماتدري وش بتسوي بي...
مؤيد: أها... أنا أقولك أبتقدم لك الحين وانتي رافضة.. تقولين إختي الأول..
ليلى: إلا الحين!! لا... الوضع مكهرب .. يبدو في شي كبير بكل البيتين...
أنا أحس الوضع غير طبيعي... لا ,.. تسويها.. إصبر شوي!!
وبعدين اخاف عذبة ترفضك... انت عارف انتم مو من مجتمعنا...
وانا... مادري...شقول بس الأفضل إنك تصبر...
مؤيد: وانتي وشو؟!!
انتي جميلة والكل يخطبك!!
هااااااااااااااااااااااه
خلاص حبيتي أنتي مو من مستواي...
وأنا أنسحب من حياتك إذا هذا أولها... وعلى فكرة الجمال هذا اللي تقولينه انا ما شفته...
لأن الرجال يشوف بقلبه... وأنا حبيتك من قبل لاأشوف وجهك ..
فاهمه... سلالالالالالالالالالالالالالام
ليلى: لا.. لا..لا.. حبيبي لا تفهمني غلط!!
الله يخليك... انا مو قصدي إني حلوة وأعلى منك...
فديت زعلك... إسمعني.. بس إسمعني لا تسكرها بوجهي...
أنا قصدي... إنو أولاد عمي أخاف يبوني...
إصبر شوي
لأن عذبة إذا عرفت إني أكلمك بتموتني...
وهم لمن يعرفون إنك بتخطبني
وانا أبيك... بجيبون خبرك عند عذبة...
الله يخليك إلا عذبة... لا ....
إصبر....والله إذا تحبني إصبر...شوي...حد ماتركد الأمور...
مؤيد: .................. طيب... وهو انا صابر عشانك.....
ولا والله لا عذبة ولا ألف مثل عذبة يهز فيني شعرة....
************

"في الممر المؤدي لغرفتي عبدالمجيد وفيصل"
تمر نورة وتسمع صوت فيصل يتحدث لعبدالمجيد:
أنا ما مت إلا يوم شفت عذبة...
كيف جرحته كذا... تمنيت إني مت ولا شافتن كذا...
ذبحته يا مجيد ذبحته وذبحت نفسي....طعنته بالصميم...
عبدالمجيد: خلاص يا عم ....عذبة تحبك... أكيد بتسامحك!!
_تدخل نورة وتقول_:
بتسامحه!! هههههه... أنتم وين عقولكم...
بتسامحك لو كنت رجال بأفعالك...
إصحى يا هيه... أنت تتمرجل بكلامك لكن بأفعالك أنت ....
للأسف!!
فيصل: نورة!! وش الكلام!!
عبدالمجيد: لا... أنتي يبي لتس طراق يعدل راستس!!
فيصل: حبيبتي نوير انتي فاهمه غلط!!
انتي عارفة شالسالفة !!
نورة: إيه عارفة!! انت دخلت بيت عذبة ودخلت أنت وميسي
لملاحق الضيوف... والباقي عليك!!
عبدالمجيد: نوير وجع!!
شلون تقولين كذا عن عمتس!!
فيصل:وشو الباقي يا نورة؟
نورة: وشافتكم عذبة ...وجت وقالت لأهلي...
ودخلوا عليك وأنت ما سك الشغالة....
وبيدك أربعة آلاف ريال!!
وتحاول فيها تاخذهن... هذا غير الوضع العام ..وشكل الشغالة ...
و...._طراااااااااااااااااااااااااااااااااااااااااا اااااااااااااااخ_
عبدالمجيد: إنطمي يا قليلة الأدب!!
نورة_تضع يدها على خدها_: تعطين كف عشاني قلت الحق!!
خله ينتبه الشيخ وش قاعد يسوي!!
والله ما ألوم عذبة لو سوت أي شي...
وأنت يا فيصل خايف على مشاعر عذبة!!
عذبة جت وهي عارفتن إنه أنت اللي هناك!!
عذبة دايم تقول إثنين أميزهم من ألف رجال ...سعود وفيصل...
إذا انت تظن إنك جرحت عذبة.. أنت غلطان...
عذبة اللي إنتقمت منك وكشفت عن بلاويك... وقدام أعز الناس عليك!!
يا حبيبي إفهم زين إنك خسران بس مو عشانك جرحت عذبة....
عشانك جرحت شرفك قبل أي شي ثاني!!
للأسف وجرحتنا كلنا...
وعلى فكرة ترا عذبة سترت عليك وماقالت لخواته شي...
قالت تهاوشنا وماحنب متزوجين!!
فااااااااااااااااااااااااااااااااااااااااااااهم
عذبة الحين قاعدة تعطيك دروس بالإحترام يا محترم!!
فيصل: إنقلعي...إنقلعي ...مجيد طلعه لأذبحه...براااااااااااااااااا
نورة: بتثبت إنك رجل بالصراخ!!
فيصل: رجل غصبن عليتس!!
نورة: أدري إنك رجل بس أنت عمي.... أثبته للكل لأنهم ماراح يصدقونن بعد اليوم لو قلت لهم إن فيصل رجال....
_خرجت نورة بعد أن فجرت قنبلة لم يتوقعها أي من فيصل أو عبدالمجيد_
فيصل: وانت ....ليش ما..........مجيد!!
عبدالمجيد: فيصل...منين جابت نورة هالكلام!!
فيصل: أقول ....مجيد....
عبدالمجيد: كيف الحال.... أنا حتى الآن مو مصدق!!
فيصل: يووووووووووووووووووه ...أنت ماتعرف هالجنية!!
ياااااااااااااااااااااااااااالله.... ياربيه!!
************
"في غرفة أم عبدالله"
يدخل فيصل يجر خطواته نحو مصلى والدته ويجلس أمامها...
فيصل: سمي يمه ... ناديتين؟
أم عبدالله: هلا والله بوليدي...هلا بالغالي زين الرجال...
_فيصل أطرق رأسه وأمسك بيد والدته المرتجفه_
أم عبدالله: فيصل...إرفع راسك...وكلمن...
أنا أبنشدك... وش هالكلام اللي سمعته...
وهم جايبينك من بيت عذيب...هو صدز!!
فيصل:........................
أم عبدالله: أكيد هي اللي تبلت عليك؟ صح!!
أنت ما دخلت عليه قاصد...فيصل جاوب إميمتك...
فيصل: يــــــــــــــــــــــــــــوه!!
أنا تعبااااااااااااااااااااااااااااااااااااااااااااااا ااااااااااااااااااااااااااااان
أم عبدالله: ياعيون يوه أنت... يا جنيني وش متعبك...
هم مب مصدقينك؟... أقص لسان احد يكلمك!!
مابقى إلا فيصل حبيب أميمته يتكلمون عليه...
انت زين الرجال... ولا بوه مثلك...
بس قلي وش صار...
فيصل: يوه... ماتزعلين علي؟!!
أنا الدنيا كله تزعل علي ولا انتي!
أم عبدالله_يتهدج صوتها_: لا ... لا تقول إنك داخلن عليه بالعناية!!!
لا ياوليدي...لا.... ماتسويه...أدري ماتسويه...
فيصل:..................سامحين يمه ... بس والله غصب علي!!
أم عبدالله سحبت رأسه بقوه لصدرها وبأخذت تبكي وتمسح على شعره
********
" في غرفة أفنان"
أفنان: عذبة.... وش بتسوين لفيصل.
عذبة: وش اكثر من اللي سويته... لامن حطيت راسي على الوسادة حسيت
بطعم غريب... رغم إنه جرحن إلا إني بردت قلبي منه...
هه.. ماتوقعت إن طعم الإنتقام كذا....
أفنان: طيب... هو إعتذر... قال شي؟
عذبة: كلمن مجيد... وحاول يتعذر ويقولي عطيه فرصة...
وهو يكلم ما أرد عليه....
بس أرسل لي بالإيميل.. تدرين وش يبي؟
أفنان: وش يبي؟
عذبة: يبن أستر عليه عند خواتي... وما يبي زوجات إخوانه ولا بنات أخوه يدرون..
ولا خواتي... وأكد على نجلاء... وقال إنه غلط بس يبي من إني أسامحه...
تدرين يا أفنان كل يوم من السالفة وهو يجي ويوقف عند البلكونة...
سمعته مرة ينادين... تدرين شسويت؟
أفنان: شسويتي....؟
عذبة: قعدت أصيح...حسيت إنه ضعيف... مثلي...
شعور مؤلم... مادري يمكني بديت أحبه... ولا أنا أصلا أحبه...
بس فرحانه عليه... وزعلانه عليه...
بعدين قمت وصرخت وأنا أبكي.. قلت له مابي أشوفك هنا...
لأنك جرحتن...وخنتن... ودمرتن...
تعبت يا فنو... عجزت افهم نفسي للحين...
ساعات اتندم عدد شعر راسي إني فضحته...
وساعات أضحك من قلبي إني إنتقمت منه ...
ولو ما يجي منه إلا إنه يجي لشغالتي وببيتي.. وليله ملكتي...

عطيته كلام يقتل...يموت... قلت له مثل ما أنت سويت بي ...
ومشاري صار كريم وستر عالموضوع... أنا بصير كريمة...وبستر عليك...
بس شرطت عليه ينقلع عن وجهي..
وشوفي وش أرسلت له بعد...أرسلت له قصيدة للبدر...
أفنان لأول مرة أعترف له إني أحبه...
صح!! عمري يوم ما قلت له أحبك .. لا بأفعالي ولا بأقوالي...
مادري ليش هو يلاحقن... فيصل...متكبر... الحب وحده ما يخليه ينكسر لي كذا..
أكيد إنه ناوي يكسر خشمي...
وأول شي سواه إنه خانن بليلة ملكتي...
يمكن هو باللاوعي ييبي يذلن عشان كذا ... سوا اللي سواه!!
أفنان : طيب هو وش أرسلتي له...
_تخرج ورق بيضاء وتعطيها لأفنان_
عذبة: شوفي طبعت لتس ردي ورده..
أفنان_تقرأ بصوت مسموع_...

لا جيت أنا بــ سامحك..
تبكي الجراح ما ودها..
مشتاق ودي أصافحك..
عيت يدي لا مدها...
آه. .يا لجراح .. راح اللي راح ..
وراحتي .. من يا ترى بيردها ..
يا حب.. ياذ كرى واسم..
مدري انا ابكي عليك من العذاب اوابتسم..
صدقني في يأسي .. نفسي تبي نفسي تبيك ..
لا يا دفا شمسي تبيك..
ليه خنتني ..الله عليك ..
آه يا الجراح .. راح اللي راح..
وراحتي .. من يا ترى بيردها ..
لا تحاكي عيوني .. يمطر سحاب الملح ..
ولا تلمس أشجوني .. ينبت في قلبي جرح ..
ناظرني يا خلي .. جرح انا كلي ..
وشلون أبـ ارضى الصلح ..
فصل الخريف حبي ..حزن وورق أصفر..
...ودعني يا قلبي..وخل العذاب أقصر..
آه يا الجراح .. راح اللي راح..
وراحتي .. من يا ترى بيردها ..

وشوفي وش رد علي ... بقصيدة للبدر أيضاً..
ابعتذر .. عن كل شئ ..


إلا الهوى ..ماللهوى عندى عذر..


ابعتذر ..عن أي شي ..


إلا الجراح ..ماللجراح إلاالصبر ..


إن ضايقك انى على بابك أمر ..


ليلة ألم.. واني على دربك مشيت عمري وأنا


قلبي القدم ...


ابعتذر ..ابعتذر ...كلي ندم ...


عن كل شئ .. إلا الهوى ..


ماللهوى عندي عذر ...


اتصدقي ...ماخترت أنا أحبك ..


ما احد يحب اللي يبي ..


سكنتي جروحي غصب ..


ياحبي المر..العذب ...


ليت الهوى وانتى ...كذب


كان اعتذرلك عن هواى ..


وماأقول أنا كوني معاي ..


ان ضايقك انى على بابك امر..


ليله ألم ...


وانى على دربك مشيت عمري وأنا ..


قلبي القدم ...


ابعتذر ..ابعتذر .. كلي ندم ..


عن كل شئ .. إلا الهوى ..


ماللهوى عندي عذر ..


الله كريم ..حبك ..يكون..


همي القديم ..


وجرحي القديم ...


والله عليم .. يا أحلي العيون ..


ان الفراق .. جزا الفراق ..


ابوعدك ..كان الطريق بيبعدك ..


بامشي بطريق ..


وكان الحجود بيسعدك ...


مالي رفيق ..


ابجمع اوراق السنين ..وأودعك..


كان الفراق اللي تبين ... الله معك
أفنان: ما فهمته.. وش يقصد...؟
عذبة: ماااااااااااااااااااااااااااااااااادري ... في أشياء ما فهمته...
بس... مع الوقت أكيد أبفهمه... وخصوصاً إني الحين مشبكه...
وراشي يوش..وش...وبدينا إمتحانات... يارب تكون بعوني..
أفنان: عذبة.... فيصل... يحبك؟
عذبة: لا... مستحيل يكون يحبن... بس انا حبيته...
أفنان: ليش توك تعترفين...
عذبة: مادري ما حسيت بحبي له إلا يوم قررت أتركه...
وبنفس الوقت أكرهه من كل قلبي...
بس أحبه...
أفنان: جد والله... شلون تجمعين الأضداد...
عذبة: عادي ... من بعد طلاقي وأنا أعيش وحياتي كله أضداد...
هذي أنا... هذي أنا...
_ثم بدأت تغني_
هذي أنا كلي عنا كلي ألم كلي جراح
كلي أماني متعبة من طول عمر الإنتظار



كلي مشاعر حاولت توصل للحظة إرتياح
كلي حقايق زايفة تتلون بلون المرار



لاقلت بأرضى بقسمتي وأطلب من الفرحة سماح
يرجع يحاصرني الوهم كني جليد فوسط نار



دايم على خير الزمن شمسي يغطيها وشاح
مليت ظلمة ليلتي من حقي أحلم بالنهار


أصبحت أسيرة لدمعتي وأطلقت عن همي السراح
يومي قضيته بالألم وأمسي خسرته بأقتدار



وين الأمل دام الوفا عن عالمي هاجر وراح
دام الألم في دنيتي جاوز حدود الإنتشار


وشلون أحلم بالأمان وخوفي صرخ فيني وصاح
وشلون أبسأل دنيتي عن الخيانة بإختصار



ليه السعادة كذبه ليه المحال أصبح متاح
ليه المشاعر مجبرة تذبل وأنا كلي إنكسار



هذي حقيقة واقعي كله ألم كله جراح
حتى الأماني متعبة من طول عمر الإنتظار ..



أفنان: كفاية يا عذبة كفاية... لا تعترضين على قضاء الله...
ماتدرين يمكن بالأمر خيره... ويجيك واحد يعوضك عن فيصل وعن مشاري..
عذبة: مشاري... مايعوض عن مشاري أحد... بس أنا أخذت على نفسي عهد..
بعد مشاري مافيه احد يستحق قلبي... أكره الرجال...كل الرجال..عدا مشاري..
اكره أي رجل ما يحل لي.... كلهم حقيرين وما يفكرون إلا بمصلحتهم..
***********
"في مدرسة نورة ونجلاء"

تخرج نورة من قاعة الإمتحانات, تنزل الدرج.. تفجأ بورقة ملصقه طبع عليها
قصاصة من جريدة قديمة...
قرأت نورة...
تنفيذ حكم الإعدام في الجاني خلف ملفي عقاب..........
لقيامه بقتل عبدالله ضامي محمد ......
إثر خلافات قديمة بينهما إثر................
وقد كان للجاني سوابق في قضايا ترويج مخدرات....
...............
صرخت نورة: مصيبة ياربيه... من حطها هنا..
_أخذت نورة تمزق الورقة ونزلت الدرج فوجدت كل جدران المدرسة قد إلصق عليها , و أتت بدور لتقوم بإلصاق آخر ورقة محل الورقة التي مزقتها نورة..
نورة: بدور!!
يا حيوانه!!! شتسوين!!
بدور: يؤيؤيؤ!!! خلي البنات يعرفون حقيقة بنت الأكابر...
جابت هالفلوس من ترويج المخدرات!!
نورة: ياويلي... حقيرة.. البنات كلهم مجتمعين على الورق...
نجلاء: صباح الخير نورة!! شخبار الإمتحان مره سهل..
الحمدلله عطلنا... وه ما صدقنا...!! نورة وش بهم البنات
مجتمعين يقرون على الجدران!!
كلهم يناظرونن... وش السالفة .. نورة!!
نورة: نجلاء حبيبتي أكيد الحين أبو ياسين يتحرانا عند الباب خلينا نطلع...
نجلاء: لا ... أبسلم على البنات...
وش يقرون أشوف ... هنا ورقة.....إيش!!!!!
نورة!! من علق الورق ذا!!
مـــــــــــــــــــــــــــــيـــــــــــــــــــ ــــــــــــــــــــــــــــن!!
أتت إحدى الطالبات ووقفت امام نجلاء ثم قالت بإستغراب...:
صحيح أبوك مقتول!! إعدام وهو مروج مخدرات...
البنات يقولون أبوك...
بس مو معقولة.... يمكن تشابه أسماء...
نجلاء:...................................من علق الورق هذا؟
الطالبة: بدور... شوفيها هناك تقول للبنات إنه أبوك...
_ذهبت نجلاء لبدور وسحبتها من طرف مريولها وهي تصر أسنانها_
نجلاء: تعالي يا بدوريا ..........................
بدور: يوووووووووووووه وخري عني ما بقى إلا بنات مجرمين يمسكونا بعد!!
نجلاء: أبوي مو مجرم !! منين جبتي هالورقة!!
بدور: يؤ... حراااااااااااااااااااااااااااااااااااااااام
إرجعي لسجلات وزاة الداخلية عشان تتأكدين بنفسك إذا مو مصدقتني...
أبوك مجرم وبياع مخدرات وذبح الرجال اللي بلغ عنه...
يوووووووووووووووووووووووووووووووووه...
أنا بخلي بابا يطلعني من هالمدرسة اللي تدرس بنات مجرمين...
_صرخت نجلاء بها ثم رمتها أرضاً وبدأت بضربها بعنف
مستخدمة مهارتها بالكارتيه, إستطاعت نورة إبعادها ولكن بعد ان سقطت بدور
على الأرض فاقدة للوعي وتنزف...._
**************




















"الجزء الثامن عشر"



تجر نورة ورفيقاتها نجلاء نحو السيارة تخرج نورة ورفيقاتها نجلاء بلا عباءة,
ينزل السائق مراد ويفتح باب السيارة, يرمين نجلاء وهي تسب وتتوعد وتشتم..
نورة: خلاص..مرادوه إنقلع للبيت بسرعة...آآآآآآآآآآآآآآآآآآآآي
نجلاء: خلين أكمل عليه الحيوانه....وخري...
نورة_تؤشر لرفيقاتها وتسمك نجلاء باليد الأخرى_:
مع السلامة الله يجزاكن خير...إفركن لاتجي أبلا فوزية تسوي لكن مشكله...
إركدي يا حمارة تنتفتي شعري.... ذبحتي البنت .. تخيلي لوماتت...!!
نجلاء: خلين يا نوروه أرجع أبرد حرتي به...
آآآآآآآآآآآآآآآآآآآآآآآآآآآآآآآآآآه كبدي شابه...
نورة: اللي جاه يكفيه!!
مرادوه بسرعة!! الشرطة بتلحقنا لو ما تسرع!!
نجلاء: أي شرطة وأي بطيخ ... خليهم يذبحونن بس أبرد حرتي!!
نورة: يا كمخة إقطع الإشارة ولا توقف إلا بخشة الباب الداخلي...
مراد: بعدين مزيد سوي مسكلة... في قول مافي إدخل ..
إلا سوي بوري ووقف سوي!!
نورة: والله لأذبحك أنت ومجيد!!
إدخل بسرعة... لاتسوي بوري و لا طاط!!
********
"في حديقة بيت أبناء العم"
عبدالمجيد يتحدث مع سلمان المشغول بإكتشاف سيارة والده الجديدة..
عبدالمجيد: أنت...أدخل وأنت هنا أطلع وانت هنا... ماتمل؟
سلمان: إذا مليت من الشركة وشغل المشاريع حقتكم مليت أنا....
وش صار عليكم؟
عبدالمجيد: ماشين بس المشكلة الحين تكمن بفيصل...
فيصل مو راضي يروح للشغل... وكلش صار على راسي...
والأدهى والأمر إن أبوي بيكتشف إني ما أدرس...
اليوم كفشن بس رحمه قلت له إني معطل من إسبوع...هههه مشت عليه...
سلمان: يووووووووووووووووه... شف هنا مغيرين بالقطعة هذي...تعال شف..
والله ما أخليه لهم ...تدري كم قيمته...وهم حاطين لنا عادي...هين هين...أنا وراكم..
عبدالمجيد: أقول... سقها... !!
سسلمان: تدري كم لاهطين على أبوي!!
خمس طعش ألف!!
القطعه اللي حاطين للموديل الأردى...
بس والله لأوريهم!! تعال شف!!
عبدالمجيد: لا حول ولا قوة إلا بالله....قلنا لك سقها!!
ما شفت تركي!!
سلمان: إلا ... جاء ودخل عند فتفت...هع حلو إسمه...تعال وشبهم قابسين البيت عليه؟
عبدالمجيد: الله يكون بعونه...............والله وجت المصايب على راسك...
سلمان: كل هذا عشان عذيب!!
وشي يا زود بنت يا نقص بنت!!
ولا يبي أبوي الحلال ما يطلع برا...عشان كذا زعل من فيصل يوم تطاق هو وياه؟
قلي مجيد أنت تدري بكل شي!!
عبدالمجيد: أنا أدري!!!
أنا دابه سليمه ما أهش ولا انش!!
سلمان: ياهوه!! انت ونورة ما يخفى عليكم شي بهالبيت!!
شف تركي هناك شكله يدورك!!
بس قبل ماتروح قلي السالفة!!
عبدالمجيد: يسلم عليك خالي!!
سلمان: وجع!! انا أوريك!!
**********
بجانب الباب الجانبي..تركي يتلفت ويبحث عن شيء ما..
تركي: يوووووووووووووه وين راح!!
عبدالمجيد: تررررررررررررررروك!!
تركي: وينك!! تعال... فيصل بيسافر!!
عبدالمجيد: أدري... اليوم بالليل بيروح...
خسارة... حاولت أقنعه بس..راكب راسه..
تركي: ماتدري يمكن برا أحسن من هنا...
خله يفكر بهداوه ... ويرتب أموره....
آآآآآآآآآآآآآآآه موقفه صعب ...صعب حيل!!
عبدالمجيد: ما أتخيل البيت بلاه...
مو يكفي فقدت سعود... ويكمل علي هو...
عجزت أنام امس...والشغل يا تركي...مصيبة المصايب..
هو يعرف كل شي... وحنا الحين بمرحلة صعبة...
شلون يتركنا... آآآآآآآآآآآآه ألاقيه أنا من وين ولا من وين!!
تركي : تعال ... نروح لمه... أكيد يحتاج مساعدة...
مجيد... إذا بغيت أي شي أنا بالخدمة!!
لا تحقرني ترى أبوي دايم يرسلني لشغله...
بس عاد أودي أوراق... بس!!
عبدالمجيد: ههههه ....
يبي لك وقت تتعلم... لي أربعة شهور ملاصق لفيصل وماعرفت بالشغل مرة...
وهذا وأنا قبل أشتغل معه بين وقت ووقت...
_يقبل سلمان وهو يمسح يديه بعد أن غسلهما _
تركي: يالله قوه... شفت سيارتي!!؟
سلمان: لا.... وين أبشوفه وأنت ما أدري وين توقفه....
تركي: شفه هنا... شف مادري أحسه مب مضبوطة هاليومين!!
عبدالمجيد: بعذره... من كثر ما محطته عند الأسواق!!
رايح جاي ... وتدور أحد يعطيك وجه!!
تركي: ياربيه رجعنا لطاري اللي!!
سلمان: أنت ما تدري إن ممنوع نوقف سيارتنا هنا!!
أبوي يقول توسخون البيت...!!
تركي: تبي توووووووت!!
سلمان: هين ... خله يطلع ويشوفه!!
_في هذه الأثناء تدخل سيارة الجمس الخاصة بنورة ونجود مسرعة
وتتوقف بجانب الباب الرئيسي, تفتح نورة الباب وتظهر حاسرة الرأس
وتلف حول رقبتها طرحة خفيفة ويبدو واضحاً أثر كدمة عميقة فوق عينها,
فيما بدت نجلاء منكوشة الشعر,شاحبة الوجه مفتحة الأزارير,
ومرفوعة الأكمام وتظهر على وجهها بعض الخدوش
إندفع الشباب نحوهن , سحب عبدالمجيد نورة من شعرها, فيما إتجه سلمان نحو نجلاء وبدأ بلي ذراعها, أما تركي فوقف متجهماً وبدا عليه الغضب_
سلمان: يا الحمير ليش طالعات بلا غطاء!!
من صغركن!!
عبدالمجيد: أنا أوريتس يا نورة!!
كم مرة قلت لتس تغطين!!
تركي: عيب والله طالعين كذا!!
ترا حرام أنتم كبار..
نورة: آآآآآآآآآآآآآآآآآآآآآآآآآآآآآآآآآآآي
آخر من يحتسي بالحرام أنت يا تروك أي.... حرام عليك!!
تو نجلاء مكفختن يكفي أجل التكفيخ لبكرا الله يخليك!!
سلمان: أنتي يا راس البلاء...
وش مطلعتس من المدرسة بلا عباة بلا شي!!
أنا بكسر راستس!!
_إنكبت نجلاء على الأرض تبكي بحرقة, فيما ذهل سلمان,
وتوقف عبد المجيد عن ضرب نورة وتركها,أما تركي
فغضب بشدة قائلاَ_:
حراااااااااااااام عليكم!!
شوفوا أشكالهن أكيد صاير لهن شي!!
وبعدين يا سلمان يا ويلك من عذيب .. صيحت نجلاء!!
سلمان: والله ما سويت له شي يسوى!!
نورة: يوووووووه نجلاء!!
إحمدي ربتس مب اللي تولاتس مجيدوه هاللي إيدنه تقل ملاسات!!
ضربة وحده تفقدين الإحساس الشعوري!!
أخ يا راسي!!
عبدالمجيد: وش السالفة!!
تركي: حرام عليكم...نجلاء...
قومي عن الأرض حارة!!
نجلاء: آآآآآآآآآآآآآآآآآآآآآآآآآآآآآآآآآآآآآآآآآآآآآآآآآآ آآآآآآآآآ
الشمس مب أحر من قلبي...
آآآآآآآآآآآآآآآآآآآآآآآآآآآآآآ
_تمدد تركي بالقرب منها, وأخذ يمسح على شعرها وأدخل يده بين خصلاتها,
ولكن يده علقت بشعرها_
تركي: نجلاء... لا تحطين جل!!
ترى الجل يكسر الشعر!!
إسألين!!
نجلاء: آآآآآآآآآآآآآآآآآآآآآآآآآآآآآآآآآآ
هذا...هذا...مب جل!!
هذا عرق..
تركي: أوووووووووووو
سلمان: ههههههههههههههههههههههههه
جل هاه.. الحين يا أم كشه ليش تصيحين...؟
تركي: ما عليتس منه نجلاء...
نجلاء من زعلتس ...من اللي خلاتس تطلعين من المدرسة
بدون عباة ولا شنطة...
مين قولي لنا وحنا نوريه إن الله حق..
كلش ولا نجلاء عاد!!
قولي لي!!
نجلاء: آآآآآآآآآآآآآآآآآآآآآآآآآآآآآآآآآآآآآآآآآ
ت...ت...تق....آآآآآآآآآآآآآآآآآآآآآآآآآآ
تركي: ت..ت تقريد!!
إسمه تغريد!!
نجلاء: آآآآآآآآآآآآآآآآآآآآآآآآآآآآآآآآآآآآآ
لا....ت...تقهر!!
الحيوانه... إذا رجعت للمدرسة أنا أوريه!!
نورة: مب أكثر من اللي وريتيه!!!
تركي: منهي ذي ... شمسويه؟
نجلاء: تهاوشنا!
آى..آآآآآآى
أنت ما تعرف هوشات البنات..
ولا...ولا ...ماتعرف إلا هوشات ال...ال...العيال
آآآآآآآآآآآآآآآآآآآآآآآآآآآ
تركي: خلاص نجلاء حبيبتي...
لا تكدرين خاطرتس عشانه...
إسمعي نجلاء!!
إذا قمتي الحين ورحتي للبيت
وإرتحتي وتحممتي...
أبطلعكم كلكم يالبنات
لأي مكان تبونه ...
وبجلس معكم لمين تملون...
بمناسبة عطلتس.... لاتصيحين...
يالله ...قومي!!
نجلاء: تودين لأهلي!!
تركي: وشو!! لا...ما أقدر أخاف عذبة تعيي...
إذا وافقت وديتس....
يالله قومي....قومي...
_ساعدها تركي على النهوض, وكانت نجلاء أقرب ما تكون لطفل تائه وجد من يدله على والديه_
سلمان: ولا تقل إخوه!!
إستح على وجهك..
تركي: وشو !!
صغار...قبل أقل من سنه يلعبن معنا حبشه هنا!!
وبعدين لو أنتم يهود ما ترحمونه!!
ماعليتس منهم نجلاء!!
عبدالمجيد: شفت شلون صيحته!!
وشفت شلون سكته!!
يصلح هذا أم!!
نورة: هذا أبوي حنون!!
سلمان: حنون عليتس وعلى نجود!!
بلا والله ما كسر الخيزرانه على ظهرتس!!
وبعدين تعالي .... ليش جالستن تسولفين
سنه...وما تغطيتي عن تروووك ولا عن السواق!!
نورة: صباح الخير... ترى مب واجب علي أتغطى!!
نجلاء إيه أما أنا لا!!
عبدالمجيد:ليــــــــــــــــــــــــــــــه!!
نورة: إسأل أمي نورة هي قالت كذا!!
شوفوا شكله بينجلد من عذبة!!
أقبل تركي على بوابة بيت عذبة الرئيسية, وطرق الباب, قدمت عذبة لتفتح ,
بدا ضلها واضحاَ من خلال الزجاج المبرغل, وحين فتحت الباب, صعقت حين رأت
تركي يعضد لنجلاء,
أخذت شرشف صغير معلق بجانب الباب, ووضعته على رأسها وخرجت..
عذبة: خير إن شاء الله عسى ماشر.. وشبه نجلاء!!؟
تركي: لا بس زعلانه شوي!!
عذبة: وإذا زعلانه ما تتغطى!!
نجلاء: عذبة...آآآآآآآآآآآآآآآآآآآآآآآآآآآآآآآآآآآآآآآآآ
قهرتن...قهرتن...
عذبة: وش بتس!!
تركي: والله ما أدري ... جت من المدرسة هي ونورة ماعليهن عبي.. ولا معهن شنط ولا شي... وكلهن أشكالهن مكفخات... ويوم جو العيال يطقونهن ويخانقونهن
إلا وتنكب على الأرض تصيح....
رحمتها وجبتها...
عذبة: الله يجزاك خير ما قصرت.. بس المرة الثانية ..دق علي أجي... بدل ما تقوم بالمهمة أنت....
نجلاء: عذبة... كلهم يهاوشونن...وهو بس اللي رحمن...
عذبة: تعالي يا عمري تعالي.. تعالي للبراد...
يوووووووه وجهتس أحمر...
مشكور تركي ما قصرت...
وهذا إن دل على شي دل على طيبتك وأخلاقك...
نجلاء:الله يجزاك خير يا تركي...وقل لسلمانوه العصل...
إني برده لوه... وقل لمجيد لا يمد يده على نورة..لأكسره لوه...
عذبة_تجر نجلاء للداخل_: أقول أنتي الحين إصحي ..
همن هاوشي...
_وتغلق الباب بوجه تركي_
**********
"في منزل سعد"
تمدد تركي على الأريكة , وأخذ يضحك بقوة...
د.منيرة:بسم الله!! أنت ينيت!!
تركي: إيه من زمان!! يمه
أنتي أصلا تدرين أنا صاحي ولا مهبول...
د.منيرة: وش دعوا...كاني جالسة معك الحين وأنت بس تضحك!!
نواعم: تركي ضحكنا معك!!
تركي: تخيلوا اليوم جيت لمن عذبة وأنا خام نجلاء...
توقعته بصراحة تذبحن .. بس رحمت نجلاء...
نواعم: طيب إشسوت!!؟
تركي: بالبدايه عصبت بس يوم سمعت السالفة...
تغيرت ميه وثمانين درجة...
وصارت تقول كلام حلو...
يمه كد سمعتي عذبة تقول لرجل كلام حلو...
أحسها لو بغت ما تعرف..
نواعم: عذبة!!
سيدة الرومانسية... والكلام العسل...بس من طلاقها وهي متغيرة..
د.منيرة: مسكينه...
تركي: جد والله مسكينه...
نواعم: تركي ليش فركشوا زواجهم!!؟
تركي: أمممممممممممم
مـــــــــــــــــــــــــــــــــــــــــــــــاد ري...بس
بس والله أعلم إنه تطاقت هي وفيصل على شي بالشغل
وزعل وهي زعلت..
د.منيرة: غبية!! الحرمة العاجلة هي اللي تمشي دنياها
بدون ما تعاكسها... وشلها بالمشاكل ووجع الراس...
نواعم: لا يمه...هذي سلبيه... وسلبيه قاتلة!!
اللي يمشي دنياه على اللي تجي ويستسلم له تماما ..هذا إسمه فاشل وجبان..
د.منيرة: وش تقصدين!!
نواعم: يمه... الإنسان سواء كان مرة ولا رجل.. لازم يواجه دنياه..
ويغيره للأفضل...مو يستسلم ...
د.منيرة: زين أنا بروح عندي مناوبه...لا تنطروني على العشاء..
تركي: يمه!! وحنا عمرنا إجتمعنا على العشاء!!
********

"في صالة عذبة"
نجلاء: حقيرة ... فضحتن عند البنات!!
مو مصدقة ...اكيد من اليوم ورايح ماراح يسمونن إلا بنت المروج!!
عذبة: نجلاء... أنتي اللي تعطين اللي قدامتس إسمتس!!
لازم تواجهين الحقيقة بقلب جامد...
إخفاء الواقع آخر شي يستطيعه إبن آدم
حبيبتي...أنتي بشجاعتس تقدرين توقفين الناس
وتثبتين للناس إنتس نجلاء بنت خلف الجندي اللي تفانا بخدمة وطنه!!
صح!!
أبوتس قاتل بالأزمة قتال الأبطال...
أبوتس من عايلة وقبيلة أسهمت بكل فرد من أفراده
بخدمة هالوطن... عمانتس كم واحد منهم جندي..طبيب ...قاضي... محامي..مهندس..أب صالح!؟
أولاد عم أبوتس... !!
بالأزمة مو إستشهد عمتس!!
وصديق أبوتس بمكان واحد!!
أبوتس كان بأرض المعركة ودافع عنا كلنا!!
وأنا اثق ثقة تامة إن مثل ما هي بطريقة دنيئة أثبتت للناس
إن أبوتس مجرم تقدرين أنتي تثبتين إنه من أشجع الرجال
اللي طول حياتهم وهم يسهرون لخدمتنا والدفاع عنا!!
نجلاء: انا خايفة إني ما أقدر!!
خايفة!! خايفة أوطي راس أبوي بدل ما أرفعه!!
عذبة: الشي اللي تخافين منه بتطيحين فيه!!
شيلي الأفكار السلبيه من راستس...وبتنجحين!!
ليلى: نجلاء.... وش صار على بدوروه !!؟
نجلاء: ما أدري سحبتن نورة وفركنا وهي جثة ممدة على الأرض..
بس أتوقع أقل شي طلعت به كسووووووووووور أشكال وألوان..
ليلى: الله!!
نجلاء: ولو ما سحبتن نورة كان هي في عداد الموتى!!
عذبة: أفا!! ليه يا نجلاء!!
الله عطاتس قوة مو ترهبين عباد الله !!
المفروض الكاراتيه تعطيتس قوة ضبط للنفس وهذا ما كان يقوله سعود دايم!!
نجلاء: سعود!! الله من أبو واحد جلده!!
سعود ما تعرفين انتي بمغامراته!!
عذبة: أنا أعرف سعود الله يرحمه أكثر منتس!!
طيب .... إفرضي لو إشتكوا أهل البنت!!
نجلاء: أجلدهم كلهم!!
ليلى: لا يالفالحة!! حنا وين!!
حبيبتي حنا بمدينة فيها قانون!!
الدنيا مو لعبة!!
نجلاء: أقول عاد لا تخوفونن!!
عذبة: إسمعي يا نجلاء اليوم سويتي خطأين... الأول ضربتي بنت!!
وهذا مو دفاع عن النفس هذا إنتقام.... وأنتي عارفة زين إن هالمبدأ مرفوض بهالبيت..
البنت المحترمه هي اللي تفرض شخصيته على الناس..
بدون ماتمد يده ... ضربتس للبنت جريمة يعاقب عليه القانون...
وحنا ناس محترمين... ماندخل مشاكل مع أحد...
فاهمه...يعني أنتي سويتي شي خطأ... وعيب...
هذا أولاَ أما الثاني...ليش تطلعين من المدرسة بدون ما تتغطين!!
وداخله على الشباب بدون غطاء...
وتركي جاء وهو ضامتس ... وعادي...ولا كأنه سعود ولا ضاري!!
ليش كذا يا نجلاء!!
***********
"في غرفة فيصل"
عبدالمجيد وتركي يراقبون فيصل وهو يوضب أغراضه, يغلق الشنط, ويرتب ملفاته,
صامت لا يتحدث, تظهر سحابة قاتمة من الحزن على وجهه...
تركي: عم.... بتروح عند عزوز...؟
فيصل: .......................الله كريم..
عبدالمجيد: كلمت عزوز وقلت له يستقبلك بالمطار... و.... إستاجر لك غرفة...بس
تراي ما قلت له ليش أنت رايح هناك...
فيصل:..................................._توقف فجاة وإلتفت إلى عبدالمجيد_..
صح...أنا رايح هناك ليش؟
تركي: لأن عذبة قالت لك إنقلع!!
فيصل: تصدق... من كثر ما أنت ثقيل دم تضحكن غصب!!
مجيد...صدق وش أقول للناس...يالله..
_وشد على شعره بقوة وجلس على السرير_
عبدالمجيد: ...... إمممممممممممممم
قل...قل..قل..إيه قل ولهت على عزوز وأبزوره...
لا..لا عزوز بيجي بعد أقل من شهر...
تركي: إسمع عمو... أنت لازم تقول شي منطقي...
يعني لازم مايحسون أهلنا إن فيه شيء...
قل مثلاً إنك ودك تكمل دراستك...
فيصل: وع!!
عبدالمجيد: فيتو أنا من شوري إنك تظهر نفسك زعلان عشان عذبة عارضتك بالشغل...
وتقول هذا جزاي اللي قاعد أدير شغله...ومن اليوم ورايح أنا بسافر..
وخله هي تدبر عمره بالشغل...
طبعا هذا قدام الحريم والناس ... أما أبوتنا محد منهم راح يسأل حتى...
فيصل: لا... بيقولون والقلب داعي لك... وجودي عندهم سبب لهم أزمة..
عبدالمجيد: ليش أنت ساكت.... ماقلت لهم ولا كلمه لهم!!
فيصل: وش أقول؟!!
تركي: عم....مو عيب إننا نخطي العيب إننا نكرر الخطأ...
فيصل: شاطر... ليش ماتعلم نفسك...
تركي: انا عمر أبوي ولا امي ما قالوا لي ...هيه هذا خطأ!!
الله يهديني قبل لا أموت....
فيصل: إيه لو كنت أنت ما سوا أبوك هاللي سواه بي...تتوقع لو كان عمي ناصر حي سوا كذا؟
تركي: لا حبيبي وسع صدرك...أنت ما تعرف ...
غلطة الشاطر بعشرة...
بس ما تلاحظ إنك قاعد تحط حرتك بي...وش سويت لك انا؟!!
فيصل:....................................كلامك صحيح...
أنا قاعد أحط حرتي بك...أنت مالك ذنب...
انا آسف... بس والله مالي غيركم أنتم الإثنين
وأمي...أنتم اللي أحسكم واقفين معي ...
تركي: أقول...تبي تووووووووووووووووووت بس!!
فيصل: هاهاهاها...أبي ميرندا...
عبدالمجيد: بالبقالة...هع سبقتك تروك...
***********
"في غرفة نجلاء"
نجلاء تتحدث بالهاتف وتبكي...:
يمه...قولي لي صدق أبوي مجرم ومروج..إعترفي يمه...
ريم: حبيبتي...نجلاء...لا...أبوك رجل صالح وما يعرف هالخرابيط!!
نجلاء حبيتي إسمعين...هذولا شباب بالحارة تبلوا عليه...
والله متبلين عليه.... بالله لو كان مجرم ما قعدت معه ولا ساعة...
نجلاء: لا...أجل ليش كاتبين بالجريدة إنه له سوابق بترويج المخدرات...
ريم: أكيد اللي كاتب هالخبر له صله بالمقتول...
بس والله صدقين أبوتس الله يرحمه ماشي بطريقه ماعليه من احد...
نجلاء: يمــــــــــــــــــــــــــــــــــــــــــــــه! !
أنا كبيرة...مو مو صغيرة تهكين علي!!
ريم: يا حبيبتي هذا اللي عندي بتصدقينه...صدقيه... ماتبن تصدقيه
مصيبة اللي بنت بتطلع أبوه مجرم غصب...
نجلاء: أنتي الحين تخافين على سمعته عشاني!!
ريم: أنا ما أخاف على سمعته...
أصلاً الشريف شريف... عشت معه خمس سنين ما فوت فرض يوم...
ما قسى على أحد يوم... بار بوالدينه...طيب معي...
خلوق... محترم ... إجتماعي...
كل من تعامل معه أثنى عليه....
إذا مو مصدقتن روحي إسألي بالحارة اللي كنا ساكنين به..
واللي الحين أهلتس ساكنين به عنه...
نجلاء...هو عشانه مخلص تبلوا عليه الشياطين...
اللي ذبحه هو اللي متبلي عليه....
نجلاء: يمه... إذا سألون البنات عنه وش أقول؟
ريم: قولي وبكل فخر...أبوي تبلى عليه واحد صايع...
وعقب ما طلع من السجن إنتقم منه وذبحه...
وبس قولي الحقيقة وراستس مرفوع....
نجلاء: يمــــــــــــــــــــــــــــــــــــــــه...أبوي كان يحبن؟
ريم: إيه .... قال لي قبل إعدامه ... أن أكثر ما خلاه يندم على اللي سواه أنتي...
تمنى إنتس تعيشين معه... وتمنى إنه يسمع منتس كلمة بابا...
بس للأسف مات قبل لاتقولينه....
نجلاء: يمه.... أنتي للحين تحبينه.؟
ريم: ....................إيه للحين أحبه...
نجلاء: أنتي كذااااااااااااااااااااااااااااااااااااااااااااابه! !
أنتي لو تحبينه ما تزوجتي غيره....
وخليتين أعيش بعيد عن أهلي....
أنتي لو تحبينه ما رميتي بنته على أخوتس وزوجته وهي ما كملت السنه...
وتزوجتي غيره... وجبتي عيال وسافرتي...ونسيتيه هو وبنته!!
أنا ما أحبتس... أنا احب أبوي خلف وأبوي ماجد وأبوي ناصر
وأمي فاتن وسعود وعذبة وليلى وناصر ونورة...
وأنتي ورجلتس وعيالتس ما أحبكم... أنتم كلكم ماتحبونن ولا أنا أحبكم!!
أكرهكم ...أكرهكم وأحب أبوي بس!!
_وأغلق السماعة وهي تبكي وتردد ...أحب أبوي بس...أحب أبوي بس..._
**************
"في المطار"
عبدالمجيد: فيصل....ودي أقول لك شي....
فيصل: قل اللي تبي...بتقول إني طحت من عينك...عادي كلهم قالوا كذا...
عبدالمجيد: جعل عيني للعمى لو طحت منه...
وشي عيني بلا شوفك....وشو مجيد بلا فيصل...
فيصل... لاتزعل من نورة....ترى نورة آكله قلبه ...
بنت عقله أكبر من عمره... وهذا اللي مخليه كذا...
بس والله تحبك...وأمس ...كل امس هي ونجلاء يصيحن...
فيصل:.................الله كريم...
تركي: مو حلوه الرياض بلاك...
فيصل: فديت الرياض...الرياض حلوه بأهله كلهم...
وما وقفت علي...غابوا كثير عنه.... وماطفت انواره...
هي هي...مثل ماعرفناه...حلوة...و...
عبدالمجيد: فيصل الله يخليك إرجع معي...
مو متخيل البيت بدونك...أنت عارف قدرك عندنا كلنا...
أنا...نجود..سلمان..نورة..أحمد...أمي ..أمي نورة..أبوي..
فيصل: أنا عارف قدري عند أمي وبس....آآآآآآآآآآآآآآآآه ياقلبي عليه...
تركي:أموت وأعرف من اللي قال له...
فيصل: آآآآآآآآآآآآآآآآآآآآآآآآآآآآآآآآآآآآآآآآآآآآآآه
قهر...أمي تعبانه ماتتحمل ....من قال له...
عبدالمجيد: أمي دايم تجلس بالصالة الفوقية...
ولو يطيح الدبوس تحت سمعته...
أكيد سمعت كل شي...
أكيد..
تركي: أخ ... تدري ساعات اتمنى أمي ولا أبوي يدرون عن لو شوي...
بس دايم مسكرين عليهم غرفهم...
فيصل خذني معك...
فيصل: أنا ما أخذ سمرمد معي!!
تركي: ياحبيبي!!
كلنا الحين بالهواء سواء...
عالأقل أنا بلاويي برا...مو مثلك جوا البيت!!
عبدالمجيد: تركي!!
تركي: هو عمي إيه على عيني وراسي...
بس يعايرن عالطالعة والنازلة...
وهو مثلي لا....
منكم أتحمل لاكن واحد مثلي لا...
فيصل: أنت فرحان الحين!!؟
تركي: لا...صح انا بالطريق الخطأ ...
بس والله ماودي أحد يصير معي...
أنا أدري إني أسوي شي خطأ...
وهذا سبب كافي إني مابي أحد يعز علي مثلك يصير زيي...
فيصل: الله يهديك..
تركي: ويهديك!!
عبدالمجيد: أنا ودي أجلس شوي ما تتهاوشون ... فضحتونا!!
فيصل: تبي تووووووووووووووووت!!
تركي: يالحرامي لاتسرق كلامي...
عبدالمجيد: هاهاهاها أبي ميرندا...
فيصل : بالبقالة...تروك سبقتك!!
_ضحك الشباب بعمق...حتى أن تركي جلس على الأرض,
جر عبدالمجيد فيصل لركن منزوي ولحقهم تركي_
فيصل: وش تبي... شوي شوي...شقيت كمي...!!
عبدالمجيد: ودي أغني عليك..
تركي: أها....سحبته عشان ماتؤذي الناس بصوتك الرخيم...!!
فيصل: تغني!! وش المناسبة...ولا تحسب نفسك نجلاء على غفلة!!
عبدالمجيد: أدري بتقول زي كل مرة لاعمرك تغني أزعجتنا..
أدري بتقول صوتك تقل كنداسة مشقوقة..
بس أحسه تقرقع بذا...ودي أقوله...
تركي: إرحم هذا المسكين...يالطيف حالتك تحزن...
فيصل: يالله لا تموت علينا خلنا نسمع الكنداسة المشقوقة من زمان عنه..
عبدالمجيد: إحم ...إحم...إسمعوا وعوا..
تركي: أنت هيه..ماقلنا لك إخطب !!
فيصل: إنجز بروح يالله...!!
عبدالمجيد:_

بدأ يغني بصوت حزين_



أدعي علي بالموت ولا سمني !
بس لاتفارقني / دخيل الله وتغيب!
طال السفر يابعد عمري همني ..
شلون أودع بـ / المطار أغلى حبيب !!
تعـاااال قبل تروح عني ضمني !
أقرب من أنفاسي // ترى حالي صعيب !
أبنتثـر / قدام عينك لمني .. ,
وأبي أسألك هل نلتقي عما قريب ؟

فيصل: حرااااااااااااااااااااااااااااااااااام عليك!!
_وضمه بقوة ثم أخذ تركي باليد الأخرى وضلوا لفتره ليست بالقصيرة متعانقين وصامتين _
**********
**********
" في بيت الخال عبدالرحمن في القصيم"
هيلة وخالد والعمة وحصة يجلسون في المقلط..
العمة:مبرووووووووووووك يا حصيصة!! والله وتملكتي وصرتي عريسة...!!
حصة: الله يبارك بتس يمه....هيلة بتنامين اليوم هنا؟
هيلة: إيه.. مالي خلق أروح أغسل ثياب هالهرشة..خلي خالتي تحس بأمومته لو شوي!!
خالد: حصة....بتروحين الشرقية وبتخلينن...!!
العمة: أنت بتعرس اليوم ولا بكرا...بس بتتركن أنا...إيه الله يسعدتس يا بنيتي..
حصة: خالد... متى بنروح الرياض؟
هيلة: دوروا لي مركب معكم...
العمة: روحي بدالي ... أنا ما أقدر أطلع وأخلي البيت والرجاجيل...
خالد: والله ما أدري...بس أنا ما يحصل لي إجازة إلا بعد شهر...
هيلة: شـــــــــــــــــــــــــهـــــــــــــــــــــــ ـــــــــــــــــــــــر!!
العرس بعد شهر وإسبوعين!!
عمه بتحطين عرس؟
حصة: لا... وشو له الخساير...والحريم ما يعجبهن شي...
والرجال على قد حاله... ولانيب مكلفتن أبوي مبلغ وقدره وآخرته..
ما يذكرن إلا عيوب العرس... الحريم ما يبيز بهن...
خالد: إذا على التكاليف أبوي مب مقصر...
العمة: وحقتس يا بنيتي تفرحين وتسوين عرس ونرقص...
حصة: إيه يمه إن شاء الله بترقصين... أخته تقول بنسوي حفلة كبيرة بالرياض
إذا جيتي من السفر... وبيحطون طق وقاعة... يعني بترقصين...
العمة: بس العادة أهل العريسة هم اللي يحطون العرس..
هيلة: يمه!!!
الرجال ما دفع إلا أربعين ألف...
وش بتجيب ذي... العرس لحاله اللي يواجه يكلف حول هالمبلغ...
خال... متى بنروح للرياض ...شهر كثيرة..
خالد: بتروحين أنتي... أخاف شايبكم يعي...
هيله: لا...أخلي إخواني يقولون له...
ياخي خلون أسافر مليت من الحجرة والكرف عند خالتي..
حتى أمي يعيي أسافر معه هي ورجله... ويطير بمرته الثانيه وبناته لكل مكان..
وأنا صفر على الشمال... بس شغالة عند عجوزه...
زهق..زهق..زهق...
حصة: حبيبتي هيله أنتي أول من يركب السيارة..
خالد: بس صعبه مرة... ما أقدر آخذ إجازة...
حصة: إسمع... كلمت علي عذبة أمس...
وعرضت علي إني أجي لمهم ...
عندهم سواويق... ولهن خبرة بأسواق الرياض..
أنت ودنا الخميس... وحطنا عندهم وإرجع...
البيت مابه رجال ولا شي... وهن يبننا ...
وحنا نبيهم ... صح!!
هيلة: أحلى!!! وش عندكم؟
خالد: حصة...متأكدتن إنهن يبنكم؟
العمة: لا... بتروحن معهن نفرة!!
ذولي مهابيل... خلق نجلاء هاللي ما يجي متر
بثلاثة آلآف!! والله لو أنتي لاقيتن فلوستس بالشارع..
لا تروحين يهكن عليتس ويخلنتس تفسقين وتشرين زيهن...
هيلة: إيوا ماما هادا ماركا!!
خالد: الله!! ثلاثة آلآف ...أح..عسى اللي لابسته بالعيد
وذبحت به الخروف!!
أجل فساتين العروس بكم!!
حصة: مب كل الثوب..بس التنورة بثلاثة آلآف...
والباقي ما أدري بكم...
بس مسكينه الحريم قبعن به...
ههههههه
هيلة: لا... مسكينه تقول له حصة عسى مب غالية التنورة أخاف أخربة...
خخخخخخخخ على نياته تحسبنا أهله قالت لا مب مرة غالية..
قالوا له بكم قالت بس ثلآثة ...هع أنا إنهبلت أحسبه بثلاثة ريال!!
قلت له به محلات عندكم تبيع بثلاثة ريال!!؟
هههههه قالت لا ثلاثة آلآف ...ومير يقبعن الحريم يتطنزن عليه...
فشلنـــــــــــــــــــــــــــــــــه...ههههههه
خالد: لا...حصة محنب حولهم ذولا...لا تخطبين لي ليلى..هونت..
هيلة: أهلاً أهلاً... مشروع خطبة!!
العمة: والله ليلى مزيونه وهادية...ثقيله إسم الله عليه..مب مثل نجلاء هاللي تطير على سعفة...
خالد: والله منب حوله.... تقضي راتبي كله على فستان!!
حصة: لا... ماعليك..هي ماراح توافق عليك إلا وهي عارفة زين إنك ماراح
تعيشة العيشة اللي عند اهله..
وبعدين هذا مها تقول أختي مضاوي إنه قبل لا تعرس أيام كان إخوه يصرف عليه
وهي تشري ثيابه كله من برا وبالالآف بس يوم تزوجت تغيرت تماماً...
وصارت تحسب للقرش ألف حساب...
وبعدين هي عنده حلال... يعني لو ما يعجبه الوضع تشري بفلوسه!!
خالد: لا والله!! انا مب رجل.... اللي أخلي مرتي تصرف على نفسه!!
هيلة: أنت مطالب باللي تقدر عليه...أما اللي ماتقدر عليه ما أنت مطالب به...
يعني تجيب له شغالة هذا أولاً .. ثانياً تحط له شقة منعزلة...
وبس... بيعجبه الوضع أهلاً وسهلاً .. مب عاجبه بالطقاق ...
خالد: إي والله إنتس صادزه....مير عقب هالكلام... تستاهلين من ياخذتس
للرياض...
هيلة: عسى يوافق هالشايب....الله يعين!!
حصة: الخميس تودينا؟
خالد: مب هذا اللي بعده... لأني هالأسبوع مشغولن بالمزرعة...
العمة: إنتبهي يهكن عليتس... لا تصدقين كلامهن..
حصة: إيه أكيد ..هم عارفين إني على قد حالي...
وبعدين عذبة تعرف وحده مثلنا...
تعرف الأماكن اللي يبيعون به شي معقول..
وتعرف الرخيص والغالي..هي قالت لي ...تعالي وأدبر لتس كل شي..
خالد: عذبة هذي لو مب أختي كان أخذته...
شكله حليله وتستحي... وعاقلة مب من هالمخفات...
هيلة: تسنه يدق الشيخ!! وش قصدك...أصلاً عذبة بتاخذ ولد عمه...هع
خالد: هههه قديمة....هونت...
هيله: هـــــــــــــــــــــــــــــــــــــــــو حسافة المزيون!!
خالد: أفا.... وش عرفتس به!!
هيلة: لا...إممم..ما..ما أعرفه... بس ...
حصة: إنطقي يا عقرب تبن.. وش يدريتس عنه..
هيله: تقول نجلاء إنه مزيون....
خالد: نجلاء هذي لا تسولف لتس عن الرجال..قولي له عيب...
هيله: وأنت تو ما تسولف عن ليلى!!
خالد: أنا قصدي شريف...قصدي الخطبة...
هيله: وأنا قصدي شريف.... قصدي الزواج..
خالد: وشــــــــــــــــــــــــــــــــــــــــــــــــ و!!!
هيله: انت الزواج وأنا الخطبه...ههه حلوه صح...!!
*************

"في الصالة العلوية _بيت عذبة_"
عذبة: مصيبة!! أكبر مصيبة مرت علي...ياربي وش أسوي...
ليلى: يااااااااااااااااااااربيه كلمي بو عبد العزيز خليه يتصرف...
ولا كلمي عمه أكيد يدبر أمره...
عذبة: أكلم عمه وش أقول!!
أقول بنتكم ضربت بنت بالمدرسة... والبنت الحين بالعناية!!
والأهل مشتكين ... والشرطة يبون البنت تجي يحققون معه!!
ليلى: طيب نجلاء مرة خايفة!!
عذبة: تستاهل... ولا أحد يسوي هالسواة...
سوت نفس الغلط اللي سواه أبوه.. وكأن التاريخ يعيد نفسه..
_تخرج نجلاء من غرفتها_
نجلاء: عذبة.... يعني بتخلين الشرطة تسجنن!!
أستاهل...أنا أستاهل عندكم...
أنتم دايم تحسونن همجيه... كل هذا عشاني بدوية..
والبدو عندتس همج!!
أنا أموت ولا أحد يخطي علي...
أنا عمري ما مديت يدي إلا دفاع عن نفسي..
والبدوي يدفع حياته ولا يسمح لأحد يهينه!!
ليلى: ياحلوه هالمرة مو دفاع عن نفسك...
هالمرة فشة خلق... حطيتي حرتك كلها بالبنت...
نجلاء: عذبة... يعني الحين بتتخلين عن...
خلاص كلمي عماني البدو زيي... ماراح يزعلون..
لأنهم بدو... لأنهم يقدرون معنى الحمية...
عذبة: نجلاء حبيبتي أنا ما قلت البدو همج!!
البدو تاج راسي... حنا وش حنا بلا البدو...
وهم ماحدهم على هالأسلوب إلا حياتهم القاسية...
ترى كل الشيوخ الحضر أصلهم بدو...
بس وش يفرق بيننا وبينهم...
كل شي يختلف... عشان حنا عشنا ببيئة...
وهم عاشوا ببيئة..
نجلاء... اللي سويتيه غلط حنا ما نختلف عليه..
والقانون اللي يقضي فيه عمتس القاضي البدوي بالمحكمة يقول إنه غلط....
بس لاتقولين إني أعتبرهم همج...انا أحترمهم وهم على عيني وراسي...
ليلى: حبيبتي شوفي أكثر صحباتي بدويات...
ذوووووووووق وتعامل راقي....
وبعدين بسألك سؤال واحد...
أهلك إذا رحتي لمهم مو يقولون بين كل كلمة والثانية
يا بنت الحضر... روحي خربوك الحضر...
رباية حضر ما تنفعين...
صح!!
نجلاء:...........................
عذبة: حبيبتي...إحنا أهل قبل كل شي....
وإسمي بآخره إسم قبيلتس...صح ولا لا...
لمن يسألونن الناس أقول أنا .......يه
أفتخر به وأشيل له على راسي...
وكل واحد منا معتز بعاداته وطباعه صح ولا لا!!
نجلاء: صح....
ليلى: خلاص فكينا ولا عاد تقولين بدوية ولا حضرية...
حنا كلنا عرب ومسلمين....
عذبة: ولا عمرتس تقولينن كلام ما قلته...
أنا عمر عيني ما قلت البدو همج!!
فااااااااااااااااااااااااااااااااااااهمه!!
نجلاء: عذبة أنا خايفة يسجنونن....آآآآآآآآآآآآآآآآآآآآآآآآآآآآآآآآآآآآآآآ آآآآآآآآآآآآآآآآآآآ
_ضمت عذبة نجلاء وقالت لها بصوت حازم_:
شوفي حبيبتي....أبوتس ذبح... وما تخلينا عنه..حنا وأهله...!!
وهو بس زوج بنتنا...
أما أنتي ...أنتي بنتي...فاهمه بنتي...
محد راح يلمس شعرة وحده منتس....
حتى لو هم الشرطة...
لأني عند كلمة أبوي...يوم قال أبحافظ عليه زي بناتي...
نجلاء: وش بتسوين...بتقفلين علي الباب؟
عذبة: ما عليتس ... إلا وما ربي يحله...
أفا عليتس هنا يجي دور الحضر..
ليلى: الحضر!! وش تقصدين!!
عذبة: السياسة.... بالعقل أقدر أحل كل أموري بلا مشاكل...
لا تنسين إن عايلتنا توارثت الإمارة بالديرة سنين طويلة!!
وإذا إحتجت عاد للفزعة كلمت عمانتس...
و أكيد مب مقصرين راعين نخوة...
**********

"في بيت أبناء العم"
عبدالمجيد: إسمعي عذبة...ماقدامنا إلا أقل من يوم...
والبنت لازم تروح للمركز ولا هم بيجون ياخذونه...
نورة: لا... يمه... شلون ياخذونه...
أم عبدالله: أنا قايلتن البنات ماله داعي يعلمن المضاربة...
هذا اللي حصلتوه...
عذبة: مجيد... لوسعود فيه أو فيصل ما قالوا هالكلام...
طلبتك شف لنا حل..إسمع...كلم إبوه وقل له إنك المحامي...
وإنك بتدفع أي مبلغ يطلبه أي عقار يبيه ..كتعويض....
ويتنازل عن الشكوى...
عبدالمجيد: أخاف يطلب واجد...!!!
عذبة: أدفع اللي وراي ودوني ... بس ما تدخل نجلاء مركز الشرطة...
وش موقف أبوي لو عرف... يااااااااااااااااااربيه انا مضطرة..
عبدالمجيد: أبوتس مات وشبع موت... بس المشكله اهله..
عذبة: إسمع مجيدوه...أبوي ما مات..أبوي بيرجع..
وبيلفعك طراق على كلمتك يا حمار...
عبدالمجيد: انتي لسانتس طويل!!
أنا حمار!!
الله يرحم أيام فيصل اللي فاكنا من شرتس!!
إنقلعي منب مكلمه ولا شي...
نورة: إنقلع أنا أكلمه ... اقول أنا المحاميه نورة إحم..
عذبة: إيه لو سعود هنا ما إحتديت لك!!
عبدالمجيد: طيب... هاتي رقمه...
لو سعود هنا فاكنا من خشتس!!
_يتصل على الرقم_
أبو محمد: نعم!!
عبدالمجيد: السلام عليكم...
معك المحامي عبدالمجيد العبدالله..
الموكل بقضية الآنسة نجلاء..
أبو محمد: أقول ولا كلمه... الكلام مو معايا...
الكلام روح قوله للشرطة...!!
عبدالمجيد: عفواً سيدي... لكن إحنا ما نبغى الموضوع يكبر اكثر من كذا..
أبومحمد: الناس المتوحشة اللي موكلينك هما اللي كبروها..
أنا ما عندي كلام...والبنت بتلاقي جزاء أعمالها...
عبدالمجيد: أنت عارف حضرتك إن البنت المسؤول عنها خوالها...
وانت تعرف طبعاً مين خوالها!!
أبو محمد: إيه أعرف!! هما اللي يملكوا شركات الـ
للمقاولات... واللي لهم كثير من عقارات الرياض وجدة والشرقيه..
ولهم كمان معارض سيارات معدات ثقيله...ولهم فروع بكل دول الخيج..
أعرفهم ...بس اللي متأكد منه إني في السعوديه...
والسعودية تطبق شرع الله... لا فرق بين غني وفقير...
القضاء بيمشي عليكم وبيقاضيها لو كانت مين ما كانت...
فلا تتحدوني أوصل الموضوع لفوق...
عبدالمجيد: عفوا...أنت فهمتني غلط... انا أقول إنهم عرضوا عليك..
عشرة مليون مقابل التنازل عن القضية...
والسعر ممكن يزيد إذا تفاهمت معهم...
أبومحمد: إسمع هذا المبلغ أوصله دون ما أتنازل عن حق بنتي...
قول لأحبابك يلعبون معاي غير الفلوس...
أنا ماتهمني الفلوس....
البنت بكرا بتروح التحقيق....
وبعدين بتنسجن بدار الملاحظة....
وخلي اللي ما يعرفوا يربوا ....
يربوا لهم دور الملاحظة بناتهم...
سلام...طوووط طوووط طوووط..
عذبة: حقير!!
نورة: الله ياخذه بس مو كن عشرة مليون كثيرة...
عذبة: لا... إن بغى الشركة كله... أنا ما همن بس نجلاء ....لا
ما أبيه تدخل مركز الشرطة.. يا فضيحتنا...
عبدالمجيد: ما إرتحت لصوته...
عذبة: شلون!!
نورة: مبين دنيء من أسلوبه...راعي لف ودوران...
عذبة: صح .. حسيت هالشعور من كلامه...
عبدالمجيد: يقول إلعبوا غيره....باين الرجال راعي لعب واجد..
نورة: يهدد بيوصله لفوق..هه وشو الفوق اللي يوصله واحد مثله...
وما نوصله حنا....ومافيه وجه مقارنه بيننا وبينهم...
عذبة: حنا نعرف من الفوق الناس المحترمة...لكن هو يهدد بشي
حنا ما نعرفه...صح!!
عبدالمجيد: شكله والله العالم راعي شد لي وأقطع لك...
عذبة: وشو!!
عبدالمجيد: إيه ...هذا مصطلح يستعمل كثير بين التجار...والمسؤولين...
نورة: يعني رشاوي...
عبدالمجيد: أيوه...ومشكله هالنوع إنه يكون خطر..
إذا كان من التجار... أخطر شي...
نورة: وإذا من المسؤولين...بعد خطير...
عذبة: مجيد... قم الحين كلم بندر خله يكلم ضاري خويه عم نجلاء ويسأله عنهم ...
أكيد إن له علاقه بأهل الحارة سواء من القاتل أو المقتول...
عبدالمجيد: وش قاعده تخربطين أنتي... ناس بنتهم تدرس بهالمدارس...
ويحصل عشرة مليون بالساهل زي ما يقول تبينه له علاقة بحارة الفقر ذيك...!!
نورة: كلام عذبة صحيح.... ولا وش جاب قصاصة الجريدة اللي به خبر الإعدام لبدور...
والسالفة كم مر عليه.... أكيد احد باردن كبده هالخبر أو غاثه...عشان كذا محتفظ به...
كلم عليه وحطه على السبيكر...
عبدالمجيد: ليه على السبيكر!!
نورة: هه...لا.. بس عشان نسمع كلش...
عذبة: خليه ينقلع لغرفته انا مت من هالغطاء...حرررررررررررر..
عبدالمجيد: هههه زين بروح للغرفة....
_تبعته نورة_
عبدالمجيد: خير وش تبين؟
نورة: أبسمع وش يصير....!!
عبدالمجيد: أبو بدور وقلنا بتسمعين ... بندر وش بيقول...؟!!
*******
**
"في لندن"
عبدالعزيز: هلا والله عم...يووووووووه تصدق فرحت بجيتك...
منزنق بحوث وحاله...وش طاري الجيه؟
فيصل:.................................حبيت أغير جو...
عبدالعزيز: عم... ورى ماتجي تسكن عندي... الشقة فاضية...
فيصل: مسوي به محترم بين كل كلمة والثانية عم عم...
أقول قربنا من شقتي!!؟
عبدالعزيز: فيصلوه!! وش بك مالك خلقي...أنا فرحان بك...
فيصل: وأنا سمورة...
ولا أم الخير أحسن!!
عبدالعزيز: ...............................للحين شطاني!!
فيصل: متى نوصل للشقة!!
عبدالعزيز: ترا مالقيت لك شقة.. لقيت غرفة... بس مرتبه...ونظيفة...
وإذا ما عجبتك تعال عندي بالشقة...تراه ببلاش...
فيصل: تنكت...هههههه خفيف دمك...
أنا لو هامن ببلاش ولا بفلوس كان رحت لبيت ماجد... قريب من هنا....
وكبير وماحد فيه... وأعرف الناس اللي حوله
بس أنا أحب أعيش حياتي الخاصة...
أبي ألتفت لنفسي...كل يوم داحس نفسي بمشاكلهم...وبلاويهم وأشغالهم...
وعند أتفه سبب ينسون لك ما سويت...ظلمت نفسي عشانهم...
تركت دراستي... وشلت الشغل كله على راسي...
أجلس ما أسافر...ولا أسافر وهم مجتمعين...
ولا أحد قدر لي...إلا عمي هو اللي كان يقدر...
بعد عمي خلاص ليش أدفن نفسي بينهم...
من حقي أعيش حياتي... من حقي أتفرغ لهواياتي...
من حقي أسافر..أشوف وأعيش مع ناس غير...
من حقي ولا لا!!
عبدالعزيز: زين ... صحيت من غفلتك... ياما قلت لك هالكلام!!
_ضرب بيده على زجاجة السيارة, وصرخ_
أدري...أتذكر كلامك....
وهذاي جاين أعيش حياتي مثلك!!
عبدالعزيز: أنت جيت هنا بكيفك!!
مو مثلي...أعترف لك مادامك إعترفت لي...
أنت جيت هنا بإرادتك...
وأنا جيت هنا هروب... من المجتمع ومن أهلي...
فيصل_يلتفت مشدوداً لكلام عبدالعزيز_:
هروووووووووووووووووب!!
عبدالعزيز: إيه هروب...
من يوم ما عفت منى... وهم يتطنزون علي...
كلهم إعتبروا إنه حسافة علي...
جماله اللي أنا ما قدرته...
كان بالنسبة لهم علامة على ذوقي الردي...
حتى إن أبوي قال لي كلام جرحن...
قال" لو انا دارين إن ما عندك ذوق.. ولا أنت وجه مزايين..
كان أخذته أنا...مب تخليه تحرم علي وآخرته...
تعاااااااااااااااااااااااااااااافه...الظاهر إنك هجيت خفت هي تعافك..
ولا وش جاب القمر للقرد"
محد كان مقدر إن هالشي غصب علي...عجزت أتقبله...
شفت به قبح...حسيته شريره كأنه ساحرة ذيك أم عصا اللي بأفلام كرتون تعرفه؟
فيصل: وهي كذا...
عبدالعزيز: أنت تعرفه؟
فيصل: لا... بس عذبة عارضت هالزواجه...حتى سعود
كلهم قالوا الجمال مب كل شي...أكيد إنهم شايفين عليه شي..
عبدالعزيز: حتى خالتي فرح الله يرحمه...كلمتن وقالت لي إن طبعه شين..
بس شي مكتوب...
هه وصلنا الغرفة.... شف وش رايك ... بعيده شوي عن مشاوريك...
بس ماعلى السيارة بعيد...
فيصل: وأنت تعرف مشاويري؟
عبدالعزيز: نسينا ما كلينا...أعرف كل شي أنت تحبه هنا وكل شي ما تحبه..
بس أنا أثق إنك ماراح تحب الغربة ...لأنك إنسان إجتماعي..
فيصل: أخلق هنا مجتمع!!
عبدالعزيز: اتمنى!!
**************
**************
"في غرفة عبدالمجيد"
عبدالمجيد: عذبة!! تعالي إسمعي...تعالي!!
_أتت عذبة ونورة يركضن...تبعتهن نجود_
عذبة: وش يقول؟
عبدالمجيد: يقول إنه كان فقير معدم وبعدين ترقى لمنصب حساس...
ومن بعده وهو يلعب بالدراهم...
نورة: يااااااااااااااااااااااااااااااااااااااااااااااااا ي صار صح كلامي..
عذبة: يبي لنا قوة قلب...
مجيد...تقدر تجيب شي يدينه
عبدالمجيد: كلمت خويي أبوه يشتغل معه بالوزارة... وقال لي على آخر رشوة
حصل عليه...أظنه لشركة إسمه (....) وعن طريق واحد إسمه زاهد...
بس خويي يقول إنه سمع طراطيش كلام... وما يقدر يقدم دليل...
عذبة: خويك هذا أبوه له سلطه عليه!!
عبدالمجيد: لا...أبوه فراش ...قصدي مراسل... ويدخل المكاتب ويسمع...
نورة: خسارة!!
عذبة: لا..مو خسارة ... الكلام هذا عندنا له دليل...
وعندنا أكثر من كذا.. بس حنا مانبي نفل أوراقنا أكثر لأن مالنا مصلحة...
صح!!
عبدالمجيد: انتي لا تلعبين معه أخاف يورطنا!!
عذبة: ماعليك... هو يحسبنا من ربعه... وكلن يرى الناس بعين طبعه..
الفرق الوحيد بيننا و بينه هو إننا مافيه فوقنا أحد لو فضحناه...
أما هو بيروح سجن ومشاكل ماهوب قده...
واللي حوله بينفضون إيدينهم...هذا أول شي راح يفكر به...
نورة: ممتاز... واللي على راسه بطحة بيتحسسها...
عبدالمجيد: أجل خلون أكلمه...
عذبة: لا...حركات الإنتقام الخطيرة هذي الحريم أفلح به من الرجال...
بس ولا أحد يتكلم...لو أقول عنكم عيال كلب... ولا نفس..
ولا إطلعوا من عندي..
نورة: لا... ولا نفس... بس أهم شي عالسبيكر..
_إتصلت عذبة عليه_
أبومحمد: نعم!!
عذبة: يعني أنت الحين تبي الشرطة تتفاهم معنا!!
أبو محمد: مين أنتي...؟
عذبة: انا عذبة بنت ماجد ناصر الـ
المالكة والمديرة العامة لأملاك وشركات ناصر...
أنا عذبة اللي طلقت رجله عشان تكوش على كل شي...
وأنا عذبة اللي أجبرت جده يتنازل له عن كل شي...
أنا عذبة اللي طردت ولد عمه وخطيبه عشانه بس قال له لا...
أنا ما تعودت أحد يقول لي لا...واللي يقول لا..أنهيه مثل ما انهيت أخوي...
عرفت مين انا!!
إسمع يا حثالة... يا مرتشي...أنا بكلمة وحدة أنهيك وأسجنك...
وأخلي بنتك مثل ماهي تعاير البنت اللي ماعرفنا نربيها على قولتك
يعايرونه البنات ببنت الخاين... اللي باع ذمته ...
أبومحمد: رجاء كوني محترمة...
عذبة: إسمع أنا محترمة قدام الناس....
أنا ذبحت أخوي بيدي عشانه حاول يوقف بطريقي!!
وراحت معه أمي وماهمن...
لأني محترمه مثلي مثلك...
بس الفرق الوحيد...إني أشتغل بدون ما أثير احد ضدي ولا اتحدى احد..
ولمن أتحدى أنهي بالكامل لأني أعرف مين اللي قدامي...
أما أنت غلطان...
ومن بكرا إعتبر نفسك مفضوح....
وسالفة زاهد حق شركة....
تحت يدي بمستنداتها....وتصويرها...
أقرب شي بينعرض... ومثل ما أدخل أنا جايبه اختي يحققون معه...
بتدخل معي يحققون معك...
هذا من غير البلاوي...اللي عرفته...وجبته عندي ومستعده أنهيك...
لأنك قلت لي لا..
فاااااااااااااااااااااااااااااااااااااهم
وإعرف الناس اللي شروا منك ذمتك بفلوس
شريت منهم إدانتك بفلوس...
ومسألة العشرة مليون هذي حبيت أطلع بأقل الخسائر...
مثلك عارف انا شاطرة بالتجارة .... وبتصفيه اللي قدامي...
ترى عمري 22 سنة بس شف وين وصلت!!
تحديت ناس مهب لمك ...ناس من اللي فوق...
وأنهيتهم...مثل الوزير اللي فاحت ريحته قبل فترة بدولة.....
تدري ليش سويت فيه كذا...
بس عشانه عيا يعطي شركتي فسح عشاني غير مواطنه..
ههه خليته يلعن المواطنه اللي خلته مرزوع بالسجن...وهو شريف
وأنت بكرا تحرى وش بيصير...وأنت مرتشي...و..ولا بلاش تشوفها بالشرطة أحسن..
وترى على فكره... أنا مو قاعده أعطيك فرصة لا...
أنا زعلت منك ... وزعلي يكلف كثير...
لكني حبيت أعطيك فكرة عن سبب فضيحتك..
وهو إنك حطيت راسك من راس عذبة...اللي عذبت أقرب الناس له...
وشلون واحد مثلك حثالة..واطي..سافل...يا ...
ولا بلاش.. بكرا يكتبون عنك بالجرايد..
_وأغلقت الجوال_
نورة: يمــــــــــــــــــــــــــــــــه تخوفين!!
عذبة: وهذا اللي أبيه..
نجود: يا خبله بيعاند... وأنتي ماعندتس شي..
عذبة: هه هذاه يدق.. إرتاع!!
عبدالمجيد: طيب إفرضي إنه.... عنده ظهر!!
عذبة: لا... هو خايف.. والظهر هذا أول من بيتخلى عنه وهو عارف هالشي...
ولا برايك ليش يدق الحين ... تعرف هالنوع دايم حاط يده على قلبه لأنه عارف إنه غلط...
نجود: طيب ردي..
نورة: لا..أنا أبرد عليه وأكمل..
عذبة: أنتي عارفة وش بتقولين؟
نورة: انا مديرة أعمالك... وبحاول بما أني رحومه..
بس ما أضمن.. وأرد عليه الفجر إذا روقتي..
ولا ... يكون الموضوع خارج عن إرادتي...
شرايتس..
عبدالمجيد: تصدقون بديت أخاف منكن ثنتين!!
إفرضي لو عاند!!
عذبة: ماعندي شي أخسره... إفرض لو نجحت!!
مستعده ألبس أي قناع بس لا تتأذى نجلاء...
.........

"في الحديقة"

د.أمينة: إي...وبعدين مشيت عليه!!؟
عذبة: الحمدلله...صدق...ههه غبي ولا فيه أحد يسوي كل ذا!!
د.أمينة: إي حبيبتي مو كل البشر أوادم...
ياما لقينا ناس عملوا أكتر من هكا... حتى ديال أقرب الناس ليهم..
عذبة: والله الدنيا ما تسوى الواحد يزعل أحد عزيز عليه...
آآآآآآآآآآآآآآآآآآآآآآآآآآآآآآآآآه..
د.أمينة: طيب ... أنتي ما خفتي يتكلموا الناس فيكي؟
عذبة: موهم تكلموا قبل...عالأقل خلين أستفيد شي من الشائعات اللي هم مطلعينه...
وبعدين قلت له بما أنك إنسان في أشياء لك ماتبي أحد يطلع عليه...
رغم إنه صحيحه تذكر إني مثلك...ولمن أسمع من طرفك سيرتي...بتكلم أنا بسيرتك..ومافيه أحد يبي هالشي...طبعاً هو مسكين تشفق بس أسكت عنه...
د.أمينة: ولساتك بتقولي مسكين؟!!
عذبة: مسكين ألف.... اللي يبيع ذمته عشان وسخ دنيا...مسكين..
وش ينفعه يوم لا ينفع مال ولا بنون إلا من أتى الله بقلب سليم..

د.أمينة: صدقتي والله... إيش أخبار الشغل؟
عذبة: فقد فيصل.... حاسة راسي بيطير...
كلش مركم على راسي... حاسة فيه تقاعس كبير بالشغل..
يوم كان فيه فيصل وهو كان يمشيهم غصب...بس يوم راح..
أخذوا راحتهم طول بعرض...
د.أمينة: طيب... ليش ما تعينين أحد بمكانه؟
عذبة: منين يجي أحد بمثل مواصفاته...
عارف الشاردة والواردة...
شخصيته مع الموظفين غريبة...
ممشيهم عدال...مسكين مجيد يقول لهم ويتكلم معهم ولا هم ملقين له بال...
د.أمينة: ليه؟ يعني هوا شخصيتوا ضعيفه؟
عذبة: لا... بس هم ما يخافون منه لأنهم ضامنين إنه ماراح يتخذ بحقهم إجراءات صارمة...
د.أمينة: ويش المانع ما يتخذ ديالهم إجراءات صارمة!!
عذبة: واحد من خواله...وإثنين أصدقاء قدامى لأبوه... وهو ما يقدر يزعل أبوه عشانهم...
د.أمينة: أها يعني المحسوبية بدت تشتغل عندكم... إسمعي يا بنتي..
المحسوبية دمار أي شركة...أو مؤسسة...
لازم تواجهينهم أنتي... وأبعدي مجيد عن الموقف...
عذبة: ما أعرف أكلم رجال!!
د.أمينة: والله!!
حبيبتي هذي أمانة بعنقك..أنا ما قلت ليكي أتغزلي فيهم..
أنا أقول وقعي حد للمهزله..أنتي الآن في وقت حساس..
عذبة: ...................ودي يرجع فيصل..
د.أمينة: وليش فيصل...
أنتي قادرة توقفين بوجههم...هما موظفين عندك...
وأنتي صاحبة الشركة...
وبعدين ماحد بيلومك ...وخلاص بلاشي فيصل بلاشي وجع راس!!
عذبة: فيصل فقدته مو بالشركة...
فقدته بكل شي بحياتي...
عارفة ماما...كان هو يعامل بالبيت وكأنه عم...
أمي تعامله مثل ما كانت تعامل سعود...
جدي مسلمه كل الصلاحيات....
حتى خواتي كانوا لما يبغون شي بعد وفاة سعود...
يقول لهم أبسأل فيصل...
إذا وافق وأشار علي إنه صالح لكن ولا مافيه..
كان دايم هو الأمان بحياة خواتي...
حاسة بعد ما راح خواتي ماصاروا يدقون لي حساب..
د.أمينة: طيب ليش أنتي قلعتيه؟
عذبة: يفقدونه خواتي أحسن من ما يطيح من عينهن...
اللي سواه فيصل مو سهل إني أقدر أكتمه...
ولا أبي خواتي يدرون بشي...كفاية خسرته أنا مابيهن هن يخسرنه..
والدكتورة النفسية اللي أتعالج عنده قالت لي أبعديه عن حياتس...
لأنه من الصعب إني أعيش ويكون مصدر الأمان بدنيتي...هو الخاين لي...
والمجرم بحقي... آآآآآآآآآآآآآآآآآآآآآآه...مادري يا ماما... ليه أنا كذا...
كل ما قلت فرجت جد هم جديد...راح أبوي وإستندت على أخوي...
راح هو وأمي...ومشاري تخلى عن..وفيصل خانن...
ومابقى لي إلا خالي وعياله...
ومجيد...
حتى مجيد ..أكذب عليتس إن قلت إني آمنته تماماً...
بس حاليا هو أحسن الموجود....ولا أدري وش بيجد لي بعدين..
د.أمينة: كل خير بيجد ليكي...كيف لا...وربنا معاكي..!!
الأمان كله بالله...ربنا اللي قدر ليكي الألم للخير...
أنتي ماتعرفين الله إش أراد...
عذبة: ونعم بالله...
*********
"في صالة بيت أبناء العم"

أبو عبدالعزيز: عبد المجــــــــــــــــــــــــــــــــــــــــــــــ ـــيد!!
سلمان: يبه مجيد...نيم..
نورة: يبه وش تبي بوه؟
أبو عبدالعزيز: الكلب ...قوميه...قومي لا بارك الله بكم من عيال...
تعب وشقى وآخرته بطالين!!
روحي يا نورة لا أحط حرتي بتس!!
نورة: طيب!! سم يبه هذاي رحت...مجيد...مجيــــــــــــــــــــــــــــــــــ د!!

"في غرفة عبدالمجيد"
نورة_وهي ترفع الغطاء عن عبدالمجيد_:
مجودي قم!!
ترا أبوي مشتب يبيك تحت...
عبدالمجيد: نورة وش يبي!!؟
نورة: مادري معصب مرة...وبس يتحلطم...
عبدالمجيد: ياربيه!! طيب تتوقعين ليش!!؟
نورة: يمكن..أنا أقول يمكن.. دري إنك تاركن الدراسة...
لأنه يقول عنكم بطالين!!
عبدالمجيد: مصيبة!! نورة قولي ما لقيته...راح عند محسن..عند إبليس بس مابي أنزل..
نورة: إسمع ...أنت إنزل وأنا أبروح أقوم أمي نورة تنزل ..تفزع لك..
عبدالمجيد: تفكن!!
نورة: أفا عليك...أبوي ما يسكت إلا إذا هي سكتتوه...
خبره انا تراي...
"في الصالة"
_ينزل عبدالمجيد, وهو يتظاهر بعدم الإكتراث...ولكن يداه ترتجفان_
أبو عبد العزيز: هلا والله ...هلا بالفالح...
شاطر.. معطل هااااااااااااااه..
ثلاث شهور تداوم بالشركة.... وأنا آخر من يعلم!!
ليش تترك الدراسة!!
عبدالمجيد: .................................
أبو عبدالعزيز: تكلم إنطق...!!
ليش تركت الدراسة..!!؟
عبدالمجيد: ما أحبه يبه...مليت خيست بالجامعه ربعي تخرجوا وأنا أحوس بنفس المستوى!! قلت أشوف رزقي بلا من هالدراسة اللي دافنن به عمري...
أبو عبدالعزيز: لا يا شيخ!!
خذ شهادتك ذي دور لك على شركة توظفك..بشهادة الثانوي...
من اليوم ورايح... الشركة ماتطبه...
والراتب اللي أدفعه لك مقطوع...تبي دراهم إشتغل بشهادة الثانوي!!
عبدالمجيد: يبه طيب الحين أنا شايل الشغل كله...
ومب لازم شهادة... هذا حلالكم.... وأنا أبشتغل به أولى من الغريب..
أبو عبدالعزيز: تخسى!!
أولاً هذا مب حلالك.... حلال عذيب وخواته... وأنت مالك إلا الفضلة...
ثانياً...أنا بما أني مدير الشركة ما أوظف إلا ناس أكفاء ومعهم شهادة جامعية!!
أما شهادة الثانوي ذي أبوظفك به سواق عند خواتك بدال مراد...
وخل مراد يسوق بي... ويقضي أشغالي..هذا إذا تبي راتب..
ولا إحمد ربك إنك تآكل ببيتي وتشرب..
الجدة أم عبدالله: هذا مب بيتك يا عبدالله!!
هذا بيتنا كلنا...ومجيد موب ولدك لحالك..مجيد ولدي!!
أبو عبدالعزيز: هلا يمه... الله يخليتس... بس الولد لازمن يتربى...
والفلوس اللي تجيه بالساهل خله يعرف قيمته ...
عشان بكرا ما يضيع لامن ضاعت عنه...
أم عبدالله: كلامك صح... بس مالك حق تعزله من شغل الشركة..
منتب راعي الحلال... ومجيد عنده معرفة بالشغل..هذي تجي مكان الشهادة..
مجيد الحين يكلم عذيب...ويطلب منه توظفه إذا هي عيت يصير سواق..
وإذا وافقت هي تسوق كروة شغله... وأنت ما عليك منوه..مب؟
أبو عبدالعزيز: زين يمه... كلامتس صح...
بس أنا بعد لي معه حساب ثاني؟
تعال معي للمكتب..فيه كلمة راس أبيك به.. يا .. الفالح!!
عبدالمجيد: تآمر يبه... هذاي جاي...
*********
"في مكتب عذبة"
عذبة تقلب الأوراق وقد بدت عليها العصبية, رفعت رأسها وصرخت:
كاميليا!! وين الملف الأسود...
ياربيه كان هنا!!
كاميليا_تأتي مسرعة_: شوفي هنا مدام!!
عذبة: يووووووووووووووه الله لايعمي دلايلنا...قلت أكيد إنتس مرقيته..
شوفي خوذيه وخوذي هالكيس الأبيض..ووديهن لنجود..
قولي له تسلمهن مجيد يد بيد..خلاص!!
كاميليا: أوكي مدام...لكن...أنا
أنا أبغى كلام معك...ممكن..؟
عذبة: سمي .. وش تبين؟
كاميليا: I'm missed my family…
I spend must my life with you…
You are my family, but now I want leave to my country..
My mother is old woman ..
My children now are young …
So, all my family needs me!!
Please, forgive me...
I know, my work now is important for you…
But I am the most important for my family!!
Sorry… I can't still in here...
(أنا أفتقد عائلتي.. قد قضيت أغلب حياتي معكم..فأنتم عائلتي..
لكن الآن أريد أن أغادر لوطني...أمي عجوز..أبنائي شباب..
لذلك كل عائلتي تحتاجني..
رجاء سامحيني...
انا أعلم أن وظيفتي الآن مهمة لكم...ولكني أكثر أهمية لعائلتي!!
عذراً...لا يمكنني الإستمرار هنا...)

عذبة: كاميليا!! وأنا!!
هناك عندهم أمك..أنا هنا من عندي!!
لا..مستحيل تروحين...
ما أقدر أتحمل المسؤليات...
شوفي أزيد لتس الراتب..أعطيتس اللي تبينه... بس الله يخليتس إجلسي لو مو عشاني..
عشان نصوري..نصوري يحتاجتس!!
كاميليا: sorry madam!!
Nasser will be better with madam Maha!!
You are strong. You can administrate the house with out me!!
I believe that!!
(عذراً مدام..ناصر سيكون بحال أفضل مع مدام مها!!
وأنت قوية ..أنت تستطيعين إدارة البيت بدوني!!
أثق بذلك!!)
عذبة: كاميليا ... مالي وجه بعد كل هاللي سويتيه إني أرفض لك طلب...
أنتي وقفتي معي يوم كثير من الناس تخلوا عن...
أنتي نعم الصديقة والمربية والمديرة...
والله يعين البيت كله على فقدتس...
مير أنا بسألك ... وأنتي أكثر وحده أثق برايه...
ناصر... من أحسن له ..يعيش هنا معي ومع خواته ولا مع عمتي مها؟
أمي بتسامحن لو عطيته مها؟!!
كاميليا hhhhhhh, my dear
You are busy women,
While Nasser needs to family,
Mother and father...
You may be a mother but who are the father?!!
Believe me; he will be well with mr.Fahad and madam Maha
And madam Fara7 will be happy for that!!
So, do the correct and don't think what will be happen!!
Also, this step will be the solution for a lot of troubles..
(أوه عزيزتي, أنتي سيدة مشغولة بينما ناصر يحتاج لعائلة, أم وأب...
أنتي ربما تكونين كأم لكن من يكون الأب؟!!
صدقيني, هو سيكون بخير مع سيد فهد ومدام مها,
والسيدة فرح ستسعد لذلك!!
لذلك, إفعلي الصح ولا تفكيري ماذا سيحدث!!)
عذبة: والله إنتس صادزه...
بلكي نرجع الفرحة للبيت مرتن ثانية...
*********
________________________________________
"في مكتب أبو عبدالعزيز"

عبدالمجيد: سم يبه؟!!
أبو عبدالعزيز: أنا مانب أبوك!!
بوه ولد يسوي بأبوه كذا!!
عبدالمجيد: حقك علي يبه.. بس أنا أدري إنك بتزعل..
ماحبيت أضيق صدرك..كان ودي أقولك انا بوقت مناسب...
أبوعبدالعزيز:الدراسة بحريقة!!
دراستك لك...وأنت اللي بتاكل به علقه...
تحسبن يوم أنا حريص على دراستك عشاني..
أنا أبيكم تصيرون رجال وتعتمدون على أنفسكم...
الرجل اللي ما معه شهادة وش يبغى به!!
مير خلنا من الدراسة...
الحين ليش تفصل رأفت ومحمد وعلي!!
خير هو على كيفك!!
مالي راي ما تشاورن!!
وتفصلهم مرتن وحدة!!
من بكرا بيرجعون وأنت اللي بتروح تعتذر منهم...
أنت ماتدري عن غلاهم عندي!!
عبدالمجيد: فصلتهم!!
أح ماتوقعته تسويه...بس أنا مالي دخل..هي اللي فصلتهم..مب أنا..
أبوعبدالعزيز: عذيب!!
ووش أدري عذيب إنهم متأخرين بشغلنا!!
أنت سوسة النخلة قال لي علي كل شي...
ترجعهم من بكرا ومثل ما أنت زنيت على عذيب تفصلهم تزن عليه ترجعهم..
عبدالمجيد: أها...علي اللي قال لك إني تارك الدراسة...
مير يا يبه أنا مازنيت على راسه ولا شي..
هي طلبت تقرير مستعجل ومفاجئ..
أرسلت أبو ياسين وقالت خلال ساعة وحدة تعطونه التقارير..
وربعك ذولا مالقيتهم..
آخذين إجازة من أنفسهم...
طلبت من الأقسام حقاتهم تقارير عن العمل اللي أنجزوه..
وتأخروا... ومع ذلك كلمت عليه وقلت له إنه فيه ناس ماخذين إجازة..
وبيتأخر تسليم التقارير....وطبعا ماقلت له إنهم طالعين بدون إذن...
هي يوم تسلمت كل التقارير... من بكرا كلمت علي وقالت أبكلمهم...
قلت له مهب موجودين... عصبت وقالت الشغل متأخر بسبتهم..
وصارت تلاشط وتهاوش... وبعدين سكرته وكلمت مدير الموظفين..
وصارت تخانقه ليش تسمح لهم بإجازة بدون علمي..
وحنا وقت حرج وما أدري كيف..قال له هو إنهم ما أخذوا إجازة من عنده..
يعني متغيبين بدون عذر..هنا هي ولعت...
كلمت علي وقالت لي رح وتفاهم معهم ثمن كلمت وقالت لا..أنا بتفاهم معهم..
والظاهر إنه فصلتهم...
أبوعبدالعزيز: والله وطالت يدتس ياعذيب!!
لا... هذي رفعت راسه.. يبي له قص رقبة...
أنا أوريتس شلون تنزلين الناس مقاماتهم...
عبدالمجيد: طيب يبه ماتدري من حطت بدالهم؟
أبوعبدالعزيز: من ما حطت ما يهمن بس هم بيرجعون يعني بيرجعون..
تدري رح الحين وناد عذيب القملة ذي.. وجبه بذا...هنا فاهم!!
لا تروح يمين ولا يسار...إنقلع!!
عبدالمجيد: أبشر يبه... بس شوي شوي عليه ترا لسانه طويل...
أبوعبدالعزيز: مخوفتك!! أقص لسانه ورقبته بعد!!
ما بقي إلا بزران يرفعون روسهم علينا!!
*********

"في الحديقة"
عذبة تتصل بالجوال على فهد...
ألو .. السلام عليكم..
فهد: وعليكم السلام والرحمة...شلونتس عذبة؟
عذبة: الحمدلله وشلونك أنت...وشخبارك بشر عنك؟
فهد: الحمدلله..تمام التمام إلا شخبار نصوري؟
عذبة: بس نصوري!!
فهد:..............
عذبة: فهد ...أنا أبيك تفهمن...
حرام اللي قاعد تسويه بمها.. والله حرام..
فهد: رجاء عذبة.. الموضوع منتهي وغير قابل للنقاش..
عذبة: متى بترجع من السفر...؟
فهد: بعد بكرا إن شاء الله..
عذبة: زين أبجهز ملابس نصوري... وأبقول لمها تستعد ترجع لبيته ورجله وحياته..
فهد: عذبة!! لا... أنا مابي ناصر..
أنا كنت أبي مها تأيس من بس...والله أبيه تجيب هي وتشوف حياته..
عذبة: ناصر يبيك!!
فهد... الدنيا كله ما تسوى إحساسك إن فيه أحد يحبك ويحميك...
لا عيال ولا حلال.. أهم شي بها الدنيا الأمان..
وإسألن أنا...
لا تحرم مها الأمان مثل ما إنحرمت منه أنا...
فهد.. أنت يمكن تنسى مها...
بس مها بتتذكرك بكل لحظة تقسي عليه الظروف...
مها لو تزوجت أحد غيرك ما راح يكون معه مثلك..
فهد: وش يضمن..إن شاء الله يصير أحسن من..
عذبة: مستحيل...وحدة مطلقة بعد 10 سنين وين بتلاقي رجال...
إلا مطلق وعنده درزن عيال...
أو واحد معدد...وتقعد تصالي هالحريم والجوار...!!
فكر بعقلك.. تكفى..ترا تكفى تهز الرجاجيل!!
فهد: وسعي صدرتس يا عذوب...
وإن شاء الله ..يرزقة ربي من واسع فضله...
عذبة: طيب مو عشان مها...عشان مساعد أخوك...
أنت عارف إن مها مثل أمه...
حرام يعاني مرتين بشيء ماله ذنب به!!
يكون ضحية زواج الأجنبية...
وضحية تضحيتك بمها عشان الخلفة!!
ياخي فكر بعقلك!!
فهد: عذبة اللي أعرفة إنتس إنسانة عقلانية...
وحرمة بعقل رجال... وقفي بموقفي شوي...
وتخلي عن عواطفتس...
وصدقين بتعذرينن وبتأيدينن...
عذبة: هذا آخر كلام؟
فهد: آخر كلام...
عذبة: ترا ما بقي على قضية العدة إلا يومين...
فهد: قلت لتس آخر كلام...
_في هذه الأثناء تأتي آني وتخبر عذبة بطلب مجيد لها_
***********
"في مكتب أبي عبدالعزيز"

أبو عبدالعزيز: أهلاً وسهلاً...عسى ما كلفنا عليتس وجبناتس لنا!!
عذبة: لا ...وش بغيت؟
أبو عبدالعزيز:أقول ... من الآخر مافيه أحد تشاورينه ؟
عذبة_تشير لعبدالمجيد_: إلا دايم أشاور هذا...مجيد..
أبو عبدالعزيز: لا والله!!
ومن قال لتس شاوريه؟
عذبة: أنا حرة نفسي ما أنتظر أحد يقول لي أشاور مين...
أبو عبدالعزيز: وأنت _وينظر لعبدالمجيد_ مشيرن عليه
تعيزل وتبيزل بالشركة بكيفه؟
عبدالمجيد: لا...هي تشاورن بنطاق الشغل!!
أبو عبدالعزيز: ليش تفصلين رأفت ومحمد وعلي..؟
عذبة: لأنهم سبب في تأخير الشغل...التأخر في كثير من المراحل بسببهم!!
أنذرتهم كم مرة..وفي الآخر البشاوات آخذين إجازة
من أنفسهم وراتبهم ماشي ...وكل هذا وتقول ليش فصلتهم...!
أبو عبدالعزيز: الحين كل الموظفين مالقيتي تحطين حرتس فيه إلا هم!!
إسمعي أنا المدير للشركة..وهم بيرجعون رضيتي ولا زعلتي!!
عذبة: عفواً...أنت مدير الشركة وأنا صاحبة الشركة...
أنا مو مستعدة أخسر سمعة شركتي عشان ربعك!!
أعتذر بشدة...أتمنى لو تطلب مني غير كذا!!
أبو عبدالعزيز: وش أفهم من كلامتس!!
عذبة: .........
أبو عبدالعزيز: أنتي وش حاسبتن نفستس؟
أنتي بزرة..أنتي ولا شي...أنتي قاعدة تثبتين نفستس بالأوامر!!
إسمعي يا عذيب ... إن ما رجعوا بكرا أنا أترك لتس الشركة..
وأروح لشغل المعارض وخلي سعد يجي لتس!!
أنتي ما يأدبتس إلا سعد...
ولا اللي يناظر خاطرتس ويرحمتس ماترينه شي!!
عذبة: أوه يابو عبدالعزيز...أنا ما ودي تطلع من الشركة!!
لكن اللي يؤسفني أكثر هو بقاء مثل هالمتسيبين بشركتنا...
وأقول لك قبل لا أروح
أنا مو محتاجة رحمتك...مشكور سيدي
واللي مربين ماجد الله يرده
لا سعد ولا غيره يقدر يغير شي من اللي ربان عليه أبوي!!
عن إذنك.. بروح أدور أحد يجي مكانك!!
_تخرج عذبة وسط ذهول أبو عبدالعزيز وإبنه_
عبدالمجيد: يبه قلت لك... كلش يجي بالهداوة!!
أبو عبدالعزيز: ...................
معقولة اللي قالته!!
شلون يمشي الشغل بلاي!!
إي والله ما هميته ولا شي!!
مجيد سمعته ... تتحدى!!
عبدالمجيد: يبه الله يهديك أنت عارفن إن عمي ناصر الله يرحمه أعرف ببنته
يوم كتب الشركة باسمه...هذي رجل لابس عباة!!
أنا أعرفه... ما يهمه أحد!!
أبو عبدالعزيز: إسمع ياوليدي...
إن طلبت منك تصير بدالي لا تعيي...
ما يصير نخليه لحاله...مهما صارت قوية هي مرة وضعيفة!!
********

"في مطبخ بيت عذبة"

نورة: نجووووووووووووووووول إبلعي!!
لا سجن ولا بلاوي هع هع هع!!
نجلاء: هههههه ... والله يا عذبة خطيرة!!
نورة: كلنا أنا عذبة ومجيــــــــــــــــــــــــــــــــــــــد!!
سمعتي هاه مجيد!!
نجلاء: أقول نورة... عذبة ليش عيت عليتس تكلمين أبو بدور؟
نورة: قالت أخاف تخربين الطبخة...
بدق الحديد وهو حامي....
وكلمته هي... وتوعدته...وقالت له أنا بنسى اللي صار عشاني وعدت إختي..
خخخخخخخخخخخخخخخخخخ
والله لو تشوفينه يوم قال له إنه ألغى الشكوى
قامت تطامر وتصيح..ونست إن مجيد فيه...
نجلاء: أح ومجيد يناظر!!
نورة: لا غمض..هههههه
نجلاء... بندر متى يجي لمكم؟
نجلاء: لا حول ولا قوة إلا بالله العلي العظيم!!
أنتي وبندر ذا!!
تدرين بقول لتس شي.. بس لا تزعلين!!
نورة: وشو!!؟
نجلاء: وما تصيحين!!
نورة: لا...قولي وشو؟
نجلاء: حصة بتاخذ بندر...حصة بنت خالي عبدالرحمن أخو أمي عذبة اللي بالقصيم...
وبيجون بعد إسبوع يجهزون...
نورة: هـــــــــــــــــــــــــــــــــــــــــــــــــ ــــــــــــــــــــــــــاه!!
_وبدأت شفتاها ترتجفان_
نجلاء: معليش يا نوير...
بس أنا قلت لتس عشان تنسينه!!
وترتاحين..ترى بندر مادري عنتس!!
نورة: متى!!وليه!! وشلون!!
نجلاء: نورة حبيبتي... معليش أنا قلت لتس دايم...
الحب ما يجيب إلا المشاكل!!
نورة: طيب أنا أحبه!!
نجلاء: هو مادري عنتس وأنتي صغيرة...
نورة: حقيرة... أنا أكرهتس!!
نجلاء: شكراً...

"في الحديقة"
عذبة تتحدث بالجوال بعصبية مع عمتها ريم...
ريم: طيب ... حاولي فيه!!
عذبة: أووووووووووووهووووووووووووو
أنتي غبية ولا تستغبين!!
ماعليش عمه بس تراتس تغثين..
أقول تيس تقولين إحلبيه!!
ريم: ليتي عندكم... كان ما خليته يطلقه!!
عذبة: بس توك تمنين تصيرين عندنا!!
ريم: وش قصدتس يا عذبة؟
عذبة: ولاشي... بس اللي إيديته بالأميه مب مثل اللي إيديته بالضو!!
أنتي مبردة وبس بهالجوال تحطين حرتس بي!!
تراي صرت عندكم مثل الطوفة الهبيطة!!
كل من إنقهر من شي حط حرته كله بي..
تعبت والله منكم...
ريم: أنا وش دخلي بعيال عمتس وفيصل لامن غثوتس...
وش سويت لتس أنا!!
عذبة: إيه ما سويتي شي!!
يوم سالفة بنتس وأنتي مزعجتن أميني ..بنتي يا عذبة!!
بنتي أننا ما أفلت به إلا لكم..!!
بنتي لا تضرونه.. وكأني أنا اللي مسببه المشكلة!!
ولا كأن المسؤل عن هالغلط أنتي وأهله وهي...
ريم: أنا وش دخلي!!
أنا بعيدة..بعيدة مو بكيفي أرجع أضف بنتي عنتس!!
أنتم اللي خليتوه تتعلم كاراتيه..
عذبة: سعود بطل عالمي بالكاراتيه ولا تعدى بعمره على أحد!!
الغلط غلطكم كلكم اللي جحدتوا أبو نجلاء وكتمتوا على الموضوع..
لو كانت نجلاء قبل تسمع عن أبوه وعن اللي صار
كان قدرت تدافع عنه قدام كل البنات..
لكن إذا كان مجرد طاريه تتحاشونه وكأنه عار فهذا اللي خلاه تسوي اللي سوته..
ريم: أوف!! أنتي وش بتس شايشة اليوم!!؟
إسمعي حاولي بفهد مرة ثانية..
عذبة: أقول عمه... أنا كلمته ... الحين دورتس!!
ريم: زوجي ما يرضى!!
عذبة: عاد شوفي لتس دبرة...
_أنهت عذبة الإتصال وهي في قمة التوتر.. وقفت تحت النخلة التي كان يجلس تحتها دوماً جدها فتبسمت وأغروقت عيانها بالدموع وهمست:
إيه الله يرحمك يالغالي... شايلن هموم وهموم ولا كنت داريه..
يا بركة وجودك...آآآآآآآآآآآآآه..
ياحبي لك..ويافقدي لك.. الله يرحمك ويجمعنا كلنا بجنات النعيم...
_تعالى صوت من خارج أبواب القصر, صوت إمرأة تتجادل مع الحارس, إقتربت من البوابة وتسمعت للصوت_
الحارس: معليش يا حجة.. بس والله ما أدرش!!
السيدة: أنا أبدخل أبدخل... إيش يعني ما تقدر؟
الحارس: البشوات منبهين عليا مدخلش حد حتى أستأزن..
خليني أكلم الستات وهم اللي بيدخلوكي!!
السيدة: أنا أبغي بنت ناصر!! هو يعرفني.. قلهم أم علي عند الباب!!
_إقتربت عذبة من البوابة وظهر ظلها على الباب الزجاجي الملون وطرقت الباب_
عذبة: عم حسنين... خله تدخل..حياتس الله يا عمة تفضلي!!
الحارس: حاضر يا ستي...بس لما بتدخلي كل الغلابة اللي بيوأفوا عند البوابة كل يوم
حتعمل مهزلة!!
عذبة: ماعليك...
السيدة: كش على وجهك !! شوف الناس الكريمة مو هالعمامة!!
عمى يعمي عيونك!! بلا.._وتدفعه وتدخل_
ربي يرزقكم من واسع فضله يا كريم!!
_تدخل المرأة ثم سلمت على عذبة بحرارة_
عذبة: تفضلي داخل يا عمة!!
السيدة: أم علي...أنا أم علي...
عذبة: حياتس الله أم علي.... تعالي من هنا ندخل...
أم علي: لا يا بنتي... أنا أبكلمك هنا..أنا جيت من حي بعيد...
وما أبغى أتأخر...
عذبة: على أمرتس...وش أقدر أخدمتس فيه؟
أم علي: معليش.. بس أتعرف عليك الأول... أنتي إيش تكوني للشيخ الله يرحمه ويوسع عليه..؟
عذبة: أنا حفيدته..
أم علي: طيب إندي لي على أمك...
عذبة: أمي!! الوالدة متوفية..
إذا كان فيه معاملة بينك وبينه أنا اللي راح أحله بإذن الله..
أم علي: بسم الله عليكي يبقى أنتي هنا المسؤولة..
يا بنتي تعبت من الوقفة أه_وتجلس على الأرض وتجر طرف جلابية عذبة للأرض_
عذبة: عمه..أبروح أجيب لتس كرسي!!
هنا قريب..
أم علي: لا يا بنتي... إجلسي معاي..
أبغى أقول لك كلمتين وأخرج...
عذبة_تجلس وهي تتأمل السيدة المنقبة والتي يظهر عليها البؤس الشديد والفاقة_
إسمعي يا بنتي...أنا وحدة غلبانه... زوجي زمان يمني كان يشتغل سواق عند جدك..
وبعدين أنخبط بحادث ومات وترك لي أولاد ...
ومن يومها والشيخ رحمة الله عليه وهو يصرف علينا..
أشترا لنا بيت بجنب بيت أبوي.. وكل راس شهر يرسل لنا طعام..
ويرسل لنا فلوس... زوجت بناتي وأولادي...
وإستغنيت...روحت لمكتبه وقلت له أنا خلاص مو محتاجة..
ومن يومها وإنقطع..لكن قبل سنة إترملت بنتي...
والبيت أمتلى بزورة.. والحال صعبت...
رحت للشركة قالوا لي أتوفى... رحمة الله عليه..كان أبو لبناتي....
آآآآآآآآآآآآآآآآآآآآآآآآآآآآآآآآآآآه
والله حزنت عليه كثير.... وبكيت...
الله يرحمه...فقدناااااااه
عذبة: الله يرحمه...مو بس أنتي فقدتيه...كل شي هنا فقده..
أم علي: شوفي يا بنتي...أنا ما أبغى تعطوني لي...أنا مستورة أشتغل بالنهار بجامعة...
ولكن بنتي صعبت عليها الدنيا..وهي ما معها الجنسية عشان تترزق...
بوظيفة.. ولا حاجة...
عذبة: تشتغلين بجامعه.....!!
أم علي: أيوه يا بنتي أنا مستخدمة هناك!!
عذبة: عمه إكشفي وجهتس!!
مافيه رجال هنا..
أم علي: حاضر يابنتي!!
_وكشفت أم علي عن وجهها فذهلت عذبة_
عذبة: عمه أنتي تشتغلين بنفس المبنى اللي أدرس فيه!!
أنا طالبة بالجامعة...
أم علي: والله يا بنتي!!
عذبة: عمه إذا ما عندك مانع...أبرسلك الحين مع السواق..
ويوصلك لبيتس... ومن بكرا إن شاء الله بتوصلتس مقاضي البيت...
بس أنتم عددكم كم!!؟
أم علي: سبعة..أنا وبنتي وأولادها خمسة!!
عذبة: زين يا عمه لا يصير خاطرتس إلا طيب!!
بس لا تنسون جدي من دعاؤكم!!
أم علي: والله أنا وبناتي وأولادي دايمن بندعي له!!
إلا أبسألك سؤال!!
هو ولده الغايب رجع؟
عذبة: لا...الله يرده سالم غانم..يارب يا كريم...
لحظة عمه بدخل داخل أبخلي السواق يجهز السيارة..
لحظة..!!
_هرولت عذبة للداخل..كلمت السائق ليدخل السيارة..
وفتحت حقيبتها..فتحت المحفظة.. ثم صرخت:
أوووووووووووه منس يا نجول ما تبقين فكة!!
فتحت الدرج وأخرجت خمس مائة..
رفعت أحد الملفات فوجدت مائتان...
أدخلت يدها بجي قميصها المتسخ فوجدت عشرات وريالات
ضحكت ورمت بها على الدرج..
أعادت النظر للمحفظة..فتحت أحد الأدراج الجانبية...
وتبسمت حين أخرجت منه ألف ريال
وركضت عائدة للسيدة ولكنها لم تجدها_
عذبة: يوووووووووووه راحت أم علي!!
ياقلبي عليه طلعت من عندي إيدينه فاضية!!
ياخزياااااااااااااااااااااااااااااااااااااه من الله..!!
_إتصلت بالسائق_
عذبة: ألو أبو ياسين...إحفظ بيت المرة ذي...أنت تعرفه!!
أنت كنت تروح له قبل!!
أها يعني هي صادقة...زين... قل له إني أبرسل له الحين حاجة..
لامن وديته تجي أعطيك إياه وتعطيه..زين..سلام..
**************
غاليتي وفاء...
ها أنذا أعود مرة أخرى لأستشيرك ولكن هذه المرة بأمر خاص بي...
ربما وجدت فيك خبرة وممارسة لهذه الحياة..
وربما وجدت فيك أخت تتفهمني..وتنظر بزاوية بعيدة...
تنظر للأمور كماهي لا كما يجب أن تكون أو ما نظنه يكون..
وربما وجدت فيك إمرأة تشاركني القوة والمسؤولية وتقدر الأقنعة التي يجب أن أرتديها...
أي ما كان... أحتاج منك إنقاذي...فأنها أسير للهاوية...ولا أرى غيرها رغم فراري منها..
...
الأمس أقلت إبن عمي الكبير...لخوفي على مصلحة عملي...
لم أكن أقصد ذلك..ولكنه دفعني لهذا القرار...
بسبب إستهتاره وتستره على بعض أصدقائه ممن يتولون مناصب مؤثرة..
أنا في حقيقة الأمر لست نادمة على مافعلت..فكما قالت لي كاميليا..
إفعل الصحيح ولا تفكر بعواقبه...
هاقد فعلت...ولكني الآن لا أستطيع حتى أن أفكر ماهي العواقب!!
كم وددت أن أعمل بالشطر الآخر من الحكمة...
ولكن... هكذا أنا دائما...أقدم على أمور... قد لا أستحملها!!
مجرد التفكير بالعواقب يصيبني بدوار...وعصبية مع كل من حولي..
للحظات خلت نفسي مجنونة...أضرب بيدي الجدران وأكلم نفسي..
أبيت أن أبوح بجنوني لغيرك...
لأنني أثق أن وجهي الحقيقي" بلا أقنعة" لن يفقدك الأمان!!
....
غاليتي... أنني أسير نحو الهاوية فلست بالمرأة الكفؤ لإدارة إحدى أكبر شركات المقاولات بالعالم العربي...
الشركة الآن تتسلم مشروع ضخم على مستوى المملكة...
أريد أن أصل لبر الآمان...!!
أريد أن يدير الشركة شخص كفؤ...
ولكني حاليا أفتقد الثقة بكل من يحيطون بي...حتى المخلصين منهم..
بعدما تلقيت الكثير من ضربات الخيانة ممن يعدون أشرفهم!!
قد تظنين أني أكتب لك ألغازاً وأحجيات ...
ولكن هذه الحقيقة...
فالألغاز تولد من رحم الواقع!!
سؤالي:
هل أسلم الشركة لإبن إبن عمي المقال..
أم أبحث عن غيره..
علماً أنه مجتهد بشغله ولكنه مبتدىء وقد يكون كما والده يطمع في السيطرة
التامة علي..

إذا كنت تعلمين شخص قدير أعلميني بذلك!!
أنتظرك على أحر من الجمر...
أختك...
دمعة عروس...
_أرسلت عذبة هذه الرسالة لوفاء خليفة المرأة التي تعرفت عليها عن طريق الإنترنت_
*************
"في غرفة مها"

دارت مها في أنحاء الغرفة الواسعة ذات الأثاث الفخم, أطلت من الشرفة,
ورأت ليلى تدور وتتحدث بالجوال, أسندت ظهرها على الشرفة وتنهدت,
تدحرجت دمعة على خدها, وأخذت جوالها ثم كتبت:
أمانة لو عشقت في يوم غيري تذكر جراحي
ولا تترك حبيبك ما بقى للعاشقين عتاب
مفارق والذي يخليك لحظة بطفي مصباحي
تعرّى الدمع ساعدني البّسه الظلام ثياب
_وأرسلته لفهد, ثم أطرقت رأسها وسحبت دفتر قديم , وسحبت القلم من بين ركام ألعاب ناصر, ففتحت الدفتر وكتبت..:
لك حبيب ما نسا .. كلمته دايم عسى
اطلب الله وارتجيه .. صبح يومي والمسا
كل زين اشهاده وانتم بعيد منوتي ليتك معي
وان سهرت الليل اهوجس بك واعيد هل لاجلك مدمعي
وانت هاجس خاطري .. وانت فرحة ناظري
يا قريب ويا بعيد .. فيك امس وحاضري

رنت نغمة رسالة , قفزت مها وأخذت الجوال..



عزيزي العميل...
لقد تم إصدار فاتورتك
مها: الله ياخذكم!!
تأملت مها الجوال..ثم كتبت
“للمرة القبل الأخيرة...
أحبك...
أكثر من أي شي بهالدنيا...
طمني عنك..ووش أخبار رحلتك!!
بدوني؟”********
"في غرفة نورة"

"تخرج نورة دفتر أحمر مزركش, طرزت عليه قلوب حمراء وبيضاء,
كل صفحة من صفحاته زينت ببيت شعري رقيق..
وحروف الحبيب بندر نثرت على أطرافه..
تأملته نورة وبكت..
وهمست:
ليه يا بندر... يعني أنت ما تحبن.. تحب حصة..
أنت أصلاً وش عرفك بحصة!!
آآآآآآآآآآآآآآآآآآآآآآآآآآآه
آآآآآآآآه...بندر أحبك..والله أحبك..
بس أنت حقير وصلف... ماتعرف تقول كلمتين حلوات على بعض..
أنت طويل وعريض.. وأبيض... وعيونك ملونه زي السنجاب!!
قبيح...ما أحبك.. إيه أنا ما أحبك...
بس... والله أحبك غصب علي.. وحلو.. غصب علي أشوف زينك..._وإنخرطت في نوبة بكاء شديدة,
في هذه الأثناء دخلت نجلاء_
نجلاء: نورة!!
عسى تصيحين عشان بندورة!!
نورة: أص يالعصلاء لا أحد يسمعتس!!
نجلاء_تمط شفتيها_: أها خايفة الناس يدرون!!
مب تقولين الحب شيء فطري..
اللي ما يحب مريض!!
هه هذا الحب ونتايجة!!
وحدة عافت الرجال وغافصتن نفسة بالشغل ..
ووحدة خامتن وسادته تصيح!!
وأنتي بعد صرتي زييه..
مير مها معذورة عاشت معه عشر سنين..
أنتي اللي ما شفتيه أكثر من أسبوع وتولعتي به..
نورة: أص لا أحد يسمعتس..أص!!
نجلاء: إيه هذا الإثم...ماحاك في نفسك وكرهت ان يطلع الناس عليه!!
نورة_بصوت مبحوح_: من متى بندر يحب حصة؟
نجلاء: بندر هذا يحب!!
هذا لو تحبن بدوروه كان أقول هو يحب!!
أنتي ما تعرفينه بينه وبين الجنس الناعم علاقة عداء أزلية!!
والله يا ما كفخنا بس وراه نويز بالشارع..
خلي عياله يجون والله لأبرد حرتي بهم..
نورة: وأنا بعد...أببرد حرتي بهم..وبأمهم!!
آآآآآآآآآآآآآآآآآآآآآآآآآآآآآآآآآآآآآى..آآ أ...أأ
نجلاء: يا خزياه مير اللي كبر الحمار وتصيح عشان بنت خال ولد عم أبوه بتعرس!!
***********





