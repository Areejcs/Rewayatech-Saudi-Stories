
عودة إلى الماضي الجميل بكل عفويته وبراءته وعذوبة احساسه وصدق مشاعره ...ماض خزن في بؤرة صغيرة من العقل يتنفس الهواء كلما مر مايعيد ذكراه ..طفولة جميله فيها المرح واللعب ولا تخلو من التخاصم والغضب والتحدي اللطيف ..كان يمشي ورأى مايعيد له ذكرى قديمه ففتح وريقة خطت فيها بصمة طفلين كانا يلعبان



...:ببني بيت اكبر عن بيتج


...:هههه ماتقدر اصلا بيتي احلا ..بيتك بييه الماي وبيشله وبيتي لا شوف الماي وصل بيتك


وسمعو صوت ياي من مسافه يزقر اساميهم وهم لاهيين باللعب:منصور إيمان ياللا روحنا


وركضت قبله وهو وراها تتسابق خطواتهم الصغيره ووراهم بيوتهم الرمليه اللي عقب ماراحو غطاها موج البحر ع وقت الغروب وصدا ضحكاتهم اللي صحى منها على صوت ضحكات اطفال يضحكون وهم سايرين ويا اهلهم بعد ماقضو نهارهم ع البحر ارتسمت ع ويهه ابتسامه خلفتها ذكرى حلوه من الماضي اللي تحول حاضره الى شي عمره ماتوقعه ولا تمناه وحط ايديه في جيوب جاكيته ومشى ...



نزل من سيارته الكامري البيضا عقب ما سكر المسجل اللي كان يصدح بصوت عيضه المنهالي كان لابس كندوره بيضا وغتره بنفس لون الكندوره ومثبتنها بالعقال وعلى عيونه نظارات شمسيه من ماركة راي بان ورفع الجامه وقفل السياره ومشى صوب البيت ..كانت امه توها مخلصه من الكلام ع الفون تجدم والابتسامه على ويهه وردتها له ببتسامه ..سلم وتقرب منها اكثر وهوى ع راسها وباسه ويلس وهو يقول


سيف:شحالج يالغاليه ان شاء الله بخير؟


فاطمه: الحمدلله بخير..توني مسكره عن اخوك


سيف:فهد؟


فاطمه:هيه ويسلم عليكم


سيف:الهرم اتصل عليه واطرشله برودكاستز ولا يرد عليي اوريه


فاطمه:وايد عليه هالامتحانات اللي ماتخلص ... الا تعال متى ان شاء الله ناوي تملج ترا ام خطيبتك بدت تلمح


سيف:ان شاء الله يوم ارد من قطر بشوف الموضوع


قالت باندهاش:قطر؟!...ومتى بتسافر؟


سيف:باجر ان شاء الله عند العصر بسير ويا ربيعي وبنيلس هناك كم يوم


عاتبته على كلامه اللي ادهشها :ولا كنت ناوي تعلم بتسوي الا شراة اخوانك من ابوك يسافرون ويردون ونحن خبر خير


بانت اسنانه بضحكه خفيفه:الله يهداج كنت بخبركم بس انتي ستعيلتي


ردت عليه بزعل :هيه يوم توصل قطر


ضحك من عتب امه وزعلها:هههه لا كنت بقول بعدين كيف اسافر قبل مااتسامح منكم


فاطمه:انزين وكم بتم فقطر؟


سيف:والله يالغاليه بعدنا ماحددنا بعدين يمكن عقب مانزور قطر نسير مكان ثاني


فاطمه:وشو اقول لاهل خطيبتك؟


سيف:قوليلهم الحين هو مسافر وان شاء الله يوم يرد بنيكم..الحين_قام واقف_بسير اتسبح وبرقد شوي من رخصتج الغاليه


فاطمه:الله يحفظك


راح سيف ويت اخته غاليه..هي اصغر عنه بسنه ..سيف اغلى واحد عندها من بين اخوانها من امها وابوها وعمر ثاني واحد غالي عليها من اخوانها من ابوها ويلست وهي تقول


كاني سمعت صوت سيف


فاطمه:هيه توه من شوي ياي


غاليه:حدثتيه عن خطيبته؟


فاطمه:هيه يوم يرد من قطر بنروح عندهم


غاليه:متى بيسير؟


فاطمه:باجر العصر بيسير هو وربيعه ومادري متى بيردون


غاليه:عيل لازم نجهز عمارنا من الحين لحفلة الملجه..شفت كم موديل عيبوني بفصل واحد منهم


فاطمه:اذا غاليه خذي شي بسيط


غاليه:اماه هذي حفلة سيف حبيبي ابا اكشخ تقولين شي بسيط


فاطمه:لا تنسين ماجد يالس يجهز لعرسكم


(غالية مالج عليها ولد خالتها اللي متعلق فيها ومن هم صغار)


غاليه:لا تحاتين ولد اختج مابيقول شي


فاطمه:والله كيفج انتو الاثنين ابخص ببعض


ابتسمت وقالت بفرحه:فديتج تسلمين والله ..تعرفين بسير ارقع مجود بمسكول ..


قامت غاليه ورقت فوق وامها قامت سايره المطبخ ....








كانت واقفه في الحمام وهي ماسكه بايدها جهاز الحمل ودمعها ع خدها تجدمت من الباب وفتحته وتاكت ع عارضته وهي تصيح..دخل وتجدم منها يوم شافها غرقانه بدموعها



خالد: شهد شو فيج؟..ليش تصيحين؟



رفعت ايدها :كان نفسي افرحك واقولك اني حامل



نزل راسه وحركه يمين يسار متاثر بحالها طالعها:شهد اتعوذي من ابليس هذا نصيبنا



مشت ولا في بالها غير فكره وحده انها تصير ام يلست ع الكرسي ودموعها ع خدها:مرن ثلاث سنين ولايا الولد..كل مااشوف عيال اخواني .._وهي تطالع كفوفها.._واشلهم بين يديني اقول متى بيصير عندي مثلهم.._طالعت جدام وكانها تتخيل ..يوم اسير اي مكان واشوف اليهال يركضون هنا وهناك اقول متى بيكون عندي ياهل ياذيني بطلباته ولعبه واركض وراه واصرخ عليه..لفت راسها صوبه ..واذا فتحت التلفزيون وشفت ياهل اشهق واقول ليته عندي..خالد بس ابا ياهل واحد واحد بس واحد



تحجرج صوتهاوصاحت وهي منزله راسها تجدم ويلس قربها



خالد:في غيرنا صارلهم فوق الخمس سنين ولين الحينه ماياهم عيال وكلي امرج لله وصبري



طالعتهوقالت بصوت مبحوح:لين متى لين متى بصبر؟.. ..خلنا نسافر ونتعالج



خالد:بس انا ماعندي اجازه الحين وشغلي كله شفتات ومابخذ اجازه الا يوم اتثبت فشغلي وبدوام كامل



شهد:خالدانت ماتبا عيال؟



خالد اللي حب يطمنها:ان شاء الله بيصير عندنا



طالعته بنظره عميقه وبنبرت اسى قالت:واذا ماصار؟



رفع كفها بايده وباسه: ان شاء الله بيصير بس انتي لا تفقدين الامل وخلي ايمانج بالله كبيروانا بكون وياج



ابتسمت وبدا الحزن يتلاشى: ماشي بهالدنيا يخفف علي وينسيني غير كلامك



خالد ببتسامه عذبه :لاني احبج وقلبي ملكج واموت فيج ومستعد اسوي اي شي عشان ارضيج



شهد اللي رجعت لها ابتسامتها الصافيه:الله لا يحرمني منك



خالد:انزين يوعان وابا اكل من صباح الله خير لين الحين وانا في الدوام



شهد:يخسى اليوع الحين بروح ايب لك اكل ترياني



خالد:انزين انا باخذ شاور لين اتين



شهد:اوكي



طلعت شهدوهو توه واقف يرن موبايله طلعه من جيبه وطالع شاشته اعقد حواجبه في ضيج ونفخ ورد



خالد:الو



..:هلابوالوليد..وينك مختفي ياريال؟



خالد اللي عصب:خلصني وقول شو تبه



ضحك ضحكه ساخره: انت تعرف شو ابا..خالد ترا جدامك واحد من الاثنين وعليك تختار بينهم بعطيك مهله يومين ومثل هالوقت وبنفس الساعه بتصل واريد الجواب ..



سكر الخط في ويهه وانقلب حاله وبدا عليه الضيج والعصبيه...



"العشق مب كلمه تنطقها الشفاه او تعزفها اوتار الالات العشق احساس ونشوه ترفع القلب الى سما صافيه بعيد عن كل شي ممكن يلوثه او ينزل من قدر الحبيب..العشق رساله تترجم كلماتها وتبان علاماتها في عيون المحب..العشق شوق واشتياق وسفر في بحرالحب.."

سكت وماكمل حس كانه يقرا ذيج الكلمات لنفسه:الووو..حمده

قالت وكانهاتوها تصحى:هاه

ابتسم:شياج؟

حمده:ماشي بس سرحت مع كلماتك..تصدج كلمة روعه وااااااااايد قليله فحقها

ابتسم: احم عن اغتر ويرتفع راسي وبعدين محد يطوله

ضحكت ضحكه خفيفه:ههه..لا والله وايد حلوه..من زمان ماسمعتني شي من شعرك

قال:امم اللي سمعتج اياه اخر مره ماكتبت غيره

حمده:ومب ناوي تكتب؟

هزاع:ان شاءالله واكيد انتي اول من بيقراه لا تحاتين

حمده:اوكي

سكر عنها وطالع دفتر اشعاره اللي كاتب عليه حمده..وقال 
ليش ماخبرتها اني سويت فيها قصيده بااسمها ..احبج ياحمده ..



ونسافر للماضي ويا عايشه اربعينيه او عوشه مثل ماكان يناديها محمد ..تاخذنا وياها لذكرى في مرحلة الصبا او اقل بشوي ..كانت يالسه ويا اربيعاتها في الحوش يسولفن وهن طالعات طلعت وياهن تودعهن كانت توها مقفيه بتدخل ياها صوته يزقر اسمها لفت وابتسمت
تجدم ووقف جدامها:السلام عليج 
عايشه:وعليكم السلام 
محمد:ييت اتخبرج اذا تبين شي تراني باجر ساير دبي 
قالت باستغراب:دبي؟!...من وياه بتسير؟ 
محمد:ويا ابويه بنسير نشتري ضحايا العيد وبعد باخذ نعال وغتر..اذا تبين شي قولي من الحين 
عايشه:مابا شي ..تروحون وتردون بالسلامه 
محمد:باخذلج غوايش(اساور) هديه لج 
عايشه:محمد والله مابا شي..بعدين يمكن فلوسك ماتكفي 
محمد:لا تحاتين عندي كمن ربيه من مصروفي ... 
...:عايشه..عايشه...ام امل 
صوت قطع شريط الذكرى ليردها للواقع طالعت صوب الصوت 
اللي كملت رمستها:فنيانج برد(كانت يالسه تتقهوي وسرحت وهي ماسكه فنيان القهوه) 
عايشه:هلا ام سعود..اسمحيلي ماانتبهت 
ام سعود:الله يكون بعونج ياختي ..شفيج ياعايشه بشو كنتي تفكرين؟ 
تنهدت:الدنيا ماتخلى ياام سعود 
ام سعود اقرب انسانه لعايشه وجارتها دوم عندها تزورها وتيلس وياها وع كثر ماتشوفها مهمومه ولا مره اصرت تعرف السبب وحتى وان سألت دايمن تلقى من عايشه جواب عادى مايدل ع شي محدد 
ام سعود اللي حبت تغير شوي من مزاج عايشه:باجر بيزورونا اهلنا والبنات بيتيمعن ويبن امل وياهن..وانتي بعد اباج اتين وياها ولا تقولين لا 
ماحبت تردها:ان شاء الله بني عندكم ولا يهمج 
حبت تمازحها:انزين مابتصبين لي قهوه 
عايشه:اسمحيلي فديتج 
ترددت شوي بس ها الوقت المناسب في نضرها..كانت عايشه توها تمسك الدله 
ام سعود:عايشه 
عايشه:خير ياام سعود 
ام سعود:انتي تعرفين حرمة اخويي توفت واخويي يدور حرمه..وعادي عنده حتى لو مترمله..وعاد انا قلتله عنج 
كان الفنيان بيطيح من ايدها وهي تناولها اياه 
عايشه اللي تغيرت ملامحها :ام سعود اسمحيلي بسير اخذ دواي من رخصتج 
ام سعود اللي خافت وتلومت فيها:شبلاها عن يكون بس زعلتها




هذه ماهي الا افتتاحية للرواية

اتمنى انها راقت لكم^^

وانتظروني مع البارت الثاني

مع تحياتي:

اصداء الحنين


الـبـــــ2ــــــــــــارت


الماضي تلك الكلمة التي تدل على شيء قد مضى وقد ننساه او نتناسها مع مرور الوقت ولكن ماذا لو كان ذاك الماضي جزء من حياتنا يجري مع انفاسنا سيبقى معنا طالما نحن على قيد الحياة...
كانت يالسه مع اربيعتها في كافتيريا الجامعة في وقت البريك ..
ناديا:امل..ممكن اسالج سؤال..واذا ماتبين تجاوبين براحتج
امل: حبيبتي اسألي اللي تبينه وان شاء الله بجاوبج انا صريحه وماخبي شي وانتي ربيعتي ياناديا وانا وياج من يوم كنا في الاعدادية
حست كلام امل ريحها وشجعها انها تسال وهي مطمنه..
ناديا: ليش رفضتي ترشيحج للبعثة؟
امل اللي تحرك بداخلها شي من الماضي اللي مأثر في حياتها ..ماضي مانقدر نقول انها عانت منه ولكنه يحزنها كل ماتذكرته
امل: السبب هي امي...امي اللي ماعرفت غيرها كانت الابو والام والاخت...ماعرفت ابويي وانا صغيره انولدت وهو محد..._كانت تستمع بانصات وحست انها في داخلها الم وحزن رغم السعاده اللي طلعها جدام الغير..سرحت شوي وكانها تحاول تستبق الكلام ورجعت تركز وياها..._..وكبرت وهو محد..وسألت امي ابويه وينه؟..خبرتني انه كان يشتغل برع..وبين فتره والثانيه كان ايي يزورها..ونقطع فتره طويله وعقب اخر مره يا فيها امي كانت حامل فيني..ولا عرف انها حامل لانه سافر قبل ماتقوله ومر الوقت ولا سمعت منه خبر..في ناس قالو غير مكان شغله..واللي قالو انهم شافوه في البحرين..المهم بعد فتره طويله ياها خبر انه توفى في حادث ع طريق السعوديه كان رايح عمره واحترق فيهم الباص اللي شايلنهم..
ناديا:وكيف عرفتو انه هو؟
امل: من الهوية...صح ملامح صورته محترقة بس اسمه 
ناديا:ماعندج له صوره؟
امل:لا...ماعندي شي يذكرني فيه..واللي شفتي صورته ذاج اليوم..خالي..خالي اللي كان دايم يحسسني انه ابويي..خالي اللي احتواني انا وامي وسكنا عنده وكتب البيت باسم امي وعوضنا ماديا ومعنويا عن وجود ابويي...لو كان خالي موجود كنت وافقت ع البعثه وانا مطمنه على امي..الله يرحمه ويغمد روحه الجنه
ناديا اللي تاثرت من قصة ربيعتها:الله يرحمه..ويخليلج امج
امل:امين يارب..تعرفين ع كثر مايحز في خاطري اني ماعرفت ابويي بس هالشي يخليني احب امي اكثر ماتخيل حياتي من دونها
ناديا:الله يخليكم لبعض
امل:امين
ناديا اللي استحت من اللي قالته:سامحيني حزنتج
امل:لا فديتج لا تعتذرين حتى واذا ماسالتي اصلا هو حقيقه موجوده فحياتي ماقدر انساها او امحيها من الوجود
ناديا:اموله دخيلج لا تضايجين عمرج هذا قدر 
امل:اعرف ولو مامقتنعه كان شفتيني الحين دوم على حال وحده..هههههه..خلينا من هالسالفه ..شو بنسوي في البروجكت تسليمه الاسبوع الياي
ناديا:اممم..افكر اخذه للمعهد يسونه لنا..ولا تعالي ولد خالتي شاطر في هالسوالف دحيح ماشالله عليه بخليه يسويه..
امل :لا لا مانبا نعبل عليه
ناديا:لا عباله ولا شي..هو اصلا ماعنده شغله..خلينا نشغله..بس اذا عندج فكره قوليها وبنرتب الموضوع وبخليه يسويه..هو عليه هذا البروجكت وحنا بنسوي الثاني
امل:بس شاوريه اذا مايقدر لا تغصبينه
ناديا:ههه لالا غصبن عنه مب بكيفه..انتي طلعي من السالفه ولا يهمج
امل:ههه براحتج
ناديا:اكيييد براحتي عيل براحتج انتي وهالاسود
امل اللي ضحكت من الخاطر:ههههههه...حرام عليج هذا ولد خالتج وتقولين عنه اسود والله لو تسمعج امه ماظنتي تسكت
وهن يقومن من مكانهن ويلمن اغراضهن استعداد للمحاضره اليايه
ناديا:حبيبتي قلتلها وحصلت هزبه محترمه..قلتلها خالوه ولدج من عليه طالع اسود جيه..وطاحت فيني طيحه الله لا يوريج..ولدي اسود ومادري شو وانتي وانتي..قلتلها شوفيه طالع غير عنكم كانه سوداني انتي متاكده انه ولدج
امل اللي ماقدرت تتحمل:هههههههههه
وهن ماشيات رايحات للمحاضره:والله صج ..والله لو تشوفينه كانه توست محترق..لا وشو يقول اونه مسوي تان جذاااب اصلا من يوم مانولد وهو جيه
قدرت ترجع الضحكه لويه امل باسلوبها المرح اللي خلا امل تنزل دموعها من الضحك وطول الدرب للمحاضره وهي تسولف ع راسها وامل بس تضحك...



ماكانت تتوقع هالشي بيصير ولا حسبت حسابه ظنت انها تملك السعاده الابديه اللي ما بيعكر ها شي..سارحه بفكرها رغم الاصوات اللي حواليها..بس فقدت احساسها بالغير وانشغلت بنفسها عن كل الخلق ..هو قلق هو حزن هو تعب اللي بادي ع ويها ملامح متلخبطه ومشاعر يلفها احساس بالخوف..حست بحركه ..وعرفت انه اخوها حرك الكرسي اللي هي يالسه عليه مانطق ماقا ل شي عن اللي خبره به الدكتور ياترى شو قاله..عمر قول تحدث الف راسي صوبه واشوف ملامحه ولا اتريا لين نوصل السياره ياترى هذا الكرسي مصيري ولا فيه حل..وطلعو من المستشفى ومشابها لين وصلو البركنات اللي فيها سيارته..وساعدها تركب وركب هو عقب ماحط الكرسي ورى..طالعته 
شمه اللي حبت تعرف كلام الدكتور:شو قالك؟
عمر:ماقا ل شي..بس غير واحد من الادويه..ولج مراجعه ثانيه 
شمه اللي حاسه بداخلها بالاسى :عمر ممكن اسالك سؤال
عمر:اكيد 
شمه:لو ماصار اللي صار خليفه بيملج عليي؟!
عمر اللي مستغرب من سؤالها اللي ماله داعي تسأله:شمه اللي يسمعج يظن انج خلاص مابتمشين.هي مرحله وبتعدي..مايبالج الا شوية وقت ..بعدين خليفه يباج لنفسج مب عشان اللي صار
شمه وهي مقتنعه فاللي فراسها:بس اكيد بذكره باللي استوى حتى لو مشيت
عمر :اللي صار كان قدر لا انتي ولا هو لكم يد فيه لا تلومين نفسج وتحطين فراسج اشياء مب صحيحه
شمه:عمر اللي صار بعده جدامي اشوفه مااقدر انسى وماظن خليفه بينسى ولا اهله بينسون
تعب من اقناعها شو ممكن يسوي عشان يطلع اللي فراسها:شمه لازم تنسين لان هالشي بعقلج انتي انتي بس بايدج تنهينه
حبت تختم الموضوع وقالت:عمر تحرك فيه سياره تبا الباركن
حس انها ماتريد تتكلم في الموضوع وحرك سيارته وترك الباركن للسياره اللي كانت دور ع اركن فاضي ..



كان واقف في البلكونه وفي ايده كوب القهوه بدا دخانها ينخفض دليل على انها بدت تبرد وصوت موسيقى واغنيه اجنبيه هاديه ياي من الصاله وحجز تذكره وسافر بفكره دون الجسد من غير مايحدد الوجهه ..وماهي الا دقايق حتى سمع صوت جارته الثلاثينيه في العمر تصرخ وتسب هذي عادتها بين فتره وفتره لازم يسمع صوتها واكيد انها تسب واحد من اللي تقضي وياهم الوقت وفجأه ولا حد يعرف السبب تنقلب فجاه لشخص ثاني مشى للباب وفتحه سمع خطوات سريعه ع السلم لف نضره لباب الشقه شافها بشعرها الاشقر القصير يالسه بين دفتين الباب عيونها الزرق يكحلها الدمع ويها الابيض اختلط بحمره ..كان يطالعها ..مسحت ويها بسرعه وكانها تحاول ترفع من معنوياتها وتجمع الباقي من نفسها المكسوره وشافته جدامها وقفت وسارت عنده
منصور رغم اختلاف الدين والطباع والعادات بس من باب الادب والذوق والجيره..سألها:اانتي بخير؟
جوان وكانها في داخلها تبا تصيح بس تحاول تتماسك تنهدت:انا متعبه يامنصور واشعر بصداع فظيع يهشم راسي.._من غير استاذان خذت كوب الكوفي وشربت منه ورجعته له
كانت مقفيه راجعه لشقتها زقرها:جوان
كانت تعبانه وزهقانه :منصور ارجوك ليس لدي رغبه في الحديث..كل مااريده الان هو قسط من النوم واسافر بعيدا عن هنا..اراك لاحقا
مشت لشقتها ونضراته المحتاره تلاحقها ودخلت وسكرت الباب وقف شوي وفي داخله سؤال محيرنه ورجع لشقته وسكر الباب ومشى وحط الكوب ع الطاوله وسار للكنبه اللي في الصاله ويلس كان يفكر فكلامها اللي رجعه لذكرى جديمه رجعته للامارات وايام قضاها ويا إيمان بنت عمته اللي اكثر ذكرياته كانت وياها ..كانو في حديقة بيت اهله..وهم يلعبون وقفت واشرت بايدها وتزقره بلهفه:منصور منصور شووف
طالع وين تأشر صوب السما وقال:طياره
إيمان وكان قلبها وعيونها سافرت وياها:هيه طياره
استغرب منها:كنج اول مره تشوفين طياره
كان عقلها مب وياه:يمكن رايحه امريكا
عقله مالقط الااخر كلمه امريكا :وليش امريكا؟
طالعته وقالت:منصور يوم اكبر بروح امريكا 
منصور:شو خبله انتي ..مابخليج تسيرين 
إيمان: مب بكيفك بروح امريكا..
منصور: قلتلج مابخليج..بخذ عنج الجواز وماتقدرين تسافرين
إيمان:هههههه..ماتقدر
طلعت امها من داخل وتجدمت منهم وقالت:حبايبي ياللا دخلو مازين تيلسون برع المغرب
منصور وهو يفتن عليها:عموه شوفي الخبله تقول بتروح امريكا
إيمان:امايه بتخليني اسير امريكا صح؟
ابتسمت ولفت بنتها وباستها على خدها:هيه بتروحين امريكا وكل مكان انتي تبينه
إيمان اللي حبت تغيضه طلعت له لسانها وبعدين قالت :تستاهل
منصور اللي معصب:عموه
قاطعته:ياللا تعالو داخل ولاحقين على هالسوالف
ضحكت إيمان ومنصور كان منقهر وهم سايرين داخل ...رجع للواقع كان رافع راسه ويطالع السقف بعدين رجع لقدام وهو مشك ايدينه وقال:إيمان!!!!!....



أي موضوع يخص بنات عمته مرفوض عند ابوه بس ماتوقع انه يوافق ع اللي يباه كان يالس في مكتبه ورجع بذاكرته لمده سبقت هاللحظه كان يالس عند ابوه في مكتبه وياه اخوانه سالم واحمد ..كانو يتناقشون في الشغل ولقاها فرصه يحدث ابوه في الموضوع
حمد:ابويه الحين انا ادير اسهم شركة ريل عمتي الله يرحمهم جميع اللي هي الحين شركة بناتهم إيمان وهدى..وافكر ادمج اسهم هدى لاسهمي هي حرمتي ومابضرها..يعني ابا استقل باسهمي واسهم حرمتي وإيمان كافي عليها اسهمها ..رجع بذاكرته للواقع وبدا يتخيل كيف بيكون الوضع عقب ما ياخذ اسهم هدى ويحطهم ويا اسهمه اكيد هالشي فيه فايده له ...حمد وهو يفكر قال في نفسه:بس يتحقق اللي في راسي بيصير عندي شركه كبيره بس في البدايه لازم امهد للشي لازم ارمس هدى عشان تسويلي وكاله عامه ولازم هالشي يتم من غير ماحد يعرف



مع تحياتي:


اصداء الحنين




الـــب3 ــــــــــــارت



عندما تملك المال الكثير والاولاد فانك في نظر كل الناس انت انسان سعيد..ولكن من يدخل الى حياة محمد سيرى انسان لديه المال والعقارات ومن الاولاد13 موزعين مابين بنات واولاد من زوجتيه الاثنتان ولكن سعادة المال ليست كافيه دام انه لا يعتز كثيرا باولاده ..
كان يالس في شركته في مكتبه ومعاه اخوه ابو غيث ..كان يطالعه بعد ماستاذنه يخلص الشغل اللي بين يديه ومن بعدها بييلس وياه كان يتامل اخوه اللي في داخله حاس انه مضايق ومهموم يمكن خمن السبب ويمكن لا بس اللي يشوفه يخليه يشك انه في شي ..خلص الشغل وطلب من السكرتير ايي ياخذ الملفات والبريد وعطاه شوية تعليمات وراح غطى قلم الحبر وحطه بين الاقلام وطالع اخوه
محمد:السموحه منك انشغلت 
ابوغيث بكل تفهم:لا تعتذر وانا اخوك مقدر وضعك..بس حاس انك مهموم ومب مرتاح
اخوه حط ايده ع الويع صح هو مب مرتاح من وين بتيه الراحه وهو في هالحال سكت شوي بعدين تنهد استعداد للبوح باللي شاله في قلبه..
محمد:شو اقولك يااخوي عندي عيال مايسرون الخاطر كل واحد فيهم ماهمه الا نفسه ولا كاني ابوهم
ابوغيث:اسمحلي يامحمد بس عيالك انت كنت بعيد عنهم صح وياهم بس كل منهم بنى نفسه بنفسه لا انت اهتميت بعيالك اللي من امنه ولا اللي من فاطمه..فاكيد هذا اللي بيستوي وبيصير
محمد:بس انا ماقصرت وياهم عطيتهم من وقتي وصرفت عليهم لين كبروا والحين ولا واحد منهم مهتم
ابوغيث:ماعليه هونها بتهون 
محمد اللي زفر من داخله:شو اهون مبارك ومنصور دايرين من بلد لبلد ولا يقرون في مكان والباجين كل منهم لاهي..حتى احمد وسالم اللي احس مب قادر عليهم رغم انهم يشتغلون ويايه...تعبت يابوغيث
ابوغيث اللي حب يرفه عن اخو قام واقف وهو يقول:قوم يامحمد قوم خلنا نسير
محمد اللي مستغرب:وين بنسير؟!
ابوغيث:انته قوم ويايه ولا تسال..ياللا يااخوي
محمد اللي عقد حياته مستغر من طلب اخوه مع هذا قام وطلع وياه وطلب من السكرتير يلغي كل المواعيد لانه بيسير البيت ولا بيرجع للشركه...




شحوب وضمور في الجسد ضعف شديد عظامها تكاد ترى بسبب الضعف كل ماحولها حزين حتى نغمة هاتفها موسيقى حزينة كانت نائمة بااهمال على سريرها الذي لا يكفي الا شخص واحد ولكن في حالتها هي بالامكان لاحد اخر ان يشاركها كانت تغط في نوم عميق حتى صدح هاتفها بنغمته الموسيقيه المؤلمه والهادئه..حركت جسدها الخامل بتعب ورفعت جذعها في هدوء وتعب ارجعت شعرها الناعم الذي قصت اطرافه بااهمال عند الاطراف والذي يصل لحدود كتفها مدت يدها وهي تعصر عيناها اللتان لم تتنشطا بعد واخذت هاتفها وهي تنظر لشاشته وردت بصوت كله نوم وبحه 
بشرى :الو
حنان:صباح الخير ولا نقول مساء الخير
ردت بضيق:حنون ترا توني واعيه
حنان:ياحليلج والله توج واعيه ها؟ مامنج من الابسنات اللي ماتخلص بيشو بسج ناويه تنطردين ولا شو؟
بشرى:باجر بداوم
حنان اللي تعنفها من باب الحب والخوف:باجر داومي واللي عقبه غيبي انزين؟
بشرى:لا مابغيب
حنان اللي تعرفها:بنشوف بنشوف ياقلبي...المهم سمعي كل الشله سالو عنج ومتوعدين فيج باجر فاجهزي عمرج..هيه وبعد يقولولج لا تنسين تيبين وياج القيتار 
(بشرى تجيد العزف وهو هوايتها المفضله ) 
بشرى:شي بعد غير؟
حنان: لا بس قلبي ويهج وتعالي باجر...وياويلج اذا ماداومتي بتشوفين اللي عمرج ماشفتيه ياللا باي
ماعطتها فرصه وسكرت في ويها حطت فونها على صوب وسحبت نفسها بتثاقل من فوق السرير وسارت للحمام...




في مكان ثاني كانت طالعه من المحاضره وهي تزفر ومتضايقه ومعصبه ولا شايفه جدامها طلعت ربيعتها تزقرها باسمها
خوله وهي تحاول توصل عندها:ساره ويت
كانت تحترق فداخلها مثل اللي يريد أي شي يطلع فيه اللي فصدره بس مب عارف كيف ..تقربت منها بعد ماوقفت..وصلت عندها وهي تنافخ وكله من ثقل الشنطه والفايل اللي شالتنه ع ايدها
خوله وهي تحاول تتنفس وتتحدث في نفس الوقت:ساره شبلاج اليوم معصبه وحالتج حاله؟
بنرفزه ويه متكهرب:خوله الله يخليج سكتي عني ترا صج بنفجر
خوله اللي مستغربه ومب قادره تستوعب صح دوم تشوفها مضايقه ومرات تعق رمسه ع اللي تبا بس اول مره تشوفها بهالشكل
خوله:انزين فهميني شو بلاج؟
ساره اللي انفجرت فجأه:كله من الخايسه اللي وياي في البيت الله ياخذها وافتك منها 
خوله راح فكرها للعنود اخت ساره دوم هم الثنتين يتناجرن ويتزاعلن وتصير بينهن ضرابه
خوله:انزين مب اول مره انتي والعنود تضاربن فيها بعدين هي اصغر عنج والمفروض تراعين هالشي واللي اشوفه العكس
ساره بعصبيه:انا ماتحدث عن عنودوه ارمس عن الزفته الثانيه...بشرى الله ياخذها تصوري تغيب متى ماتغيب وامي ماتقولها شي وانا اذا قلتلها بغيب قومت الدنيا على راسي
خوله اللي بدت تلين راسها وتهديها:ياغبيه طبيعي امج بتسوي جيه ترا هذا مب اهتمام لا تنسين بشرى بس اختج من الابو وطبيعي امج مابتسويلها سالفه ولا بتهتم فيها بس انتي والعنود وبدر وروضه عيالها وبشرى بنت ريلها انتو تهمونها وذيج تسوي شو ماتسوي ماتهمها 
ساره اللي بدت ملامحها تتراخا وبدت تفكر بشي
ساره:صح هي بس بنت ابويي اذا ماخليت امي تطردها من البيت مااكون انا
خوله اللي حست انها غلطت بكلامها:ساره على شو ناويه وين تبين امج تطردها
ساره:أي مكان اهم شي تنطرد من البيت....




كانت يالسه ع الكرسي ورافعه ريولها عليه وهي تقلب في المجله تلقى متعه وهي تتابع المجلات تستهويها قرايتهن ومتابعة كل يديد فيهن مثل ماتحب الشعر والنثر اللي حببها فيهن هزاع ولد خالها كانت مندمجه ...شافته مقفي وباين من لبسه انه مابيطلع نزلت رويلها من ع الكرسي وقامت واقفه وحطت المجله عليه وسارت بسرعه له قبل مايبتعد..نادته باسمه
حمده:عمر
وقف وطالعها وصلت عنده 
حمده:ممكن اطلب منك شي؟
عمر:قولي
رغم انها تعرف مزايا اخوها وتعرف انه مابيرفض ..عمر يمكن اكثر واحد قريب من خواته اسلوبه تعامله طيبته وتفهمه يخليهن قراب منه اكثر من باجي اخوانهن صح انه سيف نفس الشي بس عمر بحكم انه دوم متواجد عند خواته من امه وابوه وخواته من ابوه هالشي خلاهن يتعلقن فيه اكثر
عمر وهو يسمعها :امم ماباجي شي وباخذ الليسن عشان جيه اذا ممكن يعني تعطيني سويج سيارتك ابا اخذ لفه وارد
عمر:بس لا تروحين بعيد
وهي تاشر بايدها:لا بس هنا حوالينا
عمر:اوكي سيري لمنال خليها تعطيج اياه
حمده بفرحه:اوكي ثانكيو خيو
عمر:يو ولكم
كمل طريقه لبيت ابوه الثاني او قسم الخاص بحرمة ابوه وعيالها وحمده رقت وسارت لقسم اخوها ودقت ع الباب وياها صوت انثوي من داخل ..فتحت الباب وشافتها ترتب السرير ..
حمده:منال ريلج يقولج اعطيني سويج سيارته
استغربت توه من شوي طالع وهو لابس بجامة النوم ولا في نيته يروح مكان
منال اللي مستغربه:ليش؟!
حمده:انا اباه ابا اسوي براكتز وقلت لعمر ووافق
منال وهي لاهيه بالترتيب:اوكي بتحصلينه ع التسريحه
حمده:ثانكس 
خذت المفتاح من فوق التسريحه وقبل ماتطلع قالت
شرايج اتين وياي
ابتسمت :خليها لين تاخذين الليسن .._وهي تمسح ع بطنها اللي بارزه شوي بسبب الحمل.._عشان بتكثر طلعاتي
ردت عليها بمزح:ياويلج ياحمده حد قالج تقولين ..من عيوني كم منول عندنا بس عاد يوم ايي اللي فبطنج بطلعه من عينه
ضحكت:ههههههه انتي بس خليه ايي
حمده:ان شاء الله بيي..المهم خليني اسير عن يغير ريلج رايه باي
منال وهي تشوفها طالعه:باي
رجعت تكمل ترتيب غرفتها ومرت ثواني ورن موبايلها اخذته من ع الكوميدينا ويلست وردت 
منال:الو...وعليكم السلام..الحمدلله بخير...كلهم بخير..وانتو شحالكم؟..وامي شو صحتها عساها بخير؟...لا والله مابقطعكم بس عمر مشغول ومانحصل وقت...انزين...كيف؟..انزين واخواني؟..بس انا حامل واخاف السفر يتعبني..لا مب قصدي بس..._تنهدت ونعفس ويها _ عارفه بس..._في نفسها استغفرت بسبب مقاطعت كلامها _استغفر الله...خلاص اوكيه بشوف عمر وبرد عليكم...لا حشا عادي..اوكي ...اوكي..مع السلامه
نزلت الفون من عقب ماانهت المكالمه كانت نظراتها فيها تسال وقلق ثواني وهي تفكر وبعدها قامت راحت للكبت وعقلها منشغل بالتفكير وايديها طلع ملابسها من الكبت من عقب ترتيب الغرفه راحت تاخذ شاور وهي معزمه تكلم عمر وتشوف شو بيقول ..







كانت واقفه ورى زجاج البلكونه اللي برا في الممر..كانت طالعه وهو يالس تحت المظله اللي في حوش الفيلا ..شافته سرحان ويا في بالها موضوع اليهال ظنت انه يمثل عليها وانه بس يواسيها وانه يسوي هالشي من ورى قلبه احساسها بالغصه خلى عينها تدمع مسحتها بطرف صوبعها وعينها عليه..ماحست الا بصوت غاليه اللي شافت دموعها الكل عارف شو اللي مكدرناها ومافي ايدهم غير يرفعون معنوياتها ويخلونها تتفائل



غاليه اللي حزنها منظر شهد ودها تسوي أي شي عشان تساعدها:شهد شفيج واقفه هنا؟



جاوبتها وعينها عليه:اطالع اخوج



طالعت غاليه ناحيته:خالد... شو بلاه؟



شهد واحساسها بالغصه اللي مب قادره تكتمها داخلها:



شوفيه سرحان ويفكر اكيد انه يفكر في اليهال غاليه خبريني شو بايدي اسوي ظالمتنه وياييي



غاليه اللي محتاره شو ممكن تقول او تسوي:حبيبتي يمكن يفكر بشي ثاني لا تحكمين عليه من غير ماتتاكدين



شهد:انا مااحكم عليه انا حاسه فيه معاه حق المفروض عنده عيال عمر تزوج عقبه والحين منال حامل واخوه سالم واخوه احمد عندهم حتى سيف يوم بيعرس بيصير عنده الا نحن



غاليه اللي ماعيبها اعتراضها على حالهم:استغفر الله شهد هالكلام مايوز..ترا بعد حمد وهدى ماصار عندهم عيال



شهد اللي حاسه بالحرقه فقلبها:بس حمد وهدى متفقين ماييبون عيال الحين



غاليه:وانتي شدراج بهم؟!



شهد:سالت هدى وقالت حمد ماأجل موضوع اليهال



غاليه:انزين ممكن سؤال بس تجاوبيني بصراحه



شهد اللي نفسيتها بدت تهدا:سألي



غاليه:خالد يتعالج؟



مافكرت في هالشي ولا مره خطر في بالها كانت دوم تفكر بنفسها وتلومها:لا مااعتقد



غاليه:انزين طلبي منه يتعالج



ارتعبت في نفسها وبدا عقلها يجمع توقعات:لا ياغاليه اخاف..يمكن يزعل او يضايق مني ويظن شي ثاني..لا مستحيل



غاليه:مافيها شي مثل ماانتي تتعالجين هو بعد لازم يسوي فحوصات ترا ممكن يكون العيب منه بعدين هالشي لا هو عيب ولا حرام ترا وايدين متزوجين ويتعالجون بس مشكلتنا انه الحرمه بس اللي تتعالج والريال مايسوي شي ..



شهد اللي محتاره في كلام غاليه ومب قادره تستوعبه: لا ياغاليه ارجوج مااقدر



غاليه:والله بكيفج بس اذا تبين نصيحتي سألي ريلج وسيروا نتو الاثنين تعالجو ترا والله حرام تمين جيه حبيبتي اخذيها نصيحه مني



شهد اللي داخلها متضايقه من الموضوع



ان شاء الله اذا قدرت بقوله



غاليه:انزين ياللا خلينا ننزل عشان نتغدا وبالمره بزقر خلود.._لفت راسها صوب المظله_ريلج وينه



خالد اللي فاجاهن صوته وشهد اللي تتمنى في داخلها انه ماسمع شي



خالد:هنا



شهد:خالد؟!



لاحظ ملامحها المرعوبه هذا غير اثار البكى اللي خلاه يشك



خالد:شهد شو فيج؟!



شهد بارتباك وهي تحاول طمنه:مافيني شي



غاليه اللي طالعتها وحطت ايدها ع كتف شهد وطالعته:يعني ماتعرف دلع حرمتك وبزاها..ياللا خلونا ننزل ونتغدا



خالد اللي في داخله شك بس ماحب يناقش طالعها وفي داخله سؤال وسؤال وهي في داخلها خايفه انه سمع وتتمنى انه هالشي بس بعقلها سبقتهم غاليه وهم وراها وكل منهم في داخله كلام..











في اللحظه اللي طلع فيها من الحمام هي كانت داشه الغرفه ..اليوم بيحقق اللي في باله محد يعرف شو اللي في نيته اسلوبه الجاد والكتوم وتعامله اللي يخلي الغير مايفهم شو يدور بعقله غيره هو



هدى:شوي وبيحطون الغدا



حمد:انزين عيل خلينا ننزل تحت..قبل ماانسى عقب الغدا ابويه يباج فسالفه



هدى ع نياتها طيبه لابعد حد خلوقه اللي يشوفها يحسها طفله يمكن ويها يوحي بهالشي او طيبتها الاقرب من السذاجه



هدى:فشو يباني؟



حمد اللي يمثل انه ماداري عن الموضوع:ماادري ماقالي..بس اللي قاله انه يبا يرمسج



هدى:ان شاء الله..الحين خلنا ننزل نتغدا



حمد:اختج مارمستيها؟



هدى:لا من مده مرمستنها



حمد:امم وماقالت متى بترد؟...انا دوم ارمسها عن الشغل بس ولا مره سالتها



هدى:لا ماقالت ..تباني اسألها؟



حمد:لا مايحتاي ..الحين خلينا نسير نتغدا وعقب لا تنسين تحدثين ابويه



هدى اللي غافله عن نوايا ريلها:ان شاء الله...









رجعت للبيت وهي ناويه ع شي وطول الدرب كانت تفكر ..دخلت للفيلا وسألت الشغاله عن امها خبرتها انها سايره معرض ..وهي توها بترقا الدري كانت بشرى نازله طالعتها بغيض وبشرى مب باين شي ع ملامحها غير التعب..رقت وبشرى واقفه مكانها وصلت عندها وصرخت عليها"خوزي عن طريجي"..كانت بطيح بسبب اختها اللي دزتها لولا انها تسندت بايدها على حاجز السلم ويلست ...مر الوقت والنار تشتعل في صدر ساره اللي تتريا امها توصل عشان تنفذ خطتها كانت مب قادره تيلس مكانها شوي توقف ع الدريشه تشوف امها يت ولا لا وشوي تمشي رايحه راده وهي مب قادره تتحمل تعصر ايدينها فبعض او تقطع ظفور ايدينها باسنانها..لين سمعت صوت السياره وركضت للدريشه وشافت امها تنزل الاغراض ويا الشغاله وابتسمت وبدت تستعد للخطه...دخلت للفيلا كان باين عليها التعب من المشوار شوي الا وتشوف بنتها نازله بسرعه وتصيح بهستيريه



ساره وشعرها منفوش وايدها ع رقبتها وتصيح:امايه...امايااااااه



نوال اللي خافت من منظر بنتها تجدمت منها خايفه عليها:ساره شفيج



شالت ايدها عن رقبتها...وسعت عيون نوال وهي تشوف اليروح ع رقبة بنتها تجدمت وزاحت شعر ساره لورى:شو هذا؟!...من وين هاليروح اللي ع رقبتج



ساره وهي تمثل الدور عشان تصدقها امها قالت بغصه:بشرى...بشرى ضربتني ويرحتني بظفورها



نوال :بشرى؟!!!!!












إلى اللقاء مع البارت الرابع









قراءة ممتعة^^



الــب4 ـــــــارت



حين تحتضننا الذكرى ويختفى واقعنا خلف ماض قد رحل حين يرحل بنا الاحساس الى زمن جميل خال من توقعات مجهولة ...
في مطار ابوظبي الساعه تقريبا ثمان ونص الصبح والكل في صالة الانتظار ينتظر يسمع عن رحلته ... وصل عشان يشوفها في باله يمنعها بس مب قادر شافها يالسه ويا عمها اللي اكبر عنها بمكم سنه كانو يتحدثون ويتسلون بشرب الكوفي لين ايي وقت رحلتهم كان يطالعهم من بعيد وعيونه مركزه عليها وتتمنى انها تبقى وماتسافر بس هي عنيده تحب دور القياده بس حد يقودها هذا هو المستحيل عندها ..اخفى كل ملامحه ورى قناع مزيف من عدم الاهتمام ومشى عندهم
منصور اللي وصل لهم:السلام عليكم
طالعوه وهي استغربت انه يا عشان يودعها من عقب ماتنازع وياها من يومين ورفض انه يرمسها كان رافض انها تسافر بس ييته الحين خلتها تفرح وتستانس وهذا يدل على انه اقتنع بالموضوع 
ردو عليه السلام:وعليكم السلام
منصور اللي كان يظن انه بيي ومابيحصلهم عشان المفروض مسافرين بدري
منصور:مب ع اساس رحلتكم ثمان
عيسى:اجلوها شوي بسبب اجراءات روتينيه
منصور اللي بدا يبرر موقفه اخر مره يمكن داخله مب حاب يسويي هالشي بس عشان يرتاح ضميره طالعها وقال: مااباج تحطين فخاطرج مني بسبب اليومين اللي راحن كنت متضايق 
إيمان اللي قاطعته:منصور لا تبرر اللي صار اصلا مافكرت فيه
طالع عيسى وسأله:بتم وياها هناك؟
عيسى:دورتي بس شهر من عقبها برجع البلاد طالعها وبانت على ملامحه الثقه.. وكمل كلامه بس متاكد انها تقدر تتحمل مسؤلية عمرها وهي ماشالله عليها ماينخاف عليها
كانت طالع عمها مستانسه باللي تسمعه ومنصور عينه عليها مرت ثواني وسمعوا عن رحلتهم ودعوه وساروا كان يطالعهم وهم يغادرون وصحى من ذكراه وهو عند باب بيته ..رقى درجات السلم ودخل كان توه داخل وهو توه داخل سمع اخوانه الاثنين يتنازعون او الاصح واحد منهم يلوم اخوه وينازعه "ريال طول بعرض وهذي سواياك يااخي استح "...طالع صوب الدري وشاف ريم اللي تشوف ابوها في هالموقف وعمها يعنفه 
منصور:ريم سيري حجرتج؟
ريم اللي محزننها الموقف ومضايقنها :عمي منصور شو مستوي؟
منصور:مامستوي شي سيري حجرتج وانا بشوف السالفه
وقفت شواي وهي توها بتلف ترقى لفت عينها صوبهم وراحت منصور اللي سار صوبهم
مبارك وهو يرد ع كلام اخوه وكانت اخر شي قاله قبل مايطلع وهو معصب
مبارك:انا حر فحياتي اسويي اللي اباه ومتى ما ابا 
منصور :مبارك مبارك..بس مبارك مارد عليه وطلع لف على احمد...شو فيكم؟
احمد وهو متنرفز:اخوك اللي مامحشم احد قالب البيت مخمره
منصور:يعني الحين ماشي طريقه ثانيه تتفاهمون فيها..احمد لا تنسى مبارك ابو وعياله ماشالله بيصيرون شباب شو موقفهم وهم يشوفون ابوهم في هالموقف المفروض تاخذ اخوك على صوب وترمسه بهدوء مب بهالشكل مهما كانت تصرفاته هذا مايقلل من كونه اخوك
احمد اللي ماعايبنه كلام منصور:وانا بعد عندي عيال وماباهم يتاثرون بعمهم
منصور :انا ارمسك فشي وانته ترمس عن شي ثاني احمد اللي اقصده..
قاطعه بعصبيه وانهى الموضوع:خلاص يامنصور تبا تتفاهم روح تفاهم وياه تراك مب احسن عنه 
راح وبان ع منصور الصدمه من اسلوب احمد شو قصده انه مب احسن عنه يعني ممكن هو بنظرهم نفس مبارك تضايق وقال:
انا شو خلاني ارجع اصلا
رفع فونه واتصل ع المطار يدورله حجز مالقى حجز لامريكا لانه مستقر هناك بشقته الخاصه بس حصل رحله لالمانيا وقرر يحجز سكر فونه وطلع عشان يخلص اجراءات السفر قبل موعد رحلته ...



عند ريم اللي يدور فراسها اللي صار بين عمها وابوها دخلت حجرة اخوها اللي متربع ع الارض يلعب بلاي ستيشن ...لف عينه بسرعه عشان تركيزه كله ع اللعب وشاف الضيق ع محياها
جاسم:شبلاج؟
مشت وهي عابسه تجدمت من الشبريه ويلست وهي ثانيه وحده من ريولها عليها ..
ريم والضيق من حولها:شفت ابويي وعمي احمد يتنازعون
جاسم:مب اول مره 
ريم:بس هالمره وايد انت ماسمعت عمي احمد شو قال لابويي
جاسم:شقال؟
ريم:وايد.. وايد اشياء قالها ماحبيت اشوف اوبيه في هالوضع
جاسم:عمي احمد هذا اسلوبه كل شي عنده ممنوع ودوم معصب ومايعرف يتفاهم وهالشي كلنا نعرفه مايحتاي تضايجين عمرج
ريم وتفكيرها في اللي صار:بس ماعيبني الموقف وطريقة عمي احمد فكلامه مب حلوه 
جاسم:انزين وشو استوى بعدين؟
ريم بملل:ماادري عمي منصور وصل وطلب مني اسير حجرتي
جاسم:عمي منصور؟!
ريم :هيه...قامت واقفه..المهم بسير اخذ شاور وفالليل بسير السينما ويا اربيعاتي 
جاسم:اوكي..



بدا الكل يغادر المكان اللي تتلذذ الارواح بزيارته وتطمن النفوس بالصلاه فيه لبسو نعولهم ومشوا سايرين للسياراتهم
ابوغيث :ها يامحمد ان شاء الله نفسيتك ارتاحت
محمد اللي انزاح الهم من قلبه قال بكل راحه:الحمدلله بسبب ضغط الشغل صرت نادر اصلي في المسيد 
ابوغيث: لازم تخلي وقت اتي فيه المسيد وتصلي ترا ماشي افضل من صلاة الريال في المسيد 
محمد:ان شاء الله تسلم يابوغيث ومشكور 
ابوغيث:افا يامحمد انت اخويي ومابينا شكر



خذت شاور ع السريع عقلها يفكر في الكلام اللي سمعته ع التلفون ..طلعت وسارت للتسريحه ويلست تنهدت وعقلها فمكان ثاني خذت فونها واتصلت 
منال: الو..عمر انته وين؟..خاف عليها عشان نبرة صوتها اللي كلها شجن...لالا مافيني شي بس في موضوع ابا اكلمك فيه..انت وين الحين؟..بتتغدا عندهم؟...لا عادي تغدا وبعدين تعال والله ماشي ..ابتسمت..الخامس..هههه..لا تخاف الموضوع مايخصه فيني ولا في اللي فبطني..اتغدا واشرب شاهي وارتاح وتعال..اوكي...اوكي..مع السلامه تنهدت وعينها ع الفون اللي في ايدها وهي تنزله ع التسريحه امسحت بايدها الثانيه ع بطنها وكانها تناجي اللي فيه في داخلها شي يمكن خوف يمكن محاتاه بس اللي تعرفه انها مب مطمنه ...



رجع بظهره للورى من عقب ماعدلتله الوساده ورفعت السرير شوي..لامته يوم سمعت الاخ اللي طلعت من صدره وهو يريح جسمه
هي:قلتلك مب لازم تسير بس انته عندت
ابتسم يعرف نها قالت هالشي من خوفها عليه:مافيني الا العافيه بعدين هذا واجب ومن حقه عليي اعزي في وفاته ..موزه ناوليني التلفون
موزه:ارتاح ويوم تقوم ان شاءالله سو اللي تباه
ناصر:قلتلج مافيني شي واعطيني التلفون
موزه اللي مصره ع كلامها:ارقد وارتاح
ناصر:جدامج ثانيه اذا مايبتي التلفون بقوم بنفسي وبييبه
نفخت تعرف انه بيسويها سارت تيبه وهي تتحرطم:عنيد ياناصر ..يابت التلفون ومدته له..خذ بس منو بترمس الحين؟
خذاه وهو يقول:ناس غاليين..ضغط ع الازرار وحط السماعه ع اذنه يتريا الرد طالع اخته..هاتيلي ماي قامت تيبله وهو رد اول ماوصله الصوت...الو هلا ..
...:اهلين..شحالك؟
ناصر:بخير دامني اسمع هالحس
..:ناصر انته بخير؟ حاسه صوتك تعبان
ناصر:بخير لا تحاتين بس يمكن عشان كنت برا وتوني ياي..المهم انتي شو مسويه؟
...:الحمدلله اموري اوكيه..موزه عندك؟
ناصر اللي طالع اخته اللي واقفه وبايدها كوب الماي وابتسم:هيه عندي تبيني اطردتها عشان ناخذ راحتنا
...:لا بس ابا احدثها
ناصر:اوكيه بخليه سبيكر لين اشرب كوب الماي
..:بالعافيه
ناصر:الله يعافيج..ضغط ع الزر..ياللا ارمسي
..:موزه؟
موزه:هلا حبيبتي 
...:اشحالج؟
موزه:بخير والحمدلله...انتي شو مسويه؟
...: مديم...الحمدلله بخير...موزه..كيف تخلون ناصر يطلع ويتعب نفسه الدكتور مانعنه من الحركه الزايده
موزه:وهو يسمع من احد مايسوي الا اللي في راسه ..وياليته بس يطلع من حجرته ويرد..الا ساير عزا
قالت باستغراب:عزا؟!
سكر السبيكر وحط السماعه ع اذنه:هيه عزا...رحت اعزي في ربيعي سعود توفى البارحه
هي سكتت وهو سكت واخته شافت ملامحه اللي اكتساها الحزن والالم 
رجع يكمل كلامه:المهم خبريني عنج
ردت وهي تحاول تخفي احساس الحزن من صوتها: الحمدلله 
ناصر:مب ناويه اتين واشوفج؟
..:ان شاء الله بتشوفني وبتشبع من شوفتي
اتسم:مستحيل ..اعرف ماراح اشبع ..انتي ادمان مستحيل الواحد يتركه
..:ناصر عشاني لا تتعب نفسك دامك ياي من برع ارتاح ارقد شوي وبتصل فيك بعدين
ناصر:ان شاءالله..مع السلامه
عطى التلفون لاخته في نفس اللحظه دخل ولد اخته 
قرب منهم:السلام عليكم
...:وعليكم السلام
بدر:ها خالي شو صحتك؟
ناصر:الحمدلله...بدر خذ خالتك وطلعوا ابا ارقد شوي
بدت تنغز :هيه الحين بترقد اهمل صحتك واتعب
طالعها:انتي ليش مخليه عيالج وريلج هناك ومجابلتني؟
قالت:ماعليهم الا العافيه..مااقدر اخليك بروحك
ناصر:من قال بروحي الحمدلله المستشفى فيه دكاتره وممرضات داخلات طالعات..بعدين تعالي ماتخافين ريلج يسويها وانتي يالسه هنا؟
موزه:لا تتعب نفسك مابتلعب فعقلي..ريلي يباني ومايتخلا عني وانا كل يوم اتصل فيه
طالع ولد اخته:سمعت تقولك كل يوم تتصل فيه.. كمل وعينه عليها..يقولج البعيد عن العين القلب ينساه..يعني بيمل وبيدورله من يسليه ويونسه
لاحظوا انها بدت تفكر 
بدر:خالي حرام عليك وسوست فعقلها
ناصر:خلها عشان تروح عند ريلها وعيالها 
موزه:مابسير بيلس وياك وذا يبا يعرس خله يعرس
ناصر:انا ماادري ليش يايبنكم انتو الاثنين ويايي ياللا قومو برا
بدر:افاااااا ياخالي تطردنا
ناصر:مااطردكم بس ابا ارقد ياللا فارقوا
بدر:خالتي قومي 
موزه:نوم العوافي 
ناصر:الله يعافيج
طلعوا عنه عشان يرتاح ...




يلس ويترياها تقول اللي فخاطرها اتصالها خلاه يشغل باله 
عمر:خير شو الموضوع اللي تبيني فيه؟
منال:اتصلت فيني اختي وتباني اسافر ويا امي
عمر اللي عقد حواجبه:بس انتي حامل ويمكن يكون خطوره عليج!
منال:قريت عن الموضوع ماشي مخاطر 
عمر:وليش مايسافر وياها حد من اخوانج؟
منال:مشغولين وكل له عذره..بعدين هذي امي اذا ماسافرت وياها بيعاتبوني
عمر:يعني تبين تسافرين؟
منال:الموضوع مب جيه...بس كلهم تعذروا وامي بتكون بروحها وانا مابا ضميري يأنبني
عمر:انزين اسمعي ..انتي كلمي دكتورتج واذا قالتلج عادي انج تسافرين سافري
منال:صدج ولا بس قلت جي عشاني؟
عمر:لا صدج... في حال ماشي أي خطوره تقدرين تسافرين
فرحت وهي تسمع ريلها وتفهمه للوضع رغم انه خوانها حطوا اعذارهم
منال:مشكور..ان شاء الله بكلم الدكتوره وبشوف رايها



كان يتريا الجواب على احر من الجمر راح عند ابوه عشان يعرف منه ردها بس طلع من الميلس وهو معصب والف سؤال وسؤال في باله..كانت يالسه فقسمها ..دخل وكفخ الباب وراه ...
حمد:شوه الكلام اللي قلتيه لابويي..كيف ومتى ؟
هدى اللي مافاهمه شي :.....
تجدم منها: كيف الاسهم كلها باسم اختج والاوراق اللي عندي فيها كل وحده منكن لها اسمها بروحها
هدى:مادري اسال إيمان انا مااعرف في هالسوالف
حمد بعصبيه:يعني شو؟
هدى: الشغل مايخصني وعمري مادخلت فيه ولا اعرف فيه شي اللي اعرفه انه إيمان هي المسؤولة عن اسهمي واسهمها...قامت واقفه وهو الافكار دور فراسه..عن اذنك بسير اتسبح
خلته في دوامه من التفكير يلس مكانها وهو مشغول البال
حمد:كيف؟!...متاكد الاسهم منفصله؟!...معقوله هدى سوت وكالة لاختها؟..بس متى ماصارلي يومين من رمست ابويي في السالفه..في شي غلط ولازم اكتشفه...لازم



اذا كانت الذكرى تاخذنا لاشخاص ابتعدو عنا باجسادهم بس لحظات اجمعتنا فيهم تذكرنا فيهم..كيف بيكون الوضع اذا لقينا هالناس جدامنا من غير مانحس..نفس المكان بس هالمره كان هو المغادر ..وقبل مايسافر ياه اتصال من ربيعه يخبره انه وصل ويباه يستقبله راح يشوفه ويسلم عليه وفي نفس الوقت يودعه ومن بين السوالف اختلست عيونه نضره وشافتها ..مايدري شو الشعور اللي حاس فيه ولا قادر يوصفه
منصور وهو يشوفها يايه من بعيد:إيمان!!!




إلى اللقاء مع البارت 5

قراءة ممتعة^^


مع تحياتي


اصداء الحنين


الـــــبـــ5 ــــــــــارت



تحسٍبٌ آنيٌ على خبٌركِ . . . | طبعٌ الحزنٍ مآ طيقٌهِ!
عسٍى آلله يفرج ل قلبيٌ ويسٍترٌ من توآليـه 

خذآنيُ دربٌكِ المهّجورِ ب تغريبٌهِ . . . وتشٍريقٌهِ 
وليٌ مدهّ معآ [قلبيٌ] ندورٌ عن غوآليٌـه 

تهّز عذوقٌ شٍعريُ والقصِآيدُ مع طوآريقٌهِ
وآطيحٌ وشٍعريٌ ل قلبٌك وكنٌآ من موآليُه 

وآجيٌك بشٍوقٌ يُ غآيبٌ وكنٌكِ حلمٌ وآفيقٌهِ 
وآشٍوفكُ وآسألكٌ :وينٌك؟! وآحسٍبكٌ دايماً ليٌه 

آجيٌك وتبتعُد عنيٌ . . . |ويصًد القٌلبٍ وتعيقٌه
تنآقضنيٌ وانآ شٍآيفٌ عيٌونكً شوقُ ممليٌهِ !

آشوفٌك دآخليٌ دآيمٌ حقيقٌه صعبٌ تلفيقٌه
وآشوفٌك فيٌ وجيهُ النٌآسٍ وآتلفتٍ حوآليه

وآشٍمكٌ فيٌ بسٍآتينٌي ورود حلوٌ [توريقٌهِ] 
وِشٍوكك : يبعثُ بجرحيٌ وطعنآتٌك طفٌوليه 

وآعيشٍكٌ وسٍط ضحكآتيٌ وجمهوريُ وتصفيقٌه 

وآخليٌكِ : لآ مطرتٌ غيمة جفٌآك وفيٌ مفآليهِ 

وآشٍوفك حلم : وآتمنىُ مع الآيآم تحقيقٌه 
وآقول ل دمعتيٌ . . . . | صبراً فآنتيٌ فيهَ مبليٌه

وترآنيٌ قلتلكٌ مرهٌ [ تدريُ هـ الحزن مآ آطيقٌه] 
وانآ دمعيٌ من عيونيٌ تهّآمل من عوآليهً 

إذآ دربٌك خذآكُ بعيدُ [فمآنٌ آلله] وتوفيقٌه 
وإذآ قلبٌكِ تنآسآنيُ . . . . . | بلآهّآا هـالشٍمآليه

سٍلطآن الغـٌرآم


اذا كانت الذكرى تاخذنالاشخاص ابتعدو عنا باجسادهم بس لحظات اجمعتنا فيهم تذكرنا فيهم..كيف بيكون الوضع اذا لقينا هالناس جدامنا من غير مانحس..نفس المكان بس هالمره كان هو المغادر ..وقبل مايسافر ياه اتصال من ربيعه يخبره انه وصل ويباه يستقبله راح يشوفه ويسلم عليه وفي نفس الوقت يودعه ومن بين السوالف اختلست عيونه نضره وشافتها ..مايدري شو الشعوراللي حاس فيه ولا قادر يوصفه
منصور وهو يشوفها يايه من بعيد:إيمان!!!
في داخله مشاعر مختلطه خايف قلقان من شوفتها كلامها... مر وقت طويل من لحظة شوفهم بعض لحظه بدلت كل شي الا احاسيسه مشاعره حبه حتى لو افترقوا بعده حبها في قلبه تزداد نبضاته بمجرد ذكر اسمها فكيف اذا شافها جدامه... تتقرب اكثر واكثر لين... مرت من قربه مكمله
دربها حس برعشه فداخله هذي ماكانت إيمان ولا كانت تشبها بس عيونه مع عقله مع قلبه صورا له انها هي .. ليش مب قادر ينساها ليش ذابحنه غلاها ؟ ليش صورتها بعدها في عقله ويهذيبها قلبه؟..ليش بعدها ساكنه وجدانه مع انهم بعاااد عن بعض ..ليش في لحظه تمنى انها هي بس خاب الامل يوم مرت من عداله؟ وفي لحظه ثانيه متناقضه مع الاولى تمنى لو مب هي ..دامه يباها ليش يتجنب شوفتها والكلام معها؟..إيمان هل هي حب الطفوله اللي اقتله الشباب ولا هو من الاساس ماكان حب بس يوم كبروا اتضحت معالمه لهم الاثنين..ليش يعذب نفسه دام السالفه صغر سن وعدم استيعاب لكلام الحب يصرخ في داخله هي وينها بس عقله رافض انه يكسر نفسه ويذلها تحت مسمى الحب...
طالعه ربيعه اللي كان يتكلم بس ملامح منصور اللي سرحان في عالم ثاني خلته يسكت اكتفى بنضره لعل وعسى منصور ينتبه من نفسه بس للاسف منصور سارح بفكره وغارق فيه 
ربيعه اللي قرر يرجعه للواقع:منصور..التفت عليه من غير مايتحدث وكمل ربيعه كلامه...بلاك اسولف وانت ساكت 
منصور:اسف
ربيعه: على شو تتاسف..الا اقول رحلتك متى؟
منصور وهو يطالع ساعته وبالله في شي ثاني :باجي عشر دقايق
ربيعه:عيل ياللا خلنا نسير وعقب مااودعك بسير البيت
منصور:لا مايحتاي انته توك ياي من السفر واكيد الوالده تترياك انا اقول تسير بيتكم وترتاح 
ربيعه:ياخي بترياك لين تسافر
منصور:وصلني بس صالة المغادرين وسير بيتكم ياللا قوم...كان بيتحدث بس منصور سكته وكملو طريجهم




عندما يتملكك الحقد ويعمي عينيك الكره ولو كان المتضرر من وراء ذلك انسان قريب لك لمجرد انك لا تحبه ووجوده في حياتك يجلب لك التعاسه ورؤيته تسبب لك الضيق فتفعل أي شيء لتتخلص منه وكانه لا يجمعك به الدم والنسب..
رجعت للبيت وهي ناويه ع شي وطول الدرب كانت تفكر ..دخلت للفيلاوسألت الشغاله عن امها خبرتها انها سايره معرض ..وهي توها بترقا الدري كانت بشرى نازله طالعتها بغيض وبشرى مب باين شي ع ملامحها غير التعب..رقت وبشرى واقفه مكانهاوصلت عندها وصرخت عليها"خوزي عن طريجي"..كانت بطيح بسبب اختها اللي دزتها لولا انهاتسندت بايدها على حاجز السلم ويلست ...مر الوقت والنار تشتعل في صدر ساره اللي تتريا امها توصل عشان تنفذ خطتها كانت مب قادره تيلس مكانها شوي توقف عند الدريشه تشوف امها يت ولا لا وشوي تمشي رايحه راده وهي مب قادره تتحمل تعصر ايدينها فبعض اوتقطع ظفور ايدينها باسنانها..لين سمعت صوت السياره وركضت للدريشه وشافت امها تنزل الاغراض ويا الشغاله وابتسمت وبدت تستعد للخطه...دخلت للفيلا كان باين عليها التعب من المشوار شوي الا وتشوف بنتها نازله بسرعه وتصيح بهستيريه
ساره وشعرها منفوش وايدها ع رقبتهاوتصيح:امايه...امايااااااه
نوال اللي خافت من منظر بنتها تجدمت منها خايفه عليها:ساره شفيج
شالت ايدها عن رقبتها...وسعت عيون نوال وهي تشوف اليروح ع رقبةبنتها تجدمت وزاحت شعر ساره لورى:شو هذا؟!...من وين هاليروح اللي ع رقبتج؟!
ساره وهي تمثل الدور عشان تصدقها امها قالت بغصه:بشرى...بشرى ضربتني ويرحتني بظفورها
نوال :بشرى؟!!!!!
بان ع ويها المكر ونشوة الانتصار وكانها وصلت للي تباه وهي تشوف امها راقيه الدري وفي راسها تتخيل شو بتسوي امها ويا بشرى...طلعت فوق وسارت لحجرة بشرى اللي كانت منسدحه ع سريرها والقيتار بين ايديها وهي راقده ولا داريه باللي يدبر من وراها ..فتحت نوال الباب في هدوء وسكرته بهدوء ومشت صوبها وقفت وهي تتاملها ..جسمها النحيل وملامحها الشحابه ويت عينها ع القيتار..وهي تاخذه من بين ايدها تاملت اصبوعها اللي مافيها ظفور طويله حتى انهن لاصقات باللحم ..خذت القيتار وحطته ع صوب..واكيد مع هالجو البارد بسبب المكيف ورقادها من غير لحاف وهي لابسه تي شيرت باكمام قصيره وبنطلون بتمرض من البرد سارت ويابت لحاف ولحفتها 
عند ساره كانت تحدث خوله ع الفون 
ساره:اقولج ماسمعت شي مادري شو سوت امي وياها
خوله:الله يغربل بليسج الا تعالي شو سويتي بالضبط؟
في اللحظه اللي قالت فيها ساره وهي تحط ايدها ع رقبتها يرحت رقبتي بظفوري وقلت بشرى اللي سوت جي بس اخ يعور...كانت نوال توها بتفتح الباب بس تراخت ايدها عنه وهي تسمع كلام بنتها تضايقت وراحت
خوله :خيبه ليش كل هذا بعدين يالخبله ماشي غير جيه..
ساره بنرفزه وغيض من اختها:شو اسوي كله من هالعله 
خوله:بعدين يالخبله كيف بداومين باجر الكل بيسألج شو بلاها رقبتج
ساره:اصلا احسن عشان اغيب باجر واكيد امايه مابترفض وانا ادلع عليها
خوله:قسم بالله انج خبله وهبله




يوم يكون فحياتك شخص في صحه وفجأه يتغير حاله ويضطر يدخل المستشفى وبين زياره و ثانيه وكل ماشتد عليه المرض كل ماتوجعت عشانه اكثر اتم طوال الوقت تحاتيه تطمن عليه تخاف من خسارته تدعيله بالشفا والدموع تسيل ع خدك تشتاق للعافيه ترجع تنور ويهه وحياته وهذا هو حال موزه تفرغت لرعاية اخوها ناصر وخلت عيالها وزوجها ويت وياها للغربه عشان مايستوحد ويأثر فصحته.. دخلت حجرت اخوها وانفجع قلبها وهي تشوف السرير بشراشفه البيضا مرتب بس ناصر محد خافت قلبها كان بيوقف بدت تشهق بخوف وعقلها مرعوب عن يكون صابه شي برعب وهلع ركضت للحمام بس محد داخل زادت نبضات قلبها والخوف يكبر اكثر واكثر وطلعت من الغرفه وشافت ممرضه في الممر تمشي اركضت صوبها وسألتها كانت وحده من الممرضات اللي يتابعن وضع اخوها اشرتلها ع مكان مشت بسرعه وقلبها بعده مااستقر من الخوف اللي صابه ..وارتاحت وهي تشوفه يالس وتنفست بعمق وحمدت ربها انه بخير وراحت عنده كان يالس يقرا في واحد من الكتيبات اللي تكون محطايه ع الطاوله واللي يتسلى فيها الزوار والمرضى ..حس بقدومها من صوت نعالها ورفع عينه لها ومع ذيج الابتسامه اللي بانت ع ويها الا انه حس بخوفها ولهفتها 
قال بنبرة شك:بلاج ياموزه؟
قالت تدور لها ع عذر وهي تشوف ملامح اخوها اللي شك فيها يلست وهي تقول: ماشي فديتك بس سرت الغرفه ومالقيتك 
فهم شو فكرت فيه وقال:خفتي عليي ياموزه؟,,,خفتي اني مت؟
موزه وهي تبرر لاخوها وطمنه:بسم الله عليك شو هالرمسه ..بس يوم ماحصلتك طلعت ادورك؟
ابتسم كانها جاوبت ع سؤاله بنعم: انا قلتلهم يرتبونها مع انهم مغيرين الشراشف بس ماارتحت بالرقاد البارحه...افكر اقطع العلاج وارد البلاد تولهت عليها
موزه:بس الحين انته في فترة نقاها ان شاء الله اذا تعافيت بنرد خلنا يالسين اخاف تنتكس حالتك مثل المره اللي طافت هالمره اسمع مني وخلنا يالسين
تنهد :بس مليت ياموزه حاس اني مخنوق ابا ارد الامارات بتقولين ومنو ليي فيها ... اشم ريحتها استانس بهواها اندفن فترابها
موزه اللي ارتجف قلبها:بسم الله عليك بعدين كيف منلك فيها انا وين سرت انت اخويي ياناصر 
طالعها بحزن: بس في انسان الوحيد اللي اعتقد مابيعترف بهالشي
موزه:اذا قصدك...
ماحسوا الا بالممرضه قاطعه رمستهم عشان هذا وقت الدوا ..سكتوا وماكملو كلامهم وقاموا عشان ناصر ياخذ دواه ويرتاح..



مستحيل كلمه مازالت عالقه في راسه وايديه دور بين الاوراق ماخلا ورقه في الادارج وفي الملفات مادور ها لين وقف فجأه عن الدواره وهو عينه مركزه ع الملف اللي جدامه او بالاصح ع الورقه اللي في الملف خذها بين ايديه وهو مب مستوعب اللي يقراه وكاله عامه من عمته يمنه باسم بنتها إيمان تخدرت كل حواسه مية سؤال ومية فكره تمر في راسه والظنون تلعب فراسه هل هي مثل مايسميها لعبه من وراه ولا في شي مخفاي عنه طلع من المكتب وبيغادر الشركه اللي مافيها غيره هو والعامل كان يترياه برا عند المكتب طلع حمد ويهه متكهرب طلع بوكه وعطاه فلوس وطلب منه يرتب كل شي فمكانه وراح عنه بس عقله وتفكيره في الورقه اللي لقاها...



كانت ترتب ملابسها في الشنطه المتوسطة الحجم اللي محطيتنها ع السرير كان يالس يتأملها وهي سايره للكبت وراجعه للشنطه ليش لا وهذا اخر يوم قبل سفرها ماراح يسامرها ولا بتكون بقربه يضحك وياها ويسولف عليها وع اللي فبطنها قام من مكانه ويلس قرب الشنطه وهي يايه من عند الكبت شايله اخر شي بتحطه في الشنطه ابتسمت له مع انها حاسه بداخلها كثر شو صعب عليه يفارقها سكرت الشنطه وطالعته 
منال:عمر مااباك تضايق مني والله مب فنيتي اسافر ولا فكرت فيوم اسافر الا وياك
عمر:لا تبررين شي ..مهما كان هذي امج ومن واجبج تراعينها..والحمدلله الدكتوره طمنتج وماشي خطر من سفرج وانتي حامل فسافري بس انتبهي لنفسج
منال اللي كل يوم يزيد ويكبر حب عمر فقلبها بسبب اخلاقه الراقيه وتعامله بشهامه نادره: اوكي
عمر:افكر اخذ اجازه عقب ماترجعين وبنسير أي مكان 
منال:ان شاء الله
عمر:بروح اتسبح وبعدين بوصلج وامج للمطار
منال اللي ماتبا تتعبه:الدريول بيوصلنا
عمر:لا انا بوصلكم انتي تشوفي عن تكونين ناسيه شي وانا بسير اتسبح
منال:اوكي



الماضي كلمه طلب منا نمسحها نزيلها مانخلي لها وجود بحياتنا بس اللي نسويه هو العكس نعيش فيه مهما تغير ثوبنا وملامحنا بيبقى ماضينا محفور بقلوبنا ومرات نقول ليته يرجع ومرات نقول عساه ماكان ...حست انها طولت في المذاكره ولازم تاخذ برييك قصير..راجعت اخر نقطه كانت عندها ولملمت اوراقها اللي ناثرتنهن ع السرير وهي يالسه متربعه وسطه..رتبتهن وحطتهن ع الكتاب وفوقهن القلم..وهي توها بتفرد ريولها وبتنزل حست بتنمل في ريولها من طول اليلسه نزلت ومشت وهي بعدها حاسه بقرصات في اقدامها..كانت امها يالسه في الصاله تطالع التلفزيون يت لها وهوت ع راسها ووحبته بعدين يلست قربها
امل:ماماتي ..ترددت في كلامها ..اممممم ...بقولج شي؟
عايشه اللي مستغربه من وضع بنتها :قولي يا امل
امل وهي مرتبكه ولا عارفه كيف تفتح الموضوع شجعت نفسها وقالت:ام سعود خبرتني بالموضوع
عقدت حواجبها:أي موضوع؟!
امل اللي زمت شفايفها ونظراتها اللي مب مستقره خايفه من ردة فعل امها عشان ام سعود قالت لها كيف كانت ردة فعلها يوم رمستها..بس امل تشجع نفسها وتحاول توصل الموضوع لامها بهدوء
امل:الريال اللي يبا يخطب
تضايقت عايشه وامل عينها عليها وتترقب رد امها..طالعتها عايشه وقالت:امل هذا الموضوع مابا اسمع أي كلمه عنه انزين؟
امل اللي سكتت وبلعت ريقها قالت:انزين...كانت تبا تقول شي ثاني بس بعدها خايفه..ماماتي ممكن اقول شي؟
تنهدت :قولي بس عن يكون شراة الموضوع اللي قلتيه؟
امل:لالا..امممم...ابا اسال عن ابويي
عايشه اللي ذكرياتها تنفتح كل مامر طيف ريلها والحين بنتها رجعتها للماضي
عايشه:شبلاه ابوج؟
امل:رمسيني عنه
عايشه:ابوج كان غير عن كل شباب الفريج ..يوم خطبني كل البنات احسدني ..ابتسمت..قالن ياحظج خطبج مزيون الفريج...ابوج كان غير فكل شي ..الله يرحمه
ارتعشت وهي تسمع امل تقول:تظنينه حي؟
عايشه:امل شو تقولين ابوج مات الله يرحمه
امل:بس مب متاكدين يعني من بين الجثث اللي تفحمت ماعرفناه الا بس من رقم البطاقه والاسم 
عايشه:انتي قلتيها الجثث متفحمه ومختلطه ويا بعض يعني مستحيل نعرف أي واحد فيهم ابوج والبطاقه كانت هي الدليل على انه كان بينهم...ابوج توفى يا امل الله يرحمه ويغمد روحه الجنة ...وهي تقوم من مكانها,,بسير اصلي عن تفوتني العشا
راحت عايشه وامل فقلبها تتمنى لو اللي قالته لامها حقيقه ..بس بينها وبين نفسها تفكر لو كان صج كيف بيكون احساسها...



يمكن في داخلها تبا تعرف شو اللي صار بس كيف وهي ماسمعت شي ولا حست انه في شي صار..سارت للصاله وشافت امها يالسه تقلب في المجله واخوها منسدح جدام التلفزيون والمخده تحت راسه ويطالع مصارعه..يلست ع وهي طالع امها..
ساره:مامي
نوال اللي مغتاضه من بنتها واللي مب فاهمه سبب كرها لاختها ودها ترمس بنتها بس خايفه تكون ردت ساره عكسيه وتحس ان امها ماتحبها من غير ماطالعها قالت:شو؟
ساره اللي تمثل الضعف عشان تستعطف قلب امها وهي محطيه ايدها ع رقبتها
ساره:مامي انتي شفت شو سوت فيني الحقيره...باجر مابداوم
من دون ماتطالعها :ليش؟
ساره اللي تمثل التعب:تعبانه
حطت المجله ع صوب وقالت:بداومين ...عشان باجر بييون عمال هنا وانا ماباج تمين بروحج
ساره:بس الشغاله بتكون وياي
نوال اللي تبا تعاقب بنتها:الشغاله مابتكون حد 
ساره اللي يت عبالها بشرى وبعصبيه :وبشرى 
نوال:بشرى بعد بداوم ...
ساره وهي تمثل انها تصيح:ماماتي بلييييييز
نوال:سمعيني دوام بداومين...قاطعتها قبل ماتتحدث..كلمه زايده بتنحرمين من مصروفج لمدة شهر 
ساره اللي عصبت وقامت وهي تنافخ وويها معفوس وسارت عنهم..



كلمه من حرفين دايم ع بالها صارت ماتعرف غيرها سكونها انعزالها تفكيرها المستمر خوفها وعدم ثقتها بالزمن اللي خلاها تكرر بينها وبين نفسها كلمة "لو" هذي الكلمه اللي تعذبها تكويها وهي تتأمل نفسها وتذكر وين كانت وكيف صارت وكأن الزمن وقفت رحاه في اللحظه اللي ندق فيها الباب ونفتح رن فونها ماكان لها بال حتى تلتفت صوبه..دخلت اختها حمده وتتريا اختها تاخذ الفون وترد بس شمه صاده ع صوب مشت ويلست وهي تطالعها مدت ايدها تشوفه وسكت وهي توها ترفعه 
حمده:ليش مارديتي؟..بس شمه بعدها ع وضعيتها ساكته ومتجهمه ...حمده وهي تشوف المكالمات اللي واصله لاختها من غير ماترد على أي وحده استغربت...اربع مكالمات!...حبت تعرف من عند من وكانن لنفس الشخص اللي ارتبط اسم شمه بأسمه...حمده وهي تطالعها..من خليفه..ليش ماتبين تردين عليه؟
شمه اللي مضايقه من الوضع طالعت اختها وقالت:حمده الله يخليج مابا اسمع شي
حمده اللي ماعايبنها اللي تسويه اختها:حبيبتي خليفه الحين ريلج يعني بحكم المعرسين ..اللي تسوينه غلط..انتي جي ماتتعافين بسرعه وبتأثرين ع صحتج..ولا ماتبين تمشين؟!
شمه بيأس:ويمكن ماامشي
حمده:بتمشين ياشمه بس انتي ارفعي من معنوياتج فحوصاتج اوكي واخر اشعه سووها لج كانت اوكي بس يبالج وقت الشي يباله صبر وطولة بال ..مدت لها الفون..هاج اتصلي على خليفه 
طالعت الفون وهي عابسه وخذته من ايد حمده اللي كانت تشجعها بنظراتها وكانها تقولها ياللا اتصلي..كانت تطالعه وهي ع نفس الحاله مقطبه حواجبها
ضغطت ع الزر وهي بداخلها غصه ورفعته ببطء وحطته ع اذنها رن ورن وفي الاخير
خليفه بهدوء:الو
شمه اللي كانت متردده قلقانه مب عايبنها الحال ومع هذا ردت عليه بهدوء:السلام عليكم
كان كل واحد فيهم يكلم الثاني مثل اللي يتعرفون اول مره يمكن مب عارفين كيف يبدون او يمكن لانهم ماخذوا ع بعض
خليفه:وعليكم السلام..هلا شمه..شحالج؟
شمه:بخير...خليفه
خليفه:نعم
سكتت وغصت الكلمه في حلجها طالعت صوب اختها اللي خافت من منظر اختها وهي تشوف دموعها سالت على خدها حست بالغصه اللي فقلب اختها بس انصدمت يوم سمعت شمه تقول: طلقني!!!!!!!




إلى اللقاء مع البارت 6


قراءة ممتعة^^


مع تحياتي:

اصداء الحنين


البــــــــــ 6 ــــــــــارت




طلقتني كلمها نطقها لسانها من غير ماتفكر بتاثيرها ع اللي سمعها كانت تتالم في داخلها ..رجع فونها يرن مره ثانيه عقب مانقطع الخط بينهم ماشلته ولا فكرت حتى طالعه..وقررت حمده ترد عليه واللي كانت ناويه تهزب اختها في اللحظه اللي رن فيها الفون طالعت اختها بس اختها تمت ساكنه وماتحرك فيها شي مسكته وهي طالعه ..طالعت اختها و قالت :خليفه بترمسينه ولا لا؟
سكتت عنها فماكان من حمده الا حطته على اذنها:الو
خليفه اللي حس انه مب صوت شمه:الو..من معايه؟
حمده:انا حمده شحالك؟
خليفه: هلا حمده ..الحمدلله بخير ومن صوبج؟
حمده:الحمدلله
خليفه:شمه وينها؟
طالعت اختها بقلق:شمه؟!
خليفه:هيه..كنت ارمسها بس الصوت كان يقطع وماسمعتها زين شو قالت
حمده اللي حست بالرحه من كلامه .. ماحبت تعطي الفون لاختها خافت انها تقوله اللي قالته له من شوي واحسن انه ماسمع اللي قالته فقررت تكذب عليه لين تلقى صرفه ويا اختها
حمده:شمه رقدت 
خليفه اللي يحاتيها:هي بخير حسيت من صوتها كانها تصيح؟
حمده وهي تبرر له وتحاول تقنعه بالعكس:لا ماكانت تصيح بس هي شوي تعبانه ومصدعه بس هي بخير ومافيها شي
خليفه:حمده يوم تقوم خبريها ابا اكلمها وسلمي عليها 
حمده:ان شاء الله بس انته لا تحاتي هي بخير وانا ببلغها سلامك وبخليها تتصل عليك ياللا مابطول عليك
خليفه:اوكي ..مشكوره ياحمده ياللا مع السلامه
حمده:مع السلامه...سكرت عنه وطالعت اختها تلومها بنظراتها حطت التلفون وهي تقوم ..خليفه بيرد يتصل فيج وع فكره هو ماسمع شي من كلامج والافضل انج ماتعيدينه ياللا تصبحين ع خير
ظهرت عنها وشمه ويها معتفس مالها خلق شي خذت الفون واغلقته ورجعته مكانه...نزلت وهي متضايقه من اختها مرت ع الصاله بس محد موجود وهي طالعه ناويه تسير عند خواتها من ابوها وصل عمر من المطار عقب ماوصل منال وامها للمطار تمت واقفه لين نزل ..ومشوا صوب بعض لاحظ الضيق عليها
عمر:حمده شبلاج؟
حمده اللي عابسه وومعصبه من اختها:اختك رفعت ضغطي
عمر اللي مافاهم عليها:أي اخت؟!
حمده:شمه..تعرف شو سوت قالت لخليفه يطلقها
عمر باندهاش:كييف؟!
حمده:بس هو ماسمع شو قالت عشان الاتصال كان يقطع 
عمر وهو يعاتبها:بس انا نبهتكم وقلتلكم لازم ترفعون من معنوياتها 
حمده:ومن قالك ماسوينا امي دووم ترمسها وانا وخواتي وشيخه حرمة اخوك كلنا دوم وياها بس شمه خلاص محطيه في بالها انها مابتمشي
تنهد:لا حول ولا قوة الا بالله..هي وينها الحين؟
حمده:فحجرتها
عمر:وانتي وين سايره؟
حمده:بسير عند ميثوه بنطالع فلم ويمكن ابات عندهم..وانت سير شوف اختك الخبله اللي بتهدم حياتها والسبب تفكيرها الغلط
عمر:اوكي الحين بسيرلها ..ياللا تصبحين ع خير
حمده:وانت من اهله...
افترقوا هي سارت عند ميثه وهو دخل ماشاف حد في الصاله ورقى فوق مشى لغرفة شمه ودق الباب ع خفيف ماسمع ردها وفتح الباب شوي الحجره مظلمه فعرف انها رقدت سكر الباب فهدوء وقرر يكلمها باجر وراح ع قسمه اللي اكيد بيحس فيه بالفراغ والسبب غياب منال عنه...




يعذبها تحاول تفتح عيونها بس هو مانعنها يسحبها مب قادره حاسه بلزوجة جسمها والعرق ينزف من مسام يلدها وشهقاتها تزيد وتزيد مب قادره تتخلص منه تحس صوتها راح وريقها ناشف..صدرها يرتفع وينزل وراسها تحركه يمين ويسار يعتصرها ..يضغط بكل قوته عليها ..حتى فجأه تتخلص منه وتلقى نفسها في سريرها تلهث من كابوس ..قامت بسرعه من سريرها ورحت للثلاجه الصغيره اللي فحجرتها وفتحتها سطع نورها اللي خذ حيز صغير من ظلام الحجره اللي مسكره ليتاتها ماعدا الابجوره خذت لها دبة ماي وشربتها تروي ضماها اللي يشوفها يقول ماشربت من سنه روت عطشها بس حاسه بويع فضيع فراسها والخوف باين في عيونها فقدت طاقتها بسبب الكابوس اللي كان جاثم ع صدرها...
في اليوم الثاني وع طاولة الاكل كان يالس يتريق طلعها شافها هاديه سابحه بفكرها عينها ع الاكل وبنفس الوقت مب عليه كانها صنم 
جاسم:ريم شبلاج؟!
ريم اللي ع وضعيتها بس شفايفها تحركت:ماشي..بس مصدعه راسي يعورني
جاسم:انزين اكلي شي مب زين تروحين المدرسه جيه
ريم:مب متشهيه
جاسم :شو مزعلنج ومكدر خاطرج؟
ريم:ماشي
جاسم:عيل شبلاج معتفسه من صباح الله خير؟!
ريم اللي حاسه بضغط ع راسها ولا لها نفس تتحدث اعتفس ويها وقالت وهي تسحب حزام شنطتها ع كتفها: بترياك برا
سارت من غير ماتعطيه فرصه يتكلم يت يدته امنه اللي من وعوا ع الدنيا وهم الاثنين يسمونها امهم عشان ماعرفوا لهم ام ثانيه غيرها..
امنه عقب ماسحبت الكرسي ويلست:عيل ريم وينها؟
جاسم:طلعت برا مادري شبلاها تقول راسها يعورها .. طالع ساعته..اوف ماباقي شي ياللا ..وهويشل كتبه ويوقف..انا ساير..امايه رمسيها 
امنه:ان شاء الله يوم تردون من مدارسكم برمسها
جاسم:مع السلامه
امنه: مع السلامه...جاسم..لف صوبها...قول للدريول يوم ايي مايبند السياره عشان بطلع
جاسم:ان شاء الله من رخصتج
امنه:الله يحفظكم



حين تبني جسر متهالك للحب وتمشي عليه وحدك تشعر باهتزازه وصرير منبعث من احباله المتشبثة بذكرى جميله عانقت روحك لسنوات طويله فتجد نفسك تعيش مراحلها وفصولها لوحدك وتحاول ان تبني فوقها حاجز تحميها من اعين الغير حتى لا يلتمسون وجعك ويرون مكنون قلبك فيلومونك لطول بالك وقوة صبرك ويعنفونك على الاحتفاظ بها وينكرون عليك عدم استمتاعك بما حولك فتلوذ بنفسك ولا تلقي بال لمايحيط بك...
كانت ومازالت تسافر بخيالها لذاك الزمن اللي جمعها فيه زمن ظنت انه بيبقى حقها بروحها بيكبر وبيعيش وبيشيب من غير مايفقد حلاه..بس وفي نص الدرب انقطع انفصل غاب ماعاد له وجود مهما صرخت فداخلها ومهما دورت اعذار سيف القدر كان اسرع خذاه بعيد عنها ماعندها منه الا ذكريات الامس وبنت ماشافها ولا هي نادته ابويي كل يوم وكل لحظه الذكريات تزورها خاصة يوم تيلس بروحها في هالبيت الكبير وبنتها تسير جامعتها...كانت تذكر ذبج الليله اللي حطت فيها العشا في الحوش ووتعشوا وعقبها كانت بداية للي بيصير بعدين 
عايشه وهي تشوفه صاد ع يانب متاكي ع ايده وثاني ركبته وايده الثانيه عليها ويفكر وهي تنزل الشاهي ع الحصير..يلست ولا حس فيها وهي حست انه يفكر بشي كبير شاغل باله..صبت له كاس شاهي وقربته منه:سلطان ...انعدل فيلسته وتربع وخذاه عنها وعقله مشغول وشغل وياه عقلها..شرب يغمه من الشاهي وطالعها وقال :عوشه ..قررت ادور شغل ثاني
استغربت من قراره:ليش؟!..شغلك الحمدلله زين وايدين يتمنونه؟
سلطان:اعرف..بس ابا اخذ بيت احسن عن هذا ابا اعيشج احسن من جيه
هي ماشكت له الحال زعلها كلامه وضايقها:سلطان البيت مافيه شي والحمدلله نحن عايشين احسن من غيرنا..
تنهد مب عارف يفسرلها وبنفس الوقت نفسه طاب لها السفر:ولو ياعايشه انا ابا القى شغل ثاني والحمدلله حصلت شغله 
يعني معزم ومقرر هذا اللي حدثها فيه عقلها بعدها مب مستوعبه ولا مقتنعه
عايشه:وين بتسير تشتغل الفجيره راس الخيمه الشارجه....
صدمها سكتها شل عقلها ويوم لسانه نطق:برا البلاد
طالعته رافضه مستنكره كلمته زلزلتها قالت بصوت مرتخي:سلطان شوتقول؟!
حس انه صدمها يعرف انه شي صعب عليهم هم الاثنين بس هو يبا يصير عنده فلوس يعيش ويعيشها وياه احسن من جيه يبا يسكنها بيت غير مب مهم شعبي او لا المهم يكون يديد وياخذله سياره يديده بدال سيارته السكراب اللي يصلحها في الشهر الواحد اكثر من مره واشياء وايد وده يمتلكها ويسويها
طالعها ونظراتها تلومه ع اللي قاله....وقال: عايشه صدقيني السفر بيساعدنا وايد وانا اكيد بيي في كل اجازه عايشه اباج تكونين وياي تشجعيني وتشدين من ازري...
كلماته احفرت بقلبها جرح وخوف..سارت لامها تشكيلها ويعها كانت يالسه ع باب المطبخ وامها داخل تنقي العيش(تنظف الرز من الوسخ)..كانت تتحدث وقلبها يعورها عليه..
عايشه:خايفه خايفه افقده
امها اللي معارضه بنتها:ياعايشه هذا لمصلحتكم الريال يبا يعيشج احسن من اللي انتي فيه ..فكري زين ترى هذا وراه فايده وخير
عايشه:الخير اللي بيي من ورى هالسفر ماباه ..مابا افقده مااباه يروح مثل ماراح محمد...محمد اللي مامر ع خطبتنا الا اسبوع وراح البحر ورد ميت محمد اللي ياني سلطان يربع يقولي محمد ولد عمي توفي وهو غرقان..
امها اللي عصبت منها:اعوذ بالله ترمسين عن محمد وانتي ع ذمة ولد عمه 
تنرفزت تضايقت :امايه فهميني انا مب قصدي اللي فهمتيه..محمد الله يرحمه وسلطان ريلي واحبه واعزه بس ماباه يروح عني
امها اللي قامت شاله الصحن:لا إله الا الله..خلي عنج هالرمسه وخلي ريلج يدور رزقه ولا توقفين فطريجه..
ياليتني وقفت فطريجك ياسلطان وماخليتك تروح..كلمات قالتها وهي تصحى من ذكراها ..الذكريات اللي ماتدري متى بتمحيها من ذاكرتها....



كلامه ماياب فايده وياها حاول يلين راسها يقنعها يبعدها عن اللي تفكر فيه بس للاسف حطت حاجز بينها وبين كلامهم نزل تحت وطلع للحديقه يجدد الهوا فصدره ويحاول يلقى حل كان يمشي وقف وهو يطالع المظله اللي مسوايه برع كانت يالسه تقلب في المجله وتشرب عصير برتقال فرش..كان بيرجع بس ريوله غيرت مسارها ومشى لها ..
عمر:السلام عليكم
رفعت راسها ببتسامه عكس اللي باين ع ويهه:وعليكم السلام
عمر:شحالج هدى؟
هدى:بخير 
حست انه متغير بس مايحقلها تسأله ..بس هو حب يفتح قلبه مع انه كان متردد :هدى ابا احدثج فموضوع
ماحبت ترفض وبان ع ويها القبول:اوكي تفضل
تجدم ويلس :الموضوع يخص شمه..كنت عندها..حالها هب عايبني الدكاتره طمنوها انها بتمشي بس الموضوع بياخذ وقت ..الحين محطيه في بالها انها مابتمشي وكل اللي ينقال لها مب صدج..وطلبت الطلاق..اباج تحاولين وياها..ترمسينها..تقنعينها تسوين أي شي يغير اللي فراسها
هدى :ان شاء الله بكلمها ولا يهمك 
وقف وهو يقول:مشكوره..عيل بخليج عن اذنج
هدى:اوكي..مع السلامه..




نجود البنت المعقده في الكلاس مثل مايقولن اللي وياها واللي محد يقرب منها ..كانت يالسه ومرجعه راسها لورى ومريحتنه ع الكرسي ومغمضه عيونها ..حست بحد يلس عدالها لفت راسها وفتحت عيونها وشافتها ..باين عليها الضيق والكابه كانها تشوف نفسها
نجود وهي ع وضعيتها:راسج بعده يعورج؟
من غير ماتلف عليها وهي طالع لجدام:وبينفجر
نجود:خذتي بنادول؟
ريم وهي ع وضعيتها:ماينفع وياه
لاحت راسها ع الصوب الثاني وقربت شنطتها اللي دوم وياها وماتخليها في الكلاس عشان ماتثق في بنات كلاسها..فتحتها ونبشت فيها وعقب ماخلصت لفت ع ريم ومدت ايدها :دوج
طالعت ريم الحبه اللي بين صبوعها:شو هذا؟
نجود وهي ع وضعيتها الاولى:اذا راسج ويعه من نفسه بيروح من غير شي..واذا كان وراه سبب يباله شي يهديه وينسيه الويع
رغم الصداع اللي تحس فيه الا انها نسته وهي تشوف الحبه وتسمع نجود اللي ماترمس مع حد ومخليه الكل ينفر منها..زادت حيرتها اكيد ورى هالكلام شي اكيد نجود فيها شي يعذبها هذا اللي فكرت فيه ريم ..
نجود:تبين ولا لا؟
ريم:في حد غيري عطيتيه من هالحبوب؟
نجود:لا انتي اول وحده واخر وحده ماافكر اخبر حد او امد ايدي لحد..يمكن داخلج تقولين ليش انتي..تقدرين تقولين اني ارتاحلج ..ماضريتيني فشي..ماحسيت انج تتصرفين شراتهم او احتقرتيني ..صح كنت الاحظ انج مب مهتمه بس فداخلي ماقدرت اشل عليج ماادري ليش...والحين تبين الحبه ولا لا؟
طالعت ريم ايد نجود اللي شايله الحبه وثواني والحبه في كفها تاملتها وعقبها قامت ..
نجود:بتخبرينهم؟
طالعتها:محد له خص هذا الشي يخصنا نحن الثنتين
علقت ع كلامها وهي تشوفها رايحه:اتمنى انج ماتخبرين حد ياريم اتمنى!!!..



كان يالس بهيبته المعتاده ورى مكتبه يدقق في الاوراق ويوقع عليهن..قطع عليه موبايله ..خذه ورد ع المتصل:هاه عطيت الخدم معاشاتهم؟..اعتفس فجأه وكمل بعصبيه..شقلت؟...متى رجعت؟!...انزين انزين ..سكر عنه وهو متنرفز..هذي كيف ترجع من غير ماتعطيني خبر..
قام من مكانه وترك كل شي وطلع وهو معصب وراح ع بيت اخته..كان معصب وقابلته هي برود ولا اهتمت لعصبيته
محمد:الحين اعرف من الدريول انج رديتي بدال ماتتصلين ع الاقل وتخبريني
إيمان:رديت متاخر ولا حبيت ازعج حد ومن شوي واعيه من الرقاد
كان بيقول شي بس قطعت عليه الشغاله اللي يت يايبه لها كوب الكوفي وعقب ماسارت
محمد:إيمان هو قرار ومااباج تناقشيني فيه بتين تسكنين عندي.... هنا مب امريكا عشان تيلسين بروحج
إيمان: الحين امريكا أأمن من الامارات..خالي..بتم هنا فبيت اهلي..يعني مابخذ راحتي في بيتك ولا نسيت بيتك فيه عيالك وحريمهم واحفادك وين تباني ايلس
محمد:اذا هذي هي المشكله مقدور عليها أحمد بينتقل من فلته وبيسكن في قسمه الجديم ..وقلت نقاش لا تناقشيني
إيمان من غير اهتمام:ان شاء الله خير
محمد وهو يقوم واقف:الليله بتين تتعشين عندنا بطرش الدريول ايي ياخذج
وقفت وفأيدها الكوفي:مايحتاي عندي سيارتي وسفري مانساني طريج بيتك ياخالي
محمد:انزين انا بسير وبجهز كل شي والاحسن من الحين تجهزين اغراضج اللي بتاخذيهن لبيتج اليديد
إيمان:بس انا بعدني ماقررت
عصب وصل حده وتقرب منها:والله اذا مايزتي عن اللي فراسج ماتلومين الا نفسج
إيمان:وتهون عليك يمنه فقبرها وتنسى وصيتها 
عصب احترق بداخله كان بينفجر بس تمالك نفسه كتم غيضه وراح..علقت راح مت غير مايأثر فيها مشت ويلست ع الكرسي تتلذذ بالكوفي ..



حياتنا قاموس نخط عباراته بايدينا ومشاعره من قلوبنا نحب ونكره وممكن نغير الكلمتين مكان بعض الا ساره اللي مستحيل تبدل كرها لبشرى لحب بعدها دور ع طريقه تخلصها منها ..كانت يالسه ويا خوله في كافتيريا الجامعة وبين السوالف رن فونها طالعته وقالت
:هذي خالوه..اكيد عندها خبر حلو..استغربت خوله منها بس ماعلقت ..حطت ساره السماعه في اذنها..الو هلا خالوه
خالتها:شحالج حبيبتي؟
ساره:بخير وانتي شحالج؟
خالتها :بخير..حبيبتي بخصوص الموضوع اللي حدثتيني فيه الحل عندي
ساره:فديتج خالوه اعرف مااهون عليج
خالتها:اكيد ماتهونين عليي وبشرى دواها عندي عيل تأذيج وامج ماتسويلها شي ..ماهقيت نوال تسكت كان لازم تادبها هذي وحده ماتستحي بس ولا يهمج فديتج انا بادبها
ساره وهي تزداد فرح في نفسها ولو خالتها جدامها الحين كان رمت نفسها فحضنها: شو بتسوين خالوه؟
خالتها:خليني ارتب كل شي وبتعرفين... السالفه يبالها شوية ترتيبات
ساره:احبج 
خالتها:عيل اشوف سارونه حبيبة قلبي متاذية من هالخايسه واسكت لا حشا والله بخليها تندم...انزين حبيبتي الحين بخليج يوني ضيوف
ساره والابتسامه شاقه الحلج :اوكي خالوه باي...سكرت عن خالتها وخوله تشوف الفرح اللي بادي ع ويها وياها فضول تعرف ...
خوله:خير شو هناك؟ّ!
ساره:هذي خالوه تقول بتصرف ويا بشرى
خوله اللي تحاول تفهم السالفه وتحط تخمينات:انتي خبرتيها ؟!
ساره بغيض وانزعاج:عيل اسكت لها ..رجعت وابتسمت وكأنها تذكر كلام خالتها..هيه خبرتها وقالت الحل عندها بس السالفه تبا ترتيب وانا اعرف خالتي زين اذا بتسوي شي تسويه مابالج اذا كان هالشي يخصني وانا اغلى وحده عندها
خوله مع انها ماتعرف بشرى بس تسمع عنها من ساره وع كثر زياراتها لساره ماصادف وشافتها الا انها من عقب ماسمعت كلام ساره تعاطفت وياها وخافت وقالت بصوت واطي غير مفهوم:الله يعينها عليكن
ساره:قلتي شي؟!
خوله:لا ماقلت شي ...


في نفس اللحظه كانت بشرى يالسه بين ربيعاتها تعزف لهم وتغني 
عقب ماخلصت من العزف ..
حنان وهي تترجاها:بيشووو فديتج ابا اسمع يازمن بصوتج..سمعتها بصوت شمه كانت تينن حبيتها..دخيلج
كانن بقولن وهي تنفذ من غير ماتعارض تحب العزف تلقى فيه وسيلتها اللي تفرغ داخله اللي فيها..بدت تجرك صبوعها على اوتاره وقالت الموال باحساس وكانها تعبر فيه عن نفسها
بشرى:يازمن قاسي عليا يازمن وش بيديا ...حنان اللي انسجمت وياها..ااااه حبيتها...يازمن قاسي عليا يازمن وش بيديا ..كنت انا اشكيلك حبيبي من جروح اللي فيا 2..فيااا
كلهن بتصفيق وبصوت واحد:الله روعه روعه
وحده من ربيعاتها:بيشو ممكن تعلميني العزف ابا اتعلم؟
وبدن كلهن يطلبن منها ..لين ماسكتتهن وحده منهن ومنبهتنهن لوقت المحاضره اللي ماباجي عنها شي...وياترى الزمن شو يحضرلج يابشرى؟؟؟؟!!!



من الاشياء الصعبه على الانسان انك تستمتع بشي وبعد فتره ايي من يطلب منك تتنازل عنه وتبدا تطرح السؤال ورى السؤال بس يعجز لسانك بين اللي تباه واللي لازم تسويه من يومين بس كانت هي واحمد يالسين وكانت تقوله انها تبا تغير اثاث البيت والديكور والحين ياي احمد ويزفلها خبر انها مابتغير شي من مكانه بس هي اللي بتغير مكانها... يعرف انها بتعصب بتنفجر ويمكن حتى تترك البيت وتروح..بس لازم يخبرها باللي قاله له ابوه...
شيخه من عقب ماسمعت ريلها قالت بانفعال: مستحيل اللي تقوله..تباني ارد اعيش ويا اهلك ..لا يا أحمد مااقدر 
تنهد وهو يسمعها:بس هذا طلب من ابويي
ردت عليه بغيض:طلب ولا امر..الحين ياي ابوك يبا البيت ..واكيد انته ماقلتله لا صح؟..وليش تقوله لا ..عيب حرام هذا ابوك طاعته ورضاه واجب..وانا اروح فداهيه مب مهم صح؟..علت صوتها ..قولي صح؟
احمد وهو يحاول يهدي اعصابه:انتي دوم وياهم وعندهم يعني ماشي فرق عود شيخه:تعرف انه فيه فرق اروح عندهم وقضي يومي كله وياهم شي واسكن عندهم شي ثاني..بعدين كيف تباني اعيش عندهم وفيه ابغض شخص ع قلبي عايش بينهم..ميعاد..ميعاد حرمة اخوك اللي تكرهني كره العمى
احمد:ماعليج منها تجاهليها
شيخه:اذا انا تجاهلتها تظن هي بتتجاهلني ؟
احمد:بس القرار طلع من ايدي ولا اقدر اقول لابويي لا
شيخه:عيل ماشي غير ندورلنا بيت ثاني نعيش فيه ونفتك
احمد:مااعتقد ابويي بيوافق
شيخه اللي حاسه انها اخسرت كل محاولاتها:يعني شو؟
احمد:يعني ياشيخه خلينا هنا احسن لنا ولعيالنا ..فكري زين شو الاحسن نروح ونسكن فبيت بروحنا وحالنا يدهور ولا نتحمل ونكون اقوى ونبقى هنا..كانت تسمعه وهي راخيه السمع...اباج تفكرين زين طلعتنا من البيت مب الحل بهالطريقه مابنحقق شي ويمكن الكل يعادينا وانا بصراحه مابا اخسر اهلي ورضى ابويي وانتي بعد فكري في الموضوع وقلبيه براسج في هدوء ولا تسرعين...قام واقف وهي عقلها معاه ومب معاه..بسير وبرجع واريد اسمع ردج
خلاها وسار عنها وهي ماتحركت ويالسه تفكر باللي قاله وافكارها بين نعم ولا...



الحقيقه والحلم بينهم خيط عنكبوت ماينشاف بس ينقطع بسرعه ..خيط بايدينا نسجه وبايدينا نقدر نقطعه ..مثله مثل الحب ممكن يقوى ويستمر وممكن يضعف وينهار ..
جهزت نفسها وطلعت قاصده بيت عمها ..البيت اللي صارلها مده طويله ماشفته ..فيه اشياء تغيرت يمكن توسع اكثر ..كل شي فيه مختلف ماعدا الذكريات مثل ماهي عمرها ماتبدلت ولا نمحت ..نزلت من سيارتها وعينها تلف ع المكان وسكرت سيارتها وقفلتها وكل خطوه تمشيها تذكرها بشي ..مشت كانها في معرض لوحات وكل لوحه تعبر عن رسمه وكل رسمه فيها من التعابير اللي تعبر عن الامس..شافتها بعدها تذكرها ..مستحيل ماتكون هي ..امبلا هذا هو المكان اللي شافته يحفر لها فيه ويزرعها...كانت طالعه ودوره 
..:منصور وينك ياللا غدا..شافته وهو يحفر..شو تسوي؟!
منصور وهو ماسك عود خشب ويحفر:ازرع همبا (مانجو)
إيمان:حر
منصور:سيري داخل
إيمان:مابا...تجدمت ويلست جدامه ...اساعدك؟
منصور:لا الحين بخلص..
إيمان:يوم تكبر بتخليني اكل منها
منصور:هيه...
تنهدت وهي ماسكه بورقه من اوراقها ..كبرت بس ماتذكر انها كلت من ثمرها..في اللحظه اللي كانت لافه فيها وسايره للفيلا رن موبايلها فتحت شنطتها وطلعته كان رقم غريب مع هذا ردت عليه:الو...هيه الحين وصلت..دقايق بس...سكرت ورجعت الفون لشنطتها مشت ورقت درجات المدخل ...
هذي هي..اكيد هي..عودها جسمها حتى وان كبرت هي..وياها صوت من ورها وهي توها بتضغط ع الجرس ..:إيمان؟!....




انتظروني مع البارت 7




قراءة ممتعة^^



مع تحياتي:

اصداء الحنين


الــــبـــــارت الــــســـابـــع


تراخت ايدها عن الجرس ولفت تشوف اللي قال اسمها..ابتسمت لها وغاليه توسعت ابتسامتها صح مثل ماتوقعتها رقت وسلمت عليها 
غاليه ومازالت الابتسامه تنور ويها:الحمدلله ع السلامه
ردت عليها بابتسامه خفيفه واسلوب راقي مب غرور ولا ترفع بس اللي بيشوفها يقول عنها انسانه متكبره ورافعه خشمها:الله يسلمج
لفت ايدها ع ذراعها وهي تستعد تدخل وياها وتقول:عاد اوني بعرفج عليهم وبعرفهم عليج تعالي
فتحت الباب ومشت وياها الفرق في الطول كم سنتمتر ..إيمان خذت الطول من امها ممشوقة القوام في مشيتها هيبه ..وخذت من ابوها حدة الخشم والعيون ..وقف الكل يوم قالت غاليه:شوفو من يبت وياي..تعالي بعرفج عليهم..موجهه كلامها لهم صبر لا حد يتحرك..تفضلي ..هذي شمه اختي من الابو..وهذي مريم اختي بعد من الابو...
تقدمت مريم وسلمت عليها:الحمدلله ع السلامه
إيمان:الله يسلمج
غاليه:وهذا عمر بعد هو اخويي من الابو 
عمروالابتسامه ع ويهه:الحمدلله ع السلامه يابنت العمه
إيمان اللي ارتسمت ع ويها ابتسامه خفيفه:الله يسلمك ياولد الخال
وكملت وياغاليه:وهذي ميثاني .. ميثه اختي من الابو والام
ميثه وهي تسلم عليها:الحمدلله ع السلامه
إيمان:الله يسلمج
غاليه:تحملي اللسته ماشالله طويله...هذا اخويي خالد ولد امي وابويي
خالد:الحمدلله ع السلامه
إيمان:الله يسلمك
غاليه :شهد حرمته 
شهد:الحمدلله ع السلامه
إيمان:الله يسلمج
غاليه:وهاذيل اخويي احمد وحرمته شيخه وعيالهم الصغاريه
شيخه من شافتها داخله وهي معصبه بس هي من النوع اللي تقدر تكتم بداخلها وتقربت منها وسلمت عليها عشان محد يحس
غاليه:وهذي امي حبيبة قلبي فاطمه
قربت منها بكل حب:هلا هلا الحمدلله ع السلامه
إيمان:الله يسلمج
غاليه:قربنا نخلص..هههه..هذي ميعاد حرمة اخويي سالم
ميعاد اللي سلمت عليها وهي رافعه خشمها بغرور ومن داخلها حاسه بالغيره منها:الحمدلله ع السلامه
إيمان اللي حست بالغيض في نبرة صوتها والكل لاحظ مب بس هي عشان ميعاد انسانه غيوره ردتها لها بادب واحترام وكانها ماحست بشي:الله يسلمج
غاليه:وهذا اخويي سالم
سالم:ماشالله عليج ياغاليه شاده حيلج..طالع إيمان بنضره وابتسامه ع ويهه..الحمدلله ع السلامه ونورتي البلاد
إيمان:الله يسلمك
غاليه:وهذي امي امنه ..مرت ابويي 
امنه:الحمدلله ع السلامه
إيمان:الله يسلمج
غاليه:وهاذيل التوأم جاسم وريم عيال اخويي مبارك..اكيد بتسألين ووينه مبارك؟...مبارك مسافر واحتمال تشوفينه ع العيد الاضحى..احتمال مب متاكده هههه... واخويي فهد بعد مسافر يدرس وو منصور شراة مبارك وين وين نشوفه...وحبيب قلبي اخويي العزيز سيف اللي رايح قطر وبيرد جريب انزيين وهذا اخويي حمد..
حمد اللي الود وده يسألها بس ماسك نفسه لا المكان ولا الوقت يسمحله يسأل:الحمدلله ع السلامه
إيمان:الله يسلمك
غاليه وهي تمازح هدى :وهذي حرمته هدى اعتقد ماتعرفينها..ويقولوون انها بنت عمتنا الله يرحمها
ضحكت هدى ع كلام غاليه وقربت من إيمان وسلمت عليها..كان سلام عادي ولا كأنهن غايبات عن بعض مده طويله
كانت توها غاليه بتقول ..وهــ..قاطعتها حمده:انا بعرف بنفسي ارتاحي انتي..انا حمده بنت خالج..اخت الهبله اللي يالسه تلف فيج علينا اختها من الابو ..كملت وعينها ع ميثه...مادري ميثوه كيف متحملتنج..
غاليه اللي ضربت حمده بخفيف:جب انتي...هيه صح في حد ناقص ..
حمده:منال حرمة عمر..توضح لإيمان..هي مسافره مرافقه لامها
وصل عندهم وسلم ع بنت اخته واكتملت العايله اللي يحاول ع قد مايقدر يخليها متماسكه وافرادها يكونون ع قلب واحد ..يلس الكل سوالف وضحك..مب بس البيت اللي تغير حتى سكانه تغيرو..ممكن تكون غربتها عنهم هي السبب ولا من صدق هم تبدلو بس اكيد الايام بتخليها تلقى الجواب....

دقايق يلستها وياها خلتها تفكر فيها تحط مية سؤال واحتمال..افتحت لها جزء صغير من اسرارها مع انه يبقى لغز محير بالنسبه لها ويزيد من غموضها..ليش كلمتها هل مثل ماقالت..وشو سر الحبه..كانت متسبحه ولابسه بيجامة النوم وشعرها مبلل بالماي يالسه ع التسريحه وهي تفكر وعينها ع الحبه اللي محطيتنها في منديل..وهي عينها ع الحبه وتفكر في نجود ندق الباب لفت الحبة بسرعه في المنديل وحطتها في اخر درج وسكرته ومسكت المشط..وسمحت للي يدق الباب يدخل
انفتح الباب كانت يدتها اللي يايه تطمن عليها
امنه:ريم
ريم وابتسامه خفيفه ع شفايفها:هلا امايه بغيتي شي؟
امنه:سألت جاسم اليوم الصبح عنج يوم ماشفتج وخبرني انه راسج يعورج بس التهيت بالتجهيز لاستقبال ايمان..وييت اشوفج
ريم اللي ماتبا يدتها او أي حد يعرف بالكابوس اللي اييها:لا مافيني شي بس يمكن عشان شهريتي مجربه عشان جيه تعبت لا تحاتين فديتج انا بخير
امنه اللي ارتاحت نفسيتها:الحمدلله..عيل بخليج ترقدين الحين ولا تسهرين وراج دوام باجر
ريم:ان شاء الله
امنه:تصبحين ع خير حبيبتي
ريم:وانتي من اهله..كانت عينها ع يدتها لين طلعت وسكرت الباب ولو يدتها لفت بتشوف ملامح غير اللي قابلتها فيها..رجعت تفتح خر درج وطلع المنديل اللي فيه الحبه وتاملتها لاخر مره ولفته وحطتها وسكرت الدرج ...


حين تتبلد المشاعر ويطفو على القلب غشاوة الكره والبغض وحين يرتسم في عقلك صورة الشر عندها فقط تتحول الى انسان قاتل..مشت بخطواتها نحو تلك الغرفه غير مهتمه باحترام الخصوصية ولا معتبرة أي وجود لقاطينها في راسها فكرة واحدة الا وهي الأنا...
فتحت الباب وكل ملامح التقزز والنفور على محياها...
تجمع الكره في ويها وهي تشوفها طالعه من الحمام..ومثل كل مره مابين عليها أي تعبير..مشت للسرير ولا مهتمه لاختها اللي بدت ترمسها بكل بغض
ساره:تعرفين اني اكرهج ولا احبج ولا عمري بحبج ولو اشوفج تموتين جدامي مابتحركين مشاعري..ولو تفتحين قلبي مابتشوفين الا السواد متى تموتين ولا تذلفين من البيت وافتك من شيفتج..
بشرى اللي مب مهتمه لكلامها انسدحت في سريرها وقالت وهي تتلحف:يوم تخلصين اطلعي وسكري الباب وراج ولا تنسين تبندين الليت
كل هالتطنيش خلاها تغلي فداخلها كانت بتنفجر هجمت عليها وسحبت اللحاف..انتي تافه وحيوانه وسافله وانا اكرهج ..منو تحسبين نفسج تافه وحقيره...اكرهج..كانت ترددها وهي تضرب اختها ..وبدت تنتابها حاله هستيريه كانت طلع حرتها واللي كاتمتنه في قلبها مب قادره تتحمل..وبشرى بعد مافيها تتحمل ضرب اختها وكلامها واهانتها..قامت من سريره وبدت تتعارك وياها ساره تصفعها بايديها وتسبها وبشرى دزها برا الحجره..وصل صوتهن لنوال اللي طلعت وشافتهن يتضاربن حتى اخوانهن اطلعوا كانوا واقفين يشوفوهن وهم كلهم رقاد ..صرخت وهي تشوف بنتها فوق بشرى اللي ماتماثلها في الوزن ..وصرخت عليها:ساااره..ركضت وهي تحاول تسحب بنتها اللي خلاص مب قادره تتحكم باعصابها ..ساره قومي عنها بس...بس ساره فقدت السيطره ع نفسها..امايه خلينيييي ..اكرها اكرهاااا..يمكن البكى خلاها تفقد طاقتها وتتراخى سحبتها امها وورصت عليها بقو تهديها ..حبيبتي بس بس..
ساره ودموعها تسيل وصوتها اللي بح من الصريخ:امايه خليني خليتي اجتلها...
نوال اللي تبوس بنتها وتهادي فيها:خلاص حبيبتي اهدي..لفت عينها ع بشرى اللي يالسه ولا عارفه شو اللي تفكر فيه وايديها اللي مجرحه ..همست بشفايفها..روحي حجرتج..قامت وسارت ..طالعت نوال عيالها اللي بعدهم واقفين ..عنود روحو ارقدو ..حطت ايديها ع كتوف اخوانها اللي واقفين جدامها وراحو ونوال رجعت ترمس ساره بكل حب وحنان..حبيبتي تبين ترقدين عندي ..حركت راسها بنعم ورصت ع امها نوال وهي تقومها..ياللا قومي خلينا نرقد 


في مكان ثاني كان الهدوء سيد الموقف لفترة قصيرة من جهتها.... في داخلها غيره وشك ..تريته لين سار الحمام وطلع كانت ع جمر تترياه يطلع ...طلع وهي ع هدوءها في العاده ماتسكت وتحش في أي حد يمكن في داخله استغرب من هدوءها او يمكن من عشرته لها صار يعرف طبعها مشى لشبريه وزاح اللحاف وهو يالس في سريره ويفصخ ساعته ويحطها ع الكوميدينا وهي بعدها يالسه محلها طالعها :شو مابترقدين؟
سؤاله كان الجرس اللي دق ناقوس الخطر..قامت من مكانها ويت صوب السرير من نظراتها وملامحها باين فيه شي هذا اللي حس فيه وتاكد منه عقب مايلست ع حافة الشبرية وقبالته وقالت والغيض ينهش فعصابها وبكل شك قالت:شو معنااها ذيج الابتسامه والنظره اللي طالعتها فيها؟
سالم اللي عارف ميعاد وعارف تفكيرها اللي كله شك وظنون:منو تقصدين؟!
قالت وهي شوي وبتنفجر من برود ريلها:ايمان,,ايمان ياسالم...ايمان اللي قلتلها الحمدلله ع السلامه ونورتي البلاد..ببتسامه عريضه ونظراتك اللي بتاكلها
ضحك في نفسه ع تفكير حرمته وعقلها وبنظره عميقه وكانه يدور ع السبب لكل اللي فيه حرمته قال:بنت عمتي وارحب فيها ..فيها شي؟
في داخلها مب قادره تصدقه احساسها واللي شافته يخليها تشك حتى لو حاولت تبعد الفكره من راسها:سالم لا تيلس تلف ودور انا شفتك كيف تطالعها وتبتسملها ولا تظن اني بصدقك 
تعب من كلامها اللي ماداخل مخه وهو يعرف انها مابتغير اللي في بالها
سالم:ميعاد احب اقولج اللي سويته كان من باب الذوق والادب والتصرف الحسن مع انسانه توها واصله عندنا وضيفه في بيتنا واللي فراسج خبال لا اكثر والافضل طلعينه من راسج
ميعاد اللي زمت شفايفها بغيض ولا راضيه تستوعب او تقتنع باللي قاله ..قالت:مادري ليش ماقادره اصدقك
سالم:والله عاد هذي مشكلتج انتي تقررين اللي يناسبج انا انسان صاحب شغل وبزنس ومالي في هالسوالف اللي مامنها فايده ومب متفيج لرمسة الحريم اللي لا تودي ولا تيب..ميعاد قلت اللي عندي وانتي بكيفج..ورايي دوام فخليني ارقد
نسدح وتغطى وهي تفكر باللي صار بعدين تذكرت شي وقالت:المشكله انها السبب خلت عمي يقرر اييب شيخه ويسكنها عندي يعني بقابلها 
سالم اللي يسمعها تتحرطم قال:ميعاد ياتسكرين الليت وترقدين ياتكملين هذرتج برا
قامت وهي تقول بغيض:ارقد ..ارقد ياسالم لين اشوف نهايتها وياكم..
طلعت وهي تحترق بداخلها ساخطه ع كل شي معصبة وحاسه انها ضايعه ومحد مقدر اللي هي فيه ...


اصعب شعور هو احساسك بانك شخص مهمل مركون ع الزاوية وكل من حولك مب مكترث للي تسويه..شعور بخيبة الامل والاحساس بعدم الانصاف وتبدا الاسئله تاخذ طريقها لعقلك وتتمركز فمخك فماتعود تشوف الا التشاؤم والشعور بالخداع...بانت ع ويهه علامات الاستفاهم ليش وينهم ليش هالاهمال وعدم احترام المواعيد والالتزام بالوقت هذا كان احساس حمد اول مادخل غرفة الاجتماع وعينه ع الطاوله اللي كان يظن بيحصل رؤساء الاقسام يتريونه عقب مااكد ع اجتماع اليوم وطلب من السكرتيره تبلغهم انه ع الساعه 9:30 بيكون اجتماعهم وياه بس القاعه فاضيه والكراسي محد عليها طلع وهو معصب وسار للسكرتيره 
حمد:ليلى انتي بلغتي رؤساء الاقسام عن اجتماع اليوم ؟
ليلى:هيه نعم..بس الانسه ايمان اجلته لساعه 11 
اغتاض وعصب مهما كان مايحقلها تدخل فشغله:ايمان هنا؟!
ليلى:هيه
دخل سيده لمكتبها من غير مايدق الباب كانت دقق في الاوراق اللي قدامها تجدم ووقف جدامها ماتفصل بينهم الا الطاوله
حمد بصوت متنرفز:كان عندي اجتماع ويا رؤساء الاقسام من سمحلج تلغينه
ايمان ببرودها وعينها ع الاوراق اللي جدامها:انا اجلته مالغيته
حمد:تبين تصغريني وتقللين من قيمتي جدام الموظفين
ايمان من غير ماطالعه:لو كنت بسوي هالشي كانت لغيته..رن تلفون المكتب مدت ايدها وخذته وحمد مشحون بالعصبيه اللي مهما حاول يخفيها الا انها ظاهره ..إيمان وهي ترد ..نعم ليلى..اوكي...هيه..
تناقض بين الشخصيتين رغم انها اخت حرمته الا انه الفرق كبير بينهم هدى لينه يسهل التعامل معاها يقدر يقولها أي شي وتنفذه من غير معارضه او نقاش بعكس ايمان اللي ماتحب حد يفرض رايه عليها وهو مب عارف كيف يوصل وياها لحل..ندق الباب ع خفيف ونفتح ..كان مدير الماليه في الشركه دخل وسلم وردو عليه السلام..
رفعت بصرها لحمد وقالت بهدوء:اوكي حمد بناقش النقاط اللي ذكرتهن في اجتماع اليوم مابعطلك عن شغلك 
يكفخها يجتلها شو ممكن يسوي وياها كلامها معناه انها تطرده شعور بالمهانه والتصغير....ماحب يكبر السالفه وطلع وهو في داخله يغلي سار ع مكتبه وفر الملف اللي تناثرت اوراقه وهو في داخله يلعن ويشعن في ايمان طلع من المكتب واعصابه خلاص تلفت ...
كان ودها اليوم بعد تيلس وياها تكلمها تسمع منها حتى لو كان بشكل غامض قصير ما يتعدى جمل قصيره بس المهم عندها تعرف عنها اكثر تدخل لقلبها وتشوف الاسرار اللي فيه..اشغلت تفكيرها البارحه ولاول مره ترقد ومايزورها الكابوس ..بس للاسف نجود اليوم غايبة ومكانها في الكلاس فاضي..كانت سايره لكلاسها وشافت البنات متيمعات ويت صوبها ريعتها سلامه



ريم:شبلاهم متيمعات جيه؟



سلامه:اسراء عيد ميلاد امها هالجمعه وتبا تشتريلها هديه وتاخذ رايهم



ريم اللي خطرت ببالها امها اللي ماتعرف عنها شي:ايوا حلو



سلامه اللي شايله فخاطرها على ريم والسبب نجود اللي مستغربه انها ترابعها ربعت ايديها وقالت:ريم...شو السالفه؟.. شفتج يالسه ويا نجود



ريم:انزين وشو فيها اذا يلست وياها؟



استغربت من ردها كل هذا وتقول شوفيها ردت بطنازه:لا ابد مافيها شي نجود بنوته حبوبه وطيوبه والكل يحبها ولا معقده ولا فيها شي



ريم اللي اول مره تشوف سلامه بهالشكل :تغارين من نجود؟



دافعت عن نفسها :انا اغار من نجود؟!..لا مااغار منها ولا تهمني اصلا بس انتي ربيعتي وتهميني وماباج ترابعين وحده شراة نجود الله اعلم باللي بداخلها...صح فيه بنات انطوائيات وخجولات بس ع الاقل يضحكن يعطنج ويه بس اللي في حالة نجود الواحد بصراحه يخاف ولا يقرب منها..البنات شافنكم ويا بعض وسألوني..قلتلهم هي مافاهمه شي وانتي تفهمينها اياه ..طلبو مني اقولج لا تحتكين فيها وايد وخلي كل شي سطاحي



ريم اللي مادخل شي من اللي قالته سلامه لعقلها:انزين واذا اثبت عكس اللي تقولونه عنها



معقوله؟!! ريم تفكر جي عقب كل اللي سمعته واللي واضح ع نجود بعده تبا ترابعها؟ سؤال بان في عيون سلامه وهي تسمع كلام ريم منصدمه من ردت فعلها اللي مب مقنعه وقالت بحزم تعرف اللي بتقوله مب من قلبها يمكن محاوله انها تمنع ريم عن قرارها ويمكن تخسر ريم من عقب اللي بتقوله حطت عيونها بعيون ريم وقالت:ريم اذا رابعتي هذي اللي اسمها نجود انسي إنا ربايع..



خلتها واقفه وسارت عنها مشت وقلبها يعتصر ع ربيعتها الروح بالروح..قلبها يعتصر ودموعها نزلت صح ريم ماشافت دموعها بس قلبها عورها وهي تسمع كلام اعز انسانه ع قلبها يمكن تتراجع ويمكن تستمر ....





طلع من الشركه ونار الغضب شاعله بصدره وراح ع مكتب ابوه وهو حاس بالمهانه من بنت عمته..دخل عليه وكان عنده اجتماع اترياه لين يخلص يلس يعد الدقايق اللي تمر كانها دهر محد يقدر يلومه تصرفها وياه اقهره ..خلص الاجتماع والكل غادر ماعدا محمد وعياله احمد وسالم..كان باين ع ملامحه الغضب



محمد من عقب مايلس ورى مكتبه: خير ياحمد فيك شي؟



حمد من غير تردد خذ قراره وهو في دربه لشركة ابوه جاوب:ابا اسحب اسهمي من شركة بنات عمتي وارجع هنا



علت ع ويوهم علامات الدهشه سالم وهو يساله:ليش شو السبب؟!



حمد اللي في داخله غيض مكبوت يبا يفجره عشان يرتاح: ابويه مستحيل اتم ويا ايمان في مكان واحد



محمد بهدوء عشان يفهم السالفه:ليش شو ستوى بينكم؟



حمد وبعده في داخله نار: ايمان لا احترمتني ولا احترمت قرراراتي وقللت من هيبتي وقيمتي في الشركه باي حق اتم وياها



محمد:عشان عمتك الله يرحمها..عمتك يمنه اللي وصتني فبناتها..انا بغيتك تكون سند حقهن يحسن وياهن ريال يهتم بحلالهن ويمنع الغريب يقرب منهن ويطمع فيهن ..انا مابعلمك شو لازم تسوي..واجبك انك تكون وياهن مب تخليهن بروحهن



حمد اللي عصب زود:مااعتقد انها تحتاي حد وياها..وانا بصراحه مليت منها



محمد:حمد..اياك تحت أي ظرف من الظروف تتخلى عن بنات عمتك او تسمح للغرب يطمعون فيهن..واذا على ايمان انت اهدى وخبرني بالضبط اللي صار وانا بتصرف



حمد اللي حس انه غلط في انه خبر ابوه وقال عشان يدارك السالفه:لا لا ترمسها



محمد:عيل ماشي جدامك غير انك تتحمل مهما كانت هذي بنت عمتك ..حمد عشان خاطر عمتك الله يرحمها تحمل ايمان وكون صبور ع تصرفاتها..مهما كان هي مالها حد والواجب انك تكون قربها مهما سوت او قالت



رغم انه في داخله رفض الا انه هدى شوي وكلام ابوه اثر فيه نوعا ما




مثل وايدات من اللي في سنها تحب الكشخه واللبس خاصة اذا سايره الجامعه كانت تمشي وهي شايله كتبها والنظاره الشمسيه ع عيونها سمعت اسمها وتنرفزت وعرفت من يزقرها لفت عليها وقالت:اسمي شيما شيما شيمااا مب شمه



حنان اللي مسويه لها طاف:اوهووو خلاص عاد شسوي لسان تعود ازقرج شموه



شيما:لا والله وانا اقول ليش ربيعاتج يوم يشوفني يقوللي شمه اثاريه كله منج..بعدين يالخايسه شو اللي كاتبته في البي بي



حنان اللي خمنت قصدها وفي نفس الوقت استبعدته:شو؟



شيما:شو اللي سمعتيه بصوتي وحبيتيه بصوت بيشو..حتى في البي بي كاتبتني شمه؟



حنان اللي تضحك ع شكل شيما المعصب:هههههه..مب انتي تحبين اغاني عبدالله رويشد ومن بينهم يازمن طلبت من بيشو تغنيها..بعدين يوم اقول شمه الكل يعرف اني اقصدج يعني اسمج ارتبط باغاني الرويشد



شيما:لا والله



حنان اللي غيرت الموضوع لانها تعرف انها ماتقدر تغير اللي في راسها بخصوص اسم شيما:انزين سمعي شو رايج ببيشو؟



عقدت حواجبها مستغربه السؤال:هي ربيعتي ولا ربيعتج؟..ليش تسألين؟



حنان بتردد :امممم ابا اخطبها لاخويي



ماتدري شو احساسها في هذي اللحظه وكانه ماي بارد انسكب عليها ولا يمكن تتوقع انها ممكن تسمع هالشي ونطقت بعد فتره قصرة ماتعدت الثواني:بيشو؟!



حنان وبكل حب لانها الاقرب لبشرى وتعزها:هيه بشرى فيها شي؟



بعدها ع حالة الاستغراب وعدم الاستيعاب:لا بس...



حنان:هي بس يبالها تزيد كم كيلو وطول شعرها وتتعدل صدقيني بتطلع قمر



شيما:خفي علينا ياجويل بحلق..بعدين يمكن اخوج مايوافق



حنان:افففف هو مابيعرف الحين اول شي بحاول اغير بيشو..يعني بس تطلع من المود اللي هي فيه وتهتم بصحتها..



ماتحمست للموضوع وشكت بنجاح السالفه:ماادري والله



حنان:انتي ماعليج الموضوع عليي المهم ماقلتي شرايج فيها؟



شيما:حنون مااعرف بشرى زين مايلست وياها الا مرتين وع السريع بس من اللي اسمعه عنها لها معجبات والكل يمدح فيها وبالمختصر هي ربيعتج يعني تعرفينها اكثر عني نصيحتي انتي غيريها بالاول وبعدين شوفي شو بتسوين



حنان اللي اقتنعت وتحمست:اوكي بس هذا سر بينا ماتروحين وتنشرينه



شيما:لا افا عليج مابخبر بس ان شاء الله كل شي يصير اوكي..واذا بغيتي نصيحه او شي تراني موجوده



حنان ببتسامه:تسلمين يا احلى شمووه..



قاطعتها بعصبيه:شو ماسمعت



بلعت ريقها وضحكت بعبط:لالالا قصدي شيوم حبيبة قلبي



شيما:هيه عبالي بعد..اقول تراج اخرتيني ياللا انا سايره سي يو



حنان:سي يو



راحت شيما وحنان بدت تفكر كيف تنفذ اللي فراسها...



احيانا تنشغل عقولنا بكذا شي منها اللي يكون قدامنا يشغل تفكرينا ويسيطر على عقلنا والثاني بعيد ماكنا منتبهين حقه بس فجأه لقيناه في دايرة تفكيرنا..وهذا حال ريم كانت في حجرتها تكتب واجباتها بس عقلها سبح فيها لبعيد كانت ماسكه قلم الرصاص بين اصبوعها وتحركه وهي تفكر بنجود وبكلام سلامه وبنفس الوقت اخطرت عبالها امها اسئلة تزاحمت في عقلها وافكار بدت تنبش فمخها..فجأه نزلت القلم ع الدفتر ووقفت وطلعت من حجرتها كانت تبا تسأل وتستفسر.. راحت لحجرة يدتها بس مالقتها..كانت امنه يالسه في الصاله اللي تحت تتقهوي..نزلت ريم وشافتها مشت بهدوء مثل اللي يستعد زين ..تجدمت ويلست ..حست انها فيها شي ..



امنه:ريم فيج شي؟



ريم وهي عينها ع يدتها:امي وين؟



ارتعب خفوقها وهي تسمعها تقول هالسؤال ارتبكت وهي تقول:وانا شو مب امج؟



ريم وهي تبرر ليدتها:اكيد انتي امي اللي ربتني ومن ييت الدنيا ماعرفت ام غيرج..بس انا اسال عن امي اللي شلتني فبطنها ويابتني للدنيا



امنه اللي حست انها احصرتها بسؤالها اللي ماتوقعته ولا مستعده انها تجاوب عليه تلعثمت الكلمات بس لازم تلقى حل لهالموقف اللي لقت نفسها فيه:ريم حبيبتي انتي وجاسم يتوا للدنيا وانا اللي ربيتكم ..



وهذا اللي تبا تفهمه وين كانت عن تربيتهم:وامي ليش ماربتنا..امايه اباج تكلمني عنها ...



تنهدت وهي تشوف اصرار ريم واسئلتها اللي تتحاشى انها تجاوب عليها:امج ماعرفتها زين كانت تروح عند اهلها اكثر من انها تيل سويانا وماكانت جريبه مني ..



ريم:انزين ابويي طلقها ولا ماتت؟!!



امنه:وشو اللي يابها على بالج الحين؟



استغربت سؤال يدتها كيف شو يابها على بالها هذي امها من حقها تسأل عنها مب كفايه انها ماتعرف اذا هي حيه او ميته



ريم:امايه جاوبيني امي ماتت؟..ولا مره يبتو سيرتها ولا مره قلتولنا عنها



يدتها اللي بدت تنزعج من هالسيره اللي اندفنت :ريم حبيبتي اباج بس تعرفين اني ربيت جويا اخوج وانتو بعدكم ماكملتو سنتين..ريم انتي بنتي ولا تبين تزعليني ...مثلت الزعل اوهي من جد زعلت بس هذا اللي بان ع ويها وشافته ريم...انا امكم وبتم امكم بس باين اني مهما سويت بتم فعينكم يدتكم وبس..وقفت وهي تقول..بسير اشوف الشغالات اذا سون الفواله اليوم ابوج بييه ضيف



راحت عنها وريم بدل ماتضايق انها زعلت يدتها زادت حيرتها وبدت الافكار تزيد فعقلها...





حين يجتمع الليل والبحر تاخذك افكارك لابعد نقطه قد يمتد لها بصرك





كان واقف يتأمل البحر ويشوف الاضاءة اللي يايه من بعيد مسافر بفكره..في هالليل اللي مغطي حدود السما ..ماكانو متفقين ع الميعاد بس يمكن كل منهم يحب هالمكان ..تجدم منه وهو يشوفه منحني ع الجسر وابتسم ..وتقرب اكثر وسوا مثله





منصور:صرنا نتلاقى مثل الاغراب





ابتسم ساخر من كلمة اخوه:نحن بالفعل اغراب يامنصور..سواء كنت مسافر او لا فانته غريب..تخيل سافرت وطلعوا كل قشي من القسم الخاص فيني وعطو القسم لاحمد يعيش فيه..بحجة انه ابوك مايبا ايمان تعيش بروحها





ركز بس في اخر كلمه قالها وطالعه كانه يبا يتاكد او يسال ليش:ايمان





مبارك:هيه ايمان بتسكن في الفيلا اللي كانت لاحمد





طالع لجدام ورجع يسرح في ذكرياات جديمه ..تذكر قبل ماتسافر وكيف انهم زعلو من بعض..





تذكر كيف كان معصب وراح يكلم ابوه عشان يمنعها:ابويه صدج موافق انها تسافر





محمد:هيه..شو فيها اذا سافرت؟





منصور وهو يحاول يضبط من انفعاله:شو شو فيها؟..ابويه هذي بنت كيف بتخليها بروحها هناك





محمد اللي بدا يمل من حنة ولده:يامنصور هي مب بروحها بيروح وياها خالها ..





ماقدر يقنع ابوه ورمسها هي منصور وهو يحاول يمنعها من اللي في راسها





منصور:يعني شو فيها اذا درستي هنا؟





ايمان:مافيها شي بس انا ابا ادرس برا حلمي ادرس في امريكا





منصور:ايمان ترا هناك ماشي امان وانتي بنت





ايمان:منصور لا تحاول انا خذت قراري سفر بسافر وخالي موافق





منصور:بس انا مب موافق





ايمان:باي صفه ان شاء الله





منصور:ولد خالج





ايمان:بس خالي موافق وانت مالك راي عقب رايه وسفر بساقر بسافر يامنصور بسافر





بسافر





بسافر





كلمه تردد صداها في راسه ورجع منها للواقع ع صوت مبارك اللي قال





ماتفكر ترجع الامارات؟





منصور:اذا سالتك نفس السؤال شو بيكون جوابك؟





طالعه بنضره كانه سبح مع السؤال:مب الحين بعده الوقت ماحان





وهو مقفي لف عليه منصور وقال:بس انا برجع الامارات وجريب بعد





طالعه وابتسم وقال:good luck my bro وراح عنه ..تم منصور يطالع زوله وهو ساير وهو يتنهد نطق اسمها"ايمان" ومشى هو بعد وناوي انه يرجع للامارات





في مكان ثاني انهى كل شي بعكس منصور اللي توه قرر انه بيرجع للامارات...اما ناصر ففرحان انه بيرجع رغم اعتراض موزه على قراره وانه بعده في فترة نقاهه بس ناصر وع قولته ادرى بنفسه ولا قدرت هي وبدر ولا الدكتور يمنعونه عن قرراره وطلع ع مسؤليته..




قراءة ممتعة^^


انتظروني مع البارت 8


مع تحياتي

اصداء الحنين


الــــب8 ـــــــــارت



وقف سيارته الفتك برا ونزل بكشخته المعتاده يوم يزور بيت خالته وريحة العطر ودهن العود تنشم من بعد ميل ليش لا وكل هذا للي سماها قلبه وغلاه..وصل للفيلا وتحديدا لقسم خالته..من عقب مادق الجرس افتحتله الشغاله...دخل ومشى للصاله وشافها يالسه انتبهت عليه يوم سلم وتلقته ببتسامه سعاده وهي تشوفه مقبل عليها وفداخلها تذكر ربها وتسمي وهي تشوف كل هالوسامه والرجوله ع ولد اختها وريل بنتها..تجدم وهو مبتسم وهوى ع راسها وحبه..قال وهو ييلس:شحالج خالتيه ان شاء الله بخير
فاطمه:بخير والحمدلله ..اخبار امك وخوانك
ماجد:الحمدلله كلهم بخير وسهاله..._تمنى لو انها حد مشتاق لشوفتها سماع صوتها .._عيل غاليه وينها؟
ابتسمت كانت حاسه انه يبا يسال عنها بس متردد:غاليه موجوده ..انته سير الميلس تقهوي وحطلك هريس وكل وانا بسير ازقر غاليه
وهو يقوم:ان شاء الله ..
كانت غاليه قالبه حجرتها فوق تحت تنظف فيها وترتبها ومتعصبه بشيلتها..وشاده حيلها في التنظيف ولا داريه باللي ياي يبا يشوفها ومتوله عليها..ندق الباب
غاليه وهي تلم في الاغراض:من؟
نفتح الباب ودخلت فاطمه وشافت الفوضى اللي في الحجره:شو هذا؟!!
غاليه بصوتها الهادي مع انها تعبانه من التنظيف:ارتب
فاطمه:كان قلتي للبشكاره تنظفها
غاليه:شفت نفسي فاضيه وماعندي شي قلت انظف
امها اللي يايه تقولها عن ماجد وخذتها السوالف:انزين روحي تسبحي وتعدلي ماجد هنا
غاليه بانفعال وهي ترمي اللي في ايدها:ياسلاااام وهذا ليش مايتصل ماشي اختراع اسمه تلفون ..
بس صوت امها اخرسها وهي تسألها:وتلفونج وينه؟
وقف عقلها لثانيه وكانها الحين بس تذكرته:صح وين حطيته...
بدت تنبش عنه وامها الطالعها ومدت ايدها وقالت والموبايل فايدها:دوج
.._شافته وعضت شفتها من الفشله.._..مخليتنه في الصاله يمكن عشر مكالمات محد رد عليها ومسج..مسكي.._تجدمت بهدوء وهي في قمة الاحراج _..ياللا روحي جهزي عمرج وروحي عند ريلج وخلي البشكاره تكمل تنظيف
خذت موبايلها وردت وهي بعدها منحرجه:ان شاء الله.._عقب ماطلعت امها ..زفرت _..كله منك يامجود...
تملل من اليلسه يطلع التنهيده ورى التنهيده وهو يالس يتريا تاخرت قالت بتزقرها ولين الحين محد يا فكر انه يروح بس تراجع مب حلوه في حقه يسير شو بيقولون عنه وبنفس الوقت هو مشتاق لغاليه ويبا يشوفها..ماطول وايد في تفكيره ونفتح الباب ودخلت بابتسامتها العذبه وجمالها اللي انبهر فيه
غاليه:السلام عليكم
ماجد وهو يشوف كل هالجمال والحلى جدامه قال وهو مبهور فيها:وعليكم السلام ورحمة الله وبركاته
تجدمت وسلمت عليه:شحالك ماجد؟
ماجد والابتسامه على ويهه وذايب فيها:بخير..انتي شحالج؟
غاليه:بخير..حياك تفضل ايلس...احطلك شي تاكله؟
ماجد وعيونه عليها:لا الحمدلله كلت وايد
غاليه:بالعافيه
ماجد:الله يعافيج..حبيت الهريس وايد لذيذ انتي مسويتنه؟
غاليه:لا هذا من عند جيرانا اول امس كانت ملجة بنتهم واليوم عندهم ضيوف ويابولنا شوي
ماجد بشك:وانتي سرتي الملجه؟
غاليه اللي راحت بدون شوره وحست انه يمكن يعصب:هيه..
ماجد اللي عصب شوي:وجيف تسيرين من غير ماتخبريني؟
غاليه وهي تبرر:قلت هم جيراني اليدار باليدار ومايحتاي اقول
ماجد:ان شالله لو شبر بعد تخبريني
غاليه نرفزه خفيفه:اوكي خلاص اسفه..._من باب تغيير السالفه_..احطلك هريس؟
ماجد:مابا ..بدت التشطيبات تخلص فقسمنا ان شاء الله يوم نخلص كل شي باخذج محلات الاثاث بتنقينه على ذوقج وانا ماراح ادخل
غاليه :ليش؟!!..احسن نختاره ويا بعض يمكن ذوقي مايعيبك
ماجد بثقه:لا بيعيبني ..بعدين انتي بتيلسين فبيتنا اكثر عني وانا ابا راحتج وتكونين مستانسه فالمكان اللي بتسكنين فيه
حست بشي كبير بقلبها وهي تسمعه شعور بالسعاده بالحب ..
ماجد:انزين وين تبين تسيرين شهر العسل؟
غاليه:انت وين حاب تسير؟
ماجد:ماادري..انتي قولي
غاليه:اممم..سويسرا
ماجد بموافقه ومن غير اعتراض:خلاص سويسرا..بعد تبين نسير مكان ثاني؟
غاليه:شرايك قبل مانسير سويسرا نسوي عمره..
ماجد:خلاص تم..غاليه.. متى بيي هاليوم اللي اخذج وياي ونعيش مع بعض ايلس وياج من غير حواجز تمنعني 
ابتسمت بخجل وطالعته وقالت بحب:ان شاء الله بيي ويمكن ..يمكن تمل مني..
ماجد:انا امل منج؟.. مستحيل..انا احبج وقلبي متعلق فيج وبتم احبج الحين وعقب مايجمعنا بيت واحد وحتى من بعد مانييب عيال..ويكبرون ويعرسون ونشوب انا وياج ونقابل بعض
غاليه:ههه...ان شاء الله
ماجد:ان شاء الله





كانت متسنده ع اليدار بقرب الدريشه وعينها ع قسم حرمة ابوها ..او بالاصح ع اللي طالع من البيت كانت تتامله بنظرات عميقه فيها احساس محد يفهمه ولو شافوه ممكن ينفهم بعكس اللي هي تقصده..حست بالباب يوم انفتح وطالعت لجدام من غير ماتتحرك ..كانت اختها ميثه اللي استغربت من وقفتها
ميثه:بسم الله بلاج واقفه جذا؟!!!.
مريم اللي لفت راسها صوب الدريشه ونظرها لبرا:اطالع راعي الفتك
عقدت حواجبها..راعي الفتك؟!! ..استغربت من اختها وياها الفضول تعرف:اشوف.._مشت ووقفت قدام الدريشه من عقب مازاحت الستاره كلها ..عشان مريم كانت زايحه شوي من الطرف ..وشهقت :هذا ماجد ولد خالتي من زمان عنه ..
شوي كانت بتفتح الدريشه بس مريم قاطعتها وهي مستغربه:شو بتسوين؟!
ميثه:بزقره بعد شو بسوي
مريم اللي ماعيبتها الفكره:بتزقرينه من حجرتي
ميثه:وهو شدراه انها حجرتج سخيفه.._لفت بتفتح بس للاسف_...شفتي راح كله منج
مريم اللي ضحكت ع خفيف وسخرت من اختها:ههههه احسن تستاهلين.._بعد ثواني بدت عليها الجدية وقالت بنبرة تحمل بداخلها شي عمييق مثل اللي يدور ع شي محير_..ميثوه...شو شعور غاليه الحين من عقب ماصارت لماجد؟
استغربت من سؤال اختها كيف لها تسال مثل هالسؤال:كيف يعني؟!!
بعدها متسنده ع اليدار طالعت لجدام وربعت ايديها وقالت:مرات اقول بسأل غاليه عن مشاعرها لماجد .._لفت راسها لاختها_..اكيد يحبون بعض صح؟
كلام مريم لخبطها وخلاها ماتستوعب اللي تبا توصله اختها من كلامها اللي مثل الالغاز وبنفس الوقت ودها لو تهزبها لصغر سنها:مريوم شو تخربطين؟...شو يحبون مايحبون انتي شو لج فهالسوالف؟ّ!...بس مب منج من ماري تشوي وخوان ميقيل يخلص في التي في تابعتي الاعاده في اليوتيوب
يلست ع حافة سريرها:مايخصه..بعدين ذاك مسلسل عمره مابيعبر عن الحب شراة الواقع
كلمات خلت اختها تتوسع عيونها ويشك عقلها مستحيل أي حد يقول هالكلام الا اذا يحب ...تقربت وهي مصدومه بس فداخلها شك وتبا تعرف الاجابه يلست ع حافة السرير من الصوب الثاني:مريوم حبيبتي انتي باجيلج السنه اليايه وبتخلصين ثانويه فاهتمي بدراستج احسن من هالسوالف اللي مامنها فايده
مريم اللي احساسها في هاللحظه غير وحتى لو بتشرحه لميثه ماراح تستوعبه وبترجع وبتقولها نفس الكلام اللي قالته من شوي صغيره..دراستج..بس القلب اذا تحرك فداخله الحب ماهمه شي..تاكدت ميثه من اللي في بالها يوم سالتها مريم: شو بيكون شعورج اذا حبيتي؟
وسعت عيونها اكيد اختها مب في عقلها:مريوم خلي عنج سوالف الحب..وقفت وهي تقول..اهتمي بدراستج انا رايحه باي
عينها ع اختها لين اختفت عن عيونها ورى الباب اللي سكرته وهي طالعه..قامت بهدوء ومشت للتسريحه وهي عينها ع نفسها في المرايه مدت ايدها وسحبت شباصتها الصغيره اللي مثبته شعرها بها ونسدل شعرها ماخذ طريجه على كتوفها لين نص ظهرها قالت بعيون فيها شي من الحزن:صح مب حلوه بس شكلي مقبول مملوحه اااه لو اعرف اذا هو يحبني او لا..بس متاكده من قلبي احبه واتمنى يكون حقي ..
دخل للبيت وفي راسه شي واحد شاف غاليه وامه يالسات في الصاله وياهن الفضول يعرفن سبب كل هالاستعيال اللي هو فيه وسؤاله عن شهد..ووجوده في البيت في هالوقت اللي المفروض يكون فيه في الدوام ..



خالد اللي ماعنده وقت حتي يسلم او ييلس قال وهو واقف:وين شهد؟



نطقت امه :شهد فحجرتها...



ماعطاها فرصه تتحدث ونطلق ورقي فوق مشى لقسمه..دخل وهو يزقرها استغربت من ييته الحين وطلعت بسرعه من الحمام وقلبها زادت نبضاته..



شهد والخوف فقلبها وباين ع محياها :خالد شبلاك؟!



خالد:ماشي بس ياللا لبسي عباتج وتعالي وياي



بدا عقلها يسال ويزدحم بالاسئله زاد خوفها وقلقها :ليش وين بنسير في شي..اهلي فيهم شي؟



خالد اللي لاحظ خوفها:بلاج متروعه الكل بخير .._تكلم بهدوء _لا تخافين ماشي مستوي بس انتي تجهزي وانا بترياج في السياره لا تتاخرين



طلع عنها وهي تحاول تهدا بس مستغربه من ييته وطلبه اكيد فيه شي ولا كان خبرها وين بيسيرون سؤال يتردد ومية استفهام وراه ركضت للكبت وطلعت عباتها وشيلتها ولبست ع السريع ونزلت قالت في نفسها اكيد انه خبر امه او حد من خوانه راحت للصاله وكانت فاطمه وغاليه يالسات ..حست انه الوضع عادي وهن لاحظن قلقها ومن لبسها باين انها بتطلع



شهد:خالد قالكم شي؟



غاليه:لا بس يا وسال عنج..شهد شوصاير؟!!



وقبل ماتتحدث سمعت هرن السيا ره وردت بسرعه:مادري..خالد يترياني ياللا مع السلامه



نقلت لقلوبهن الخوف فاطمه وبنبرة خوف:شبلاهم؟!



غاليه:مادري بس ان شاء الله خير...







من عقب فنيان القهوة اللي صبته لها اختها وكتفت من شرب القهوه..يايه بس عشان تنفذ شي كانت بنت اختها السبب فيه من غير ماتتاكد ولا دور ورى الموضوع وليش لا وساره غاليه ع قلبها واعز وحده ع قلبها من بين كل عيال اخوانها..



وضحى :سمعي انا يايه وعندي موضوع بقوله لج



نوال وهي تمازح اختها اللي ماتزورها دوم:وانا اقول ماتزورني الا ووراج شي



وضحى اللي عصبت وتنرفزت ولوت بوزها:خلاص مابقولج شي,,حشا مايسوى عليي



نوال وهي تضحك:افا عليج ياوضحى..قولي اللي فخاطرج. .. ._ وهي تراضيها_ياللا عاد مسويه فيها زعول



وضحى اللي رجعت لطبيعتها متناسيه ومطنشه كلام اختها:سمعي ..بييوكم خطاب



اندهشت من كلام اختها وماقدرت تتمالك نفسها وضحكت:ههههههههه..الله يقطع بليسج ياوضحى ..تبيني اعرس؟!!..هههههه



وضحى اللي قطعت ضحك اختها وخلتها تقلب ملامحها 180 درجه :مب حقج



نوال بجديه كانها تبا تسكر الموضوع:لا تقولين ساره؟...ساره ماافكر ازوجها الا عقب ماتتخرج من الجامعه



وضحى:ولا ساره بعد



اذا مب حقها ولا للساره عيل من عقدت حواجبها وفي عقلها يدور السؤال وقالت:عيل منو؟!!



وضحى:بنت ريلج الله يرحمه



فتحت عيونها ع الاخر وهي مندهشه..وبدت تذكر لها مزاياه :تراه ريال والنعم يشتغل في الاعمال الحره وعنده عزبه وخير ..وانا قلتله انها بنت ريلج وقال مابينساج بيدفعلج انتي مربيتنها يعني بحسبة امها واطلبي اللي تبينه وهو صح اكبر عنها بوايد بس مثل ماقلتلج ريال والنعم فيه



نوال اللي مب قادره تصدق اللي تسمعه قالت:هذا بيعرس ولا بيشتري ناقه؟..يعني انا ماوافقت ساره تاخذه تظنين بخلي بشرى تتزوجه..بشرى بنتي واللي بياخذها لازم يكون يستاهلها ويصونها



وضحى اللي مستغربه من اختها:هذي بنت ريلج وتقولين عنها جذا هالكثر تحبينها



قالت بصوت كلها حزن وحب:بشرى مب بنت ريلي.... بشرى بنتي ربيتها وهي بعدها في شهورها الاولى ..اعرف انج مستغربه من حبي لها..ياوضحى انا قبل ماياخذني ابراهيم الله يرحمه اشتغلت سنه كامله تطوع في مؤسسة ايتام ..في الشهر الواحد بالاربعه والخمسه اييونا..كنت اصيح وانا اشوفهم من غير ابو ولا ام .. كنت اشلهم بين يديني وقول حسبي الله ونعم الوكيل..في شهر العسل خذتها ويايي يوم قالي بيحطها عند حرمة اخوه رفضت وقلتله لا من الساعه اللي خذتني فيها بشرى صارت بنتي واذا بنسافر بناخذها ويانا مستحيل فيوم اقسى عليها او اضربها او حتى اضرها او ازوجها من واحد مب متاكده انه بيحبها وبيعزها وبيعاملها زين..واذا بتقولين انها ماراح تزوج دامني اقول جذا..عادي القلب اوسع لها من البيت وانا مب عيزانها عن لقمتها..بلغيه انه ماعندي بنات للزواج..وانا مستحيل ازوجهن قبل ماياخذن الشهاده ويتخرجن من الجامعه ع الاقل اذا مالقن ريل يصونهن شهايدهن بتنفعهن ..واكثر من جيه ماعندي ياوضحى....



طلعت من عند اختها مثل مادخلت ..نوال حطت كلمتها الاخيره واللي سكرت الباب واقفلته عشان هالموضوع ماينفتح من يديد..وصل الخبر لساره اللي كانت متفائله ومحطيه امال كبيره ع اللي بتسويه خالتها بس خاب املها..كان الخبر بالنسبه لها صدمه غير متوقعه خلتها تعصب وكبر كره بشرى فقلبها وزادت رغبتها في انها تتخلص منها ...





اذا كانت ساره تبا أي شي يخلصها من بشرى ..فـــ ريم تحاول تلقى حل مايخليها تخسر سلامه وربيعاتها وبنفس الوقت تبا تتقرب من نجود..كانن واقفات عند باب الكلاس قبل مااتي المس يتحدثن عن الامتحان ويحطن توقعاتهن للي ممكن اييهن فيه..كانن توهن بيدشن الكلاس ولمحتها وهي سايره ..



ريم:سلامه



سلامه اللي كانت داخله جدامها لفت عليها:نعم



ريم اللي كذبت بس عشان ماتزعل ربيعتها اللي ماصدقت انها تراضت وياها:بسير اشرب ماي اذا يت المس خبريها



سلامه:اوكي بس لا تتاخرين



ريم:اوكي...



في داخلها متردده خايفه او قلقانه ليش لا وهي تحس انها بتخون ربيعاتها واكثر وحده هي سلامه ربيعتها اللي وياها من ابتدائي اللي من يومين اكذبت عليها وقالت لها انها مابتتكلم ويانجود ..سلامه اللي فرحت عشان ريم اللي رجعت لعقلها كانت تمشي للحمام وقلبها وعقلها بين نعم ولا.. بس الحين ماينفع الكلام هذي جدامها دخلت وشافتها طالعه رايحه تغسل ايديها تقدمت منها عقب ماطلعن البنتين اللي كانن موجودات..



ريم اللي قلبها زايده نبضاته:عندج تلفون؟



نجود:لا



ريم:عندج ايميل؟



نجود:هيه



ريم:تحدرين دوم المسن؟



نجود اللي بدت فداخلها تسال وين تبا توصل من اسئلتها:هيه



دخلت ايدها في مخباها ونجود تراقبها وطلعت ورقه صغيره ومدتها لها:هذا ايميلي ضيفيني



نجود اللي محتاره:اوكي حطيه في مخبايي



عقب ماحطته لها عشان ايدين نجود مبلله ماي تراجعت لورى كان فخاطرها شي بتقوله لنجود وعندها احساس انه بيزعل نجود وبيضايقها بس من نظرها احسن حتى لو صعب عليها... ريم وهي متردده ومستحيه انها بتقول هالكلام بس هي شبه مقتنعه:بنرمس بعض بس ع المسن يعني مانكلم بعض في المدرسه.._مثل ماتوقعت بتصدمها بتضايقها..حبت تدارك الموضوع وتبين السبب _...يوم تحدرين المسن بخبرج ليش ..انزين؟



رغم اللي بداخلها الا انها ماحبت تبينه اكثر مع انها ريم حست ولاحظته عليها:اوكي مب مشكله



ريم اللي ماقادره توصف احساسها في هاللحظه لوم على خجل من تصرفها:اوكي عيل اشوفج الليله..الحين بسير الكلاس وايد تاخرت..مابتين؟



نجود اللي متضايقه من كلام ريم ليش ماتباها تسولف وياها هنا؟؟؟ هي فيها شي غلط؟ او شي تستحي منه ريم؟..في داخلها معصبه متنرفزه بس تحاول تكون هاديه:امبلا بيي عقب شوي؟



ريم اللي مب عارفه شو تسوي من جانب ماتبا تخسر ربيعاتها ومن الصوب الثاني متلومه انها تقول هالشي لنجود هي ماتمانع انها ترمسها وتيلس وياها بس فيه شي اكبر عنها ويمكن حتى نجود مابتستوعبه :عيل بسبقج..لا تتاخرين عشان المس بتخبرنا عن الدروس اللي بتيبهن لنا في الامتحان



نجود:اوكي



طلعت ريم ونجود تحترق بداخلها مع انها يلست وياها وقدام الكل ليش الحين ماتبا حد يدري عنهم ...سحبت مناديل ورقيه ومسحت ايديها وفرتهن في الزباله بكل غيض وطلعت...



كانت توها بس مخلصه دوامها ..ومع انها اسمحت لها تروح الانها شافتها يالسه فمكانها..استغربت منها والثانيه كانت تفكر باللي بتسويه..كانت خايفه تردها تترياه ع احر من الجمر انها تطلع من مكتبها ..وطلعت وقفت ليلى وهي خايفه وقالت كتمهيد"انسه إيمان"..لاحظت انها مرتبكه او مستحيه بس اكيد مب ع طبيعتها وقفت مكانها تترياها تقول اللي عندها..تحركت ليلى من مكانها ويت عندها من عقب ماكانت يالسه ورى الطاوله ومدت اللي فايدها لها وهي تقول:هذي بطاقة عرس ..عرس اختي واتمنى انج اتين..بصراحه راح افرح اذا ييتي وعلى فكره انا قلت للعايله بعزمج..بليز لا ترديني ماتتصورين كثر شو بكون فرحانه اذا حضرتي



خذتها عنها وتاملت الديزاين:نايس.._فتحتها وطالعت التاريخ _...امم ان شاء الله بيي..ثانكس ليلى



كانت بطير من الفرح وهي تسمعها:مشكوووره انسه إيمان.._ابتسمت لها إيمان وراحت..وليلى طالعت فوق وقالت بترجي_..ياارب تكون إيمان من نصيبك ياعبدالله





عمره الصغيره مايخليه يدرك او يفهم بشكل كبير اللي يصير من حواليه او معنى النغزات اللي قالتهن شيخه وهو يسالها"ماما متى بنرجع بيتنا ابا اللعب فغرفتي"وهي موجهه كلامها لابوه:اسال ابوك هو اللي عنده العلوم..



رفع عينه عن شاشة اللاب وهو ماد ريوله ومحطينه عليهن كان فوق السرير وهي جدام التسريحه وولدهم ع الارض يلعب بسيارته..



احمد وعينه عليها :وليش مايسالج انتي ..من يينا هنا وانتي ماده البوز



علت صوتها وردت عليه بعصبيه:عيل تباني استانس وانت يايبنا هنا



احمد اللي رد عليها بصوت عالي:اضني شرحتلج الاسباب وفهمتج بس انتي شكلج ماتبين تفهمين



السياره ساكنه ع الارض وايده عليها وعيونه ع امه وابوه اللي كل واحد فيهم يعلي صوته ع الثاني مافاهم ليش يتنازعون ..زمت شفايفها بغيض ولفت صوبه:شو تباني افهم انك جبرتني ع شي مااباه



كل واحد يغلي من صوب رد عليها:فكينا من هالسالفه



شيخه:مابفكك لين تلقالنا حل



سكر شاشة اللاب بقو وهو يقوم قال:الحل اني اسير مكان ثاني ..



ومن شدة العصبيه اللي هو فيها ماشاف العاب ولده اللي شاتهن وبعثرهن..مثل مشاعر ولده اللي متبعثره ولا فاهم سبب كل هذا ولا هم قدرو انه موجود والمفروض مايتنازعون قدامه...






دام العتب في سلم الأحباب مسمـوح

قل لـي وش اللـي غيـرك لاتكابـر

أصبحت انا لك روح وانته لي جروح
وانا اندب الفرقى واجامـل وصابـر

الى متى اقبـل علـى البـاب واروح
احسب مسافاتـي واعـرف المعابـر

وانا الذي غنيت مـع ساجـع الـدوح
وعليت لك من فيض شعـري منابـر

احرص على عشقك واعلي به صروح
وجزيتني كني معـك شخـص عابـر

اجي وانا مجـروح واروح مجـروح
خابـر بنيـاتـك ولانــي بخـابـر

الجسم حـي وداخلـه قلـب مذبـوح
وكسرت رجلٍ مالقـى اليـوم جابـر

كانك تبينـي افضـح السـر وابـوح
والـوم دور الوقــت واقـول غابـر


عبدالله العصيمي





عطى سواق التاكسي اجرته ..وقف يتامل البيت من برا ومشي وهو يسحب شنطته وراه لف عينه على الفيلا الثانيه ..اللي بتسكن فيها حبية قلبه اللي صارله مده مالتقى فيها ..



كيف راح راح يكون اول تلاقي بين منصور وايمان؟



مريم هل تعيش قصة حب ومنو يكون؟



خالد وشهد شوا لسالفه ووين رايحين؟



ساره هل بتنجح في مخططاتها؟



غاليه وجاسم هل بتتحقق احلامهم؟



شيخه هل بتم حاقده ولا ممكن تتغير؟



منو عبدالله وشو علاقته بليلى وليش تتمنى ايمان من نصيبه



وهل بتكون من نصيبه؟



نوال نفت كرها لبشرى وذكرت الاسباب؟هل بتم هالمحبه ولا ممكن تتغير



ريم وين بتوصل في اللي تسويه؟وهل بيصير شي اكبر؟





هالبارت فيه شخصيات غابت بس اكيد دورها موجود



انتظروني مع البارت التاسع


قراءة ممتعة^ـــ^




مع تحياتي:





اصداء الحنين



الـــبـــارت 9



كانت تساله وهو يتجاهل الاجابه وهي مع ردوده المختصره تخاف اكثر..واخيرا وصلو وجهتهم...سؤال واحد في راسها شو نسوي هنا؟! ..ومر فخيالها صورة ذاك اليوم وهي واقفه ويا غاليه ..يعني اكيد سمعهن وهن يتحدثن لفت عليه ...ومثل كل مره يكلمها فيها.. شافت في عيونه نظرة حب تعودتها دوم منه ونطق لسانه باسلوبه الهادي المحب..
خالد ويهه اللي فيه الرضى:ماهان عليي اشوفج جيه ولا اسوي شي قلت دامج تتعالجين انا بعد ابا اتعالج
تاكد شكها وحست بالضيق والندم على كلامها هي وغاليه:يعني سمعتني انا وغاليه
خالد:حتى لو ماسمعتكم المفروض افكر بهالشي..الزواج مشاركه وتعاون وانا اسوي هالشي لاني احبج وكل ماشفتج تحاتين وتعانين بسبب هالسالفه كل ماتاكدت اني لازم اسوي شي ومااخليج بروحج..ياللا نزلي خلينا نسير لموعدنا شهد اللي متلومه وحاسه انها غلطانه ومنحرجه منه:خالد انا اسفه
خالد:لاتتاسفين ..مثل ماقلتلج احبج وماباج تتحملين بروحج ابا اكون وياج ..بنتاخر ع موعدنا اذا تمينا نسولف توكلي على الله ياللا
طالعها ببتسامه ونزل وهي نزلت وبعدها متضايقه من نفسها وفي نفس الوقت مرتاحه عشان خالد يحبها ومستعد يسوي أي شي عشانها

مع كل ماحاولاتها وياها الا انها تحس انها ماقادره تساعدها واليوم قررت تجرب شي مختلف ..راحت عندها في حجرتها ودقت ع الباب ودخلت من عقب ماسمحت لها..شافتها يالسه مهمومه من يصدق هذي شمه اللي كانت دووم تضحك وتغلس ع الكل واذا حد زعلان او متضايج طفربه لين ينسى اللي فيه شمه اللي كانت دووم وياها من هي صغيره وياما دافعت عنها ضد خوانها وكانت دووم تقولها هدى لا تصيحين ولا تخلين حد يصيحج واللي يزعلج سويله طاف مستحيل تكون هي نفسها اللي يالسه جدامها الحين..مشت عندها راسمه ابتسامه خفيفه تتمنى لو ترفه عنها,,رفعت عينها لها يوم قالت هدى :تعرفين شو نفسي فيه الحين.._طالعتها يمكن تبا تعرف ويمكن نظره عاديه مالها معنى بس هدى بتحاول وياها وكملت_..ابا اسير البحر واباج اتين ويايي..ياللا خلينا نسير
مالقت من شمه غير الصمت وعيونها اللي لفت لمكان ثاني سارحه بعيد ومطنشه هدى اللي تنهدت بس هي خلاص حطت في بالها تساعدها مدت ايدها وحطت كفها ع ايد شمه اللي ع الكرسي :عشان خاطري ياشمه..بلييز تعاليي وياي ..لا ترفضين..وحتى ولو باخذج ويايي بالقو..شمووه.._صدت صوبها وهدى بتسمت لها وشمه ملامحها هي نفسها
شمه:في شو بتفيدني روحة البحر...لا تعبين نفسج ياهدى مب ساير
هدى باصرار:بتسيرين..حبيبتي مابتخصرين شي ياللا خلينا نسير اباج اتين معاي في اشياء با اقولها.. تعرفين احس براحه وانا اتحدث يوم اكون يالسه ع البحر الله يخليج تعالي وياي
تنهدت غصبا عنها بس عشان ماحبت تكسر بخاطرها:اوكي..بس مابنطي
ابتسمت :اوكي


بحكم انشغاله الدايم ولا عنده وقت لشي غير الشغل هالشي مسوي فجوه بينه وبين اولاده ايسوون اللي يبونه يطلعون واييون ويسافرون وهو مايدري عنهم او يتفاجأ بانهم برا مثل ماتفاجا انه سيف مسافر الا عقب ماتصل على حرمته فاطمه بخصوص موضوع الخطبه ..
فاجأته بكلامها:وعدني يوم يرد من قطر
قطر كلمه تردد صداها في راسه ولده مسافر قطر وهو اخر من يعلم ولا كانه ابوه عصبيه على ضيق صرخ عليها:كيف يسافر قطر انا مب ابوه؟
في نفس اللحظه وصلها اتصال من سيف ع الخط الثاني ..فاطمه تعودت على عصبية ريلها ولو حتى بتحاول تهديه اذا فقد اعصابه مستحيل يهدا زاعق وصرخ واحترقت اعصابه وسكر عنها..ورجع سيف يتصل بامه ..اللي ردت عليه وهي متضايقه من تصرفه كلمته بلوم وعتب:الحين كيف ماتخبر ابوك انك مسافر قطر..ابوك اتصل وهو معصب زين مايرتفع ضغطه
سيف وهو يبرر موقفه :امايه سرتله البيت ماحصلته ولا لقيته في الشركه واتصلت عليه في المطار وقبل مااركب الطياره بس مارد علي شو اسوي بعد؟
امه بنفاذ حيله:استغفر الله العظيم..ابوك معصب الله يستر الحين بيقلب البيت ع روسنا
سيف اللي يعرف ابوه ويعرف كثر شو هو عصبي رد عليها:هذا هو من عرفناه وهو يعصب..
فاطمه وهي تحاول تقنعه:ماعليه ياميه رمسه وتسامح منه
كانو ربعه يزقرونه وحب ينهي المكالمه بسرعه:امايه بسكر الحين الشباب يتريوني برمسج خلاف
فاطمه:وابوك؟
سيف:ان شالله خير يالله مع السلامه
وسكر بسرعه ..فاطمه اللي خايفه وقلقانه:استغفر الله العظيم
استغربت ميثه من امها اللي يت وشافت ملامح امها المتغيره وبادي عليها الضيق:امايه شبلاج؟
قالت بضيق قلقانه من اللي ممكن يستوي بين ريلها وولدها:اخوج سيف
ميثه اللي خافت يكون مستوي عليه شي قالت بخوف:شوبلاه؟!!
فاطمه وهي طمنها:مافيه شي ..بس ابوج متصل وعصب يوم درى انه سيف مسافر ولا عطاه خبر
ميثه:يعني الحين سيف اول مره يسافر ولا يخبره؟...راح مسقط ويلس ثلاثة ايام ورد وابويي مادرى عنه..
فاطمه اللي عصبت من بنتها:هذا ابوكم ومها كان الواجب يدري عنكم
ميثه اللي تنرفزت:شو يدري عنا؟...بعدين هو ييلس في بيت خالتي امنه اكثر عن هنا..مع انه الحال نفسه عندهم هم بعد مب مهتم فيهم
فاطمه اللي تدورله اعذار عشان ماتبا عيالها يشلون فخاطرهم عليه هي تعرف انه غلطان وانه مب مهتم فيهم بس حتى لو يبقى ابوهم:ابوج يدورلكم لقمة العيش يباكم تكونون احسن الناس
ميثه اللي حاسه انها تبا تعبر عن اللي داخلها ماتنكر انه ابوها بس من حقها تلقى شوية اهتمام :الله يعطيه العافية و طولة العمر...بس مهما كان من حقنا نحس بوجوده حوالينا نيلس وياه نحس فيه ويحس فينا مب بس دوم شغل شغل شغل.._حست انها مهما تحدثت مابيتغير شي ففضلت تغير الموضوع_..امايه ربيعتي في الجامعه عازمتني ع عيد ميلادها وعازمه كل ربيعاتها 
فاطمه:انزين شوفي ابوج
ميثه:بس في حال يعني مارمسته بقول لخالد
فاطمه:سو اللي تبونه


انسانه غيورة وحاقده محد يعرف سبب كل هذا وليش تتصرف بهالشكل مشاعرها باينه للكل وتتعمد تجرح ولا تحب تخفي شي واذا بغضت شخص ممكن تنغزه بكلمات مثل السم وهذا اللي صار مع شيخه اللي كانت توها طالعه من قسمها وتلاقت وياها كانت بتتجاهلها وبتسير بس اسلوب ميعاد وطريقة كلامها خلاها توقف
ميعاد وبنبرة تنغز:ان شاء الله مرتاحه هنا ؟
شيخه اللي تقدر تخفي مشاعرها بس قدام ميعاد ماتعرف ليش تحس بالغيض ولا تقدر تتحكم باعصابها:بخير ياميعاد ومب ناقصني شي
ميعاد اللي مستانسه وهي تشوف العصبيه على شيخه وتبا تزيدها اكثر واكثر:ان شاء الله دووم معني قلت يمكن تنتقلون في بيت بروحكم بعيد عن هنا
شيخه اللي تعرف نواياها وحاسه انها وجودها ويا ميعاد مابيي من وراه الا المشاكل بس احمد طنشها ولا سمع كلامها
شيخه:وليش ننتقل لبيت ثاني الحمدلله البيت عود وانا مرتاحه ويا اهل احمد واعتبرهم اهلي 
ميعاد اللي مب مصدقه وشاكه :هيه بدليل صوتكم انتي وياه البارحه منه كلمه ومنج كلمه 
شيخه اللي مغتاضه منها:ليش انتي كنتي تصنتين علينا؟!!
ميعاد:لا بس كنت طالعه وسمعتكم وشفت احمد طالع وهو محرق 
شيخه وبنبرة تهديد:ميعاد اللي يصير بيني وبين ريلي مالج خص فيه سمعتي
بانت عليها ابتسامه ساخره:اذا مثل البارحه اعتقد مابيكون شي خاص والكل بيعرف عنه 
شيخه اللي تعبت من الكلام وياها وعصبت منها:انتي ماتستحين على ويهج..ورمستج خليها حقج..انتي وحده مريضه وتبا علاج نفسي..قلبج اسود ولا اظن بينظف من اللي فيه
ميعاد:انا اللي قلبي اسود ولا انتي ياشيخه ..انتي اللي قلبها اسود انتي وريلج 
شيخه وهي تهددها:ميعاد احترمي نفسج وخلج فحالج 
سارت عنها وميعاد نار ثايره في داخلها وردت:ماعليه ياشيخه تتحسبيني مااعرف عن نواياج انتي وريلج بس والله والله مااخليكم تتهنون ..


دخل مكتب اخوه وهو معصب وشال فايده ملف فره جدامه 
سالم اللي مهما يكون هادي الا انه في لحظه ممكن ينقلب ويتحول لشخص ثاني خاصة اذا الشي يمسه..
عقب مافر الملف جدام احمد قال:انته من سمحلك دخل عصك في اللي مايخصك..انا قايل لابويه هذا المناقصه مالازم نقبلها وشرحتله الاسباب تقوم انت وتوقع ع الموافقه
احمد:اول شي انا اخوك العود ويوم ترمسني رمسني باحترام..ثاني شي ابويه عطاني الصلاحيه اني اوافق اولا وانا مالقيت أي شي يخلينا نرفضها..ثالث شي اذا مب عايبنك الشغل هنا دورلك مكان ثاني واشتغل فيه
سالم:عشان يحلالك الجو..لكن لا يا احمد ولا في احلامك اخليلك الشركه واروح منها 
طلع من عنده وهو مغتاض وشايل على اخوه واحمد بالمثل


ضحك وهو يسمع اخته تحدثه عن ايمان وتمدحها قدامه..
عبدالله:مب هي المتسلطه اللي شايفه نفسها ورافعه خشمها..وماخليتي شي ماقلتيه عنها 
ليلى وهي تبرر موقفها:هذا يسمونه الانطباع الاول ..بس اكيد اذا احتكيت في الناس وعرفتهم زين بتتغير نظرتك حقهم عن اول مره شفتهم فيها
حط الكتاب اللي يقرا فيه على صوب:بس ماافكر اعرس الحين
ليلى اللي تحاول تقنع اخوها وتلين راسه من العناد اللي هو فيه:انا ماقلتلك عرس اباك بس تشوفها 
عبدالله اللي مب مهتم وايد بالموضوع بس يجاري اخته:انزين ووين بشوفها؟
ليلى:في العرس_عقد حياته مستغرب من اللي قالته وكملت كلامها تشرحله اللي تقصده_..يوم تدخلون الكوشه...بخليها تيلس في مكان جريب من الكوشه وبنفس الوقت تقدر تشوفها
عبدالله:وكيف بعرفها؟
ليلى:هي ماتتغشى وانا بكون واقفه عدالها 
ابتسم وقال:ماشالله عليج مضبطه كل شي...انزين واذا ماعيبتني؟
ليلى:انت شوفها وان شاء الله بتعيبك
عبدالله:بشوفها ليش لا...
ليلى ببتسامه ع ويها:هذا هو اخويي وحبيبي


كلمات يدتها خلتها تفكر اكثر وتحتار وتسأل نفسها ليش يدتها تهربت من الموضوع وليش محد ابد كلمهم عنها..شخص ثاني وموضوع ثاني شغل عقل ريم اللي المفروض منتبهه لدراستها بس مب قادره تركز في شي..كانت يالسه فحجرتها تدرس اوكانت ناويه تدرس بس عقلها مشغول بشي غير متشتته مب قادره تشل الافكار اللي مسيطره في بالها مالها نفس تدرس قامت وطلعت ودقت ع باب غرفة اخوها الملاصقه لحجرتها واللي كان ع سريره وكتابه بين يديه ويدرس من عقب ماسمعت صوته فتحت الباب ودخلت 
جاسم: شو بغيتي؟
مشت صوبه ويلست على حافة الشبريه:جاسم انت ماتبى تعرف عن امي
يمكن عمره مافكر فيها او يمكن غيابها عنه من يوم هو ياهل خلاه يتعود ع نسيانها بس ييت ريم الحين وسؤالها اللي ماتوقعه خلاه يستغرب وعدل يلسته وربع ريوله وقال:شو يابها على بالج؟..
تنهدت وقالت:مب مهم شو.... انت تبا تعرف وينها ولا لا؟
جاسم:تصدقين ولا مره فكرت..تعرفين ليش؟..عشان من يوم انا صغير حطيت فبالي انها ماتت
ريم:بس نحن مانعرف اذا هي ماتت ولا لا...سالت امي امنه عنها مافهمت شي من رمستها كانها ماتبا تقول..حتى اهلها مانعرفهم؟..معقوله ماعندها اهل؟...واذا هي ميته ليش مايرمسون عنها؟..شو مسويه؟
جاسم اللي محتار في حال اخته وانفعالها ولا عارف كيف يرد عليها بس عطاها حل هو الانسب لكل اسئلتها:محد يقدر يجاوبج غير ابويه سأليه
كانه بدال مايعطيها حل زاد من اسئلتها وحيرتها وقالت بتسأل:ابويه؟! هو وينه عشان اسأله؟!.. حتى هو بعيد عنا موجود وماموجود..
جاسم وهو يأكد كلامه:بس هو الوحيد اللي عنده الجواب..صدقيني احسنلج من انج تمين جذا وتعذبين روحج
ريم:انزين بتسأله ويايه
هو كان بس يقدم اقتراح اما انه يسويه فلا....... امتعض وكأنها الفكره ماعيبته:ساليه انتي وشوفيه شو بيقولج
ريم:بس انا اباك ويايي مب بروحي
جاسم:ريم انا مايهمني الموضوع وايد بس دامج تبين تعرفين اوكي سأليه
ريم اللي تنرفزت من كلام اخوها اللي مب مهتم وكأن اللي بتسأل عنها امها بروحها:انت ليش بارد
جاسم:الحين صرت بارد عشان بس قلتلج مابا اسأل؟
ريم:تعرف انك تشبهه في البرود
جاسم وهو يدافع عن نفسه:انا مااشبهه بس انا تعودت جي ولا ابا اشغل بالي وعور راسي بشي مابيغير عندي شي 
قامت وهي تقول ومعزمه ع اللي في راسها ومصره عليه:انزين ياجاسم خلك بس انا لازم اعرف عن امي من ابويي او غيره 
طلعت عنه ومن عقب ماعكرت مزاجه شوي بس رجع لطبيعته وخذ كتابه اللي حطاه ع صوب وبدا يدرس فيه


كانت يالسه في الصاله والريموت في ايدها وتتنقل بين القنوات سمعت جرس الباب يرن كذا مره بس محد فتحه زقرت ع الشغالات بس محد يا والجرس بعده يدق ..ازفرت وحطت الريموت من ايدها وهي قايمه سحبت شيلتها من ع الكنب وحطتها ع راسها وطلعت كانت الدروازه مسكره وياها صوته من عقب ماسألت :من؟
غيث:هذا انا غيث ولد عمج
لفت الشيله على اثمها وثبتتها بايدها وافتحت :هلا غيث
عيونها الدعج سحرنه :شحالج حمده؟
حمده اللي دوم ع طبيعتها ويا الكل تتصف بالذرابه والاخلاق العاليه
حمده:بخير الحمدلله..وانت شحالك واخبار الاهل؟
غيث:الحمدلله كلنا بخير.. يبتلكم سمج لو تزقرين ع الشغاله تشله
حمده:ان شاء الله
وراحت حمده وقلبه سار وراها..وسرح بعيد
وماصحى الا ع صوتها :غيث
غيث اللي لف صوبها:لبيه.._طالع الشغاله_سيري بتحصلينه في الدبه..-طلعت الشغاله من عقب ماوسع لها ورجع يطالع حمده_..سمعت انج بتاخذين الليسن
حمده:هيه.._سكتها ييت الشغاله اللي دخلت وراحت داخل وكملت_..باجيلي بس الشارع وان شاء الله انجح
غيث وهو يمازحها:عاد نبا حفله
حمده:ان شاء الله بسوي حفلة تخرجي والليسن ويا بعض
غيث ببتسامته العذبه:هيه بس عاد مب كيك وخرابيط نبا شي عوود
ابتسمت:خلاص ولا يهمك بذبح قعود..مع اني مااكل لحم رجاب
غيث:ههههه..خلاص القعود عليي ومن عزبتنا وبعد وياه صخل دامج ماتاكلين لحم الرجاب..وهدية النجاح بخليها مفاجأه
حمده:بعد فيه هدية
غيث:هيه شقايل عيل معقوله بنت عمي تتخرج ومايبلها هدية منقوود
حمده:تسلم ياغيث
غيث: الله يسلمج..الحين بسير بتسبح مب طايج عمري من ريحة السمج ..ياللا بخليج في وداعة الله
حمده:مع السلامه
هي سكرت الدروازه وهو ركب سيارته وقال"يارب تكونين من نصيبي ياحمده"..وسكر الباب وحرك سيارته وراح من عقب ماشاف اللي متعلق فواده فيها..

يتملك احساسماتعرف ليش تحس فيه بس نابع من داخلك ويدفعك تسوي شي يمكن ماتقدر توصفه او تكونمخطط له من قبل بس عندك طاقه من اعماقك تحثك انك تسويه وهذا هو حالفهد..كان يالس في واحد منالكافيهات...
نزل الكوفيبعد ماشرب منه وقال:ناصر
فيصل:خير
فهد: افكرارد البلاد
استغرب منكلامه وتفاجأ: ترد البلاد ليش؟!
كان يتكلم بشي من الاحساس الغير مفهوم له :مادري بس فيني شي مااقدر اوصفه ..شي,,,,مادري بس من ابا ارجع
ابتسمابتسامة تعجب:فهد ما ادري الصراحه انت فاجأتني...وايدين يتمنون انهم مكانك يسافرونويكملون دراستهم في الخارج اما انك تسافر تدرس وبعدين ترجع لبلادك تكمل دراسهبصراحه هذي اول مره تصير اسمحلي شي غريب
فهد:وينالغرابه اني ارد بلادي؟!...انا ماييت هنا بمنحه عشان اقول انها خساره..انا ييت مننفسي وعلى حسابي ونفس الشي برد الامارات بنفسي
فيصل اللي بعده هب مستوعب بس حب يجاريه:انزين ممكن تخبرني شوالسبب؟
فهد اللي سكت شوي :ما ادري..مرات تمر علينا لحظات مانفهما ولا نعرفالمغزى من وجودها وانا امر في هاللحظات_ ..حرك كوب الكوفي وكمل.._فيني رغبه انيارجع الامارات لا تسالني ليش لاني صدج ما ادري شو سبب هالاحساس
فيصل:يعني مجرد شعور مؤقت وممكنيروح
شرب منالكوفي ونزله:مااعتقد
محتار فيحالة ربيعه:ليش؟!
فهد:منبداهالكورس والاحساس فيني
بدا يحطاستنتاجات من راسه:مب عايبتنك الدراسه؟..الوضع؟
تنهد وسكتشوي وقال باريحيه:بالعكس كل شي اوكي الدراسه التيتشرز السكن السيرفيزز كل شي متوفرومريح ..واي واحد يتمنى اللي انا فيه بس فيني شي يقولي ارجع
تعب مب قادريوصل لشي:يعني تظن انه فيه شي يترياك هناك وممكن يصيرلك؟
سكت لانه ماشي جواب وبعدين قال:مادري يمكن بس اللي متاكد منه شي داخلي يباني ارجعللبلاد
مل منالكلام مب قادر يجمع: بصراحه يافهد خبصتني
ابتسم:لاتختبص ولا شي
فيصل:يعنيممكن باجر تقول ان اللي في راسك اختفى؟
فهد:ماادري...المهم..._وقف وهو يقول_قوم خلنا نسير اريد ادرس شويباجر عندنا امتحان
فيصل:عقباللي قلته حد له خلج يدرس
ابتسم:خلكمن اللي قلته اذا عزمت بعطيك خبر خلنا نسيرياللا
وقفوهويقول:اوكي ياللا..
ومشى وياهمن غير مايدري السبب اللي عشانه يفكر يرجع لبلاده..



دخلت البيت وسارت للصاله وشافت غاليه يالسه..غاليه اللي كانت تفكر فيها وفخالد والسبب اللي خلاهم يطلعون من غير مايخبرون حد تجدمت شهد وسلمت ويلست وتنهدت..
غاليه اللي متشوقه تعرف وهي تدري بشهد ماتغبي عليها شي:وين سرتو؟
شهد: المستشفى
غاليه اللي اندهشت من الكلمه:ليش؟!
شهد وهي تشرح لها حالها يوم وصلو للمستشفى:بغيت امووت ياغلوي..ستحييت منه تمنيت الارض تنشق وتبلعني ولا احط خالد في هالموقف..تذكرين ذاج اليوم يوم تحدثنا عن العلاج وجيه..خالد سمعنا..واليوم كان موعدنا في المستشفى
غاليه اللي فرحت بعكس شهد اللي بعدها متفشله ومنحرجه من خالد:حبيبتي المفروض تستانسين خالد يحبج وسوى هالشي عشانج ولو غيره كان قوم الدنيا على راسج....انزين وشو قالولكم؟
شهد:ماشي باجر بيطلعن نتايج الفحوصات.
غاليه وهي تدعيلهم من قلبها:يااارب تكون فحوصاتكم اوكي وتتعالجون وتيبون يهال
شهد:ان شاء الله ربي يسمع منج
غاليه:عيل خالد وينه؟
وهي توقف :خالد سار مشوار وعقب بيسير دوامه عنده شفت الليله
غاليه اللي تعرف كثر شو اخوها يعاني من دوامه خاصة انه شفتات غمضها اخوها وقالت:الله يكون بعونه
شهد:امين يارب..بسير اتسبح وبعدين بيي
غاليه:اوكي..

نزل ع السلم بسرعه وسار للصاله كانت امه واخته يالسات
هزاع وهو واقف:امايه انا ساير توصون ع شي؟
امه:بتسير ويا غيث؟
هزاع:لا من شوي متصل فيه كان ياي من البحر
امه:دومكم ويا بعض شياكم هالمره؟
هزاع:والله لو ماالحراره اللي صابتني كان سرت وياهم..غيث اخوي وربيعي وانا وياه روح وحده
امه:الله يخليكم لبعض
هزاع:امين...امايه من زمان عن عمتي امنه ماناويه تزورينها؟
اخته اللي تعرف اللي بقلب اخوها قالت وهي تنغزه بالرمسه:هيه صح من زمان ماشفت بنات عمتي شمه و مريم _وركزت وهي تنطق اسمها_ وحمده
طالعها بس ماعلق وقالت امه:ان شاء الله بنسير عندهم
هزاع:انزين انا بسير ياللا من رخصتكم
..:مع السلامه
وطاحت في اذنه كلمة اخته وهو مقفي وهي تقول لامها:امايه دام اخواني مابيكونون حد في البيت ع الاسبوع الياي ابا حمده اتي تبات عندي بصراحه اباها تشرحلي اشياء مب فاهمتنها
ابتسم وقال:فدييت هالطاري
وكمل طريجه وقلبه فز من سمع اسمها..

قضن وقت حلو ع البحر ورجعن شافهن وهن ينزلن وهدى وقفت يوم شافته مقبل والشغاله راحت توصل شمه داخل تجدم
عمر:هابشري شو صار؟
هدى:يعني حسيت انها بدت تتحسن بس يبالها طولة بال وان شاء الله اقدر اساعدها
عمر:مشكوره ياهدى تعبتج
هدى:لا تشكرني شمه بنت خالي واختي وانا ان شاء الله بساعدها _استغربت من نظرته_..شبلاك؟!
عمر:لا ماشي بس مستغرب...كيف انتي وحمد متوالفين ويابعض..هو عصبي وحار ومحد يقدر يتفاهم وياه..وانتي عكسه هاديه
ابتسمت:حمد ماعليه كلام بس مشكلته مايعرف يعبر
كانو يسولفون ولا منتبهين للي يطالعهم من ورى زجاج البلكونه اللي فوق ..ميعاد اللي كانت طالعهم وقالت:طبعا حرمته مسافره وريلها دوم فشغله اكيد كل مالقو فرصه بيسولفون مع بعض ومب المره الاولى يصير هالشي..ياترى لو منال عرفت او حمد درى شو بيسوون ؟


كانت معصبه منه ومن عناده نصحته بس هو اصر ع كلامه
عقب ماريح في السرير قالت موزه وهي معصبه من ناصر:قلتلك خلنا بعدك تعبان قلت لا مافيني شي وهذا اللي صار تعبت ولا قدرت تسافر..وبدال مانسير المستشفى يايين فندق
ناصر وهو باين عليه التعب وموزه حاشرتنه وصوتها مسويله ازعاج ومع هذا مطنش:بدر بعده مايا
زمت شفايفها بغيض هي محترقه وهو لا مهتم بصحته قالت:لا بعده مايا..ناصر خلنا نسير المستشفى هناك بترتاح اكثر
ناصر:مابرتاح الا يوم ارد الامارات
دخل بدر على صوت خالته وهي تقول:لا حول ولا قوة الا بالله
بدر:خالي بشرني شو صحتك؟
ناصر اللي ماهامنه غير السفر:لقيت حجز؟
بدر:كله فل يمكن باجر او اللي عقبه
موزه وهي بعدها معصبه:الحين ماعندك عذر بنسير المستشفى..بدر ياللا ساعدني خلنا نسيربه المستشفى
ناصر اللي قال بعصبيه:مب ساير أي مكان وبنتم هنا
موزه وهي تتشكى لبدر:شايف شايف عمايل خالك..هذا اللي بينني
بدر اللي خاف الموضوع يكبر وخاله يتعب مسك خالته:خالتي خالتي اهدي وتعالي ويايه ..خلينا نطلع
طلعو وموزه بعدها معصبه :والله خايفه عليه
بدر:ادري ياخالتي والله ادري.._وهو يصاصرها عشان مايسمعه خاله_..انا لقيت حجز.._كلمته خلت مودها يتغير ونملامحها تتبدل وكمل_بس ماحجزت عشان خايف عليه..انتي خليني احاول وياه وان شاء الله بقنعه يسير المستشفى
موزه اللي تعرف اخوها وعناده:ماظنتي تقدر
بدر:لا تقولين جيه ان شاء الله بقنعه المهم انج ماتعصبين تراه هب زينه لج ولا له
موزه اللي رجعلها هدوءها:لا حول ولا قوة الا بالله ..انزين
ابتسم وحبها ع راسها:هيه هذي خالتي اللي اعرفها...


كانوا متيمعين ع العشا ماعدا هي واختها روضه اللي راحت تزقرها وبعدين يت بروحها وهي تيلس مكانها قالت:ماتبا عشا
نوال:ليش ماتبا؟
رفعت روضه كتوفها ونزلتهن:مادري
ساره:انزين ماتبا تتعشا بكيفها خليها تولي
نوال اللي ماعيبها اسلوب بنتها:وتبيني اخليها تموت يوع
قامت نوال وراحت تشوف بشرى وساره عصبت وانفجرت فروضه وبدر اللي يالسين يضاربون ع الاكل وكل واحد فيهم يسحب الاكل من صوب ويقول ماله لين وقفتهم ساره بصرخه هزت المكان:بس انته وياها..
وقفو عن الضرابه وهم يطالعونها وهي تطالع لمكان ثاني وتحترق بداخلها ومن شدت غيضها ضغطت بقو ع الهمبرقر اللي بين يديها وطاح اللي فيه وخوانها يطالعونها وخايفين وهي مب حاسه.. وشي واحد مسيطر عليها هو الغضب والحقد...
(بدر=11 ,روضه=13 , عنود 16 ,ساره=19 ,بشرى=20 )
عند نوال وبشرى وهي تحاول وياها ..
نوال:قومي تعشي طالبين من برا
بشرى اللي يالسه تحل واجباتها:مابا عشا تعشو انتو عليكم بالعافيه
نوال وهي تصر عليها:بشرى حبيبتي جيه مايوز شوفي كيف صايره كانج ميته..ياللا قومي
بشرى:مابا عشا
نوال اللي متضايقه وماعايبنها حال بشرى بس شو في ايدها تسوي ولا شي:لا حول ولا قوة الا بالله..بخلي العشا في الصاله اذا بغيتي تعشي
طلعت من عندها وقلبها يحاتيها ...

كانت يالسه ويا خالها في مكتبه في البيت من عقب ماتعشوا وهي المره الثانيه اتي بيت خالها من عقب رجوعها من امريكا..وبسبب اصرار خالها انتقلت عندهم في الفيلا اللي برا
محمد:اخبار الشغل؟
ايمان:بيرفكت
محمد:الحمدلله....ايمان اذا احتاييتي أي شي في الشغل او غيره ماباج تستحين انا موجود اطلبي اللي تبينه
ايمان:مشكور ياخالي ماتقصر.._قامت واقفه_انا بسير الحين بس بغيت منك شي
محمد:امري
ايمان:معزومه على حفله وابا هدى تسير ويايه
محمد:هدى شورها بايد ريلها اذا ماوافق تقدر وحده من البنات تسير وياج
ايمان:بس انا ابا هدى..من رديت من امريكا مايلست وياها ولا طلعت وياها..انته قوله وهو اكيد مابيقول لا
سكت شوي:انزين بقوله
ايمان:اوكي تصبح على خير
محمد:وانتي من اهله
طلعت من مكتبه وكانت بتطلع بس وقفها صوت غاليه
غاليه:تو الناس
لفت عليها ببتسامه:وراي دوام باجر ولازم ارقد بدري
غاليه:هيه شعليج بزنس ومن ماتنلامين مب انا وشموه خلصنا جامعه ومقابلين بعض ههه.....يعني مابنشوفج ولا بتيلسين ويانا؟
ايمان:لا ان شاء الله بيي وبيلس وياكم وانتو بعد حياكم باي وقت
غاليه اللي مستغربه انها تقول هالكلام وفي نفس الوقت فرحانه:يعني عادي
ابتسمت:اكيد عادي فديتج
غاليه:هذا العشم يابنت عمتي..وانا اللي قلت يمكن امريكا تغيرج
ايمان:لا تحاتين من هالناحيه دراستي برا ماغيرت فيني شي بس اللهم زادت من ثقافتي
غاليه:ريحتيني
اضحكت ع خفيف:هههه..اوكي فديتج انا سايره الحين تصبحين على خير
غاليه:وانتي من اهله
وهي توها سايره للصاله التقت بمريم اللي حست انها مضايقه من شي
غاليه:مريوم شبلاج؟
مريم:اشوفج وايد ويا ايمان
غاليه:انزين وشو فيها بنت عمتي وفرحانه بشوفتها
مريم:ماادري ماحبيتها احسها شايفه نفسها ورافعه خشمها فوق
غاليه:ههههه وليش ان شالله؟
مريم اللي معصبه من ايمان:يعني ماسمعتيها ع العشا شو قالت.._وهي تعايب عليها_ بس باكل سلطه عشان مامتعوده اتعشا..مالت
غاليه اللي ضحكت على اختها:ههههه انزين شو فيها؟!!... حبيبتي.. هي تحافظ ع وزنها
مريم:بطرانه..اونه تحافظ ع وزنها..يعني حنا تاعبين عمرنا والطباخ ماخلا شي ماسواه واخر شي ماتاكل ياخي ع الاقل تجامل
غاليه:انزين تراها مب متعوده..يعني مب شراتنا نشوف الاكل ونضرب بالخمس ويريته يسدنا عقب مانترس بطونا بعدنا نرد وناكل.._تقربت منها ولفت ايدها عليها وباسلوب حنان وحب_ حبيتي انتي ..ماعليج منها بس والله انها حبوبه يمكن مايلست وياها وايد بس والله حبيتها..ياللا تعالي بيلس وياكم اشوف الفلم عشان الحين بيبدا ولين اوصل بيتنا بيطوفني وايد منه..ياللا
في اللحظه اللي ودعت فيها غاليه وهي توها طالعه من الباب ونازله اخر درجه من المدخل التقت وياه..لقاء فيه وايد من الاستفهامات مايدري شو يسوي يعاتبها يلومها يسألها عن بعدها عنه ولا يعبر عن مشاعره وشوقه لها
يمكن كبرياء الرجل يمنعه او يمكن خوفه من انها تصده تجدم
وقال:مساء الخير
ايمان:مساء النور
منصور وعيونه كلها شوق بس الحاجز اللي بنته يمنعه يعبر عنه قال وكانها ماتهمه:الحمدلله ع السلامه
ايمان:الله يسلمك..شحالك منصور؟
كان يحب يسمع اسمه على لسانها يحب نطقها له يستمتع وصوتها يطلقه مايدري ليش في هاللحظه يحسه عادي رد ببرود يخفي وراه قلب يحترق:بخير انتي شحالج؟
ايمان اللي يمكن اللي باين عليها نفسه اللي بداخلها او هي مثل منصور واكثر
ردت:بخير...
منصور:سمعت انج انتقلتي هنا...ان شاء الله مرتاحه؟
ايمان:الحمدلله..مع الوقت اكيد بتعود ع المكان وع الكل
منصور:مع انه مب غريب عليج هنا عشتي شوي من طفولتج والناس اللي ساكنينه بعد تعرفينهم..الا اذا الغربه غيرتج يابنت عمتي
ايمان:ماانكر انها اثرت فيني انا ابتعدت وايد عن هنا واكيد ماشي بيتم على حاله
منصور وكان سؤاله ورى معنى يخصه:حتى المشاعر؟
ردت عليه بثقه:حتى المشاعر يامنصور..
طلع وهو معصب وتقرب منها..
حمد:في الشركه وقلت عادي مايخالف هي صاحبة الحصه الكبيره في الاسهم تسوي اللي تباه لكن تدخلين في خصوصياتي وحياتي الخاصه وتكسرين كلمتي قدام ابويه وتصغريني جدامه لا ياايمان
كل هذا ومنصور يتفرج ولا فاهم شي ومستغرب من اللي صاير
ايمان وهي طالعه:وكيف دخلت في خصوصياتك؟
حمد:قلت لاختج تتصل بج وتقولج مابتسير وياج تروحين انتي وتقولين لابويه
ايمان بكل برود:يعني خالي وافج؟
حمد:هالمره بس راح اسمح لها وهذي اخر مره تسوين جيه..مفهوم؟
ايمان:تصبح على خير
سارت ولا كانها سمعت شي ولا عطت كلامه أي اهميه تجدم منصور وسأله:شو صاير؟
ومالقى من حمد الا العصبيه:مايخصك
رجع داخل وسكر الباب بقو..ومنصور وقف مكانه مستغرب ومحتار


كانت توها تستعد للرقاد رن فونها خذته وشافت الرقم وعرفت انه لولدها
امنه:الو
مبارك:مساء الخير
امنه:مساء النور هلا مبارك..شحالك؟
مبارك:بخير انتو شحالكم وشو مسويين؟
امنه:الحمدلله كلنا بخير
مبارك:وجاسم وريم شخبارهم ماشي ناقصنهم؟
امه اللي سكتت شوي بعدين قالت:ناقصنهم انته
تضايق ماتصل عشان يسمع هالكلام:امايه ارجوج لا تبدين ترمسين في نفس السالفه
بدت تلمحله من غير ماتخبره عن ريم:مبارك عيالك بدو يكبرون..وكل ماكبرو كل ماكبرت اسئلتهم
مبارك اللي حس بالالغاز في كلام امه:أي اسئله؟!
امنه:مبارك عيالك مايعرفون شي عن امهم ويمكن يسألون
قال بشك:ليش هم سألو؟!
امنه اللي تتحاشى انها تخبره:مب مهم بس لازم ياتخبرهم او تلقى حل
كلام امه حيره ليش الحين تتكلم في هالسالفه؟ّ!.:خلاص انا بتصرف وراح اسكر هالسالفه وللابد
امه اللي خافت ولامت نفسها:شو بتسوي؟!
مبارك اللي زاد من حيرتها وخوفها من رده:لارديت البلاد بتعرفين..فمان الله
انها المكالمه وهي بدا الخوف يتجمع في قلبها وعقلها يطرح السؤال ورى السؤال

في مكان ثاني وفي نفس البيت كان حاس بالشوق لها صح يكلمها كل يوم بس المكان فارغ ضيق على كبره واتساعه
عمر وهو يرمس منال وهو منسدح في السرير: خبريني شو مسويين؟
منال:الحمدلله كل شي تمام..باجر ان شاء الله بيسولها فحوصات وعقب بنشوف شو بنسوي
عمر:وانتي شخبارج وولدي شخباره؟
وهي يالسه ع الكرسي وتمسح ع بطنها بحب:نحن بخير وماناقصنا الا شوفتك
عمر:فديتكم والله..انا بعد مشتااق وايد حقكم..
منال:ان شاء الله اذا قدرت ابدل ويا حد من خواني برجع عشان ماخليك بروحك
عمر:هيه ترا حالتي صعبه يعني مااستبعد اذا تميت جذا اين واتخبل وادخل مستشفى الميانين
منال:بسم بالله عليك لا تقول جيه..الله يخليك لنا
عمر:ويخليج حقي..
منال:انزين بشوف امي اذا قدرت برمسك
عمر:اوكي..سلمي عليها
منال:ان شاء الله ياللا باي
عمر:باي
سكر عنها وتنهد وحط راسه ع المخده وايده ورى راسه وبدا يسرح بعيد..


وهي توها طالعه من الحمام ياها ويع فظيع في بطنها اضغطت بايدها عليه ولا قدرت تتمالك نفسها الويع يقطع امعائها سحب نفسها بصعوبه مسكت مقبض باب الحجره وهي تفتحه ماقدرت تتمالك نفسها ونزلت ع الارض وتزقر بنتها
عايشه وبصوت كله ويع والم شديد:امل..امل
كانت يالسه ع شبريتها تدرس ووصلها صوت امها وقامت مفزوعهوركضت بطلت الباب وشافت امها متاكيه ع باب حجرتها وتون شهقت امل وركضت عندها ودموعها ع خدها وتشاهق
امل وهي مرعوبه وخايفه ع امها امسكتها :امايه شو فيج امايه
عايشه وهي تتويع وماسك فبنتها وايدها الثانيه ع بطنها:امل ..امل بطني ..بموووت
امل اللي خوفها يزيد:امايه لااا امايه ...امايييييه


قراءة ممتعة^^


البارت 10


"امي"كلمه تتردد في داخلها و الشي الوحيد اللي شاغل بالها مع صداها في داخلها تحس قلبها بيطلع من مكانه كيف لا وهي اغلى ماتملك في الوجود... دموع تنسكب من عيونها ماقادرة توقف صايح وخوف ورعب في قلبها ..وهي يالسة برا ع الكراسي وام سعود تحاول تهديها ..ماعرفت شو تسوي وهي تشوف امها تتوجع فاتصلت على ام سعود اللي بدورها خبرت ريلها وعلى طول شلو عايشه ع المستشفى.. دموع تسيل ولسان مايردد غير اسمها..
ام سعود وهي تحاول تهديها:بس فديتج بس لا تصيحين امج ان شاء الله بخير ومافيها الا العافيه الحين بيي عمج ابوسعود ويطمنا عليها بس ياميه بسج صايح..
امل وهي في حضن ام سعود ودموعها تمشي على خدها كيف لها توقف دموعها وشهقاتها وهي خايفه على اعز شخص فحياتها والوحيد اللي بدنياها ..كيف تصبر وتقوي نفسها وامها ماتدري عنها ..كيف تنسى منظر امها وهي تون من الويع اللي مع كل شهقة الم من امها كانت تحسها تنغرس فصدرها..مر وقت اللي كل ثانيه تعذبها وتزيد من دموعها وخوفها...وهي غرقانه في دموعها وتفكيرها في امها قامت بسرعه من حضن ام سعود يوم سمعتها تقول"ها يابوسعود بشر" قامت مفزوعه معلقه عيونها عليه تتوسل فداخلها انها ماتسمع شي شين..قالت بصوت متقطع من الصايح وعيونها تهل دمع وام سعود ماسكه فيها"عمي امي وينها.."كانت روحها منهاره من الخوف والقلق على امها
منظرها خلاهم يحزنون عليها هم مايلومونها هذي امها اللي مالها غيرها في الدنيا ابوسعود:لا تخافين امج بخير..هي فيها الزايده ودخلوها غرفة العمليات يسولها جراحه..
ام سعود حمدت ربها بس امل طيرت عيونها ..زايده او غيرها تركيزها كله كان في شي واحد امها في غرفة العمليات شهقت :ابا اشوف امي..الله يخليكم خذوني عندها
ابو وام سعود مقدرين انفعالها وخوفها ابو سعود وهو يطمنها: هي بخير لا تخافين..تعالي بوديج عندها
ام سعود مسكتها ومشت وياها وراه...

الحين شو تسوي ..واعيه ولا راقده؟؟..هذا اللي قاله في نفسه وهو متسند ع طرف بلكونة حجرته يطالع الفيلا المقابله لحجرته سابح مع هدوء الليل وسكون الهوا اللي تهمس نسماته بخفه وتتسلل بين الاوراق مثل ماتتسلل الذكريات لعقله واللي يشتاق لها قلبه ذكريات واطياف ضحكات بريئه وخطوات سريعه في المكان اللي كل زاويه فيه لهم فيها قصه قصة فرح لعب ضحك وحتى دموع صح دموع دموع تذكرها كانت المره الوحيده اللي شاف فيها دموع ايمان يمكن عشان الموقف والوضع يحتم عليها تنزل اذا في ذاك اليوم الكل بكى وصاح كيف هي لا واللي راح كان شخص قريب منها اسمها ارتبط باسمه كانت المره الاولى اللي شافه فيها دموعها والمره الاولى اللي حس انها تحتاجله وتحتاج لوجوده فقربها ..

اذا كان منصور يسافر مع ذكرياته ففي مكان ثاني كان يكلمها وفي كل حرف شوق وله حب واحتياج مفتقد وجودها وحدة وملل غيابها شي مب قادر يتحمله تعود ع ويها كل مسا وابتسامتها اللي تنور صباحه وعذوبة مبسمها وهي تكلمه وجمال عباراتها وهو يسمعها كان الحنين مركب ياخذه عندها والشوق مينا يرسي عليه ..
"يعني بطولون فسفرتكم"جمله نطقها لسانه وحس بمعناها قلبه بطولون يعني غياب وبعد وقت يمضي وهي بعيد عنه..ردت عليه وحست باللي فكر فيه عقله وحس به وجدانه:الايام بسرعه تمر يعني تغمض عين وتفتحها وتلقاني عندك
متى كلمه شهق بها قلبه اللي متعلق فيها ورست عليها تنهيد طلعت من صدره صح تمر بس حلاتها لامرت وهي عنده مب وهي بعيد:بس ماقادر اصبر يوم ارد البيت وايلس فقسمنا يبدا الشوق يلعب فيني
تواسيه بعبارتها وكلماتها اللي تطلع برقه وحب:ماعليه حبيبي تحمل شو نسوي عاد...اتصلت على خواني مشغولين بس اخويي حارب قال بياخذ اجازه وبيي
ابتسم وفي نفسه يتمنى اخوها ياخذ الاجازه بسرعه وياخذ مكانها وهي ترد حقه:ان شاء الله..محد غير اخوج حارب يحس فينا
ضحكت ع خفيف وهي تسمعه وقالت:هيه هو حليله مايقصر..تراه هو اقرب واحد ليي من بين كل اخواني
عمر:الله يخليكم لبعض
منال:امين
عمر اللي مشتاق لسوالفها :انزين بنيلس بس نرمس عن اخوج حارب
ابتسمت بخجل:شو اسوي انته يالس تسأل
بانت على ويهه ابتسامه:انزين خلاص مابرمس ولا بسأل...وحشتيني
اذا هو وحشته فهي الشوق ذابحها بس تحاول تكتمه داخلها:وانا بعد مشتاقتلك وااايد..

اذا عمر ومنال قاتلهم الشوق ومنصور يتذكر ايامه ويا ايمان فهناك شخص ثاني يالس يتعذب بس مب شراتهم كل خليه فجسمه ترتجف ومع برودة الغرفه الا انه العرق مغطي ملابسه بعده يزورها بين فتره وفتره واذا كثر اغيابه مايتاخر عنها غير يوم او يومين..شهقت شهقة لو حد مر عند حجرتها بيسمعها قامت مفزوعه ويمكن هالمره كان اقوى حطت راسها بين ايديها وضغطت ويع شديد ماقادره تتحمله.. ومن بين المها ودموعها تذكرتها صح ليش لا هي اللي تقدر تخوز الويع من راسها قامت بسرعه للتسريحه وفتحت اخر درج.."وينها كانت هنا"هذا اللي قالته وعيونها متفاجأه ..ماحصلتها ..هي متاكده محطيتنها هنا..انفعلت ويع راسها يضغط عليها اسحبت الدرج واستقر ع الارض نفشته وهي معصبه"وينها"..كلمه تتردد في راسها اللي شاحننه الويع ..دورت في الادراج اللي فوق بس من غير فايده..عصبيتها زادت وبدت ترمس بعصبيها وهي تنبش بين الاغرض "متاكده محطيتنها هنا وينها"..رفعت راسها صوب الباب ..جاسم اللي شاف العفسه واخته اللي باين عليها فيها شي وزاغ قلبه:ريم شبلاج؟!!
ريم اللي ماكانت حاسه بنفسها ويع راسها بيقتلها والحبه اللي مالقتها وحالة الخوف اللي يتها كل هذا خلاها تنفعل ردت بضيق:ماشي بس كنت ادور بنادول وماحصلت شي
جاسم اللي ارتاح خفوقه قال وهو يهديها:خلاص بييبلج من عندي اصبري
طلع عنها وهي تفكيرها في الحبه اللي اختفت وسؤال يدور في راسها :وين راحت منهو شلها؟؟!!!..
دخل جاسم وهو يايب لها حبتين بنادول تقرب منها يناولها"دوج" عطاها وسار للثلاجه وطلع غرشة ماي وناولها اياها من عقب مافتحها..بلعت الحبتين وراهم الماي شربت نص الغرشه كانت حاسه بجفاف فظيع ..ناولته اياها وسالها"بسج؟"..هزت راسها بمعنى نعم وهي منزله راسها وتحاول تهدا ..حط الغرشه ع الثلاجه ورجع يساعدها تقوم..تخطت الدرج اللي قدامها ومشى جاسم وهو ماسكنها ماحاسه بنفسها ونسدحت فسريرها وتكومت ع نفسها من التعب لحفها وهو مستغرب من حال اخته بس مب عارف كيف يساعدها او شو فيها طلع عنها وسكر الباب من عقب ماسكر الليتات ....في اليوم الثاني مانسى شو صار جهز نفسه وعقب ماتعطر ولبس ساعته واخذ كتبه طلع تقرب من باب حجرتها ودق الباب ع خفيف وناداها:ريم.._بس ماياه جواب عقد حياته بتساؤل وخوف ودخل ..كانت بعدها ففراشها..تقرب منها وبدا يوعيها وهو يهز كتفها_ريم..ريم..ريم قومي..ريم
نومها كان ثقيل بس اكيد بسبب الصداع.. بدت تحس:هممم
جاسم:قومي مابتسيرين المدرسه؟
قامت وهي دايخه والدنيا دور فيها بس مستوعبه اللي يقوله اخوها يلست وهي تحاول تستعيد نشاطها اللي مثقلنه النوم :امبلا بسير
جاسم اللي حب يطمن عليها:بعده راسج يعورج؟
ريم اللي ماتبا اخوها يشغل باله مع انها مب بخير بس ماحبت تكبر السالفه:لا
جاسم:عيل ياللا قومي بسرعه ترى ماباجي وقت ..انا بسير اتريق لا تتاخرين
وهو توه بيمسك مقبض الباب ياه صوتها:جاسم
لف عليها وحط عيونه بعيونها:شو؟
ريم:لا تخبر حد عن البارحه وخصوصا امي امنه
جاسم اللي بس بغى يطمنها لانه مايحب يخبي شي عن امه امنه خاصة مثل الوضع اللي كانت عليه ريم البارحه:انزين مابخبر حد
بس هي خافت يسوي مثل المره اللي طافت يوم خبر امنه عنها قالت:احلف انك مابتخبر أي حد وبيبقى سر بينا حنا الاثنين
جاسم اللي يعرف نفسه زين ماراح يقدر خوفه عليها يجبره يقول قال:خلاص اوكي
ريم اللي تبا تلزمه بكلمته واكيد اذا حلف مابيخبر:احلف
سكت وتنهد ولاح راسه ونزله وهو مغمض عيونه وبعد ثانيه طالعها مع انه مب مقتنع بس دامها تبا هالشي فهو ملزم يلبيه:والله مابخبر حد
لا هو خوف ولا شك بس نظرنها له دور التاكيد على حلفه:وعد؟
تضايق منها وعصب:ريم تراني حلفت شو تبين اكثر
ريم اللي تجاهلته وبس شي في بالها انها تتاكد من كلامه:وعد؟
جاسم:اوفففف..وعد شي غير.؟
تراخت نظرتها بس ملامحها مثل ماهي:خلاص سير بلحقك
وهو يفتح الباب:اوكي
طلع وهي يلست شوي عابسه ومتضايقه بعدين نزلت ويت عينها على الدرج والاغراض معفوسه فيه فكرت في الحبه عبست وكملت طريقها للحمام...



كل يوم وفي كل دقيقه كرها لاختها يكبر والحقد يزيد...بس شو السبب اللي يخليها تشل هالمشاعر لاختها..هذا كان سؤال خوله لها وهي تسوق وبيانبها تيلس ساره اللي تشكى لها لانها اقرب انسانه حقها



خوله:انزين ليش تكرهينها هالكثر..شو السبب؟



ساره اللي مسترسله فكلامها:كيف ماتبيني اكرها وانا احس امي وابويي يحبونها اكثر عني..كيف مااكرها وابويي كان دوم يسولف وياها وياخذها وياه واذا رجع من برا يفتح ذراعه لها وهو يبتسم ..كيف مااكرها وامي اللي المفروض حقي انا امي انا اذا مرضت تلقينها عندها واذا ماكلت تروحلها واذا بغينا شي قالت وبشرى..انا مب بس اكرها ودي لو تختفي تموت اتيها مصيبه تاخذها اهم شي مااشوفها جدامي



خوله اللي عينها ع الطريق قالت وهي مستغربه:ول هالكثر؟!!



ساره بضيق:واكثر بعد..._سكتت وهي طالع الطريق واستغربت_..خولوه حنا وين سايرين؟



وهي تلف بسيارتها:مواعده



ساره اللي بهتت وهي مب مستوعبه:لا صج خولوه وين سايره؟



خوله اللي تلعب ع ساره ردت عليها وهي طول الكلمه الثانيه:قتلج مواااعده



ساره اللي زاد قلقها واحتمال تصدق:يالحماره قولي صج مواعده؟



لفت براسها صوبها بنظره تقول ماعندج سالفه وطالعت لجدام:يعني لو مواعده بييبج ويايه شو ابا فيج...ها وصلنا._وقفت السياره .وهي طلع فلوس من الصندوق بين الكرسسيين_..تبين اييبلج شي ولا متريقه



ساره:والله انج متفيجه



خوله:من حنتج الصبح تعالي وتعالي طلعت مب متريقه الحين عاد تحملي..ياللا قولي تبين شي



ساره اللي عبست :لا ماباشي



خوله وهي تنزل الحزام:عيل خلج انا بسير وبيي



ساره:لا تتاخرين



خوله وهي تفتح الباب:اوكي اذا مليتي في مجلات في السيت ورى اقري ..ياللا سيا



ساره وعينها عليها لين دخلت: الله يغربل عدوج ..اوفففف لو سرت ويا السواق مب احسن..






اذا ساره في قلبها كره فـــ خالد بدت تصير ثقته في الناس شبه معدومه..كان يالس في الكوفي مع صديقه طلال اللي ياي وفي راسه مشروع ويابا خالد يشاركه خالد اللي قلقان من السالفه مب لانه مايعرف اخلاق ربيعه او شاك فيه بس عشان شي ثاني هو الوحيد اللي يعرفه



طلال وهو ينزل كوب الكوفي ع الطاوله:ظنيت اجي والقاك متحمس للفكره واللي اشوفه عكس كذا تمام..اذا ماتبغى قول



خالد اللي ماعارف كيف يشرحله او كيف يفهمه:بالعكس ياطلال يشرفني اشاركك بس ..



طلال اللي مب مقتنع :بس وشو؟...خالد اذا انت خايف ع فلوسك..خلاص..انا مستعد ابيع الارض اللي عندي واحط فلوسها ع فلوس المشروع ونسويه هنا موفارقه عندي..سواء في السعوديه او هنا كله واحد..._وهو يأشر له بصبعه ويأكد له_ انا ابغى اشاركك انت مو حد ثاني...فهمني وش اللي مخليك قلقان



تنهد حاس طلال حاصره وكلامه صح وحجته اقوى بس شو ممكن يقول: خلاص ياطلال توكل على الله وسو المشروع وانا وياك



طلال اللي دخل فقلبه الشك:متاكد ياخالد



خالد بثقه وبتسامه تاكد كلامه:متاكد توكل على الله



طلال اللي يبا يتاكد اكثر:اجل اسافر وانا مطمن؟



خالد:هيه



طلال:طيب..وانا ماراح اسوي أي شي من غير مايكون عندك علم وبخليك فالصوره اول باول..والحين.._قام واقف_..بروح الفندق اجهز نفسي الليله ان شاء الله راجع لديار بومتعب ..ياللا اشوفك على خير



خالد:ومتى ان شاء الله طيارتك؟



طلال:اذا ماصار تاخير 10:30 بالكثير



خالد:عيل الساعه 8 نتعشا سوى



طلال:وش له كل هذا ليه تكلف على عمرك؟!



خالد:لا كلافه ولا شي..سير وارتاح وبخطف عليك المسا ع الساعه 7:30 وبنطلع نتعشا



طلال باستسلام:امرى لله...اجل اشوفك ع خير مع السلامه



خالد:مع السلامه.._ثواني مرت ورن موبايله معلن عن وصول مسج..مسكه بايده وفتح المسج اللي غير ملامحه انقبض ويهه عقب ماكان منشرح ليش لا وهو يقرا



"والله وبتصير بزنس مان ياخالد...نصيحتي ارفض المشروع"



رفع راسه كان هناك يالس ع طاوله بعيده شوي ولابس كاب ونظاره سوده رفع خالد راسه له وهو عابس والثاني تلقاها ببتسامه خبيثه ورفع الكوب تحية حقه اعتفر خالد ودز الكرسي بقو وشل فوناته وراح...






اذا كان خالد يدور على شي يخلصه من مصيبته في مكان ثاني وفي بلد ثاني كان معصب متضايق بينفجر مهما كان خوفهم عليه مايحقلهم يكذبون وكانه ولد صغير..دخلت اخته عليه وهي مب داريه عن اللي في صدر اخوها عليها هي وبدر



موزه:ها خبرني شو صحتك اليوم؟...اذا زعلان مني سبب البارحه فالسموحه منك



ناصر:وين بدر؟



قال سؤاله على دخلة بدر للغرفه:صباح الخير..شحالك خالي ان شاء الله بخير؟.



ناصر بانفعال:من وين بيي الخير وانت كاذب عليي وقايل ماشي حجز.._بدر اللي طالع خالته شك تكون مخبرتنه خاف وخالته فهمت معنى نظرته..ناصر اللي كمل كلامه_..اتصلت ع المطار وخبروني ..ليش كذبت عليي.؟.._طالع اخته بلوم_وانتي عارفه ولا خبرتيني



كانت بترد بس قطع عليه بدر:خالي خالتي ماتدري عن شي ..انا سويت هالشي عشان خفت عليك تتعب وانته طالع من المستشفى تعبان وخفت الطياره تتعبك اكثر



ناصر وهو على انفعاله وهم على خوفهم عليه:اعتقد انا مب ياهل واعرف مصلحتي زين يعني اخذ قراراتي من نفسي واللي سويتوه مابسامحكم عليه



بدر:خالي اهدا الانفعال هب زين لصحتك



ناصر:صحتي مالك خص فيها لا انت ولا غيرك..انا مب ياهل او سفيه ولا اعرف مصلحتي عشان تاخذون القرار عني ..انا..._طلعت صرخت وجع كانها بتقطع قلبه حط ايده ع صدره وتويع _.اااخ



ركضو عليه وهم يصرخون باسمه(خاليي__ناصـــر)..بعد نص ساعه كانو في المستشفى من عقب مايت الاسعاف وشلوه وبدر وخالته محروق قلبهم عليه..كانو برا موزه يالسه تلوم نفسها وتعاتب اخوها واخايفه عليه وبدر يمشي رايح راد وعقله عند خاله بعد فتره طلع الطبيب الاجنبي المسؤال عن متابعة حالة ناصر وخبرهم انه بيكون تحت الملاحظه لمدة 48 ساعه لين تستقر حالته وممنوع يشوفونه لين ذاك الوقت...






اذا ناصر منع الطبيب عنه الزياره لين تستقر حالته..عايشه فتحت عيونها شوي شوي عشان تشوف ذاك الويه المبتسم اللي كله حب وسعاده..همست بصوت هادي"الحمدلله ع السلامه"وتبعته بمحبه ع راس امها..عايشه اللي بللت حنجرتها ببلع ريقها قالت وهي تعبانه بصوت واطي هادي:الله يسلمج حبيبتي



كانت بتتحرك بس امل خافت:امايه لا تتحركين الله يخليج..عن ينفتح الجرح



عايشه اللي استسلمت لكلام امل:متى بطلع



امل:يوم يتاكدون انه ماشي خطر عليج



عايشه:ليش ماداومتي؟



امل اللي تعلقها بامها وخوفها عليها خلت كل شي وراها ولا شغل بالها غيرها:كيف اداوم وانتي تعبانه



امها اللي طمنها وبنفس الوقت ماتبا بنتها تقصر في دراستها وتتهاون عن مستقبلها:انا بخير ومافيني شي..الحمدلله ماصارلي شي...امل اباج تداومين



امل اللي مصره ع رايها:مابا بتم عندج لين تصحين وتردين مثل قبل...اصلا مااقدر اخليج بروحج



عايشه:ام سعود بتكون ويايي



امل:ام سعود مابتكون فاضيه عندها بيتها وعيالها



امها اللي بدت تتعب من عناد بنتها وهي بروحها تعبانه ولا عندها طاقه تناقش:امل دوام بداومين ولا تبيني ازعل منج



طاحت الكلمه باذن الدكتور اللي ياي يشوف عايشه وهو لبناني



الدكتور:منو هيدا اللي بدو يزعلك ست عايشه.._طالع امل_لا يكون انتي امل



عايشه اللي تبرر :لا دكتور محد مزعلني



دكتور وهو يقيس لها الضغط والممرضه عنده:بدي اياكي تبتعدي عن الانفعال..ولا تؤمي بأي مجهود عشان الجرح.._طالع امل_..بدنا الماما طيب بسرعه مو تحشرينها



امل ضحكت وامها ماعيبها وطالعتها بغيض عشان ضحكت والدكتور كمل:مفكرتيني مابعرف احكي زيكن..صارلي سنتين هون.._بعد ماخلص_..معافايه ست عايشه..



عايشه:الله يعافيك دكتور



الدكتور:بين فتره والتانيه راح نغيرك ضمادات الجرح ..كل شي اوكي..بس انتبهي ع حالك عن ازنكن



عايشه:مع السلامه.._عقب ماطلع الدكتور طالعت بنتها_..يعني ماتعرفين تسكرين حلقج



امل:اسفه






احيانا نضطر ندخل في موضوع من باب الحب او المشوره وهذا اللي سوته حمده سارت لقسم اخوها احمد وهي ناوية تحدث شيخه..دقت ع الباب ..طلعت شيخه وهي تلف الشيله ع راسها وفتحت الباب ..واستقبلت حمده ببتسامه



شيخه:هلا والله هلا حمده



حمده اللي متوتره ومرتبكه شوي:اباج في سالفه اذا ممكن؟



شيخه وهي تفتح الباب اكثر وترحب فيها ببتسامه عذبه ع شفاها:اكييد حبيبتي تفضلي حياج.._دخلت وسكرت الباب ومشت للكراسي اللي في الصاله_..تعالي يلسي..._حمده اللي في بالها ترتب اللي بتقوله_ايبلج عصير ولا بيبسي



يلست وهي تقول:لا فديتج ماباشي..



يلست شيخه:خير حبيبتي قولي شو بغيتي؟



حمده اللي متردده ..شيخه صح حرمة اخوها ومن يت عندهم ماشافوا منها الا كل خير وتعاملها وياهم وتعاملهم وياها مثل اهل واكثر بس بتم حرمة اخوها ومهما طاحت الكلافه بينهم لازم تكون بحدود حمده اللي ماتعرف تلف ودور:شيخه انتي مرتاحه ويانا؟



نغزها قلبها وعبست من السؤال اللي خلاها تسأل فقلبها ليش؟..:بالعكس انا مرتاحه ..انتوا اهلي وانا ماشفت منكم الا كل خير...



حمده:يعني مب غصب عنج؟



شيخه اللي مستغربه من اسئلتها:ليش تقولين هالكلام؟



حمده:شفت طحنون يصيح ويوم سالته قال انكم تنازعتو ودوم تتنازعون انتي وابوه..قلت يمكن مب ماخذه راحتج ويانا



شيخه اللي تنفي الموضوع:الحين تسمعين كلام ياهل؟..صح تنازعنا شوي بس عشان اختلفنا ع شي تعرفين احمد مرات يستوي عصبي ولا يتحمل نقاش بس هذا هو السبب ..



ارتاحت نفسيتها:طمنتيني خفت نكون نحن السبب



شيخه ببتسامه تخفي وراها عكس اللي ينطق به لسانها:لا فديتج لا تخافين انتو اهلي وان شاء الله مايكون بينا الا المحبه



قامت واقفه وقلبها طمن:الحمدلله..بس حاولو تتفاهمون بهدوء جدام عيالكم



شيخه:ان شاء الله



وطلعت من عندها عقب ماطمنت وعرفت السبب بعكس شيخه اللي متضايقه هي تحبهم وتعتبرهم اهلها بس بعد تبا تكون لها حياتها الخاصه وبيتها الخاص..






اذا كانت شيخه تحاول تتأقلم مع الوضع وترضى بالامر الواقع فــ ليلى تستعد لليله المرتقبه اللي تخلي فيها عبدالله يشوف فيها ايمان...الايام مرت وهذي هي الليله المرتقبه واللي تترياها ليلى بفارغ الصبر ..بدا الضيوف يهلون_ طبعا قاعة الحريم بروحها وقاعة الريايل بروحها _ كانت تترياها وخايفه انها مااتي وعيونها تراقب مدخل القاعه تبتسم للحريم وقلبها يدعي انها اتي..وفرحت وهي تشوفها استقبلتها ومثل ماقالت لاخوها سوت احجزت مكان لهم عند الكوشه وخلتها تيلس بمكان يقدر يشوفها كانت محطيه مكياج خفيف بس طالعه حلوه واختها نفس الشي..ومضى الوقت الوقت ويا وقت زفة العروس ودخلو وياها اخوانها طبعا اللي موجودات تغشن الا بعضهن ومن بينهن ايمان اللي مب متعوده تتغشى اما هدى فتغشت بحكم انها معرسه ..ونفذت الخطه طبعا هو ماطالعها مباشره بس كان يطالع خطافي ..بس غير مكانه ع الجهه الثانيه ووقف عدال امه بين اخته وامه وهمس الامه وكانه يسالها عن ليلى عشان تتصور وياهم وفي اللحظه اللي زقرت فيها ليلى طالع لنفس الجهه..طالعها بس هي مانتبهت لانها كانت تحدث ليلى ..وبعد العرس وهم توهم داخلين البيت ..امسكته من ذراعه



ليلى وهي تهمس له:عبود شرايك فيها؟...حلوه صح؟



عبدالله اللي حب يلعب باعصابها: امم لا ماشفتها



كانت بتنصعق من كلمته وكانه املها خاب:عبوووود.... ماشفتها؟



ابتسم وشاف الخوف على اخته وحب يطمنها:شفتها



كانت خلاصه حدها بتنهار:عبدالله حرام عليك قول شفتها ولا لا؟



عبدالله ع الرغم من تعب اليوم الا انه ضحك من قلبه:ههههههه شفتها خلاص ارتحتي



ليلى:انزين وشرايك فيها؟



عبدالله:مااقدر اقرر الحين...خلينا نرتاح وبعدين بنتحدث في السالفه الحين بس ابا احط راسي ع المخده وارقد ..ياللا تصبحين على خير



ليلى وهي في داخلها تتمنى ايمان من نصيب اخوها بس خايفه:وانته من اهله






من يوم مارجعت ايمان وهو معصب ويطلع غيضه في أي شي..دخلت ولقسمها وحطت الشنطه ع الكرسي وعقب مانزلت الشيله وكانت توها تفصخ العباه دخل



حمد:تو الناس يامدام كانت بتي برا



طالعته وردت بهدوء وهي تحط العباه ع الكرسي:اهل العروس ماخلونا نطلع ولا كنت يايه من وقت



قال وهو يطنز ويغلي بنفس الوقت وباين في نبرة صوته:لاااه زين فيهم الخير كان بعد عزموكم فبيتهم وكملتو السهره عندهم .._ماردت عليه تقرب منها ومسكها بذراعها وضغط عليه بقو وحست بويع _..سمعي_وهو يضغط شده بقو حست كتفها بينخلع_هالمره خليتج تسيرين..مره ثانيه مالج سيره واختج تولي ماهمتني ..سمعتي ولا لا



هدى اللي ماحاسه الا بويع ذراعها اللي يضغط عليه:اااخ..هدني



وهو يغلي وايده تضغط:بهدج بس ياويلج اذا ماطاوعتيني اباج تخالفين اختج ولا توافقينها على شي..ولا تراني والله ماارحمج



راح عنها عقب ماترك اثر ع ذراعها حطت ايدها عليه وهي تتوجع من داخل ومن برا..






اذا كانت هدى تتالم من تصرفات حمد فــ منصور يتجدد حبه كل ماشاف ايمان عقب مانزلت اختها ساقت لين بيتها اللي مايبعد غير خطوات من الفيلا الرئيسيه ..وقفت ونزلت كان يتمشى وشافهن واصلات ومشى على مهله لين نزلت من سيارتها..تقدم ووقف على مسافه



منصور:مساء الخير



ايمان:مساء النور..هلا منصور شحالك؟



ببتسامه تخفي مشاعر دفينه ونظرات تحمل احساس مايقدر يوصفه:بخير...انتي شو مسويه؟



ايمان:الحمدلله



منصور:وين كنتي؟



ايمان:كنت معزومه انا وهدى على عرس وتونا واصلين



ضحك ع خفيف:ههه..مع انج ماكنتي تحبين تسيرين اعراس



ايمان:ومازلت بس عشان ماحبيت ارد الدعوه..



منصور وهو يتنهد:الجو حلو الليله



ايمان:هيه وايد حلو..هادي ويريح الاعصاب



كلمة قالها يمكن هي نغزه او لها معنى ثاني بس هو يعرفه:بس مايشبه جو امريكا



استغربت من كلامه ولا فهمت مقصده منه:وشو يابها على بالك؟؟!!



منصور:ماادري بس جيه بدون سبب



ايمان:اوكي عيل بخليك انا سايره ارقد ..تصبح على خير



منصور:وانتي من اهله_تم يطالعها لين دخلت وهو يقول في نفسه_ من قبل كنا نسولف ويروح الوقت ونحن نتكلم الحين صرنا نلتقى وكلامنا مختصر كانا مانعرف بعض..ااااه تعذبيني ياايمان ببرودج وبعدج بس لو افهم سبب كل هذا وارتاح..






اذا كان منصور يبا يرتاح بس بدل مايقرب يبعد فيه شخص ثاني جافاه النوم وهو يفكر في ايمان ويدور طريقه تقربه منها..عبدالله اللي كان ناوي يرقد بس تفكيره مانعنه من النوم يالس في سريره ويفكر



عبدالله:الله يغربل عدوج ياليلى خليتيني افكر فيها...حلوه وباين انها غير ..بس كيف اقدر اوصل لقلبها هذا هو السؤال لازم القاله جواب ....



قراءة ممتعة






انتظروني مع البارت 11






مع تحياتي:






اصداء الحنين






الـــــــــ11 بـــــــارت



لابد ماليل يتلوه النهار ولابد ماتتجدد الحياة مع نهار يديد حتى وان كانت هناك اثار من ليل سبقه...
كان واقف بشموخ الرجل يعدل من كشخته اللي تزيد من رجولته واحترامه قدام موظفينه وكل من يقابله..من عقب ماتاكد كل شي تمام وتعطر وضبط كل شي طلع بس مانسى ومثل ماتعود كل يوم يتريق مع ابوه وامه وهو توه بيوصل حدود صالة الاكل ابتسم ع صوت امه العالي شوي واللي وصل لمسامعه وهي تقول"يالله لو شفتها يابوعبدالله جمال ودلال واخلاق وطول ماشالله عليها مهره مهره..كلمتني عنها ليلى بس يوم شفتها طار قلبي"..عرف انها تتحدث عن ايمان ..دخل عليهم وكانه ماسمع شي صبح عليهم وردو عليه التحيه
عبدالله وهو ييلس:عيل وينهم مااشوف حد؟
ام عبدالله وهي تنزل كوب الشاهي من عقب ماشربت منه:راحو على دواماتهم انته اللي متأخر مامن عوايدك تتأخر فرقادك
ضحك:ههههه..شو اسوي يالغاليه ماخلصت الشغل الا ع الساعه ثنتين.._طالع ابوه قال وهو يمازحه _..بس لو الوالد يشل الحمل شوي عني
ابو عبدالله:انا ماخليت الحمل كله لك عشان اردله مره ثانيه..انا سلمتك مسؤلية كل شي ويا الوقت اني ارتاح 
عبدالله:الله يعطيك الصحه والعافيه ونحن مانقدر نستغنى عن توجيهاتك 
ابتسم ابوه ورد عليه:انته قدها ياعبدالله وانا لو مااثق فيك واعرف انك مابتخيب تربيتي فيك كان ماسلمتك الشركه والحلال
عبدالله اللي يفرح وتكبر ثقته بنفسه كل ماسمع كلام ابوه: الله يخليك لنا ولا يحرمنى منك ..انزين.._وهو يقوم_..انا ساير الدوام توصون على شي
...:سلامتك
عبدالله:الله يسلمكم..عيل في وداعة الله
...:مع السلامه
ثواني وقام ابو عبدالله وهو يقول:عيل انا بقوم اسير العزبه توصين على شي 
ام عبدالله لا سلامتك..بس صبر بلف الاكل عشان تاخذه للعمال
ابو عبدالله:انزين انتي جهزي كل شي لين اسير اغير ملابسي وايي..

ماتذكر انه اغلقه فتحه ولقى اكثر من مكالمه حاولي عشر مكالمات وكلهن بفارق زمني قصير ورساله خاف يكون فيهم شي خاصة انه الوقت عندهم الحين ليل ..اتصل عليها وهو خايف وياه صوتها الخايف القلقان اللي كله رعشه ولهفه ومن غير أي مقدمات :عمر ليش غالق تلفونك؟
عمر:مادري ماانتبهت المهم فيكم شي؟
منال اللي البعد هالكنها ودوم تحاتيه قالت بحزن:لا بس خفت عليك
عمر:انا بخير مافيني شي
منال اللي ارتاحت نفسيتها وهدت:الحمدلله ..كنت خايفه شفتك في الحلم وخفت اييك شي
عمر بابتسامه:باين انج تفكرين فيني وايد عشان جيه حلمتي فيني
منال بصوت كله شوق وحب:عمر لا تغلق تلفونك وتخليني احاتيك
عمر اللي فرحان في داخله ان الله وقفه بانسانه تحبه وتخاف عليه:ان شا الله..شي غير؟
منال:لا بس سلم علىهم كلهم
عمر:احبج
قالت بهمس:وانا بعد


دايم هناك اشياء تكون سبب او مراحل اوليه او خيوط توصل لشي ثاني يتعلق بحياتنا .. كانن يخططن لحفله وسهره يجتمعن فيها في السكن الجامعي كانن يتناقشن ..كانت تحاول تقنعهن وتشجعهن يحضرن الحفله:اقنعنا المدام(المشرف في السكن الجامعي)..وهي بتسهل عليكن تدخلن دامكن من الجامعه
كانن مترددات:هيه بس ماادري عن نفسي مب سايره
..:والله بكيفج
حنان وبشرى اللي ماحضرن الاجتماع من اوله وصلن وشافنها عابسه ومضايقه..حنان اللي ياها الفضول واللي هو سمه من سماتها 
حنان:فيوز شبلاج اشوفج معصبه؟!!
فايزه:كنت اكلمهم عن الحفله ربيعاتي في السكن كذا وحده بتي من ربيعاتهن وانا ولا حد طايع
حنان اللي حبت ترفع من معنوياتها قالت وهي محوطه بيديها ايد بشرى اللي بس مستمعه :افاا عليج ونحن وين سرنا..ولا يهمج نحن موجودات.._طالعت بشرى_.صح؟
طالعتها بشرى الموضوع مايخصها ولا لها نفس فشي:انا مابسير
حنان اللي عصبت منها:لا والله..لا حبيبتي بتسيرين مب ع كيفج
وحده من البنات:حرمة ابوج مابطيع؟
بشرى استغربت انهن يعرفن عن حرمة ابوها بس اكيد البركه في حنان اللي ماتخلي شي ماتقوله..حنان اللي ردت عنها:بالعكس حرمة ابوها طيبه ومابتقول لا ..غصبن عنها يتسير الحفله
فايزه:خلاص حنون خليها اذا ماتبا اتيي بكيفها
حنان:مع نفسج....الا بتي_وهي طالع بشرى قالت وهي تبتسم_ انتو بس خلوها عليه


من يلقى الحب يهيم فيه ويذوب ويتمنى يكون محبوبه له ويحلم يكون وياه بس شو بيكون موقفه اذا عرف انه فيه قلب ثاني قلب قريب من قلبه يشاركه حب نفس القلب اللي هو متعلق فيه كيف بيتصرف وشو ممكن تكون ردة فعله خاصة اذا كان ذاك القلب هو صديقه الروح بالروح..
غيث قلبه متعلق بحمده بنت عمه وهزاع قلبه متعلق بحمده بنت خالته واللي هي علقت قلب غيث فيها ..ضحكاتهم ماليه المقهى الشعبي..
غيث وهو يمازحه:ياخي شو خانتك اذا ما بتآزر ربيعك في السراء والضراء
كلمه قالها في وقت المزح وهو يرد عليه:ماناقص بعد غير تشاركني حرمتيه
غيث وهو يفر ورقة اللعب ع الطاوله:هههههه مادري منهي اللي داعيه عليها امها تاخذك
هزاع اللي يضحك ويسايره في كلامه:قصدك داعيتلها امها..لا ترمس عن حرمتيه فديتها وفديت محياها
غيث اللي ضحك:ههههههه مادري اميرة موناكو على غفله
هزاع وهو يسحب ورقة لعب ويحطها بين اوراقه:هههاااي..فديت حرمتيه اللي مالها مثيل الدماااني(=من اسماء الغزلان)
غيث:عن تطلع خسفه وتتوهق
هزاع اللي بدا يميل للجديه الممزوجه بحب ومزح:لا فديتها الله يحقظها فديت روحها..
غيث:يالاخو هاا عن تكون عشقان؟
هزاع اللي حب يغير السالفه:ههههه.. العب العب وخل عنك الرمسه


رجع عشان يفتك من حنة امه اللي كل ماتصل فيها ذكرته بسؤال ابوه عن زواجه..رجع عشان يروح ويا امه وغاليه عند اهل خطيبته عشان يسمع من امها الشروط وطلبات العروس راح عشان يتفق مع ابو العروس بس للاسف كان مسافر والموضوع كله بايد البنت وامها..ورجع للبيت وهو معصب وامه واخته وراه 
سيف وهو يمشي للصاله:بذمتكم هذا كلام الحين
غاليه اللي من نظرها شي عادي :عشان عروس لازم تدلل
يلس وهو معصب:تدلل ماقلنا شي بس مب جيه شروطهم ترفع الضغط..اول شي يوم نعرس ماباها تسوق ثاني شي شغل ماشي واني افتحلها حساب واحطلها فيه راتب شهري تحلم مب انا اللي اتي وحده تمشيني على كيفها
فاطمه اللي تبا تهديه وبنفس الوقت تبا هالزواج يتم:ياسيف سمعني انته الحين سايرهم ويوم تعرس وتكون فبيتك بيكون شورها بايدك ومحد له حكم عليها وسو اللي تباه
غاليه اللي زادت على كلام امها:اعرف وايدات جدام مايعرسن تشرطن وعقب العرس ماشي منه وبعضهن حتى الدراسه ودرنها 
سيف اللي مادخل راسه كلامهن ولا مقتنع بشي:وامها ؟
فاطمه:وانته شو عليك من امها؟
سيف:كيف شعلي من امها..انتي ماسمعتيها..انا حاس امها ورا كل هذا..امها مابتخلينا فحالنا
فاطمه اللي بدت تتعب من الكلام وياه:لا حول ولا قوة الا بالله..سيف الله يهديك..خلاص ياميه البنت صارت خطيبتك 
سيف وبكلام جاد:امايه اتصلي عليهم وقوليلهم ولدنا تعايز ومايبا بنتكم
شهقت وصدمهن كلامه ووسعت عيونهن مب مصدقات اللي اسمعنه
غاليه اللي عصبت:سيف شو تقول؟! ..معلق البنت شهرين وياي الحين تقول ماتباها..
فاطمه:شوف مابتصل ولا شي..والبنت بتاخذها ترا بنات الناس مب لعبه تعلقها شهرين والحين تودرها..اذا كان على شروطهم ابوك بيتفاهم ويا ابوها 
سيف وبنفس الجديه والعصبيه:بس انتي سمعتيها شو قالت ابوها موافج على اللي بيقولنه
غاليه اللي تبا تهديه وتقنعه:هذي رمسة امها انته بعدك ماسمعت كلام البنت وابوها
سيف بعصبيه:واذا كان كلامه شراة كلامهم
فاطمه اللي خلاص تعبت من كثر ماتعيد فالرمسه وياه:لا اله الا الله محمد رسول الله..قلنالك ابوك بيتفاهم وياهم..وابوك ترا بيعصب ومابيعيبه اللي تسويه
قام واقف ومتنرفز:اعرف ليش ابويه مصر على هالشي..ابويه يباها من يانبين شغل ونسب بس احب اقولج اذا هذي شروطهم وابويه بيوافقهم عليها انا مابزوج ان شالله لو معلقنها سنه مب بس شهرين واذا ابويه هامنه وايد الموضوع اظن ماعنده اشكاليه اييب الثالثه..
خلص كلامه وراح وهن خلاص عقلهن وقف عن التفكير والاستيعاب 
فاطمه وهي طالع غاليه:شايفه اخوج..الحين معلق البنت ويقول مايباها شو اقول لابوج؟
غاليه:امايه لا تعصبين خليه يهدا وانا برمسه وان شاء الله خير
فاطمه:استغفر الله العظيم اخوج خبلبي
غاليه وهي تهدي امها:ماعليه يامايه اهدي وان شاء الله خير

اخيرا رجع للبيت دفاه اخيرا ارجعت لبيتها من عقب ماغابت عنه والسبب العمليه اللي سوتها دخلت وهي متسنده ع بنتها
امل اللي حاضنه امها بايد وشاله الشنطه اللي فيها ملابس امها بالايد الثانيه والابتسامه ع ويها فرحانه برجوع امها:الحمدلله ع السلامه يالغاليه نورتي بيتج
عايشه اللي تعبانه من الوقفه ورقدة المستشفى والجرح اللي بعده مالتأم ويضغط عليها كل ماتحركت قالت:الله يسلمج
امل:تقدرين ترقين ولا افرشلج تحت؟
عايشه اللي تعوضت بنتها امل واللي هي سعادتها وفرحتها بالدنيا بس في نفس الوقت تخاف ع وحيدتها اللي يمكن باي لحظه يدق الموت بابها وياخذها عنها تحاتيها:لا اقدر ارقى
امل وهي تنزل الشنطه من ايدها وتمسك امها بايديها الثنتين :عيل خليني اساعدج وبعدين بسوي شي تاكلينه والليله ييات عندج 
ماحست الا بمحبه كلها حنان من امها :فديتج حبيبتي
امل اللي ردت البوسه لامها:تفداج الروح يالغاليه ياللا خلينا نسير عشان ترتاحين

في وحده من صالات البليارد كانو يلعبون من اخر كلام قاله له وهو يفكر الشعور يضايقه كل ماتذكر كلام فهد وانه ناوي يخليه ويرد الامارات وهو ماصدق يلقى وياه واحد من بلاده وياه في السكن وفي نفس الغرفه والحين يفكر يخليه ويروح فهد عقب ماانتهىدوره ويا دور فيصل :يالا دورك؟
فيصل اللي تقدم من الطاوله وهو يقول:اذا غلبتك شو جايزتي؟
فهد ببتسامه:عشا على حسابي ولمدة اسبوع
وهو يستعد ويركز ع اللعب ضرب ودخل ويستعد مره ثانيه:لا ابا شي ثاني 
فهد وهو واقف ع الصوب الثاني:اللي هو؟
لف عليه ورجع يستعد لضرب الكورة قال:ماترجع الامارات
فهد اللي تجدم من عقب ماخسر فيصل فرصته يدخل:هذا الموضوع انتهيت منه وقلتلك متى ماعزمت بخبرك..الحين خلنا ع العشا ها شقلت موافق
فيصل وعشان خاطر فهد ماحب يستمر في الموضوع :موافق
فهد من عقب ماضرب الكور بالعصا ومن دون مايحقق أي نقطه رفع جسمه وقال وهو يطالعه:وانا شو جايزتي اذا فزت
ابتسم فيصل وقال:نفس الشي
فهد:عيل ياللا خلنا نلعب ونشوف منهو بيفوز
فيصل وهو يتقدم:اوكي


كان ندمان ومتحسف ع الكلام اللي قاله..مهما كان هم قصدهم راحته وخوف ع صحته..كانت واقفه طالعه وهو ع سريره وصوت جهاز القلب يتحرك مؤشره حسب دقات قلبه ..فتح عيونه بتعب حاول يتكلم تجدمت منه وحطت ايدها ع ايده"ارتاح ازمه وعدت"غمض عيونه وبلع ريقه مهما كان التعب فيه كلام يبا يقوله ضميره بيتعبه اكثر من قلبه التعبان اذا ماقالهن بتعب والم بس راح يتكلم مهما كان تعبان بصوت هادي كله الم ومرض :وين بدر؟
موزه اللي تحاول تكتم ويعها وخوفها واللي مهما سوى اخوها حبها له اقوى قالت:راح يشوف التحاليل
حاس انه تعابنهم وياه ولا مريحنهم وهالشي متعبنه بصوت مخنوق:سامحيني ياموزه..قسيت عليج وعلى بدر..سامحوني
كلام اخوها اللي حاسه فيه بويعه ومرضه خلى دموعها تنزل ردت وهي تحاول تكتم دموعها ولا تنزل اكثر:مسامحتنك ياخوي.._تنهدت ومسحت اثر الدمع اللي سال ع خدودها_..ارتاح ولا تتعب نفسك..ترا مب زين لصحتك
شحب لونها ووسعت عيونها ونصمت اذنيها يوم نطق"اطلبج الحل ياموزه"كلمه شلت جسمها عقدت لسانها ذرفت دموع عينها ماعرفت شو تقول ولا كيف تنطق كلمته كانت سكين انغرس فصدرها فجأه من غير احساس رجع وكررها بهمس بس مسموع"اطلبج الحل"شهق قلبها قبل صدرها وصرخت من بين غصتها ودموعها :لااا ياناصر لا بتعيش ياخوي بتعيش وبنرد البلاد.._كانت تحس نفسها راح تطلع قبل روحه حاسه بانهيار بس تمني نفسها وترفع من معنوياته.._..ناصر ناصر لا._خلااص مب قادره تكتم بدت تصيح بصوت عالي وتشهق _لا تقولها الله يخليك..ناصر
دخل بدر اللي يت عينه عليهم بعدين شاف جهاز القلب اللي تغير صوته خاف رعشه قويه هزت كيانه"خالي بيمووت؟!!"نطقها في داخله بس عقله رافض يستوعبها المستحيل الشي الوحيد اللي عانق روحه بلحظة انكسار هزته صرختها"بدر الحق ع خالك"من غير احساس طلع يركض ويزقر الدكتور خاله فخطر ثواني والدكتور والممرضات يقتحمون الغرفه عشان ينقذونه وينصاع بدر لاوامر الدكتور انهم يطلعون عشان يشوفون شغلهم كان غايب عن الوعي بتفكيره بس مب مثل خالته اللي وقفت مثل الصنم صحى بدر ع كلام الدكتور ..مسك خالته اللي شبه صاحيه وطلع وياها وقلوبهم و وعيونهم معلقه عليه طلعو تاركينه وارواحهم خايفه وتدعي ان الله ينجيه....


يوم يكون الحب هو اللي يحرك قلب الانسان ينصاع له العقل بدون تفكير ولا وعي..يالس يخطط ويجهز لمشروعه اللي بيكون البدايه اللي بتوصله لقلبها..كان في الشركه يالس ويا نائبه اللي مب داري شو اللي يخططله عبدالله من ورى كل هذا..
عيسى:بس يااستاذ عبدالله اعتقد الاستاذ حمد عرض عليك الشراكه قبل وانته رفضت شو يخليك ترجع تشاركه الحين؟!
ابتسم ابتسامه محد غيره فاهمنها:عيسى هذا بزنس احيانا نحتاج نغير خططنا ونظريتنا على حسب ماتقتضيه الظروف ومصلحة الشغل
عيسى اللي فاهم اللي قاله بس بعدها النقطه ماتضحت عنده:ادري بس اللي مافاهمنه شو اللي يخلينا نرجع ونطلب الشراكه ويا شركة الاستاذ حمد...انته قلت من قبل من بين الاسباب اللي خلتك ترفض عرض الاستاذ حمد هو انه مب بروحه في الشركه وياه مساهمين من عايلته وانت ترفض مثل هالنوع من الشراكه عشان ممكن تسبب مشاكل 
ابتسم وقال:وانا بعدني عند كلامي ..بس انا تقصيت وعرفت انه الاستاذ حمد اقل المساهمين في الشركه_استغرب واندهش واكيد مايدري ليش كان حمد مدير بس ماعلق وخلا عبدالله يكمل كلامه_ومجلس الاداره يمثله صاحب اكبر اسهم في الشركه..وانا بصراحه ابا اخوض الشراكه معاهم..اباك تسويلي دراسه وافيه للمشروع وتكون دقيقه جدا وتشوف كم راح تكلف ميزانيته ابا كل شي تمام عشان يوم اقدم مشروعي مايخلي عندهم سبب للرفض...
مع انه مستغرب حماسه واصراره على مشاركتهم الا انه ماحب يناقشه ولا يعارضه في اللي قاله او بيسويه...

كانت تستعد انها تطلع بعدها ماخذه ع خاطرها منه مع انها تعرف انه مابيغير شي ..كان طالع من الحمام وهي سايره للباب 
احمد الي فهم انها ماتبا تحدثه وانها زعلانه:الحين كل هذا عشان نفس الموضوع؟
تنهدت وبلعت ريقها بسكات ولفت صوبه وطالعته وقالت: انا ماابا عيلنا يسمعون رمستنا ولا ابا اتناقش فيه اذا كان على ييتنا هنا بحاول ارضى مب عشانك عشان عيالك بس بقولك شي والله اذا ميعاد وقفت في ويهي مابسكتلها ولا بحشمها..وانا اصلا طالعه عشان اشوفهمبيتغدون ولا لا 
طلعت وخلته واقف مكانه تنهد ومشى لشبريه عشان يريح عليها لين يزهبون الغدا ويحطونه..

نتبعثر ونتشتت بين واقع وواقع نعيش ونعيش ونلقى انفسنا ننسحب لاشياء بارادتنا او بغيرها عشان نلقى انفسنا ضايعين بين تفكير واحلام ورغبات تسيطر علينا.. جموح في داخلها سنها الصغير اللي عاشت سنينه في حضن يدتها وفاقده فيه حنان الابو وهو يسكن معاها في نفس البيت ويدار حجرته حاض حجرتها بس احساسه اصم شراة اليدار واكثر واخو تعرف انه يحبها ويخاف عليها انشقت هي وياه وتقاسمو نفس المشيمه في وقت واحد وعمر واحد ماعادت تقدر تقوله شي الا اتبعت طلبها بيمين مغلظه عشان مايروح ويخبر يدتها او مثل ماتسميها امها تضحك في نفسها ساخره من الكلمه وحجمها كلمه عظيمه كبيره لها قدرها بس هي ماحست فيها ولا تعرف متى بتحس فيها دخلو البيت اخوها سبقها وقف في نص الدري وسال حرمة عمه عن حالها ابتسمتله وخبرته انها بخيير ورقى كمل طريقه وهي عينها على ريم اللي وقفت تترياها تنزل تدور بداخلها عن جواب لسؤالها تبا أي حد يجاوبه عشان يرتاح خفوقها وصلت عندها متعودين يشوفونها عابسه اعتبرته امر عادي بس لو فتحت قلب ريم بتنصدم من اللي فيه ابتسمت مع انها من شوي كانت متضايقه وهي تكلم ريلها 
شيخه اللي سالتها بحب:شحالج ريمان؟
ريم اللي تطالعها وع لسانها ذاك السؤال اللي تتمنى تلقى جوابه عندها:شيخه ممكن اسألج عن شي؟
شيخه اللي خذت عهد على نفسها قدام احمد انها بتتأقلم بس انها تسكت لميعاد لا تحب الكل ماعدا هالانسانه تبغضها وشوفها يغيرها 180 درجه قالت:اسألي حبيبتي
هي تعرف النسبه في انها تلقى الجواب ضعيفه بس خلاص ماعاد فيها تتحمل :شو تعرفين عن امي؟
عشان يتبعثر امل الجواب بداخلها على صوت يدتها اللي اسمعت صوتها ينطق اسمها وبعدها شفايف شيخه ماتحركت ولا امدالها تتحرك:ريم 
تقربت منهن وريم تحاورها بعيونها اللي يحسن ان يدتها تخفي شي عنها شعور بالضيق واحساس بالويع النفسي مثل المطر البارد اللي لسع ارض حااره ..
امنه وهي واقفه عدال شيخه وطالع ريم اللي كل وحده فيهم فاهمه مقصد الثانيه:ريم بدلي بسرعه بنحط غدا
عشان يذبل في نفسها الاحساس وتتعاظم الغصه وتنسحب من المكان تحت انظارهم اللي ماتدري شو يقولون في انفسهم وتوصل حجرتها وتقفل الباب باحساس مصدوم وبرود ممزوج بحرارة الضيق وعقلها مشلول وتمشي لسريرها بدموع غزيره تحس انه يزقرها يناديها يبا يحضنها يضمها ويخفف المها اللي ماشي قوه تقدر توزنه وتنزل دموعها بصمت مثل السكون اللي في داخلها سكون من نوع ثاني سكون مظلوم مقهور مقيد واغلاله مكتوب عليها ممنوع ولا ومحظور تصرخ بصوت مكبوت تحس يطبق ع حنجرتها ويزلزل كيانها وتستقر عليه وراسها ع مخدتها وتاخذ العبرات طريقهم ويتناثرن على ويها وهي راقده على يانبها وحاضنه ايديها عند رقبتها ضامه نفسها وتصيح وتصيح شهقات صامته ودموع تنزل من غير رحمه مثل الكلام والاجابات اللي تسمعها تعذبها دموع تبرد خدودها كل مانشفت ولامسها الهوا البارد بس قلبها شو اللي يقدر يخفف ويطفي ناره اشتد بكاها وعيونها اثقلها الدموع وخشمها بدا يسيل عشان تسحي ايدها لعلبة المناديل وتسحب حبه من العلبه بس هالحبه ماقدرت تصمد قدام سيل دموعها فتراخت باستسلام وسمحت لهن يبللنها وتطويها فكفها وتكمل سنفونية الوجع ..ضربات ع الباب تختلف في حدتها وتوقيتها واصوات تسمعها تروح واتي عشان تحط كفوفها على ذنيها وتضغط بقو وتعصر عيونها وتنكمش ع نفسها ودها تصرخ "خلوني بروحي مابا حد مابا " تحس بطعنات قويه تعذبها ولا احد حاس فيها..مر الوقت ظلام في ظلام عشان تفتح الابجوره وتلقى نفسها على رقدتها من الظهر ومريول المدرسه عليها ولا حست بنفسها..قامت وحست بصداع يمكن بسبب حالتها او يمكن وضعيت رقادها بس اللي حاسه فيه انها تبا تخوزه لانه توه بادي واذا زاد راح يذبحها سحبت عمرها بخمول وغيرت ملابسها ولبست بيجاما مريحه ماهتمت شو لابسه حاسه انه كل شي مب مهم ..غسلت ويها بماي بارد مع انها تحس بحراره فيها مب في جسدها لكن فقلبها ونفسها بس مأثره ع جسدها.. طلعت من الحمام بروح خاويه مشت للتسريحه عينها ع البلاك بيري فكرت فيها يلست وهي تعبس بضيق بسبب الصداع دخلت المسن مالها خلق تفتح اللاب ودشت من الفون بس للاسف الكل موجود ماعدا هي محد ع قايمة المتواجدين عصبت احترقت وصرخت"هذي وينها؟" حطته مكانه حطت راسها بين كفوفها مخبيه بهن ويها ومسنده ايديها ع ريولها تمت ع الوضع ثواني ..حركت كفوفها ماسحه ويها بشكل افقي وخذن طريقهن على راسها لين استقرن ابهام كفوفها ع طرف ارقبتها واصبوع كفوفها تشابكن ساندات راسها يقاومن اندفاعه للورى الصداع بدا يزيد وهي تزيد من ضغط راسها لورى وايديها يرجعهن لقدام غمضت عيونه وزمت شفايفها بالم فتحت عيونها ونضرها للسقف بعدين تراخت وتذكرت اللي استوى الظهر قامت متناسيه صداعها وفتحت الباب المكان هادي ويت عينها على حجرت ابوها خلت باب حجرتها مفتوح اصلا ماانتبهت عقلها منصب ع حجرة ابوها مشت كانت الحجره مب مقفوله ودخلت لفت عينها فيها وسكرت الباب وهي في بالها تلقى الجواب بنفسها دام محد طايع يخبرها شي استجمعت معنوياتها وبدت تنبش في الادراج والكبت وفجأه وقفت على صوت اللي فتح الباب وناطق اسمها:ريم

احتارت مب من المكان اللي صح حلو وهادي وراقي ويريح النفس بس هي مستغربه شو يسوون هنا وزادت حيرتها يوم يا النادل ورحب فيهم ومشى وياهم للطاوله المزينه وعليها شموع طالعته وهو يشكر النادل ويتقدم ويسحب لها الكرسي وهي مذهوله وهو مبتسم وقال باسلوب راقي ماتشوفه الا بالمسلسلات:تفضلي
يلست وهي مثل اللي ضايعه ولف ويلس وبرومنسية المكان وصوت الموسيقى الهادي اللي يحملك فوق السحاب طلع كيس اكيد في داخله هديه وقال:كل عام وانتي بخير
شهد اللي مب مستوعبه مدت ايدها وفي نفسها تقول"هديه؟! بس اليوم مب يوم ميلادي خذتها:مشكور..بس شو المناسبه؟!
ببتسامه عريضه قال:يوم زواجنا
عضت شفتها اللي تحت وانحرجت نست ويت في بالها الصوره اللي فحجرتها معقوله كل يوم تشوفها وتنظفها ولا تذكرت تفشلت وهو حس بارتباكها وابتسم قالت وهي شوي بتذوب من المستحى:خالد والله نسيت..
خالد وهو يمد ايده ويمسك كفها:لا تتاسفين انتي اغلى هديه عندي واجمل هديه وجودج يكفيني وينسيني ..._حس انه بيغلط او بيقول شي مايباها تعرفه وكمل_..وينسيني الدنيا شهد احبج واباج دووم بقربي
اغمزت ببتسامه رقيقه نابعه من قلبها وحبها له:الله لا يحرمني منك ياخالد
خالد:ولا منج ياحياتي...

كانت يالسه تدرس وتحلم غزا الحب قلبها مع صغر سنها وع قولتها الحب مايعترف بالسن..دخلت عليها حمده اللي في قلبها شي تبى تتاكد منه قربت ويلست من عقب ماسألتها اذا تقدر تيل سوياها ولا بتقطع عليها دروسها بس مريم رحبت فيها ..وكــ بدايه للكلام 
حمده:اخبار مسلسلج مااشوف طالعينه؟
مريم:صح طافني ثلاث حلقات بس ان شاء الله بشوفهن ع اليوتيوب ..الايام اللي طافات وايد اشياء طالبينها منا في المدرسه وكنت مضغوطه
وهي تفتح كتاب اختها اللي بين يديها شد انتباها الحرف المزخرف ومرسوم عليه قلب :الله حلو الزخرفه انتي راسمتنها
مريم اللي تعتبر حبها سرها الصغير اللي ماتبا حد يعرفه قالت:لا هذي ربيعتي كنا يالسين وقت الحصه وملانين خذت كتابي وقالت بتشخبط عليه
حمده اللي قالت في نفسها الله يغربل عدوج ياميثوه ..
وتذكرت ذاك اليوم عقب ماطلعت ميثه من عندها ورجعت لها وهي تقول
ميثه وهي داشه من غير ماتدق ع الباب وحمده يالسه تدرس:حمدووه لحقي
حمده اللي قطبت حواجبها:شبلاج؟
ميثه وهي تيلس قبالتها:اختج مريوم تحب
حمده اللي تنرفزت:ميثوه شهالرمسه؟!
ميثه:انتي ماسمعتيها وهي تتحدث حسيت من كلامها انها تحب
حمده اللي مب مقتنعه :هي يمكن متاثر بالمسلسلات والبنات كلهم جيه مايصدقن يشوفن مسلسل وفيه واحد حلو الا تخبلن عليه يعني شي عادي
ورجعت للواقع ع صوت مريم:حمده حمده
طالعتها وهي توها تستوعب:هاه
مريم اللي استغربت من اختها:شبلاج؟
حمده:ماشي_حطت الكتاب قدامها_..دوج كتابج..انا بسير وراي دراسه
طالعت اختها وهي توقف:اوكي.._وطلعت حمده ويت عين مريم على الكتاب وتاملته وسحبته وفتحته وهي طالع اللي مرسوم عليه وعيونها فيها احساس بالشوق والامل.. 

الغيره اذا تمكنت من قلب الانسان تحوله الى انسان مع مرور الوقت لشخص حقود ..دخلت وشافته واقف قدام المرايه يتكشخ مشت وطالعها ع السريع وشاف كانت هالنظره الخاطفه خلته يحس انها تفكر بشي كملت طريقها ويلست ع الكرسي
تمت طالعه وتحيس براطيمها وتقلب عيونها وتزفر ع خفيف وعقب ثواني قالت:سالم
من غير مايطالعها وهو يرتب غترته:نعم
ميعاد اللي شوي وبتنفجر لانها ببساطه اذا غيرها يملك شي تغار:دامك تشتغل فشركة ابوك شرايك تاخذ اجازه ونسافر
وهو في اللمسات الاخيره من ترتيب الغتره:وعيالج؟
ميعاد اللي حاست براطيمها بغيض:محطهم عند امايه
خذ غرشة العطر ورش منها وعينه عليه ولا عاطينها بال وحطها وهو يقول:بس انا ماابااسافر
راح للكوميدينا عشان ياخذ تلفوناته في نفس اللحظه عصبت
وصرخت بغيض:ياسلااام عيل ليش ريل اختي مبطرنها وحتى الهدايا اييبلها ولا مقصر عليها بشي
وهو يحط تلفوناتها فمخابيه:والله ريل اختج ابخص بحياته
وهو معزم يطلع قالت بشك:ياخوفي تكون معرس عليي ياسالم
فتح الباب وايده ع المقبض وعيونه عليها:ليش خبل 
طلع وسكر الباب وهي عصبت واصرخت بقهر :ااخ 

تعرف انها كسرت كلامه وتعرف انها اذا خبرت اختها راح تستوي مشكله بينهم وهذا اللي ماتباه كانت يالسه وياها عينها شوي ع التلفزيون وشوي تختلس نظره تطالعها فيها تعرف انها ماتحبه ولا طيقه قالت وهي مرتبكه:انزين انا بسير الحين
ايمان وفي ايدها الريموت ومحطيه ريل ع ريل وعينها كانت ع التلفزيون طالعتها وقالت وهي تعرف شو في بال اختها:بس انا طلبت عشا نتعشى ونطالع فلم
شهقت في داخلها عشا وفلم يعني اكيد بطول وحمد ماراح يعيبه هالشي قالت وهي تبلع ريقها :بس حمد طالع من العصر وانا ماقلتله بيي والحين يمكن هو في البيت وو
طالعتها بنضرت غيض:ريلج خليه يولي..لا تقولين تخافين منه؟
حست انها ماراح تطلع من السالفه بسلام ريلها واختها وهي ضايعه بينهم هدى وهي تحاول تلقى جواب ومرتبكه:لا بس..
سكتها صوت الباب اللي من الضرب كانه بيطيح قامة وعيونها توسعت وقلبها حاس انه حمد:هذا اكيد حمد انا سايره
نقزت من مكانها ومسكتها بايدها وهي مغتاضه:سيري فوق وقفلي على عمرج
هدى اللي ماودها في المشاكل قالت وهي تتوسلها:ايمان الله يخليج خليني اطلعله ..مافي داعي للمشاكل
ايمان اللي واصله حدها بس تكتم بداخلها:سيري فوق واقفلي عليج الباب ولو ماهما يصير ماتطلعين ياللا سيري واذا على ريلج خلي عليي
هدى بصوت كله ترجي:ايمان
ايمان بحزم ونبرة امر:سيري فوق
الضرب يزيد مره ع الباب ومره الجرس استسلمت ونفذت كلام اختها اللي فرت الريموت ع الكنب وهي تقول :اوريك ياحمد 
كان برا يغلي من داخله تراخت ايده عن الباب ورجع لورى وهو يشوفها قدامه 
حمدبعصبيه:وين هدى؟!
ربعت ايديها وقالت:محد
وهو رافع صبعه وعروق رقبته بتنط من مكانها ويهه صار احمر:ايمان قسم بالله اذا ماطلعت وياي الحين بتشوفين اللي عمرج ماشفتيه في الشركه متحملنج غصب اما انج تدخلين في حياتي الخاصه مااسمحلج ..وين هدى
ايمان اللي ع وقفتها وهي تبا تغيضه اكثر:قلتلك محد وسو اللي تباه..

كانت يالسه بغرفتها وقبل ماتسمع الاصوات العاليه اللي يايه من تحت ووصلت لاذنها كان كل شي هادي وهي تبتسم وترمسه في الموبايل بحب ومنسجمين في كلامهم
ماجد:غلوي وحشتيني 
معنه دوم يتغزل فيها ويسمعها الكلام الحلو الا انها مرات تحس الكلام يكون غير وله طعم غير حتى لو كان قايلنه من قبل بس النبره والاحساس غير استحت وردت عليه بخجل:وانا بعد وحشتني
ماجد اللي يذوب فيها وفي كلامها وفي خجلها:ياالله ياغلوي لو تلمسين فوادي بتحصلينه يهمس بس باسمج وتزيد نبضاته كل ماسمعت صوتج 
كلامه يسحرها يغير ملامحها يشلها فوووق فوق لحدود السما ويخلق داخلها نشوه وشوق:ماجد وعدني انك راح تحبيني
ماجد بدون تفكير وليش اصلا يفكر هذا شي هو مقتنع فيه:اوعدج ياغاليه اوعدج اني راح احبج ولا في يوم ازعلج او اكدر خاطرج او اسوي شي يضايج اوعدج اني احبج واسعى لرضاج والبي كل اللي تبينه 
كلامه يريحها ويعطيها الثقه وتستانس يوم يقوله وتفرح يوم تسمعه كانت مبتهجه فرحانه وهي تسمعه لين وصل لاذنها "انته ماتستحي ولا تخيل"صوت تعرف منله مب غريب عليها بس منو اللي يقصده اضطرت تسكر بسرعه عن ماجد وقلبها اللي كان مبتهج لكلام ماجد انقبض وخاف من الصوت خذت شيلتها ولفتها ع راسها وطلعت كان الصوت كل ماتقربت كل ماكان اوضح ركضت وشافت اختها ميثه واقفه ع الدري وتسمع نزلت بسرعه ووقفت عندها وبخوف سالتها:ميثه شو مستوي؟!
ميثه اللي ماتقل عنها تاثر باللي تسمعه:ابويه وسيف يتنازعون.._كانت بتنزل ومسكتها بايدها_..وين سايره؟!
بضيق ع خوف ردت بعصبيه:ماتسمعينهم ؟
ميثه بنرفزه:ماتقدرين تسوين شي
عند سيف ومحمد اللي صريخهم العالي وفاطمه بس تتفرج ولا بايدها تسوي شي
سيف:ابويه لو سمحت الموضوع منتهي
ابوه اللي شوي وبيفقد عقله:انته تبا تنزل راسي للارض شو اقول للريال ولدي علق بنتكم شهرين والحين مايباها..بتزوجها غصبن عنك وبشروط اللي يبونها 
الكل خايف ويترقبون الوضع وسيف وابوه كل واحد فيهم معصب من صوب بس كان سيف ردوده قويه تخلي الكل على اعصابه:محد يقدر يغصبني على شي مااباه..ودامك مهتم وايد وخايف ع مشاعره عندك بدالي ثمانيه خل واحد منهم ياخذها 
طلع وهو معصب وابوه يصرخ باسمه:سيييف
فاطمه اللي خايفه من ردة فعل محمد وخايفه ع ولدها قربت من محمد:محمد
طالعها وبكل غيض وغصه قال:شو مسوي فدنيتي عشان ابتلي بهالعيال اللي مامنهم فايده
طلع هو الثاني معصب وكاره كل شي كل شي صار يتوقعه من اولاده اللي في نظره مامنهم فايده..طلع عشان تشتعل نار الضيق اكثر واكثر وهو يشوف ولده واقف ويا ايمان ويصرخ وصوته يسرى مع الليل وكانه ناقص فضايح مب كفايه انه مب مرتاح بعد يبون يفضحونه في العلن مشى عندهم وكان العصبيه والكابه ماتبا تفارقه الليله وحالفه تقضي على اخر عصب فيه مشى والغيض يفترسه وهو يشوفهم كل واحد فيهم يطالع الثاني وهدى طلعت تشهد اللي يستوي بس هذا ريلها وهذي اختها وهي ماتبا تزعل واحد فيهم كانت اللحظه اللي كان فيها سيف وابوها يتنازعون هي نفسها اللحظه اللي حمد وصل فيها بيت ايمان ..
محمد وعيونه يملاها الغضب:شبلاكم؟
ايمان وهي تطالع حمد بنضره و حمد فاهم معناها نظره فيها لغز كبير وسر هم الاثنين عارفينه ايمان:قوله ياحمد ولا تباني انا اللي اقول
ماقدر يقول شي ونكسرت عينه وهربت نظرته .. مشهد كان فيه اربع عيون حاضرينه يراقبون من بعيد وحد فوق من بلكونة حجرته والثاني برا توه واصل من سهرته..طالع هدى لانه يدري انه لو رفض محد بيرحمه واولهم ابوه ونطق كلمته اللي خلت منصور يفكر في حال اخوه وهو يسمعه يقول بصوت شبه عالي يختم فيها وقفته ويرجع من وين ياي"هدى باتي الليله عند اختج" دار في راسه سؤال "ليش ياحمد معقوله هذا انته؟..شو اللي يخليك ضعيف جدام ايمان شو اللي صاير بينكم؟ .._ومرت في راس منصور ذكرى قديمه كان ايامها حمد محد يقدر يقوله شي ودوم يستقوى على خوانه وبنات عمته صح ايمان ماكانت تسكتله بس هو ماكان يقصر وياهم" ومشى حمد ووصل عند منصور وقف وطالعو بعض منصور يتسأل بداخله وحمد وده لو يفجر اللي فيه ومشى عنه ..ومحمد طالع ايمان وطلب منها تاخذ اختها ويدخلون وهو راح يبا يبعد ويرتاح ..اما الثاني فكان عمر يطالع خاتمة الموقف ماكان مهتم باللي يستوي هناك بس شغلت بالله ليش يشوفها بهالانكسار والهدوء يمشونها على كيفهم يحركونها مثل مايبون شافها تدخل من عقب ماطلبت منها اختها الدخول..تحرك من عند البلكونه وفي راسه سؤال وسؤال مشى ويلس ع الكرسي وبدا يحط احتمالات شو معنى كل هذا هي طيبه ولا شو؟!!..._وتذكر شي واحتمال يكون له يد في حالة هدى واسترسل وهو يفكر بصوت عالي ويتذكر تفاصيل ذيج الليله_..معقوله شي صار ذيج الليله..الليله اللي كنت طالع فيها للحديقه واسمع صوت خطوات شخص يربع في الظلمه تقربت بهدوء ماكنت منتبه الظلام قوي شوي واشوفها بجامتها وشعرها الطاير وراها تركض بخوف وهلع وطالع وراها مانتبهت واصدمت فيني رجعت لورى مثل اللي انصعق فجأه شهقت كل جسمها يتنافض وعيونها مرعوبه سألتها هدى شوفيج؟..ماردت عليي بغيت اقرب منها احاول اهديها نفرت مني وصرخت برعب..خوز عني..وكملت طريجها داخل ..وين كانت وليش كانت طالعه جيه؟! استفهامات وراها علامات تعجب ورغبه في معرفتها .._ورجع للحاضر وهو يفكر ويبا يلقى الجواب ع هدوء هدى وشخصيتها الضعيفه اللي شاك انها طيبه او حب....


كانت يالسه والموبايل في ايدها مندمجه في اللي تشوفه وابتسامه خبيثه كلها حقد وكره وبغض وهي تتفرج قالت:اذا كل الخطط فشلت فهالشي مستحيل يفشل ههههههههههه ضحكه كلها شر ورغبه حاقده متعطشه للانتقام...



قراءة ممتعة^^


إلى اللقاء مع البارت الثاني عشر


مع تحياتي:



اصداء الحنين

الــــبــــــارتــــــــ12






البحث عن شي ضايع سواء في انفسنا او عن شخص او أي شي تجربته مرة اذا كان البحث ياخذ كل تفكيرنا ووقتنا يمضي ويتسرب منا وشعور في داخلنا يعذبنا وحنا مابين استسلام واستمرار او تهاون..كانت تدور ع ورقه مستند صوره أي شي يخصها يمكن طلقها..يمكن ماتت بس معقوله مسح أي شي يخصها او يربطها فيه؟ ..كانت تدور بين الادراج في الكبت في أي مكان احتمال تلقى فيه شي..واذا بالصوت اللي ياها من عند الباب وعلقت عيونها في اللي دخل وقال:ريم
استغرب شو تسوي في حجرته مبارك اللي دخل وهو يسحب شنطته وعينه عليها وسحب مقبض الباب وخلا الباب ياخذ تطريقه و يتسكر من نفسه وقف شنطته وسألها مستغرب ليش هي هنا واذا هو موجود حتى ماتسأل عنه:شو تسوين هنا؟
ريم اللي في خاطرها بس شي واحد شي هو السبب في ييتها لهنا ووجوده الحين فرصه تعرف الجواب وتريح راسها من التفكير من غير تردد ولا خوف رفعت عيونها اللي فيهم ترجي ممزوج بثقه:امي وين؟..ماتت؟..ولا طلقتها؟..وينها؟
هي تتريا الجواب وهو مشى بصمت ويلس ع السرير وقال بصيغة امر:زقري اخوج وتعالي وياه
ريم اللي اعتبرت طلبه تجاهل لسؤالها قالت:ابويه جاوبني
وبنوع من العصبيه والحزم قال:ريم قلتلج زقري اخوج وتعالي..
انصاعت لاوامر ابوها بس قلبها مب راضي عصبت بس اكتمتها في داخلها وراحت ومن عقب وقت قصير رجعت ووياها اخوها دخل وريم وراه وتقرب من ابوه وهوى ع راسه وقال"الحمدلله ع السلامه" تراجع لورى ووقف هو وريم ع نفس الخط
مبارك:الله يسلمك..._تنهد وعينه عليهم وقال وهو يلف عينه عليهم وهم راخيين السمع ويسمعون باهتمام_..ريم ..جاسم..اللي بقوله الحين كلام نهائي في الموضوع من عقبها تنسونه بالمره_ريم فاهمه عن شو يتحدث بعكس جاسم اللي حاس نفسه ضايع_..ريم سألتيني عن امج..بس المثل يقول الام هي اللي تربي وانتو امكم هي امنه.._تضايقت وعبست ظنت بيريحها بس هو زاد من ضيقها وكمل كلامه مع انه لاحظ عبوسها بس مااهتم_..يعني مايرضيكم تزعلون امكم امنه وكلامكم في هالسالفه يغثها.._قال وعينه لفت ع ريم_ وبخصوص امكم ماتت_كانت توها بتنطق بس سكتها وهو يوقف_..اعتقد انكم عرفتو ومايحتاي نرمس فسالفه جديمه وانتهت ولا اباها تنفتح فاهمين..
جاسم خذ الموضوع عادي بس ريم نفجرت عقب ماطلعو من عند ابوهم اللي اتعذر في انه توه ياي من السفر ويبا يرقد دخل حجرته وهي وراه وقال عقب ماسكر الباب:سمعتي ابويي قال انها ماتت
وهي مب مقتنعه رددتها بضيق:كذب كذب ماماتت مااصدج انها ماتت
جاسم وهو مقتنع بكلام ابوه:ريم مااعتقد ابويي يكذب علينا
ريم:ليش ماقال كيف ماتت؟..ليش مايبانا نتحدث عن السالفه؟..مستحيل اكيد في شي ..
قال وهو في يستعد انه ييلس و يلعب:ياريم..خلاص عاد انسي_يلس يكمل لعبه اللي قطعه يوم يت تزقره_
ريم وهي واقفه وطالعه وسالته مستغربه:يعني انته مصدقنه؟!
جاسم اللي مل من السالفه قال وهو مركز ع اللعب:اصلا مايهمني ..ميته..عايشه..مايهمني ..واذا هامنج الموضوع وتبين ويع الراس انتي حره _بنوع من العصبيه كمل_ انا مايخصني ولا تكلميني عن شي
ريم اللي حز في خاطرها كلام اخوها وزعلها وكان الموضوع مايخصه بس هي حتى لو جاسم مايهمه هي ماراح يهنالها بال لين توصل لامها طلعت من عنده من غير ولا كلامه حس فيها يوم سكرت الباب بس كمل لعب ..


نرسم احلامنا ونخطها قدامنا ونثق بتحقيقها ممكن ننجح وممكن لا بس يبقى الحلم حلم مهما سوينا ومهما حطينا من افكار ومهما سعينا له ...
دخل للمكتب وريحة العطر تغطي المكان كانت مندمجه في الشغل لين ياها صوته
عبدالله:السلام عليكم
طالعته وشهقت في نفسها وتصرفت عادي :عبوود شو تسوي هنا؟!!
عبدالله اللي ماحب يخلط بين الامرين هي اخته بس هنا شغلها وهو ياي فشغل يعني العلاقة العائليه يحطونها ع صوب
عبدالله وبجديه:عندي موعد مع صاحبة الشركه
ليلى اللي تصرفت عادي رغم انه اخوها بكلامه تنويه انها تتصرف ع اساس انها موظفه ابتسمت وقالت من باب الفضول:ليش ماقلت انك بتي والله وطلعت مب هين ياعبوود
عبدالله:ليلى الحين مب وقته اعطيها خبر اني هنا موعدي وياها باجيله بس دقيقه_كانت بتقول شي وقاطعها بحزم_ليلى شوفي شغلج
وهي تلوي بوزها بزعل لمعاملة اخوها الجافة في هاللحظه:انزين..

يمكن احساسنا بتأنيب الضمير او لأنا تربينا ع قيم ومبادىء صارت جزء منا هو اللي يخلينا نغير من تفكيرنا ونعيد ترتيب حساباتنا يمكن اقتناع ويمكن لأنه يعرف انه زودها او يمكن يبا رضا ابوه خلاه يبعد شوي عن عايلته وبعد ماهدا راح لابوه في الشركة..
محمد يوم شاف ولده قدامه تذكر اللي صار بينهم ومع هذا مارفض يكلمه وسمعه للأخر وعشان زعلان منه قال :على اساس انك ماتباها
سيف اللي يحاول انه مايعيد اللي استوى بينه وبين ابوه ولا يبا الوضع يتأزم بينهم:ابويه انا مامعترض ع البنت ولا على اهلها انا اعتراضي ع شروطهم بصراحه ماعيبتني
محمد:والمطلوب
حس بنبرة زعل في صوت ابوه: مااطلب غير انهم يغيرون شروطهم ويخلونها معقوله ..اعرف انك زعلان مني واعرف اني تصرفت بقلة احترام سامحني
محمد اللي تنهد وماحب يكسر بخاطر ولده رغم اللي سواه مع هذا حاول يتفهم محمد:خلاص ياسيف بتفاهم مع ابوها
قام من مكانه وتقدم من ابوه وحبه ع راسه:الله يطول بعمرك من رخصتك
محمد:مع السلامه



المشهد ذكره بذيج الليلة الليله اللي شافها فيها وهي على حالة الرعب والخوف ماكان بيتذكر لو ماكانت في ذاك الضعف والاستسلام وهي ضايعه مابين اختها وريلها وكأنها لعبة كل واحد فيهم يسحبها من صوب ..كان توه داخل للفيلا نزل نظارة الشمسيه وحطاها في جيبه وهو ساير للدري شافها نازلة وترياها لين وصلت ابتسمتله وسألته عن حاله كانت توها بتسير وقفها صوته وهو يقول:ممكن سؤال؟
لفت صوبه وشافت الجدية ع ويهه:تفضل
عمر:شو ستوى ذيج الليلة اللي شفتج فيها تربعين وانتي خايفة؟
هدى اللي تحاول تنسى تفاصيل اللي صار واللي يالس عمر ينبش وراه هذيج الليلة اللي بتم محفوره داخلها ردت وهي تحاول ماتبين شي ع ويها :دلع بنات
رد عليها باندهاش كل ذاك الرعب دلع:دلع بنات؟!
هدى اللي تعرف عمر زين من صغره وهو يحب يسأل ويستفسر ويكتشف ويمكن هالشي خلاه يشتغل في الشرطة ويمكن هي في نفسها ماخذه احتياطاتها ومجهزه نفسها للجواب اذا في يوم سألها لانه في ذيج الليلة هو الوحيد اللي شافها:هيه دلع بنات بعدين انا كنت خايفه من الظلام طبيعي بخاف..
عمر اللي يسحب منها الكلام وكل سؤال يجر سؤال:انزين وليش كنتي طالعة ببجامة ولا محطية شيله ع راسج؟
هدى الي ماقنعه كلامها وزاد من شكه يوم قالت:شفت قطوه وانا من صغري احب القطاوه وخفتها تشرد فنزلت بسرعه وقلت دام انه ليل محد بينتبه اعرف انها فكرة غبية بس هذا اللي يا فبالي
قال لها وعيونه باين فيها الشك والحيرة:ماقنعتيني
ابتسمت :عمر باين شغلك في الشرطة مأثر عليك انا متاكده من اللي قلته عشان هو الصدج عن اذنك
راحت وهو عيونه عليها وكلها شك اما هي فدخلت للمطبخ ماكان حد موجود وعقلها يسترجع الذكرى اللي تحاول تتناساها تجدمت من الثلاجه وفتحتها البرودة اللي طلعت منها ماتقدر طفي نقطة من حرارة الذكرى الاليمة مدت ايدها وخذت غرشة ماي وهي نست شو اصلا ياية تبا يمكن الماي يبرد قلبها بس اكيد مابيغسل جروح وينظف اثار الماضي سكرت الثلاجه وفتحت غرشت الماي وتاكت ع الثلاجه شربت وشربت ومع كل قطرة ماي تدخل جوفها يمر شريط الذكرى وقفت عن الشرب ورفعت نظرها للسقف عشان يسافر عقلها لذيج الليلة..طلعت من داخل وهي دورها وتتلفت وتزقرها بصوت هادي"ايمان..ايمان وينج؟ ..ياربي هذي وين سارت_الخوف كل ماله يزيد لانها مالقتها وبعد بسبب الظلام اللهم بس ليتات الاناره اللي تنور الحديقة اليوم كله ماشافت اختها الا الصبح وع الغدا قبل مااييون بيت خالهم مشت ومشت وهي تتلفت في الحديقة وقلبها تزيد نبضاته لين فجأة وقفت عن المشي وعينها ع الحجرة اللي فأخر الفيلا واللي تفصل بينها وبين الحجرة مسافة اللي كانت مخزن يحطون فيه اللي مايبونه او أي شي ..هدى اللي مستبعده هالشي مع انهم كذا مره سارن هناك بس ذاك كان من زمان قالت"معقولة سارت هناك؟"وماحست الا بصوت ينطق اسمها"هدى:شهقت وهي تلف راسها عشان تشوف مريم اللي استغربت من وقفتها وسرحانها
هدى:هلا مريم
مريم اللي مستغربه عقدت حواجبها :هدى فيج شي ؟!
هدى وهي تدور لها عذر:لا يس ييت اشرب ماي راسي شوي مصدع
مريم اللي اعتبرته شي عادي مع انها في البداية كانت مستغربه:اهاا سلامات
هدى بابتسامه:الله يسلمج..كنتي تبين شي؟
مريم:هيه كنت يايه ابا عصير
هدى اللي خازت عن الثلاجه:سوري
مريم وهي تفتح الثلاجه:لا عادي..تبين عصير؟
حركت ايدها اللي ماسكه الغرشة وهي تقول:لا شربت ماي وايد مافيني ع العصير
مريم اللي طلعت علبة عصير دناو وهي تسكر الثلاجه تقول:الحين مادري شو ياني ماصرت اشرب غازيات من قبل كنت اشرب وايد بالنهار والليل
ابتسمت:انا من صغري مااشرب لا غازيات ولا عصاير معلبة حتى الشاي مااشربه تعودت اشرب حليب وعصير فريش طبيعي
مريم اللي حركت شفايفه ع صوب لانها تحس بنات عمتها دلعوات ومتكبرات مع انها تحب هدى ولا تضمر لها الكره:طالعة على اختج؟
ابتسمت:مب وايد انا عادي اكل أي شي بس المشروبات شوي..بس ايمان لا تحب تاكل السلطات اكثر شي بحكم_سكنت ع حرف الميم وكانها تذكرت شي او بتغلط بقول شي وكملت_ بحكم انها عاشت في الخارج
مريم:اها اوكي بسير ادرس ياللا سيا
هدى:باي


كان يالس في الكوفي يحرك الملعقة الصغيرة في الكابيتشينو مشكل حلقات دور ودور مع الملعقة مثل مادور الافكار في راسه طلعت من صدره تنهيده لو لامست طرف الكوب كان تناثر مثل احاسيسه المتناثره داخله.... شعور غريب يحاصره يحبها ولا عمره حب غيرها ولا يبا وحده ثانيه فحياته كان مدنق راسه وهو يفكر ويناجي نفسه"لين متى اقرب وتبعدين ليش شو اللي صدر مني خلاج تنفرين مني احبج ياايمان بكل مافيني وقلبي عمره ماشاف غيرج ع كثر سفراتي وغربتي انتي بس اللي ملكتيه كل اللي شفتهن او تلاقيت وياهن مهما كان جمالهن ماقدرن ياخذن مكانج او يجذبن قلبي لهن ليش تعذبيني ليش؟..بس لو تفهميني ..غلطت عليج؟..عمري زعلتج؟...سمعتي عني شي؟...انا شو سويتلج غير اني وفيتلج حبيتج من صغري وانتي بس اللي سكنتي قلبي شو تبين اكثر _صرخ في داخله_ ردي عليي _وقفت الملعقه عن الحركه وبدت حركة الكابيتشينو تخف بعكس الصرخه اللي في داخله _ وقام وهو في داخله ضيقه وكتمة ماقادر يتحمل ومشى من غير ماتكون هناك وجهة في باله بعكس قلبه اللي حدد مساره واختارها من بين كل البنات انها تسكنه رغم تعذيبها له الا انه ماقادر ينزعها منه..

هل الصدف موجوده في حياتنا ولا هي تمشي بخط مرسوم من البدايه للنهاية؟..وهل اللي يصير ويانا محض صدفة ولا فيه خطوات واسباب سبقته لين صار حقيقة..مع رفضها الا ان الثانية معزمة ع روحتها وياها وويت بيتها وحدثت نوال اللي فرحت لوجود صديقه مثل حنان لبشرى ومحاوله ورى محاولة اقتنعت تروح كانن يترينها تحت وحنان ع نار
حنان:خالتي بشرى تاخرت
نوال وببتسامه خفيفه:الحين بتي صبري..حنان حاولو طلعونها من الحاله اللي هي فيها اباها تاكل وتنبسط الليله
حنان بابتسامتها ومرحها قالت:ان شاء الله ولا يهمج وانا اسوي هالشي عشان تتغير بس هي ليشــ...
قطع عليها وصول بشرى اللي لابسه عباه مفتوحه والشيله ع كتوفها وشاله القيتار ع ظهرها ..نوال وهي طالعها:بشرى استانسي الليله بس لا تنسين تعالو من وقت.. _طالعت حنان_حنان بشرى امانه
حنان:ان شالله خالتي لا تحاتين قبل 11 نحن هنا_مسكت ايد بشرى_بيشو ياللا روحنا
وهن مقفيات نوال:بشرى_لفن روسهن صوبها_حطي شيلتج ع راسج
بشرى اللي رفعت الشيله ع راسها وكملن طريقهن وعين نوال عليهن صح بشرى بنت ريلها بس هي مثل بنتها او هي بنتها اللي ماولدتها..

الحب والتفاهم كل واحد فيهم يساند الثاني واذا نوجدوا ويا بعض تستمر الحياه بسعاده وهذا حال خالد وشهد بسبب معاناتها وصبرها وهي تتريا اليهال خالد يحاول بكل مايقدر انه يسعدها ويساندها وبعد يساعدها ..توه كان يستعد انه يطلع بس وقفه صوتها وهي طالعه من الحمام عقب ماخذت شاور طلعت وهي تثبت الفوطه اللي لافه فيها شعرها ولابسة جلابيه
شهد :خذت دواك
خالد اللي ناسي موضوع العلاج :نسيت
قالت:انته شو بتسوي من غيري...
مشت للكوميدينا وهو يطالعها بنضره مايدري هو يفكر بنفسه واللي هو فيه ولا يفكر فيها بس كل اللي يعرفه في هاللحظه انه محتاينها وايد..يابت الحبه في ايدها وكاس ماي وناولته اياهم وهي تقول:خالد حاول تذكر
عارف سبب حرصها وخوفها هذا الدوا بعد الله تعالى سبب في انهم ييبون عيال بلع الحبه وشرب من الماي..شهد وهي محطيه امالها ع هالعلاج:بالعافيه
خالد وهو يبتسم لها:الله يعافيج..انزين حطيه فمكان اشوفه فيه
قالت وهي دور بعيونها ع مكان:اممم _يت عينها ع التسريحه_بحطه هنا..._مشت للتسريحه وحطته وهو يطالعها_..اظن هنا بيكون جدامك دوم
تجدم منها وفي قلبه شي هو بس اللي يعرفه وكأنه يدور ع الطمأنينة وياها حط ايديه ع خدودها ورفع راسها شوي وقبل جبينها بوسه طالعه من قلبه دافيه مثل اللي خايف يفقد شي وقال:احبج ياشهد احبج
شهد وهي تعودت ع الكلام الحلو منه وهالشي يكبر من حبه في قلبها طالعته بعيونها اللي تحسسه دوم بالدفا والحب والامان:انا بعد احبك ياخالد وابا اسعدك طول العمر
قطع عليهم صوت الدق ع الباب مشى خالد وفتحه كانت الشغاله
خالد:شو هناك؟
الشغاله :هذا شغالة بيت ثاني يقول خليفه يجي بس مافي هد في بيت
شهد وسعن عيونها وحطت ايها ع اثمها (فمها) وخالد قال باندهاش وصوت واطي:خليفه هنا؟!!.._طالع الشغاله_..خلاص سيري الحين ياي
راحت الشغالة وتقربت منه شهد اللي عارفه موقف شمه وسألته:شو يتقوله اذا يبا يشوف شمه
مب عارف شو بيقول ولا شوبيسوي هو فاجأهم بييته :مادري بس اكيد في حل..لازم يتفاهمون سوى لين متى بيتم هالوضع
شهد:هيه بس شمه ..
خالد:لا تحاتين اللي مكتوب بيصير خليني اسيرله واشوفه
عقب ماراح قالت:الله يستر

بعد ماوقف التاكسي جدام البيت نزلت منه حرمه ضخمة مربربه طويلة متغطية بالسواد ماباين من جسدها غير عيونها اللي واضحات من النقاب اللي لابستنه بس اكيد السواد اللي باين في لباسها مايعادل السواد اللي في قلبها..وصلت لمدخل الباب فتحت حقها الشغاله من عقب مادقت الجرس وظنت انها طلابه(متسوله)وطردتها بس الحرمه قالت بصوت خلى الشغاله تخاف"قولي لام يوسف ابا اشوفها"
الشغاله من الخوف بسبب منظرها وبعد صوتها خلاها تنسى الباب مفتوح تركض لام يوسف اللي يالسه في الصاله تتقهوي كانت ترتجف ام يوسف اللي قالت:انا ماقلتلج اذا طلابه قوليلها الله يعطيها وخليها تروح
ماحسن الا بصوتها وهي تقول:السلام عليكم
ام يوسف اللي عصبت وقامت من مكانها وصفعت البشكاره وهي تقول:شو قايلتلج ماتسمعين
الحرمه:خليها ياام يوسف هي مالها ذنب وانا يايه اباج في موضوع مهم وخطير
ام يوسف اللي تراخت ايدها عن الشغاله واستغربت من اللي واقفه قدامها وبدا الفضول يلعب فيها هدت الشغاله وطلبت منها تروح وقالت للحرمه:حياج تفضلي يلسي
الحرمة وهي تيلس:زاد فضلج
ام يوسف اللي مب مرتاحه لها ولو مب الصوت يدل ع انها وحدة كان شكت انها ريال بس حبت تسايرها وتعرف شوه الموضوع المهم:خير شو سالفتج؟
الحرمة اللي فيداخلها استانست وحست هذي بدايه حلوه انها تبا تسمعها قالت ونبرة صوتها فيها نوع من الترغيب والتشويق:سمعيني يام يوسف السالفه مافيها مزح يمكن تقولين ماتخصخكم بس هي العكس
ام يوسف وهي مستغربه من الطلاسم اللي تقولهن الحرمة:مافهمت عليج!!!
الحرمه افتحت شنطتها وطلعت موبايلها وام يوسف يزداد استغرابها وهي تشوفها تضغط ع الموبايل وباين من ملامحها وحركت صبعها انها دور ع شي ماطول انتظارها ومدت لها الفون اللي طالعه منها صوت اغاني واصوات وباين انه تسجل وبالفعل اللي شافته عباره عن فيديو مصور لبنات يرقصن وباين انهن فحفله
الحرمة:شايفه البنت اللي مركز عليها التصوير اكثر شي_رفعت راسها لها وهي عاقده حواجبها مستنكره سؤالها كملت الحرمه رمستها_...هذي بشرى ياام يوسف بشرى بنت اخو ريلج_وسعت عيونها مستغربه من اللي تشوفه وبنفس الوقت مستغربه من الحرمه من وين تعرف بشرى ويت عبالها نوال واستبعدت الفكره لا الشكل ولا العيون او الصوت يخصون نوال ومن وين يابت هالفيديو اتزاحمت الاسئله فراسها وتشتت عقلها وتركيزها وياها صوت الحرمة تكمل كلامها_..شايفه المصاخه وقلة الادب هذا عشان ماوراها حد يسنعها ياام يوسف تراها عرضكم بتقولين شو يخصج فيها؟..الا يخصج تخيلي لو حد درا عنها او عن الفيديو بيقولون هذي بنت فلان واكيد سمعة بنات عمها من سمعتها عاد الناس ماترحم ولو حد خطب بناتج وبنت عمهم جيه اسمحيلي ياام يوسف بناتج بيتمن عندج ومحد بلتفت صوبهن والحريم في كل ميلس بيسألنج واذا ماهامتنكم سمعتكم برايكم.._قامت وهي تقول_..اللهم بلغت اللهم فاشهد انا بغيتلكم الخير ياام يوسف وانتو ناس اياويد ومايرضيكم بنت ابراهيم تخلي روسكم في التراب
ام يوسف:اعطيني الفيديو
وارسلته لها بلوتوث وفي قلبها حاسة انها انجحت في اللي ياية عشانه بس قبل ماتطلع امسحته من موبايلها عشان ام يوسف طلبت منها تمسحه وتاكدت من هالشي بنفسها... ماهمها مسح الفيديو المهم عندها انها اغرست سمها في عقل ام يوسف وبهالشكل بتكون حققت جزء من الخطة








قراءة ممتعة




إلى اللقاء مع البارت 13






مع تحياتي







اصداء الحنين

الــــــ 13 بــــــــــــارت

ماقطع المسافه كلها عشان يرجع من غير مايشوفها هو ياي ومشتاقلها وايد ياي يقضي وقت مع اللي ارتبط اسمها باسمه وقلبه بقلبها وحياته مقرر يكملها وياها ياي عشان يشوف اللي لبسها الخاتم بايدها ويتريا يوم زواجهم عشان ينزفون ع بعض ..راح يشوفها ويخبرها عنه بس ماحب يسير بروحه اتصل ع شهد وخلاها اتي عشان يقنعونها تشوفه دق ع باب حجرتها ودخل من عقب ماسمحتله ومن وراه شهد استغربت ييتهم بثنينهم سوى ..خالد اللي تقرب منها وهي ع كرسيها وقرفص جدامها
خالد:خليفه هنا ياشمه وياي يبا يشوفج
بعيون حزينه وهي طالعه:يزاه الله خير
خالد:انزين ياللا عشان يشوفج
شمه اللي متعقدة من السالفه ومعتبره الموضوع منتهي طالعته وقالت:خالد سيرله وقله شمه تبا الطلاق
شهد شهقت وخالد استغرب كلامها:شمه شو تقولين ليش شو صار؟ مايرمسج مايتصل عليج؟..زعلانه منه ؟
"لااا"كلمة طلعت بالم مكنون فصدرها ونطقها لسانها بضيق قالت وبدت عيونها تهل الدمع وهم مصدومين منها:انا مابسعده
خالد اللي تنرفز من كلامها اللي مب منطقي ولا يدخل العقل:انزين ليش؟!
صرخة بغصة :معاقه هذا اللي فيني
يمكن احساسها بالعجز اثر على عقلها بس بغض النظر احساسها وشعورها ان اللي حواليها مب قادرين يفهمونها والدليل شهد اللي تقربت منهم وقالت وهي طمنها وتحاول تغير من نظرتها:حبيبتي من قال انج معاقة ..كان حادث والحمدلله بتقدرين تمشين وتردين احسن عن قبل بس انتي ماعندج صبر تتحملين ..الفحوصات والتحاليل والاشعه تاكد انج بتمشين
خالد اللي لاحظ انها مب مقتنعه ومن باب الضغط اكثر قال:لا تضيعين خليفه من ايدج عشان شي انتي وكلنا متاكدين انه بالعلاج ان شاء الله الامور بتكون بخير..لازم انج تكونين فرحانه ومبسوطه وتشكرين ربج ..ياللا خليني اخذج عنده تراه ياي عشانج
دزت الكرسي ع ورى وقالت بوجع والم:مابا قولوله يطلقني سعادته مب ويايي انا لين متى بيتحملني وانا جذا
خالد اللي يبا يهديها:شمه حرام اللي تسوينه تعذبين نفسج انتي سمعتي باذنج شو قال الدكتور لين متى بنتم نفهمج كأنج ياهل
تقربت شهد يوم شافت خالد بدا يعصب وقالت:خالد انت سير عند خليفه وانا برمسها ياللا مب حلوه الريال يالس بروحه
تنهد وقال قبل مايروح وعينه ع شمه:سمعي الينان اللي في راسج طلعينه سمعتي
طلع وهو معصب من اخته وتقدمت شهد وخذت كرسي التسريحه وجطته جدامها ويلست بدت تحدثها بهداوه:شمه حبيبتي ليش تسوين جيه يعني معقوله الدخاتر يكذبون عليج انتي مب صغيره عشان نكذب عليج حبيبتي انتي بتمشين باذن الله وبعدين انتو مابتعرسون الا يوم تتعافين وقتها بيكون خليفه خلص دراسته واشتغل ولا تقولين انج مابتسعدينه باجر لاصرتي في بيته بتضحكين على عمرج وعلى رمستج هذي
شمه:ماقدر ياشهد اللي صار..
شهد :اللي صار كان حادث قضاء وقدر محد له يد فيه
نزلت دموعها وهي تذكره وقالت وهي تضغط بقبضة ايديها ع ريولها :بس راحت ضحيته انسانه مالها ذنب ..انسانه اتمنى لو كنت مكانها كان ماصار هذا حالي ..طالعتها باسى_..خليفه واهله مابيسامحوني
شهد:من قال انهم مابيسامحونج اصلا لو هم محملينج مسؤلية اللي صار كان ماخطبوج لولدهم ولا كان خليفه رضى يتزوجج حبيبتي شلي هالاوهام من راسج عشان ترتاحين وتتعافين بسرعه ولا تفكرين جيه
تنهدت بضيق وارخت جفونها ولفت عليها وقالت:تظنين انه ممكن
سحبت نفسها لقدام ومسكتها بكفوفها وع ويها ابتسامه:اكيد ممكن كل شي ممكن اذا نحن بغيناه شوفيني انا من متى انا وخالد متزوجين الحمدلله حياتنا ماشيه والحين نتعالج وكانه ربج كاتب يكون نحن الاثنين _ارتوت عيونها دموع
- عندنا ضعف ونحن الاثنين نقدر نتعالج حكمه ماتدرين شو الله كاتبلج ولا شو مكتوبلج بس كله في الاخير خيرة لج لا تهدمين حياتج بايدج صدقيني هذا كله وهم بقولج سر في اول سنه قررت اطلب الطلاق واجلت الشي عشان خالد كان محتايلي من عقب الحادث وغيرت رايي قلت اكيد هالحادث كان سبب اتراجع عن قراري ويتني فتره صرت دوم متضايقه ومهمومه وخالد تعب ويايي كيف يرضيني حبي لخالد كان يمنعني لاني كل ماشفت اهتمامه فيني كنت الوم نفسي واقول لا مايستاهل افرط فيه والحمدلله مرتاحه وايد صح اتضايج من سالفة اليهال بس هالشي ماينقص من غلاة خالد وانتي بعد لا تفرطين فخليفه
كانت تتامل كل كلمه تطلع ع شفايفها وكانها بدت تلين وتهدأ لين فاجأت شهد بكلمته:شهد ابا اشوف خليفه
ابتسمت وقامت وباستها على خدها وقالت:ياللا..ولفت من وراها ودزت الكرسي _,,بوصلج عند باب الميلس
شمه:اوكي
وهي دزها قالت :شهد خليني تحت المظله بترياه هناك مافيني ادخل الميلس
سمعت كلامها وغيرت اتجاها ومن عقب ماوصلتها سارت للميلس وزقرت ع خالد وخبرته ابتسم لها ممتن للي سوته ورجع وقاله يروح عندها ..وطلع خليفه من الميلس وراح عندها وسلم عليها ويلس
خليفه والابتسامه ع ويهه:شتقتلج يا شمه
ماتدري تقوله يطلقها ولا تاخذ بكلام شهد ..شافها ماردت عليه فكمل كلامه
خليفه:من ذيج الليله اللي انقطع فيها الاتصال بينا وانا افكر فيج ورجعت واتصلت وكان يعطيني مغلق هي حمده ماخبرتج؟!!.._كانت كلماته تزيد من توترها وارتباكها ولو يدري بالسبب شو ممكن يسوي..مافهم سبب سكوتها بس كمل كلامه_,,,اعرف انج عتبانه عليه بس انشغلت بالامتحانات واول ماخلصت ييت اشوفج واطمن عليج_سكت واحتار فامرها ليشم اترد عليه؟!!_ ...شمه شبلاج ارمسي تحدثي لا تخليني جذا احدث عمريه ..شماني...
محتاره شو ترد عليه تحاول تتهرب منه بس بنفس الوقت مب قادره
وكتبرير ردت عليه:يمكن عشان تعبانه شوي وراسي مصدع
خليفه اللي مشت عليه الكذبه رد بطيب نيه:سلامتج ماتشوفين شر
شمه:الله يسلمك
يت في راسه فكره بس ماتخيل صداها بيكون بهالشكل قال:انزين سمعي شرايج لو نسوي حفله صغيره ونسافر.... منها شهر عسل وبالمره تتعالجين برا
صرخت وهو استغرب انفعالها:لاااا..._حست انها غلطت واستحت من تصرفها بس قدرت طلع نفسها من هالموقف_..خلنا نسوي عرسنا بعدين ابا احتفل بعرسي ووقفتي ع ريولي في يوم واحد انا جيه ابا
خليفه اللي تفهم موقفها مع انه شك في البدايه من انفعالها:خلاص مثل ماتبين
شمه:انزين متى بتسافر؟
خليفه:باجر فالليل....انا عازمنج باجر ع الغدا ومابنكون بروحنا خالد وحرمته بييون ويانا وانا قلت اشاورج عشان احجز لنا ها شقلتي؟......شمه ابا ايلس وياج ونسولف فيه اشيا وايد فخاطريه اقولها ......صح خالد وحرمته ويانا بس نحن بنيلس ع طاوله بروحنا شمه لا تحرميني من هالشي ومايندرا بتشوفيني ولا لا
كانت متردده بس كلمته الاخيره نغزت قلبها وشهقت في نفسها ماحبت تصده وتكدر خاطره :اوكي موافقه
كل هذا وشهد تراقبهم من داخل البيت ياها خالد ووقف وراها وسند اييده ع اليدار وقال:الله يستر
لفت راسها له بابتسامه:لا انا متاكده _ولفت عينها لهم_ كل شي بيكون تمام..الله يهنيهم
طالعها وشاف طيبتها وقال:ويخليج لي شهوده _طالعته_..مادري يمكن لو ماانتي كان كفختها وسحبتها وقلتله خذها وياك
لفت صوبه:حرام عليك شرير
ابتسم وهو يتغزل فيها:انا كنت شرير بس قلبي تروض على ايديج وصار مايعرف الا الحب ..احبج._حبها ع جبينها
شهد :وانا بعد احبك
التفتو مفزوعين ع صوتها:احم احم ..على مااظن بيتكم في الصوب الثاني شو يايبنكم هنا ؟
خالد:مايخصج
مريم وهي تتقدم صوبهم:ياسلام يعني اشوفكم واقفين حب وغراميات تقول مهند وسمر واسكت
شهد:مريوم عيب
مريم اللي تقربت منهم ووقفت عدالهم:عيب ها؟
خالد:واحد وحرمته انتي شو يخصج ولا غيرانه
شهد اللي ستحت :خاالد
مريم:لو ماعليي واجبات كان طولت وياكم بس برحمكم هالمره ياللا باي
شهد:خالد ليش قلت جدامها هالكلام مريم بعدها صغيره
خالد:لا لا يغرج..ياللا خلينا نسير
شهد:لا انا بتريا شوي لين يروح خليفه بساعد شمه
ابتسم وقال:بتساعدين شمه ولا تبين تعرفين شو صار بينهم؟
اشهقت:هيييي انا جيه لا حشا عليي
خالد:ههههه اعرف انج مب جيه بس اتمصخر عيل انا بسبقج لا تتاخرين
شهد :اوكي
هو راح وهي تاكت وعينها عليه بعدين لفت راسها ع يانب وطالعت برا تتمنى في داخلها ان شمه تحصل سعادتها مع خليفه مثل ماهي ويا خالد...

من لحظة ماشافها وهو يحطي احتمالات وتوقعات بس يوم قرب اكثر تأكد هالانسانه غير ماتنفع وياها الطرق التقليديه وباين انها انسانه منغمسه في الشغل وماتعرف غيره يمكن حتى قلبها عمره ماذاق طعم الحب ولا جربه كان يالس في غرفته يفكر لين قطع عليه دق الباب قالها بعد تنهيده واعتدل في يلسته باستقامه من عقب ماكان مريح ع الكرسي :تفضل
الفضول خلها اتي حتى من غير ماتغير ملابسها او تروح لحجرتها دخلت وعرف انها يايه لنفس السبب قالت:سألت عنك قالو انك هنا قلت ايي اشوفك؟
ابتسم وقال اختصار للكلام:ماصار شي
عقدت حواجبها وبسرعه يلست قربه ع الكرسي الثاني:صدج
طالعها بنضرة استغراب:ماتحدثنا غير عن الشغل وبس
ليلى اللي تنرفزت كانت تظن اتي وتسمع اخبار تسرها:اووف ليش؟!
عبدالله اللي مستغرب من اخته:شو اللي ليش؟!..مكان عمل تبيني اكلمها عن الحب والغرام؟.. المواضيع مب خبط لصق يبالها هداوه وتمهيد
ليلى اللي حبت تغيضه قالت :انزين وانا اللي كنت يايه اساعدك عشان تضبط السالفه واقولك انها بتسافر _توكت ع الكرسي بتقوم_ ياللا باي
ماحست الا مسكها ورجعها تيلس وصرخت"ااي" ماهتم وسالها :وين بتسافر؟!!
سحبت ايدها من تحت ايده وهي تلين بايدها الثانيه رسغها اللي ويعها : اخ عورتني . _وردفتها بكلمة_.مادري
يعرف انها قالت جيه بس غياض طالعها بنضرة شك وقال:ليول خبريني وين بتسافر ومنو بيسير وياها؟
قالت تردها له وبغياض:والله على مااضن انا سكرتيرة مكتبها مب الخاصه عشان اعرف وين بتسافر ويا من اذا وايد مهتم اسالها بنفسك
قامت ومشت وهي معصبه وعينه عليها لين طلعت وسكرت الباب وراها وضحك على خبال اخته ...

كان راقد وغاط في نومه ولا داري باللي واقفه طالعه وسرحانه طالعه بلوم بكره ماتقدر توصف مشاعرها في هاللحظه وهي تذكر لقطات وومضات من ماضي ذكراه عالقه في بالها ماضي مر ونسيانه مستحيل كانت نازله ووقفت في نص الدري وهي تسمع صوت خالها معصب"وين كنت من ليلتين غايب عن البيت ومحد يدل مكانك وموبايلك مغلق؟" ماسمعت شي استغربت.. الهدوء يمكن ماعرف شو يقول او يمكن استحى وقطع عليها صوت ثاني كان صوت امنه وهي تسأله بخوف:شو هذا اللي في ويهك؟!"..نطقت في نفسها "حمد" وسمعت صوته وهو يقول لامه"حادث" وطلع كانت بعدها واقفه مكانها ويت عينه بعينها طالعته شكله مبهدل الكندوره ماغيرها من ليلتين ومغبره والطاقيه ع راسه والغتره ع كتفه ويهه عليه خدوش ويروح عيونهم تتحاور بنضراتها عيون شاله التساءل وعيون دور التبرير تقدم من الدري واول دريتين وقبل مايكمل الثالثه لاحت ويها ولاقت بسرعه وصوته وراها يناديها باسمها"هدىىىى " ورجعت لواقعها وقالت "كيف يهنالك الرقاد من عقب اللي سويته؟!" لفت عيونها مع تنهيده وخذت ملابسه من على الارض عشان تحطهم في سلة الملابس عشان يتنظفن ..بس شو اللي بينظف قلبها من الماضي ويطيب جراحه...

يمكن يكون هذا فراق ووداع للابد ممكن يتلاقون ولا خلاص مجرد شي مر عليه وانتهى من لحظة ماخبره عن نيته وهو يتمنى انها بس افكار وبتنتهي بس هم الحين في المطار يعانقه يودعه يتمنى لو انه حلم بس لا هذا مب حلم كل واحد فيهم ابتسم للثاني حاس بشعوره بس رغبته خلت ربيعه يتنازل ويرضخ هم صح بيفترقون بس بعدهم ع اتصال ..فهد وهو يودعه ويطمنه انه مابينساه...وفيصل اللي مايتخيل كيف بيتم بروحه في الغرفه اللي اجمعته باخ وصديق وقاعات المحاضرات اللي عرفتهم ع بعض واوقاتهم اللي قضوها بصحبة بعض كل هذا يباله وقت عشان يتعود عليه ..علنو عن الرحله سلم عليه بحراره وسار وفيصل زعلان وبنفس الوقت يتمناله يوصل لاهله بالسلامه ومايندرا يمكن هو بعد يقرر يسوي مثله ويرجع للامارات.....

الذكريات من اسمها يعني شي مضى ونطوى من حياتنا بس تاثيره يبقى حتى لو تناسيناه كانت يالسه في حجرتها تدور بين الاوراق اللي محتفظه فيهم وهي تدور لقت صوره قديمه لاخوها وهو بلباسه العسكري..تذكرت كيف كانو فرحانين فيه وهو بدلته العسكريه وامها دور عليه بالمدخن والدخون مالي المكان وهم يضحكون عليها كانت فرحانه ولدها تخرج وتبخره عن الحسد والعين وتحصنه ..وتذكرت يوم عرسها وهي ماسكه فيه وداخل بها للكوشه وكل العيون مع انها هي العروس بس الموجودات ماقصرن كل وحده خذت نصيبها بالنظر له...وتذكرت يوم ياها عقب وفات سلطان وعقب ماخلصن شهور العده اللي لزمت انها تعتدهن في بيتها..ياها وكان شكله غير بدا يشيب ويكبر مع انه كان وسيم الا انه ماعرس جرب حظه مره بس اكتفى من عقب ماطلقها طلب منها تروح تعيش عنده هي وبنتها يونسونه في وحدته من عقب ماتوفت امهم ولبت اطلبه وماخلفت وراها غير ذكرياتها من سلطان وخذت شي واحد بس بنتها امل ومر الوقت وتوفى اخوها وتمت عايشه وحيده الا من رحمة ربها ووجود امل في حياتها اللي في كل لحظه تفكر فيها....



كانت على موعد لتجديد الحب ..وصلت للبيت وركنت سيارتها في الباركن نزلت وقفلت السياره ومشت للفيلا ودخلت ..تقدمت الشغاله وناولتها العباه والشيله من عقب مافصختهن وسألتها بالانجلش
ايمان:هل سأل احد او اتصل؟
الشغاله:لا
ايمان:اوكي حضري لي كوب من القهوه بالحجم الكبير واحضريه لغرفتي
الشغاله:حسنا
وراحت لغرفتها ..دخلت حطت شنطتها ع السرير وفصخت نعالها وراحت تاخذ لها شاور ...لبست جلابية مغربية انيقة بالوان رايقة تناسب ذوقها اللي يحب كل شي هادي وجميل ومن عقب ماخذت الشيله اللي لونها مناسب للبسها وحطتها ع راسها خذت كتاب حبت تكمل قرايته وفتحت ع الموسيقى الهاديه وسارت للبلكونه وفتحتها وطلعت ويلست ع كرسيها الهزاز ..وصلت عندها الشغاله هي بس اطلبت كوفي بس كان وياه ع الصينيه ورده بلونها الاحمر الغامج وبطاقة
ايمان اللي استغربت :ممن هذه؟!
الشغالة:لا ادري لقد وصلت اليوم وهي لك
خذتهم عقب ماحطت الكتاب ع طرف الطاولة وهي مستغربة منهو اللي ممكن يرسل لها ورد حطت الشغاله الكوفي وراحت فتحت البطاقة وتاملت اللي مكتوب واللي طالع من قلب كله حب ووله وشوق"اعرف اليوم مب عيد الحب ولا يوم ميلادج بس شفت باقة الورد وتذكرتج وخذت منها وردة هديه مني لج ..منصور"..ابتسمت ابتسامه خفيفه ...




احبك كثر ما قد صار احبك رغم ما قد صار
احبك كثر ما دنيا الزعل والصـد مهجـوره

احبك كثر ما تمطر بصدري من غلاك امطـار
احبك كثر ما صارت اراضي العشق ممطـوره

احبك كثر ما تفتـح شبابيـك الربيـع ازهـار
احبك كثر ما غنّت عشان الصبـح عصفـوره

احبك كثر ما تاقف على جنب الطريق اشجـار
احبك كثر ما يقسى الشتـا وتهاجـر طيـوره

احبك كثر ما ف الأرض بنتٍ تلفـت الأنظـار
احبك كثر ما يرتاح عطـر بصـدر مغـروره

احبك كثر ما جاب المساء فـي معطفـه زوار
احبك كثر مـا جانـا صبـاحٍ يشبهـك نـوره

احبك كثر ما تهدي كفوف الوصل مـن تذكـار
احبك كثر ما شالت يديـن العاشـق زهـوره

احبك كثر ما نقرا عن الفارس عـن المغـوار
احبك كثر ما نسمـع ولا شفنـا ولا اسطـوره

احبك كثر ما تلعـب بدنيـا العاشقيـن اقـدار
احبك كثر ما .. ذا الحظ دايم يعلـن قصـوره

احبك كثر ما عاثـت ريـاح بحسبـة البحـار
احبك كثر ما البحـار يعشـق نسمـة بحـوره

احبك كثر ما يتلحف اللي منشغـل باعـذار
احبك كثر ما ف الناس نـاس بجـد معـذوره

احبك كثر مـا ملّـت قصايدنـا مـن التكـرار
احبك كثر ما الشاعر تمنـى حـب جمهـوره

احبك كثر ما شفنا على وجـه الزمـان اثـار
احبك كثر ما في الأرض فقر وناس ميسـوره

احبك كثر ما نجهل متى توقف بنـا الأعمـار
احبك كثر ما قلنـا عـن الأحـوال مستـوره

احبك كثر مـا دارت بذهـن الحالميـن افكـار
احبك كثر ما في الخير ناس ب خير مذكـوره

احبك كثر ما نرمـي حكايـات الحطـب للنـار
احبك كثر ما نسمـع حكايـا حـب مشهـوره

احبك كثر ما ضاق السجيـن بلعنـة الأسـوار
احبك كثر ما هـاج البحـر واجتاحتـه ثـوره

احبك كثر ما ننسى واحبك كثـر مـا نحتـار
احبك كثر ما يسهر محب وفـي يـده صـوره

احبك كثر ما تقطع شفاتك ف العسـل مشـوار
احبك كثر ما خدك يخلـي الشمـس مبهـوره

احبك كثر ما روّج عليك الحسن مـن اخبـار
احبك كثر ما صدرك يـدوخ الـورد بعطـوره

احبك كثر ما في عينك من السحـر والأغـوار
احبك كثر ما فيك الغـلا مـا وفّـت سطـوره

احبك والزمن ساكن واحبـك لـو زمانـي دار
احبك يا مدينة حب وسـط الصـدر معمـوره

احبك والتفت شاعر لعينك و انطـرت اشعـار
حلف ما يمسي الليله قبل مـا يكتـب شعـوره

ورتبتك بصدري وانت تستاهـل وراعـي دار
تفضّل قلّـب اوراق الغـلا وايديـك مشكـوره

ذكرتك وانت لو مثلك ذكرتـه هلّـت الانـوار
وقمت اجمع من اشواقي قصايد عشق منثـوره

تلبّست الجمال وقلت ابهديـك القصيـد ازرار
غلاك وصدق حبك ما ترك لي نفس مكسـوره

انا عاشق جمال وما خفاني ف الجمال اسـرار
انا لامن كتبت اعطيك واعطي العشق بك دوره

كتبتك ف القصيد ابيات من حسنك عليك تغـار
حروف العشق طفله في ثياب العيد مسـروره

لقيتك والدلع والثقل ( شِلّه ) والحسـن ثرثـار
يقول اشيا كثيره للعيـون ويثبـت حضـوره

كفايه لو تطل ويفـرح اب طلّتـك دار وجـار
كفايه لو تشوف الناس في نظرتـك مأسـوره

غرامك يغري حروفٍ سقاها الصدق منك امطار
كتاباتـي بتشهـد للغـرام وتحفـظ عصـوره

احبك رغم ما قد صار .. احبك حيل مهما صار
احبك دام انا طيّب .. واراضي العشق ممطوره
(الشاعر فلاح عشوي العنزي)

رجع وقبل مايروح للبلكونه تسبح ولبس فانيله وبنطولون هو متعود على هاللبس ويحس فيه براحه اكثر من الكندوره اللي يلبسها بس في المناسبات ويمعات الاهل واغلب اوقاته بناطلين وقمصان وفانيلات مشى للثلاجه وطلع علبة مشروب طاقة مشى للبلكونه وكان بيفتح بابها الزجاجي بس تراخت ايده وهو يشوفها في البلكونه موطيه راسها وعينها ع الكتاب وشاف الورده في كفها وورقها الصغار تلامس وجنتها كان يناظرها بحب وده لو يكون عندها يسولف وياها ويسترجعون ايامهم زمان ..زمان اللي ماعرفو فيه الا الانسجام القرب من بعض وكل منهم كتاب مفتوح للثاني مستبيحين قراية اسطره بس الحين يحس بالبعد ومسافه كبيره بينهم حتى انها اكبر من المسافه بين غرفهم 

....


مشت وهي مب متوقعه شو ممكن تسمع من حرمة خالها دقت على الباب ودخلت من عقب ماسمحت لها ..سلمت وردت عليها السلام
هدى وهي تقرب منها:خير خالتي اتصلتي وقلتي اييج فيه شي؟
قالت بجدية:يلسي ابا ارمسج فسالفه
يلست وهي تقول:اسمعج 
امنه اللي بدت بتمهيد الموضوع:يمنه الله يرحمها كانت بحسبة اختي وانتي وايمان بحسبة بناتي وانا اعتبرج بنتي مب بس حرمة ولدي..بس بعد حمد ولدي واي ام تتمنى تشوف عيال ولدها صح احمد ومبارك وسالم عندهم عيال وعمر ان شالله جريب الله بيرزقه بس يحز فخاطري شوفته جذا ..هدى ماباج تشلين فقلبج مني بس عذريني انا ام وقلبي يعورني على ولدي
قطعت كلامها بكلمه خلت امنه تنصدم:زوجيه ياخالتي
فهمتها غلط مب هذا كان قصدها قالت لها تشرح لها قصدها:انا ماقصدت يعرس انا قصدي تسوين مثل شهد وتتعالجين
هدى:مابا اتعالج ولا بتعالج ..انا موافقه واذا تبيني ادور وياج ع عروس ماعندي مانع
مب قادره تستوعب عقلها نشل:هدى حبيبتي انتي فهمتيني غلط 
هدى:لا ياخالتي انا فاهمه بس بغيت اوضحلج شي..انا وحمد يمكن مانيب عيال عشان جيه اقولج زوجيه انا راضيه ومب معترضه والشرع محلل اربع..عن اذنج ياخالتي
مسكتها بايدها يوم وقفت حست انها زعلتها وانبها ضمبرها قالت ولفت عليها :هدى ماتهونين عليي وماباج تزعلين مني 
حطت كفها ع ايد امنه اللي ماسكه ايدها وقالت:انا مب زعلانه ولا متضايجه بالعكس من حق حمد يصير عنده عيال ومن حقج تشوفين عياله صدقيني اقول هالشي وانا راضيه 
امنه:هدى
هدى بابتسامه خفيفه رقيقه:لا تقولين شي ياخالتي اللي يسعدج يسعدني ودام سعادة حمد تهمج انا بعد تهمني عن اذنج ياخالتي
راحت وامنه حاسه انها غلطت وشاكه انها ضايقتها...



كانت يالسه في حجرتها وضحكاتها ترتفع ..كانت تضحك ع فكره قالها 
غاليه:ماجد من صدجك انته
ماجد:بلاج تضحكين هيه من صدقي ابا اشوفج 
غاليه وهي تتبسم:ومالقيت غير هالفكره 
ماجد:هيه وشبلاها والله حلوه بقولهم كنت طالع ويا ربعي وشفت سيايركم ويهت صوبكم 
غاليه اللي ضحكت:هههههه هيه كان تبا ابويه ينحرك
ماجد:والله عاد مب مشكلتي انتو طالعين البر وانا طالع البر وشفتكم وييت اسلم على حرمتي يعني ابوج ماله حق يقول شي 
غاليه:بس مادري كانها فكره خبله
ماجد:عادي لا خبله ولا شي ابا اشوفج وياويلج اذا ييت ولا طلعتيلي بتشوفين دواج
غاليه:ههههه لا تحاتي بطلع بس عاد خبرني يوم توصل
ماجد:انزين ياقلب مجود يوم تطلعون وتوصلون عطيني خبر وتلقيني عندكم
غاليه:اوكي..ان شاء الله



صار كل شي عادي مب مهم تفقد ناس مب مهم حد يحبها مب مهم حد يكرها مب مهم تخسر مب مهم تنزل دموعها مب مهم تنجرح مب مهم تجرح حد مب مهم كل شي صار عادي لونه واحد ..استاذنت من المس متعذره بانها تبا تسير الحمام كانت تبا تلحق عليها يوم شافتها ماره كانت تترياها وشوفتها لمكانها فاضي كانت تتعبها اكثر..سمحت لها وتحط انظار الكل اطلعت ..وراحت بسرعه للحمام لحقت عليها وهي توها داخله للحمام مسكتها ولفتها وثبتتها ع اليدار في نفس اللحظه كان فيه بنات طالعات كانت نظراتهن فيها شك تريتهن لين طلعن وقالت:ابا حبوب
نجود اللي ضايقها تصرف ريم ونظرت البنات:انتي ماتقولين ماتبين حد يشوفنا مع بعض الحين بيرمسن
ريم:مايهمني ياللا عطيني
دزتها :خوزي عني
مشت وريم وراها وسحبت حزام الشنطه:قلتلج اعطيني 
نجود وريم وكل وحده فيهم ماسكه الشنطه من صوب:ريم هديها احسنلج
ريم وبنبرة تحدي وغيض هذا غير راسها اللي مصدع:شو بتسوين بتصارخين صارخي بتزقرين سوبرفايزر اوكي ماعندي مانع خليهم يفتشون شنطتج ويشوفون شو فيها
نجود اللي مجربه هالشعور واللي متاكده ريم مابتسكت:انزين هديها وبعطيج
طالعتها بنضره بس 
تراخت ايدها عن الشنطه وعينها ع نجود اللي حطت الشنطه ع حاجز المغاسل وفتحتها وبدت تنبش فيها وطلعت ايدها ومدتها صوبها:خذي 
خذتها في داخلها حاسه انها ماتكفيها:ابا غيرها
نجود اللي تنرفزت:ماعندي غيرها..لا طالعيني جيه واذا مامصدقه هذي الشنطه جدامج 
ريم وبصيغة امر وتهديد:اوكي بس باجر تبين اكثر من حبه_بحلقت فيها بغت تقول شي بس ريم سكتتها_..لا تقولين لا الحين بتسدني هذي وياويلج اذا مايبتيلي غيرها
بلعتها قدام ذهول نجود وتقربت من الحنفيه وفتحتها وقربت راسها منها وبدت تشرب كل هذا ونجود اللي ماتوقعت انها بتوصل للمرحله هذي..رفعت راسها وسكرت الحنفيه ومشت اثمها بطرف كم مريولها وعيونها ع نجود المصدومه ونسحبت من المكان ونجود خايفه من نظراتها اللي صارت تشبه نظراتها هي نجود وقبل ماتطلع قالت:حسبي الله عليج ياريم 


إلى اللقاء مع البارت 14 



قراءة ممتعة^^


مع تحياتي:



اصداء الحنين



الــــــ 14 بــــــــــارت

خذت لها شاور وطلعت من الحمام ومشت للتسريحه ومسكت المشط وبدت تسحي شعرها وهي تفكر في طريقه توصلها للحقيقه..و تذكرت كلام ربيعتها في المدرسه"ابويه ومايه كانون ناويين يروحون عمره وياعمتي وريلها بس جوازاتهم منتهيه"..نزلت ايدها والمشط فيها وهي سرحانه"صح الجوازات..كيف مافكرت فيهن...بس جوازاتنا عند امي امنه..حطت المشط ع التسريحه وطلعت وسارت لحجرت امنه ودقت الباب ونادتها وهي لاصقه في الباب"امايه.._سكتت ورجعت تناديها_..امايه.._شافت ماياها جواب حركت مقبض الباب ونفتح ودخلت_..امايه_لفت بعيونها في المكان بس محد ودخلت ومشت للحمام ..وقفت عند الباب_..امايه..._فتحت الباب بس محد ..لفت ع الجهة الثانيه وقالت بهمس_..هذي فرصتج ياريم بس لازم اتاكد انها محد.._طلعت وهي تزقرها كانت تنزل الدري شوي شوي وهي تزقرها_امايه....امايه
سمعتها الشغاله اللي كانت ترتب الصالة ..كانت ريم في نص الدري..الشغاله:ماما مافي موجود
ريم:ماما امنه؟
الشغاله:هيه ماما امنه يطلأ هو وماما شيخه راه مشوار
ريم:من زمان رايحين؟
الشغاله:لا من شوي
ريم:اوكي
رجعت بسرعه فوق وركضت لحجرة يدتها ودخلت وسكرت الباب واتاكت عليه ويدييها وراها كانت تفكر:وين محطيتنهم؟...
ماخلت مكان مادورت فيه بدت بالتسريحه وفتشت فيها بس مالقت شي قامت للكبت ودورت فيه حتى في شنط يدتها دورت بس ماشي فايده وقفت وهي تتأفف بس هي محطيه في بالها توصل للي تباه ورجعت تدور مره ثانيه راحت للكوميدينا ودورت في الادراج ..ورقت ع السرير للطرف الثاني وبدت تفتح الادراج بس ماشي فايده ولمحت الخزنه الصغيره اللاصقه في الكوميدينا وفوقها مفرش صغير وعليه مزهريه
ريم وعينها عليها:ممكن تكون محطيتنهم في الخزنه؟
نزلت وحاولت تفتحها بس مقفوله:هذي كيف بفتحها الحين 
وهي قايمه وهي تسند كفها ع الخزنه حست بشي تحته ورجعت تنزل ورفعت شوي من المفرش ولقت ورقه صغيره كان فيها رمز فتح الخزنه..وبدت تفتحها ..رجعت الورقه مكانها وبدت تدور ع الجوازات ولقتهن ..كانت يدتها محطيتنهم سو ولافتنهم ببلاستيك ..كانت قريبه من انها توصل لامها او لمعرفة اسمها بس للاسف جاءت الرياح بمالاتشتهي دخلت يدتها وسحبتهم وريم بهتت..:ماظنيت تسوين هالشي
قامت واقفه ولا هتمت لكلام يدتها:لو مخبرتني عنها كان ماسويت هالشي
يدتها اللي عصبت:ريم طلعي برا
ريم اللي بدا صوتها يعلى:ليش ماتبين تخبريني؟..اذا خايفين اسير عندها مابروح بس خبروني
يدتها اللي مب عايبنها اسلوبها :ريم احترمي نفسج وانتي ترمسيني
لفت يدتها عنها ومشت بس ريم امسكتها بقو من ذراعها :خبريني
صرخت عليها وهي تلتفت لها:عيب عليج انا يدتج تسحبيني جذا
ريم اللي واصله حدها خلاص تعبت مب قادرة تتحمل اكثر تحس انها بتنفجر:انا مابا شي غير تخبريني عنها وينها
دخلن شيخه وحمده اللي ين ع صوت ريم والباب كان مفتوح..شيخه:ريم شبلاج؟
ريم اللي مطنشه وعينها على يدتها وتغلي فداخلها:شو تعرفين عنها؟
يدتها اللي تحاول تمسك اعصابها:قلتلج من قبل مااعرف عنها شي
ريم:كيف ماتعرفين عنها شي ؟!..عيل ابويه كيف تزوجها؟...ونحن كيف يينا..._صرخت بعصبيه_..ولا نحن عيال حرام
ماحسن الا باللي دخل الحجره وهو ماسك عقاله وساحبنها وقام فيها ضرب يهوي عليها بالعقال وهو يسب:ترفعين صوتج على يدتج الا ماتستحين ..بس هب منج من ابوج اللي ماعرف يربيج
شيخه وامنه اللي يحاولن يخوزنه عنها:احمد بسها بتموت
احمد اللي مارخت ايده عنها:خلوها تموت 
كان قايم فيها ضرب بس فقدت احساسها بالويع اللي من برا عشان ويعها اللي فقلبها اكبر واقسى..قدرن يبعدنه عنها وشيخه ساعدتها تقوب وسندها وسارت توصلها غرفتها



ماحب يخبر حد برجوعه حاب يشوف رد فعلهم كان يتخيل ويه امه اكيد بتفرح وقلبها بيطير يوم تشوفه واخوانه من يوم ماسافر وهو ياخذ اخبارهم من امه او اخوه سيف دخل البيت يسحب شنطته المكان هادي غريبه في العادة يكون حد في الصالة شاف الشغالة وسالها عنهم خبرته انهم فوق ماحس الا بصوت غاليه وهي تنزل الدري شوفته مفاجأة مب متوقعتنها:فهد؟
نزلت وهو استقبلها بابتسامه:هلا هلا هلا بالعروس
تقربت منه وسلمو على بعض وقالت:شتقنالك
فهد:وانا بعد شتقتلكم وايد بس الحين خلاص كل شي انتهى
اشتغربت من كلمته وعقدت حواجبها:مافهمت!!!
بانت على ويهه ابتسامه وقال :امي وينها
تنرفزت وقالت:فهود ياللا عاد قولي شو قصدك؟
فهد:مابقول شي مرتين وين امي؟
تأففت :اففف امي فحجرتها اظنها تصلي
فهد:عيل يالله نسيرلها وهناك بتعرفين قصدي ..مشينا؟
ردت بدلع وهي تلف ع يانب:مشينا
ضحك عليها وعلى حركتها ولحقها
كانت امهم يالسه ع سجادة الصلاة رافعه كفوفها وعقب ماخلصت مسحت ويها بكفوفها وقامت وهي ترفع السياده وهي تذكر ربها قطبتها وحطتها ع الكرسي في نفس اللحظه ندق الباب 
فاطمه:من؟
فتحت الباب وايدها ع المقبض والابتسامه ع ويها:امايه خلصتي؟
فاطمه:هيه في شي؟!
طلع من ورى اخته: انا
فاطمه اللي مب مصدقه عيونها تشوفه قدامها شهقت بفرحه وسالت دموع الفرح ونطقت اسمه"فهد"بكل شوق وله وهو دخل وحضنته بقو وضمها ورص عليها وهو ينطق كلمات الشوق وهي ترد عليه رجع لورى وهم متعانقين باليدين وحبها ع راسها وغاليه طالعهم وهي تشوف سعادتهم
فهد:اشتقتلكم يالغالية
فاطمه وهي ضامه خدوده بكفوفها وعيونها تطالعه:وانا بعد اشتقتلك حبيبي من رحت وانا بالي عندك ولا غبت ولا ثانيه
مسك كفها وباسه وبعدين قال:خلاص يامايه بتشوفيني دووم ولا بخليكم ابد
تقربت غاليه وهي مستغربه: ودراستك؟ 
لف راسه لها وقال:بكمل هنا
غاليه مستغربه وامه فرحت وقالت:صدج
غاليه:امايه لحظه...كيف بتكمل هنا يعني بتوقف دراسه
فاطمه اللي نهرتها:غاليه شوفيج عليه برايه يسوي اللي يباه المهم انه هنا بينا
غاليه وهي تبرر:امايه ماقلت شي..بس ماتسمعينه يقول بيوقف دراسه
فهد:انا ماقلت بوقف انا قلت بكمل
غاليه:كيف بالله فهمني
فهد:الحمدلله اموري تسهلت بفضل الله واحد من ربعي ابوه توسطلي وبكمل هنا يعني مابيفوتني شي ولا ماتبيني ايي؟
غاليه:بالعكس والله فرحانه بييتك بس استغربت كلامك
فهد:والحين بعدج مستغربه؟
غاليه:لا والحمدلله ع السلامه
ابتسم:الله يسلمج...انزين يعني مابتسويلي شي اكله اشتقت لطبخج 
غاليه:اوكي شو مشتهي تاكل؟
فاطمه:روحي سويله كذا شي وقولي لميثه تساعدج 
غاليه:ان شا الله
طلعت وسكرت الباب وراها وعلق فهد:بفتقدها يوم تعرس
فاطمه:الله يعين ماجد اختك طلباتها وايد وهو عاد مايقول شي 
فهد:غاليه من يومها دلوعه 
فاطمه:الله يهنيهم ..
فهد: خبرني سيف انه بيخطب رسمي
فاطمه:هيه الليله او باجر بيسير هو وابوك وعمك ابوغيث عشان ينهون الموضوع
فهد:عيل بسير وياهم مابخلي سيف بروحه
فاطمه:الله يخليكم ويحفظكم
فهد:امين_يبوس ايدها_ويخليج يااغلى ام فالدنيا


من النادر او احيانا يندق جرس بابهم..يايركض لامه اللي يالسه ترتب الكبت ودخل 
بدر: امايه
خافت:بدر شو فيك؟!!
بدر:عمي عبيد هنا
استغربت وبانت على ويها علامات الاستفاهم من عقب وفاة ريلها مايا غير مره من عقب ماخلصت عدتها عشان يسألها عن الورث ومن بعدها ماشافته قالت والاستغراب يلفها:انزين روح عنده والحين انا بنزل
بدر:انزين
طلع بدر وهي وقفت في راسها استفهام وقلبها ناغزنها :الله يستر هذا شو يايبنه 
طلعت كان ياي هو وحرمته وهي تنزل شافتهم وزاد خوفها واشكالهم ماتبشر بخير 
نوال:السلام عليكم
...:وعليكم السلام
نوال:تفضلو حياكم في الميلس
قال بنوع من العصبيه:نحن مب ياين نتضايف
زاد خوفها باين انه ياي للشر من نبرة صوته..ردت عليه:عبيد اظن من عقب المرحوم مالكم شي والورث المرحوم كاتبنه باسم عياله والدكاكين تنازلت لكم عنها شو بقى بعد
عبيد:هالرمسه ماترمسينها جدام ولدج
نوال:ولدي ياعبيد هو ولد ابراهيم الله يرحمه وريال البيت من عقبه ..المهم شو سبب هالزياره ؟
وهو يطلع الموبايل من جيبه:سبب الزياره ..الحين بتعرفين.._كل هذا وهي مب فاهم شي فتح ع الفيديو ومد الموبايل لها.._ شوفي هذا
طالعت الفيديو افكاره متشتته مب فاهمه شي ..
وياها صوته:اظن اللي في هالفيديو بعد بنت ابراهيم..واظن هالتصرفات ماتتصرفها بنت الناس
نوال بعصبيه بس من غير ماتعلي صوتها:انا ماشوف شي فتصرفاتها 
فوزيه:لو بنت ماكنتي قلتي هالرمسه
نوال :بشرى بنتي يافوزيه انا مربيتنها ..البنت شو سوت غير انها ترقص ويا ربيعاتها.. بنات ويحتفلن
عبيد:الحين تسيرين وتخبرينها تجهز سامانها عشان باخذها تعيش عندي
شتعلت النار والغصة فداخلها :شوفو عاد مب الحين عقب ماكملت عشرين سنه تذكرتوها...بشرى بنتي ولا اسمح لحد ياخذها مني
فوزيه اللي تزيد النار حطب:ردت تقول بنتها..بشرى مب بنتج ولا تخصج
عبيد اللي عصب:شوفي عاد عيالج وانتي حره فيهم ومحد بيقربلهم ...والبنت باخذها يعني باخذها.._طالع بدر_..بدر سير لبشرى وقولها عمج عبيد يباج
مسكته من ايده وهو توه بيسير:قلتلكم بشرى بنتي 
عبيد:سمعيني زين البنت بنتنا وانا عمها ولي الحق اخذها برضاج او غصبن عنج
نوال اللي حاسه انهم بينتزعون منها شخص غالي عليها صرخت عليهم:والله مابكيفكم بشرى هذا بيتها ومالها طلعه منه
عبيد بعصبية وتهديد:قصري الشر احسلج 
نوال:انا اقصر الشر ولا انتو..طلعو من بيتي وبشرى تحلمون تاخذونها انته سامع ياعبيد تحلمون 
عبيد اللي قهرته كلمتها اللي كلها تحدي وحب يكسرها:نحلم انا ارويج ..._ومشي بيرقا الدري وهو يزقر_..بشرى
نوال اللي اغتاظت من تصرفه مهما كان مايحقله يتصرف بهالشكل مهما كان هذا بيتها وماله حق لحقته وهي تقول:عبيد.._وقفت جدامه وراها الدري _ اعتقد البيت له حرمه ياعبيد
عبيد: سمعي تبيني احترم حرمة البيت تخلين بنت اخويه اتي ويايه ولا والله ..
قاطعته:شو بتسوي ..قسم بالله اذا ماطلعتو بالطيب بتصل بالشرطه
عبيد:سمعيني عاد هالكلام مايمشي عندي وبنت اخويه باخذ يعني باخذها..والحين خوزي عن دربي
وقبل ماتكمل"لا و.."ماحست الا بفوزيه تمسك فيها وهو كمل طريقه فوق
نوال اللي فكت نفسها منها بقو:فوزيه هديني
سمعو الصراخ وطلعو وشافوه ياي مثل الثور كانو مبهتين ماعارفين شو صاير عبيد:وين حجرت بشرى؟
شاورتله روضه عليها وهي خايفه وشافو امهم يايه وهو دخل كانت راقده وقامت مفزوعه ع صوته:بشرى بشرى قومي انا عمج عبيد
وقفت بينهم نوال وبشرى ع سريرها مافاهمه شي:عبيد احسنلك تطلع من هنا ولا والله بتصل بالشرطه
عبيد:اتصلي تتحريني بهتم ..
تقدمت فوزيه ودزت نوال:خوزي
يلست ع الشبريه ..وبشرى اللي مافاهمه شي ماحست الا بعمها ساحبنها:قومي قومي
طبعا هي في ايده مثل الريشه نزلت بسرعه وشهقت فوزيه وبدت تولول:هيييي..الحين هذي اللي تقولين عنها بنتج..حرام عليج..شوف ياعبيد ميوعه البنت...عشان جذا ماتبينا نشوفها...هيه حابستنها وحارمتنها من الاكل ماقول الا حسبي الله ونعم الوكيل
وقفت نوال اللي واصله حدها منهم:حسبي الله فيكم انتو..سمعو عاد البنت هذا بيتها ولا بتطلع منه
عبيد وهو ماسك بشرى:تعرفين لو اسير للمحكمه وارفع عليج قضيه واقول انج مبهدله بنتنا اوديج السجن بس عشان عيال اخويه الله يرحمه ماسويها..والبنت باخذها وان ماسكتي ياويلج
سحبها ونوال تحاول تمنعهم وفوزيه تمنعها بشراسه وتحاول ماتخليها تقرب من بشرى وهي تصرخ عليهم كانو واقفين يتفرجون وفتحت باب غرفتها وعايبنها المنظر اللي تشوفه واخيرا تحقق اللي تباه رجعت داخل وسكرت الباب وركضت للشبريه وخذت البلاك بيري ويلست وهي طايره من الفرحه ولا مهتمه للي صار واتصلت
ساره وهي بتشقق من الفرحه:الو هلا خالوه...خالوه خلاص عمي يا وخذ بشرى وياه
خالتها اللي فرحت لفرحها:مبروك مبروك ياميه..وامج وينها
لوت بوزها بغيض صح فرحانه بس امها قهرتها :امايه طلعت وراهم ماتباهم ياخذون بشرى
خالتها:هذي فرصتج تنسينها بشرى تقربي من امج وخلج وياها اليوم بتزعل ياجر بترضى
وهي تتصرف بزعل طفولي:هيه خالوه بس مادري احس امايه وايد متعلقه فيها
خالتها:انتي بنت بطنها وهذيج بس بنت ريلها قلتلج بتزعل يوم بس مابطول انتي وخوانج نسوها بشرى 
تراخت ملامحها وابتسمت:مشكوره خالوه..انزين الحين بسير اشوفها 
خالتها:انزين ومثل ماقلتلج شوي شوي على امج 
ساره:ان شاء الله خالوه...الحين بسير اشوفها ياللا مع السلامه
سكرت عنها وبونفخت:اوف..اهم شي فتكيت من العله..
طلعت وهي نازله شافت اختها يايه شاله كوب ماي نزلت بسرعه:روضه ..منله الماي
روضه:لامي
قربت وخذته:هاتيه 
كانت نوال تعبانه ونفسيتها زفت ومصدعه وحاسه الدنيا ضايقه عليها ماحاس بهم بدر يالس قربها وعنود يت شاله بنادول لامها في اللحظه اللي يت فيها ساره وراها 
تقربت منها ساره وهي تقرفص قدامها:امايه مسكي شربي
عنود وهي تمد ايدها لامها:خذي هذا البنادول
بلعت الحبتين وشربت الماي بس اكيد ماراح يهدي الوجع اللي فقلبها ناولت الكوب لساره اللي قالت:بالعافيه..
وناولته للعنود اللي حطته ع الطاوله
ساره:امايه حبيبتي لا تعذبين نفسج..بعدين يمكن ترتاح فبيت عمي
طالعتها وهي تقول:أي راحه ياساره..اي راحه بتحصلها عندهم؟...حرمة عمج مابترحمها...فوزيه اعرفها من يومها قشرا عيالها اللي هم عيالها كانت تصفعهم لين الواحد منهم بيموت بين يديها تبينها ترحم اختج
عنود:انزين يمكن الحين تغيرت؟
طالعتها:لو حد ثاني غير فوزيه بقولج يمكن بس فوزية لا..ولدها خط شاربه صفعته.. بترحم بشرى 
روضه اللي واقفه عدال اخوها ومربعه يديها:ان شالله بترجع عندنا
ساره اللي لفت عينها على اختها بنظره ودها لو تقوم وتقتلها رجعت وطالعت امها:امايه حبيبتي قومي رتاحي فحجرتج 
تنهدت بتعب:من وين بتيني الراحه وانا شاله هم اختكم
ساره وهي تقوم :امايه ان شاالله كل شي بيصير تمام..ياللا فديتج قومي عشان ترتاحين
قامت نوال وسارت وياهم وهي حاسه انها فقدت بنتها بعكس ساره اللي لو بايدها بتسوي حفله عشان تخلصت من بشرى...


كانت واقفه ع البلاكونه اللي في الطابق الثاني تفكر فيه..تحبه وتتمنى اليوم اللي يجمعهم بيت واحد ايي بسرعه..شافتها واقفه وبدال ماتكمل دربها لقسمهم يت لها شافتها سرحانه وعرفت انها مهمومه
شهد:غلوي
طالعتها بابتسامه باهته :هلا شهد
شهد اللي حاسه فيها:شبلاج؟..شي مضايقنج؟
غاليه اللي ماحبت تشغلها:لا ماشي
شهد:لااه..ياللا قولي شو مزعلنج؟
تنهدت :احاتي ماجد اتصلت عليه ..ورمسته..رايح مع ربعه..قلتله دامنا اجلنا روحة البر...ع الاقل ايي يسلم ع فهد
شهد اللي بتسمت قالت:حركاات والله..
ضحكت ع خفيف:لا حركات ولا شي..بس ماجد هو اللي قال بيي.._عبست_بس تاخر
شهد:ان شالله بيي ماتصلتي عليه؟
غاليه:امبلا بس مارد
شهد:ان شالله خير.._وهي تمد ايدها_..ياللا خلينا نسير ابا ارويج شي
حطت ايدها بايد شهد:اوكي ياللا


كانت فرصه انه يتحدث وياها مشى يشوفها توها تطلع من البيت كانت طالعه تيلس في الحديقه..ومشت..تقرب 
منصور:مساء الخير
ايمان:مساء النور شحالك منصور؟
منصور:بخير...من صوبج
ايمان:الحمدلله بخير ..صح نسيت اشكرك ع الورده
منصور:العفو تستاهلين اكثر..
طالعته ومشت وهو بعد كانو يمشون ع خطين متوازيين ايمان:وين تشتغل؟
منصور اللي الود وده يتحدثون في مواضيع ثانيه بس قال في نفسه بيسايرها لين يقدر يغير الموضوع: ماشتغل حاليا
اندهشت:معقوله!!!..ومن وين تصرف؟
منصور:من اسهمي في شركة ابويه كل واحد فينا له اسهم وينزله نسبه من الارباح
ايمان:بس هذي يسمونها اتكاليه
منصور:باين يابنت عمتي شغلج في عالم المال والاعمال مايخليج تعرفين ترمسين في سوالف ثانيه غير الشغل
ايمان:لا اعرف اسولف في اشياء ثانية غير الشغل..بس باين انك ياولد خالي تتهرب من الموضوع 
منصور:لا انا مااتهرب بس عشان انا مب محطي في بالي اشتغل في الوقت الحالي
ايمان:ليش؟
منصور:عشان مب متاكد اذا بستقر هنا ولا لا وفي شي ثاني على اساسه بقرر 
ايمان:وشو هالشي؟
منصور:تبين تعرفين شو هالشي؟
ايمان:اكيد اذا ماعندك مانع
منصور اللي بيصارحها باللي فقلبه:اكيد ماعندي مانع
بس وللاسف قطع عليه صوت فونها..ايمان:لحظه..الو..يس..يس...اوكي.نو..تومورو إفينينق tomorrow evening اوكي..باي
منصور اللي مستغرب من المكالمه اللي مافهم منها شي:شو السالفه؟
ايمان:لازم اسافر الليله
منصور:يعني مافي حد يروح عنج؟
ايمان: انا حابه اسافر واسوي الشي بنفسي..والحين بسير واستاذن من خوالي
منصور:لحظه ..منهو بيوصلج؟
ايمان:باخذ اي سياره
منصور:لا انا بوصلج؟
ايمان:منصور لا تتعب نفسك بروح بروحي
منصور وهو مصر يوصلها:قلت بوصلج
تنهدت وستسلمت:اوكي ..بسير اجهز اغراضي
منصور:وانا بروح اتجهز...ياللا اشوفج عقب.._كانت مقفيه_ايمان
لفت:نعم
منصور:عطيني رقمج عشان اتصل عليج
ايمان:اوكي
وعطته رقمها وسارت تجهز عمرها وهو بعد




خبرته امه عن نيتها في تزويجه رفض الموضوع بس صدمته يوم خبرته ان هدى ماعندها مانع ..الافكار بدت تاخذه وتيبه ..دخل قسمهم كانت محد مشى ويلس ع مقدمة الشبريه وهو في داخله نار شاعله مسند يديه ع ركبه ومنزل راسه ..رفع راسه يوم شافها داخله سكرت الباب قام بسرعه وتقرب منها ودزها ع الباب وثبتها عليه وبكل غيض قال:شو قايله لامي
هدى:شو قلت؟
حمد اللي بينفجر:هدى لا تستهبلين عليي..منهو قالج ابا اعرس
هدى:امك تبا تشوف عيالك..وانا قلتلها عادي موافقه..عشان انا ماافكر اييب عيال منك
حمد:ليش؟
قالت باستغراب:ليش؟!..وتسال ليش ياحمد...ولا انته شراة اللي يقتل القتيل ويمشي في جنازته
ضرب بقبضة ايده ع الباب:ماسويت شي..
هدى:كذاب ياحمد كذاب..الين الحين وانا اتذكر تفاصيل ذيج الليله..اللي سرت فيها للغرفه اللي برا كان ظلام..مع هذا رحت وفتحت الباب والغرفه مظلمه وماحسيت الا اللي سحبني داخل..وكمل الباجي من عندك
حمد اللي يتكلم بغيض:قلتلج ماسويت شي..هب انا 
هدى:وين كنت عقب اللي صار..تميت ليلتين برا يوم رديت كنت مبهدل وظفوري معلمه فويهك وتقول مب انته ..كذاااب..انته كذااب وجبان..
هدى اللي مايطلع صوتها فجأه رتفع بس مالقى الا هجوم من حمد وصفعها وهي ينفي انه سوالها شي او حتى انه كان ذيج الليله في الغرفه طلع من عقب ماخذ سويج السياره وهو يرتجف من العصبيه والضيق ..اما هي فتمت منكبه مكانها



تم الموضوع اللي كان معلق صارله شهرين واتفقوا على التفاصيل..دخلو البيت خالد عن يساره وفهد عن يمينه وهم يسولفون ويضحكون..كانن يالسات في الصاله يترين اخر الاخبار سلمو وردن عليهم
ميثه:ها بشروا؟
فهد:خلاص كل شي تم وماباجي الا الملجه
فاطمه اللي حست بفرحه كبيره تغمر قلبها قامت ويت عند سيف وباركت له وبعدين يببت:كلللللووووش 
دخل محمد وكانه حب يفسد فرحهم:هالكثر فرحانه فيهم؟
ردت عليه من عقب ماكان ويها منشرحه بس كلمته ضايقتها وضايقتهم:هيه فرحانه فيهم ..وليش ماافرح وانا اشوف عيالي حواليي
محمد بطنازه وعصبية مكبوته:واحد علق بنت الناس شهرين وياي يتشرط والثاني خلا دراسته 
فهد اللي ماحب يسكت:انا ماسويت شي غلط
فاطمه اللي مسكت ايد ولدها عشان يسكت عشان مايعكرون جو هالليله وبعد عشان يخلي ابوه يقول اللي يباه ولا يهتم له ..ردت ع كلام ريلها :مكتوب..ولا اعتراض على حكمه..
سكت عنهم وراح وهو معصب من اولاده...ماحبت تقول رايه الا عقب ماتكون هي وريلها بروحهم..تقدمت من الطرف الثاني للشبريه وهي ترفع اللحاف قالت:مهما كان عمي ماكان لازم يقول هالكلام
خالد اللي ع الطرف الثاني متاكي ع ظهر السرير :ابويه هذا طبعه
قالت وهي بنفس وضعيته:هيه بس مهما كان سيف وفهد كبار هب صغار 
خالد:بالنسبه لفهد فابويه كان دوم وفي أي ميلس جدام عمامي وخوالي يتباها انه واحد من عياله يدرس برا 
شهد:انزين حتى لو الحين شو بيستفيد اذا غثه في الرمسه
مايدري هي ليش شاغله بالها بس ابتسم وقال:مابيستفيد شي بس هذا هو طبع الانسان يلوم الغير 
قالت وهي تستعد تتسطح وترقد:والله عمي ماعنده سالفه
طالعها وهي محطيه راسها ع المخده وابتسم حست بهدوءه لاحت راسها شوي ورفعت بصرها له وطالعته مستغربه: شو فيك؟
قال:مافيني شي ياللا رقدي 
لف للجهة الثانيه وهو يرفع اللحاف عشان يرقد ورقد ويهه للصوب الثاني 
مرت ثواني وفزت من مكانها وحس فيها لف عينها من غير مايتحرك :بلاج؟
شهد:خالد خذت دواك؟
قال وهو يريح راسه ع المخده:هيه 
شهد اللي تعرف انه مرات ينسى:متاكد؟
خالد:هيه واذا مامصدقه سيري وعدي الحبوب
شهد:لا خلاص مصدقتنك ..تصبح على خير _ورجعت ترقد_
خالد:وانتي من اهله
شهد اللي تشوفه صاد للصوب الثاني قالت:خالد
خالد اللي شكله مابيرقد هالليله:شو؟
طول سكوتها وهي تطالعه من ورى وهو استغرب انها ماقالت شي لف بكامل جسمه صوبها ..ابتسمت وقالت:احبك
رفع جسمه وسند راسه بايده وطالعها:الحين بنرقد ولا بنسهر لين الصبح
تنرفزت وقالت:صدق انك مب ويه رومنسيه
ولفت ع الصوب الثاني وهي معصبه...وهو ضحك ونحنى وباسها ع طرف كتفها وقال:وانا بعد احبج
التاحت صوبه زعلانه:ياسلاام عقب شو؟..
لف ايده حواليها وهي صاده عنه وقال:انا اسف
قالت وهي تحط ايديها الثنتين تحت ويها:خلاص برقد
خالد وهو يتاملها باسها ع طرف راسها:احبج رضيتي
خذت ايدها من تحت رسها ولفت صوبه: وانا بعد احبك..ياللا رقد
مسك كفها ورفعه وباسه وقال:رضيتي
ابتسمت:هيه رضيت ياللا رقد والله ياني رقاد
خالد اللي يطالعها ومتاكد انها صدق بترقد من ملامحها ضحك ع شكلها في نفسه وابتسم:اوكي تصبحين على خير
شهد بابتسامه:وانته من اهله...



بعدها مازالت ع رقدتها تحس بويع في جسمها فتحت اعيونها بثقل وطالعت ايدها اللي ع الارض متنمله حركت صبوعها وهي حاسه مثل المسامير تطعنها من كل صوب..تحاملت ع نفسها وقامت تحس بجسمها كانه بيتقطع طالعت نفسها في المرايه وشافت الكدمه اللي عند عينها تلمستها باطراف صبوعها..معقوله كل هذا سواه فيها..بس اكيد ماايي شي عن اللي سواه قبل..سحبت نفسها للثلاجه الصغيره تدور على غرشة ماي بس ماحصلت شي..ماكان قدامها الا انها تسير المطبخ التحضيري لفت الشيله ع راسها وطلعت..وسارت للمطبخ ودخلت ومشت للثلاجه وخذت لها غرشة ماي مثلجة..وحطتها ع الضربه اللي بويها..وهي ترفع عينها للباب تتفاجأ بعمر ..ماحبت يبدا باستجواباته...مشت بسرعه بس سند ايده ع الباب
عمر:شو هذا اللي في ويهج..لا تقولين انج طايحه عشان باين انها اثار ضرب
هدى اللي تحاول تفتك منه:عمر الله يخليك خلني اسير
عمر اللي حاس انها تتهرب منه:حمد اللي سوى جيه...هدى خبريني
هدى:عمر ..
قاطعها:خبريني ليش ضربج؟
هدى:كان معصب ومد ايده
عمر اللي اغتاظ:الخسيس
هدى:عمر..الله يخليك..مابا مشاكل..
هب اول مره يشوفها بهالانكسار:ليش ياهدى؟!... ليش خليتيه يضربج؟
هدى:عمر وعدني...وعدني اللي صار محد يدريبه ولا حتى حمد..عمر مابا حد يدري وعدني
ماقدر يقول شي قدام رجاها:خلاص اوعدج
وماحسوا ع العيون اللي كانت تراقبهم من اخر جملتين قالوهن وهم واقفين ع باب المطبخ..وبدت الشكوك تلعب دورها ....



دماء مغطيه المكان..وسيارت الشرطه والدفاع المدني والاسعاف محوطين المكان..وسياره متهشمه..ومحد يدري اللي فيها حي او ميت ..وهالليله بتشهد جنازة شخص ولا عمر يديد في الحياه...

إلى اللقاء في البارت 15 

قراءة ممتعة^^

مع تحياتي:

اصداء الحنين


الـــــبــــارت 15


تمنت من عقب الضرب والالم الجسدي والنفسي انها ماتفتح عيونها ..بس اللي تمنته ماصار فتحتهن وهي راقده على يانبها سابحه ورى تفكيرها مايتحرك فيها غير عيونها..حست بالباب فيه حد دخل بس ماهمها شي ولا مهتمه من دخل ومن طلع فاقدة للحس ودها لو تختفي او ينسونها..حست بحد يلس وراها على حافة السرير..كانت يدتها يت تطمن عليها..."حبيبتي..ريم"..غمضت عيونها بالم وكان حالها يقول لو كنت حبيبتج كان ريحتيني وماخليتيه يضربني..حست بكف يدتها لامس كتفها فحركته ماتباها تلمسها...امنه اللي عرفت من حركتها انها زعلانه قالت:ريم..لا تزعلين مني فديتج..انا احبج 
مالقت من ريم غير كلمة وحدة طلعت بغصة:طلعي برا
يدتها اللي ماحبت تعاندها كتمت غيظها وقالت:حبيبتي اعرف مكان لازم عمج يضربج بس كلامج..
قاطعتها:اريد ارقد..طلعي برا مابا اسمع شي منج
عصبت يدتها وهي اللي يالسه تراضيها:تعرفين لو خليته يذبحج احسن
حست بانها قامت وغمضت عيونها وفتحتهن يوم سمعت الباب يتسكر ..وبدت عيونها تمتلي بالدمع وسالت من محاجرها مب الكلام ولا الضرب اللي يويعها بس احساسها بالظلم يعور قلبها ويتعب نفسيتها....


اليوم المفروض يكون يوم راحة له دام انه دوامه شفتات ..بس تفاجأ برقم غريب يتصل عليه..في نفسه ياه احتمالين اما يكون الشخص اللي دوم يأذيه او الشغل..في النهايه تنهد وضغط على زر الرد..وحط التلفون على اذنه ومن عقب ما قال الو تغيرت ملامحه وتكهرب ويهه ..وقام من مكانه مفزوع..:متى صار ...انزين..الحين بييكم..مع السلامه
كان قلقان..شافته باين على ويهه الضيق ..تقربت منه
شهد:خالد شو فيك؟
خالد:اخو ماجد متصل يقول ماجد سوى حادث_شهقت --..وحالته خطيره الحين بسير عندهم بس لا تخبرين غالية عن شي 
شهد وهي قلقانه:ان شالله بس انت طمني
خالد:انزين..
راح خالد يبدل عشان يطلع وشهد تدعي في نفسها لماجد وتفكر بغالية...


اذا رغبنا في شي أي شي نلقى روحنا وقلوبنا تشتاقله وتتمنى تحصل عليه ...ماكانت ييته لسويسرا صدفه ولا شوفته لها بعد صدفه بس ماحب يكون صريح ويقول انه عرف بييتها..شافها تتمشى كان قدامها وشافته وبانت على شفايفهم ابتسامة من باب الذوق والاحترام..مشى كل واحد فيهم باتجاه الثاني .
عبدالله:شو هالصدفة الحلوة 
ايمان:تسلم..شحالك؟
عبد الله بابتسامه:بخير ..زيورخ احب وايد هالمدينة دايم كل ماكنت في رحلة شغل لازم امر ع سويسرا دولة حلوة مكان حلو للاستجمام وراحة الاعصاب والبعد عن هموم الحياة ومشاغلها_طالعها وشاف ع ويها ابتسامه _..تقبلين عزومتي ع العشا الليلة اتمنى انج ماترفضين
ايمان اللي ماحبت ترفض :اوكي موافقة..


كان متسطح على السرير وايده ورى راسه ويفكر في نفسه وفي ايمان
منصور والاسئلة تدور في راسه:يمكن انا انسان اناني او مستهتر ..._فز يالس من عقب مايت ترددت في باله كلمتها"بس هذي يسمونها اتكالية"..بالفعل انا انسان اتكالي هي حققت طموحها والحين تدير شركة وانت يامنصور يالس يااما مسافر او لاهي بس معاها حق لازم اغير هالشي فيني عشانها وعشان نفسي


كانت يالسة وياهم وطالع غالية اللي تسولف ويا امها وميثة ..كانت ميثة في ايدها المجلة توري اختها بعض الموديلات وهي في نفسها طالع ابتساماتهم وتقول في نفسها لو عرفتي ياغالية انه ماجد في المستشفى شو بتسوين؟
لين قطع عليها صوت تلفون غالية ..غاليه وهي ترد ع المكالمة:الو هلا عبير.._حست صوتها متغير_..شبلاج؟!!...._فز قلبها وهي تسمع صوتها اللي مب طبيعي.._ماجد شوفيه؟!
ميثه امها شهد قلوبهن وعيونهن معلقه عليها وهي تقول بكل خوف:متى ؟..انزين .._سكرت وقلبها زاد نبضه ودموعها على وشك تنزل_امايه ماجد سوى حادث
حطت ايدها ع صدرها بخوف:بسم الله..شو مستوي عليه؟
غاليه بانهيار وخوف:مادري مادري..._بترجي_..امايه ابا اسير عنده
امها وهي تتكلم بسرعه:انزين ياميه انتي قومي جهزي عمرج.._طالعت ميثه_..ميثه قولي للشغالة تخلي السواق يجهز السياره
قام الكل يخلصون امورهم ووقفت شهد وزقرت فاطمه اللي كانت مقفية:عمووه
لفت عليها وهي مستعيلة تبا تلحق تجهز:خير ياشهد؟!
شهد:ابا اسير وياكم
فاطمه:وين بتسيرين..لازم تخبرين ريلج
شهد:خالد طلع وراح المستشفى عند ماجد
فاطمه اللي استغربت وعاتبتها:يعني كنتي تعرفين وماخبرتينا؟!!
شهد وهي تبرر موقفها بانفعال:خالد هو اللي قالي ماخبركم
تنهدت فاطمه:استغفر الله العظيم..انزين ياللا بس سرعي عشان مانتاخر
شهد:ان شالله


نزل من سيارته بسرعه ومشى وخطواته تتلاحق باندفاع خلت كل من شافه يسال شو بلاه دخل قسم الحوادث وسال عنه..وكمل دربه وصل للعمليات وشاف خالته يالسة تصيح وخالد يهديها
خالد وهو يترجاها:خالتي ذكري الله ان شالله ماجد بخير
اسمه هيج خوفها عليه ..تقرب فهد منهم:السلام عليكم
..:وعليكم السلام
فهد:اخبار ماجد؟
خالته غصت ودموعها نزلت اكثر وخالد تنهد وقال:مانعرف شي 
يلس بيانب خالته من الصوب الثاني يواسيها:خالتي ماجد ان شالله بخير لا تحاتين_حبها ع راسها وكمل_ادعيله ياخالتي 
خالته:ياارب نجي ولدي يارب


من وصلت بيت عمها وهي ماطلعت من حجرتها غير للجامعة وترد ترقد...كانت يالسة في الصالة وهي تطالع التلفزيون وتتقهوي ..شافته وهو ياي توه من برا تقرب وقال:السلام عليكم 
فوزية اللي استقبلته بنفس الويه من يوم ماخذها متكهرب وحالته حاله ونادر يشوفها تضحك:وعليكم السلام
يلس وهو يسأل:عيل وينهم الاولاد ماشوف حد منهم؟
فوزية:الاولاد مادري وين هايتين والبنات سارن بيت خالتهن 
عبيد:وبشرى سارت وياهم؟
فوزيه:بنت اخوك من الجامعة للبيت ودوم فحجرتها وراقدة حتى اكل ماتاكل والشغالة تشل الاكل وترده شراة ماهو البنت ميتة ياعبيد واخاف تطيح فكبدي ويقولون مني لو ستوالها شي شوف ياتشوفلك صرفة وياها ولا تردها من وين مايبتها
استحمق:لا والله قالت اردها انا حالف ماردها ونوال ماتشوفها طول عمرها
فوزيه:عيل خلاص سير شوفها وتحدث وياها وانا بصراحة مبرية ذمتي منها
عبيد:خلاص يافوزيه بسج نواح بتصرف...


اقبلن صوبهم بسرعة وقلوبهن تزداد دقاتها تقربن اكثر شافت اختها وقامت تصيح ..:لحقي عليه يافاطمه ماجد 
اما غالية قاطعت نظرت خالد لشهد اللي يا في باله انها خبرتهم
غاليه:خالد... فهد.. ماجد شو فيه؟!
فهد:لين الحين ماندري عنه شي بعده في العمليات
شهقت وزادت دموعها..خلا فهد يهدي اخته وامه تهدي خالته وخذ شهد ع مسافه منهم وعاتبها:انا مب قايلج لا تخبرينهم؟
شهد وهي تدافع عن نفسها:والله ماخبرتهم..عبير اخت ماجد اتصلت على غالية وخبرتها...المهم ماقالولكم شي عنه؟
خالد بحزن وخوف وضيق:الله يستر حالته خطره عنده نزيف حاد في المخ وشرخ في الجمجمة _تسمعه وايدها على اثمها(فمها) وهي ترجف من اللي تسمعه__ هذا غيرالكسور..شهد ترا محد يدري انا وفهد سألنا الدكتور بالسر...اسمعي انا بسير البيت ارتاح شوي اباج تيلسين ويا غاليه
شهد:ان شالله 
خالد: اذا صار أي شي او بغيتو شي اتصلي فيني
شهد:ان شالله
خالد:ياللا مع السلامه
شهد:مع السلامه_سار وقبل ماتسير عندهم قالت_الله يشفيك ياماجد


مهما كانت افعاله بس عمره مانسى انه ابو ..كان معصب من تصرف اخوه راح لقسمه ودق الباب بقو ..طلع احمد اللي ناوي يقتل اللي يدق 
مبارك:انت باي حق تمد ايدك على بنتي؟
بدا يطنز:بنتك...هي لو وراها ابو ماكانت رفعت صوتها على امها..بس صدق المثل ليقال..اذا رب البيت على الدف ضارب فــ..
ماحس الا ومبارك ساحبنه وبعصبية وتهديد:اسمع ياويلك اذا مديت ايدك على واحد من عيالي فاهم؟..وقد اعذر من انذر
راح مبارك وهو معصب واحمد يخزه بنظرة غيض بعدين رجع داخل وسكر الباب بقو


الرومنسية اشبه بشي روحاني فمابالك اذا كنت في بلد جميل ومطعم رائع فيه تنبعث الاجواء الحالمه الرومنسيه..راح يستغل هالفرصة انه يميل قلبها له راح يسرق الرقاد من عيونها هالليله وهي تفكر فيه..ارتسمت ع ويهه ابتسامه وهو يشوفها تدخل من الباب وكانه حجز هالطاولة بالذات عشان هالغرض ويلس على هالكرسي بالذات عشان يشوف هاللحظه..زادت ابتسامته وهو يشوفها يايه عنده من عقب مالمحت مكانه..وتذكر وصف امه لها وغمز بابتسامه جانبية
تقربت من الطاولة:مساء الخير
وهو يقوم عشان يسحب الكرسي لها:مساء النور
ايمان:ان شالله مااكون تاخرت؟
وهو يسحب الكرسي لورى شوي:لا ابد..تفضلي
وهي تيلس:شكرا
وهو يلف لمكانه:العفو...انا انسان اذا كنت برا الشغل ماحب اسولف فيه..فلو سمحتيلي الليلة راح تلتقين وتتعرفين على عبدالله بس
ابتسمت:اوكي
عبدالله:ماتبين تسألين أي شي عني ..او شي في بالج تحبين تستفسرين عنه
ايمان:الحين لا
عبدالله:قلتلج احب ازور سويسرا بس نادر مايكون وياي حد بس اليوم غير هاليوم غير ظنيت بس راح نتلاقى في الشركة وناقش الشغل بس انا سعيد بالفرصة اللي جمعتنا وقبلتي دعوتي
ابتسمت:تسلم..نحتاج نطلع شوي من جو الشغل 
عبدالله:صح..والليله يمكن من احلى الليالي اللي استانس فيهن تعرفين ليش؟..قبل كنت ايي واستانس بس بروحي محد يشاركني الاستمتاع ..اما الحين غير..


حبت تسويها مفاجأة حقه بس ماظنت انها بتصير فاجعة ..وصلت لقسمها والشغالة وراها تسحب الشنطة
كانت تعبانه والحمل مثقل عليها ..وهي تاشر للشغاله:حطيها هناك.._تقربت من السرير ويلست بثقل 
الشغاله:شي غير مدام؟
منال:لالا سيري
طلعت الشغاله..وفكت منال شيلتها وهي تلهث من التعب ورقي الدري اللي اتعبها زياده..سمعت الباب يندق..:تفضل
دخلت وكل وحده فيهم ابتسمت للثانية:الحمدلله ع السلامه
منال وهي تقوم واقفه تسلم عليها:هلا ميعاد الله يسلمج
ميعاد:شفت الشغاله وسالتها وخبرتني قلت ايي واكون اول من يستقبلج
منال:تسلميين فديتج هذا من طيبج..تعالي حياج تفضلي يلسي
ميعاد:مااريد اتعبج اكيد تبين ترتاحين
منال:لا ماعليج تعالي يلسي..
وهي تيلس:شخبار الوالدة وشو صحتها؟
منال بتنهيده:الحمدلله بخير..والحين اخويي عندها ..والله اشتقتلكم واشتقت للبيت انتو شحالكم خبريني عنكم
ميعاد:الحمدلله كلنا بخير..بس اكيد الشوق الاكبر لعمر
ابتسمت في خجل ولا تدري انها ميعاد بكلمتها تمهد للي في نفسها:هيه فديته مشتاقتله وايد كنت احاتيه 
ميعاد:هيه وهدى ماقصرت
استغربت من كلامها:هدى؟ّ!..ميعاد شو قصدج؟
وهي تمثل التهرب من الموضوع:لا مب قصدي شي انا بسير الحين
امسكتها بايدها مانعتنها عن تروح وبنبرة شك :ميعاد شو قصدج تكلمي؟
ميعاد:لا حول ولا قوة الا بالله منال خليني اسير انا ماقصدت شي
منال وهي بعدها ماسكه ايدها:ميعاد حلفتج تقولين
ميعاد وهي تمثل الارتباك:ياربي شو اقول..منال مابحط فذمتي
منال اللي الخوف يكبر فقلبها هذا غير انها مب مستوعبه كلام ميعاد ولا فاهمتنه:ميعاد تحدثي 
تنهدت وقالت:انا مادري عنهم بس شفتهم كذا مره يلسون يسولفون بروحهم ويضحكون_شافت منال اللي صخت وكانها شكت _..واخر مره...
طالعتها وفي عيونها تساؤل و قلبها مشتعل:اخر مره شو؟.._تنرفزت_تحدثي
ميعاد اللي تقلب عيونها وتزم شفايفها تثير الشك اكثر في قلب منال اللي دموعها بتتجمع في عيونها:سمعتها تقوله ماتبا حد يعرف 
منال اللي شوي وبتنهار:عن شو؟!
ميعاد:مادري انا ماسمعت الا هذا
منال:ميعاد ابا ارتاح
ميعاد:منال..
قاطعتها وباين عليها الضيق والغصة:ميعاد خليني الحين
وقفت وهي تقول:انزين بخليج بس لا تكدرين عمرج يمكن مابينهم شي
كانت مثل اللي يزيد النار عشان تشتعل طالعتها بنظره:ميعاد الله يخليج سكتي_ لفت راسها_ خليني بروحي
زفرت وطلعت وهي في داخلها متاكدة انها زرعت الشك في قلب منال..وقبل ماتبتعد وايد سمعت"ااااخ" صرخه يايه من غرفة منال ..


فتحت الثلاجة وطلعت غرشة العصير وصبت لها في الكوب وعقب ماخلصت وهي تلف جمدت مكانها وسمعت اسمها"بشرى؟!!" وانزلق الكوب وتناثر باللي فيه على الارض....


انتهى البارت


قراءة ممتعة^^


انتظروني مع البارت 16



مع تحياتي



اصداء الحنين


الــــــــــبــــــــارت 16



فتحت الثلاجة وطلعت غرشة العصير وصبت لها في الكوب وعقب ماخلصت وهي تلف جمدت مكانها وسمعت اسمها"بشرى؟!!" وانزلق الكوب وتناثر باللي فيه على الارض....هل نست ولا فقدت ذاكرتها كيف غاب عن بالها انه يسكن في هالبيت شوفتها له الحين جدد نزف الجرح القديم بغت تتجاوزه تشرد عنه بس وقفها بكلامه بسؤاله اللي فيه استغراب:انتي بشرى صح؟
طالعته وكان هالسؤال زاد ويعها وردت بالم وحسرة:قصدك اللي بقى من بشرى
يوسف اللي حزنه حالها ماتوقع يشوفها بهالشكل:تغيرتي واايد ..
حركت شفايفها بابتسامه سخرية: اكتفيت اقدر اسير
يوسف باسى:بشرى..انا..اسف اذا جرحتج فيوم
نطقت كلمته :جرحتني...انته ذبحتني يايوسف..خليتني مااسوى شي وياي الحين تقول جرحتني..
يوسف:بشرى ندمت على اللي سويته واباج تسامحيني..ماضنيت اني السبب فحالتج هذي
بدت تتطنز وكانها تبا طلع اللي مكبوت داخلها:مشكور مشكور ياولد عمي..ليش تتاسف؟..انته سويت شي؟..انته ماسويت شي..غير انك قتلتني
تقرب اكثر:بشرى
ابتعدت لورى:خوز عني..لا تقرب مني يايوسف..نزلت دموعها_ عشان ماشي يشفع لجرحك
راحت عنه ولف يطالعها وهي سايره وعيونه معلقه ع الاتجاه اللي مشت فيه وهو في داخله حزن عليها...


في اللحظة اللي صرخت فيها منال كانت شيخه وحمده طالعات من 
من حجرة حمده ..شيخه:هذا الصوت من غرفة منال
حمده اللي استغربة وع هذا ركضن للغرفه وفتحن الباب شافنها تتالم واحشاءها بتتقطع من الويع ركضن لها"منال شفيج"..حمده اللي صرخت ع شيخه:شيخه منال تنزف
شيخه بخوف:سيري اتصلي بعمر 
ماحست الا بمنال ماسكه ايدها:لا لا تتصلين فيه
حمده:خلاص انا بخذج للمستشفى.
شيخه:عيل وانتي يايه هاتي شيلتي وعباتي وياج
حمده:انزين
شيخه اللي همها بس منال طالعت ميعاد اللي واقفه وصرخت عليها: تعالي ساعديني _طالعت منال_ ..منال حبيبتي تحملي ..قومي.._وهن يقومنها_ شوي شوي ...


كان يالس في الجناح اللي حاجزنه في الفندق ويكلم اخته
عبدالله:ليلى..انتي بس جاوبيني ..انتي قلتي انها بتسافر المانيا صح ولا لا؟
ليلى:هيه انا بنفسي حاجزتلها عشان الشغل وفي نفس الفندق اللي دوم تنزل فيه
عبدالله:بس هي ماسارت الفندق ولا يلست فيه
ليلى:وانته شدراك؟
عبدالله:سرت للفندق وسألت..وعرفت انها تحب تروح زيورخ..
قالت باندهاش:زيورخ؟!!!...انزين يمكن هي غيرت رايها وماحبت تم في المانيا
عبدالله:انتي سكرتيرتها المفروض تخبرج عن تحركاتها بخصوص الشغل يعني سبحان الله بغيتي منها شي
ليلى:ههه لا تحاتي هي دوم تسال اذا سارت مكان
قال بجدية:ليلى اتكلم جد
تاففت:اوفف خلاص درينا المهم انك تلاقيت وياها ولا لا؟
عبدالله:امبلا
ليلى:خلاص عيل..شد حيلك عشان نخطبها لك
ضحك ع تفكير اخته:هههههه ليلى قلتلج من قبل الموضوع يباله تمهيد مب بسرعه
ليلى:عاد اذا طارت من ايدك لا تقول ليتني استعيلت
عبدالله اللي ابتسم وبثقة قال:لا تحاتين مابطير بس صبري شوي وبيي وبقول اخطبوها ليي
ليلى:ان شاء الله
عبدالله:انزين الحين بخليج سلمي ع الاهل كلهم
ليلى:ان شاء الله وعاد لا تنسى تخبرني بكل شي
عبدالله ومن غير اهتمام:ان شالله خير..ياللا مع السلامه
ليلى:مع السلامه..
من عقب ماسكر وحط موبايله ع الطاولة قال:لازم اخليها تحبني مااعتقد بالتوافج بالطريقة التقليدية..لازم تتصرف ياعبدالله لازم..


مادرى عن زوجته ولحد خبره سار المستشفى عشان يطمن على ماجد كان واقف ويا فهد وخالد
عمر:كيف صار الحادث؟
خالد:كان طالع مع ربعه ومن عقب ماوصل ربيعه اللي كان وياه وهو راد في الدرب شاحت فيه السيارة ودعم
عمر بتنهيده:لا حول ولا قوة الا بالله..._طالع موبايله من بعد مارن ورد_..هلا حمده_صوتها فيه شي عقد حواجبه_شبلاج..كيف؟!..متى؟..انزين الحين ياي
سكر عنها وطالعهم وعيونهم فيها تساؤل ..خالد:شو مستوي؟
عمر وهو تفكيره في منال :حمده تخبرني منال في المستشفى الحين بسير اشوفهم بس طمنوني ع ماجد
..:ان شاء الله


قرر وبدا باول خطوة وهي انه يدور على شغل وعشان عنده ربع بعضهم ابهاتهم اصحاب شركات فكان سهل عليه يتوظف..كان يالس وقدامه شاشة الكمبيوتر ..دخل وابتسم..وقال وهو يمشي عنده:ماشاء الله ماشاءالله ..شو هالنشاط يامنصور
رفع عينه له وابتسم:هلا هلا راشد
يلس وهو يقول:اشوفك وايد متحمس للشغل
منصور وهو يبتسم:خلنا نستفيد من هالطاقة والصحة اللي عندنا
راشد:الله يديمها عليك...بس عندي سؤال..ليش فضلت تشتغل بعيد عن شركة ابوك؟
منصور وهو على ابتسامته:عشان لو اشتغلت في شركة الوالد مابحس بقيمة الشغل بس لو اشتغلت فمكان ثاني بيكون له طعم غير...وانا شاكر لك ولابوك انكم سمحتولي اشتغل فشركتكم
راشد:لا افا عليك يامنصور هذي شركتك ووجودك عندنا شرف ياللا قوم عازمنك
ضحك:هههه والشغل
راشد:انا نائب المدير العام وهذا امر
منصور:على راسي المدير العام ونائبه بس لازم اخلص شغلي بالاول..بس اخلص اللي عندي وراح انفذ امرك
راشد وهو يقوم واقف:انزين لين تخلص بروح الف ع اقسام الشركة عشان اوامر الوالد لازم اتاكد من سير العمل وبعدين ارجعلك ونطلع سوى اوكي؟
منصور:اوكي
راشد:ياللا نسلم عليك
منصور:مع السلامه


كانت شيخة وحمده وياهم امنه واقفات يترين حد يطلع ويخبرهم عن منال شافنه وهو ياي مسرع في مشيته...تقرب من امه اللي كانت اقرب وحده له..
عمر بلهفه:وين منال؟!
امنه:ماندري عنها شي دخلوها للعمليات 
انصعق:شوو؟!!..عمليات ليش؟!!
حمده اللي تقربت منهم:سمعناها تصارخ وكانت تنزف ويبناها وخبرونها انها تحتاي عمليه
عمر اللي خلاص حاس انه انتهى بدا يلوم نفسه:ليتني منعتها من السفر..انا السبب انا السبب
امنه:لا مب انته السبب... عمر اهدا وان شالله منال بخير
رد بانفعال:كيف اهدا ومنال في العمليات..
قطع عليهم الدكتورة والكل لف عليها ..عمر :دكتورة اخبار منال انا زوجها
الدكتوره:المدام منال ياها نزيف بس الحمدلله قدرنا نسيطر عليه بس هي حاليا تحتاج للراحه 
حمده:والجنين؟
الدكتوره:الجنين نزل قبل موعدة ولازم يتم في الحضانه 
شيخه:ومنال نقدر نشوفها؟
الدكتورة:حاليا لا بس اذا يتو باجر باذن الله بتكون صحت..عن اذنكم
امنه:عيل مايحتاي نتم هنا خلونا نسير البيت.._طالعت عمر اللي كان سرحان_عمر سمعت الدكتورة شو قالت ياللا ياولدي خلنا نسير 
ماعلق ولا قال شي بس قلبه صار مهموم...


محمد اللي حاس انه عياله بدل مايكونون سبب راحته صايرين بالعكس وماعنده غير اخوه يشكيله همه
محمد:عايبنك اللي سواه منصور يابوغيث شركة ابوه موجوده وساير يشتغل فشركة ثانية لا وبعد من الشركات المنافسة لنا
ابوغيث:يمكن منصور باغي يعتمد على نفسه 
محمد:هم متبطرين ع النعمة
ابوغيث:هههههه..لا يامحمد عيالك كبروا وكل واحد منهم له تفكيره ونظرته للامور صح انته ابوهم بس خلهم خل الحياة تعلمهم 
محمد:وشو اللي بتعلمهم اياه الحياة غير الجحود والنكران لابوهم
ابوغيث:لا يامحمد لا تقول جذا عيالك فيهم الخير بس انته عطهم فرصة ولا تم تعاملهم بهالطريقة تراهم رياييل هب صغار 
محمد:ظنيت انهم بيريحوني يابوغيث بس باين العكس
ابوغيث:انته اللي ماتبا تريح عمرك ..يامحمد قلتلك وارجع واقول خلهم يعيشون حياتهم خل الحياه تعلمهم 
تنهد وسكت وباين انه مل من الوضع والضيق يكبر في صدره..


صح هي محد بس من راحت وهي دووم ترتب حجرتها وتنظفها عشان مايتراكم فيها الغبار..عقب ماخلصت تقدمت بهدوء من السرير كان قيتارها عليه يلست وهي حاسه بالفقد لوجودها سحبت القيتار لها وهي تفكر فيها"ااه يابشرى وينج والله اني مشتاقتلج انتي مرتاحه ولا فوزية مرويتنج الويل.._فجاة وقفت وكانها تذكرت شي_...بس من ياب عبيد الفيديو...معقوله تكون ساره...لالا اعوذ بالله كيف اشك ببنتي صح ساره ماتحب بشرى بس لا استغفر الله..لازم اكلم بشرى..المشكله انها ماشلت تلفونها وياها.._حطت القيتار من ايدها وطلعت سارت لغرفة بدر دقت الباب ودخلت كان يالس قدام الكمبيوتر_ بدر
بدر:نعم
نوال:حد من عيال عمك عبيد وياك في المدرسة؟
بدر:هيه
نوال:انزين تعرف رقم تلفون بيت عمك؟
بدر:لا
نوال:عيل اباك تاخذه باجر من ولد عمك انزين؟
بدر:اوكي
نوال:خلصت واجباتك ودرست؟
بدر:هيه بس عندي واجب ماث ماعرفت احله
نوال:انزين بشوف عنود وبخليها تساعدك ..بس لا تنسى باجر تيبلي الرقم
بدر:ان شا الله
طلعت من غرفة ولدها بس وقفت وهي كانت بتمر من عند غرفة ساره تراجعت وسارت للغرفة دقت ع الباب بخفيف وفتحت الباب كانت ساره راقده فسكرت الباب وكملت دربها...

سمعن عن حملة التبرع بالدم فسارن للمستشفى عشان يساهمن ولو بقطرة دم تساعد على شفاء شخص محتاجلها

ناديا وهي طالعة تتافف:مادري ليش طاوعتج وييت اتبرع بدمي؟
امل وهي تضحك:ههههه الحين زعلانه عشان تبرعتي بدمج ولا عشان الابره
كانت عابسه:عشان الثنين..بس يعور
امل:مايعور بس انتي اللي دلوعه
ناديا:ياسلااام يعني انتي ماعورج؟
امل:لا ماعورني
ناديا:انزين خلينا نروح نبل ريقنا وايد فقدت دم
امل:ههههه..يوم قلت انج دلوعة ماصدقتيني
شافهن وشبه عليها ماحسن فيه الا يوم سلم:السلام عليكم
ناديا+امل:وعليكم السلام
فهد:كاني شايفنج من قبل
امل:انته بعد شكلك مب غريب عليي..لحظه..انته شاركت في ندوة الطلاب الصيفية ؟
فهد وهو يتذكر:هيه ربيعي واحد من الطلبه المشاركين وطلب مني ايي وياه يومها تناقشنا في الندوه والنقاش استمر لعقب الندوه حتى اتذكر انقسمنا لحزبين مؤيد ومعارض صح وانتي كنتي مع الفريق الثاني..اتذكرتج ههه كنتي تناقشين وكانج فحرب 
امل:وانته وقروبك ماقصرتوا بس اكثر واحد ناقشني انته..ياي تتبرع؟
فهد:هيه..تحمست للنقاش ليتهم يسوون ندوة ثانية
امل:بس ماظني بشارك فيها
فهد:ليش مع انج مناقشه من الدرجه الاولى
امل:اعتبرها نقمه
فهد:لالا اتكلم جد..بصراحه اسلوبج في النقاش كان وايد مهذب وراقي وبعيد عن فرض الراي 
امل:تسلم هذا من ذوقك..اوكي عيل مابنعطلك عن اذنك
فهد:اوكي مع السلامه
ابتعدن شوي ووقفتها ناديا:من هو هذا؟
امل:اظن سمعتي شو قلنا
ناديا:هيه بس ابا اعرف اكثر
امل:ناديا لا يروح فكرج بعيد..تلاقينا في ندوة طلابية وتناقشنا وكل واحد سار فحاله بس
ناديا بشك:بس؟!
امل:اعتقد معاج حق وايد فقدتي دم ياللا خلينا نروح نشرب عصير..

كانت يالسة على كرسي باسترخاء وبين ايديها كتاب تقرا فيه قطع عليها خدمة الغرف كانت طاولة بعجلات مادققت في الاكل اللي عليها بس لفت انتباها البطاقه والورده ..خذت البطاقة وقرت اللي فيها..


"بما إنا نازلين في نفس الفندق ..حبيت اقدملج هذي الوجبة اتمنالج ليلة سعيدة مع خلص تحياتي ..عبدالله"
ابتسمت وخذت الوردة وسمحت للنادل يدخل الطاولة ..
كانت فحجرتها وسمعت ضرب ع الباب ..من عقب ماسمحت للي ورى الباب بالدخول انفتح وطل منه جاسم..شافها يالسه ع الكرسي
جاسم:امايه ابا ارمسج فشي
امنه:تعال
دخل وسكر الباب ويا صوبها:امايه اباج تحدثين ريم مادري شو بلاها متضايقه وماطايقه حد امايه عشان خاطري شوفيها
تنهدت عشان عارفة شو فيها بس مابغت ترده:انزين برمسها
جاسم:الحين امايه الله يخليج
حست انه حاصرها بطلبه وهي تعرف شو موقف ريم منها:خلاص الحين برمسها
قامت وسارت لها كل خطوة كانت تخمن فيها ردة فعل ريم ووصلت للحجرة ودقت ع الباب بس ماوصلها صوت ريم فقررت تدخل كانت يالسه في سريره وقدامها اللاب توب شافتها وتجاهلتها وركزت في اللاب لمجرد توهم يدتها..تقربت ويلست على حافة السرير
يدتها اللي تدعي في داخلها انها ماتنفعل مثل المرة اللي طافت:ريم اعرف انج زعلانه مني ..سمعيني انا ماعرفت امج زين عشان كانت اكثر اوقاتها عند اهلها تيلس عندهم بالاسابيع وماكانت تيلس عندنا وايد ويوم خذها ابوج في البداية سكنو بروحهم بس يدج اصر على مبارك يسكن ويانا..وفي يوم ياني مبارك شالنج على ايد وجاسم على الايد الثانية يوم سالته عنها مارد عليي بس قال امايه هذيلا من اليوم عيالج واباج تربينهم وطلع من غير مايخبرني شو اللي ستوى بينهم..
قطع عليهم ضرب الباب وكان جاسم:امايه ابويي محمد يباج
قامت وتقربت منها وهوت على راسه وطبعت عليه بوسه كلها حب وقالت :لا تزعلين مني ياريم
كانت توها مقفيه مشت خطوتين وياها صوت ريم:هي حيه ولا ميته؟
تنهدت فداخلها وقالت"حيه..._كملت طريجها وطلعت
طالعت اخوها حطت اللاب على صوب ونزلت بسرعه وراحت عنده وهي تقول:سمعتها قالت حيه..يعني ماماتت
بس مالقت من اخوها الا نظره غير مبالي ومشى عنها وهي مذهوله من صوبين كلام يدتها وتصرف اخوها اللي شتتها



قراءة ممتعة^^



انتظروني مع البارت 17


مع تحياتي:


اصداء الحنين
الــــــــبــــ17 ـــــــــــارت





وصل هو وامه للمستشفى كانت راقده وطلب من امه تيلس عندها وهو بيسير يسأل الدكتورة عن وضعها ووضع بنتها..ومن عقب ماتطمن رجع عندهم دخل وشافته ولفت ويها ع الصوب الثاني وقبل مايتكلم سألته امنه:شو قالت لك الدكتورة؟
عمر وعينه على منال اللي صاده ع صوب:الحمدلله الدكتوره طمنتني وكل شي تمام.._حمدت امه ربها..وتقرب منها.._الحمدلله على السلامه
كانت تقلب عيونها وهي تسمعه بضيق ..حس انها فيها شي بس استبعده وفسره على اساس انها توها صاحية من عقب معاناة قال وهو مستنكر صدها_منال فيج شي؟
ماردت عليه ولزمت الصمت لف راسه لامه وكأنه يسأل شو فيها حتى امه احتارت وتقدمت ووقفت عداله:منال حبيبتي شي يعورج؟
منال وهي تحاول تكتم غصتها قالت:ابا ارقد..
استغربو موقفها وقالت امنه:اذا تعبانه بنزقر لج الدكتوره تشوفج
عبست من غير مايلاحظون اللي فيها مايحتاي حد:لا مايحتاي برقد واكون بخير
امنه:انزين عيل بيلس عندج
منال:لا تعبين روحج روحي البيت وارتاحي
امنه وهي تلف ع عمر:عمر خلك عند حرمتك
من سمعت كلام امنه حست بضيق اكثر وقالت بشبه نرفزه :مابا حد عندي
طالعو بعض بس في نفسهم ظنو انه بسبب الولاده امنه:خلاص ياميه نحن بنسير الحين وبنيج بعدين ياللا ياعمر مشينا
طالعه للحظه مستنكر تصرفها بس يمكن بسبب الولاده وطلع ورى امه ..طالعته امه وهم يمشون حست بضيقه وقالت وهي تبرر تصرف منال:لا تحاتي هذا عشان بعدها بجر وربت قبل شهرها عشان جذا هي في هالحاله اصبر عليها وطول بالك
عمر وهو عابس:الله يصبرني بس ظنج بطول في هالحال؟
امنه:لا ان شاء الله..ان شا الله بييها بعدين ويا البنات وبنخليها ترد شراة قبل
قال بنبرة شك:ان شا الله


كانت يالسة تشتغل لين فاجأها ذاك الشخص بدخوله للمكتب ..
رفعت راسها له من بعد ماقال:السلام عليكم
ليلى:وعليكم السلام ..خير اخوي بغيت شي؟
..:الانسه ايمان موجوده؟
ليلى وباسلوب لبق مع انها اندهشت من سؤاله:ممكن افهم شو تبا منها؟
..:ابا اشوفها ..هي موجوده.؟
ليلى:الانسه ايمان ماتقابل حد من غير موعد مسبق..انته اشرحلي المشكله وان شاء الله اساعدك
..:لو سمحتي خبريها اني ابا اشوفها
ليلى اللي بدا صبرها ينفد:اخوي لو سمحت خبرني شو المشكله وانا ببلغها اياها
..:مافي مشكله ولا شياته انا ياي ابا اقابل الانسه ايمان فلو تفضلتي اعطيها خبر
ليلى اللي وصلت حدها وتحاول تسيطر على نفسها:اخو..
قاطعها بهدوء:لو سمحتي
تنرفزت ونفخت وهي تقوم من مكانها ورحت لمكتب ايمان دخلت من عقب مادقت ع الباب طالعتها ايمان وشافت ملامحها العابسه:خير في شي؟!!
ليلى:فيه واحد برا مصر يقابلج
ايمان:من؟
صدن ع الصوت الياي من عند الباب اللي ماسكرته ليلى:انا
ايمان اللي بان على ويها الفرح:ناصر!
ناصر:هيه ناصر ماشي تفضل؟!!
ايمان:اكيد .._موجها كلامها ليلى اللي مثل الاطرش في الزفه_ليلى تقدرين تروحين على مكتبج واطلبي لنا عصير وقهوه
ليلى اللي مستغربه:ان شاء الله
وهي توها بتمر من عداله قال:خليهم اثنين قهوه
ابتسمت ايمان وليلى طلعت وسكرت الباب وراها تقرب ويلس
ايمان:شحالك وشو مسوي؟
ناصر:الحمدلله
ايمان:متى رديت؟
ناصر:امس العصر
ايمان:ياسلاام وليش ماقلتلي والخاينه مواز ليش ماعطتني خبر؟
ضحك:هههه انا قلتلها لا تخبر حد بغيت اسويها لكم سبرايز..وبعدين كيف بخبرج وحضرتج كل يوم مسافره واخبارج مااخذها الا من هدى.. الا متى بتخلصين شغل
ايمان:هههه ..اذا تبا الحين اخلصه
ابتسم:لالا انتي خلصي شغلج وانا بسير واذا فضيتي اتصلي عليي
ايمان:مابتطلع من هنا الا وانا وياك
ناصر:انا مابيذبحني غير اهتمامكم الزايد فيني وعشان مااتضايق محسسيني كاني ياهل
قالت:عشان نحبك
ناصر:عشان اني انسان ميت
ماعيبها كلامه:محد يموت قبل يومه.._وهي تستعد انها تقوم_..باللا قوم
وهو عاقد حواجبه:وين؟!
ايمان:بنطلع
رفع عينها لها وهي واقفه:والشغل؟!
ايمان بثقه وغرور:انا صاحبة الشركه وانا اللي اقرر متى يبدا دوامي ومتى ينتهي
وهو يقوم قال بمزح:ويقولون ليش البلد اقتصادها نازل
قالت وهي تبتسم:الحمدلله البلد اقتصادها مب نازل وبعدين شو اسوي الوحيد اللي يمون عليي هو انت
ناصر:شفتي ماقلتلج...
قاطعته:ناصر من قبل مااعرف اللي فيك وانت تمون عليي والوحيد اللي مااقدر اعارضه واذا ناقشته متاكده انه بيغلبني
ناصر:انا اشوف العكس انا مااغلبج ولا عمري راح اقدر بس يمكن عشان التقارب الكبير اللي بينا والمشاعر اللي تجمعنا
ايمان:اذا تمينا نسولف مابنخلص ياللا خلنا نسير عشان اعرفك ماتتحمل يلسة المكاتب على قولتك ماتحب الضيج مع انه مكتبي ماشاالله كبير واسع
ضحك:هههههه وانا بعد يعيبني _حس انها بتقول شي_..بس مستحيل اشتغل عايبتني حياة الحريه ولا ناقصني شي..عشان ماتفتحين سيرة تعال وشتغل ومكتبك جاهز
ايمان:انا ماقلت شي انته اللي قلت
ناصر:عشان ماتفتحين الموضوع
ايمان:مابفتحه ياناصر...ياللا خلنا نسير
ناصر:ووين بنسير؟
ايمان:اممم مامحطيه في بالي مكان خلنا نطلع وعقب نقرر
ابتسم:اوكي ياللا


لغز ثاني قررت تفك خيوطه سألت وعرفت انها تسير بالباص وعرفت أي منطقه وفي أي باص وتريتها عشان تلحقها مع نه الدريول تحجج في انه لازم يمرون على جاسم وتصلت على جاسم وطلبت منه يدبر عمره عشان تبا تسير لربيعتها اللي نست كتابها وباجر عندهم امتحان وطلبت من الدريول يمشي ورى الباص ووصلو ووقف عشان ينزل اول بنت وراقبتها بس مب هي وتمت ومسافه بعيده شوي ووقف وهي تراقب البنت وكانت هي ونزلت من السياره بسرعه وركضت ونجود خافت وهي تسمع الركض وراها ولفت وخافت
وصرخت فيها:انتي شو تسوين هنا؟
ريم:اشوفج
نجود اللي معصبه وخايفه:ريم روحي من هنا
ريم وهي تعاندها:واذا مارحت شو بتسوين؟
نجود مرتجفه ومرعوبه وريم مب فاهمه شبلاها:روحي وبنرمس ع المسن
ريم:وعشان شو المسن تراني جدامج
ماحسن الا بالباب اللي نفتح ووسعن عيونهن


كانت توها طالعه من حجرتها وناوية تنزل تحت وهي تمشي سمعت الزغاريد ياي من تحت فلبها فز من مكانه وفي داخلها تتمنى تسمع خبر عنه اوخمنت انه فيه خبر عنه..نزلت وراحت للصاله شهد وخالد واقفين بصوب وامها وميثه في الصوب الثاني واول ماشافوها سمعت ميثه تقولها والسعادة باينه على محياها:غاليه باركي لخالد وشهد..شهد حامل
خفت حزنها فداخلها وتقربت من شهد وسلمت عليها تباركلها ونهنيها وباركت لخالد كانت بتسأله عن ماجد بس تراجعت مابغت تطرد الابتسامه الباينه ع شفايفه وعلى محيا شهد وقالت:عيل لازم نحتفل بهالمناسبه الحلوة
فاطمه:مبروك ياعيالي لك الحمد ياربي فرحت قلب ولدي وشهد
تقدمت شهد منها وتحاضنان وقالت:تسلمين امايه
خالد:شهد لا تنسين الدكتوره شو قالت لازم تهتمين لصحتج
شهد اللي خلت الكل ينصدم من كلمتها اللي قالتها بعفويه:ادري عشان فترة التلقيح بسلام
ماحست على نفسها الا ع صوت فاطمه وهي تقول:أي تلقيح؟!!
غاليه اللي طالعت خالد:شو السالفه؟!!
خالد موجه كلامه لشهد اللي منحرجه من الموقف:ياللا شرحيلهم
طالعت شهد صوب فاطمه:انا وخالد عندنا عقم وعلاجه بياخذ وقت طويل..والدكاتره اقترحو علينا نسوي حقن مجهري وطمنونا انا نقدر ..في البداية خفنا وكنا بنرفض بس استخرنا والحمدلله حسينا براحه ووافقنا والحمدلله كانت النتيجه ايجابية
ميثه:يعني ماتقدرين تحميلين الا بهالطريقه
شهد وعينها ع ميثه:هم قالوا يااما نسوي هالطريقه او نتم سنين نتعالج
غاليه اللي بغت تغير الجو:اهم شي انج حامل وفيه بيبي بينور بيتنا وحياتكم..لا تنسونا لازم نحتفل
فاطمه:بس عاد سمعوني مابا حد يدري كيف حملة شهد لا خوانكم ولا غيرهم
ميثه:ان شاء الله لا توصين..ياالله اخيرا بصير عمه
فاطمه:ان شاء الله
عقب ماراحو لقسمههم لامت نفسها:ياربييه كيف زل لساني
خالد:ماصار الا الخير بس مرة ثانيه نتبهي
شهد:اكيد لازم انتبه
سارت للحمام وهو يته تنبيهة مسج فتحها وعبس من عقب ماقرا"مبرووك يا ابوالوليد توني عرفت بالخبر!!" تنهد بضيق وقطب حواجبه وطلع من الحجره في اللحظه اللي طلعت هي فيها كانت بتقول شي واستغربت انه اختفى وقالت بشك:عن يكون زعل مني الله يغربلك ياابليس اوفف.._وطلعت _


حس انه تقدم وقرب يوصل بس انصدم من كلام اخته اللي قالته من عقب ماصبت له كوب الشاهي وناولته اياه وهم يالسين في الصالة
عبدالله:انتي متاكده ماتعرفينه؟
ليلى:هيه متاكده ولا مره شفته بعدين حسيت انهم وايد فريندلي وهم طالعين سوى
عقد حواجبه مستغرب:يعني يعرفون بعض من زمان
ليلى:اعتقد بدليل انه اول مادخل المكتب فرحت كأنها ماشايفتنه من زمان
عبدالله وهو يفكر:من وين طلع ناصر هذا؟
ليلى:يوم قلتلك خلنا نخطبها لك قلت لا
طالعها وقال:ليلى اباج تعرفين من يكون ناصر وشو علاقته باايمان
ليلى:يمكن يقربلها
عبدالله:يقربلها مايقربلها اهم شي تعرفين من يكون
ليلى:وانا كيف بعرف ..هو مابينا وبينه شغل وانا اول مرة اشوفه
عبدالله باصرار:مب مهم شغلي مخج
عصبت:اوف منك ياعبدالله ليتني ماعلقتك فيها وخليتك تحبها
عبدالله:رمستج هذي الحين ماتنفع..اسمعي اذا ياكم الشركه اتصلي عليي
ليلى باستنكار:ليش؟
عبدالله:مب مهم ليش ولين ايي عندكم مره ثانية دوري أي معلومه توصلج له
ليلى:عيل خلاص نترياه لين ايي الشركة ليش ادور وانبش وراه؟
تنرفز وكأنه يكلم شخص مايفهم:ويمكن ماايي الا بسألج انتي كيف اسستنت مانجر
ليلى بعبط:لحظه انا مب مساعدة مدير انا سكرتيره
ضحك غصب عنه:هههههههههههههههههههه..المهم ماعلينا شغلي مخج هاليومين وخبريني باللي بيصير وياج حتى لو بنظرج مايسوى ولج عندي مكافأة
عقب ماخلاها وسار خذت كوب الشاهي عشان تشرب:شكلها ايمان خبلت فيك الله يعينا بس


الكل كان يستعد وجاهزين وصل للبيت وشاف حرمته في الصاله
عبيد:ها جاهزين؟
فوزيه:هيه
عبيد:عيل ياللا ازقري عيالج وياللا..وبشرى اجهزت؟
قالت بنرفزه:لا ماقلتلها ومايحتاي تسير السياره ماتكفي خلها مابتكون بروحها الخدامات عندها
عبيد:عيل قولي للطباخ يسوي عشا
فوزيه:تصدق عاد ماقلتله..عطيتهم فلوس وبيطلبون لهم عشا من برا
عبيد:وهالمسكينه من وين بتاكل؟
بدا صوتها يرتفع وتتمصخر:الحين اللي يسمعك يقول مقطعه نفسها ع الاكل ماتشوفها
قاطعها بعصبيه:خلاص يافوزيه..ياللا قولي لعيالج ايون ولحقوني
راح وهو معصب وقالت :هيه والله يسولها عشا ماقول غير مالت عليها من بنت .............والبيت فضى الا من بشرى والخدم وعبيد قبل مايطلع وصاهم ع البيت وقال للطباخ اذا بغت بشرى عشا يسويلها..وراحت العايله ومر الوقت وكانت بشرى منسدحه في سريرها وعشان البيت مافيه أي حس حست كانه حد يقرب من الباب وفزت يالسه وطالعت عند الكوميدينا واول مره تبتسم وتذكرت اللي صار قبل مايروحون..اندق الباب وكانت توها طالعه من الحمام وفتحته وشافت ولد عمها اللي بعمر اخوها بدر جدامها لابس كندوره ومتعصب بالغتره
ولد عمها:الحين بنطلع ويمكن نتأخر قلنا لهم اتين ويانا بس قالو السياره ماتسد..اندوج امسكي
طالعت العصا الغليظه وبنفس الوقت عريضه وسألته:شحقه؟
قال:نحن يمكن نطول اعرفهم اذا تجمعت العايله عادي نيلس للفير..هذي يايبنها من العزبه عيبتني ويبتها اباج تحطينها عندج عشان لو يا الحرامي تمسكينها جي_يرفع العصا بايديه الثنتين_...ويوم تشوفينه جدامج اعطيه على عينه
ماحست الا قهقهت وهي تشوفه كيف يمثل :ههههههههههههه
ولد عمها:اشبلاج تضحكين تراني اتكلم جد مااتمصخر..اندوج اخذيها ..خليها عندج وسوي اللي قلته مب تخورينها
بشرى:انزين
وبالفعل مدت ايدها وسحبتها ومسكتها وهي من داخلها ترتفع شهقاتها وزادت اكثر بالفعل ماخاب ظنها ماتتوهم مقبض الباب بدا يتحرك وزادت نبضات قلبها وزادت حرارة انفاسها شوي كانت بتختفي وبيتوقف نبضها وهي تشوف الباب ينفتح في هدوء...!!!!!!!!!!!!


إلى اللقاء في البارت 18













قراءة ممتعة^^




البارت18

احيانا اعطاء الثقة يؤدي في كثير من الاحيان الى مصائب واهات وحسرات في غنى عنها مع هدوء الجو في الخارج الا ان هنالك
ماسكة العصا بكل قوتها وعيونها ع الباب والخوف يطلع مع انفاسها ..انفتح الباب حست كان الهوا اتجمد داخلها وهي تشف هالشخص الغريب الغير متوقع ولا المرغوب بوجوده سألته وهي تحاول ماتنهار وجاوبها انه عمها طلب منه يشوف اذا تبا شي..استغربت كيف عمها يطلب منه هالشي طلبت منه يطلع بس شافت نظراته اللي تمسحها من فوق لتحت وحست انه بيتقرب تمالكت نفسها وضربته ع راسه في اللحظه اللي ترنح فيها هي ركضت بس باين ان الضربه مااثرت فيه وايد وركضت وراها مالقت مكان تندس فيه وطلعت برا وفي اللحظه اللي طلعت فيها كانت توها السياره واصله اذا قدرت تشرد منه ماقدرت تتجنب السياره اللي صدمتها وطاحت نزل بسرعه وشافها
يوسف اللي ركض لها :بشرى
نزف الدم من خشمها طالع وشافه ورجع يركض داخل وصرخ:ياحيوان ياجلب
وخلى بشرى طايحه مكانها وركض وراه ومسكه وهو يضرب فيه ويسبه ..طلعو الخدم على صوته وصرخ عليهم ايبون حبل وربطه وقفل عليه في ورجع بسرعة عند بشرى وشلها بين ايديه وركبها السيارة وانطلق للمستشفى..

وجوده هدية حلوة تعتني فيها عشان ماتخسرها كانت تبتسم وبالها مب وياهن كانت تحرك ايدها على بطنها بحب وفرحه حسن فيها وطالعن بعض وضحكن وعلقت حمده:شهوده_لفت راسها صوبها ومانطقت_..هذا بعدة بذرة وجي عيل يوم تربين شو بتسوين اكيد بتغرقينه دلع
شهد:الله لا يرويج اللي شفته وذقته الانتظار مر علقم انا وخالد تريينا وااايد والحين ومن عقب ماربنا اكرمنا مب مستعده افرط فيه بحاول بكل قوتي ان هالبيبي يشوف النور ويقول بابا وماما حقي انا وابوه
شيخه:ان شاء الله ياشهد..تعرفين انا يوم كنت حامل بطحنون كنت فرحانه اني بصير ام ومن عقب مايا ولحقوه اخوانه حسيت الدنيا طايحه ع راسي
شهد اللي ضحكت ع خفيف:لا ماظن اني ممكن اصير قاسية او اني اتضايج من عيالي بس هم خليهم اييون والله بحبهم حب
ميثه اللي ضحكت وقالت:لا بالله ضاعو عيالك ياخالد
شهد:هذا اذا ماكان دلعهم بنفسه
وعلت ضحكتهن اللي قطعها صوتها اللي ادهشهن بالسؤال:وين هدى؟
طالعهنا باستغراب وعلقت ميثه:ماشفناها
حمده باستغراب:منال فيج شي؟!
منال:لا
خلتهن وراحت وكل وحده فيهن محتاره وعلقت حمده:هذي شو بلاها من ردت من المستشفى وهي معتفسه
غاليه:لا تلومنها لا تنسون انها ربت قبل مايكتمل حملها
ميثه:هيه بس عاد مب جي
مريم:تذكرني بميعاد
شيخه:مريم سكتي عن تسمعج
مريم بنرفزه خفيفه:والله عاد تسمع هذي مشكلتها
غاليه:مريم خلاص سكري ع الموضوع
شمه اللي حبت تغير السالفه:حلو يعني جي تضايقون شهد وهي فرحانه
شيخه بتاييد:هيه والله شهوده ولا يهمج
ضحكت شهد وقالت:لا ابد ماصار الا الخير ..

عقب ماوصلها للمستشفى وسعفوها اتصل على حرمة عمه اللي يت وهي ملهوفه ع شوفتها..شرحلها اللي شافه وراح عنهم...كانت واقفه تتاملها وبشرى راقده كانت تمسح على راسها وهي متضايقه
نوال والحزن على ويها:ليتني ماخليتهم ياخذونج...لكن والله مااخليج ترجعين عند فوزيه..بتردين بيت ابوج بتعيشين عندي ويا اخوانج..مستحيل اخلي عبيد ياخذج حتى لو اضطريت اشتكي عليهم..والله مابسكت...اذا سكت في البداية الحين مابسكت بحميج منهم .._انحنت وحبتها ع جبينها_اوعدج انج بتطلعين من المستشفى ع بيت ابوج وخلي بس عبيد وفوزيه يعترضون والله لوريهم الويل

بدا يحس بحلاوة الشغل بدا يغير من نظرته بدا يحس انه منصور يديد كان موجود بس لاهي وتايه واخيرا قدر يلقى نفسه والدرب الصحيح..
وهو يالس في مكتبه وحاس بسعاده باللي حققه :كل شي يمشي مثل ما ابا ولا باجي غير ابدا بالخطوه اليايه وهي انتي ياايمان احبج ولا بيريحني غير يجمعنا بيت واحد

رجع للبيت من عقب ماطمن على بنت عمه واللي متاكد انها بين ايدي امينه مع انسانه تحبها اكثر من روحها..كانت امه ووحدة من خواته يالسات في الصالة بان ع ويهه اللوم لهم قامن واقفات وسالته فوزية:وين الطباخ!
اوسعن عيونه مب مستوعب اللي سمعه وقال بعصبية:الحين هذا اللي هامنج وهالمسكينه اللي كانت بتروح والسبب طباخج..الطباخ سفرته وعممت عليه ومابيدخل للبلاد طول ماهو حي
فوزية بنرفزه:حسبي الله ونعم الوكيل
بنتها اللي خلت يوسف يغلي من كلامها:والله هي السبب كذا مرة قلتلها تغطي ترا الطباخ شافج والشغاله خبرتني انها شافته اكثر من مره يطالعها
عصب وكان راح يهجم عليها:الحين يايه تقولين
امنعته امه:يوسف خلاص روح حجرتك
طالع اخته بغيض وبعدين امه وزم شفايفه وراح عنهم يلست فوزيه وهي تندب:والله كل الحريم حاسداتني على هالطباخ الحين من وين بييب غيره..حسبي الله عليج يابشرى من ييتي هالبيت ماشفنى خير..كله مني انا الغبية اللي وريت الفيديو لعبيد ياليتني ماوريته اياه بس اكيد نوال بتقول بتاخذها عندها..مثل مادخلتها هالبيت بطلعها منه
كانت ترمس ونست بنتها اللي يالسه قربها اللي نبهت امها لوجودها بسؤالها:امايه أي فيديو
طالعتها بعصبية:قومي قومي سيري عند خواتج ياللا قومي.._قامت وهي تنافخ وسارت _..حسبي الله ونعم الوكيل

دخل للقسم الخاص فيهم كانت منسدحه على جانبها دورة عيونها يوم حست حد دخل بس ماقامت لانها عرفت انه هو من ريحة عطره اللي وصلت خشمها تظاهرت انها راقده مالها خلق تطالعه او تسمع صوته هو بعد حالها مب عايبنه من يوم ماطلعت من المستشفى وهي ماتكلمه وهو بعد ماحب يضغط عليها كان واقف يتأملها من بعيد مشى وسحب شماغه وعقاله وحطاهم ع الكرسي رجع يتأملها مره ثانية ضايق محتار سمع صوت ياي من السرير اللي بالقرب من الشبرية مشى بهدوء وطالع الملاك اللي فيه جسم ضئيل وعيون مغمضه ووجه بريء واصابع صغيره تأملها بحب وعمق وكانه يشتكيلها ..فتحت عيونها بهدوء عشان مايلاحظها وطالعت وهو راسه في السرير عيونها فيها تسائل وعتب ولوم وتذكرت الكلام اللي سمعته عنه فعتفس ويها وغمضت عيونها ...

صباح يديد هل على ارجاء الامارات الحبيبة ..قلوب تقوم وتتنشط وتضحك وتبدا بيوم حلو كله تفاؤل وامل وقلوب قامت وقام وياها الهم ..بعد ماجهزت نفسها نزلت وتريقت ويا اخوها وطلعو ويا السواق عشان يوصلهم لمدارسهم وكل ماقربت من المدرسة كانت تحس بضيق وهي تذكر اللي صار عند بيت نجود..نزلت وهي تفكر شو بتسوي يوم تشوفها...ودخلت وكانت نجود تترياه ويت لها حست ريم انها راح تكلمها عن ذك ليوم بغت تتجنبها بس نجود اعترضتها وبالحاح قالت:ريم ابا اتكلم وياج
ريم تحاول تتجنبها:مابينا شي
امنعتها انها تروح :ريم سمعيني خلينا نسير مكان نتحدث فيه ابا اقولج شي
في ثانية بين نعم ولا قررت تسير واياها ووقفن في مكان بعيد شوي في الساحة خذن او خلنا نقول خذت نجود راحتها وهي تكلم ريم
نجود وهي تسرد لها اللي صار مع انها مستحية خجلانه تتكلم بالغصب:اللي شفتيه كان ابويي..نحن وافدين ..اول مادخلت المدرسة كانت اموري اوكي وعقب ماكبرت شوي بدن البنات يضحكن ويتهامسن عشان عرفو من امي عشان كذا مرة يت المدرسة ..الكل في المدرسة وبرا المدرسه مالنا كرامه..وافدين كلمة دوم اسمعها ..البنات دوم يتمصخرن عليي ويسألون في البيت تتحدثون شراتنا ولا لهجتكم..ماكان عندي ربيعات كنت بروحي استحي ايل سويا البنات..قلت لامي ..البنات في المدرسة يضحكون عليي..قالتلي تحملي..وبديت اتعب ونفسيتي تتعب..بعدين ابويي وداني عند طبيب نفسي وبديت اكل حبوب كنت كل ماتعبت كلت لين وصلت اني مااقدر اوقف عنه..يريحني ويهديني ابويي كان مايصرف لي الدوا الا اذا كلم الدكتور..خذت الورقه وكنت اعطيها ولد خالي من غير مايدرون كنت اقوله لو ماكلت حبوب بموت..كان يروح لاكثر من صيدليه عشان اييبلي وايد.._لحظة صمت بينهن ..دخلت ايدها في شنطتها وطلعت علبة حبوب_..هذا لج
في هاللحظة مع حاجتها للحبوب والكمية فيها اغراء الا انها ضايعه ثواني وحست بنجود مدخلة العلبه في شنطتها..نجود بفعلها هذا تضمن انها ريم مابتتحدث عنها ..وبعد صمت نطقت:اقدر اسير
نجود اللي بداخلها خايفه بس تبا تضمن اكثر انها ريم مابتخبر حد:بس اللي قلته خليه سر بينا
ثبتت عيونهم على بعض ريم في هاللحظه النقطة الاقوى والاضعف في نفس الوقت ومن غير ماتنطق راحت ووقفها صوت نجود:ريم..اللي بينا سر
راحت ريم وهي مشوشة ونجود ووقفت تطالعها بين شك وامل..

كانت طالعه من الحمام وشافته وهو يلبس كندورة النوم..لف وشافها وهو ييلس على الشبريه قال: مساكين وايد مخدوعين فيج.._عقدت حواجبها ماتدري عن شو يتحدث_..امي توصيني عليج وابويي يقولي خلها فعيونك مايدرون انه ورى هالبراءة كلها شراسه وخبث
مشت شوي وقالت:انت السبب ياحمد..ولا تقول انك ماسويت شي
حمد واللي يبا يستفزها:دامني السبب شو اللي مصبرنج ومخلينج تعيشين ويايه
هدى:يعني شو تباني اسوي اقولك طلقني..ماينفع ياحمد..وانت تعرف شو السبب..وخلنا جيه احسن
طلعت وخلته فغيظه ...

نزلت السماعة وباين على ويها الفرح قامت من مكانها وهي تزقر على غالية اللي يت تركض ووقفت بنص الدري:خير امايه فيج شي؟!
فاطمه والابتسامة ع ويها:عندي لج بشارة
استبشر ويها وهي تسمع كلمة امها:شو؟
فاطمه:ماجد قام من الغيبوبة
حست الكون مب واسعنا من الفرحة ونزلت بسرعه وحضنت امها:عيل ياللا خلينا نسير عنده
فاطمه:غاليه
تغيرت ملامحها بتغير ملامح امها وقالت بخوف:شو امايه ماجد فيه شي؟!
فاطمه:ماجد احتمال فقد الذاكرة..الاطباء مانعين زيارته لين مايتأكدون وعشان ماينصدم باشياء يمكن مايتذكرها
قالت والدموع خذت مجراها على خدها وبصوت مخنوق:يعني مابيتذكرني؟!!
حضنت خدود بنتها بين كفوفها:حبيبتي لا تقولين جيه ان شاء الله بيتذكرج..ادعيله الله يشفيه ويعفو عنه
فهد اللي وصل توه:السلام عليكم
فاطمه&غاليه:وعليكم السلام
تقرب وحضن غاليه بذراه :غلوي شبلاج تصيحين؟
رفعت عيونها اللي يبللها الدمع:ماجد
فهد اللي عنده خبر بالموضوع:ان شاء الله هو بخير
غاليه:بس يقولون فقد الذاكرة
فهد اللي حب يطمنها:انا متاكد انه لو نسى الكل الا انتي مابينساج اول مايشوفج بيقول غاليه
فاطمه:فهد اذا مب مشغول تقدر توصلنا العصر
طالع امه:اكيد انا بعد ابا اشوفه _طالع اخته_ها غلوي بتسيرين ويانا؟
غالية اللي مسحت دموعها بكفها:اكيد
فهد:عيل خلاص عقب صلاة العصر كونو جاهزين
فاطمه:ان شاء الله
حب غاليه ع راسها:غلوي مانبا دموع عشان خاطر ماجد
غاليه:ان شاء الله
فهد:عيل انا بسير ارتاح ياللا عن اذنكم
فاطمه:الله يحفظك.._طالعت غاليه_ لا تحاتي ان شاء الله خير
غاليه وقلبها مشغول بماجد وتحاول تتفائل:ان شاء الله

كانن يالسات في الحديقة تحت المظلة..يالسه مع الحية اللي تسقيها من سمها من غير ماتدري
منال وهي تشتكي لميعاد:مقهورة ياميعاد حاسه اني بختنق
ميعاد:بعدج ماتكلمينه؟
قالت بنرفزه:ولا بكلمه..اعرف انه بيطلع نفسه بريء وكأنه ماسوى شي
ميعاد اللي يزيد حقدها:انا اقول تكلمينه احسن..هو على باله اللي انتي فيه الحين لانج ربيتي قبل موعدج هذا اللي قالته امه
منال:عيل خليه على هالحال
ميعاد وهي تمثل النصح:وشو بتستفيدين؟..انا اقول واجهيه..ولا تبينه يروح عندها ويشكي لها الحال
عصبت:والله لاذبحها هي وياه
ميعاد:لا تذبحينهم ولا شي..مثل ماقلتلج واجهيه
كانت تراقبهم من ورى الزجاج وسؤال يدور في راسها
شيخه:ليش منال يالسه ويا هالسوسه؟!!
قاطعها صوت مريم:شو اللي عايبنكم في هالمكان دوم اشوفكم توقفون عنده
شيخه اللي استقبلتها بابتسامه:هلا مريم
مريم وهي تقرب من الزجاج:شو طالعين؟!!
شيخه:منال والحية اللي وياها
مريم:انا مستغربة الكره اللي بينكم مع انكم بنات عمة
شيخه اللي ماتشرفها هالقرابه وودها لو ماكانت:ميعاد مب بنت عمتي ..هي بس بنت بنت عمة امي
مريم:انزين بس بالاخير هي من اهلج...بس اللي صار مب معقول يكون هو السبب للعداوة بينكم ..حتى يوم خطب سالم ميعاد حسينا انج تضايقتي !!
شيخه:مريم لا تشغلين بالج اللي بيني وبين ميعاد شي مستحيل اسامحها عليه..يامريم في هالزمن نفسج اللي هي نفسج لا تثقين فيها وتعطينها الامان
خلصت كلام وسارت وخلت مريم وراها تحاول تستوعب اللي قالته وتدور له تفسير وهي محتارة من كلام شيخه...

مثل ماقالتلها امها راحت وبدت تجهز نفسها وتتخيل لقاها بــ ماجد كانها اول مرة بتتلاقى فيه بدت تحط اللمسات الاخيرة على ويها كانت على وشك انها تخلص وسمعت ضرب على الباب
غالية اللي في احلى حالاتها:من؟
نفتح الباب وكانت الشغالة:مدام فيه واهد برا يبي يشوف انته
استغربت :منو؟
الشغاله بلكنة مكسرة:مافي مالوم
غالية:اوكي الحين بيي
راحت الشغالة وعقب ماخلصت قامت وطلعت ..نزلت وسارت لميلس الحريم ..
غاليه:السلام عليكم
,,:وعليكم السلام
غاليه اللي وسعت ابتسامتها:هلا روضه شو هالمفاجأه الحلوه
روضه:تسلمين فديتج..شو بتظهرين؟!
غاليه:هيه بسير عند ماجد..دريتي انه قام من الغيبوبة؟
روضه:هيه دريت..الحمدلله على سلامته
غاليه:الله يسلمج..تفضلي يلسي..
روضه:تسلمين فديتج
غاليه:كنت شاله همه تصدقين ماكنت ارقد زين وهو في الغيبوبه..
روضه:بس سمعت انه فاقد للذاكرة
لاحت على محياها مسحت حزن:هيه..الله يشفيه ويعفو عنه..بس اكيد بوجودنا كلنا حواليه بيكون بخير
روضه اللي خايفه من ردت فعل غاليه:ماانصحج تشوفينه
عقدت حياتها:روضه شو تقولين؟!!..كيف ماتبيني اشوفه..فيه شي مخبيينه عني ومااعرفه.._وبنرفزة_روضه تكلمي
روضه:غاليه حبيبتي صح ماجد ولد عمتي بس انتي بعد بحسبة اختي ومااباج تتعذبين مثل ماستوى لاخت ربيعتي
غاليه وهي في حالة تشوش:مافهمت شقصدج؟!
روضه:اخت ربيعتي خطيبها استوى عليه حاد ودخل فغيبوبه وفقد الذاكرة وخبروه انه خاطب طبعا هو رفض هالشي مايتذكرها ولا يتذكر شي عن حياته قبل الحادث حتى اهله قرايبه شغله يعني بدا كانه توه مولود ..هي ظنت انه يمكن ينسى كل شي الا هي تعذبت وايد ..عشان جيه انصحج ماتخبرينه عنج خليه هو يتذكر من غير ماتدخلين او تخبرينه عن علاقتكم.._وقفت _..بغيت انصحج فكري فكلامي..عن اذنج
عقب ماراحت انزلت دنعه من عينها:بس ماجد يحبني مابينساني مستحيل يسويها مستحيل

كان يالس في مكتبه وفي ايده ظرف طلع الصور اللي فيه وبدا يتأملهن
عبدالله وعلى ويهه ابتسامه عريضه:جميل
هالصور كانت نتيجه لتخطيط من عبدالله ..قبل ايام من وصول هالصور كان يالس في نفس هالمكان ويتحدث في لتلفون
عبدالله:اباك تراقب المدام ولا تخليها تغيب عن عينك وصورها من غير ماتنتبه..والمبلغ بيوصلك ..بس ابا همتك وشغل مضبوط
كان يتنقل بين الصور ومع كل صورة يطلع على ويهه ابتسامه..عقب مامتع عيونه من تأملهن وهو يرجعهن للظرف:سامحيني بس انتي بتضطريني اسوي جيه..احبج بس حاس انج متمرده ولا سهله ولا ينفع وياج الا الحيلة ياايمان

إلى اللقاء مع البارت 19


قراءة ممتعة^^

مع خالص محبتي


اصداء الحنين


الــــــــــــبارت 19


ضربات خفيفة على الباب رجعتها للواقع امسحت دموعها اللي ترفض انها تتوقف ونفتح الباب ودخل وشافها يالسه
فهد اللي مالاحظ الدموع فعيونها قال:غلوي ياللا نترياج قومي
قالت وهي تشهق:انا هب سايره وياكم
فهد اللي استغرب منها تقرب لها وقال:غاليه انتي تصيحين ليش؟!..ماجد بخير وان شاء الله بيتذكرج وحتى اذا ماعرفج من البداية مع الوقت بيعرف من تكونين
الكلام كان يطلع بالغصب:لا انا مابا اشوفه ولا اباكم تخبرونه عني
فهد اللي مستغرب كلامها يلس عدالها:شوهالكلام قومي خلينا نسير
غاليه:فهد الله يخليك لا تيبون سيرتي جدامه ولا تخبرونه انه معرس
استغرب اكثر:معقوله اللي تقولينه؟!!!
غاليه:هيه معقول...فهد دخيلك لا تقولوله شي
فهد اللي محتار:انزين ليش؟!!
نزلت دموعها:بس ماباه يعرف الله يخليك
دخلت امهم من عقب مادقت ع الباب يت تشوفهم عشان تاخرو
فاطمه وهي تشوف بنتها تصيح:غاليه شفيج؟!!
فهد:تقول ماتبا تسير ويانا ولا تبانا نخبر ماجد عنها
انصدمت من كلامه:شوو؟!!..لا ياغاليه ماجد ريلج ولازم تكونين بقربه الحين ماجد محتايلج
غاليه:بس مب الحين خلوه يتذكر من نفسه ماابا اغصب نفسي عليه
فاطمه اللي مستنكره كلام بنتها:شو تنغصبين عليه؟!! انتي حرمته
مسحت دموعها:حتى لو انا مابسير عنده ولا اباكم تخبرونه شي
فاطمه اللي طالعت فهد وكأنها تطلب مساعدته..فهد:خلاص ياغاليه برايج.._وقف_امايه ياللا مشينا
فاطمه:واختك؟!
فهد:برايها خليها الحين
ردت بانفعال:شو نخليها انت سمعت شو قالت؟ّ!!
فهد:سمعت خليها الحين ياللا مشينا
استسلمت مع انها مب مقتنعه:لا حول ولا قوة الا بالله الله يهديج
طلعو عنها وبدت دموعها تاخذ طريقها على خدها...

ماعاد لها فايده وماعاد محتاج لها من عقب مالقى نفسه وبدا يحس يالاستقرار ..اخذ اللي يباه وحطاه في شننطه ابتسم وكأنه يودع ذكريات يتمنى ماترجع ماطول وهو طالع ابتسم وهو يسمع الصوت اللي ياي من الشقه اللي قرب شقته اصوات اعتاد يسمعها يمكن يفتقدها او يمكن ينساها ولا راح يتذكرها وشاف شخص طالع من الشقه بملابسه الداخلية وملابسه الثانية تطاير من الداخل ويمسكها وصوت انثوي يسب ويشتم حتى ركض ذاك الشخص الشبه عاري على درجات السلم وهو يتعثر ..شافها بويها المتكهرب وشعرها القصير المنفوش تقدم والابتسامه ع شفايفه
منصور:امازلتي على هذا الحال؟
ضحكت:ههه_رجعت للجدية_..كل الرجال متشابهون...المهم متى عدت وكم ستبقى؟
منصور: جات منذ ساعتين وسأغادر في ساعة متاخره من الليل
عقدت حواجبها:ولماذا؟
منصور:استقريت في الامارات والان اعمل وربما قريبا تصلك بطاقة دعوة لعرسي
اندهشت من كلامه:واااو مدهش..اذا لن افوت الفرصة
منصور بامتنان:يسعدني ذلك..واتمنى ان اسمع منك اخبار جميله
ردت وهي شاكه:لا اعتقد ذلك ..فأنا سابقى هكذا وهذا القلب_تشير لقلبها_لا اظن سيسكنه رجل
منصور:لا اعتقد فانتي جميله وعليك ان تمنحي نفسك فرصة وتجربين الحب وستفعلين المستحيل للحفاظ عليه
ابتسمت وهي تحس بمشاعره:اوكي..اذا بهذي المناسبة اسمحلي بدعوتك والاحتفال بك ولا اريد أي اعتراض ممكن؟
منصور:ممكن

اذا تملك كره لشخص اما انك تكتمه او تبينه بس في حال انه هالشخص يعيش وياك تحت سقف واحد كيف ممكن تتعامل وياه؟!!..كرها لها مايا من فراغ له اسباب هي الوحيدة اللي تعرفها...كانت طالعة من قسمها ومتجهه للدري وهي توها تنزل تلاقت بميعاد اللي كل وحده فيهم طالعت الثانية بنظرات حادة ..شيخه وقفت مكانها وميعاد رقت شوي
شيخه:شو اللي توسوسينه في راس منال؟
ميعاد بغيض:انا اوسوس فعقل منال؟!!..شيخه اختاري الفاظج لو سمحتي
ربعت ايديها:ميعاد اعرفج زين انتي ماتعرفين تحبين حد وماادري كيف عرستي..المهم اياج تخربين بيت منال..عشان هي ماتغيرت الا من عقب مايلست وياج
ميعاد:لا والله..اسمعيني زين انا ايلس ويا اللي اباه ولا تسمين عمرج ام العريف اوني اعرفج انتي اصلا ماتعرفيني ولا عمرج بتعرفيني
شيخه:المشكله انج فاضحه نفسج بنفسج
ميعاد:عيل دامه جيه اسمعي خلج بعيد عني ولا ماتعرفين شو اقدر اسوي مب بس بخرب بيتج لا حبيبتي بهدم حياتج كلها
ميعاد كملت طريقها ورقت وشيخه دخل فقلبها الشك ..

كانت لافه نفسها ويالسه ترضع بنتها طلع من الحمام من عقب ماتسبح كان يمسح راسه المبلل بالفوطه ماحست فيه مشى ويلس ع الطرف الثاني ..وبدا بالكلام
عمر:متاكد انها راح تشبهج
منال وهي عاطيتنه ظهرها خلصت من ترضيعها وشلتها ورقدتها في سريرها وهو مستغرب من تصرفها وياه كتم غيظه وزفر بهدوء وهو يحاول ماينفعل
عمر:منال انتي مب اول وحده تربي قبل موعدها فمايحتاي اللي تسوينه والحمدلله انتي بخير وبنتج بعد
طالعته بنظرات مافهم معناها ولاكلفت ترد عليه وسارت للحمام وهو عصب :منال ..افففف

كان شاغل تفكيرها اللي قاله لها الدكتور في المحاضره شي مجهول ماتعرف كيف راح تتعامل معاه ..كانت يالسه في كافتيريا الجامعه ويا ربيعتها ناديا
امل اللي طالعت الساعه في فونها قالت بتكشيره:ياالله ماباجي الا ربع ساعه واروح للدكتور
ناديا اللي مستغربه الوضع:ماادري ليش انتي بالذات اللي اختارج تكونين وياه في البروجكت ..وهذا هو اليوم ماداوم وبيبدا ينتظم ويانا من الاسبوع الياي امم المفروض الدكتور يختار شاب وياه يمكن يطلع اقشر ولا راح تعرفين تتعاملين وياه
امل:ناديا الله يخليج لا تزيدينها عليي انا بروحي خيفانه
ابتسمت ناديا بخبث:بس يمكن يكون العكس وسيم ومهذب
قامت وهي عاقد حياتها وتقول:الله يخليج بس عاد مادري منو بيطل بويهه كل اللي بيكون بينا بروجكت وزماله لا اكثر
ناديا:هههه انزين اسمعي اباج تخبريني بكل شي يصير من اول ماتشوفينه لين تخلينه
امل:ياللا قومي تعالي ويايه
ناديا:لا حبيبتي انا يوعانه وابا اكمل اكلي روحي انتي ووافيني بالاخبار
امل وهي ترفع شنطتها ع كتفها وتشل كتبها:اوكي سلام
ناديا:سلاام

كان يمشي في الممر بخطوات واسعه ويحاول بجهد يسرع ..دخل من غير مايدق ع الباب ..كانت نوال توها تسقي بشرى ماي لفت ع الباب دخل وتقرب من السرير
عبيد:الحمدلله ع السلامه
حطت نوال الكوب ع صوب وطالعته وقالت بحزم:شوف ياعبيد بشرى من عقب ماتطلع من المستشفى بتي عندي بترجع بيت ابوها
عبيد بعصبية:مابترجع عندج واذا كان على اللي صار الطباخ سفرناه وفتكينا منه..وبعدين انا نويت ازوجها من ولدي يوسف
طالعن بعض بدهشه وصدمه ..نوال:واذا هم مب موافجين بتجبرهم
عبيد:يوسف بنفسه كلمني وقال يبا يتزوجها..ولا بتحصل احسن منه
نوال بعصبيه:ليش والبنت مالها راي؟!!
عبيد:انزين الحين اسالها جدامج وتسمعينها بتوافج ولا لا
نوال اللي تحاول باي طريقه تلغي الموضوع:اظن الوقت مب مناسب خلها تتعافى..ودام انه ولدك ع قولتك خطبها منك الافضل تيلس بين اخوانها ولا بحلوه فحقك وحق ولدك تعيش عندكم في البيت وولدك متحدث عليها ولا هو من السنع ولا شرايك ياعبيد
حس انها غلبته بكلامها زفر وعصب وطلع ولفت ع بشرى اللي جامده ملامحها يمكن من الصدمه ويمكن شي ثاني
نوال وهي تمسح ع راسها قالت:سمعيني يابشرى يوسف مايصلحلج ولد عمج بس يتزوج هذا شي ثاني ماراح تتحملين العيشه بينهم ولا بترتاحين ويا فوزيه ولا ويا عمج ولا حتى يوسف ..حبيبتي صدقيني ابا سعادتج مع ريال يحبج ويصونج وتعيشين عنده معززه مكرمه لا تسرعين وتوافقين على يوسف ابالج الزين مب تعيشين فتعاسه وهم لا تسرعين يابشرى وتوافقين انا اعرف اكثر عنج .._نحنت وطبعت محبه حانيه ع راسها _ارتاحي ولا تفكرين فشي الحين ويوم ان شاء الله تظهرين من هنا بنتحدث في الموضوع
طلعت عنها من عقب ماغطتها ونامت من عقب ماخذت الدوا...

وصلت لمكتب الدكتور اللي كان يترياها كانت تبا تعرف الشخص اللي بيكون وياها في البروجكت بس تفاجأت انه محد بس تصرفت بطبيعيه عشان الدكتور مايلاحظ واللي قام من مكانه وطلب منها ترافقه للمكتبه..وهم فطريقهم للمكتبه كانو يتحدثون عن البروجكت ودخلو المكتبة واتجهو لطاوله اللي يالس هو عليها ..قام يحييهم واول مالف صوبهم يت عيونهم بعيون بعض فهل الصدف تلعب دور فحياتنا وبعد فترة خلاهم الدكتور وراح من عقب ماتناقش وياهم عن البروجكت...
فهد والابتسامه ع ويهه:ماتوقعت اشوفج هنا وبعد يجمعنا مشروع واحد
امل:الله يعينا عيل
قال باندهاش:ليش؟!!
امل:تذكر نقاشنا اللي كان يمكن يتكرر ولا نتفق في البروجكت
قهقه بخفه:ههههه لا مااعتقد اظن راح نكون فريق متعاون ومتفاهم واذا اختلفنا بنوصل للحل اكيد
امل:انزين بنشوف
فهد:ان شا الله..المهم خلينا نتحدث عن المشروع عشان نقول للدكتور
امل:اوكي

ماينعرف شو اللي يخططه هل هو تخطيط مسبق ولا عشوائي من غير تفكير.. اخذ له موعد عشان يشوفه في شركته ..ومن عقب ماتقهوي
عبدالله :بصراحه ياابو احمد ياينك وانا كل امل ماترفض طلبي
محمد اللي يا في باله انها ييته هذي للشغل او للشراكه:والله يا استاذ عبدالله اذا اقدر فالك طيب
عبدالله:لا ان شاء الله راح تقدر
محمد وبكل رحابة صدر رد:عيل تفضل شو طلبك؟
عبدالله اللي عدل من وضعيته استعداد للي بيقول:انا ياي اليوم طالب القرب منكم يااستاذ محمد
محمد اللي ظن ان عبدالله قصده وحدة من بناته:والله ياستاذ عبدالله بناتي مايغلن عليك ونسبك يشرفنا
ابتسم وقال:الله يخليلك بنات بس اللي اباه زوجه مب من بناتك
محمد اللي استغرب:عيل من؟!!
عبدالله:ايمان بنت اختك..شقلت يااستاذ محمد؟


قراءة ممتعة^^




إلى اللقاء في البارت 20



مع تحياتي




اصداء الحنين

الــــ20بــــــارت




كانت واقفة عند الدريشه تناظر وهي سرحانه لين سمعت صوت ضرب خفيف على الباب...معقوله امها واخوها رجعو!!!..ارتجف قلبها ماتبا تسمع عنه شي ..بس تغير احساسها من عقب مانفتح الباب وبانت قدامها شهد وابتسامه رقيقه على شفاها ..سكرت الباب ويت عندها
شهد:اخبارج غلوي؟
كان الحزن باين فصوتها:الحمدلله
شهد:الحمدلله ع سلامة ماجد
غاليه:الله يسلمج ..تعالي يلسي مازين توقفين وايد عن ينازعنا خالد
ضحكت وهي تيلس:هههه..فديت روحه من حملت وهو مريحني
غاليه:هيه بدليل خذ الغرفه اللي تحت بس عشان ماتتعبين من رقي الدري
شهد:هههه..المهم خبريني شو مكدرنج؟
عبست وقالت بضيق:ماجد فقد الذاكرة وخايفه مايعرفني
شهد:وعشان جيه ماسرتي وياهم_هزت راسها بنعم_..حبيبتي لا تحاتين وادعيله ..بس اكيد مابينساج
غاليه بحزن:ماادري ياشهد بس انا ماابا اشوفه وهو في هالحال
شهد:انزين واذا رجعتله الذاكرة وسالج ليش مازرتيه شو بتقوليله؟
تنهدت:ماادري ياشهد..بس اكيد بقوله السبب وعاد هو بكيفه يصدق او لا
شهد اللي حزنت لحال غالية:غلوي حبيبتي ان شاء الله ماجد بترجعله الذاكره وبنحتفل بعرسكم
غاليه:ان شاء الله..

كان يالس ويا امه وابوه في الصالة ..انصدم من الكلام اللي قاله ابوه ماتوقع انه هالشي ممكن يستوي
يوسف اللي علق ع الكلام بجملة فيها تسأل:يعني رفضت؟
تنهد وقال:انا ماسمعت رايها ونوال ماعطتني فرصة اتاكد من بشرى ..اللي قالته انه الموضوع يتأجل لين ترجع لبشرى صحتها
فوزية اللي قالت بشك:اكيد نوال في راسها موال وتبا تغنيه
عقدوا حياتهم وعلق عبيد:أي موال؟!!
تنهدت وقالت:نوال ماتبا تعطيكم بشرى من يوم ماتزوجت ابراهيم الله يرحمه وهي مسيرتنه على كيفها وكارهه اهل ولا تنسى ياعبيد انها فرقت بينك وبين اخوك وعقب طلبت منك ومن العايلة انكم ماتدخلون فحياتها وحياة عيالها
عقب عبيد بنوع من النرفزة:بس بشرى مب بنتها
فوزية اللي تزيد النار حطب:انت قلتها مب بنتها يعني مالها حكم عليها انته خل البنت عندها وخطبها لولدك واذا مارضت انته عمها وكلمتك اللي تمشي لا نوال لها حق ولا بشرى بايدها ترفض
يوسف اللي ماعيبه كلام امه وتدخل:بس انا مابا بشرى بالغصب
طالعته وقالت وهي تنغز بالكلام:عيل روح خلها تعطيك اياها ..هذي بس بنت ريلها وسوت جيه عيل لو وحده من بناتها شو كانت سوت
عبيد وهو يطالع ولده بحزم:يوسف انته تبا بشرى ولا لا؟
يوسف اللي رافض كلام امه بس بنفس الوقت متاكد من مشاعره:اكيد اباها
وقف عبيد وهو يقول بنبرة خلت يوسف يحتار:عيل خل الموضوع عليي
راح ابوه وطالع امه اللي يلوم نفسه انه تسرع:اماي هانتي ليش قلتي هالكلام مابا تستوي مشكله بين عمي وخالتي نوال
فوزية:سوالف حريم يايوسف وماتعرف الحرمة الا الحرمة ونوال ماتبا تعطيكم البنت
من عقب ماسارت امه تنهد ماكان يبا الامور توصل لهدرجة


كانت تمشي ويا ناديا وهي ترمسها عن البروجكت
ناديا:انزين ماقلتيلي كيف شايفه الشغل ويا فهد؟
امل باابتسامة رضى:كل شي تمام يوم شفته شليت هم البروجكت وقلت اكيد اكثر منd مابنحصل فيه خاصة انا نحن الاثنين مثل الزيت والنار بس الحمدلله الامور اوكي صح مرات نتناقش بحده بس نقدر نوصل لحل يرضينا نحن الثنين
ابتسمت:حلو..صح وانا حسيت بهالشي في الكلاس..
امل:انزين خلينا نمر المكتبة فيه كتاب عايبني ونسيت استعيره
ناديا بنغزة:عشان الكتاب ولا شي ثاني
امل اللي استغربت:أي شي ثاني؟!!
ناديا وهي بعدها تنغز:هيه قلت يمكن بتشوفين فهد
صغرت عيونها وقالت:ناديوه خلي عنج ولا تشكين فيني بعدين فهد مايهمني ولا تيلسين توسوسين فراسي..وانا سايره للكتاب..ياللا خلينا نسير
باستها ع خدها وقالت:لا حبيبتي انا مااشك فيج بس كنت استهبل سيري انتي للمكتبه وانا بسير الكافتيريا بطلب لنا شي ناكله عشان ماباقي شي عن المحاضرة اليايه وانا مااحب اكل بسرعه ولين نطلب ونخلص بيطوف نص الوقت
امل:اوكي حياتي انتي سيري الكافتيريا وترييني وانا ان شاء الله ماببطي ياللا سيات
ناديا:سيات قلبي
توجهت للمكتبة وتوجهت للرفوف وبدت تتفحص عناوين الكتب من غير ماتسحبهن يمكن تلمحه بينهن وسمعت صوت يسالها:تبين مساعده
كانت مقرفصه ع الارض تشيك ع الكتب ورفعت راسها:لا.._وقفت ولاحظت شايل كتابين واحد منهم هو اللي تباه_كنت ادور ع كتاب بس يمكن حد سبقني عليه
فهد:انزين خلينا ندوره مرة ثانية يمكن نحصله
امل:لا مايحتاي..اصلا جي بتاخر على ربيعتي هي الحين تترياني في الكافتيريا..ياللا اشوفك ع خير
وهي توها مقفيه:امل
لفت صوبه:نعم
فهد:اذا بغيتي أي مساعدة انا موجود
امل:تسلم كلك ذوق عن اذنك
فهد:مع السلامه_عقب ماراحت_شبلاك يافهد عن تكون هذي بداية الحب..بس بصراحه ماتنلام امل جمال ع اخلاق وادب _رجع الكتاب اللي سحبه واخذ الكتابيين الاثنين ومشى

وصل من عقب ماخلص كل اموره بس ماتوقع اللي ينتظره كان على موعد مع شي ماتمناه ..شي كسر قلبه وجرحه..دخل على ابوه في مكتبه كان يالس يخلص بعض الاوراق شافه مقبل عليه فسكر الملف وغطى القلم وحطاه بي الاقلام
منصور من عقب ماسلم وابوه رد السلام يلس وهو يقول :خير متصل عليه في شي؟!
محمد اللي حب يمهد الموضوع:انته تعرف عبدالله سالم الـ...
منصور:اسمع فيه
محمد:امس ياني ورمسني في موضوع..وانا بصراحه اشوف انك انته اللي تقدر تساعدني فيه
منصور اللي رد بحيرة:أي موضوع؟!
محمد:عبدالله ياني يخطب وانا بصراحه ماقدرت ارده هو ريال والنعم ..كان ممكن اكلم امك ترمسها او اختها بس قلت انت انسب للموضوع عشان ترمسه عنه
منصور اللي خطر عباله خواته:ومنو من خواتي خطب؟
محمد:مب وحدة من خواتك هو خطب ايمان بنت عمتك
انفعل وقام واقف وبعصبية قال:وانته باي حق توافج؟!!
محمد اللي عصب وهو مستغرب من تصرف ولده صرخ فيه:كيف تكلمني بهالطريجه
منصور اللي ثاير ولا قادر يتحكم بنفسه قال:ابويه قوله ماله نصيب عندنا
محمد اللي محتار ولا فاهم مقصد ولده:وليش؟!!
منصور وهو مازال ع حالة الضيق:عشان انا ابا اتزوجها
محمد وبنبرة استهزاء مغلفة بعصبية:وان شاء الله تباني اتصل بالريال واقوله مالك نصيب عندنا عشان ولدي بيتزوجها
منصور بغير اهتمام:قوله اللي تباه بس ايمان محد غيري بياخذها
تنرفز وحب ينهي الموضوع:شوف عاد هالرمسه ماتمشي عندي والبنت نخطبت واذا وافقت مااباك توقف في دربهم سمعت
 طالع ابوه بغيض وقهر وهو يشوف كل اللي بناه ممكن ينهدم زم شفايفه بغيض وطلع وهو معصب ...


حب يستفسر يعرف يفهم الاسباب وراح لبيت عمه عشان يلقى اجوبة اسئلته اللي دارت في راسه
يوسف وهو يالس ويا نوال:انزين اقدر اعرف الاسباب اللي خلتج ترفضين
ادهشه كلامها:انا مارفضت ولا وافقت
يوسف بدهشة:بس ابويه قال انج رفضتي
نوال وهي توضح اللي قالته:ابوك فهم كلامي غلط..انا اللي قلته ان المكان ماكان مناسب للموضوع ولا وضع البنت يسمح نتحدث فيه..وقلتله خل البنت تطلع من المستشفى وتتعافي وبعدين نرمس فيه
يوسف:انزين والحين طلعت من المستشفى وهي بخير يعني نقدر نتحدث في الموضوع
قالت بلكنة تهكم:وانتو تظنون الموضوع بهالساهل البنت تهجم عليها شخص غريب فغرفة نومها وكان ناوي يعتدي عليها لو ما الله ستر يعني البنت مصدومه والحين يايين تبوني ارمسها عن الزواج
حس انها تماطل:خالتي انا ابا اتزوج بشرى ومستعد اترياها لين تتعافى.. شقلتي؟
نوال اللي وقفت وهي تقول:لاحقين على هالموضوع الحين مب وقته ..من رخصتك بروح اشوف الاكل في الفرن عن يحترق
طلع من البيت وهو معصب ومحتار وركب سيارته وهو في الطريق كان يفكر
يوسف:معقوله اللي قالته امي انها ماتبا تعطينا بشرى بس ليش؟!!! لالا مااعتقد هي بس يمكن عشان اللي صار معصية وانا ماالومها ابويه وامي اغلطو يوم انهم خلو بشرى بروحها في البيت بس اذا كان؟ لالا يايوسف اياك تشك اعوذ بالله من ابليس ان شاء الله بشرى من نصيبي وخالتي نوال مابترفض..

رجع للبيت وهو مصدع وحالته حاله ماعاد ينام براحه محتار بصدود منال عنه يحط لها الاعذار بس مب قادر يتحمل دخل لقسمهم وتحديدا في الصالة رمى شماغة ع الكرسي وطالع صوب غرفة النوم بحيرة قبل مايوصل اتصل عليها بس ماردت ومتعود يوم يوصل يشوفها تترياه وتستقبله باابتسامتها العذبة اللي تنسيه التعب بس من يوم مارجعت من السفر افتقد هالاحساس تقدم من الباب بس كان مقفول غمض عيونه وتنهد وهو توه بيلف شاف قبالته ع الكراسي اغراض مشى وشاف بجامة النوم وعليها معجون اسنان وفرشاه وصابون الحلاقه وفهم انها ماتباه في الغرفة عصب ورماها ع الارض وطلع والنار شاعلة فداخله وسار عند امه ..شافته معصب ومتضايق وكانه بينفجر
امنه وهي تقرب منه:عمر بسم الله عليك شفيك
وهو يفتح زر كندورته وبنرفزه:تعبان يامايه تعبان
امنه اللي خافت امسكته من ذراعه:بسم الله عليك يلس وفهمني شو مستويلك!!
عمر اللي بداخله نار شاعله:منال بتذبحني..قلت يمكن عشان توها مربية متغير حالها بس زودتها
امه اللي مب فاهمه شي:عمر حبيبي فهمني شو استوى بينكم
طالعها: ياريته ستوى شي كان ارحم من اللي تسويه فيني صاده عني ولا ترمسني وطوال الوقت ساكته واذا رمست احسها مخبية شي واليوم مسكره ع روحها باب الغرفه ومحطيه اغراضي برا تقدرين تفهميني شو معناه؟!!
امنه:لا حول ولا قوة الا بالله ..يمكن هذا بسبب النفاس طول بالك عليها
عمر:لين متى؟
امنه وهي تحاول تهديه:عمر استهدى بالله وكل شي بيصير مثل ماتبا.. ان شاء الله برمسها وبخلي شيخه حرمة اخوك ترمسها وان شاء الله خير بس انته خل فترة النفاس تخلص
وقف وقال بحزم وكانه نسى كل اللي كان بينهم:عندها بس لفترة النفاس واذا تمت على اللي هي فيه البيت يتعذرها
طلع وامه انصدمت من كلامه ولا عطاها فرصه ترمس
امنه:لا حول ولا قوة الا بالله..خلني اسير اشوفها الله يهديج يامنال

كان يالس في حديقة البيت وقدامه الجريدة وكوب الشاي ومسند ايده ع ذراع الكرسي ومحطي صبوعه قريب من فمه ومريح جسمه ع الكرسي بس عقله سابح بعيد
عبدالله:شبلاك ياعبدالله مب هذا اللي تباه انك تخطبها!! ولا حاس انك تسرعت..لالالا انا ماتسرعت هذي بس خطوة بسيطه كبداية بس الاساس مابديت فيه..
قطع عليه صوت اخته:عبووود
رجع من سرحانه ع صوتها وشافها يالسه قبالته:خير
ابتسمت:يلست وتحدثت وانته ولا انته هنا حتى _وعينها ع كوب الشاهي_كوب الشاهي طاحت فيه ورقة شجر وانته في عالم ثاني
غير من يلسته وتقدم بجسمه لقدام وقال:خطبت ايمان
صدمها بكلمته وقالت عقب استيعاب:وافقت؟!!
عبدالله:ماادري عنها..رمست خالها
ليلى:بس انته قلت بترمسها هي
عبدالله:غيرت رايي
ليلى اللي شكت:عبدالله شو ناوي عليه؟!
وهو يقوم واقف اخذ البيبي وياه وقال:اتزوج ايمان
راح عنها وهي مندهشه من تصرفات اخوها اللي صارت غامضة بالنسبة لها..

دخلت وهي شالة كوب العصير ابتسم لها بحب وقام واقف واخذه منها
خالد وهو ييلس:اخبار الحمل وياج؟
شهد اللي مقدرة خوفه:الحمدلله كل شي تمام..بس انته لا تحاتي وايد وخفف من مراقبتك ليي
خالد اللي ضحك واردف باستغباء:هههههه..انا؟!!..متى؟!!
شهد:لا تتحراني مامنتبهه اشوفك واحس انك تراقبني كل مامشيت او وقفت او تحركت
نزل كوب العصير ع الطاوله ومسك ايدها ورفعها لاثمه وباسها وقال بحالمية:لاني احبج واموت فيج انتي كل دنيتي واذا راقبتج هذا من حبي لج وخوفي عليج
شهد اللي تحركت شوي وحست بنغزه وهو لاحظ ع ويها:شهد فيج شي؟
شهد باابتسامه:لا حبيبي مافيني شي..خالد احبك
رجع وباس ايدها:فديت اللي يحبوني_نزلت راسها بخجل واردف_اعشقج ياشهوده
قالت بهروب وهي تمد ايدها للكوب:خلني اشل الكوب
مسك ايدها:خليه بشله بنفسي..لازم ترتاحين اباج انتي والبيبي تكونون بخير
شهد بكل حب:ان شاء الله..

شاف انه ابوه مصر على اللي قاله ويمكن يجبر ايمان على انها تتزوج من عبدالله فقرر يتصرف بنفسه ماحب ياجل ولا ياخر الموضوع..راح الشركة بس لقى الكل محد وتخبر عن بيته..استقبله ويلس وياه بروحهم في الميلس
منصور اللي من لحظة سماعه لكلام ابوه وهو ماطايق شي بس يحاول يكون طبيعي:الوالد خبرني انك خطبت بنت عمتي وانا اقلك مالك نصيب عندنا
عبدالله:اقدر اعرف السبب؟
منصور:عشان انا بتزوج ايمان
عبدالله اللي ماحب يبين شي:بس الوالد ماخبرني
منصور:احتراما لك وعشان ماحب يجرحك
ابتسم بسخريه واردف:وايمان شو رايها؟
منصور:المهم عندي تعرف انه طلبك مرفوض وماعاد ينفتح مرة ثانية
عبدالله:اسمحلي اقولك يهمني اسمع هالشي من ابوك او ايمان واذا كان ع اللي قلته هالشي راجعلك اللي يخصني اسمع الموافقه او الرفض يااما من ايمان بنفسها او يبلغني اياه الوالد
منصور بعصبيه باينه رغم محاولته لكتمها:بس انا ماراح اسمح لهشي يتم
ابتسم وقال بخبثنه ونبرة استفزازيه مقصوده:يعني ايمان ممكن توافق
منصور:لا.. عشان انا بمنع هالشي
ابتسم:والله هالشي راجعلك انا خطبتها وهي بايدها تختار مابجبرها على شي.الا اذا فيه شي يمنعها من الموافقه
منصور اللي بدا يفكر:شقصدك؟!
عبدالله:قصدي يمكن فحياتها شخص ثاني يعني لها علاقه بحد وفي هالحاله لا هي من نصيبي ولا نصيبك
منصور اللي نفجر وصرخ :احترم نفسك ولا تنسى ان اللي تتكلم عنها بنت عمتي وعرضي..
عبدالله:لانك فبيتي مابغلط عليك وهذي المرة الاولى اللي اتي فيها هنا وانت ضيف واحترامك واجب
وقف وهو معصب:والمفروض تحترم الضيف ولا تغلط فعرضه يااستاذ عبدالله
وقف وهو يقول:اللي قلته مجرد احتمال ولا مسيت عرضك فشي
منصور:احتمالك خله لك_وبنبرة تهديد_ وايمان احلم انك تاخذها
طلع منصور وعين عبدالله عليه وعقب ماراح علق:قاله عرضه..باين انك ماتعرف شي عن عرضك يامنصور ولو تعرف كان ماقلت اللي قلته..واذا على ايمان اعرف كيف اخليها توافق عليي..

امنه كلمت شيخه اللي بدورها فضلت انها ترمسها بنفسها وهي بالاساس كانت بترمسها عشان الكل ملاحظ تغير منال ..وبالفعل سارت شيخه لمنال ..ومنال استقبلتها بحب ولا بينة شي..ومن بعد مارضعت بنتها خذتها شيخه عنها وباستها ونزلتها بحب في سريرها وطلعن للصاله
منال وهي تفتح البراد:تبين عصير؟
شيخه باابتسامه:لا حبيبتي مشكورة بس تعالي يلسي ابا اتحدث وياج
وهي تسكر باب البراد وفي ايدها علبة ماي وكتكات مشت ومدت ايدها:انزين خذيه اعرف انج تحبينه
شيخه وهي تاخذ الكتكات:تسلمين حبيبتي
منال وهي تيلس:الله يسلمج
شيخه اللي تمهد للموضوع:دوم مختفيه ولا تيلسين ويانا
منال من عقب ماشربت من الماي:هي اميره تخليني ايلس ويا حد ولا ارقد بس دقايق تغفى عيني تلقينها صاحت
شيخة:بعدها في الاربعين بس تكبر شوي بينعدل رقادها..انزين ليش ماتخلين عمر يساعدج
تضايقت في داخلها ولا بينته:لا عمر بروحه ايي من الدوام تعبان بعد اتعبه ويايي _قالتها بغبن مبطن_ مايهون عليي
شيخه اللي حبت تصارحها:منال تعرفين اني اعتبركن كلكن خواتي ومااريد اكذب عليج كلنا ملاحظين انج متغيرة حتى عمر اظنه ملاحظ
قالت باندهاش:عمر!!..ليش هو قال شي؟!!
شيخه:لا ماقا ل شي ان قلت يمكن بس صدج انتي متغيرة وعشان اكون صريحه وياج انا ملاحظه انج وايد تيلسين ويا ميعاد وانا شاكه انها السبب
منال تدافع عن ميعاد:حرام عليج ياشيخه ميعاد مالها ذنب وانا مافيني شي بس النفاس وقلة النوم هم متعبيني
شيخة بنبرة شك:متاكده؟
منال:هيه متاكده_سمعت بنتها تصيح_خليني اروح اشوفها
وقفت وياها:انزين وانا بعد سايرة واذا مارقدت او رقدتي هاتيها عندنا
منال:ان شاء الله
وطلعت شيخه من عندها مثل مادخلت ولا عرفت شي..

مكالمه بين شخصين واحد يسال والثاني كان يرد عليه
الطرف الاول:معقولة ماعرفت عنه شي؟!!!
الطرف الثاني:ولا حتى خيط صغير ويصلني له
الاول:انزين ماسالت عنه في المكان اللي يسكن فيه مكان شغله حد شافه او يعرف شي عنه
الثاني بتاكيد:ابد ..استقال من شغله وغير السكن ومحد يدري عنه
الاول بضيق:يعني شو بلعته الارض ولا تبخر في السما..لازم نلقاه
الثاني:انزين منو ربعه او حد من اهله؟
الاول:ربعه كلهم مايعرفون عنه واهله مادري عنهم..بس اللي اباه الحين القاه وانته بتساعدني
الثاني:بساعدك بس لازم العموله تزيد
الاول:ماعليك بعطيك زيادة بس انت هاتلي أي شي يوصلني له
الثاني:اوكي اتفقنا

كان يالس في بيته وهي وياه الوحيد اللي يقدر يقرا ملامحها لقرب العلاقة بينهم
ناصر من عقب ماشرب من العصير ونزله ع الطاوله:خالج عشان الفلوس مستعد يسوي أي شي..وعبدالله غني وهالزواج بالنسبه له صفقة..واكيد الرفض مب بصالحج وهو ماخلى هدى تخبرج الا عشان يجس النبض واذا لقى الرفض بيحاول يقنعج
ابتسمت بتهكم:بس انا ماراح اخلي خالي يحدد حياتي ويزوجني على كيفه
ناصر:انزين شرايج اساعدج؟
طالعته من غير ماترد باندهاش
ناصر:انتي خليني في الصورة وانا بوقف في ويه خالج وعبدالله وكل من يحاول يغصبج ع شي ماتبينه
ردت عليه بحزم:لا مااباك تقرب منهم خلك بعيد ياناصر
ناصر بحيرة:ليش اخرهم بيعرفون عني ..فخليهم يعرفون الحين وهذا الوقت المناسب
ردت عليه بحزم وكررتها:قلتلك لا يعني لا..خلني اتصرف
ناصر بنرفزه:فهميني كيف؟..ايمان انا اعزج واحبج وانتي اغلى مااملك ومابا اشوفج في هالحال واخذ دور المتفرج
نحنت وحطت كفها ع ايده وقالت بنبرة حب:وانا بعد احبك واعزك بس مابا تتاذى
ناصر وهو يأشر لقلبه:عشان هذا..وعشان انا انسان عليل واي شي ممكن يوقف قلبي ويقتلني..
عصبت من كلامه:ناصر كم مرة قلتلك لا تقول هالشي..بس الحين مب وقته
ناصر:عيل متى وقته؟!!..ايمان
حطت صبعها ع شفايفه:اششش..قلتلك مب الحين خلنا نفكر بشي ثاني وحل غير اللي قلته
نزل ايدها:وكيف بينحل فهميني لا تقولين لا تشغل بالك عشان هالشي مب وارد لا الحين ولا من قبل.. دووم شاغله بالي واذا اهتميت بصحتي مب عشان متمسك بالحياه لا عشانج انتي وبس لا الدنيا ولا ملاذاتها ولا الناس كلهم ابد مايهموني
ابتسمت بحب:شفت قلت عشاني ..وعشاني اباك تم بعيد
ناصر:عيل اذا ماساعدتج من بيساعدج او بيحل هالموضوع
لثواني حس انها سكت اوسرحت وعقد حواجبه:ايمان؟
ابتسمت:لقيت الحل..اعرف من راح يحل هالموضوع
وهي توقف قال:ايمان منو هالشخص؟
رجعت انحنت ع الكرس اللي هو يالس عليه وثبتت ايديها ع ذراع الكرسي:بعدين _حبته ع خشمه_بعدين بخبرك ياروح ايمان
سارت للكرسي الثاني خذت عباتها وهو مندهش:ايمان فهميني شو بتسوين؟
لفت عليه وهي ترتب من وضع الشيله اللي تلبسها بشكل مفتوع ماتلفها:مب الحين خلني ارمسه _خذت شنطتها_وعقب برمسك
ناصر:انزين قولي شو ممكن يسوي ومنو هو؟
ايمان:من ناحية شو يقدر يسوي هو يقدر يسوي وايد بس منو هو بعدين بخبرك المهم اهتم بنفسك ولا تتعبها ..
ناصر بقلق:ايمان لا تورطين عمرج فشي
تقدمت وباسته ع خده:لا تحاتي ياناصر مابورط عمري اطمن... بخليك الحين ولا تحاتي ياللا باي
تم يطالعها وهي سايره وفي قلبه خوف وقلق..

انتهى البارت

قراءة ممتعة^^ 

إلى اللقاء مع البارت21 




مع تحياتي






اصداء الحنين


البـــــــــــــ21ــــــارت



طلعت من عنده وركبت سيارتها تاركتنه في حيرته وقلقه عليها ..وهي تقرب من البوابة ببطء حطت السماعات في اذنيها واتصلت ..
ايمان من عقب ماياها الرد:شحالج مواز؟
موزه:بخير عساج بخير فديتج؟
ايمان وعينها ع الطريق:الحمدلله بخير...موزه ابا منج خدمة 
موزه وهي تحط فنيان القهوة من ايدها:امري فديتج
ايمان وهي تلف بسيارتها طالعة من التقاطع:اباج تهتمين بناصر
موزه بخوف:بسم الله عليه شو بلاه؟!!
ايمان:مافيه شي بس يحاتي وايد واخاف الشي يأثر على صحته
موزة:لا تحاتينه ان شاء الله مابيستويله شي..بعدين عبدالمحسن وحرمته عنده وهم من زمان عندنا وحرمة عبدالمحسن كانت ممرضة الوالد يبناها له يوم كان مريض الله يرحمه ومن يومهم وهم عندنا واثقين فيهم
ايمان وهي تريح ع السيت وايدها ع السكان والايد الثانية ماسكة السماعه:اعرف بس حتى ولو اباج لو تقدرين اتين عنده الليلة
موزه بشك:ليش شي استوى؟!
ايمان:لا حبيبتي ماستوى شي لا تحاتين 
موزه:ايمان اسمعيني ناصر ماعنده غيرج يحاتيه ودوم اييب طاريج
ايمان:عساني فداه..اعرف ياموزه وخوفه عليي هو اللي خايفه منه
موزه:عيل ريحيه
ايمان:قلتله مايحاتيني بس هو مايسمع الرمسه ..المهم بخليج الحين 
موزه:وانا بتصل بناصر وبعزمه ايي يتعشى عندنا الليلة 
ايمان:مشكوره فديتج
موزه:العفو ناصر يهمني مثل مايهمج
ايمان:تسلمين فديتج ياللا عيل مع السلامه
موزه:مع السلامه
من عقب ماسكرت عنها رجعت واتصلت برقم ثاني ايمان وهي تتريا الرد
تقدمت من الكوميدينه ويلست وخذت فونها وشافت المتصل ايمان وردت عليها
ايمان وهي تسمع صوتها:هدى ريلج وينه؟
هدى:يتسبح
ايمان:بوصل البيت عقب شوي..قوليله ابا اشوفه لا يسير مكان 
هدى:اوكي...
ايمان:باي
هدى:باي
حطت الموبايل مكانه وطالعت باب الحمام اللي انفتح وطلع منه حمد وهو ينشف شعره بالفوطه
هدى:ايمان اتصلت وتقول تبا تشوفك ترياها
حمد وهو يفر الفوطه ع الكرسي:ماقالت شو تبا؟
هدى وهي تقوم واقفة:لا ماقالت انته ترياها وشوفها شو تبا انا سايره ايلس وياهم تحت
حمد وهو يطالعها لين طلعت وسكرت الباب علق:بحصلها منج ولا من اختج
مرت ع المطبخ التحضيري قبل ماتكمل طريجها لتحت..دخلت وشافته يجهز له كوب كوفي مشت وهي تقول:ماكأنك كثرت سكر
لف راسه ع صوب:عقلي مب ويايه
وهي تتقرب: انزين ممكن تخلني اسويه عنك
ابتعد شوي وسند راسه ع الخزانة الصغيره اللي وراه وقال بااسى:منال تاعبتني وياها مادري شبلاها متغيره
هدى وهي تجهز الكوفي:ليش؟!!
تنهد وهو عابس:ماادري ياهدى..من يوم ماربت وهي متغيرة امايه تقول يمكن بسبب النفاس ..بس اذا تمت على هالوضع مالها يلسة عندي
طالعته بصدمه:والياهل اللي بينكم؟!!
عمر:بخليها عندها ويوم تكبر بخذها عنها
هدى:عمر لا تسرع..يمكن مثل ماقالت امك فترة نفاس
عمر بشك:اتمنى
هدى وهي تمد له الكوب:تفضل
وهو ياخذ الكوب بامتنان:زاد فضلج مشكوره
هدى وهي تبتسم:لا العفو ماسويت شي
وياهم صوت من عند الباب:مب ع اساس انج نازلة تحت
وهي تاخذ الكوب اللي حضرته لنفسها:الحين بنزل
طلعت وعمر حس بشي غريب من اسلوب اخوه ويا هدى اما حمد طالع اخوه بنظره وسار وزاد الشك عند عمر اللي وقف وشرب من الكوب وعينه ع الباب تابعنهم بتفكيره

يالسه في حجرتها وقدامها البوم الصور اللي جمعتهم مع بعض وكل صوره في ذاك الالبوم تزيد من شهقاتها تحبه بس خايفه اللي صارله يبعدهم عن بعض خاصة بعد القصة اللي قالتها لها روضه..دموعها ترفض تتوقف سكرت الالبوم ونحنت عليه وهي تصيح بصوت عالي وقالت:سامحني ياماجد سامحني..


النبض ضعيف ولا احد عارف اذا بيعيش ولا بيموت ولا حتى من هو او من يكون كان الدكتور واقف يراقبه واعطى الممرضه بعض التعليمات وطلع وكان الشرطي واقف برا وبدوا يتكلمون بلهجتهم
الشرطي:متى سيفيق؟
الدكتور:لا اعلم ولكن على مايبدو انه تعرض لضرب مبرح هذا غير الطعنه التي في شقه الايمن
الشرطي:المشكله اننا لم نجد أي شي يدلنا على هويته 
الدكتور:هنالك شيء اخر_الشرطي اطرق باهتمام_..مضى عليه وقت طويل اكثر من 4 ساعات 
الشرطي:من ابلغنا عنه راه في احد الاحياء الضيقة ولكنه لم يرى احد هناك ..يبدو ان هنالك من هاجمه وسرق كل مافي حوزته 
الدكتور:سننتظر لربما استيقظ او جاء احد من اهله
الشرطي:اذا في حال افاق او سال احد عنه اعلمونا بالامر
الدكتور:حسنا


كانت تعدل من وضع المخدات ورى ظهرها وهي مريحة جسمها في سريرها ..انفتح الباب ودخلت وربعت ايديها وبنظرات كلها كره وبغض قالت:كنت مفتكة منج شو رجعج بينا؟!_ماعطتها بال_..والله لو تموتين جدامي مابيأثر فيني
مالاحظت اللي واقفه عند الباب الا يوم سمعت صوتها:ساره خلي اختج ترتاح
ساره وهي تلف ع امها قالت بغيض:امايه ليش يبتيها عندنا كان خليتي عمي ياخذها عنده
نوال بحزم:ساره سيري حجرتج وبييج
زمت شفايفها بغيض وطالعت اختها وعبست وزمجرة وهي طالعة
طالعتها وقالت بحب:تبيني اييبلج شي تاكلينه؟
بشرى:لا مب مشتهيه
نوال:مسوية فطاير بييبلج منها 
بشرى:اوكي
ابتسمت وهي ايدها ع الباب لفت عليها وقالت:عمج يمكن ايي يسمع رايج في الموضوع وانا قلتلج اسباب الرفض فكري زين وخلي في بالج يوسف مايصلحلج 
طلعت وبشرى ولا مهتمه لشي....راحت لغرفة بنتها اللي شوي وبتنفجر سمعت ضرب خفيف ع الباب ويلست ع طرف سريرها من غير ماتتكلم ودخلت نوال وسكرت الباب
نوال:ساره مااباج تسوين ويا اختج جيه
ساره اللي وقفت وعصبية:ليش؟!!..ليش تحبينها؟!!..ليش ماتخلين عمي ياخذها؟!!
نوال بهدوء:حبيبتي ..بشرى وصية ابوج ...قبل وفاته الله يرحمه كان دوم يوصيني عليها وكان يقولي اذا ياها شي ذنبها في رقبتي
ساره من غير اهتمام:انزين بس اكيد عند عمي مابييها شي
تقدمت ومسكت بنتها ويلست وياها ع طرف الشبرية:بشرى حتى لو ابوج ماوصاني عليها كنت من نفسي اهتميت فيها ساره انا ماافضلها عليكم كلكم نفس المعزة انتي وهي واخوانج مااباج تكرهينها اباج تكونين متاكدة اني احبج _قربت راس بنتها منها وباسته وقامت واقفه_ وعدني تغيرين من تصرفج وياها هذي اختج 
طلعت عنها وساره بدت الافكار تلعب براسها..


قام معصب من مكانه و يقول:الحين بس تبيني عشان اقنع ابويه يرفض اللي خاطبنج ليش ماتصرفين بنفسج
قالت باسلوب تطنز وهي محطية ريل ع ريل وتهز ريلها :من زود الثقه
طالعها بنظرة وهو عرف من نبرة صوتها شو تقصد:تطنزين؟!
قامت واقفه وهي تقول:حمد نفذ اللي قلته 
قال وهو بعده في حالة العصبية:وليش ماترفضين وانتهى الموضوع؟
ايمان:اللي فهمته ابوك مصر ع الموضوع وانا بصراحه ماابا اتناقش في الموضوع وبعدين ماعندي وقت بسافر عشان الشغل وانت اللي بترمسه _صدمته بكلمتها الاخيرة_وتكفر لو شوي عن اللي سويته ياحمد
حمد باندهاش:اللي سويته؟!!..وانا شو سويت؟..والا عشان هدى؟
ايمان:هدى مايخصها في السالفه..شوف عمرك شو مسوي ابا ارجع القى الموضوع منتهي..عن اذنك..
مستغرب من كلامها اللي مافاهمنه..بس اكيد عنده اللي بيجاوبه رد البيت وطلع ع جناحه بس ماحصلها كان توه قاصد الباب ووقف يوم دخلت سكرت الباب وماحست الا فيه ماسكنها من زندها بقو 
قال وهو يحاول يمسك اعصابه:اختج تهددني فيج 
هدى ببرود:كيف يعني تهددك فيني؟!
صرخ:هدى لا تستغبين عليي انتي فاهمه شو اقصد
بعدت ايدها بقو واردفت:اذا قصدك عشان ذيج الليله تطمن ياحمد ايمان ماتعرف عن شي
شعور بالضياع والتشويش وصرخ فيها:كذاابه
هدى:انا مااكذب ايمان ماتعرف عن شي والليله الغبرة انا وانت بس نعرف عنها 
كانت توها بتفتح الباب منعها والصقها في الباب 
حمد اللي وصل حده:تبون تيننوني انتي واختج..كيف ماتدري عن شي؟!!..عيل شو اللي تعنيه من كلامها
هدى:ماادري..خوز عني 
حمد وهو يهدد:والله يهدى اذا كنتي واختج تلعبون عليي ياويلكم
هدى:انت مينون ياحمد مينون..خوز عني
طلعت وسكرت الباب وراها وهو وقف مكانه محتار...


واقفه قدام المراية تشوف كيف الشحوب على ذبول هذا غير الهالات السودة تحت عيونها..فتحت درج الكوميدينه وطالعت فيه ومدت ايدها وطلعت الحبوب اللي صارت تبلع منها كل ماحست بويع..فتحت العلبة وطلعت حبه وبلعتها غمضت عيونها وتنهدت ورجعت العلبة وسكرت الدرج ومشت بهدوء لسررهه ورفعت اللحاف وهي تستعد ترقد ياها صوت الضرب ع الباب ونفتح 
جاسم وهو من عند الباب:ريمان بطلب من الكافتيريا تبين شي؟
حركت راسها بمعنى لا
دخل وتقدم :ريم فيج شي؟..مريضه؟
ريم:لا مافيني شي بس تعبانه من الدراسه
جاسم:انزين عيل ارقدي ياللا تصبحين ع خير
طالعته وهو طالع كان ودها تقول شي بس تراجعت طلع وسكر الباب وراه وهي نسدحت وتغطت باللحاف عشان ترتاح لو شوي من اللي تحس فيه..


شعوره في حب حياته بيضيع من بين ايديه مب مخلينه يفكر في شي ثاني كان يالس ع البحر والهم من حوله 
كان يفكر:معقوله يامنصور ؟!!..معقولة ايمان مابتكون من نصيبك ؟..اااه..اذا راحت من بين ايديني اكيد مااقدر اتحمل ولا بتحمل..ليش ماارمسها واقولها ابا اتزوجها ..صح لازم اتصرف ولا اخلي عبدالله او غيره ياخذها مني .._قام واقف وراح ..وصل البيت وهو يسوق باسرع ماعنده دخل السياره ونزل وراح لبيتها دق الجرس اكثر من مره واخيرا انفتح الباب منصور وهو يشوف الشغاله قدامه_وين ايمان؟
الشغالة:نوم
منصور:قوليلها الموضوع مهم ياللا روحي بسرعه
وغابت الشغاله فتره..وانفتح الباب بس هالمره ايمان
منصور ومن غير مقدمات:ايمان ارفضي عبدالله عشان ابا اتزوجج



انتهى البارت


قراءة ممتعة^^


إلى اللقاء مع البارت 22


مع تحياتي 


الــبــ22ــــارت


شعوره في حب حياته بيضيع من بين ايديه مب مخلينه يفكر في شي ثاني كان يالس ع البحر والهم من حوله 
كان يفكر:معقوله يامنصور ؟!!..معقولة ايمان مابتكون من نصيبك ؟..اااه..اذا راحت من بين ايديني اكيد مااقدر اتحمل ولا بتحمل..ليش ماارمسها واقولها ابا اتزوجها ..صح لازم اتصرف ولا اخلي عبدالله او غيره ياخذها مني .._قام واقف وراح ..وصل البيت وهو يسوق باسرع ماعنده دخل السياره ونزل وراح لبيتها دق الجرس اكثر من مره واخيرا انفتح الباب منصور وهو يشوف الشغاله قدامه_وين ايمان؟
الشغالة:نوم
منصور:قوليلها الموضوع مهم ياللا روحي بسرعه
وغابت الشغاله فتره..وانفتح الباب بس هالمره ايمان
منصور ومن غير مقدمات:ايمان ارفضي عبدالله عشان ابا اتزوجج
سكتها كلامه شاف نظراتها فيها الاستغراب ودخل لعقله الشك ..سألها:شقلتي؟
ايمان وهي تحاول ماتجرحه:منصور..الموضوع يباله تفكير بعدين انت فاجأتني
استغرب من ردها عليه:عبالي بتفرحين ظنيت انج تبادليني نفس المشاعر
ايمان:منصو..
قاطعها:ولا موافقه على عبدالله
شل تفكيره ردها عليه وهي تقول:اعتقد الموضوع مايخصك
صدمته حس بنار تشعل فداخله:مايخصني؟!!..انتي ليش تسوين فيني جي ؟!
ايمان وهي مب عارفه كيف تفهمه:منصور افهمني ..
منصور بتهديد:سمعيني لا عبدالله ولا غيره راح ياخذج انتي حقي .._قرب وعيونه فعيونها وبتحدي_حقي انا وبس ونجوم السما اقرب لهم منج 
راح من عقب مافضى اللي داخله اما هي فوقفت من غير ماتنطق او ترمش..

صارلها اكثر من يومين في بيت اهلها وهو ماعاد فيه صبر يتحمل الوضع اكثر رغم النصايح من امه ..اخذله شور ع السريع ولبس كندورته وعدل من وضع الحمدانية واخذ سويجه وفونه وطلع ..كان يفكر كيف يكلمها وشوا لطريقه اللي بتخليه يعرف شو فيها وليش ماخذة منه موقف وعلى شو...مر وقت ولقى نفسه قدام بيت اهلها نزل ومن عق مادق الجرس وفتحت له الشغالة دخل للميلس ..كان ريل اختها موجود رحب فيه وقهويه..ولحظات ودخلت منال وسلمت استأذن ريل اختها منهم وطلع عشان ياخذون راحتهم ..
نزلت الشيله عن ويها وقالت:شو يايبنك ياعمر؟
عمر:ياي اشوف حرمتي وبنتي
زفرت وقالت بغيض:هامتنك بنتك وحرمتك
وقف وقال وهو مستغرب من وضعها:منال شبلاج؟!!
طالعته بنظرة ولاحت ويها وهي تقول:لا ابد سلامتك
عمر اللي مايبا يفقد اعصابه:منال اقدر افهم شو مزعلنج مني؟..شو اللي استوى خلاج تجلبين مرة وحده مااحيد قصرت وياج فشي 
طالعته وقالت:خلاص ياعمر يزاك الله خير مابا منك شي والاحسن نفترق
عقد حياته مستغرب من وضعها:منال شهالرمسه.._بإنفعال_شو قصدج؟
منال:طلقني ياعمر
بهت توقع أي شي الا هذا:انتي شو تقولين ..وبنتنا وحياتنا بهالسهوله تبين تفرطين فيهم؟!
منال بانفعال مساوي لانفعاله:انت اللي جبرتني بتصرفاتك
مب قادر يجمع مب فاهم شي مشوش هب صريحه وياه:منال ليش تبين تطلقين واي تصرفات اللي تتحدثين عنها؟!..مااتذكر سويت شي غلط او اسأتلج بشي
قالت بطنازه:لا محشوم ياعمر ماسويت شي بس اللهم تلاحق حرمة اخوك
وسعن عيونه من اتهامها له اللي مب فاهم منه شي:أي حرمة اخو اللي تتكلمين عنها
حطت عيونها بعيونه:بتنكر ياعمر انك كنت تيلس وياها وانا مسافره؟..تنكر انك وياها تسولفون بالساعات ..قول ولا بتنكر
عمر بغيض مكبوت من اتهامها:احترمي نفسج انا ماسولفت ويا حد
قالتها بتأكيد:كذاب ياعمر كذاب يلست وياها يلس تويا هدى ليش ياعمر؟..تبا تجدد اللي كان بينكم
ماحست الا بكف على ويها:سكتي اللي ترمسين عنها حرمة اخويي ولا اسمحلج تهينينها
نزلت ايدها عن خدها وقالت بغيض:هالكثر هي غالية عندك ماترضى عليها ودافع عنها؟..لا احترمت غيبتي ولا بعدي عنك ولقيتها فرصه تتقرب منها وياي الحين تباني احترمها احترم من ياعمر؟..احترم وحده نست انها معرسه تيلس ويا حماها اخو ريلها بالساعات لو هي انسانه محترمه كان احترمت غيبة ريلها مب تختلي ويا اخوه
اشتعلت النار فقلبه قرب منها ومسكها بقو من زندها:احترمي نفسج والله اذا مانعدلتي بربيج من يديد ..اسمعي الليله بييج تردين بيتج وطلاق مب مطلق وهدى بنت عمتي قبل ماتكون حرمة اخويي وهالشي مايقلل من احترامها وهي اشرف من اللي قلتيه عنها ومابينا الا الاحترام 
منال بعصبية:مب راده وياك وطلاق بطلق غصب عنك..وخلك ويا حرمة اخوك ان شالله يدري عنكم ويذبحك وياها
كلماتها كانت اقسى من انه يتحملها ضربها وطاحت ع الارض مسكها من شعرها وقال:قسم بالله اذا مااحترمتي نفسج بتشوفين شيع مرج ماشفتيه يامنالوه..وعقب المغرب بيي والقاج جاهزة
طلع عنها كانت محطيها كفها ع اثمها(فمها)ومغمضة عيونها تصيح بالم..

ماهتم بالجرح اللي في شقه الايمن ولا بالتعب نزع واير المغذي ونزل كان جانبه يعوره بسبب الجرح نزل بثقل حاس جسمه بيتقطع من الويع بس كابر مشي وايده على بطنه ويتسند بايده الثانية مشى بخطوات بطيئه فتح الباب الممر هادي محد فيه بس اصوات يايه من بعيد من اماكن ثانيه من المبنى مشي ببطء لين شاف الرسيبشن محد كان عليه وصل بعد معاناة..كان يتنفس بتعب قرب التلفون وبدا يتصل تمنى الذاكرة ماتخونه ويكون اتصاله صح...رن الفون كان توه طالع من الحمام ..تقدم من السرير وطالعه شاف الرقم دولي خمن انه هو ورد:الو_كان بس يسمع ونين _..الو
مبارك وهو يستجمع نفسه وبتعب:منصور
حس باخوه انه فيه شي وبخوف:مبارك شفيك؟
مبارك وهو يحاول يتغلب ع التعب:يوم اتي بخبرك انا الحين في مستشفى(....) المانيا
منصور اللي يبا يفهم اكثر:مبارك فهمني شو استوابك؟.._سمع اصوات واخوه سكت_..مبارك مبارك..
فجأه انقطع الخط ومنصور نسى موضوعه وفكره صار عند اخوه,,


كانت تراقبه وهو يبدل بين صور الاشعات ويقارن بينهم خلص من اللي يسويه ..كانت الممرضه الهندية تراقب اللي يسويه ويوم شافته خلص اسألته:ماذا هناك دكتور؟!
الطبيب:اعتقد بان هنالك خطأ ما..واتنمى ان لا يكون مااتوقعه صحيح
الممرضه:وماهو؟
الطبيب:اعاقة بسيطه...علينا ان نجري لها اشعة اخرى للتأكد..لهذا اتصلو بها واخبروها انه شيء روتيني للتاكد لا اكثر
الممرضه:حسنا دكتور...



كانت يالسة هي وربيعتها يدرسون هي متربعة على سريرها والكتاب قدامها والقلم في ايدها وربيعتها متربعه ع الكرسي
ربيعتها اللي طالعتها وحست انها مب يالسه تدرس وتشخبط شي ع الكتاب قامت من مكانها وتقربت منها:منله هالحرف اللي دووم تكتبينه ع كتابج وتزخرفينه؟
طالعتها :مب مهم
يلست وضربتها بالكتاب:مريوم تحبين صح؟
مريم:يمكن
ربيعتها:امبلا تحبين خبريني من يكون ..واحد من اهلكم
حركت راسها بنعم 
ربيعتها حابه تعرف اكثر:شو يقربلج؟
مريم:ولد عمي
ربيعتها:اممم ويبدا اسمه بحرف الغين.._حركت مريم راسها بنعم_..شو اسمه؟
مريم تنهدت وقالت:غيث
ربيعتها اللي مستمرة بطرح اسئلتها:وهو يحبج؟
مريم:ماادري يمكن 
ربيعتها:والله وصرنا نحب يامريوم...خبريني عنه
لفت راسها صوبها:شو؟
ربيعتها:امممم أي شي
مريم:يوم اشوفه ماادري ارتاح ..كنت دوم افكر فيه ومع الوقت بديت اتمنى لو المحه لدقايق صرت اشتاقله..حبيت شكله سوالفه خاصة يوم نتجمع يميع كنت احب اسمع صوته..
ربيعتها:ياسلاام..ياعيني ع اللي يحبون ااه الله يكرمنا بواحد شراة غيث 
ضحكت ع خفيف:ماظن حد شراة غيث
ربيعتها:بعد ماترضى عليه
مريم:اكيد..هذا حبيبي فدييته عساني بلاه
ربيعتها:هههههه مريوم خفي علينا شوي.._قطع عليها موبايلها اللي رن_..هذي الدريولية خليني اشوفها...الو..هيه..انتي وين؟..انزين..انزين اوكي الحين بيي..._سكرت قامت وهي تقول_..اقول انسه جولييت خلج من روميو حبيب القلب ودرسي زين للامتحان ترا اذا ماعرفت اجاوب بسألج
مريم:يالمصلحجيه
ربيعتها:والله عاد مصلحتي ومصلحتج واحد.._بترجي_مريوم الله يخليج فديتج درسي زين وغششيني وانا بدعيلج ليل ونهار روميو قصدي غيث يكون من نصيبج
مريم:هههههههه اوكي..
ربيعتها:مابتوصليني؟
فرت القلم ونزلت من على السرير:امبلا يالله ...



اتصل فيه واتفق وياه يقابله برا الشركة كان يترياه في واحد من الكافيهات..دخل وشافه وراح عنده سلم عليه ويلس 
عبدالله:ها ياعيسى شو عندك ؟
عيسى:اسمه ناصر سالم محمد... الــ... ولا له علاقة بالعايله
نحنى لقدام:متأكد ياعيسى؟
عيسى:هيه نعم متأكد..قلت يمكن العلاقة من صوب امه بعد نفس الشي امه ماتقرب لهم
بدت الاسئله تغزي عقله:عيل شو علاقته باايمان؟...معقوله يحبون بعض؟..لازم اعرف علاقتهم ببعض بس كيف كيف؟...منصور!!..منصور هو اللي بيساعدني اوصل للعلاقة بينهم..بيكون وسيلتي عشان اعرف من يكون ناصر..بس لازم العبها صح .._طالع عيسى_ مشكور ياعيسى وباجر العلاوة تنحط بحسابك..ماتبى تطلب شي
وهو يوقف:لا طال عمرك ومشكور لازم اسير عن اذنك
عبدالله:مع السلامه.._رجع يفكر_..بس منصور بروحه يباله حل لازم اخليه فصفي واكسبه عشان اضمن انه بيسوي اللي اباه..

العلاقه بينهم بدت تتعمق ..كل واحد فيهم يميل للثاني الحب بدا يسري بينهم ..كانو يالسين في كافيه الجامعة يسولفون 
فهد:تعرفين ياامل كنت خايف اصارحج بمشاعري خفت اتسرع وترفضين..ماظنيت انج تبادليني نفس الاحاسيس
امل:لا تقول جيه يافهد..صح في البداية ماكنت متقبلتنك بس مع الوقت وبسبب الاحتكاك بديت احس بمشاعر مختلفة 
فهد:انا بعد نفس الشي ..مع الوقت لاحظت اشياء وايد تجمعنا احس كأني اعرفج من زمان ..عقليتج تقريبا فيها من عقليتي مع شوية اختلاف..احبج واعترف بهالشي للمرة الالف..وابا علاقتنا تتوج بالزواج وتكون رسمية وشرعية..امل ابا اخطبج شقلتي؟
ابتسمت بخجل وقالت:موافقه يافهد..بس عندي شرط..نملج بس العرس نأجله
ابتسم:موافق اهم شي عندي اخبر الوالده واخليها تخطبج لي..اريد ايلس وياج ونسولف من غير محد يتكلم عنا او يعلق علينا او اسببلج اذى..بس اذا ملجنا ساعتها اقدر امسك ايدج قدام الكل عشان انتي حرمتي بالشرع..امل احبج..
امل:انا بعد احبك

كان يدور عليه اخذ وقت وهو يدور لين ياه الاتصال من ربيعه يبشره عن مكانه في داخله غل يبا يفجره في أي شي واي حد ..راح عنده والثاني ماتوقع يشوفه فتح باب الشقة وماحس الا بوكس على ويهه خلاه يتراجع لورى ويطيح ويتقدم منه وهو شاعل نار وصرخ عليه:وين فلوسي
دزه بعيد عنه وقام وهو يمسح الدم اللي نزل من خشمه:قصدك الفلوس اللي سرقتهن من شركة بنات عمتك
تقدم منه ومسكه من ياقة كندورته:شوف لا تسويلي فيها شريف مكه وين الفلوس ياعلوه
علي:طول عمرك نذل ياحمد والحمدلله اني خذت حذري منك اعرفك مب اول مرة تطلع منك النذاله
حمد اللي واصل حده منه:تكلم زين وقول وين الفلوس..
علي:ماعندي شي
حمد:علي احسنلك تعطيني الفلوس ولا تراني ذابحنك
علي:هدد لين يسدك ماعندي لك شي..واذا تبا تعرف وين الفلوس اسأل بنت عمتك وهي بتخبرك
وسعت عيونه واحتار في كلامه وصرخ فيه:شقصدك؟..شوف لا تلعب وياي ترا ماشي يفكك مني
علي ونظرات الصدق بعيونه:انا ماالعب ..انت استغليت حاجتي للفلوس كنت فظرف يخليني اسوي أي شي عشان الفلوس وانت ييت من باب الاستغلال معتمد ع الصداقة اللي كانت بينا ..يوم شفت الخيانه من صوبك واني ماراح احصل شي...استغليت سفرك ورحت للشركة عند بنت عمتك وخبرتها باشياء وخفيت اشياء بس كانت احسن منك ساعدتني وعطيتها كل الادله اللي تدينك يعني الحين مشكلتك ويا بنت عمتك وانا طلعت منها روح اتفاهم وياها
تذكر كلامها"شوف عمرك شو مسوي ياحمد".._زمجر بغيض _..يالنذل يالتافه..
قام فيه ضرب بكل قوته الغضب والعصبية خلته يفقد اعصابه لين خوزوه عنه الجيران..
وطلع حمد ينافخ من التعب ويهه محمر والعرق يصب منه حاس بحراره في جوفه وجسمه وغيض ياكل فصدره ركب سيارته فتح زر كندورته يدور على الهوا ..مخنوق حاس لو اخذ كل الهوا ماراح يكفيه احساسه بالحقد وانه كان غبي يخليه يحتقر نفسه بس مع هذا مايبا يسكت او يخسر ويكون غبي..بعد ماهدى شوي سكر باب سيارته وتحرك 


من عقب ماتأكدت ان الوضع اوكي اطلعت من المستشفى ترافقها حمده وهن يسولفن لمحته طالع من البوابه الثانية 
شهد:هذا خالد؟
حمده اللي استغربت:خالد! شو ييبه هنا؟!!..انتي اكيد متوهمه ياللا مشينا
شهد:الا هو حتى شوفي هذي سيارته..انا بسيرله
شهقت:هييي خياانه
اضحكت ع خفيف:عيل تبيني اشوف ريلي وايي وياج..ياللا تسهلي وخليني الحق عليه
حمده :ماعليه ياشهد ماعليه اللي ايي وياج مرة ثانية
شهد:حبيبتي انتي مااهون عليج..ياللا سلام
حمده:اوكي بس انتبهي 
شهد:ان شاالله
ركب سيارته مالاحظها وهي يايه عشان كان يدور موبايله ..لف ع الباب اللي نفتح شاف الصدمه في عيونها وهو رعبه الموقف ..
امتلت عيونها بالدموع وهي تشوف اللي قدامها قالت بغصة:من هذي ياخالد؟!!
طالعته اللي يالسه عداله وكانها تطلب يجاوب وهو غص الكلام في حلجه عشان يتكرر السؤال من شهد بغصة اكبر اقرب من الصريخ والجنون:من هذي ياخالد؟..رد عليي
عشان يصعقها صوتها الانثوي بلا رحمه"انا حرمته"ضياع تشويش عدم استيعاب ماتدري شو تسوي كل الكلام ضاع وصدى الصوت يتردد ويزيد من ويعها والدموع تهل على خدها غصة وضاق نفسها عشان تطلع كلمه متحجرجه ماتدري هي عتب ولا لوم ولا شو:ليش؟!!
حاس انه بتضيع منه يعرفها حساسه وتنجرح بسرعه نزل من السياره ويا عندها حاول يمسكها:شهد 
طالعته بنظره ضبابية انمزج الدمع بالالم وقالت "ذبحتني ياخالد" ونسلت من بين ايديه ع الارض وتطيح مثل ريشه مال بها الهوا وتبعها بصرخه:شهـــــــــــــد


انتهى البارت

موعدكم يتجدد ان شاء الله مع البارت
23

قراءة ممتعة^^

مع تحياتي

اصداء الحنين




البـــــ23ــــــــارت



طاحت على الارض مثل ريشه تهادى بها الهوى لين استقرت من غير ماتتحرك صرخ بأسمها حس انه ذبحها رفعها بين ايديه ومشى فيها بسرعه ونسى وراه اللي يالسه في السيارة اللي مع انها فرحانه باللي سوته وع هذا حاسه بالغيرة رن موبايله اللي نساه وردت ..استغرب الطرف الثاني منها وصرخ فيها:كيف تردين ع التلفون؟!!..وين خالد؟
هي:شل حرمته للمستشفى
سألها باستغراب:مافهمت انتي شو تخربطين؟؟؟!!!!!!
زمت شفايفها ماتبا تشرح شي بس اضطرت:حرمته شافتنا عند المستشفى شكلها هي بعد يايه تراجع وخبرتها اني حرمته وطاحت وركض فيها داخل
كان راح يفجر اذنها وهو يقول:انتي غبية ولا حماره شو بالضبط فهميني..غبية..وين انتي الحين؟
هي:عند المستشفى..
سكر الخط في ويها حست بالقهر وكانه الشي بأيدها !!

حاس انه لو بقى في هالمكان اكثر راح يذل نفسه اكثر فاكثر ففكر انه يتركه بس قبل ماينفذ قراره سار عند ابوه والنار تحرق جوفه وقال اللي ناوي عليه من غير أي مقدمات "انا ابا انسحب من شركة بنات عمتي وارجع لشركة العالة"
طالع ولده وهو مستغرب من كلامه:انته شو تقول؟!!..انت شو سالفتك؟ شو مستوي بينكم عشان اتي وتقول هالكلام
حمد وهو عاقد حياته بلع ريقه وقال:ماقدر اتحمل ايمان واستهتارها فيني
ابوه بعده على حالة الاستغراب:أي استهتار اللي تتحدث عنه عطني جملة مفيدة افهم منها قصدك
حمد:ايمان مامسوية لي أي قدر في الشركة ومصغرتني جدام الموظفين ولا كأني شريك ولي نصيب في الشركة
تنهد محمد وطالع ولده بنظرة تعبر عن استنكاره :شوف ياحمد قلتلك بنات عمك محتايات ريال يتابع امور حلالهن صح ايمان عن عشرة ريايل لكن لا تنسى انها ينت وممكن ينلعب عليها واي كلام معسول ممكن يطيحه
ضحك ساخر في نفسه :كلام معسول!..هذي حجر ماتحس...ابويه انا خذت قراري والشركة بخليها لايمان تسوي فيها اللي تباه
عصب وعيونه شوي بتطلع من محاجرها وحمد ارتجف من نبرته:بس ولا كلمة انا قلت تم وياها وكلمة زيادة مابا اسمع الا اذا بتكسر كلامي ياحمد
حمد بنرفزة:ابويه انا مابا اكسر كلامك بس ايمان ماتنطاق
محمد:الحين تقوم تسير على شغلك والكلام الفاضي هذا ماابا اسمعه مرة ثانية قم على شغلك
وقف وهو معصب:بس لا تلومني... انت ماتشوف شو تسوي
محمد:ولا ابا اشوف..المفروض تكون ارجل من جيه مب ياي تشكى هذي بنت عمتك ومهما سوت لازم تككبر عقلك ..واذا على إيمان برمسها
حمد باعتراض:لا ترمسها خلاص خلها تسوي اللي تباه
محمد بحزم:عيل لا اتي وتشكى والحين سير لشغلك عندي اجتماع عقب شوي
طلع من عند ابوه مغتاض وفي قلبه غصة من ايمان وحتى هدى...

يمشي ساير ياي في الممر وقلبه وعقله عندها..تذكر وهو شالنها بين ايديه ويركض فيها وخايف تموت او اييها شي دخل وهو يصارخ عليهم يوا بسرعة يسحبون السريير ويسولها الاسعافات وهو يصرخ عليهم "حامل عن تأذونها" كان قلبه بيطلع من جوفه وخاف ورجف اكثر يوم سمع الدكتورة تقول لازم عملية..بهت وتلاشت الاصوات من حوله حتى انه ماسمع الدكتورة تقوله يكمل الاجراءات وهم بطلعونها للطابق الثاني ..يلس على الكرسي مهموم مشبك ايدينه مسندهم ع ركبه ومقربهم من ويهه وسارح في الفراغ ..تقبل صوبه امه وغالية اللي نست موضوع ماجد في اللحظه اللي اتصل فيها خالد وخبرهم عن شهد..كانن يمشن بسرعه ..ماحس الا بفاطمه وهي تصحيه بصوتها من سرحانه:شهد وينها
غالية اللي تذكرت انها طالعة وياحمده قالت بخوف:هي كانت ويا حمده..خالد لا تقول استوى عليهم حادث؟
امه اللي عصبت منه ومن سكوته:خالد قول شي
وقف يوم شاف الدكتورة وهن مشن عندها فاطمه اللي خايفه على شهد وغاليه اللي مرعوبه فاطمه:دكتوره طمنيني على شهد هي بخير
طالعتها:قلتلكم انها محتاية لرعاية واهتمام عشان الحمل يثبت خاصة في الشهور الاولى واليوم عندها مراجعة وكل شي كان اوكي.._طالعت خالد اللي واقف مكانه_..باين انها تعرضت لصدمة اثرت عليها..قدرنا ننقذها بفضل رب العالمين بس الجنين لا..عن اذنكم
فجعهن الخبر وهو نزل ع الكرسي وصاح بغصة وهو يقول:ذبحتها ..ذبحتها ماراح تسامحني
مشت امه عنده ويلست وهي مصدومه وكلام ولدها ادهشها:خالد شوستوى بينكم..انت كنت في الدوام متى رديت؟!! وشهد كانت طالعة ويا حمده..خالد تكلم قول شي
حاس انه مخنوق وضايقه فيه الدنيا زادة حيرتهن وهن يشوفنه وقف ومشى ودموعه تنزل غاليه اللي تصيح وايدها على اثمها تحاول تكتم شهقاتها ..طلع السرير وهي عليه والممرضات حولها غصت قلوبهن وهن يشوفنها ذابلة ..وقفت فاطمه وقفتهم وتقربت منها ومسكت كفها وقالت بنبرة حب:بسم الله عليج.._لفت راسها للمرضه اللي ماسكه المغذي_ متى بتصحى
الممرضه:يمكن بأد سائة
ومشو وعيونهن عليهم..تقدمت غالية من امها وحطت راسها ع كتفها تصيح وفاطمه متماسكه وعينها تابع زولهم تفكر بشهد وكلام ولدها اللي مب مفهوم

البيبي مفضي وهو حايس فغرفة النوم يدور الشاحن وقف من عقب مايأس وزفر..وطلع وسار لغرفتها دق الباب ع خفيف بس محد رد ..دخل كانت الحجرة فاضية لف نظره يدور بس ماشاف شي..وبدا ينبش وقف عند التسريحة وبدا يفتح الادراج ويدور..مد ايده تحت الاغراض اللي في الدرج وطلعها وفيها علبة الحبوب عقد حياته وهو يتفحص العلبة:شو هذا؟!.._فتحها وشاف الحبوب_ شو هالحبوب؟!!.._اخذ موبايله والعلبه وطلع وهو يقلب فيها ماحس باللي يشوفه عشان تركيزه كله على العلبة..وياه الصوت:جاسم
رفع راسه بصدمه وحط العلبة في جيبه وارتبك وهو يشوف عمه منصور قدامه وباين من لبسه والشنطه اللي يسحبها انه بيسافر ..تقدم منه وحبه على راسه:هلا عمي
منصور حس بخوفه وبنبرة مقصودة:شو اللي حطيته فمخباك؟
جاسم وهو يقلب عيونه ومرتبك:هاه ماشي
منصور بنظرة اربكت جاسم:جاسم طلع اللي في مخباك
جاسم اللي بلع ريقه ولا قدر يكمل قال ومن عقبها وطى راسه:عمي...
منصور اللي سكت...استسلم وطلعها ومدها له..اخذها وتفحصها
منصور:من حقه هالحبوب؟!!.._جاسم بعده منزل راسه ومنصور عصب من سكوته_..جاسم رد عليه منله؟
بلع ريقه ورفع ويهه لعمه وخاف :هذي...هذي حقي؟!!
بس منصور ماصدقه تقرب منه:جاسم.._رفع العلبة_..منله هالحبوب؟
رفع طرف عينه بخجل من تصرفه وخوف:ريم
منصور:وانته وين ماخذنها؟!
جاسم بارتباك:كنت بعطيها امي امنه
ابتعد عنه وقال:لا تخبر حد وانا بتصرف
جاسم:بس ريم ماتدري اني خذت الحبوب
منصور اللي خذ حبتين منهم ومدها له:خذ ردها مكانها بس لا تخلي ريم تشوفك او تحس بشي
جاسم اللي طير عيونه:يعني عادي تاكل منهن؟!!
منصور:انت سو اللي قلته ..وتصرف كأنك ماشفت الحبوب ولا تدري عنهن..والحين سير ردهن مكانهن _جاسم اللي مب فهم قصد عمه سار ..ومنصور تحسف على وضع عيال اخوه وقال قدام مايمشي_..ضيعت نفسك يامبارك وضيعت عيالك..اول شي اعرف سالفتك وعقبها اتفرغ لريم
مسك مقبض شنطته ومشى وهو يفكر في اخوه وعياله ..

مع انه حمد طلب منه ينسى السالفه بس راح للشركة عشان يشوفها سأل ليلى وخبرته انها في اجتماع ويلس يترياها..خلص الاجتماع واللي كان داخل طلع..قام ومشى للمكتب وليلى ماقالت شي..فتح الباب شافها واقفه وباين انها بطلع ..استغربت وهي تشوفه واقف قدامها ولا تدري متى اخر مرة شافته هنا
ايمان وهي تبخ من العطر:هلا خالي
محمد:ابا اتحدث وياج
رجعت العطر للشنطه وسكرتها:السموحه منك بس مضطرة اروح
محمد اللي تضايق:وين بتسيرين؟
ايمان:غرفة التجارة والصناعة عندي اجتماع واصلا ماباجي شي ولازم اوصل ع الموعد
محمد اللي تنرفز:بس انا ماعندي وقت اترياج لين اتين
ايمان:خالي لو انك مخبرني قبل مااتي
عصب منها:ان شاء الله بعد تبيني اخذ موعد؟
تنهدت رفعت شنطتها ع كتفها: الليلة ان شاء الله بكلمك..والحين لازم اسير عن اذنك
وصل حده منها وصرخ:ايمان
لفت صوبه:خالي لو سمحت نحن في شركة..ان شاء الله الليلة بيي بيتك وقول اللي تباه عن اذنك
طلعت من غير ماتسمع منه شي عصب من تصرفها وقال: الله يرحمج يايمنة شوفي وصاتج وين وصلتنا ..بس كل شي وله حل..وانتي ياايمان حلج عند عبدالله..

يالس في الحديقة مهموم ..شافته وهي تفتح البلكونه عشان تهوي المكان خمنت انه الوضع بينه وبين حرمته على حاله..رجعت داخل وسحبت الشيلة وغطت راسها وطلعت ..كان يالس منزل راسه ومشبك صبوع ايدينه ..سمع خشخشه على الارض كان صوت نعالها ..لف راسه وشافها تقربت اكثر ورفع جسمه..
هدى وهي تشوف ملامح الكدر مبينة على ويهه:السلام عليكم
عمر اللي ماوده يتحدث:وعليكم السلام
هدى:باين انه الوضع ماتصلح بينكم ..عمر خلني اكلمها
استغربت من نبرة صوته:لا
هدى:ليش شبلاك عصبت؟
وقف مايبا يسبب لها الاذى خاصة عقب الكلام اللي قالته منال..عمر:مايحتاي تكلمينها..سرتلها عشان اييبها اعتزت بخوانها وريايل خواتها ومنعوني..خليها بروحها بتقرر متى اتي
هدى اللي مستغربة بس عاذرتنه:بس مافيها شي اذا حد رمسها
عمر اللي مايبا يجرحها:انتي بالذات مااباج تكلمينها
"انتي بالذات"كلمة تردد صداها فعقلها زادت حيرتها:ليش؟
تنهد وطالعها بنظره عميقة استغربت منها:عشان الموضوع مايخصج
هدى اللي زعلها كلامه:الحين هذا ردك..انزين ياعمر براحتك عن اذنك
حس انه قسى عليها تقدمها:هدى لا تفهميني غلط_شاحت بويها على صوب مربعة ايدينها_..قسم بالله اني ماقصدت ازعلج..بس منال اعرفها عنيدة وانا ماابا اضغط عليها خليها براحتها
قالت وهي طالعة ونبرة الزعل مبينة فصوتها:اوكي براحتكم
عمر اللي تلوم فيها:هدى الله يخليج لا تزيدينها عليي كفاية منال
تنهدت مع انها من داخلها متكدرة من اسلوبه:خلاص ياعمر ولا يهمك انا اسفه
عمر:هدى لا تزعلين
هدى:مب زعلانة وان شاء الله الامور بترجع مثل قبل واحسن
في اللحظة اللي هم واقفين فيها يسولفون كانت فيه عيون تراقبهم..كان واقف ورى الزجاج مسند ايده ع اليدار والكوب في ايده يشرب منه ويطالعهم..وتذكر شي صار من مدة طويلة ..وقتها كان بعده ماعرس ولا عمر بعد..كان يالس في حجرته يقلب في القنوات وحس بالباب ينفتح بقو وفز من مكانه كان عمر اللي دخل معصب وهو لابس الملابس العسكرية الخاصة بالمتدربين ومسك سالم من كندورته
عمر وهو معصب ويتحدث بقهر:ليش مامنعتهم؟!..انا قلتلك يوم اخلص من الدورة بخطبها..ليش ماخبرتهم ياسالم ليش؟
سالم اللي انقهر من حركة اخوه:مايخصني ..بعدين لو هي تباك كانت ماوافقت على حمد
دز اخوه وهو يصرخ:نذل.._كمل بقهر_..احبها ياسالم واتريا اليوم اللي يجمعنا بيت واحد...بيجمعنا بس مابتكون ويايه بتكون حرمة اخويي وهالشي مااقدر اتحمله..مااقدر
رجع للواقع وقال بشك:معقولة بعدك تفكر فيها ياعمر؟!!...ااااه بس ماالومك الحب شي كبير ومايحس بمعناه الا اللي حب انت قادر تكلمها تيلس وياها حتى لو ماشي امل تكونون لبعض بس انا....
قطع عليه صوت ميعاد:سالم
لف صوبها:نعم
تقربت اكثر:ابا اسير السوق_لمحتهم واقفين وتقدمت من الزجاج_ هذيلا مب عمر وهدى؟!!..يعني هذيلا ماراح يتوبون_نست سالم اللي واقف وبدت تهذرب وهو وسعت عيونه_.وينج يامنال الغبية مخليتنهم ع راحتهم مع اني حذرتها وقلتلها
سالم:وشو قلتيلها؟
ارتعبت لانها نس انه واقف:هاااا ماماشي
قرب ومسكها من ذراعها وضغط عليه بقو:ميعادوه شو مغبرة من ورايي تكلمي
وهي مرعوبه وخايفه:والله والله ياسالم ماسويت شي
وهو يزيد في الضغط:عيل شو السالفه..شو قايلة لمنال؟
وهي تتويع:ماقلت شي سالم حرام عليك ايدي تعورني
ترك ايدها وبنظرة تهديد وبنبرة خلتها تخاف قال:ميعادوه والله اذا دريت انج مسوية شيم ب زين ماتلومين الا نفسج_مد لها الكوب بصوت قوي_امسكي
خذته منه وهي خايفة وقال قبل مايسير:سويلي غيره
تنهدت بعمق:الله يغربل بليسك ياسلوم عورتني_لفت ع الزجاج وبصوت عالي_ وين سارو_لفت تبا تمشي وشافت هدى وحست بنظراتها الغريبه لها بلعت ريقها وهدى كملت دربها_..بسم الله شبلاها طالعني جيه..والله ماينعرف لها..خلني اسير عن يسويلي سالفة ..

فتح لها الباب وكان باين عليها الخوف وسالته عنه وخبرها انه فوق وركضت تتسابق خطواتها مع انه الكعب يعرقل سرعتها وصلت لغرفته ودخلت بهدوء بعكس انفاسها مشت للسرير ومسكت كفه ..حس فيها وفتح عيونه
ناصر وهو عاقد حياته:ايمان؟!!..مب ع اساس انج..
ايمان:شو صحتك الحين؟
ناصر اللي تضايق وده لو محد خبرها:اتصلو فيج صح؟..خليني بس اشوفهم
امنعته انه يتحرك:ناصر لا تتحرك..هم خافو عليك وماعرفوا كيف يتصرفون
بعصبية ممزوجه بضيق:عيل يتصلون فيج ويزعجونج
قالت بتفهم:لا تنسى انهم دووم يتصلون على موزه..وموزه سايرة العمرة فتصلو عليي بس ماكانو يدرون اني مب موجودة هنا
ناصر:المشكله مااقدر استغنى عن وجودهم وهم لهم فضل علينا ومن زمان عندنا
ايمان:عيل خلهم لا تقول لهم شي...وحشتني
ناصر:وانتي بعد صارلي يومين ماسمعت صوتج
ايمان:كنت مشغولة..
قال:تعرفين
ايمان وعيونها في عيونه:همممم
ناصر:مشتهي باربكيو..من زمان مااجتمعنا
ابتسمت:خلاص..امممم شرايك بيوم اليمعة اني عندك انا وهدى ونيلس كل اليوم هنا ونشوي ونسوي كل اللي نباه
ناصر اللي ابتسم وحب يغيضها:وحمد بالمرة هاتوه وياكم
ايمان:لا والله..ناقصة مغثته طوال الوقت مب كفاية مقابله ويهه في الشركه بعد تباني اييبه هنا
ناصر اللي ضحك:ههههههه..خلاص خليه يولي..وعبدالله شو صار عليه؟
ايمان:ماادري خالي ماكلمني يمكن كان ياي اليوم يحدثني عنه بس انا كنت بزي بس قلتله الليله برمسه ..المهم خلنا نخطط للبربكيو
ناصر:تخيلي لو خالج يشترط عليج يخلي هدى اتي وياج بشرط توافقين على عبدالله
ايمان:انا ماادري شو يخص هذا بهذا
ناصر:عقل خالج
وقفت:مب مهم اصلا محد يقدر يجبرني على شي..المهم شو تبا تاكل
ناصر:يلسي مابا شي..الا اذا قالولج اني ماأكل
ايمان:من غير محد يقولي ..بسويلك شي تاكله _تقدمت ونحنت _دقايق وبييك
كانت توها رافعه جسمها سحبها :يلسي
نزلت على السرير وصرخت فيه بخوف:ناصر انتبه ..الحين لو طحت عليك شو بيستويلك؟
ناصر:مابيستوي شي..بعدين انا مب يوعان
عقدت حياتها متضايقه عشانه:ناصر لا تسوي فيني جيه..اهتم بصحتك ..اذا مب عشان نفسك عشاني انا..ولا ناسي كلامك انك تسوي كل هذا عشاني..
ناصر:وبعدني عند كلامي..
ايمان:خلني اسير اسوي شي ناكله واذا انته مب يوعان انا يوعانه
ناصر:بخليج بس بشرط...اسير وياج واشوفج وانتي تطبخين
ايمان:اوكي ياللا قوم..بس عاد لا تيلس تقولي سوي هذا وخلي ذاك
ناصر:ان شاء الله ..ياللا مشيتنا

خلص من الاجتماع وطلع الكل من عنده وفضت طاولة الاجتماعات الا منه هو ..كان يراجع اللي ناقشوه في اجتماعهم..رن موبايله ترك الاواراق وخذاه ..كان مبسوط من اجتماع اليوم بس المكالمة عكرت مزاجه وعصب :انته شو تقول..انته متاكد انها في بيته؟!!..يمكن الشخص اللي خبرك عن راعي البيت كذاب..خلاص لا مايحتاي انا بتصرف مع السلامه_نزل فونه وهو محتار_..من ناصر هذا؟!...وهي باي حق تروحله البيت..وفوق هذا ساكن بروحه يعني عزابي..شو علاقتج فيه ياايمان؟!!.._اخذ موبايله واتصل_,,,صاحب الرقم الذي تحاولون..._اغلق الخط وهو منزعج ورد واتصل_..هلا عيسى..متاكد الرقم اللي عطيتني اياه لمنصور؟!..انزين خلاص..لا لا ماشي..مع السلامه...وينه هذا بعد ليش مغلق موبايله؟!!...لازم اتصرف..

كانت يالسة ويا امها يتعشن ويسولفن ..امل اللي تبا تشوف راي امها في فهد
امل:امايه شو قلتي اقوله ايي؟
تنهدت عايشه وطالعت بنتها: شوفي دام نيته يخطبج خلاص قوليله اييب اهله وان شاء الله خير
امل من عقب مابلعت لقمتها:امايه ترا هو قال بييب اهله..بس هو يبا يتعرف عليج بالاول
طالعتها باستغراب:ليش انتي سولفتيله عني؟
وهي تنزل كوب الماي من عقب ماشربت منه:هيه..وقلتله كل شي عني وعنا وعن ابويه
عاتبتها:ماكان لازم تخبرينه كل شي
باعتراض ردت ع كلام امها:امبلا جي احسن..خليه يعرف كل شي من البداية..وعلى فكرة هالشي خلاه يعزم يخطبني امايه ترا فهد غير عن كل الشباب..ناضج وعاقل.. هيه صح هو قالي اخبرج عنا واني مااخفي عنج شي..انزين شو قلتي؟
عايشه بعقلانية:امل لا تنسين حنا بروحنا شو بيقولون عنا يوم يشوفونه ياي عندنا وحنا محد يزورنا
امل:والحل؟
عايشه:خليني اكلم جارنا ع الاقل يكون موجود وهو هنا
امل:اوكي..
عايشه:امل مااباج تيلسين وياه خليه يخطبج ويوم تملجون ذيج الساعه يلسو مع بعض اخاف عليج حتى لو فهد ريال والنعم بس الشيطان وكلام الناس
امل وهي تطمن امها:لا تحاتين فديتج الحمدلله عارفه حدودي ونحن مانيلس وايد ويا بعض امايه انتي بس وافقي
عايشه بنظرت حب وبنبرة حنان:ان شاء الله
قامت وحبت راس امها وهي تقول:الله يطول في عمرج ويخليج لي
عايشه وهي تقوم:الحمدلله اللهم ادمها نعمة واحفظها من الزوال..حبيبتي عقب ماتخلصين شلي الاكل وحطي للشغالة عشاها
امل:ان شاء الله..تبين اسويلج شاهي
عايشه:هيه
امل وهي تقوم:انزين عيل انتي ارتاحي عند التي في وانا بسويي الشاهي وبيي..من عقب ماخلصت وحطت بريق الشاهي ع الغاز..رن موبايلها خذته وردت
امل:مساء الخير
فهد وهو في سيارته يسوق:مساء الحب مسائي انتي
حمرت خدودها ورجعت خصلت شعرها الطايحه ع ويها ورى اذنها:بدينا
فهد بنبرة هادية منسابه مع الليل:ليش انا قلت شي
وهي تمشي للثلاجه:ولا اباك تقول شي
فهد:متاكده؟
ابتسمت بخجل ممزوج بحب حركت صبعها ع مقبض:اممم..ماادري
ابتسم:يعني تبين ولا لا؟
امل:قلتلك ماادري
ابتسم:انزين اخبار عمتي
سندت ظهرها ع الثلاجه:تمام
فهد:قلتيلها عن اللي تكلمنا عنه؟
امل:هيه
فهد:وشو قالت؟
ضحكت في نفسها:قالت خليه ينقلع
فهد:قالت انقلع؟..عيل سلمي عليها وقوليلها فهد تعايز وماعاد يبا بنتج
امل:لا والله..اصلا هي ماقالت جي..بس عطني وقت
ابتسم:اموله
ابتسمت بخجل وهي تسمع الدلع:شو؟
فهد:اموت فيج..اهواج..
امل وهي تحاول تهدا وتغير السالفه:وانته رومنسيتك ماتطلع الا ع الفون؟
فهد:عشان هو خاص لج بروحج محد له خص يسمعه .. اموله لو تفتحين قلبي بتلقين نفسج متربعه فيه انفاسج هي انفاسي وحبي لج مايوصفه كلام ولا يصوغه شعر..
بدا الشاي يثور مثل ثوران قلبها اللي تتسارع نبضاته من كلام فهد
امل:فهد مضطرة اسكر الحين برمسك عقب
فهد:اوكي اترياج
امل:اوكي باي
فهد :باي
تنفست بعمق وزفرت ومشت تشوف الشاهي..

حب يتصرف من نفسه ويدور ورى الموضوع سار للشركة بس ماقصد مكتب ايمان...راح عند حمد ..اللي استقبله بود
عبدالله:بصراحه انا سعيد للشراكة بين الشركتين وقلت لازم ايي اتعرف عليك خاصة انك ماحضرت توقيع العقد
حمد اللي بينفجر هالشي يذكره بايمان اللي وده يفتك منها:بصراحه كنت مشغول
عبدالله:بصراحة شركتكم يضرب فيها المثل واعتقد السبب هو تعاونكم مع بعض وايمان انسانة راقية محظوظ زوجها فيها اللي ودي اهنية بنفسي
حمد اللي صدمه برده:بس ايمان مب متزوجة
عبدالله اللي انصدم:كييف؟!!!!!!


انتهى البارت

قراءة ممتعة

إلى اللقاء مع البارت 24

مع تحياتي


اصداء الحنين

البارت 24

صباح حلو ع بداية شروق الشمس وصوت العصافير وريحة الزرع المتعطر بالندى..اليوم قرر يفطر في الحديقة وطرش وحدة من الشغالات تخبرها انه يترياها..كان يبى ينهي اللي تكلم وياها فيه امس واللي كان سبب روحته لها في الشركة..بدا يفطر وماهي الا دقايق واقبلت ايمان وصبحت عليه ويلست ..كان مبين على ويهه انه شال في خاطره من تصرفها اما هي فصبت لها شوية حليب ساخن في الكوب ومسكته بين ايديها الثنتين وبدت تشرب وهي مسندتنهم ع الطاولة ..
محمد من عقب مانزل الكوب ومسح فمه بالمنديل نزله وقال:ايمان في اشياء ابا اقولها لج ولا تظنين تصرف امس بطوفه لج..البارحة تريتج لين الساعة 11 وطرشت الشغالة تشوفج وشغالتج خبرتها انج مب موجودة وين كنتي؟
شربت شوي وبعدت الكوب:عند ربيعتي من مدة ماشفتها خذتنا السوالف ومانتبهت للوقت
تنهد مايدري ليش يحس انها تراوغه بس مضطر يمشيها:وموضوع خطبتج فكرتي فيه
نزلت الكوب:لا..قوله ماشي نصيب
يا في باله منصور معقوله كلمها وبنبرة شك:منصور كلمج؟!
طالعته:وليش يكلمني؟..الموضوع يخصني وانا ماابا اتزوج ولا افكر بعد
محمد وهو يحاول يقنعها:ايمان عبدالله ريال والنعم ويبا نسبنا وانتي يلستي وياه وعرفتيه واكيد كونتي فكرة عنه..
ايمان:خالي عبدالله معرفتي فيه تخص الشغل لا اكثر اما كمعرفة شخصية مااعرف عنه شي
محمد اللي مستمر في اقناعها:وهذي فرصة تتعرفون على بعض اكثر
عقدت حياتها وتنهدت وبكلمات تبا توصل منهم لشي:ماتصور اتزوج واحد يشتغل ويايه وبينا تعاملات ..وكأي رجل شرقي اكيد راح يغار وهو يشوفني اتحدث ويا غيره.._بنبرة لها مغزى_ الا في حالة وحدة عقب مااتزوجه اسويله وكالة عامة ويكون هو الوحيد المتصرف في حلالي اذا جيه انا موافجة
محمد اللي الطمع مالي قلبه مايتخيل انه الحلال كله يروح لعبدالله صح هو يبا يزوجه منها بس عشان هو مكسب لا اكثر ..تنهد وقال:مع انه عبدالله ريال ومايتعوض بس انتي حرة سوي اللي تبينه..ويكون في معلومج انا مابدخل فيج واللي في راسج سويه..بس اخذيها كلمة مني ترا اللي مخليني ساكت هو وصية اختي اني مااخلي شي ينقصكم انتي واختج واني مااغصبكن على شي ماتبنه بس والله اذا شفت شي مب من صالحج ماراح اسكت
ايمان:خالي تعديت العشرين من سنتين يعني بالغة وراشدة وناضجة مب محتاية حد يوجهني والحياة علمتني اشياء وايد وشاكره لك اللي تسويه لنا _قامت واقفة_عن اذنك تأخرت ع دوامي
عصب بس شو بايده يسوي صح ايمان عاقل وشخصيتها قوية بس مايندرا شو ممكن يصير اذا تزوجت عبدالله..احتمال انه يعلقها فيه وتعطيه كل شي قام من مكانه عشان يشوف اشغاله...

بعد اللقاء اللي صار بينهم طلع وهو في باله شي واحد شو علاقتها بناصر؟!!..ركب سيارته متوجه لشغله والنار شاعله في صدره وهو يتذكر جملة حمد اللي صدمته"بس ايمان مب متزوجه" حتى انه مانتبه للسيارة اللي كان بيصدم فيها وهو مسرع ولا منتبه انه يزيد من السرعة وقف بقو حتى طلعت تواير السيارة دخان بسبب احتكاكها بالاسفلت مع صوت قوي من الفرامل..تنهد وحاول يهدي من نفسه وفي باله لازم يعرف علاقتهم ببعض حتى من غير مايطلب مساعدة منصور حتى لو اضطر يجبرها انها تخبره..

من عقب ماانهت المكالمة ياها صوت امها وهي توها بترجع للغرفة عند شهد لفت وشافتها يايه صوبها ..مشت لها وحبتها على راسها وخذت عنها الشنطة البلاستيكية فيها شاي وقهوة وكيسه ثانية فيها ريوق..
فاطمه:شحال شهد؟
غالية فيها الغصة وهي تذكر حال شهد:طول الليل تصيح وساهيه ولا قالت شي
فاطمه اللي تنهدت بضيق:لا حول ولا قوة الا بالله..وخالد ماياها؟
حركت راسها بمعنى لا واردفت:من امس من طلع من هنا لا اتصل ولا يا..
فاطمه:انزين خلينا نشوف شهد ..كان وضعها مأساوي..الدموع راسمه خطوط على خدودها وجسمها ذابل والتعب باين عليها..دخلن وشافنها من يصدق ان اللي قدامهن على السرير هي شهد... شهد نفسها اللي كانت قبل امس تضحك ومبسوطة ويها متدفق فيه الدم والحياة تسري في جسدها وهي فرحانه ومبسوطة والحين اكلح لونها وباين الضيق يحاوطها من كل مكان..تقدمت فاطمه بهدوء..وشهد حست فيها وشافتها بطرف عينها نزلت دموعها اكثر دموعها تزقرها تعالي احضنيني محتاجه لحضنج انتي امي اللي احتضنتني من عقب امي محتايه ادفن نفسي بصدرج تعالي الله يخليج لميني بين يديج ابا اصيح افجر الوجع اللي داخلي على صدرج..لقت اللي تتمناه اقتربت منها بحب ماحست الا باللي فزت بويع والم طلع من قلبها وهي ترتمي عليها انفجرت شهد تنحب بصوت يقطع القلب وفاطمه لافتنها بايد وايدها الثانية تمسح ع راسها تسمي عليها وتقرا وغالية دموعها سكايب تشهق وتحاول تكتم ماتحملت المنظر وطلعت..عقب ماحست انها هدت خوزتها بوشويش وحطت كفوفها على خدود شهد اللي دموعها مب طايعه توقف وبنبرة كلها حب:شهوده حبيبتي خبريني شبلاج؟..صار شي بينج وبين خالد؟
يت كلمتها على الجرح حست بضيق لحظة ذكر اسمه ونزلت دموعها اكثر وخمنت فاطمه انه شي كبير صار بينهم ..
فاطمه اللي تبا تفهم اللي استوى بينهم:حبيبتي خبريني خالد زعلج؟..شهد قولي شي
بصوت كله بكى وجع وبصوت اقرب للهمس:تزوج عليي.._عقدت حياتها مب فاهمة عليها ...كان الكلام يطلع بصعوية _.. خالد تزوج عليي
كانت غالية يالسة برا ولا دارية عن اللي سواه اخوها شوي شافت الباب انفتح بقو وويه امها مايبشر بخير كانت معصبة قامت غالية بخوف على شهد ..غالية وبنبرة كلها هلع:امايه شهد فيها شي؟!!..خبرتيها انها فقدت الجنين؟
امها بكلمات مختصرة:خلج عند شهد انا بوصل البيت وياية
غالية اللي خافت طالعت امها وهي رايحة ولفت ع الباب المفتوح وشهقت وركضت داخل شافت شهد محطية ايدها على بطنها وتصيح بقهر يعني اللي خمنته صح سمعتها ..مشت عندها شهد مب قادرة تصرخ ولا تسوي شي من التعب... تقدمت غالية وحضنتها وهي تحاول تتماسك وتواسيها...

وصلت للبيت وقلبها شاب نار طلعت لجناح ولدها دزت الباب بقو ودخلت بس محد كان موجود وطلعت وهي معصبة وراحت لحجرة بنتها وفتحت الباب كانت ميثه توها قايمة من الرقاد افزعها حال امها
فاطمه وهي تحاول تكتم غيضها:ماشفتي اخوج؟
ميثه ويها معتفس من الرقاد:لا ماشفت حد منهم شو صار ؟
طلعت عنها وميثه لحقتها كان توه واصل للبيت وحاله مايسر مشت عنده وميثه وقفت تتفرج من بعيد..تقربت منه ونفجرت بكل غيض قلبها معورنها على شهد:شو اللي سويته ياخالد؟..تتزوج ومحد يدري عنك شو ذنبها في شو قصرت وياك؟.. تكلم
خالد وهو حاس بالغصة ولا عارف شو يقول وكيف يبرر اللي سواه:امايه الله يخليج فهمني انا احب شهد ولا افكر اضرها
صرخت فيها:وعشان تحبها تروح تتزوج عليها اسمعني ياخالد ترا اذا صار لشهد شي والله مابسامحك ..واللي متزوجنها تطلقها ومن غير نقاش
حاس انه نحط بين نارين طلع معصب غاضب وده لو ينفجر ويفتك قصد ذاك المكان واللي فيه يتمنى في هاللحظة انه ماشافهم ولا عرفهم ..ضرب ع الباب بكل قوته وكانه يتوقع انه بيي فجهز عمره لهشي فتحله الباب وهو يرحب فيه:هلا والله هلا بالنسيب
خالد والشرار بيطاير من عيونه واحساس بالقرف:يلعن الساعه اللي عرفتك فيها انت واختك
..:افاا ياخالد الحين صرت كارهنا..تعال تعال ايلس وخلنا نتفاهم
نفض ايده منه وصرخ فيه:شوف عاد دام انه الموضوع نكشف ماعاد شي يربطني فيكم واخذ اختك واذلف وياها
يت عندهم وقالت:والياهل اللي فبطني بتنكر ابوتك له ياخالد
اخوها اللي عصب منها خايف تفسد خططه:روحي داخل احسنلج
عصبت:مب داخله ياسعيد
عصب منها:نوروه والله اذا ماذلفتي بذبحج بايديني
خالد:اسمع انته وياها من هاللحظه مااعرفكم ولا يهمني شو بتسوون
وهو مقفي زقره:خالد خالد..._عصب وطالع اخته وقرب منها ومسكها بذراعها وبغيض قال_..والله لو مب حامل كان عرفت كيف اتعامل وياج خربتي عليي كل شي
طالعته بضيق وراحت عنه وهو يفكر كيف يصلح اللي فسدته اخته

وصل عنده وتطمن عليه وانهى الموضوع ويا الشرطة..
منصور وهو متأسف على وضع اخوه هذا غير اللي عرفه من جاسم عن ريم والحبوب اللي يقول انهن لها كان يطالع اخوه بعيون مليانه عتب واسى ولوم
منصور:ماتذكر اشكال اللي تهجموا عليك؟ او شايفنهم فمكان؟
مبارك والتعب مبين عليه:لا
منصور وهو عارف اخوه وتصرفاته:وين تهجموا عليك؟
جاوب بملل وبان الكدر على ويهه:كنت سهران وانا امشي هجموا عليي
منصور بتفهم لوضع اخوه برغم شكوكه: الحمدلله ماصارلك شي ..المهم كلمت السفارة وان شاء الله بنرجع الامارات
مبارك:انا برد وياك الامارات بس مابروح للبيت
استغرب من رد اخوه وقال باستغراب وغضب:ليش؟!..مستحي ولا خايف؟
مبارك اللي فاهم منصور وتضايق من نغزاته:لا مستحي ولا خايف بس ابا اكون بروحي
منصور:انزين ليش؟!
وصل حده من استجواب اخوه :منصور ممكن تخليني ع راحتي ياخي ابا اختلي بنفسي.. ابعد
بانت ابتسامه سخرية مع انه ماحب يبينها بس مبارك لاحظها...منصور وهو يذكره:وانته من متى كنت قريب عشان تبعد؟!
مبارك اللي ماحب يبين اللي يفكر فيه:منصور تراني مب ناقص كلامك الفاضي..قلتلك ابا اختلي بنفسي ولا اباك تدخل
وهو يوقف قال وكلامه فيه تلميح لمبارك بخصوص عياله:مبارك كل شي ممكن يتصلح اذا نكسر بس في اشياء ماتتعوض ولا تصلح اذا نكسرت اشياء نملكها ووهبنا اياها رب العباد
مبارك اللي رد بطنازة:لا والله وصاير توعظ يامنصور...بدال ماتنصحني انصح عمرك يااخوي العزيز
منصور وبنبرة فيها مغزى خلى مبارك يحتار:مابرد عليك يامبارك بخلي الايام هي اللي تبينلك كل شي...ارتاح لين مااخلص اجراءات السفر.. عن اذنك
طلع من عنده وخلاه يفكر في كل كلمة قالها له مع انه مب فاهم شي عشان كلام منصور بالنسبة له طلاسم غير مفهومة....

على الفون تصير مغازلجي درجة اولى
هذي كانت عبارتها له وهم يمشون للمكتبة من عقب ماخلصت المحاضرة
فهد والابتسامة على ويهه:قلتلج مابا احد يسمع كلام الحب الا انتي ... هو يخصج بروحج
طالعته ورجعت تطالع لقدام:لا والله عيل شرايك انه الكل يتهامس وشاكين انه بينا شي
فهد ولقاها فرصة:عيل خلينا نعجل واخطبج
امل:مب انته قلت تبا تتعرف علينا اكثر؟
بانت اسنانة بابتسامة:قلت بس ماشي يمنع ع الاقل بزوركم من غير ماامج تسوى حساب لكلام الناس..ونحن عرفنا بعض واعتقد انه كافي نكون فكرة عن بعض... اموله قولي لامج الجمعة ان شاء الله بيي انا والوالدة ونخطبج
امل:مب كأنك مستعيل؟
فهد:لا بالعكس الوقت مناسب
امل بتفكير:امممم عطني فرصة افكر
فهد:امل تراني اتكلم جد وبالفعل ناوي اخطبج شقلتي؟
تنرفزت:فهد ترا الموضوع يباله تفكير
قال باستغراب:أي تفكير؟ّ!!..الشي الوحيد اللي لازم تفكرين فيه الحين انج تخبرين امج..امل تراني مب يالس العب
قالت بجدية تعادل جديته:ولا انا
فهد بتساؤل:عيل؟
سكتت وتنهدت وهو ينتظر ردها طالعته وقالت:اوكي بقول لامي
فهد بتبرير:امل انا احبج وهالشي يخليني اتمنى اخطبج اليوم قبل باجر فليش نأخر دامنا متفقين؟..
تنهدت واستسلمت:اوكي خلني اخبر امي عشان نكون مستعدين
ابتسم:لو قايلة جيه من الاول ...خبريها وانا اتريا ردها بس لا تتاخرين عليي
امل:اوكي

انهى المكالمة وهو معصب ورمى الموبايل ع الطاوله وقال:انا انرفض..ماعليه ياايمان..._فتح الدرج وطلع الظرف وهو يتهدد ويتوعد سكر الدرج وقام من مكانه والظرف في ايده وطلع...حاس انه السياسة والذوق ماينفع فقرر يواجها طلع من الشركة وركب سيارته وانطلق لشركتها وصل والنار شاعله داخله حتى ليلى خافت يوم شافته في هالحال ونبرة صوته اللي تدل ع الغضب والضيق وهو يقول_..ايمان موجودة
ليلى اللي تبا تفهم اللي فيه اخوها سألته:عبدالله شبلاك؟!
وبصوت كله عصبية قال:ايمان هنا ولا لا؟
ردت وهي مستغربة من حال اخوها: في مكتبها..._ماخلاها تكمل كلامها وراح سيدة وهي تحاول تمنعه بس دخل قبل ماتخبره انها في اجتماع...
كلهم طالعوا للباب اللي انفتح فجأة كانت مجتمعة مع روؤساء الاقسام ..تقدم ووقف على مسافه قبالتها تفصل بينهم طاولة الاجتماع اللي تتراسها هي ..
عبدالله:السلام عليكم
الكل:وعليكم السلام
عبدالله وعينه عليها دون الكل :ايمان ممكن نتكلم ..الموضوع مهم ولازم الحين ننهيه
رئيس المالية اللي طالعها وقال:اسمحيلنا
ايمان اللي كتمت غيضها:تفضلو وان شاء الله في الاجتماع الياي راح نناقش باقي النقاط
بدو يطلعون الواحد ورى الثاني وهي ودها تذبحه لحركته السخيفه ..قالت وهي مغتاضه بس تحاول ماتنفعل:اعتقد يااستاذ عبدالله اللي سويته بعيد عن الذوق والادب المفروض تاخذ موعد قبل مب تهجم جيه من غير استأذان
تقدم اكثر وحط الظرف على الطاولة ودزه لها وصده الملف اللي قدامها قال بنبرة لها مغزى:افتحي الظرف وشوفي شو فيه وبعدين تحدثي عن الذوق والادب ياانسه ايمان .._كمل وهو يشوفها تاخذه_...كان ممكن اوصله لخالج واخليه يجبرج تتزوجيني بس فكرت فيها قلت اخليج تشوفينه عشان ماترفضين عبدالله الـــ..._وشد في نطق اسمها_يا ايمان
كان يراقبها وهي تطالع الصور اللي تجمعها ويا ناصر ..وكمل باستفزاز وغطرسة واحساس بالنصر:لو خالج درى عنها شو ممكن يكون تصرفه_وبلكنه مبطنه بمعنى خفي_ او يشوفها منصور شو ممكن يسوي؟..اعتقد انه مابيعيبه يشوف بنت عمته مع واحد غريب..مع اني حسيت من كلامه انه يعزج او بالاصح يحبج ..
حطت الصور من ايديها وقامت واقفة وبنظره كلها قوة:اطلع برا
رفع حاجبه خمن انها مراوغة منها فقال بسخرية:اطلع برا؟!..اوكي بطلع بس عاد لازم تلقين حل قبل ماتوصل الصور لمنصور..ترا على فكرة عندي نسخة ثانية منها واذا طلعت من هنا تاكدي انها بتوصل منصور
قالت بكل ثقة:وانا اقول تطلع من هنا ولا توريني ويهك واعتبر عقد الشراكة ملغي والحين تفضل ماعندي وقت اضيعه وياك
قال بنبرة كلها تهديد:راح تندمين ياايمان وخلي غرورج ينفعج
طلع وهو معصب تقدمت منه ليلى اللي مب فاهمة شي
ليلى بخوف وهي ماسكة ذراعه:عبدالله شبلاك؟ّ!..شو صار بينكم؟
عبدالله بغيض:وعد مني ياليلى راح اكسر راسها واعرفها منو عبدالله
خلاها وراح وهي مب مستوعبة ولا فاهمة شي بس اللي متاكدة منه انه في شي كبير وودها تعرفه....

بعدها نارها مانطفت من اللي سواه خالد ويا شهد ولا لها خلق تفكر في شي ثاني ..من سمع بموافقتها فاتح امه مع انه عارف ان الاجواء مب مستقرة..
فهد وهو يالس ويا امه واخوه سيف في الصاله ويحاول يقنعها:ها امايه شقلتي؟
طالعته بضيق:يعني ماتدري باللي سواه اخوك؟
فهد وهو يبرر:امايه هذا شي وهذا شي ثاني شو يخصهم ببعض؟
فاطمة وهي تأنبه وتعاتبه:اخوك من سواد ويهه ماادري وينه؟..وحرمته تعبانه وكله من اللي سواه وانته ياي تقول تبا تعرس
طالع اخوه وطالعها:انزين شو فيها؟!...امايه الله يخليج لا تدخلين المواضيع ببعض..
سيف اللي حب يساعد اخوه:امايه انتي الحين بس اخطبيله ومن تتحسن الامور ان شاء الله يعرس
قالت بقهر ممزوج بتطنز:هيه عشان باجر هاتو عليهن الثانية وجلطوهن مثل ماسوى اخوكم
رفعوا حياتهم وقال سيف:ليش هو وراثه؟! يعني عشان ابويه تزوج ثنتين نحن بنسوي مثله؟
قامت وهي تقول:والله مايندرا عنكم ياعيال محمد
سارت عنهم وهم مذهولين من كلامها فهد اللي تضايق عشان مالقى اللي يباه:الحين شو الحل؟
سيف بمنطقية:فهد امي زعلانه من خالد واللي سواه ويا شهد..من يتصور انه ممكن يتزوج عليها محد كان متوقع الشي كان بالنسبة لامك صدمة وانته تدري كثر شو شهد غالية عند امي وتعادل محبتها لخالد فصعب عليها تشوف حياتهم تنهدم ولا تسوي شي..انته اصبر ويوم تهدا انا بنفسي برمسها شرايك؟
فهد مع انه مب مقتنع بس احسن بدل مايخسر:اوكي بس رمسها بسرعه
سيف:لا تحاتي وبتشوف اذا مب بنفسها بتشترط عرسنا في يوم واحد بس انته اصبر شوي
فهد باقتناع:اوكي تم..

الاجواء بدت تتغير برا وداخل هي شابة نار شوي وبتنفجر من الغيض ومن عبدالله واسلوبه الاستفزازي ..كانت الصور على الطاولة يابتهن توريه اياهن كانت واقفه عند الزجاج في الصالة وتطالع لبعيد وقف وراها
ناصر وهو يحاول يحل الموضوع:خليني اتصرف
لفت عليه وقالت بعصبية مكبوته:ناصر الله يخليك لا تزيدها عليه مااباك تدخل_مشت عشان تيلس ع الكرسي
لف يطالعها وقال يعاتبها:لين متى ياايمان؟..تقدرين تفهميني شو بنستفيد من كل هذا؟..مع انه لا هو عيب ولا حرام .._وهويتقرب_واذا على عبدالله انا مستعد اروحله واعلمه حدوده
طالعته بغيض من اللي هي فيه:لا تروحله ولاشي..واذا تميت تتحدث في السالفه بسير عنك
ناصر بنظرة أسى:المشكلة انج عنيدة وماتسمعين الا صوت ذاتج ولا تسوين الا اللي في راسج
وقفت وقالت:انا بروح
مسكها من ايدها:وقفي وين سايرة؟..مب شايفه الجو مايطمن خلج هنا الليلة
ايمان:اذا تباني اتم وياك لا تفتح هالسالفه
تنهد وقال مع انه مب مقتنع بس لانه يعرفها زين:انزين بس لا تروحين
تنهدت:اوكي
ناصر:شرايج نطلب اكل من برا قبل مايتيغير الجو اكثر ويتعذر وصول الطلب
ايمان وهي تحاول تنسى اللي فيه عشان خاطر ناصر:اوكي

سحب ركامية تقترب اكثر فاكثر تستبشر بها الارض من بعد الظمأ وفيها برق والرعد ينسمع من بعيد..كانت واقفة عند الدريشه وتشوف كيف الجو بدا يتغير..تتمنى فداخلها نزول المطر ابتسمت وقالت:الجو بدا يتغير ان شاالله بينزل المطر.._لفت راسها عليها تطالعها وهي جامدة في مكانها_..شهود ليتج اتين وتشوفين بصراحة المنظر حلو والجو بدا يبرد .._تنهدت ومشت عندها _..باين انها امي مابتي .._يلست ع حافة السرير قبالتها_ بيلس بروحي وياج
فاجأتها بسؤالها اللي كله اسى ومرارة:ليش تزوج؟..انا ماقصرت وياه..ولا عشان.._غصت الكلمه في حلقها وحطت ايدها ع بطنها ونزلت دموعها_..عشان العيال..غالية سويت كل اللي اقدر عليه ..ليش يسوي فيني جيه؟ ليش؟ ليش؟
حطت ايدها ع ايد شهد حاسة بويعها وكيف ماتحس فيها وهي بروحها في داخلها ويع اسمه ماجد ماجد اللي من عرفت انه فقد ذاكرته وهي تغفى وتصحى وهو في بالها ماجد اللي رسمت وياه احلامها واللي مب عارفه اذا بيتذكرها او لا طالعتها بحزن وقالت:صح خالد اخويي وانا مااريد ابرله اللي سواه بس يوم خبرتنا الدكتورة عنج كان بيموت من خوفه عليج
ابتسامة قهر بانت على ويها ممزوجه بسخط وسخرية: باين..بدليل انه معيشني في العسل والوهم وحضرته ويا غيري..اخوج ماعنده ذرة الاحساس وحركته التمثيليه اللي سواها جدامكم.. بس عشان يبينلكم انه بريء.. عشان محد يلومه ..ماراح اسامحه ع اللي سواه
غالية اللي بدت تشوف انفعالها تحاول تهديها:حبيبتي اهدي لا تنفعلين بعده جرحج ماطاب
شهد وهي تقصد جرح النفس مب الجسد:ولا راح يطيب ياغاليه ماراح يطيب ..اخوج ذبحني ذبحني
بدت تهيج وتصيح بمراره وغالية تحاول وياها لين قدرت تهديها ونامت ..تمت تطالعها وتتحسر على حالهم الثنتين..

رجع وهو مايدري شو بيسوي اخوه واللي صارله من صوب وريم وجاسم من الصوب الثاني وكأن المشاكل تبا تحاصره واللي كمل عليهم ايمان اللي ماكان متوقع اللي بيعرفه عنها لو مب اتصال عبدالله وتاكيده انه يشوفه وكيف كان اللقاء بينهم حامي فمنصور لا يطيق عبدالله وكيف يطيقه وهالشخص يحاول ياخذ منه حب عمره وزاد كرهه له اكثر لحظة عطاه الصور وكان بيذبحه لو ماتمالك نفسه.. رجع والسما بدت تمطر بغزارة والعواصف برا تعادل العواصف اللي في داخله وصوت حبات البرد تضرب في سيارته مثل ماتضرب كلمات عبدالله في قلبه مثل الرصاص وصل البيت ونزل لا مهتم بالمطر ولا الجو ولا أي شي راح لبيتها وظرف الصور بايده وماي المطر ينساب عليه والهوا يحاول يعيق دربه وصل وطلعت له الشغالة وخبرته انها محد ..النار تزيد وتزيد والشكوك تغزي عقلة دخل لغرفته وكلام عبدالله يتردد في اذنه وبدا يوسوس"وين سارت؟..معقولة كلام عبدالله يكون صح وهي عنده الحين؟!..بس من ناصر؟ّ!..وليش تروح عنده _تأوه وهو يمسح ع راسه بكفوفه من عقب ما رمى الصور ع السرير_ااااخ..راح تذبحيني ياايمان..انتي اللي تقدرين تجاوبيني وتخبريني عن علاقتج بناصر..بس وينج؟..ممكن في الشركة مستحيل تكون في الشركة_صوت الرعد برا يشتد والبرق يلمع وقلبه يرعد وخفوقه يرجف من انه يفقد حبه اللي عاشه ويتمناه من سنين

كانت تجهز لها كوب نسكافيه وقلبها تتسارع نبضاته الجو برا يخوف مطر على عاصفه هذا غير البرد والبرق والرعد يعني من جد يخلي القلب يرجف كانت وهي تجهز النسكافيه تسبح وتدعي ربها ..وهي توها بتطلع دخلت مريم حمده اللي تروعت:مريوم زيغتيني
مريم بضحكه:هههههه يالخوافة
حمده:يعني مب شايفه الجو بروحه مايطمن
مريم وهي تمازحها:لا تقولين بعد تبيني ارقد عندج
حمده:لا والله شو شايفتني ياهل
مريم:هههه لا ..مسكينه ميثوه الحين بروحها
حمده:لا تحاتينها عندها خالتي فاطمه..ياللا خليني اسير بشوف الفلم وعقبها برقد
مريم:بيي وياج اسليج
حمده:هههه اونه تسليني قولي خايفه
مريم بتاكيد:لا ياماما مب خايفه وياللا خلينا نسير فخاطري اشوف فلم
حمده:بطوفها لج يامريوم وبسمي عمري مصدقة ياللا مشينا
مريم:ياالله

طلع الصباح والارض تشبعت بالمطر مع انه رذاذ المطر بعده ينزل والسحب بدت تميل للبياض والجو منعش بريحة الغيث ..جهزت نفسها تستعد انها ترد للبيت وهي طالعة تفاجأت بالشجرة اللي طاحت ع سيارتها بسبب عاصفة البارحه تنهدت بضيق ورجعت داخل شافته نازل ع الدري
ايمان بابتسامه عذبة:صباح الخير
ناصر وهو يبادلها بابتسامه رقيقه:صباح النور
ايمان:ناصر ابا سيارتك ..من عاصفة البارحة طاحت الشيرة ع سيارتي
ناصر:اوووف..عيل تعرفين شو؟ خليني ابدل ووصلج
ايمان:لا مايحتاي لا تتعب عمرك
ابتسم:انتي بس لو ماتحسسيني بمرضي كان انا بخير
ايمان:ناصر لا تستوي حساس
ناصر:المهم خليني ابدل واييج
ايمان:اوكي اترياك
من البارحة وجفنه ماذاق النوم كان يتقلب في فراشه وقام من الصبح مع انه الجو حلو والمطر ينزل على خفيف يختم فيها هطوله.. الا انه قام منزعج ومتكدر قام من نومه وسيده ع بيتها لاحظ ان سيارتها مب موجوده وهذا دليل على انها محد وسأل الشغاله واكدتله الشي يلس برا يترياها والهواجس تنهش عقله وقلبه وهو يالس لاحظ سيارة من نوع نيسان فتك اسود تدخل من البوابة واستقرت عند بيت ايمان..لاحظها هذي هي هذي ايمان حس بالغيرة بالضيق مستحيل اللي يشوفه قدامه مستحيل يكون عبدالله على حق اندفع بقو وهو يشوفها تنزل وتجه للباب الثاني وهو وصل حده والعصبية عمت عيونه فتح الباب وهو يهجم ع ناصر ويسحبه:وياي وياها ياحيوان
صرخت ايمان :منصور _ركضت تدافع عن ناصر_ خوز عنه بتذبحه..منصور
ووقفت بينهم_ ناصر رووح
منصور وبينفجر: وتدافعين عنه ..ارويج ياايمان بعد يايبتنه هنا عيني عينك لا شرف ولا حيا
كان بيمد ايده بس ناصر حماها بذراعه ويده الثانية منعت منصور وبحزم قال:ماعاش اللي يمد ايده عليها..واحترم نفسك احسنلك
ايمان:ناصر روح
منصور:وبعد تطلبين منه يروح شو علاقتج فيه ولا تبيني اصدق اللي قاله عبدالله عنكم والصور اللي شفتها..ردي شو علاقتج فيه؟
ايمان وهي تطالعه بنظرة قاسيه ويبلل رموشها رذاذ المطر:حبيبي!!!

انتهى البارت

قراءة ممتعة^^

إلى اللقاء مع البارت 25

مع تحياتي

اصداء الحنين

البارت 25 والاخير



طالعته ورذاذ المطر يبلل رموشها:حبيبي؟؟!

صدمه قوية ماقدر يتحملها حتى ناصر اندهش !!..عصب اكثر من قبل وصرخ فيهم:والله لذبحج وياه 

ناصر عصب ورد عليه مع نظرات ايمان الخايفه عليه:والله اذا ماذلفت انا اللي بذبحك وبدفنك بأرضك

وسعت عيونه وثار اكثر وصرخ:انت تذبحني انا ارويك يالنذل

ناصر وهو يستفزه:راوني شو بتسوي

ايمان اللي خايفه ع ناصر:ناصر بلييز

ناصر وهو يدفعها:ايمان خوزي عن تتعورين وخليه يتجدم ويشوف اللي بييه مني

ايمان:ناصر لا تحط راسك براسه خله 

منصور وبكل غيض:والله ماراح اطوفها لكم 

ابتسم بسخريه: لا خوفتني اشوف انقلع احسن لك 

ماعرفت شو تسوي خايفه على ناصر انه يتأذى منه بغت تبعت منصور وهي تسحبه من ذراعه بس ماقدرت دزوها وهم يتعاركون ..فجأة وسعت عيونها وهي تشوفه كيف دزه وضرب في السياره وتركه متجه لها وهي عينها ع ناصر اللي طاح وايده ع يسار صدره صرخت في منصور:خوز عني 

اركضت وطاحت على ريولها وهي تقربه منها طالعها بتعب وبصوت همس متقطع:ايمان

ايمان بخوف وعتب:قلتلك خله يولي ماسمعت كلامي

ناصر والويع وصل حده:ماينفع هالكلام الحين..

وصل محمد ووقف عدال ولده اللي اندهش من كلمة ابوه:ناصر!!

ورحلت مخيلته ليوم العزا في اخته يمنه بعد ثلاث ايام العز ايت لبيته حرمه وياها ولدها استقبلهم بالميل سماكان يدري من الا يوم دخلت 

ام ناصر وهي تبرر تأخرها لعقب العزا:عظم الله اجرك ياابواحمد والسموحه منك ماييت يوم العزا كنت مريضه ويوم صرت احسن ييت انا وناصر نعزيك ونعزي خواته

محمد اللي كاره وجودها قال بتطنز:يايه تعزين ياام ناصر ولا يايه تبين ثمن الحليب اللي رضعتيه لايمان؟

قالتها بقهر:الله يسامحك ياابو احمد نحن صح على قد حالنا بس الحمدلله مب ناقصنا شي ويمنه الله يرحمها بحسبة اختي وايمان بنتي وهدى معزتها من معزة ايمان..

محمد اللي شوفة ناصر ترجعه لذكريات ماضية ..تذكر يوم ايي لبيت ناصر وكانت المرة الاولى والاخيرة ..دخل البيت وهو مستغرب ..معقولة هالفله كانت بيت شعبي قديم؟!!..قطع عليه ناصر اللي وصل عنده 

ناصر اللي مب طايق وجوده بس اخفى عنه شعوره:هلا محمد

محمد بغبن وضيق:لا هلا ولا مرحبا..من وين لك كل هذا؟!..لا تقول انك كديت وتعبت واشتغلت..لا يكون تاخذ من فلوس بنات اختي ومستغل انهن ماوراهن سند

ناصر:انا بسكت عنك لانك في بيتي واحترام لامي يمنه الله يرحمها ولو عليك انت والله ماسويلك قدر ولا حشمة

محمد بعصبية وهو يصارخ:شوف عاد هالكلام مايدخل مخي..اباك تبتعد عن بنات اختي ولا والله بتشوف اللي مايرضيك

ناصر اللي وصل حده:اذا قدرت انك تحرم امي من شوف اختك وايمان قبل الحين احب اقولك لو تنطبق السما عن الارض مستحيل تفرق بيني وبين خواتي 

محمد بعصبية:طبعا لاقيلك كنز تغرف منه وانت يالس مكانك

ناصر بصراخ وهو يضغط ع نفسه والويع اشتعل بقلبه:اطلع من بيتي يامحمد وان شالله بيي اليوم اللي بذوق فيه طعم الذل ..برا ولا تخليني اشوفك مرة ثانيه براااا

دخلوه للطواري وبدوا بعلاجه وهي برا محترق قلبها عليه..حاسه انها بتفقده هذي مب اول مرة يتعبه قلبه..يت تركض وهي تشوف اختها واقفة وسرحانة تقربت منها

هدى بخوف وذعر:ايمان ناصر شو فيه؟

لفن للباب اللي انفتح وطلع منه الدكتور:من منكما ايمان

ايمان بخوف يزعزع كيانها:انا

الدكتور:يطلب رؤيتك

من سمعت هالشي وقلبها نغزها وركضت داخل عنده وهدى ريوله ماقدرت توقف عليها ويلست ..

ايمان اللي دخلت ونحنت عليه:ناصر..حبيبي

ناصر احساسه بالموت يتقرب منه:ايمان..سامحيني 

ايمان اللي انهارت قدامه وكيف ماتنهار وهي تشوف اخوها عزوتها بيموت:ناصر الله يخليك ارتاح ولا تتحدث

ناصر وهو بتكلم بصوت تعبان:هالمرة ماراح اسمع كلامج..لازم اتكلم..ابا اموت وانا مرتاح

دخلت من عقب ماستجمعت قواها ودموعها تهل من عيونها :ناصر لا تقول جيه..انت بتعيش..انا كنت ادورلك على متبرع وردو عليي..

ناصر:هدى اخيرا شفتج مشتاقلج حيل 

هدى:ناصر انا بعد مشتاقتلك..ارجوك ارتاح وان شالله بس تطلع بيي وبتم عندك

بتسم بحزن:ماظن ياهدى..هذي اخر فرصة تشوفيني فيها..ايمان..البيت كتبته باسمج وباسم هدى 

ايمان:نحن مانبا غيرك ناصر لا تخليني بروحي محتاجتلك يااخوي

ناصر:ايماان..صدقيني انا بعد ماابا اخليج بس خلاص العمر قربت نهايته والقدر انكتب واليوم يوم وفاتي

شهقن وقربت هدى اكثر وهي تترحاه:ناصر..ناصر الله يخليك لا ترووح ناصر وهو يتلفظ بالشهاده وهدى تحاول فيه وايمان تطالعه وايدها على فمها ودموعها تنسكب ..اصعب موقف تشوف من تحب يموت قدام عيونك وقلبك ينخلع ودموعك تنزل وعيونك تراقبه وهو يحتضر..

بدأ الدم يتدفق لوجهها ويأخذ لونه الطبيعي..وبدت الصحة ترجع لجسمها النحيف اللي كان من قبل شاحب عليل شبه ميت وشعرها بدا يطول اكثر عن قبل .. عارفة انها اهملتها وايد وانها لازم تسوي شي تساعدها فيه خذتها لدكتور تغذية ونصحها انها تهتم بغذاءها وصحتها النفسية بدت تشوف الحياة ترجع لبشرى وانها صارت احسن ماعادت تيلس بروحها وصارت تتكلم وتسولف حتى الضحك رجع يخط على شفايفها ..كانن راجعات من السوق وبايديهن اكياس المشتريات ..نزلت من ع الدري وهي تخبي شي ورى ظهرها وابتسامة مريبه على ويها تقدمت وهي تقول:الحين عرفت ليش تهتمين فيها..ليش تحبينها او خليني اقول تمثلين انج تحبينها

غرابة وحيرة باينة على ويوهن نوال:ليش تتحدثين جيه؟!!

قربت اكثر:تبين تعرفين ليش.._لفت بصرها لبشرى_..كنت احسدج بس الحين لا عشان عرفت سر اهتمام امي فيج

نوال اللي عصبت من اسلوب ساره الخالي من الادب:ساره تأدبي 

ساره:بسكت بس اول شي خلي بشرى تشوف هذا

طلعت اللي وراها في ويه امها كان عبارة عن صك ملكية..اوسعت عيون نوال وصرخت:من وين لج اعطيني اياه

وقبل ماتوصل له ايد امها بعدت ايدها وقالت وهي تمشى لبشرى وبغبن:مب قبل ماتشوفه بشرى.._وقفت عدالها_امسكي واقري.._بشرى والصك بايدها وساره عينها على امها:كل هذا عشان البيت..البيت اللي كاتبنه_لفت بصرها لبشرى_باسمج

ماعرفت شو ممكن تسوي ولا كيف تتصرف طالعتها وشافتها ساكنة وعيونها بعدها على الصك لفت بصرها لبنت بنظرات غيض ورجعت لبشرى لازم تبرر وتوضح:بشرى حبيبتي لا تصدقين كلام ساره والله اني احبج انتي بنتي .. كنت خايفة خايفة اخسرج وتخسرين البيت سويت هالشي لج مب ليي انا عمومتج طالبو بورث اخوهم الله يرحمه وانا قلتلهم يخلون البيت حقنا بعتلهم العزبة باللي فيها وافقوا صح خفيت عنج انه البيت لج عشان مايطمعون فيج بشرى مااباج تشكين في محبتي لج والله ثم والله اني احبج 

رفعت عيونها وطالعتها بنظرة غريبه مب مفهومه وطاح الصك من ايدها وتنسحبت من المكان من غير صوت نظرات نوال مبهمة وساره تفضحها شفاها وملامحه..صدت امها صوبها وكلها غيض :شو اللي سويتيه باين ماعرفت اربيج دواج عندي بس صبري عليي

ساره:كل هذا عشان قلتلها الصدج؟

نوال بصراخ:جب ولا كلمه..حسبي الله ونعم الوكيل

طالعتها وهي ترقى الدري تحس براحه انها فجرت شي من اللي تحس فيه بقلبها ولا يهمها النتيجة ولا شو بتسوي امها..امها اللي حاسة انها جرحت بشرى من غير قصد بغت تدخل بس الباب مقفول ايد ع المقبض وايد تضرب الباب بتوسل:حبيبتي بشرى فتحي الباب ..بشرى تسمعيني ..والله ماسويت هالشي الا لج ..بشرى افتحي الباب وخلينا نتفاهم..انا غلطت وانتي من حقج تزعلين بس والله اللي خلقني انج بنتي اللي احبها ..بشرى بشرى تسمعيني؟.._سكتت شوي_..بخليج الحين وعقب بنتحدث ..

مشت وهي حاسة بالخوف ودخلت غرفتها وسكرت الباب وراها وتفكيرها محصور في بشرى هي ماصدقت تتعافى ماتباها ترجع تنتكس!!!

في غرفته حاط ويهه بين كفوفه يلوم نفسه واحيانا يلومهم..ماكان يدري بالقرابة بينهم ..استفزوه بكلامهم وتصرفاتهم...حاس انه رجع للصفر اذا من قبل كان على امل انها توافق عليه فالحين يمكن ترفض حتى تشوفه..تنهد وهو يفكر وقام واقف مشى للبلكونة ووقف وهو سابح بفكره تنهد للمرة الثانية..حاس بصداع راح يشطر راسه راح للكوميدينا ياخذ بندول تنهت وهو يشوف اللي حطاه في الدرج قبل مايسافر طلع الحبوب وهو يطالعهم نطق اسمها وكانه توه يتذكرها:رييم!

ونسى اللي كان يفكر فيه وتنهد وهو يتذكر اخوه وعيال اخوه اللي محتاجينه ..وقبل مايطلع غير ملابسه وطلع رقى الدري واتجه لقسم اخوه وتحديدا غرفة ريم ضرب ع الباب:ريم...ريم

استغرب انها ماردت وفتح الباب شافها ضامة ايدينها بين ريولها ومتكوره على نفسها وتتنافض ركض عندها وهو يزقرها باسمها:ريم ريم..حط ايده على جبينها ماشي حرارة بس بروده طالع للباب وزقر_ جاسم..جاسم 

جاسم اللي يا يركض دخل وهو خايف وارتعب اكثر وهو يشوف ريم:ريم شفيها؟

قاله وهو يرفعها:بسرعه روح خذ السويج من حجرتي وشغل السياره بسرعه

جاسم وهو مرتبك:انزين بتشلها جي بالبجاما من غير عباتها او شيلتها

هي تتنافض بين ايديه لفها باللحاف: بسرعه روح شغل السياره 

جاسم بخوف:حاضر


كان واقف برا في الممر قبالة المكتب يتريا اخوه يطلع من داخل..انفتح الباب ومن الضيق الباين على ويه عمر عرف انه فيه شي خطير طالعه باستفهام :هاه شقالك الدكتور؟

تنهد بضيق وهو عاقد حياته:فحوصاتها اللي سوها لها تدل على التواء بسيط في ريلها يعني راح تكون عريا (عرجاء)

سيف وهو مستغرب:كيف يعني؟!

عمر بضيق:ماادري ياسيف..بس كل اللي قاله انه يمكن بسبب الجبس .._وردت بضيق_ماادري ..ماادري

تنهد وقال:والحين شو بتخبرها؟؟

تأفف:اوفففف..شهالحال..نحن ماصدقنا تصير اوكي ونفسيتها تتحسن الحين يمكن تنتكس

سيف برجا:لا ان شالله..بس لازم نخبر خليفه 

عمر:خلني اقولها بالاول وعقب بخبره..الحين يالله خلنا نمشي

سيف:يالله 

من عقب ماتطمن على شهد وغطتها باللحاف سكرت الليتات وطلعت وسارت لحجرة بنتها اللي شلت همها من سمعو بالموضوع..دقت ع الباب واسمحت لها..دخلت واستقبلتها غاليه بابتسامه بس قلب الام حاس انها تكابر ..

غاليه:شحال شهد؟

تنهدت فاطمه وهي تيلس:الحمدلله..الله يكون بعونها كانت بتسير عند اخوها بس مارضيت ..بيلس احاتيها من يوم ماماتو ابوها وامها الله يرحمهم وانا شايله همها..واللي سواه اخوج ماقدرت تتحمله

غاليه وهي تبرر تصرف اخوها:خالد ماينلام هو بعد كان بيروح في داهيه سمعتي سيف شو قال...خالد تعرف ع شخص نصاب خلاه يوقع له ع شيك وهو زاد كم صفر ع المبلغ الاساسي وهدده لين اقنعه يتزوج اخته

فاطمه:مهما كان ياغاليه مايحقله يسوي هالشي بشهد

غاليه:الحمدلله على كل حال..امايه الله يخليج حنني قلبج عليه اعرف انه مايهون عليج ترا خالد والله انه طيب

تنهدت:لا حول ولا قوة الا بالله..انزين ياغاليه

قالت مع انها تحاول تبين العكس:يتسيرين حفلة الملكة

طالعتها وهي حاسه باللي فقلبها:لا مابسير

غاليه:امايه ترا مب حلوة بحق خالتي_اردفت بغصة_ واذا على ماجد الله يهنيه ويا روضه انا الحين مااحل له 

فاطمه وهي تلومها:لو انج مخبرتني انها يت هنا وكلمتج كان عرفت اتصرف..ما اقول غير حسبي الله ونعم الوكيل..كله من امها من يومها ماشي عزيمه الا وتلمح لامه عن بنتها والبنت اخس من امها استغلن حالة الولد وتطلقتي منه من غير مايدري والسبب الوضع اللي هو فيه

غاليه اللي ماقدرت تصمد نزلت دموعها:امايه خلاص انا وماجد افترقنا وماعاد لنا فبعض شي الله يهنيه بحياته_مسحت دموعها_امايه رجيتج روحي الملكة عشان خاطر خالتي 

فاطمه:كيف ياغاليه اوقف وياهم وهم اللي حرقو قلب بنتي

ابتسامه حزينه بللت شفاها:محد حرق قلبي وانا مسامحتنهم بالحل وكل ياخذ نصيبه وماجد مب نصيبي ..الله يشافيه ويعفي عنه ويهنيه ويا روضه..هذا قضاء وقدر قدره انه يفقد نص ذاكرته وقدري انساه ..امايه الله يخليج سيري الملكة وباركيلهم 

امها بستسلام:لا حول ولا قوة الا بالله مع اني مابا اسير بس ان شا الله ياغاليه والله يعوضج باللي احسن منه

نحنت ع ذراع امها وقلبها يفكر فيه رغم نطقها ب:امين

"مع الالم تنولد الفرحه في مكان ما"..وهذي هي الحياة ناس ترحل وناس تبدا ترسم امل باجر بحب ..مع رحيل ناصر يقرر فهد يحقق حلمه اللي تمناه خطب واليوم كانت ملكته على امل كان وده ابوه يحضر بس تعذر بالشغل وانه عنده سفر بس فهد ماحب يأجل فاخذ وياه عمه باركولهم وفرحوا لفرحهم وابوغيث ماحب يكسر الفرحه في قلوبهم ونيابة عن اخوه محمد وافق على انه غداهم 
يوم الجمعة في بيت عايشه





كل شي في الوجود مستحيل يشفع لها اللي سمعته ..ماتتخيل نفسها عرجا اكيد نظرات الناس ماراح ترحمها..كانت يالسه في حديقة البيت على كرسيها الخاص رافضة تستخدم العكاز..غمضت عيونها وهي تعتصر الغصة فقلبها..لين حست بايد حانيه ع كتفها اليمين..لفت راسها ع يسارها رافعة بصرها له ابتسم بس ماحركت الابتسامة الا جرح في داخلها ودموع ع طرف المحاجر..يلس بعده محتفظ بالابتسامه شو اللي في قلبك ياخليفه ياي تبلغني رفضك لانسانه وتقول كنتي حليلتي واليوم ماعاد فيني ابقى زوجج..

طالعها بويهه البشوش:شحالج شمه؟

في نفسها أي حال اللي تسأل عنه حركت شفاها بتمتمه مسموعه وباين الضيق فيها:بخير

تحنحن حاس بالعاصفه اللي فقلبها بس حبه اقوى:شمه قررت اخذج ويايه

فتحت عيونها باندهاش مثل اللي تجمد وردت باستغراب:وين؟!!

خليفه وهو يحاول يتكلم بلطافه:انتي حرمتي ولازم تكونين ويايه بتسافرين معايه..حصلت شقه صغيره غرفتين وصاله ومطبخ وسعرها معقول بنسكن فيها لين اخلص من دراستي..

مب مستوعبه كلامه بس في نفسها قررت تقوله :يعني محد قالك عني وعن وضعي؟ ..خليفه انا ماراح اكون سليمه انا صرت عريا تدري شو يعني؟..يعني مشيتي بتكون غريبة

خليفه وبتأكيد:وانا شو ليي بمشيتج؟..انا باخذ ريلج ولا انتي؟.._قرب ومسك كفها بحب واردف_..شمه اباج تثقين فيني اعطيني واعطي عمرج فرصة لا تقفلين ابواب السعادة في ويوهنا..شمه صدقيني احبج ومالي غنى عنج لا تخليني

يشدها حبها له بس فكرة انها عريا(عرجاء) مسيطرة على عقلها قالت والحزن ينقرا في عيونها:خليفه راح تقدر تتحمل نظرة الناس حقي وهم يشوفون اللي تمشي عدالك وكيف..

منعها قرب اصبوعه من اثمها(فمها):اششش اياج تعيدين هالرمسة مرة ثانية مب مهم الناس اصلا ماراح يشوفون شي_عقدت حياتها وتدارك النفور اللي بان عليها من كلامه_ رحت المستشفى وسألت الدكتور وخبرني انها خفيفه يعني ماراح تبين وايد..شماني ارجوج وافقي ولا تحرميني منج احبج والله اني احبج ولا ابا غيرج 

شافت الصدق بعيونه بس عقلها مازال يفكر ويحط احتمالات تبا تقوله موافقه بس خايفه حس بهالشي في عيونها شاف ترددها فحب يشجعها اكثر:شمه صدقيني كل اللي تفكرين فيه مايهمني عشان عارف ومتأكد انج اقوى منه شمه اباج ويايه وبقربي تونسين غربتي وتكونين اماني اللي القاه دايم شمه وافقي واوعدج مابتندمين ارجوج

مابقالها أي خيار هي بعد تحبه ولا تبا تفرط فيه:خلاص ياخليفه موافقه..بس..

قال بحيرة:بس شو؟!!

شمه واللي تذكرت الحادث:انا كنت السبب في موت خالتك

عقد حياته شو ياب هالطاري على بالها تنهد وقال:انتي مب السبب ليش تلومين نفسج؟!!

قالت بتوضيح:لو مااصريت ولزمت على اللي في بالي كان الحين هي بخير..انا اللي اقترحت وين نسير 

خليفه:خالتي ذاك كان يومها مكتوب عليها تموت لا انتي ولا أي حد كان يقدر يوقف المكتوب انكتب لها انها تموت في حادث باليوم والساعه شمه خلينا من اللي صار ونعيش حياتنا شمه عشاني خلينا نبني حياتنا بحب 

نزلت راسها وتنهدت وطالعته ثواني وهي مركزه في عيونها ونطقت:اوكي 

خليفه اللي ارتاح نفسيا:عساني مانحرم منج

طلع من عند الدكتور وراح عندها وكلام الدكتور بعده في راسه

"حالتها تستوجب احولها لقسم الاعصاب فالحالة اللي تمر فيها هي ادمان والحبوب اللي كانت تاخذها كان ممكن تسبب لها الوفاة لانها ماتصرف الا باشراف طبي دقيق ولحالات معينة..."تنهد وهو يشوفها راقدة بعمق باين الحمى خفت عنها شوفتها تذكره بأخوه ومدى تقصيره بحق عياله..قرب ويلس على حافة السرير ومسك ايدها ماظن انها ممكن تصحى فتحت عيونها وشافته غمضت عيونها بغصة وفتحتهم..مايدري يعنفها ولا يكلمها بهدوء..

منصور وهو بعده ماسك ايدها:ليش ياريم..تعرفين خطورة الادمان كان ممكن تكونين ميتة الحين والسبب الحبوب اللي كنتي تاكليهن ولا ادري من وين يبتيهن ..اعرف انج زعلانه من ابوج وتقصيره وياكم بس ماتوصل للادمان

ريم اللي تحس بالحرقه داخلها:تعرف ليش ياعمي عشان محد طايع يخبرني عنها امي امنه مب صادقة ويايه وابويه مايبا يقول شي عنها

عقد حياته:عن منو؟

ريم واحساس بالخذلان:ماظنتي بتخبرني شي

منصور وهو يسايرها:جربي وبتشوفين اذا بخبرج او لا بس من اللي تبين تعرفين عنها؟

ريم:امايه

تنهد:انزين اذا قلتلج كل شي توعديني انج تخلين عنج كل ها وتهتمين بنفسج ودراستج؟

ريم:اوعدك

منصور:عيل قومي ايلسي وسمعيني زين.._سحبت جسمها وساعدها بترتيب الوساده وراها وتاكت.. بخبرج بكل اللي اعرفه امج اكبر من ابوج بكم سنه حوالي اربع سنين غوته مادري وين تعرف عليها حبها الكل رفض انه يتزوجها بس اصر وعند الا ياخذها وتزوجها ومر يمكن شهر وترك وظيفته واقترض من البنك مبلغ كبير وفتحله مشروع وخسر وبدا الحال يصير اسوأ.. كل يوم وانا راد للبيت يمكن ع الساعة وحده بالليل اسمع اصواتهم ابويه طلب منهم يطلعون من البيت عشان مايبا فضايح وانقطعت اخبارهم عنا ومر الوقت واتصل عليي وخبرني انه طلقها كان حاله تعبان رد البيت وعيون الكل تلومه وماكان يستقر فمكان ومضى الوقت وفي يوم عقب الغدا ونحن متجمعين دخلت علينا ووراها الشغالة شالة اثنين على ايديها وقالت انكم عيال مبارك الكل انصدم بس عرفنا انها تأخرت في الحمل والفحوصات اثبتت انكم عياله مبارك ماكرهكم بس كل ماشافكم ذكرتوه فيها ..

ريم اللي حاسة بالغصة:وهي وينها تعرفون عنها شي.؟

منصور:التقيت فيها من سنتين في المارينا عرفتني وسألتني عنكم وخبرتني انها عرست وعطتني عنوانها..ماخبرتكم ولا قلت لمبارك عشان محلف الكل مانرمس عنها ولا نييب سيرتها

ريم بترجي:ابا اشوفها

منصور:ان شا الله بس اول شي تتعافين وعقب اوديج عندها 

ريم:صدق عمي؟

هز راسه يطمنها :هيه بس في البداية اطمن عليج 

حست براحه خفيفه في نفسها وهي تسمع عمها يوعدها انها بتشوف امها...

كانت تكلمها وهي ماخذه راحتها ولا حست باللي كان يسمع كلامها..بس لابد مالشر يغدر بصاحبه ولو بعد حين!!..

ميعاد وهي مندمجه:منال حبيبتي لازم تكونين اقوى من جيه لا تخلينه يسوي اللي في باله وتخربين كل شي خليه يفهم انج مب سهله وسواياه ويا هدى ماترضين عنها..كيف؟!!..منال كيف يعني شاكه ..عبالج اكذب عليج ولا اخرط من عندي؟! ..انا اللي شفته قلته لج..انهم كانو ييلسون مع بعض وانتي مسافرة وهم يلعبون من ورى ظهرج لا هدى قدرت انها معرسة ولا عمر سوى اعتبار لاخوه والحين يايه تقولين انج شاكه وانه مايسويها شكله بيلعب بعقلج عشان انتي فاضحتنه الحين..من اللي ياي ..مااوصيج خلج قوية وافرضي رايج ..انزين وعاد بلغني باللي بيصير بينكم مع السلامه..هذي اللي بتخرب كل شي..خلني افتك منها وعقب افتك من شيخه لازم اخلي سالم يتصرف ويا احمد ..

سكتت شوي وسمعت فونه يدق ودخل والموبايل على اذنه وقفت وكانت بتروح مسكها بايدها ووقفها انهى المكالمة وعيونه فيهن كلام انهى المكالمة ..ورمى الفون ع السرير..

عينه عليها:شو اللي سمعته ياميعاد؟

ميعاد وهي مب مهتمة:وشو سمعت؟

سالم وهو بعده ماسك ايدها:اللي قلتيه لمنال

ردت عليه بصراخ:ماقلت شي وخلني اسير

سالم بغيض:بخليج تسيرين بس تعرفين وين؟ بيت اهلج_وسعن عيونها بخوف_ عشان تعرفين شو يعني خراب البيوت..ميعاد انتي طالق _سحبها لجدام باقوى ماعنده وطاحت تصيح_ يالله برا وورقتج بتوصلج

ميعاد وهي تصيح:حرام عليك اللي سويته

قرب منها:واللي سويتيه ويا اخوي وحرمته مب حرام ..قومي لا بارك الله فيج.. طلعي واغراضج بطرشها لج ويا السواق

زحفت وهي تصيح:سالم حرام عليك

بعد عنها:ميعاد والله اذا ماسرتي الحين بذبحج ..قومي من جدامي 

ميعاد وهي تصيح بقهر:سالم

سالم وهو يهددها:بطلع وان رديت وشفتج قسم بالله عيالج عمرج مابتشوفينهم ..خوزي من دربي لا بارك الله فيج من حرمه

يلست تنوح وتضرب ع ريوله:ياويلي من شماتتهم ..حسبي الله عليك ياسالم اااخ ياويلي...

اما عمر ومنال وبمساعدة خواتها وحرم خوانها اللي لينن راسها واقنعنها ترجع له وافقت بس حطت شرط انهم يطلعون ببيت بروحهم ماكانت متوقعة انه بيوافق بس فاجأها بموافقته وهذا يدل على انه يحبها ومافي نيته يفرط فيها وهالشعور بدا يغزي قلبها بس تبا وقت تقتنع اكثر ...

من يقدر يتخيل نفسه في هالموقف ..موقف غير متوقع يزلزل الكيان ..اليوم هو الجمعة ومحمد ماحب يرد اخوه ويصغره قدام انسابهم...

كانت مستحيه وخايفه هذي اول مره تشوف ابو ريلها كانت واقفة ويا امها 

عايشه:حبيبتي سيري عندهم الحين بيي

امل:امايه والله اني خايفة وتنافض مابسير الا وياج

عايشه اللي ابتهج ويها وهي تشوف بنتها كيف مستحية:عيل ماسويتي جيه يوم ملجتج على فهد

استحت وردت خدودها:امايه

قهقت عايشه من زمان ماضحكت من قلبها:ههههه روحي يلسي عندهم ترا مب حلوة نخليهم بروحهم وانا الحين بيي ياللا سيري

شافه يايه وابتسم مشت وهي مستحية وسلمت على عمها ويلست قرب فاطمه

محمد وهو يطالعها وخطر في باله شي :ماشالله والله وعرفت تنقي يافهد..مروك يابنتي 

امل وهي موطيه راسه مستحية:الله يبارك فيك عمي 

دخلت :السلا..

تلاقت العيون وضاع الكلام ومر شريط الذكرى مثل فيلم سينمائي صارله اعادة احداث لسنسن مضت..الكل بهت ماقدرت تتمالك نهارت كل السنين اللي صبرتها وتحملت مرها هاللحظه خانتها قوتها طاحت وصرخت امل وهي تركض لها:امايااااااه وركض وياها فهد

ماعر ف شو يسوي يهدي امل ولا يحاول يصحي عايشه اما هو كان يطالع المشهد وعينه على امل يعني صح الشبه كان وايد كبير ملامح نفسها العيون الخشم حتى مبسهما هذي بنت عايشه يعني بنته!!

نقلوها للمستشفى ودخلوها للعناية وتمت عندها بنتها اتصل فهد على غاليه وخلاها اتي عندها وهو رجع البيت عشان يسمع الحقيقه المره من ابوه وهو يخبر فاطمه عن السالفه..

محمد:هجرتها بحجة اني بشتغل كنت اروح عندها كل مالقيت فرصة..وقطعت فترة طويله تزوجت امنه وماخبرتها عن عايشه كنت متزوج عايشه وهي صغيره وقتها كانت محيرة لمحمد ولد عمها وتوفى وعقب فترة خطبتها وتزوجتها ..وتزوجتج ونسيت عايشه عقبها حسيت بتأنيب الضمير وسافرت قطر عشان اطلقها يمكن ذيج الليلة حنيت لها وعقب فترة رجعت ادورها لاني طرشت من يبلغها اني طلقتها بس خبرني انه مالقاها ..وانا بعد مالقيتها كنت اعرف انه لها اخو هنا بس مادري عنه ...بس المهم الحين يافاطمه انه زواج فهد من امل باطل.

سكت على شهقات ولده ودموعه وهو يقول:والبركه فيك

وقف:فهد

صرخ بقهر:لا تقول اسمي.._ضرب ع صدره وهو يقول_مايشرفني اكون ولدك..ولا يشرفني _يشاور عليه_تكون ابوي

فاطمه اللي خايفه على ولدها:فهد

فهد اللي وصل حده منه يتحدث بغصة والم:شو تباني اقول لها.._ياكبر الوجع وهو ينطقها_انا اخوج.._صرخ ودموع قلبه تهل قبل الجفون_كيف احط عيني بعينها واقولها اختي..شو اقول للناس تزوجت اختي..والسبب محمد لــ تعرفونه؟ اللي بسبته تزوجت اختي ..

فاطمه اللي قربت منه:فهد حبيبي لا تسوي بعمرك جيه

بتعد عنها بغيض:خليني.._ضرب على صدره_محد حاس بالنار اللي شابه هنا..

متلت عيونها دموع مب قادره تسوي شي وهي تشوفه يروح ولفت عليه وقالت:والله اذا صار ع ولدي شي مابسامجك يامحمد..ذمب عيالك فرقبتك فرقبتك يامحمد .._مشت وهي تقول_حسبي الله ونعم الوكيل حسبي الله ونعم الوكيل

اما هو ضايع مب عارف شو ممكن يسوي ولا كيف يتصرف

كان عند وعده لها خذها لبيت امها كنت متردده تنزل 

منصور:انزلي وانا بترياج 

طالعته وهي محتاره ومن بعد تردد فتحت الباب والخوف بعده مالي قلبها كانت تتمنى يزقرها يمنعها وفي نفس الوقت عندها رغبة تلتقي بامها..امها اللي كانت تفكر فيها عاندت وكانت بتخسر حياتها بس عشان تعرف عنها والحين وهي تشوف حلمها يتحقق تتراجع؟!!!

مشت ووقفت قبالة الباب انفاسها مضطربه كل مابغت ترفع ايدها تدق الجرس تراجعت ..حطت ايدها ع الجرس من غير ماتضغط طالعت الباب ومرت ثواني ولمت صبوعها مع بعض ونزلت دموعها وركضت وهي تصيح تفاجأ وهو يشوفها تفتح الباب وتركب 

منصور:ليش رديتي؟!!

ريم وهي تصيح:عمي ابا اروح البيت

منصور:وامج ماتبين تشوفينها؟

حركت راسها وهي منزلتنه بلا

منصور:ليش؟!!

طالعته ودموعها تنزل:مب مستعدة الله يخليك خذني البيت 

كان يالس ويا جاسم ويوم شافها تمشي ووراها عمها وقف وقف جاسم ركضت وهي تصيح ورتمت فحضنه كان تصرف عفوي تدور على الحنان حضنها وهو حاس انه مقصر وباهم وقرب منه جاسم وحضنهم

وهو يقول:سامحوني قسيت عليكم واهملتكم بس من اليوم راح تشوفون مبارك ثاني ولا راح اقصر وياكم 

منصور وقبل مايروح قال بصوت واطي:الله يهديك ياخوي ويصلحك..

خطبها وهو قلبه يتقطع عرف انها وافقت على غيث فخفى حبه وبارك لغيث على الخطبه حب يبعد وتعذر بانه بياخذ دورة ويمكن سفرته تطول وفيه قلب ثاني حاس بالقهر وهي تشوف حلمها بغيث يروح لاختها بس هي بعكس هزاع اللي ماحب يكسر قلب ربيعه..من عرفت وهي حابسه نفسها فغرفتها بس مافيها تتحمل ورحت لحجرة اختها كانت ميثه وياها دخلت عليهم 

ميثه وهي تصرخ عليها:ليش تدخلين جيه من غير مادقين الباب

مريم وهي تشاهق:انتي مايخصج_طالعت حمده _..ليش؟..انتي في شو احسن مني عشان يختارج

حمده اللي مستغربه طالعت ميثه اللي ماتقل عنها حيره وقالت ميثه:انتي شبلاج عن شو ترمسين؟!!

مريم وعيونها على حمده:اكرهج ياحمده اكرهج

حمده:ليش انا شو سويت عشان تكرهيني؟!!

مريم بقهر:خذتيه مني؟..خذتي غيث مني..احبه احبه بس انتي بتاخذينه

ميثه:مريوم استحي على ويهج انتي بعدج صغيره شو هالرمسه؟!

مريم:انتي جب ولا كلمة..وانتي_تطالع حمده_والله ماراح اسامحج اكرهج 

حمده بصراخ:خلاص يامريم ماباه 

ميثه:حمده انتي بتحطين عقلج بعقلها

قالتها:ميثه هذا قراري ماابا اتزوج لا من غيث ولا من غيره والزواج مب بالغصب

كان الصوت عالي والدريشه مفتوحه والكلام وصله وهو توه داخل من الباب ..مب مستوعب اللي سمعه ولا مصدق اللي نقال انسحب من المكان ومن عقبها حمده خسرت غيث مع انها تحبه ومريم ماجنت الا الدموع ...

تتأسف على حال امها ولا على حالها كانت تصيح على امها والحين عرفت السبب اللي خلا امها في هالحال كانت غالية وياها تواسيها وتخفف عنها اما فهد ففضل انه يبتعد عن الكل ولا يندرا متى بتهدا نفسيته او شو راح يسوي ..

قلوب تتحطم وقلوب تفرح بعد ماكانت بتفقد الامل ..هي بعدها تحبه مهما كابرت.. وافقت انه يخطبها مب كارهه لنوال بس بعدها مصدومة من اللي قالته ساره وقررت ونفذت اللي فكرت فيه وتنازلت عن البيت لنوال وهي وعدها يوسف انه بيسكنها في بيت خاص فيها وبيكون باسمها...

من عقب موت ناصر وهي تتجاهله وتتجنب تلتقي وياه..وهو وبسبب تسرعه حب يأدبها فوافق على اللي اقترحته امه انها تخطبله ومن غير مايشوفها وافق وتم تحديد يوم الملكه وحجز القاعه وتجهيز كروت الدعوة ..مايدري شو اللي خلاه ياخذ واحد من بطاقات الدعوة لها وقف قدامه في وسط الصالة مع انه دخل سيده من عقب مافتحت له الشغاله الباب وقفت وهي ساكت بس في داخلها غيض مكبوت تحمله اللي استوى لناصر

منصور:اللي صار لج يد فيه انتي ماخبرتيني ..استفزيتيني وصار اللي صار..ايمان مليت منج ومن عنادج ..حبيتج وكنت مستعد اسوي أي شي عشانج..بس للاسف انتي ماتستاهلين من يهتم فيج _وهو يرمي البطاقة لها_امسكي..هذا بطاقة دعوة..ملجتي يوم الجمعة وانتي معزومه..بس كلمه اخيره احب اقولها لج..يستاهل البرد من ضيع دفاه

خلاها وطلع وهي مغتاضه فداخلها ...مضت الايام بطيئة ووصل يوم الجمعة رغم انه في داخله قلبه يصرخ اتراجع الا ان عقله رافض الفكرة يحبها يعشقها بس اللي تسويه مايقدر يتحمله الليلة ليلته وراح يثبت انه يقدر يمسح حبها من قلبه بدت الحفلة والكل يبارك هو واقف يستقبل اللي يهنون وفي داخله احتضار ..وعند الحريم تحاول تبتسم وهي تحاتي اختها خذت فونها وبتعدت شوي واتصلت بس محد يرد رجعت واتصلت والقلق باين عليها بس بعد ماياها رد..في داخل القاعة غنى ورقص وابتسامات وفرح وعلى مسافه مب بعيده دفاع مدني ودوريات واسعاف..صورتين متناقضتين لشيئين في نفس الوقت ونفس المكان طبعا الغلط كان من ايمان هي اللي تسببت في الحادث بسبب سرعتها ..طلعت من الحفلة ع البيت ومنه على المستشفى في اللحظه اللي وصلهم فيها الخبر..دخلت عندها ودموعها تغرق خدودها 

هدى:ايمان لا تخليني محتايتلج ..ابويه راح وامي راحت وناصر راح ايمان مابقالي غيرج 

ايمان اللي تتنفس بصعوبه:هدى..سمعيني..اباج تكونين قوية وانا متاكده انج تقدرين..

هدى:مااقدر انا بدونج مااقدر اسوي شي

ايمان:لا تقدرين وانا متأكدة

هدى:انتي كنتي يايه الحفلة صح؟..ليش؟..عشان تباركيلة ولا عشان تحرين عمرج

ايمان:لا هذا ولا ذاك.._بللت شفايفها وبلعت ريقها وتتنفس بصعوبه_كنت بقوله اني احبه واني له حتى لو كان لغيري

هدى ودموعها تهل:ليتج ماييتي ..ايمان لا تروحين

ايمان:مب بايدي..هدى لا تنسيني من دعواتج هالشي الوحيد اللي بينفعني بعد موتي 

هدى اللي صاحت بحرقة:ايمان.._وسعت عيونها وهي تشوف اختها تمتم بالشهادة _ وطلعت روح ايمان لباريها ..كانت ايام ثقيلة علىيها هي تحس بالوحده كل اللي تحبهم راحو عنها واخرهم كانت ايمان..مرن اسبوعين ومحمد بدا يوسوس لولده انهم يضمون الشركة لشركتهم عشان هدى ماتقدر تسوي شي..كلمها وقالها على اللي بيسوونه طبعا هدى تذكرت وصية اختها وفي اليوم الثاني راحت للشركة..حمد ماصدق اللي سمعه عن وجود هدى وسار لمكتب ايمان وتفاجأ فيها

حمد:هدى شو تسوين هنا؟

هدى والحزن باين عليها بس تحاول تتماسك:مثل ماتشوف..ادير حلالي

حمد اللي ظن انها من صدمتها بموت اختها:هدى كلنا مقدرين حزنج على ايمان ..

قاطعته:وانت تظن اني هنا عشان اللي صار لايمان وتظن اني مااعرف اتصرف لا ياحمد انت غلطان اللي ماتعرفه اني كنت ادير الشركة اذا ايمان مشغوله اكثر المعاملات عليها توقيعي يعني مثل مايقولون من ورى الكواليس واذا مب مصدق اسأل او روح شوف التواقيع وراح تشوف بينهم توقيعي .

حمد اللي انقهر:يعني تلعبين من ورايي ومسويه فيها الطيبة اللي ع نياتها اثاريج مثل اختج

هدى:لا تذكر اختي على لسانك..انت مب احسن من ابوك واخوك

شدته كلمته واستغرب وقال:أي اخو؟!

هدى من غير اهتمام:مب مهم

حمد اللي قال في نفسه :معقوله شافته في ذيج الليلة.._وسافر بفكرة لذيج الليلة_..كان رايح للغرفة وشاف سالم طالع من داخل ينافخ وكندورته مغبرة

حمد باستغراب:سالم شبلاك؟..شو كنت تسوي داخل

سالم:ايمان..ايمان داخل..حمد انته ماشفتني ولا تعرف شي اياك اياك تخبر ابويه تراه بيذبحني 

وركض وهو سار داخل وفي ايده مصباح يدوي..دخل وشافها وبهت:هدى

كان المكان وسخ غباروتراب ولا فيه ليتات ...هي كانت تدور على اختها ووصلت الغرفه وسحبها عقب ماغطى على اثمها من غير مايلاحظ انها هدى..صحت وشافت اللي قدامها حمد صاحت ويرحته بظفورها وشردت منه مع انه ماسوى شي

صرخت فيه وردته للواقع:حمد..

حمد:شو؟

هدى:طلقني

حمد اللي معصب بس يحاول يكتم غيضه:هدى سمعيني..ذيج الليلة..

قاطعته:خلاص سكت مابا اسمع شي الا شي واحد طلاقي..طلقني عشان عافك الخاطر ولا ابا اعيش وياك ..ولو سمحت كمل جميلك واسحب اسهمك من الشركة...شو تتريا طلقني

بلع ريقه وحط عينه بعينها:انتي طالق وورقتج بتوصلج

ظن انها بتتأثر بس حس انها نسخة من اختها وطلع عنها...

بدت تطلع اغراض ايمان من الفله عشان ترجع تسكن فيها ..كانوا الشغالات يطلعن الاغراض في كراتين ويحطنهن برا ..دخل وقلبه منكسر يحس انه الجو يكتم كل شي يذكره فيها ..شافهم يركضون له وفي ايدهم اوراق راسمين عليها ماحب انه يتجاهل صولو عنده وهم يبون يورونه شو راسمين عليهن اخذ الاوراق وعقب ماشافهم قلبهم ع الصوب الثاني وعقد حياته:شو هذا؟.._طالعهم_من وين يبتو هالاوراق؟

..:مناك وايدات اوراق

منصور:تعالو دلوني وينهن

وراح وياهم ولقى ملف كامل محطاي ويا الاغراض فتحه ونبش فيه وهو يشوف اوراق تخص فحوصات ومواعيد مستشفيات برا وداخل وكلها باسم ايمان!!..بدا الخوف في قلبه واخذ الملف وياه..وراح للمستشفى عشان يعرف حق شوه الاوراق وطلع وقلبه يتقطع وخايف ينصدم بشي اكبر وراح لهدى في الشركة ورمى الملف قدامها وعيونه تهل دمع 

منصور:هدى ايمان شو كان فيها؟

هدى اللي قلبها محروق على اختها وتحمله السبب:هالكثر تهمك؟

منصور اللي صرخ فيها:هدى لا تلعبين باعصابي وردي عليي

هدى وهي تحاول ماتصيح رغم اللي حاسه فيه:كان فيها سرطان الرحم..وسوت عملية استئصال..ايمان كانت تحبك بس مابغت تظلمك وياها _نزلت دموعها غصب عنها_..وقبل ماتموت قالت انها فرحانة انك الوحيد اللي سكنت قلبها من يوم كنتو صغار ليوم وفاتها 

قال وهو حاس بالغصه:بس لا تكملين ..انا ذبحتها ..ايمااان صرخ باسمها وطلع تايه ساهي يصيح بلوعة وجع..وراح يشكي للبحر يمكن يقدر يغسل لو شي من الالم..كان يمشي وصوت من داخله يناديها يسترجع ذكرياتهم الماضية سوى ..كان يمشي وقرص الشمس يميل للغروب ..مثل ماغربت شمس اللي يحبها


