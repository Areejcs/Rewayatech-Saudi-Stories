


خالد سند راسه على ورا وتنهد :والله تعبت ياتركي .. تعبـتني هالبنت 

تركي : اللي اعرفه ان كرامتك ماتسمح لك تذل عمرك لشخص مايبيك 

خالد عدل جلسته :تركي انا عندي كرااامه بكل شي الا مع غاده .. معها خلاص الكرامه ترووح 

تركي : وليييه معها بالذات خالد مايصير حالك كـذا

خالد : شسووي بعمري طيب تركي انا حبيتها غصب عني والله مو بيـديني اذبح عمري يعني والا شسووي 

تركي : اجل خلاص مافي الا حل واحد اللي هو قلته لي من شوي 

خالد : قصدك اني اخطبها مره ثانيه 

تركي : ايه

خالد : ايييه وانا اصلا مافي بالي الا هذا الحل بخطيها ثانيه وثالثه ورااابعه ليين ماتطفش وتوافق غصب

تركي : والله انت غريب ياخالد يعني اذا وافقت علييك بتكون موافقه بالغصب زي ماقلت كيف تبي تعيش انت وياها مبسووطين وهي مغصوبه عليك

خالد : غاده بنت عمي واعرفها زيـن هي علشان الامر بيدينها رفضت لكن لو تتزوج غصب وتعرف مين خالد هذا اللي كانت تكرهه من دون سبب يقنع صدقني بتحـبه 

تركي : وفيصل شصار عليه

خالد : مدري من زمان ماكلمته بس هو قال لي خلاص من ناحيته انهاها 

تركي : انا احس انها متعلقه بفيصل مره وهذا اكبر سبب خلاها ترفضك

خالد : هذا اللي معذبني 

تركي : ربــك يعيــن ولاتفكر كـثير خالد والله حالك مو عاجبني ابد 

خالد : ليه مو عاجبك

تركي : شوف شكلك كيف نحفـت مره ماعاد تاكل ولاتشرب وطول وقتك هواجيس وتفكـير ذاابحك .. ريح بااالك ولاتفكر بشي يتعبك

خالد : ماراح يرتاح بالي الا اذا صارت غاده لي وملكي انا 

تركي : ماأدري وش اقول لك .. بس الله يعييين وربي يوفق 

خالد : المهم تركي انت متى ناوي تسافر

تركي : لييه

خالد : ضايق صدري

تركي : افااا 

خالد : بالله عليك اذا رحت كيف بعيش من دونك

تركي : ياحبيلك ياخالد كلها اسبوعين وراجع ماراح اطول .. ارتاح مني شووي 

خالد : لا والله ماراح ارتاح انت بتزيدني هم وتعب على تعب 

تركي : ياعمري خلوود والله لو بيديني ماسافرت واصلا انا مالي خلق بس شسوي اهلي مافي الا انها يروح معهم 

خالد : رووح بس ووسع صدرك وانسى خالد وهمومه اللي ماتخلص

تركي : شدعوا خالد لاأسمع منك هالكلام مره ثانـيه 

خالد : هذا اللي صاير ماأدري ليه احس اني مخلووق علشان اوااجه هموم بس 

تركي عصب من خالد : خااالد شهالكلام اللي اسمعه استغفر ربك يارجااال علشان سالفه والا سالفتين تقول لي انا مخلووق علشان أوااجه هموم .. 
خالد والله اذا شفت مصايب غيرك تهون مصيبيتك وهمك بعدين الحمدلله انت شفييك يعني علشان غاده ماوافقت وقفت الدنيااا يعني اذا وافقت بترووح همومك وتصير مبسووط 

خالد : اذا كنت ماتدري وجود غاده بدنـــيتي اكـبر هـم ياتركي 

تركي : انت اللي مخليها هم والا هو شي عااادي خلاص يعني البنت ماوافقت حاول تنساها وتشوف لك غيرها .. انت مو اي شخص ياخالد كل بنت تتمناك 

خالد : تركي الله يخلييك لاتضغط علي بهالسالفه خلاص انا قلتلك مو قادر انساها شسوي والله صــعبه حس بحالتي شوي 

تركي : خلاص خلاص قفل قووم معاي نشوف لنا شي ناكله لاتقوول لي مو مشتهي 

خالد : ايه مو مشتهي 

تركي : مادامك معي بتاكل غصب قووم يلا اشوف 

خالد : تركي روح لحالك انا مالي خلق

تركي يقوم ويمسك خالد مع يدينه : وسع صدرك الدنيا والله ماتسـووى قوم معي يلا 

قام خالد : ربـك يعين 

تركي : خالد والله مشتاااق لضحكتك من زمان عنها 

خالد : تبيني اضحك كـذا من دون سبب

تركي : طيب اقول لك نكته وتضحك 

خالد : يلا

تركي : هههههههههههههه 

خالد : الحمدلله والشكر شفيك انهبلت 

تركي : فيه نكته كنت تقولها لي دايم اذا كنت طفشاان وكنت اضحك علييها وانت تنبسط عليها مره

خالد : اللي هي 

تركي : يقولك فيه اثنين محششين كانوا يشوفون الأخبار بالتلفزيون قال الاول للثاني ماتلاحظ ان الاخبار طولت قال الثاني يمكن انها الحلقه الأخيره

خالد : ههههههههههههههههههه الله يرجك للحين تذكرها

تركي : هههههههه مستحيل انساها

خالد : يااحبيلك والله 

تركي : اييه خلك دايم كـذا خل هالضحكه توسع صدوورنا 

خالد : انشااءالله يلا مشينا

تركي : يلا 

***********************************

بـعد مرور شــــهرين من الاجازه ..

تركي ساافر مع اهله ورجع من السفر وخالد كان ينتظره علشان يروح ويخطب غاده مره ثانيه يحس بوجود تركي كل شي بيكون بخـير
الهنوف وعبدالعزيز سافروا لـ مـصر وتركوا بنتهم عند حصه ..
فارس ومشعل وفيصل واحمد راحوا للبـحرين يوسعوون صدورهم مع بعـض 
فهد وبناته وزوجته سافروا لـ مكه من بداية الاجازه فهد كان محتاااج يجلس بمكه فتره طويله وبناته كلهم كانوا مبسووطين عمرهم ماراحوا لمكه الا وهم صغار مايذكروون ..
يوسف وزوجته السوريــه سافر معاها لـسوريا تزور اهلها 
ساره كان ودها تساافر بهالاجازه وابو سعود كان وده يسفر البنات ويوسع صدورهم بس كان تعبان من رجلـه ومو قادر يسافر ويتحمل مشي كثير 
فرضت ساره ووعدها بشي احلى ويعوضها 

نآآس مبسوطه بالاجازه وتخطط وين تسافر ووين ترووح .. ونآآس مقابله الجدران الاجازه متساويه بالدراسه مافي فرق .. الدموع والكآبه والحزن مرافقيينهم بكل اوقاتهم ..

ابو سعود كان وده يفاتح غيداء بموضوع الرجال اللي جاي يخطبها من فتره طويله بس كل يوم يقول بكرا ويروح عليه الوقت وهو مو حاس وبعدها قال للرجال انها ماوافقت وهو حتى ماسالها ولاناقشها ..
وبعدها بفتره بسيطه خطبها واحد غنــي يسكن بقصره لحاله وامه وابوه متـــوفين وعلاقته مع عمانه وخواله مو قويه ابـد .. يعني عايش في حاله وفلوسه تأكله وتشربه وتعيشه حيـآته ومحتاح شريكة لحياته بس ..

جاء لعند ابوسعود وخطبها .. ووعده ابوسعود انه يشاورها ويرد له الخبر بأسرع وقتـ ..

في البحـريـن ..

كانوا العيال مبسووطين حيل توهـم طالعين من السينما ..

مشعل : انا خلاص بطني مره يووجعني شوفوا لي حل 

فارس : من ايش 

مشعل : من كثر ماضحكت علييك

احمد : هههههههههههههههههه فرووس انت عليك شكل وربي مايفوت ليتني مصوورك 

فارس : اقول انقلعوا شفييه شكلي 

فيصل : شكلك وانت خاايف ومطير عيونك 

مشعل : هههههههههههههههههه بس خلااص لاتذكروني بشكله احس وربي لو زاد ضحكي بمووت 

فارس : احمدروا ربكم وسعت صدوركم بشكلي 

احمد : ههههههههههههههههه بس فاتت علينا ماصورناك 

فيصل : عاد احمد والتصووير كل شي يبي يصوره مايفوت شي 

احمد : لاني مبــدع وتصويري يعجبك 

فارس : لاتصير واثق بقووه خف على نفسك شوي 

مشعل : طيب يلا صورني خل نشوف تصوريك حلو والا لا

احمد : لا طبيعي بيكون شين تصويري مادام في الصوره انت 

مشعل : الا والله قوول بيطلع حلوو احمد ربك اعطيك فرصه تصورني 

فارس : الله يهديك ياأحمد هذا مشعل ماتعرفه 

احمد : الا اعرفه يلا وقفوا جنب بعض خلوني اصوركم 

فارس وقف جنب مشعل وحط ايدينه ورا كتفه 

فارس : يلا يلا 

فيصل : سبحااان الله انتوا يالاثنين كل ماشفتكم احسكم توأم

مشعل : مو انت لحالك كثير يقولون كـذا

احمد : عاد انا احس مافيه تشابه ابد 

فيصل : لا حرام علييك طولهم واحد وبياضهم واحد وجسمهم وااحد بس شوي الاشبااه تختلف والعرض ماشاءالله مشعل اعرض 

فارس كان لابس بنطلون جينز وقميص كرهات احمر وكحـلي ورافع اكمامه وبشعره الاسود الطويل صاير شكله راايق
اما مشعل كان لابس برمودا جينز وتيشيرت احمر مخطط بأبيض خطوط صغيره وبرضوا شعره نفس طبيعة شعر فارس اسود ومجعد شوي وماننسى ان مشعل احـلى ملامح من فارس بكـثير 

فارس : مشعل اذا كبرت بتصير نفس نواف بالضبط

مشعل : ياااحبيله والله

فارس : اييه شخباره نواف

مشعل : ياعمري عليه من زمان مارحت له

فيصل : ليه 

مشعل : والله يضيق صدري اذا شفت شكله اروح هناك بس اضيق صدري لييه

فيصل : يطلع بالسلامه انشاااءالله بس والله لو تطلع نفس نواف حلوو

مشعل : ليه

فيصل : جسمه حلوو 

احمد : ايه ماشاءالله عريض وطويل 

مشعل : ياعمري عاد لو تشوفونه الحيين والله يمكن انحف مني

احمد : اووف 

مشعل : ايه والله 

فيصل : طبيــعي الهم ينحفه بس انشاءالله يطلع ويرجع جسمه الاول 

مشعل : انشااءالله

فارس : يلا احمد بتصورنا والا شلوون 

احمد : طيب خلوا عندكم فن كـذا بس واقفين سوو حركه من هنا والا هنا 

مشعل : وشو يعني تبيني اعطيه بوسه وانت تصور

احمد : ههههههههههههههه بالضبط 

فارس : اقوول انت وياه تراني استحي

فيصل : تستحـي وتخااااف صاير بنت 

فارس : فصوول عن الغلط 

احمد : ماعلييك منه يلا بس وقف زيين

مشعل يغمز لأحمد : يلا

احمد رافع الكاميرا بيصوورهم وقبل مايصور قرب مشعل لفارس وعطاااه بوسه والتقط لهم الصوره وهم على وضعهم 

فارس : مشعلووووووه مالك داعي

مشعل : ههههههههههههههه احمد قال لي انا مالي ذنب

احمد : يااخي شفيك انت ماعندك رومانسيه ابد عادي ولد خالتك ويعطيك بوسه فيها شي

فارس : لامافيها شي بس قدام خلق الله كلهم

احمد : عااادي وسع صدرك

فيصل : احس الصووره بتطلع شي 

مشعل :اكييد بتطلع شي مادامني فيها انا وفرووس

احمد : انا غرت شرايك فصول نصور مثلهم

فيصل : ههههههههههههههههههه يلا قدام

فيصل توه بيتقدم عند احمد علشان يصور ويرن جواله ..

طلع جواله من جيــبه ..

استغرب يوم شاف الرقم ماكان يتوقع انها بتدق عليه من بعد كلامه حس انها دقت بوقت غلط بس ماحب انه يسحب عليها ومايرد ..فيصل طبعا حذف اسم غاده من عنده بس يوم دقت عرف رقمها ..
وكان له تقريبا 3 شهور ماكلمها ..

فيصل : دقاايق شباااب 

وراح فيصل عنهم ورد 

فيصل : الـوو

غاده : الو

فيصل : هلا والله 

غاده : هلابك .. شخبارك فيصل 

فيصل : الحمدلله بخير ..انتي كيفك 

غاده : الحمدلله ..فيصل انا دقيت عليك ابي اقولك اخر كلامي الاخـير لك

فيصل : قولي ياغاده شعندك

غاده تجرأت وبدت بالموضوع : فيصل خلاص الايام اللي عشتها الحلووه بوجودك ..الاياام اللي حبيت فيها شخص وتعلقت فيه ..الاياام حبيتها بكل مافيها خلاص راحت وتلاشت ماعاد باقي فيها الا ذكـرى..
مادام رايك وقلته لي ..مادامك خلاص ماعاد تهتم لغاده او بالاصح ماعاد تحبها مثل اول ..انا اتوقع انك ماحبيتها من اساس علشان يقل حبك او يتغير 

فيصل قاطعها : لحظه ياغاااده

غاده : فيصل ارجوك لاتقاطعني ابد اسمعني وبعدين لك الحريه تتكلم 

فيصل : طيب تفضلي 

غاده : ممكن انت كنت تظهـر لي انك تحبني ومن كلامك الحلو اللي ممكن افسره انك بس شي حفظته وجيت تقوله لاي بنت ممكن تكلمها ..ودايم الانسان مايعرف غلطه الا بالنهايه وتوي عرفت غلطي
والشي اللي سويته غلط وربي حسافه وقتي ضاع على شي تافه ماإستفدت منه الا القهر والضيقه ..من اليوم خلاص غاده بتنسى شي حبته وتعلقت فييه وهو كان يلعب بمشااعرها وهي مو حاسه ..
من اليوم غاده بتترك كل تفاهات مثل هالتفاهه هذي اللي سوتها .. 

فيصل مو قادر يتحمل غاده وكلامها : غاده مبسوطه على كلامك اللي تقولينه كأني انا اللي غصبتك تسوين هالشي انتي برضااك سويتيه بعدين لاتفسرين مشاعر غيرك وانتي ماتدرين عنها..
وشو اللي يلعب بمشااعرها ..غاده مع احترامي الشديد انا اكتشفت انك لسى صغيره يعني انا اعترف لك واقول لك حبييتك صح ..
بس خلاص يوم اتضح لي الشي الغلط قل حبي بس مازلتي غاده انسانه عزيزه وغاليه ..
يعني انتي علشاني قلتلك الشي الغلط اللي نسويه جلستي تسبين فيني ولاكأنك بيوم حبيتي هالشخص والا عزيتيه ماأدري مين اللي مشاعره كاذبه ياغاده..

غاده :من كـثر ماحبيييتك حطيت هالعتاب كله كله ..الواحد اذا حب شخص وتعلق فيييه بعدين انصدم انه يجيه يوم ويقول له خلاص احنا لازم ننتهي..
وش تبي يكون ردة فعله يضحك ويزييد حبه له والا بينقلب الشي ضده جاووبني يافيصل

فيصل : مافي شي محدد على حسب الشخص ومقدار حبه 

غاده : كل شخص اتوقع بيسوي اللي انا سويته وانا ماقلتلك شي اتوقع انه يزعلك 

فيصل : الحيين تتهمين اني اكلم بنات والعب عليهم وتقولين ماقلت شي يزعلك غااده والله مو بزر انا مايفهم 

غاده : بس هذا مو شي غلط

فيصل عصب : غاده احترمي نفسك والله اني احمد ربي اني تعرفت على ولد عمك والا لولاه كان استمرينا بشي غلط ونهايته فراق وماأدري كيف بيكون 

غاده : يعني كأني افهم من كلامك انت ماسويت هالشي الا علشان خالد

فيصل : بطبعي انا صرييح خالد انساان غير عن كل شخص قابلته بحياتي حبووب طيب محترم عمره ماغلط على غيره ومن معزته وغلاته عندي سويت هالشي ..
لانه انتي تبقين بنت عمه ومو من حقي اسوي هالشي واكيد كل شخص يغار على اي قريبه له وخاصه لما يكون صديقه في علاقه معها.. 
ويكون بعلمك اذا ماكنتي تدرين خالد يدري عن كل شي بيني وبينك وجاني هو بنفسه يطلب اني اتركك بس قبل لايطلبني فهمته وقلتله خلاص اصلا انا كنت بسوي اللي تبي ياخالد من زمااان ..
وفرصه جت منك تقويني وتشجعني اسوي اللي في بالي ..

غاده ماإستوعبت : كيف يعني خالد ولد عمي يدري اني اكلمك هذيك الفتره كلها

فيصل : ايه من يوم هذاك اليوم يوم اقولك سالفة الجوال وهو كان يدري

غاده : وفرحاااااان توك تجي تقول لي فيصل انت تستهبل والا تتكلم جد

فيصل : لا اتكلم جد

غاده : حرام عليييك يعني كل هالفتره خالد يدري عني وانت ماقلت لي 

فيصل : شتبيني اقول لك بعدين انا ماتأكدت الا يوم جاني ومن بعدهخا قلتلك خلاص احنا لازم ننتهي

غاده :..........

فيصل :غاده اتمنى تكون هذي اخر مكالمه بيننا وماأبي انهيها على هواش خليها تنتهي على خير والكل يروح بطريق والله يوفقك ويوفقني 

غاده :........

فيصل : غاده خالد صار صديقي وصرت اجلس معاه كثير ..خالد ياغاده يحبك ورغم كل اللي درى عنه انك تكلميني ماتغير حبه لك بالعكس زااد واكبر دليل انه جاني وقال اترك بنت عمي 
وبصراحه انا لو اني مكانه ماراح اوافق على بنت عمي من بعد مادريت انها تكلم ولها علاقه بواحد .. علشااان كـذا يتضح لك ان خالد غـــير عن الكل .. غاده نصيحتي الاخيره لك لاتخسريـن خالد 

غاده : خلاص يافيصل بس تكـفى ترى اللي فيني كافيني .. ابييك تنساني يافيصل ولاتتذكر ولا شي من غاده وانا بحــاول انساك ومثل ماقلت كل واحد يروح بطريقه

فيصل : الله يوفقك يارب ويسعدك تبقين اخت غاليه وعزيزه

غاده : امين وياك

فيصل : انتبهي لنفسك ولاتتهورين بأشياء تندمين عليها بالاخير ولاتستعجلين بأي قرار تتخذينه 

وبهالمكالمه انتــــــهى كل شي كان بين غاده وفيصل .. ايامهم الحلوه اللي عاشوها سواليفهم اللي قضوها مع بعض حبهم اللي ممكن نسميه حب مززيف حب كاذب حب جاء بطريق غلط عمره ماراح يستــمر ..


غاده اول ماسكرت من فيـصل حست ان الديا تدوور فيها تبي تستوعب كلام فيصل اللي قال لها عن خالد بس مو قادره .. معقوله خالد يحبني من بعد ماعرف اني بعلاقه مع فيصل
لهالدرجه حبك كبــير ياخالد .. يعني مو معقوله جاي يخطبني وهو يعرف اني كنت اكلم فيصل وش اللي تفكر فييه ياخالد مو معقوله شخص يعرف ان بنت عمه تكلم من قبل ويروح يخطبها 
وفوق هذا كله يدري انها تكرهه..

غــــــريب انت ياخــــالد ..


**************************************************

محمد يرد على جواله ..

محمد : هلا والله وغلا 

مشاري : هلا بالقاااطع 

محمد : ياعمري انا دايم القاطع

مشاري : طوول عمرك قاطع ياشييخ حرام عليك ارحمنا شوي

محمد : وش مسوي انا ياساتر

مشاري : صاير تتغلى ومانشووفك ابد وكل ماكلمنااك تقول معليش كنت مشغوول بالله عليك وش الشغل اللي عندك

محمد : والله مدري يامشاااري الايام تمشي بسرعه كل يوم اقول بكرا بروح للعيال وانسى

مشاري: صاير شااايب اللي يشوفك يقول متزوج وعنده 19 بزر

محمد : ههههههههههههههههههه بسم الله علي 19 مره وحده

مشاري : مدري عنك صااير تنسى وتنشغل وحالتك حاله 

محمد : هههههههههه ياحبييلك والله شسوي اعذرني مشااري قسم بالله مدري كيف يمر الوقت علي بسرعه 

مشاري: المهم احنا هالمره سامحناااك بس بشرط

محمد : ياليييل بدينا بالشرووط .. وشو شرطك قول

مشاري : تخاووينا 

محمد : وين

مشاري : ماقلتلك انا اخو عبدالله بيتزوج وزواجه بجده لازم نروح نحضره

محمد : ياحبيييله وماقال لي ولاعطاني خبر

مشاري : انت اصلا متى نشوفك علشان نقولك والا نعطيك خبر حتى الجوال بالطقااق ترد علينا 

محمد : اشغاالي ماتسمح لي 

مشاري : ارحمنا يارجااال

محمد : ههههههههههه والله مشتاااق لك يالدووب 

مشاري : والله انا اكثر وش قلت طيب تجي معنا

محمد : اييه اكيد مايحتاج اول الحضوور انا بس شعنده بجده

مشاري : مدري والله اهل البنت الظاهر

محمد : اها

مشاري : خلاص يعني نعتمد انك بتجي

محمد : اييه اكيد

مشاري : ايه كفوو والله 

محمد : بس متى بتمشون

مشاري : هو زواجه الخميس واحنا بنمشي انشاءالله الثلاثاء

محمد : حلوو

مشاري : وكلنا بسياره وحده يعني مايحتاج تتعب عمرك 

محمد : العيال كلهم بيروحون

مشاري : ايه عبدالله ياعمري ماترك احد الا يعزمه

محمد : ياحبيله 

مشاري : ومشعل اخووك لاتنساه خله يجي يوسع صدوورنا

محمد : مشعل لااهي مادرى عنك والله

مشاري: ليه ويينه بعد مشغووول 

محمد : ههههههههههههههههه لا بالبحرين مشعل

مشاري : شعنده 

محمد : ابد والله هو وفارس وربعهم رايحين يوسعون صدورهم

مشاري : والله وكبر مشعل وصار يروح لحاله

محمد : والله بزراان للحين مدري شلون راحوا 

مشاري : يوسعوون صدورهم شعندهم

محمد : ايه والله

مشاري : المهم انت لاتنساانا عاد مو يجي الاثنين وتقول لي يووه ماتجهزت ونسييت 

محمد : يااعمري خلااص شفيك علي انشاءالله ماأنسى 

مشاري: حبيب قلبي والله اووكي انا بروح لأبوي بشوف شعنده تامرني شي ماشيات

محمد : سلامة قلبك سلم عاللي عندك

مشاري : يبلغ .. مع السلامه

محمد : مع السلامه 

*************************************
خالد فاتح جده بموضوع غاده مره ثانيه واستغرب ابوسعود من اصرار خالد وقال لام سعود ففاتحتها ام سعود وردت عليها غاده بالرفض بعدها ماحب ابو سعود انه يقول لخالد ماوده يضيق صدره فقال اقول له بعديين 
ابو سعود جالس بغرفته ومعاه غيــداء يكلمها بموضوع الرجال اللي خطبها

الســـــاعه 11 بالليل ..

غيداء : بس ياجدي 

ابو سعود : بس ايش قولي اللي عندك

غيداء :ابي رايك ياجدي

ابو سعود : صحيح ان نواف ولد بنتي وعلى عيني وراسي بس ياغيداء نواف ماتأمنين مصيره يعني ماتدرين بيطلع والا مايطلع وانتي بنت الى متى بتجلسين تنتظرينه 
هو ماراح يضره لكن انتي اللي بتنضرين والرجال اللي خطبك رجال كفوو وولد عائله معرووفه يعني رده خساره

غيداء منزله راسها ماتدري شتقول كلام جدها بدت تقتنع فيها .. من كثر مايقولون لها ان نواف ماينضمن مصيره تشبعت بكلامهم وخلاص حطت في بالها انه مستحييل يطلع لو انتظرته طول عمرها..
ودها توافق بس نواااف في بالها نواف في قلبها حبها لنواف مستحيل تخونه ووعدها لنواف مستحيل تخلفـه..

ابو سعود : انتي استخيري وانا بنتظر ردك والله يكتب اللي فيه الخـير

غيداء: امين

قامت غيداء واستأذنت من جدها وراحت غرفتها ضاايق صدرها محتاره حــيل 

دخلت الغرفة وشافت غاده جالسه ..

غيداء : غاده شعندك هنا

غاده : طفشت ياغيدااء شوفي لي حل 

جلست غيداء عالكرسي بجنب اختها ..

غيداء : انتي طفشتي وانا تعبـــت 

غاده : لييه شفيك

غيداء : اول شي قومي سكري الباب تكـفيـن

غاده ابتسمت لاختها و قامت وسكرت الباب ورجعت جلست بمكانها

غاده : يلا قولي شسالفه

غيداء : غدوو انتي تدرين ان نواف خطبني قبل مايدخل السجن ووافقت وتم كل شي تمام

غاده : ايييه

غيداء : بس جدي من شوي كلمني وقال في واحد خطبك وانا رايي انك توافقين عليه

غاده : ونواااف

غيداء: يقوول لي نواف ماتدرين عنه هو يطلع والا لا ويقول الى متى بتجلسين تستنيينه 

غاده : غيداء من كلام جدي اكيد عنده خبر بنواف 

غيداء : كييف

غاده : اممم يعني انو مافي امل يطلع مثلا

غيداء : لاياغاااده تكفيين خلاص انا اكتفيت بكلامهم والله كل واحد يجيني من جهه ويقول لي نواف مصيره ماتضمنــينه مايصير تنتظرينه..
غااده شسووي طيب يعني يبوني اتركه وانا اللي حبييته وعلشانه يعني انسجن ارووح واتركه واتزوج غيره 

غاده : تبين الصراحه انا لو انا مكانك اوافق عاللي خطبني

غيداء : ونوااااف حبي له وين أوديه وحبه لي وين ارميه

غاده : الدنيا عمرها مااصفت لأحد ياغيداء وهذي هي تفرق اثنييين حبوا بعض وتخلي كل شخص يروح بطريقه.. غيداء ادري انك تحبينه وهو يحبك بس على كلام جدي الى متى يعني وانتي تنتظرين ..

غيداء : اففف تعبت والله تعبت 

غاده : كلنا تعبنا من هالدنياا مكتوب علينا نتعب ونشقى 

غيداء : ربك يعين بس

غاده قامت ومدت يدها لأختها : طيب قومي معي ننزل تحت

غيداء :وش ينزلنا مافي احد

غاده : وجدتي وساره وينهم

غيداء : مدري انا قبل ماأرقى ماكان فيه احد

غاده : طيب ماعلييه نروح نشوف وش يجلسنا هنا 

ابتسمت غيداء لاختها ومدت لها يدها وقامت معها ونزلوا تحـت ..

ساره كانت منسدحه عالكنب : مابغيتوااا تشرفوون

غاده : انتي اللي ويينك

ساره : والله جيت للغرفه وشفتكم جالسين تسولفون قلت اكيد عندهم سالفه خاصه وخليتكم

غيداء : هههههههههههههه مايمديني انا على ادبك مو متعودين عليك كـذا

ساره : خلاااص عاد كبرنا وتغيرنا 

غاده : بنااات انا طفشاانه مره شوفي لي حل

ساره : والله انا نفس حالتك مره طفشاانه ابي اطلع ابي اغير جوو

غيداء : تكفون وش يطلعكم خلووكم ببيتكم احسن

ساره : وش يجلسنا والله طفش 

غاده : من جد

ساره : شرااايكم ادق على خااالد يطلعنا ونروح نمر رهف معانا وااو وناسه

غيداء : انا عن نفسي مالي خلق صراحه وبعدين وااثقه انه بيوافق

ساره : ايه بيوافق خالد اعرفه مستحييل يرد طلب وحتى لو كان مشغوول يفضي عمره لنا 

غاااده تفكر بكلام ساره .. كل يوم عن يوم يجيها كلام عن خالد يزيد اعجابها فييه نوعا ما من الرغم انها رفضته مرتيين يوم تقدم لها خالد يعجبها بتصرفااته وبطبعه بس ماتدري وشو الشي اللي يمنعها توافق عليه 

ساره : الموهم اذا بنطلع ياغيداء انتي اول وحده

غاده : غيري جوو شوي 

ساره : المهم وش قلتوا ادق عليييه

غاده : مدري انا احس انه

ساره : تحسيين ايش شفيها اذا طلعنا مع خالد

غاده : مدري

ساره : شقلتي ياغيداء

غيداء : عاادي ماعندي مانع يلا مالي الا اطلع معكم الشكوى لله

ساره قامت : يعني ادق خلاااص

غاده : بكيفك

اخذت ساره الجوال ودقت على خالد .. وحطته سبيكر 

خالد : مرآآآحب

ساره : مرحبتيين هلا والله

خالد : هلابك 

ساره :شخباارك خلوود

خالد : مادامني اكلم سارونه فأنا بخيير 

ساره : اييه جامل حلوه المجامله منك 

خالد : ياربي والله ماعرفنا لك ان مدحنا قلتي تجاملون وان مامدحنا زعلتي

ساره : ههههههه شسوي لاني مو متعوده منكم المدح

خالد : اوفف شدعواا سوير

ساره : المهم خلنا في موضوعنا 

خالد : ايه آمري ياعمتي 

ساره : خاالد شفيك علي اليووم 

خالد : يعني ماتبين اقوول عمتي والا اقوول سوير يعجبك يعني 

ساره : لا لا خلنا على عمتي 

خالد : طيب عمتي آمري تدللي 

ساره : مايامر عليك عدو .. امممم اول شي انت ويين 

خالد : لييه شبغيتي

ساره : قول لي اول ويين

خالد : انا ماأحب اللي يسال هالسؤال قوليلي انتي شتبغيين 

ساره : بصرااحه طفشانه مره وودي اطلع

خالد : بس !!

ساره : اييه

خالد : والبنات ماراح يطلعون معك

ساره : الا اكييد البنات قبلي 

خالد : حلوو طيب وجدتي قلتيلها 

ساره : لا والله هي نايمه الحين بقول لبابا يقولها وعالعموم مادامنا طالعين معك ماراح تقول شي

خالد : اوكي انا عندي كم شغله الحيين اخلصها ونـص ساعه وانا عندكم انشاءالله 

ساره : ويلووموووني فيك والله لو نلف الدنياا كلها طوول وعرض ماراح نلاقي مثلك

خالد : ترى يكبر راااسي مشكلتي اصدق بسرعه

ساره تبي تهبل فيه : عاد هو خلقه كبـــير 

خالد : سووير لاتخربينها عالاخــير خليك عاقله

ساره : هههههههههههههههههه طيب عقلنا 

خالد : ايييه خليك كـذا والا هونت ماطلعتك

ساره : خلاص خلاص والله عقلنا

خالد : اووكي انا اكمل شغلي وانتوا على بال ماأجي جهزوا اعماركم

ساره : اوكي بيباااي خلود

خالد : باي 

سكرت ساره من خالد ..

غيداء : ماأدري ليه احسه مشغوول مره 

ساره : لا ماأتوقع اذا مشغول بجد يقول لي بس هو عنده شغله بسيطه يخلصها ويجي يطلعنا 

غاده من بعد ماسكرت ساره من خالد سرحت بعيييد وخذاها التفكير لبعيد وفي بالها هالكلام يدور (( خالد انساان حبوب طيب يتعب نفسه علشااان غيره .. 
يرهق نفسه علشان خاطر اللي يحبهم وربي صدقت ساره مثلك نادر ياخالد ))

ساره : غااااده اللي ماخذ عقلك يتهنا به 

غاده انتبهت : هلا

ساره : وييين وصلتي 

غاده : هاه لا لا ولا شي

ساره : اييه صدقتك ولاشي رااايحه لبعييد وتفكريين وبالاخير ولاشي

غاده : ياربي والله بكيفك تصدقيين حلو مو مصدقه براحتك

غيداء : خلاص حصل خير لاتكبرونها وهي صغيره ..

ساره : بالله علييك ياغيداء شرايك بشكلها

غيداء : بااين انك سرحااانه ومو حاسه باللي حولك

ساره : هذا اختك قالته 

غاده : يووه منكم ماتخلون الواحد يااخذ راحته بالتفكـير

ساره : حلوو اعترفتي انك تفكريين بس ماقلتيلنا في مييين 

غاده قامت واقفه : لاازم يكون شخص يعني انا اصلا افكر بالدنيااا 

ساره : ههههههههههههه تفكرين بالدنيا اجل رووحي تكفين لغرفتك كملي تفكيرك علشان مانخرب علييك

غاده : ساره والله ترى اذا عصبت عليك بتندمين

ساره : طول عمرك معصبه

غاده : ارووح لغرفتي قبل لاأسوي شي مو من صالحك

ساره : هههههههههههه ايه كملي تفكيرك

غاده : اييه بكمل تفكيري في حبيب قلبي فييها شي 

ساره : لا ابد 

راحت غاده فووق ..

غيداء : اقوول سارونه

ساره : هلا

غيداء : مو ملاحظه ان غاده مره متغيره

ساره : قصدك للاحسن صح

غيداء : اييييه 

ساره : ايه والله حتى انا ملاحظه لها فتره متغيره

غيداء : صارت تجلس معانا كـثير وتوسع صدرنا شوي 

ساره : انا بصراحه كنت شاكه انو كان في شي يشغلها عننا والحين تركته 

غيداء : كيف يعني 

ساره : مدري بس شي شااغلها عننا 

بعد ثــواني دخل خالد البيت وقال لهم يطلعون ينتظرونه برا وبدل ملابســـه وطلع لهم كانوا راكبين في السياره ينتظرونه 

خالد كان لابس برمودا جيـنز ازرق غامق وقميص نص كم اسود مبين عضلاته فيه كتابات بالابيض من ورا وكفت الكم شووي ..
وحاط بشعره جـل وصاير شكله بإختصار رااايق ويجذبك غصب اذا اأقبل عليك بإبتسامته الحلوه ونظراته الحاده ..

ركب خالد : السلام عليكم 

الكل : وعليكم السلام 

خالد : لايكون تاخرت عليكم

ساره : مرره تأخرت طفشنا صراحه

خالد : حقك علينااا 

ساره : بعديين تعال ماتقول لي شعندك متكشخ وحالتك حاله مواعد احد والا شسالفتك

خالد : يعني اذا تكشخت لازم اكون مواعد عاادي والا تبيني اطلع بقميصي واقابل واحد من ربعي واتفشل

ساره :اها يعني ماعندك شي

خالد : ايه كأنك مو مصدقه

ساره : لا مصدقه شدعوا

خالد : شخبارك ياغيداء 

غيداء: الحمدلله بخيرر

خالد : وانتي ياغاده كيفك

غاده ودها ترد عليه بس تحس لسانها تجمد تحس صوووتها راح مو قادره تقول شي

خالد : غاده معانا والا أنا اتخيل 

غاده بصوتها المخنوق : معكم 

خالد : شخبارك

غاده : بخير

ساره : يااعمري شفيه صووتك راح توو كان زيين

غاده ودها تقووم وتصفق ساره : مدري شدراني عنه

ساره : والا من الربكـه والخووف 

خالد التفت على ساره ورد عليها بإبتسامه اكتفـى فيها ..

غاده تحس انو وجودها معهم غلط يعني توها تستوعب انها مالها داعي تركب مع خالد خطبها مرتييين ورفضته والله قوويه وجه تركب معه من بعد السالفه 

ساره : شفييك خلوود

خالد : سلامتك مافيني شي 

ساره : اكيد 

خالد : اكيييد .. المهم ماقلتولي وين تبون تروحون

ساره : بصراحه انا ابي مطعهم مره جوعانه

خالد : مافي شي جديد وانتي عمرك قلتي انا شبعانه داايم جوعااانه

ساره : بسم الله علي 

غيداء : وعلى كثر ماتاكل ماتسمن 

خالد : هههههههههههههه هنا المشكله .. طول عمرها أكل ولانشوف شي 

ساره : خالد قد كلمتك اللي قلتها 

خالد : اممممم قدها

ساره : طيب انا اوريييك 

خالد : شبتسوين يعني

ساره : بنزل

خالد : اذا تقدريييين يلا انزلي

ساره : خالد لاتتحداني 

خالد: قلتلك اذا تقدرين انزلي 

ساره مدت يدها للباب وفتحته خالد على طوول مد يده وسكر الباااب 

خالد : انهبلتي انتـــي

ساره :علشان اوضح لك اني اقدر

خالد : وانتي على طول تصدقين وتنزلين 

ساره : طالعه على ولد اخوي بسم الله عليييه

خالد : الله يخلييه لك 

ساره :اميين .. اقول مو ملاحظين فيه ناس معانا ماكأنهم موجودين سااكتين طول الوقت

خالد سكت وغيداء ضحكت ضحكه خفيفه ..

ساره: ماقلتولي مو ملاحظين والا انا بس اللي ملاحظه

خالد : بصراحه انا ملاحظ واتمنى انهم يشاركونا يحسسونا بوجودهم 

غاده تجرأت وقالت : يعني شتبوني اقوول ادخل معكم بسوالفكم واخش عرض

خالد : ايه عادي من باب مداخله 

غاده : لا أحس اني مالي داعي

خالد بعفويه: لابالعكس توها ماتحلى السوالف

ساره : وشو اللي تووها ماتحلى السوالف

خالد حس انه تورط : هاه لا لا ولا شي 

ساره : خاالد بتقول لي والا شلوون 

خالد : سااره خلاص لاتصيرين نشبه

غاده مو قادره تمسك ضحكتها ضحكت ضحكه مسموعه 

خالد : على ايش يضحكون بعض الناس 

ساره : مبسوووطين 

غاده : وماتبيني انبسط يعني 

ساره : لا ابد دوووم الوناسه ياربي 

غاده كانت راكبه ورا ساره لف خالد وجهه شوي وابتسم لها ابتـسامه ماتدري هي سخريه والا استهتار والا ايش بالضبط ماتدري غاده وش تفسر ابتسامته ..

غيداء : اقووول شرايكم نروح للممشى منها ريااضه ونتفرج على العالم 

خالد : هههههههههههههه شكلك طفشتي

غيداء : بقووه

خالد : اووكي تبوون الممشى رحنا ماعندي مانع

ساره : والله توني بقولك سبحااان الله تفكيرك نفسي يالدووبا 

وصلـــوا للمكان المطلوب ..

خالد : يلا ماودكم تنزلوون 

ساره : بالله شوفوا هذاك وزوجته كيف ماسك يدها مسوي رومانسي 

خالد : يااعمري وانتي شعليك منهم

غيداء : مسكيين هو وزوجته مادروا عنك

ساره: ماأحب اللي كـذا يسوي لي فيها يمسك يد زوجته شوي ويذووب عليها يااخي في بيتك سوو اللي تبي بس قدام خلق الله ماله داعي

غاده : من جد انا احس مالهم داعي

خالد : شفيكم انتم عادي ماسوا شي ماسك يدها بس

ساره : حتى ولووو

خالد : ايه تقولون كـذا علشانكم ماجربتوا 

ساره: تكفى يالمجرب 

خالد : انا ان شاءاالله اذا تزوجت بمسك يد زوجتي وبعد لو بكيفي شلتها ماخليتها تمشي 

ساره : من الحييين تخطط 

خالد : من حبــي لها 

ساره : يااااحظها والله من الحيين وانت مزعجنا فيها كيف لو تزوجتها الله يرزقنااا بس

خالد : هههههههههههههههه انتي اكثر بنت اقابلها مستعجله عالعررس

ساره : انت ادع ربك بس ان الله يرزقنا واحد مثلك

خالد : الله يرزقك انتي وغيدااء واحد مثلي واحسن 

ساره .. غيداء .. غاده على راسهم علامة استفهاام كبـــيره مو مستوعبين كلام خالد ليه غيداء وساره اللي دعاء لهم وترك غاده وش مقصده بالضبط

ساره : وغاااده لاتنسااها

خالد : ماعلييك من غاده

ساره : كييف ماعلي من غاده 

خالد : سااره خلاص ماتلاحظوون انو للحين مابعد نزلنا يلا ننزل 

ساره : خاالد والله مو اصغر عيالك قول لي شسالفه 

خالد : ماراح اقوول لك شي انزلي وانتي ساكته كل شي بتعرفيينه بعدين ياخبر اليوم بفلوس وبكره ببلاش 

غاده بهاللحظه ماكان ودها تنزل تحس رجولها انشلت كلام خالد في بالها ماتدري وش تفسير كلامه ووش قصده بالحركه اللي سواها تمنت انها ماركبت ولافكرت تروح معهم 

نزلـــوا وكان خالد يمشي وعلى يساره ساره وجنبها غيداء بعدين غاده 

تمشـــوا وانبسطوا مع خالد .. وبعدها مروا مطعم اخذوا لهم عشاء ورجعوا ..

غيداء وساره مره انبسطوا حيييييل بس غاده من بعد كلام خالد حست انها انشلت بفكرها وبجسمها ..

*************************************************

محمد وربعه راحوا لـجده وحضروا زواج اخو عبدالله واستانسوا ووسعوا صدورهم ..

في هالاجازه وايامها الحلوه .. الكل مبسووط ومستانس .. الا هالشخص اللي عذبه همه وهد حيـــله خلاص ماعاد يقدر يتحمل يتمنى موتـه اليوم قبل بكرا الكل انشغل عنه بالاجازه ..
ايام الاجازه متسااويه بأيام الدراسه.. ماعاد يحس بالأياام وحلاوتها حتى غيداء ماعاد صارت تزووره خلاص صار يحس انها تروح من يدينه بشويش وهو مو حاااس .. 


ودي أبكي لين ما يبقى دموع

ودي أشكي لين ما يبقى كلام

من جروح صارت بقلبي تلوع

ومن هموم أحرمت عيني المنام

أنطفت في دنيتي كل الشموع

والهنا ما يوم في دنياي دام

غربتي طالت متى وقت الرجوع

كل عام أمني أحلامي بعام

أن شكيت الحال محد لي سموع

و ان شكيت الناس زادوني هموم

طال صبري والزمن عيا يطوع

و الرجا باللي عيونه ما تنام




نـــواف يصحى وينام وهو يردد هالأبيــــات يحس انه اذا قالها يطيييح جزء ولو بسيط من همـه اللي كل ماله يزيد ويزيد ..

********************************************


خـــــالد من بعد ماقال له ابوسعود ان غاده رفضته للمره الثانيه 

تركـي : معلييش ياخالد ثاني مره ترفضك خلاص وش تبي بعدها

خالد :لاتحاول تقنعني ياتركي بخطبها ثالث ورابع لين ماتطفش وتواافق غصب

تركي : والله انت غريب ياخااالد

خالد : مو غريب ياتركي بس انا مو قادر استوعب فكرة انها تتزوج واحد غيـــري احس انها لـي وبس ولاتنفع لأحد غيـري

تركي : ماراح يتعبك الا هالشي 

خالد : شسوي والله شي مو بيديني 

تركي : ومتى ناوي تخطبها ثالث مرره

خالد : قرريب انشاءالله وبيتحقق اللي في بالي 

تركي : الله يكوون في عونك والله 

خالد : وانت شد حييلك ترى زواجك معي بنفس اليووم

تركي : هههههههههههههه انا موعوود بوحده جاهزه

خالد : مين اللي واعدك

تركي : انت والا نسيييت 

خالد : ايه صح صح انت زوجتك موجووده ماعليك 

تركي :يالبى قلبك والله طيب قول لي مين

خالد : لا مو الحيين انت بس خلني اخلص موضوعي بعدين نبدا بموضوعك 

تركي : يااعمري انت بتشيل همووم كل العالم ومشااكلهم

خالد : على كثر همومي ماإكتفييت

تركي : ياقلبي والله 

خالد : بس نحسن فيييك اجر انشاءالله

تركي : الله يرجك اللي يشوفك يقول ماأحد يبيني وشاايب 

خالد : وهذا اللي صااير 

تركي : خالد كمل معرووفك ولاتخربه 

خالد : يااحبيلك امزح معك شدعووا

تركي : ايه حلوو على بالي شي ثااني 

خالد : ههههههههههههههه 

تركي يقوم : يلا انا برووح للبيت بنام لي مواصل من امس 

خالد : نوم العواافي لاتنسى بكره الصبح موعدنا 

تركي : انشاءالله يلا تامر شي 

خالد : سلامة قلبك 

تركي : الله يسلمك فمان الله

خالد : مع الســــــلامه 


إنتهــــــى ..

خالد وغاده وش مصيرهم بالنهايه وهل غاده بتوافق بعد اصرار خالد وخطبته لها اكثـر من مره ؟؟

غيداء بتوافق عاللي خطبها والا بتضــل على حبها ووعدها مع نواف ؟؟

توقعآآآآآآتكم تهمنــــي ..

*****************************


البارت الواحد والثلاثون ..

بين هالاجواء اجواء الاجازه وايامها الحلوه .. وبين هموووم مكدره خاطر صااحبها .. وبين اماني واحلام يتمنى صاحبها تحقيقها وبــين وبين ..



يا بعد هالدنيا ليه صاحبك تقسى عليــــــــــــــه
اللي اهدى لك حياته وانت مستكثر تجيـــــــــه
ارخص الدنيا لغلاتك واشترى فرحة حياتــــك
لو طلبته عيونه جاتك وانت تتغلى عليــــــــــه

لك حبيب يموت فيك حس به الله يهديـــــــــــك
هو منشغل باله عليك وانت ما فكرت فيـــــــه
كنك الماي لضماه وفرحته ولمسة شفــــــــاه
وانت حلمه في الحياة وانت كل اللي يبيـــــــه
يابعــــد هالدنيـــــــــا ليــــــــه ..


كان يمشي بسيارته ويررد هالاغنيه يمشي بالطريق تااايه مايدري وين يتجه ..
خلاص الدنيا سكرت في وجهه كل باب كان له فيه امل ..ثالث مره ترفضه ماكان يتصور ويتوقع انه هاليوم بيجي ..
خلاص ماعاد يبي من الدنيا شي ..تعب من كثر همومه ومصايبه اللي مو راضيه تنتهي ..

وقف خــــالد سيارته على جنب يحس انه مو قادر يكمل سواقته وقف وسند راسه على المرتبه وتنهد تنهيده ريحته نوعا ما ..

الكل عرف بالخبر ان غاده رفضت خالد واستغربوا حيل بس وش بيدينهم يسوون مايقدرون يغصبون البنت على شي هي ماتبيه
الكل رضى باللي صااار الا ساره اللي مو قادره تستوعب الفكره ..
طلعت ساره من غرفتها متجهه لغرفة غاده .. طقت الباب 

غاده : مين 

ساره : انا ساره 

قامت غاده فتحت الباب : هلا والله 

ساره : ممكن شوي ابييك بكلمتين شوي 

غاده : اييه ادخلي عادي 

دخلت ساره وجلست على السرير : غاده انا بدخل بالموضوع على طول من دون لف ودوران 

غاده : خير شعندك 

ساره : ممكن تعطيني سبب واحد لرفضك لخالد

غاده : هذا رايي من زمان

ساره : ومبسووطه يعني برايك 

غاده : لا مو مبسوطه بس هذا رايي من زمان وماراح اغيره

ساره : وعلى اي اساس اتخذتي هذا الراي ياغاده ترى اللي خطبك مو اي شخص هذا خالد ياغاده 

غاده : ادري انه خالد 

ساره : وخااالد لو تلفين الدنيا كلها ماراح تلقين مثله يعني شي غريب انك ترفضينه 

غاده : ساره خالد اعرفه ولد عمي وعلى عيني وراسي بس مسألة يكون زوج لي هذا الشي اللي انا رافضته 

ساره : وليييه طيب عطيني سبب واحد بس

غاده : ماأدري ياساره والله خالد شخص الف بنت تتمناه بس ماأدري وشو الشي اللي يمنعني اني اوافق 

ساره : انا ادري وشو الشي اللي يمنعك ياغاده لانك من يومك صغيره كنتي تكرهينه وخلاص ماعاد تقدرين تستوعبين فكرة انه يكون زوجك صح

غاده : لا ياساره مو على كـذا بس ماأدري شي يمنعني وبس

ساره :انا توني ادري انه خطبك قبل كـذا مرتيييين 

غاده : ايه 

ساره : غاااده حرام عليك والله شخص يخطبك ثلاث مراات وش تفسرين حركته اكيد انه يحبك ومايتخيلك لغيره 

غاده : ......

ساره : واكبر دليييل ذاك اليوم يوم نطلع معه يوم يدعي لي انا وغيداء وانتي ماقال عنك شي غاده وش تفسرييين حركته هو ماسوى كـذا الا كأنه ضاامن انك له 

غاده : ساره تكفيين خلاص انا مو ناقصه تذكريني بمواقف راحت وانتهت 

ساره قامت : عالعموم انا بطلع بس نصييحه اقولها لك قبل ياغاده عيشي مع شخص يحبك ولاتعيشين مع شخص تحبينه .. وطلعت ساره 

وتركت غاده بدوامه من التفكيـــــر .. 

******************************

في بيت لطيفه ..
الهنوف وعبدالعزيز رجعوا من مصر ..
وغيداء كانت جايه عند الهنوف ..

الهنوف : والله حتى عبدالعزيز استغرب مـره 

غيداء : عجزت افهم هالبنت 

الهنوف : والله غريبه انتي ماسألتيها طيب 

غيداء : والله انا وساره ماخليناها عجزنا فيييها تقول لاتسألووني عن رايي في خالد 

الهنوف : بس لاتضغطون عليها خلاص هذا رايها وترى السالفه زواج مو لعبه 

غيداء : بس يالهنوف شي يقهر يعني خالد والله واااحد كفو ماينرد 

الهنوف : كلنا نعرف عنه بس شنسوي يعني دامها ماتبييه يعني مو معقوله نغصبها 

غيداء : مافي احد بيغصبها بس يالهنوف انا ماضيق صدري الا خالد 

الهنوف : لييه 

غيداء : اليوم وانا طالعه من البيت شفته بالصاله شكله مره تعباان حتى اني سلمت عليه ومارد علي 

الهنوف : الله يعييينه 

وجلست غيداء مع الهنوووف فترة سواليف مع بعض ...

*********************************

في الاستراحه ..

فيصل : تتكلم جد يافارس والا تستهبل 

فارس : اتكلم جد 

فيصل : ياااعمري ياخالد والله ماكنت متووقع انها ترفض 

فارس : مو انت كلنا مستغربين بس يالله شنسووي 

احمد : والله صدمته بتكون قوييه 

فيصل : طب شفته من بعدهااا

فارس : لا والله ماشفته 

فيصل : فاارس انت متأكد دق على مشعل تأكد منه

فارس : مشعل هو اللي قايل لي اصلا 

فيصل : ياعمري ياخالد والله مايستاهل

احمد : ايه والله

فارس : مااايستاهل بس احنا وش بيدينا الزواج قسمه ونصيب 

بهاللحظه دخل مشعل : سلآآآآآآم

فيصل : هلا والله جييت بوقتك 

مشعل : شعندك 

فيصل : متى اخر مره شفت خالد

مشعل جلس : من شووي كنت رايح لبيت جدي وشفته وهو طالع 

فيصل :ماقال لك شي طيب 

مشعل : ماعطااني فرصه اتكلم سلم علي ومشى 

فيصل : ياااربيه والله ضايق صدري عليه انا من رجعنا من البحرين وانا ادق عليه مايرد

مشعل : من جد حالته صعبه الله يعينه بس 

احمد : خلاص عاد لاتضيقون صدوركم قوموا بس نلعب بلاي ستيشن نوسع صدورنا

فارس : ايه والله قووموا يلا 

فيصل قام : انا بطلع شوي ورااجع لكم 

احمد : هالولد مره مضيق صدره على شي مايستاهل 

مشعل : ماعليييكم منه كلها ايام ويرجع طبيعي يلا بس نلعب 

جلسوا العيال يلعبون بلاي ستيشن وفيصل اللي طلع وقال لهم دقاايق طول مارجع لهم وصارت الدقايق ساعات ..

***************************

تركي اللي كان معصب مرره ومو قادر يمسك اعصابه ماسك خالد مع كتفه ويهزه بقووه ..

تركي : صآحي انت والا مجنووون 

خالد منزل راسه وصاير بين يدين تركي مثل قطعة القماس مو قادر يسوي اي شي 

خالد : تركي وش تبي مني الحيين 

تركي : ابيك تستوعب كلامك اللي جالس تقوله ولاتفكر انك بتنفذه

خالد حاول يستجمع قواااه وبعد تركي عنه : تركي انا شي قلته انشاءالله بسويه 

تركي : مو على كييفك مادامني موجود صدقني ماراح تسوي اللي في بالك 

خالد : تررركي خلاص اتركني بحالي خلني اسوي اللي ابي هذا الشي اللي بيريحني والله انا برتااااح

تركي : خالد يعني بالله عليك تروح وتسااافر وتخلينا علشاانها ماوافقت والله ياخالد ماوقفت الدنيا على غاده 

خالد : بس ياتركي الله يخليييك لاتناقشني انا ماعاد اتحمل بييييت تعيش فيه غاده انا مالي جلسه فيه 

تركي : بيتنا هو بيتك انا مستعد اوفر لك كل شي تحتاجه ولاتسااافر 

خالد : مابي اكون عاله على احد اروح اسافر احسن لي 

تركي عصب اكثر : خااالد انت بتجنني بكلامك شهالكلام الباايخ اللي تقوله 

خالد : تركي اذا تبي راحتي خلني اسوي اللي في بالي ولاتضغط علي طلبتك

تركي بهدووء: خاالد حبيبي افهمني شوي 

خالد : فاهمك والله فاهمك 

تركي : لا مافهمتني خالد انت مو مستوعب الشي اللي راح تسويه 

خالد : تركي انا ماسويت شي غلط والله شي عادي 

تركي : بالنسبه لك عادي بس احنا عندنا مو عادي حرام عليك تروح وتترك وراك ناس تبيك.. جدك وجدتك مااحسبت حسابهم تروح وتخليهم علشااان غاده

خالد : انا بقووول لهم وماراح اسافر من دون علمهم وهم بيرضوون 

تركي : اذا هم رضوا انا ماراح ارضى 

خالد حس انه تعب من كلام تركي اللي ماراح ينتهي راح وجلس عالكنب ونزل راسه شوي لرجوله وهو ماسك راااسه : تركي خلاااص تكفى خلاص خلني اسوي اللي ابي 

جلس بجنبه تركي وحط ايده ورا كتفه وقربه له : خالد 

خالد : هلا

تركي : ادري ضغطت عليك ومو من حقي امنعك من شي انت تبيه..
بس والله من حبي لك .. خااالد ماراح تستفيد شي تروح وتسافر لحالك والى متى بتجلس هناك حتى المده مو راضي تقولها لي كيف تبيني اوافق 

خالد على حالته وماتكلم بأي كلمه ..

تركي : انا لو بكييفي رحت معك وماخليتك تروح لحالك

خالد على طول رفع راسه : انا مابي احد 

تركي استغرب منه : حتـى انا ماتبـي اروح معك

خالد : مو عن شي ياتركي بس انا نفسيتي زفت ومحتاااج اجلس لحالي مابي احد معي 

تركي : طيب ياخالد الى متى 

خالد : متى ماحسيت اني طفشت رجعت

تركي : حرام علييك واحنا طيب شنسوي من دونك

خالد : ماراح اطوول 

تركي :خالد انت بتعذبني والله بتعذبني 

خالد : انت اللي بتعذبني ياتركي والله كلامك يتعبني 

تركي : انا ماعاد اقدر اسوي لك شي بس انت شووف ردة فعل جدك وش بيقول ونشووف 

خالد يقوم : انشاءالله بيوافق 

تركي : ماأتوقع 

خالد : ماعليييك بطريقتي الخاصه يرضى 

تركي : وانت ماذبحك الا طريقتك الخاصه 

خالد : وماراح يخليني اسافر الا طريقتي 

تركي قام : الله يووفقك ياخالد وين مارحت ودايم خل في بالك ان الدنياا مابعد انتهت على رفض غاده 

خالد : يوووه ياتركي خلاص لاتجيب طاريها عندي الله يخلييك

تركي : طيب من عيوني 

خالد قام : يلا انا طالع تامر شي 

تركي : ويين

خالد : برووح البيت ارتاح شوي

تركي : اوكي .. سلامتك انتبه لنفسك

خالد : انشاءالله مع السلامه

تركي : مع السلامه 

طلع خالد من تركي وتركي ضايق صدره عليييه مايدري وش يسوي ماوده يغصبه على شي هو مايبيه..
وبنفس الوقت ماوده يخلييه يروح وياخذ راحته ويسويالشي اللي يبي وبالاخير يندم على كل شي سواه في لحظات مثل هاللحظات اللي ممكن يسوي اشياء مو حاس فيـــها ..

**********************************

في مكه فهد وعياله مبسووطين حيل عاشوا حياة غير طول وقتهم مع بعض وسواليف وضحك ووناسه وصايرين عائله حلووه ماعمرهم حسوا بحبهم بين بعضهم مثل هالايام اللي جلسوها بمكه ..

نواف في سجنه تعب حيييل مو قادر يتحمل اكثر مر على فترة جلوسه بالسجن سنه والى الان ماطلع مايدري هل هو يكمل سنه سنتييين وثلاث..
والا الفرج قريب وبيطلع يشوف احبابه وناسه تفكيره بالمستقبل وهمه اللي يفكر فيه اتعبوووه وصار مو نواف الاول جسمه نحف حيييل ووجهه صاير اسود وعيوونه ماتذوق النوم واذا ذاقته ماإرتاحت فيه ..

هيا وبناتها تعبوا من بعد ماإنشغل عنهم خالد ومن بعد زوجة يوسف خلاص صار شديد عليهم اكثر من اول وصار ياخذ جوال رهف والعنود علشان مايدقون على خالد 
..وطول ايامه معهم مشاااكل .. ويحرمهم من أقل شي ممكن انه يقدمه لهم ..وامهم اللي خلاص تعبت وانهد حيلها ماتقدر تروح وتجي بسهوله يعيشون بناتها على راحتها..حيااة يعيشونها جحيم مع ابوهم وزوجته رانيا ..

*********************************

خالد دخل البيت وحاط شماغه على كتفه وشعره صاااير حوسه وحالته حاله دخل وكانت ام سعود وساره بالصاله ..

دخل خالد واتجه للدرج على طول ولاكأن احد موجود 

ام سعود : خاالد 

خالد من دون مايلتفت : هلا 

ام سعود : شدعوه ياأبووي ولاكأننا موجودين

خالد : اسف ياجدتي ماإنتبهت

ام سعود : طيب تعاال ليه تكلمني كـذا شفيك ياخالد

خالد الفتت لها وراح عندها : مافيني شي 

ام سعود : اجلس طيب

خالد :والله ياجدتي فيني النوم بروح انام 

ام سعود : طيب انا ابييك شوي 

خالد : جدتي والله تعبااان اذا صحيت جيت عندك وقولي اللي تبين 

ام سعود : اييه تعبان طبيعي ماتاكل وطول عمرك ماتشتهي شي شتبي يصير لك 

خالد : يااجدتي والله اذا اشتهيت شي اكلت بس اذا صرت مو مشتهي شسوي اغصب روحي يعني 

ام سعود : لازم ياخالد تغصب روحك اذا بتجلس على حالك كـذا مايصير والله 

خالد : خلاص انشاءالله اغصب روحي على الاكل من بعد اليوم ..يلا انا بنام تامرين شي 

ام سعود : سلامتك 

طلع خااالد فوق وساره تشووفه ضايق صدرها علييه اختفت ضحكته الحلوه من زمان ماسمعووها منه ..تنقهر ساره اذا عرفت ان غاده هي سبب كل شي صاار له ودها لو تقدر تنهي غاده من دنيته بس يرجع لهم خالد الاول ..

ساره : يمه 

ام سعود : هلا 

ساره :خاالد شفيه

ام سعود : وانا لو كنت ادري وش اللي شفيه ومضيق صدره كان ماخليييته يضيق ولايصير بهالحاله

ساره : تدرين يمه انا اتوقع كل اللي فيه من غاده

ام سعود : وش دخل غاده بالسالفه

ساره : مو هو خطبها ثلاث مرات ورفضته اكيد بيضيق صدره وخصوصا انه يحبها من قبل 

ام سعود مستغربه : وانتي من وين لك هالكلام ومن قال لك انه يحبها من قبل وخراابيطك هذي خليها لك 

ساره : والله يايمه اني صادقه انتوا مو عارفين خالد زيين والله من حركاته ومن كل شي موضح انه يحبها وماغير حالته كـذا الا غاده

ام سعود : ساره لاتجلسين تلعبيين في راسي بسوالفك اللي ماتخلص

ساره : يمه وانتي ليه مو راضيه تصدقيييني والله كل اللي في خالد منها

ام سعود : يعني علشانها رفضته يسوي بعمره كـذا

ساره : ايه يمه طبيعي يحبها وتقابله بشعوور عكس طبيعي بيسوي كـذا 

ام سعود : ياساره لاتزوديني اللي فيني كافيني خلاص 

ساره : يمه اقوولك شي 

ام سعود : ياربي بعد وش عندك 

ساره : بقولك شي ادري بيضيق صدرك بس لازم اقوووله ماأقدر اخبيه 

ام سعود : ياساره قولي لاتلعبين بأعصابي

ساره : خالد بيسافر

ام سعود : وييين بيسافر

ساره : يمه وطي صووتك لايسمعك احد انا سمعته يكلم واحد من ربعه ويقول له عن سالفة سفره

ام سعود : ساره ومتى هالكلام 

ساره : امس بالليل وتعرفيين خالد يايمه اي شي في باله لازم ينفذه

ام سعود ماتبي تحط في بالها فكرة سفر خالد ولاتبي تستوعبها حتى 

ام سعود : وانتي ياساره جايه تزيدين علي خلااص انشاءالله يكون هون 

ساره : الله يسمع منك 

ام سعود قامت : يلا حبيبتي روحي فووق نامي 

ساره : يمه والله مافيني نوم بجلس هنا وبعدين اروح فوق

ام سعود : شتسوين هنا لحالك قومي بس 

ساره : الوليد رجع ؟

ام سعود : لا الله يهدييه

ساره : خلاص بستناه واول مايرجع نرقى انا وياه فوق

ام سعود : خلاص اجل بس اذا تأخر ماعليك منه روحي لغرفتك


ساره : انشاءالله تصبحيين على خير 

ام سعود : وانتي من اهلـه 

راحت ام سعود فوق وساره جلست تنتظر الوليد وكل اللي في بالها خاااالد ..

انسدحت ساره عالكنب وتفكيرها ماخذها لبعيييد ..

بعد نص ساعه تقريبا دخل الوليد وانتبه لها ..

الوليد :سوووير شعندك جالسه هنا

ساره عدلت جلستها : بسم الله خرعتني 

الوليد قرب لها وجلس : بسم الله على قلبك يلا قوليلي وش مجلسك هنا 

ساره : انتظرك

الوليد : ادري فييك ماتقدرين تناامين الا وانتي شايفتني

ساره : ههههههههههههه مشكلتك واااثق والله ماجلست هنا الا لأني طفشانه وقلت انتظره أشووف شعنده

الوليد : جااملي شوي ماتعرفين تجاملين ابد

ساره : انا صرريحه ماأقدر اجامل .. المهم وليدوووه 

الوليد : هلا

ساره : اممممم 

الوليد : شفيك قولي شعندك 

ساره : خالد ماقال لك شي ماجلس معك وسولف لك عن شي

الوليد : لا من زمان ماجلست معه ..لييه تسألين 

ساره : مضيق صدري مره 

الوليد : لييه

ساره : من بعد سالفته مع غاادوه 

الوليد : اييييه على طاري سالفة خالد والله غريبه غاده شعندها 

ساره : انا ودي اذبحها قاهرتني وقلتلها ليه رفضتي تقوول من دون سبب بس كـذا

الوليد : مستحيل ياساره من دون سبب اكييد في سبب لـرفضها له وماتبي تقوله 

ساره : انا اعرف غاااده فيها عناد تعاند ولو حتى على مصلحتها 

الوليد : بس ياساره هذا زواج مو أي شي 

ساره : ادري انه زواج بس هذي غااده يالوليد ممكن انها ترفضه علشان سبب تاافه والا موقف صاير لها معه 

الوليد : ماعلييك منها بس هي برغبتها وكيفها ومو احنا اللي نختار لها شريك حياتها 

ساره : ايه ادري بكييفها بس شي يقهر والا انا غلطانه 

الوليد : الا صح بس مثل ماقلتلك احنا وش بيدينا

ساره : لازم نحاول نقنعها ونخليها توافق قبل يساافر خالد

الوليد مستغرب: خالد بيسافر ؟

ساره حست انه قالت الكلمه وهي مو حاسه :لا مدري بس كأني سمعت

الوليد : ساره قوولي لي بيسافر والا لا 

ساره : والله مدري انا سمعته مره يكلم بالجوال ويقول لواحد انه بيسافر

الوليد : ويسافر علشانها 

ساره : اييه اكيد

الوليد : والله في هذي انا ماألوومه

ساره : حتى انا ماألومه .. تذكر يالوليد كيف اول حركاته اللي كان يسويها وانا وياك مو فاهمييين منها شي

الوليد : كثير اشياء يسويها خالد تجاه غاده وانا مو فاهم منها شي بس الحيين عرفت ليه كان يسوي كـذا 

ساره : هذا اللي ابي اوصل له الحين ليييه ترفضه وهو يحبها واكبر دليل انه بيساافر علشانها ماوافقت عليه 

الوليد : ماأتوقع يمكن انه يبي يغير جوو شوي ويرجع 

ساره : ليه ماتتوقع والله شعووره مره قاسي شعور ان احد يقابلك بمشااعر عكس مشاعرك اللي انت تطلعها له والله قوويه 

الوليد : غاده وينها الحين

ساره : انا كلمتها امس وقلتلها واحس انها بدت تقتنع بكلامي وعلى كلامها انها ودها بخالد بس في شي يمنعها

الوليد : شرايك نروح لها الحييين

ساره : اتوقع نايمه 

الوليد يقوم : تعالي نشووف نتاكد هي نايمه والا لا

قامت ساره معه : يلا 

طلع الوليد وساره فووق لغرفة غاده ..

ساره تطق الباب ..وماأحد رد عليها

الوليد : شكلها نايمه 

ساره :مثل ماتوقعت صايره تنام كثيير من جد غريبه هالبنت 

الوليد : خلاااص بكرا نكلمها ونقول لها كل شي

ساره : ايه مالنا الا كـذا

الوليد : المهم ماودك تجيين معي بغرفتي

ساره : شعندك 

الوليد يقرب لها : معي افلااام يحبها قلبك

ساره : والله

الوليد : ايييه والله تبين تعاالي .. وراح الوليد لغرفته وراحت معاه ساره ..

********************************

في بيت يوسف (( مآسي والآم يعيشونها افراد البيت ))

في الصاله يوسف كان جالس وبجنبه زوجته رانيا طبعا زوجة يووسف كانت تحب رهف بزود عن العنود تعجبها شخصيتها القويه وانها ماتخلي حقها يضيييع مهما كان وكانت رانيا طيبه وحبوبه ودايم توقف ضد يوسف في اشياء يسويها تضرهم 

دخلت رهف : السلام عليكم 

رانيا : وعليكم السلام اهليين رهوفه حبيبتي 

رهف : هلابك 

رانيا: شو اخبارك 

رهف : الحمدلله بخير ..يبه ممكن شوي

يوسف : شبغيتي 

رهف :ابي جوالي 

رانيا استغربت من طلب رهف ماكانت تدري ان يوسف ياخذ جوالها ويمنعها ويوسف ماكان يقول لها لانه يدري انها بتمنعه من الشي اللي هو يسويه 

يوسف تورط وحس بإستغراب زوجته 

رانيا : يوسف حبيبي انت معاك جوال رهوفه

يوسف : انا ماأخذت شي هي نسته بالصاله امس واخذته رفعته في غرفتي

رهف ببرود : طيب ممكن اروح اخذه

يوسف التفت على زوجته : روحي جيبي جوالها من الغرفه

قامت رانيا وجابت الجوال 

رانيا : هذا هو جووالك رهف

رهف اخذت الجوال : تسلمييين مشكوره 

رانيا : العفو حبيبتي ماسوينا حاجه 

طلعت رهف فووق لغرفتها وعلى طول دقت على خالد بس جااها إحباط مو طبيعي يوم صار الجوال مقفل .. ودقت ثاني مره وثالث وبرضوو مقفل ..

**************************************

في بيت ابو سعود تحديدا في الصاله ابو سعود وام سعود والوليد وساره وغيداء كلهم موجودييين

خالد من بعد ماإعترف لهم بالشي اللي في باله انه يبي يسافر .. كأنهم حسوا وعرفوا ان سبب سفرته كلها علشااان غاده وانه ماعاد يتحمل وجودها معاه بنفس البيت .. وخااااصه هالفتره بس

ابو سعود قام واقف : ياخالد ومن وين جايب لك هالفكره اللي مالها داعي

خالد : هذا الشي الوحيد اللي راح يريحني 

ابو سعود : يريحك من ايش يعني مو مرتاح في بيتك وبين اهلك تبي تروح عنهم علشان ترتاح

خالد : لا ياجدي مو قصدي اني اذا ابعدت عنكم برتاح

ابو سعود : اجل وش قصك من سفرك

خالد : ياجدي والله شي محتااجه ولازم اسويه مجرد احساس انه بيريحني

ابو سعود : طيب قول كم تجلس هناك

خالد : ماأدري بس اذا رحت هناك عطيتكم خبر

ابو سعود عصب : ياخالد تستهبل علي انت شلوون اذا رحت هناك عطيتنا خبر وماتقدر تقول لنا من الحيين قبل لاتروح

خالد : الا اقدر بس مابعد حددت متى برجع

ابو سعود : تقدر تحدد من الحييين ياخالد اذا بتسوي كـذا انك تروح ولاتعلمنا المدة اللي بتجلسها لاتفكر اني بوافق انك تروح 

خالد : والله ياجدي لو اني صغير مو فاهم شي بالدنيا تراني رجاال والدنيا مفهمتني من ايام طفولتي 

ابو سعود : بعييني انا اشووفك صغير والحيين اقول لها لك لاتفكر انك تساافر انا رافض من الحين 

خالد رفع صوته على جده وهو مو حاس : ليه بتمنعوني من اقل شي راح يريحني حتى السبب الواحد مو راضين تقولونه لي خلووني على راحتي خلاااص انسوني انسوا خالد اذا تحبوونه وتبون راحته خلوه يسوي اللي يبي والله خالد مو صغير تقولون انه مايعرف مصلحة نفسه خالد كبير دنيااه والله خلته اكبر من عمره دنيااه اللي عاشها تخلي الصغير كبير ويفهم بالدنيا وهو لسى صغير

ابو سعود : خالد لاتنرفزني بكلامك اكثر وتخليني احلف علييك ماتسافر ولا تسوي اللي في بالك واغصبك على شي والله مو من مصلحتك 

خالد حس بغلطه وسكت شوي حب يهدي من عصبيته وبعدين قاله بهدووء وبصوت يضيق الصدر : انا خلاص تبلد عندي الاحساس ومات واذا تبي الحين تذبحني واموت يكون احسن ترتاحون وبنفس الوقت انا ارتاح

ام سعود ماتحملت اللي جالس يصير بين خالد وبين زوجها .. خالد ولد ولدها اللي ماكانت تعتبره الا ولدها .. خالد اللي ربته وتعبت في تربييته وسهرت علشانه وكانت تلبي له كل طلبااته وماعمره رفضت له طلب وطول عمرها تحاول تسعده ..

راحت ام سعود ومسكت خالد مع يدينه : خالد شفيييك شصاير وش اللي مخليك تتغير علينا كـذا وش هالكلام اللي انت جالس تقوله اذا انت مجرد ماتبعد عننا ماتحملنا بعادك كيف تقول اذبحني وارتاحوا مني .. اللي تبيه انشاءالله يصير بس لاتقول كلام عن نفسك كـذا 

ابو سعود : ماراح يسااافر ولاتحطيين في باله هالفكره ( والتفت ابو سعود على خالد ) الا اذا تبي تروح من دون رضاااي روح الله يحفظك .. وطلع ابو سعود فوق لغرفته ..

خالد وااقف وبجنبه ام سعود اللي للحين ماسكه يده واقف ومنزل راسه مايدري وش يقول ووش يسوي ..

ساره وغيداء والوليد اللي مايدرون شسالفه جالسيين يتابعون اللي يصير بصمـــت ..

الوليد ماعاد يتحمل شكل خالد قطع قلبه حب انه يخفف عنه خاصه من بعد ماعرف انه يبي يسافر علشان غااده ومن بعد رفضها الاخير له راح له وحط ايدينه على كتفه : خالد

رفع خالد راسه من دون مايتكلم 

الوليد : ابوي مامنعك من سفرك الا لانه يحبك ويخاف على مصلحتك وانت تعوذ من ابليس وانسى سالفة السفر والدنيا لسى ماإنتهت ووقفت على شي معين .. ربك كريم ياخالد ماينسى احد وانت الحين مو محتاج الا لربك واترك عنك السفر وخرابيطه 

خالد سااكت ومانطق بحرف واحد 

ام سعود : ايه والله ياأبووي هد من بالك ورييح ياخالد الدنيا ماتسوى كل اللي انت جالس تسويه بروحك

خالد خلاص مو قادر يتحمل اي شي من اللي حوله ماوده يجلس بيينهم ويقول كلام مو حاس فيه ويسوي شي مو من مصلحته حط خالد ايده على كتف جدته وحب راسها وابتسم لها ابتسااامه تريح اللي حوله رغم كل شي فيه والتفت على الوليد وابتسم له وطلع ..

ام سعود كان ودها تنااديه وماتخليه يطلع بس ماقدرت جلست تناااديه ومارد عليها طلع ولاكأن احد يناديه ..

ساره قااامت وانفجرت بكلامها من بعد هالمده كلها : كله منهااااا والله لولاها كان هالانساان عايش بخييير 

الوليد : سااره شفييك 

ساره : غاااده لييه ساكتيين عنها ليه كل شي يايمه ابوي يحطه في خالد وهي ماعمرها قال لها شي والا هاوشها ليييه ماسألتوها عن سبب رفضها مو على كييفها تسوي شي مااتدري عنه والله ياناس تراها صغيره يعني كل قرار تقرره ممكن تندم عليييه 

ام سعود : ياساره يعني احنا وش تبينا نسوي نغصب البنت ونقول الا غصب تتزوجييينه هذا زواج ياساره افهمي 

ساره : ايه اغصبوها هي اللي بتلقى الراحه والسعاده اذا تزوجت خالد .. غاده مثل الاطفال دايم الاطفال الصغار مانخلييهم على راحتهم ونغصبهم على شي هم مايبونه ويجلسون يصيحون فتره بعدين يسكتوون ويرضون باللي صار وبالاخير مبسووطين 

الوليد : شدعوا ترى غاده مو صغيره لهالدرجه

ساره : صغيررره وبعيوني والله صغيره وانا ماأشووف عمرها اشوف طريقة تفكيررها والله تفكير اطفال وحركاات عناد يعني تقرر بسرعه ولاتفكر بالعواقب 

ام سعود حست ان غيداء تضايقت من كلام ساره اللي صارت تتكلم وهي مو حاسه باللي حولها وحبت انها تقفل الموضوع 

ام سعود : خلاص ياساره وغاده مو لهالدرجه صغيره حتى تفكيرها تفكير عادي وعلى عمرها بس هي بكييفها ماتبيه خلاص انتهى المووضووع

ساره : انا ماراح اقول شي اكثر ( والتفتت ساره على غيداء اللي كانت جالسه ) هذي اختها ودايم صريحه وكل شي قلته انا صدقوني بتأيده وتقول ايه صح والا انا غلطانه ياغيداء

غيداء : لا مو غلطانه هذي هي اختي وهذا تفكيرها دايم مقتصر على اشياء تافهه ماتفكر بمستقبلها وحياتها اللي راح تعيشها بعديين تفكيرها قااصر على اشياء دونيه 

الوليد : بس مو اذا كانت البنت كـذا نروح نغصبها 

ساره : الا نغصبها غصب علييييها مو على كيفها

ام سعود : سااره خلاص عاد تكلمي بهدووء مو بصرااخ 

الوليد : واتوقع خالد من بعد رفضها له ثاالث مره وفكرته انه يساافر ماعاد يبيها حتى لو وافقت 

ساره : لا ياحبيبي تعلمني في خااالد والله لو ترضى الحين واافق عليها ورضى عادي بس هو يبي يساافر مايبي يتعذب اكثر بوجودها معه وهي مو راضيه فيه 

ام سعود : خلااااص اقطعوا هالسيره ولاعاد تتكلمون فيها وانتي ياساره لاأشووفك رايحه وقايله للبنت شي 

ساره : لو الود ودي رحت صفقتها وعلمتها الدنيااا صح وعلمتها كيف تتخذ قراراتها زي الناس 

ام سعود : قلتلك خلاااص انسي سالفتها وروحي غرفتك يلا 

ساره : والله يقهرني انكم دايم تهاوشوني وتهزأوووني علشانها والله انها ماتستااهل 

ام سعود عصبت : سااااره قلتلك خلاص ماتفهين

الوليد بنبره حاده : سووير خلاص انقلعي غرفتك

قاامت ساره وعطت اخوها نظره وراااحت فوق غرفتها

ام سعود على طول لحقتها فووق راحت تشوف ابو سعود شصار عليه ..

وغاده طبعا اللي كانت بغرفتها تسمع كل اللي دار بينهم كانت اصواتهم عاليه ووصلها كل شي صار بييينهم ..

غيداء كانت جالسه وبالها وتفكيرررها رايحين بعيد جاء في بالها امها وابوها الله يرحمهم وماجد اخوها تتخيل لو انهم للحين عايشين هل الدنيا بتكون كـذا هل بتصير المشاكل هذي اللي صارت في بيت جدها علشان اختها .. تتخيل لو ابوها عايش هل ممكن انه يغصب غاده على خالد والا يتركها على راحتها مثل جدها .. كييف الدنيا بتكون بوجودهم وربي بتكون احلى .. ماراح تكون هالمشاكل اللي صايره .. تحس غيداء بوجود ابوها كل شي بيمشي تمام ..

الوليد راح وجلس جنبها : غيداااء 

غيداء : هلا 

الوليد : شفيييك سرحانه

غيداء : لا مافيني شي 

الوليد : ضيقت صدرك ساره بكلامها صح

غيداء : لا والله عادي ساره ماقالت الا الشي اللي هي تشوفه وصاير بالفعل 

الوليد : لايضيق صدرك ساره اذا عصبت ماتقدر تمسك اعصابها 

غيداء : والله ماضاق صدري ولاشي

الوليد : اجل شفييك رايحه بعيد اناديك من فتره ماتردين

غيداء تنهدت : تذكرت شي بس 

الوليد : وش تذكرتي 

غيداء : عمي ممكن اسألك سؤال

الوليد ابتسم لها : إسألي ياعيون عمك

غيداء والعبره خانقتها: تتوقع لو ابوي موجود بتصير هالمشااكل هذي والا كيف الدنيا بتصير لو امي موجوده لو مااجد اخووي موجود للحين كيف بتكون الدنيا 

الوليد تفاجأ بسؤالها وحس انه مو قادر يقول شي حتى هو ضاااق صدره يوم تذكر اخوه وزوجته وماااجد الحبووب الطيب اللي كان فااكهة المجلس بالنسبه لهم ماجد ضحكة الدنيا اللي فقدووها .. انسآن تاثروا حيل لمــوته وفقدووه بدرجه ماكانوا يتصورونها ..

الوليد : غيداء اذا انتي تبين تعيشين بسعاده لاتفكرين بشي راح وانتهى فكري بيومك ومستقبلك

غيداء : طيب انت جاوبني ماتتوقع الدنيا بتكون احلى 

الوليد : اكيد بتكون احلى بس ياغيداء هذا قضاء ربي واحنا مانعترض والحمدلله راحوا وهم راضيين عننا ومصيرنا نلتقي فيهم .. ويكفيينا وجودك معنا بالبيت انتي وغاده والله صار له طعم ثاني ..

غيداء : لا والله ماجبنا معانا الا غثا وتعب ومشاكل 

الوليد : اي مشاكل ياغيداء بالعكس والله يعني علشان سالفة خالد تقولين مشااكل هذا شي طبيعي واحد خطبها ورفضته والله مو مشكله بس خالد علشاانه مصر على رايه صارت مشكله .. لاتفكرين ياغيداء ان وجودك انتي وغاده سبب مشاكل والا شي مثل كـذا .. والله البيت بوجودكم صار احلى 

غيداء رمت روحها على عمها وضمها الوليييد لصدره وحاول يمسح دموعها اللي صارت تنزل على خدها بشكل لا إرادي ..

الوليد : بس عاد ياغيداء والله الدنيا ماتستاهل دمعه من عيوننا 

غيداء رفعت راسها لعمها وابتسمت له ورجعت على حالها من بعد ماوقفت دموع عينها ..

**********************************************

خالد من اول ماطلع من البيت راح يدوور بسيارته مايدري وين يرووح يمشي بسيااارته مع الناس وهو يفكر بسالفة سفره اللي مو راضي يشيلها من باله ويبي ينفذها غصب

رن جواله بهاللحظه كان المتصل تركي ..
خالد يرد وكله برود : الو

تركي : مرحبا خالد

خالد : هلا 

تركي : كيف حالك

خالد : زفت مثل كل مررره 

تركي : ادري ودايم انت كـذا انا بالبييت الحين وابيك تجي عندي

خالد : اي بيت

تركي : بييتنا يعني من بيته

خالد : بيتكم انتم

تركي : ايييه شفييك ياخالد مو مستوعب كلامي

خالد : الا مستوعب 

تركي : خلاص طيب تعال عندي انا نتظرك 

خالد : شبغيت 

تركي : ابييك تجي عندي والا ماعاد تبي تجيني ابد

خالد : لا شدعووه 

تركي : خلاص اجل يلا انتظرك .. مع السلامه

خالد : مع السلامه 

سكر خالد وراح لبيييت تركي يحس ان تركي دق بوقت مناااسب لقى له الحيين من يروح له ويفضفض له من بعد رفض جده انه يسافر 

دخل خاالد على تركي ..

تركي : هلا والله وغلاا 

خالد : هلاابك

تركي : اشتقت لك والله وينك عني ثلاث اياام ادق ماترد وارسل مسجات وماترد بعد

خالد : اقسم بالله ياتركي اني تعبت والله ماعاد فيني حييل

تركي : ياعمري والله انت اللي تجيب التعب لعمرك تعااال ارتاح اجلس

جلس خالد عالكنب وسند راسه على ورا: ودي انااام 

تركي : ياعمري ياخالد والله شكلك يضيق الصدر شمسوي بعمرك

خالد: ماسويت شي

تركي : على كـل هذا وتقول لي ماسويت شي خالد ارحم نفسك شوي

خالد : تركي معلييش تراني تعبان وطفشااان ومابي اسمع شي حفظته ومليت منه 

تركي : طيب ماقلتلي شصار على جدك

خالد بهدوء : رفض 

تركي : موقلتلك انه بيرفض ويحق له صرااحه ويعجبني برايه 

خالد رفع راسه : وشو اللي يعجبك يعني مبسوووط عاللي صار ياتركي 

تركي : ايه مبسوط مابيك تروح انا 

خالد : انتم مدري شلون تفكيركم صاااير.. وش فيها اذا رحت 

تركي: مافيها شي بس مسألة انك تروح ولاتقول لنا متى ترجع هذي صعبه

خالد : تركي والله انها واصله معاي خلاص نسكر الموضوع لان ممكن لوتكلمنا فيه يصير شي مو من مصلحتي ولا مصلحتك

تركي : طيب براحتك 

رجع خالد على حاله وسند راسه ..

فتــــــرة صمت بين خالد وتركي .. خالد مسند راسه ومغمض عيوونه ويفكر باللي صااير وبالشي اللي راح يصير ..

وتركي يشووف خالد وضايق صدره عليه وده يرجعه خالد الاول لو يقدر يرجع كل شي في خالد فقده ..

رن جوال خالد بهاللحظه وخالد ماتحرك

تركي : خالد

خالد مارد كان ناايم من التعب وهو مو حااس بالدنيا 

قام تركي وطلع جواله من جيبه وشاف المتصل ( تاج راسي ) وعرف انه ابو سعود 

تركي رد : السلام عليكم 

ابو سعود : وعليكم السلاام 

تركي : هلا والله عمي 

ابو سعود : مين تركي ؟

تركي : ايه تركي 

ابو سعود : هلااا بك ياولدي شخباارك 

تركي : الحمدلله وانت شخباارك كيف حالك

ابو سعود : الحمدلله على كل حال

تركي : الحمدلله

ابو سعود : اجل خالد عندك ياتركي

تركي : ايه عندي 

ابو سعود : عطني اكلمه الله يعافيك 

تركي : والله هو نايم الحيين 

ابو سعود : وش منومه عندك 

تركي : ياعمري شكله تعبان لانه نام وهو جالس وكان يسولف معي 

ابو سعود : اجل الله يعافيك قومه من نومه وقول له يجي للبيت ابيه ضروري

تركي : انشاءالله ياعمي تامرني شي

ابو سعود : سلامتك .. فمان الله

تركي : مع السلامه 

سكر تركي من ابو سعود 

تركي يهز كتف خالد : خاالد 

خالد : ......

تركي هزه بأقوى : خلوود 

خالد قام ورفع راسه مفزوع : هلا هلا 

تركي : بسم الله عليييك 

خالد : وشو شفيك 

تركي : مافيني شي جدك من شوي دق يبيك تجي للبيت 

خالد : والله دق ؟

تركي : ايه والله 

خالد : مالك داعي ليييه ترد عليه 

تركي : ماتبيني ارد يعني 

خالد : لا بس ماودي اروح للبيت مابي يفاتحني بالموضوع من جديد وجعني راسي انا 

تركي : خلاص ولايهمك ادق عليه واقول انه مره تعبان بخليه ينام عندي اليووم

خالد : لا وش ينوومني بعد بس بجلس شووي بعدين اذا نام جدي رحت البيت 

تركي : خلاص ولايهمك 

اخذ تركي الجوال ودق على ابوسعود ..

ابو سعود : السلام عليكم

تركي : هلا والله عمي وعليكم السلام 

ابو سعود : هلا تركي


تركي : عمي بغيت اقولك ان خالد ماراح يجي الحين 

ابو سعود : ليه 

تركي : والله حاولت اصحيه بس شكله مره تعبان خلوه يرتاح عندي وبكرا انشاءالله الصبح يجي 

ابو سعود : حاول ياتركي تصحيه واذا ماصحى خلاص خله يرتاح اجل 

تركي : انشاءالله تامر أمر 

ابو سعود : الله يوووفقك ياولدي .. فمان الله

تركي : مع السلامه 

خالد : وش يقووول جدي

تركي : يقول خلاص خله يرتاح عندك 

خالد رجع على حاله الاول .. مسند راسه ومغمض عيونه 

تركي : تعال معاي نووم بغرفتي مو هنا

خالد : ومن قال لك اني بنام 

تركي : مو على كيفك غصب

خالد : لا وبعد يقول نوم فوق بغرفتي

تركي : عااادي مافيها شي كل البيت نايمين 

خالد : تركي بس انا برتاح هنا الى الفجر بعدين اروح البيت 

تركي : برااحتك .. عدل جلستك طيب ونم زيين 

خالد : لا كـذا مرتاح

تركي : من جد انت غريب خلاص اللي تشووفه 

خالد : تركي روح ارتاح بغرفتك انا شوي وماشي 

تركي : لا بجلس عندك يعني ماتبيني 

خالد : لا بس تعب علييك لاني ماراح اطول

تركي : مو تقول بجلس الى الفجر

خالد : خلاص مابقى شي عالفجر كلها نص 

تركي : خلاص ماعليك مني طيب انا احبك بجلس عندك 

خالد : هههههههه طيب بكيفك

تركي : ياحلو هالضحكه والله ليتنا نسمعها دايم

خالد : كل شي بوقته حلو 

تركي : ايه صح 

خالد : خلاص طيب خلني انااام 

تركي : ياعمري انا كأني ماسكك الحين .. نووم العوافي

ضحك خالد بداخله على تركي واستسلم للنوووم 

***************************************

بعد مارجع فهد وعياله من مكه ..
وفي اجواء سالفة خالد والمشاكل اللي صايره علشاااانها .. فيه عائله من العوائل جاها خبر يفرحها وراح يفرح الباقين معها .. 

مها بنت فهد انخطبت وتمت ملكتها واعلنوا زواجها انه راح يكون بعد اسبووع الكل انبسط بالخبر واولهم الهنوووف فرحت لها حيل وكانت تتمنى هالشي من زمان ..

في بيت فهد ..

رنا : طيب انا ماعجبني شسوي 

ام مها : وليه ماقلتيلي من قبل الحين الزواج باقي عليه اسبوع وش بتلقيين لك يعني 

رنا : انتوا دبروا لي فستاان انا قلت لكم من زمان مابيه 

مها : رنا والله حلو الفستان حرام عليك 

رنا : لا والله شين

مها : يعني بكذب عليك والله عليك صاير يجنن 

ام مها : ايه والله صاادقه اختك وان غيرتييه ماراح تلقين واحد حلو الوقت متأخر ياحبيبتي

رنا : يعني خلاااص البسه 

مها : ايه والله يجنن وانتي خليك واثقه ماعليك من احد 

فهد دخل : السلام عليكم 

الكل : وعليكم السلام 

جلس فهد جنب بنته : واخبارها العروسه 

مها : الحمدلله تمام 

فهد : خلاص انتهيتي كل شي ماعاد تحتاجين شي

مها : ايه الحمدلله

دخلت نوره وكانت لابسه فستانها 

نوره : بابا شرايك بفستاااني 

فهد : بسم الله عليك مره حلووو 

مها : يسلم لي ذووقي والله

فهد : ايه من ابووك الله يخليه لك 

ام مها : ايه عاد ابوك ذوقه مره يجنن والله ماأخذتوا الذوق الا مني

فهد : ههههههههه كل شي اخذناه منك حلووو

مها : اييه والله 

نوره قاطعتهم : وفستااااااني ماقلتوا شي

ام مها : قال لك ابووك حلو خلاص روحي غيريه لايجيه شي 

فهد : اييه حبيبتي يجنن 

رااحت نوره مبسووطه برايهم في فستانها ..

وفهد جلس شوي مع بناته وبعدين راح لغرفته ينام ..

***********************************

ساره : ياحبيييلها واخيرا جانا زواج قرريب

غيداء : وزواااج كبير والله مالي خلق

ساره : بالعكس مره وناسه من زمان عن الزواجات وخاصه الكبيره

غيداء : ياحبييلها والله 

ساره : اييه والله .. عقباااالنا 

غيداء : هههههههههه امييين 

الوليد دخل : الف الف مبرووووك ساروونه

ساره : على اييييش

الوليد : سمعت ان زواجك بكره 

ساره : لاعاااااد مابي بكره خله بعد اسبوع احسن

الوليد : هههههههههههه يعني عادي عندك 

ساره : مرره عادي

الوليد : خلاص اجل عندي لك واااحد خطير بخطبه لك 

غيداء : اخبر البنت اللي تنخطب مو الولد 

الوليد : لا ماعلييش احنا نقلب السالفه

ساره : يلا انا ماعندي مانع

الوليد : هههههههههه لاتصدقيين عاد

ساره : ايه عاد مرره صدقتك 

الوليد ضحك وجلس : اجل غاده ويينها 

ساره : بغرفتها كالعاده 

الوليد : وانتم ماتفكرون تنادونها طيب 

ساره : اكيد بتقول مالي خلق

الوليد : لا ماراح تقوول عطيني جوالك 

ساره : شتبي فيه 

الوليد : بدق عليها

ساره : وجوالك ويينه 

الوليد : جوالي بالسياره عطييني 

ساره تمد له الجوال : طيب اعصابك 

اخذ الوليد جوالها ودق على غاده ..

غاده : هلا ساره 

الوليد : هلا والله بالحلووه 

غاده : مين

الوليد : قوويه ماعرفتي صووتي 

غاده : اييه عرفتك 

الوليد : شفييك مالك خلق وتتكلمين من دون نفس

غاده : مافيني شي 

الوليد : طيب شتسوين الحين لحالك عندك شغل 

غاده: لا ماعندي 

الوليد : طيب تعالي انزلي ابيك شوي

غاده : شبغيت 

الوليد : ابييك مشتااق لك من زمان عنك

غاده : من فيه تحت

الوليد : انا وساره وغيداء بس

غاده : طيب يلا نازله الحين

الوليد : انتظرك باي

غاده : باي

سكرت غاده من الولييد ونزلت تحت ..

دخلت الصاله ..

الوليد : هلا والله بالطش والرش 

غاده : هلابك 

الوليد يأشر لها تجي تجلس جنبه : تعالي هنااا

غاده راحت وجلست جنب عمها ..

الوليد : واخباارك 

غاده : الحمدلله تمام 

الوليد : شفيك ماعاد نشوفك ودايم بغرفتك لايكون سوير والا غيداء مضيقين صدرك والا مزعلينك 

غاده : لا والله بس من الطفش انام 

الوليد : تبين نطلع

غاده : والله ماعندي مانع يلا

ساره : غررريبه شعندك اليوم

غاده : والله طفشانه مره 

الوليد : يلا تراني انا بعد فااضي تبون تروحون اركبووا 

غيداء : وين بتروحون 

الوليد : اللي تبون

غيداء : انا بجلس 

الوليد : ليييه 

غيداء : الهنوف بتجي بعد شووي مالي داعي اطلع وهي بتجي

الوليد : برااحتك وانتي ياسوير تجيين

ساره : بجلس مع غيدااء 

الوليد : بكييفكم اجل خلاص غدوو البسي يلا نطلع 

غاده تقووم : اوكي دقايق وانا جاهزه

راحت غاده تلبس عبايتها وتجهز عمرها والوليد بدل ملابسه ونزل وكان لابس بدله سبوور ..

الوليد : ويينها 

ساره : مابعد نزلت 

الوليد : اجل يلا انا انتظرها برا تبوون شي ؟

ساره : اييه

الوليد : شبغيتي 

ساره : والا تدري خلاااص 

الوليد : وانتي غيوود تبين شي 

غيداء : سلامتك عمووو

الوليد : الله يسلمك بيبآآآي

بعد ثوااني نزلت غاده وطلعت مع الوليد ركبت معه في السياره وكانوا واقفين مابعد حركوا من عند باب البيت..

شوي وتجي سياره وتوقف عند الباب .. غاده من اول ماشافت السياره ارتبكت ولاحظ الوليد عليها 

الوليد : شفيك 

غاده : مافيني شي

الوليد : هذا خويلد من زمان مااشفته 

نزل خالد من سيارته كان لابس ثووب وشماغه على راسه مو مشخص فيه صاير حوسه على بعضه .. ومعاه اكياس في يدينه ..

الوليد فتح دريشة سيارته : واخيرررا مابغينا نشوفك 

قرب خالد للدريشه : هلا والله 

الوليد : وييينك وين ارضك ووين سماك

خالد : ابد عايشين بالدنيا وامس راحت علي نومه عند تركي 

الوليد : نمت عنده ؟ 

خالد : ايه ماكان ودي بس خذني النوم غصب 

دخل خالد راسه شووي من الدريشه وسند يدينه عالباب وعينه على غااده : هلا سوير ولاتسألين عني ولاشي؟

غاده سآآكته 

الوليد ضحك : مو ساره هذي

خالد وعينه على الوليد : ميين 

الوليد : غاده 

رجع خالد نظره لها وجلس يطالع فتره طوويله وغاده منزله عيونها ماتبي تحط عينها بعينه .. ودها بهاللحظه ان الارض تبلعها 

خالد بعد فتره وبصوت مجروح : شخبارك ياغاده

غاده ماكانت تتمنى انه سألها تعرف نفسها في هالمواقف ينربط لسانها وماعاد تقدر تقول اي شي ..وخاااصه مع خالد ومن بعد سالفتها معه 

خالد يوم شافها ماردت : حتى احوالك وقولة الحمدلله انا بخير بتبخلين علينا فيها .. تنهد خالد تنهيده خفيفه وبعدين قال يلا يالوليد روح أخرتكم مع السلامه

الوليد : مع السلامه .. سكر الوليد الدريشه ومشى ..

الوليد : شفيك ياغاده ليه مارديتي عليه

غاده والله مو بكييييفي ودي اصييح بس غصب 

الوليد : كيف غصب

غاده : والله ودي ارد عليه بس مدري شفيني احس مو قادره اطلع اي كلمه من لسااني 

الوليد : حركتك بايخه

غاده : والله مووو قصدي شفييك علي

الوليد : خلاااص طيب لاتعصبين

غاده : حتى انت انقلبت مع العالم ضدي

الوليد : هههههههههههه شدعوا 

غاده : اجل شفييك

الوليد : مافيني شي ماقلتيلي وين تبين تروحين 

غاده : اللي تبي المهم تغيير جو 

الوليد : طيب بس قبل كل شي بسألك سؤال على طاري خالد

غاده : اسأل

الوليد : لو انك بنت ماتعرفين خالد بس تسمعين عنه وجاء خطبك بتوافقين عليه 

غاده بدون تردد : اكييد

الوليد : طيب وش فرق انك تعرفينه والا ماتعرفينه ليه الحين رافضته علشانه قريب لك يعني ؟

غاده تفاجأت من سؤال عمها ماكانت تتوقع انها بيفاتحها بالموضوع والا يسألها 

غاده : لا مو علشانه يقرب لي 

الوليد : اجل 

غاده : خلاص الله يخلييك سكر الموضوع شي وانتهى ماله داعي نتكلم فيه 

الوليد : قولي سبب رفضك وانا بسكر الموضوع

غاده : ماراح اقول لك سبب خلاص سكر من الحييين بليييييز 

الوليد : غاده فرصه اني انا وياك لحالنا قوولي لي والله ماراح تندمين وماراح يضرك اذا قلتي سبب رفضك

غاده : ...........

الوليد : غاده 

الوليد : شفيك ماراح تجاوبيني يعني 

غاده : شتبيييني اقول خلاص لاتناقشوني بشي سويته وانتهيت منه 

الوليد : احنا مانقشناك الا لاننا مستغربين من حركتك

غاده : ليه مستغربين يعني غصب اوافق علييه 

الوليد : لا مو غصب بس خالد مافيه شي ينعاب 

غاده : ومافي احد كامل علشان تقول مافيه شي ينعاب

الوليد : اييه اكييد بس خالد فيه صفات ماتلقينها بغيره 

غاده : يعني وش تبي توصل له الحيين تبيني اوافق من بعد مارفضت خلاااص شي وراح 

الوليد : لا ماراح ياغاده صدقيني خالد انسان عشت معاه طول عمري من طلعت على الدنيا وهو كان موجود بحيااتي نفس اخوي وأكثر .. من طلع على دنيته وهمومه ملازمته مثل ظله يعني تخيلي انساان امه عايشه ومو معترفه فييه .. امه عايشه ومو قادر يسكن عندها ويرتوي من حنانها وعطفها .. ياغاده والله شعور قاسي كان يحس فيه من صغره .. يعني لو انها ميته يكون احسن ولاتكون عايشه ومايشوووفها الا بالسنه مره 

غاده : اللي عرفته انها تغيرت وماصارت مثل اول 

الوليد : ايه تغيرت بس بعد متى بعد سنيين عاشها نكد وتعب وهمووم .. بعد ماراح عمر طفولته وايامه اللي كان محتاجها فيها 

غاده : يعني شتبيني اسوي انا كل واحد منا عنده هموم وتعب بالدنيا مو خالد لحاله 

الوليد : ياغاده انتي فقدتي امك وابوك واخووك وفي بالك بتقولين انا اعظم من خالد بس والله تحمدين ربك على عيشتك فقدتيهم وهم راضين عنك ويحبوونك فقدتيهم بعد ماعشتي طفولتك بين احضاان امك وابوك الله يرحمهم .. فقدتيهم وعلاقتك معهم حلوه علاقه ام حنونه لبنتها وعلاقة اب رحييم لبنته .. 

غاده : .............

الوليد : ياغاده خالد كان شعوره قاسي انه امه موجوده بس ماعطته من حنانها ولا من عطفها رمته وهو محتاج لها .. ياغاده احساسه لما يجتمع مع البزران اول والكل ينادي امه مبسوط فيها شعور يقهر صحيح امي كانت مثل امه واكثر بس مهما كان دايم يجي في باله انه هذي مو امه اللي جابته .. هذي جدته .. ياغاده لو بقووولك اشياء كان خالد يقولها لي في صغرته والله تحمدين ربك على اللي انتي فيه .. وخالد من طبعه مايحب يبين ضيقة صدره وهمه يعني تشوفينه يبتسم لك وفي قلبه همووم ماتنتهي .. خالد يكتم بقلبه ومايحب يضيق صدر غيره معه .. 

غاده من بعد كلام عمها ذرفت دموعها غصب عنها ماتدري علشانها تذكرت اهلها والا علشان الكلام اللي سمعته عن خالد ..

الوليد ماحس فييها وكمل كلامه : ياغاده انتي فقدتي وخالد فقد وصدقيني بزواجك لخالد بتعيشين حياة حلوه كل واحد منكم راح يعووض الثاني اللي فقده .. خالد يحبك ياغاده لاتحرمييينه من اقل شي راح يسعده من بعد مشووار طويل من همومه مع امه ..

غاده كانت تحس بشعور غريب اذا قالوا لها خالد يحبك ماكانت تستوعب ان خالد بيوم يكون يحببها ويتمناها زوجه له مو راضيه تدخل في بالها هالفكره ابد ..

الوليد : غاده احنا نحبك ونتمى انك تعيشين حياة حلوه مع شخص يحبك وشخص مثل خالد راح يعضوك عن كل شي انشاءالله 

غاده سااكته وتذرف دموعها بصمــــت .. 

الوليد : غاده 

غاده بين دموعها : هلا

الوليد : شفيك

غاده : مافيني شي الوليد خلاص نرجع للبييت 

الوليد : ليه

غاده : خلاص يكفي تمشينا شوي خلنا نرجع 

الوليد : براحتك 

برجعتهم للبيت غاده ساكته والوليد ساكت ..

غاده : عمي 

الوليد : هلا

غاده : اذا قلت لجدي اني موافقه على خالد وش تتوقع تكون ردة فعله

الوليد انصدم وبنفس الوقت انبسط : يعني موافقه الحييين

غاده : انا اقوولك لو ماأقولك اني موافقه


الوليد : ماراح يقول شي ابوي وبالعكس راح ينبسط 

غاده : وخالد

الوليد : شفيه

غاده : بيرضــى

الوليد : وليه مايرضى مادام هو يحبك بيرضى ويستاااانس بعد

غاده : ماأتوقع وحده رفضته ثلاث مرات وبالاخير وافقت انه يرضى عليها

الوليد : اللي يحب ياغاده مايفكر بأشياء مثل كـذا همه وتفكيره كله باللي يحبه وكيف يعييش معاه 

غاده : .....

الوليد : اتمنى تفكرين باللي قلتييه لي ويكون صدق انشاااءالله ويتحقق اللي اتمناه والله 

غاده : انسى اللي قلتلك 

الوليد : ماراح انساه ياغاده 

غاده : بلييييز والا ترى ماعاد قلتلك شي خلاص انسى

الوليد : طيب انا بنسااه بس انتي فكري فيه وخليه دايم على بالك 

غاده : انشاءالله بس انت انساه

الوليد : طيب من عيوووني 

********************************

اليوم الكل فرحان ومبسووط اليوم غيير بالنسبه لـ مها يوم كانت تتمناه من زمان .. يوم زواجها ويوم زفافها .. اليوم اللي كل بنت تتمناه 

طبعا الزواااج كبير تعبوا عليه حيل وتجهزوا له بشكل مو طبيعي .. الكل متجهز لهاليوووم ..

الساعه 2 الظهر في بيت فهد ..

ام مها : يلاااا يانوره اخرتينا اخواتك كلهم خلصوا وراحوا مابقى الا انتي 

نوره تنزل من الدرج تركض : راحوا للقصـــر ؟

ام مها : ايييه 

نوره : يووه ماما وليه ماقلتيلي ابي اروح معهم 

ام مها : شسوي لك لي ساعه وانا انادي فيييك ماتسمعيني 

نوره : والحين احنا مين يوديينا 

ام مها : بيرجع ابوك الحين ونروح معه 

نوره : يلاا مره تأخرنا 

ام مها : شسوي لك لو انك نازله بدري كان مشيينا معهم على طول 

نوره : ماسمعتك شسووي 

دقايق ووصل فهد ودق على ام مها تطلع عند الباب .. طلعت ومعها نوره ووصلوا للقصر ..

وتجهزوا وخلصوووا كل شي بدري .. 

*************************************

في بيت لطيفه ..

الهنوف كانت بغرفتها تلبس وعبدالعزيز على السرير يلعب مع بنته ..

الهنوف : عزووز يلا متى ناوي تقووم تلبس

عبدالعزيز : تونا بدري شفييك بعدين انتي خلصي الحيين 

الهنوف : خلصت مابقى لي شي يلا

عبدالعزيز قام من السرير وراح عندها كانت واقفه الهنوف عند المرايه وقف وراها وحط ايدينه الثنتين على خصرها ..
وجلس يطالعها بالمراايه ويبتسم .. ابتسمت له الهنووف ..

عبدالعزيز : تسلم لي هالعيوون والله بسم الله علييك بتغطين على العرووس 

الهنوف : شدعوا عاد لهالدرجه

عبدالعزيز : واكثر بــعد 

التفتت الهنوف بجسمها لعبدالعزيز وابتسامتها على وجهها .. 

عبدالعزيز : شكلي ماراح اخلييك تروحين خلاص اجلسي 

الهنوف : والله لو تقول لي اجلسي جلست ومارحت 

عبدالعزيز : ياعمري والله لا رووحي بس سمي على نفسك ولايخطبك احد عاد وتوافقيين وتنسين زوجك وبنتك

الهنوف : هههههههههه قويه عاد انسى مره وحده

عبدالعزيز : طيب قبل ماأرووح البس ابي بووسه 

الهنوف تتدلع: صغنونه والا كبيره

عبدالعزيز : اللي يجي منك حلوو صغيره والا كبيرره المهم بوسه 

الهنوف قربت وباااست عبدالعزيز وفي لحظتها صااحت ريوومه 

عبدالعزيز : بنتي مو عاجبها الوضع 

الهنوف : هههههههههههه ملاحظه انا 

راح عبدالعزيز لبنته ..

عبدالعزيز شالها لحضنه : الله يهدييك ياريوومه من الحين تغارين والله مشكله اذا كبرتي 

الهنوف : ههههههه عطني اياها حبيبي وروح البس يلا تأخرنا 

عبدالعزيز يمد لها ريما : يلا دقاايق وانا اكون خلصت 

*************************************

في القصـــر .. 

نوره وريم جالسين عالمنصـــه ..

ريم : واااو واخيرا جاء هاليوم 

نوره : من جد وناااسه 

ام مها جايه لهم : ريوومه نونو تعاالوا 

ريم : سمي يمه 

ام مها : روحوا لمها فوق تبيييكم 

ريم : انشاءالله 

قامت نوره واختها ريم وراحوا فوق عند مها ..
دخلوا عليهـــا 
نوره : مهاااوي مااابعد خلصتي 

مها : اييه طفشت والله 

ريم : بس مرره شكلك بيطلع يجنن بسم الله علييك طالعه على اختك ريم 

مها : اييه تكفين ماخذت الزين الا منك .. المهم مافي احد جااء تحت 

ريم : الا جدتي من شوووي وصلت ومعها عمتي لطيفه بس 

مها : اهم شي خلييك عند الاستقبال وانتبهي لسحووره اذا جت 

نوره : سحر بتجي 

مها : ايييه 

نوره : كييف تجي وهي على كرسي 

مها : والله هي ماودها تقول متفشله بس انا غصبتها على طول تجي ويرقونها فوق عندي

ريم : حرام عليك بتتعبين البنت 

مها : شسوي يعني تبييني اوافق عليها انها ماتجي مستحييل

بهاللحه دخلت رنا ..

رنا : سلاااااااااام

مها : هلا والله 

رنا : ماقلتوا لي كيف شكلي 

ريم : مرره يجنن يالدووبا 

مها : فستانك شفتي كيف طلع يجنن وانتي ماتبينه

ريم : ايه والله مره حلوو

رنا : عمتي حصه مره تقول متغيره صايره احلى 

مها : جت عمتي حصه 

رنا : اييه 

مها : يااحبيلها والله من زمان عنها 

رنا : تسأل عنك جدتي من شوي قلتلها مابعد خلصت 

مها : انشااءالله يمديني اخلص بدري 

رنا : اييه يمدي انشاءالله تونا بدري

جلسوا اخوات مها معها اليين ماخلصت من كل شي ..

ريم : ياسلااااام عليييك مره رووعه

مها : بنات جد لاتجاملون 

رنا : والله رووعه بسم الله علييك 

مها : احس اني بصييح

رنا : شدعوووا

مها : مدري 

رنا : مهاااا لاتنزليين دمووعك وتخربين علينا كل شي اعقلي بس وعلى ايش تصيحين 

مها : مدري ناادي امي بس

رنا : طييب 

نزلت رنا وكان الكل مجتمع حضوور كبيير .. والقاعــه امتلت ..

جلست رنا تدور امها بين الحضور الكبير قابلتها الهنوف وغيداء ..

الهنوف : اهليييين بالحلوه 

رنا : هلا والله وغلا 

الهنوف وغيداء سلموا على ريم ..

غيداء : مررره متغيره رنو شمسويه بعمرك 

رنا : يااربي استحي من شوي عمتي حصه تقول لي مره محلووه 

الهنوف : اييه من جد مره رايق شكلك

رنا : تسلموون والله من ذووقكم 

الهنوف : شخبار مها 

رنا : والله ياعمري حالتها حاله شو وتصيح علينا اقول لها اعقلي لايخرب مكيااجك 

الهنوف : ياعمري الله يعيينيها مجربه هاللحظات والله 

رنا : ايه عاد انتي مجربتها انا وغيداء ماجربناها عقبااالنا 

غيداء : ههههههههههه انشاءالله 

رنا : يلا ياحلووين انا بروح ادور امي لمها تأخرت علييها .. راحت رنا عنهم 

وجلسوا غيداء والهنوف 

الهنوف : غاده ومن ناويه تجي معه 

غيداء : مدري عنها للحيين بالمشغل تدرين

الهنوف : لييه 

غيداء : ماراحت الا متأخر تستاهل 

الهنوف : والله بتتورط ومين بيرجعها 

غيداء : معها سوير 

الهنوف : شلووون اجتمعوا مع بعض 

غيداء : والله مدري انا خلصت وطلعت عنهم 

الهنوف : اقول غدو شوفي هذيك البنت 

غيداء تلتفت : ويين 

الهنوف : مو هذي سحر صديقة مها 

غيداء : ايييه هذي هي سحر 

الهنوف : صاااير لها شي ؟

غيداء : ايه مو هي سافرت تعالج

الهنوف : متى 

غيداء : الهنوف تستهبلين مو صار فيها شي بظهرها وسافرت تعالج بس الظاهر ان عمليتها مانجحت وصارت مقعده 

الهنوف : ماأذكر والله قلتييلي 

غيداء : حرام عليك قلتلك من قبل 

الهنوف : والله ماأذكر ابد 

غيداء : ايه كبرتي وخرفتي 

الهنوف : هههههههههه والله شكلي 

غيداء : قوومي طيب نروح لها شكلها موعارفه احد تعالي

الهنوف : يلا 

قاموا الهنوف وغيداء راحـوا عنـد سحـر .. 

غيداء : اهلييين سحورهـ

سحر التفتت لهم : هلاا والله وغلا عاااش من شافكم والله

غيداء : عاشت ايامك هلا حبيبتي 

سلمت غيداء والهنوف على سحر ..

الهنوف : من زمااان عنك اشتقنا لك والله 

سحر: وانا اكثر والله بس تعرفين ماكااان يجمعنا اول الا الجامعه وانا تركتها الحيين انتم المفرووض تجون عندي مالكم داعي 

غيداء : ولايهمك اي وقت تبينا نجييك احنا ماعندنا مانع

سحر : ياحبيلكم والله ماشفتوا مها اجل

غيداء : لا والله مابعد بنروووح لها الحين

سحر : ياحبيلها والله اني شايله همها وجييت علشانها والا انا متفشله صراحه

الهنوف : تتفشليين من ايش 

سحر : مدري صايره غبيه بينكم انا وهالكرسي اللي معي 

الهنوف : الحمدلله ياسحـر عادي لاتفكرين هالتفكير

سحر : الحمدلله طيب ممكن تساعدوني نروح لها فوق بتعبكم معي والله 

غيداء : عاادي ياعمري تعبك راحه 

الهنوف : يلاااا نروح فوق 

غيداء والهنوف حاولوا يشيلون سحر بكرسيها بس ماقدروا ثقييله عليهم جت ام سحر وساعدتهم وراحت معاهم فوووق ..

دخلوا على مها .. مها اول ماشافت سحر صرخت 

مها : سحوووره هلا والله وغلاااا

سحر : هلااابك 

قامت مها وضمتها : يااحبيلك ماخيبتي ظني وجييتي 

سحر : شسوي ماأقدر ارد لك طلب

مها : يالبى قلبك ( التفتت مها على البنات ) اهلييين وسهلييين 

الهنوف : هلا والله بأحلى عرووسه بالدنيا

مها مبسووطه حيل من الهنوف وكلامها تحس بإرتيااح كبير ..

سلموا البنات عليها وباركوا لها 

سحر : بسم الله عليك يالعرووسه مره شكلك روعه

مها : تسلميين لي والله عيونك الحلوه

ساره دخلت ومعها غاده ..

ساره : الف الف الف مليووون مبرووك 

مها : اهلييين ساره هلا والله

سلمت ساره على مها : مبرووووك ياحلوه وعقباااالي

مها : الله يبارك فيييك 

وسلمت غاده على مها وسحر والبنات ..

مها : ياااحبيلكم والله مشتااقه لكم ولجمعااتكم من زمان عنها 

ساره : واحنا اكثر .. الله يعافي زوااجك جمعنا هالجمعه 

مها : هههههههههههه عقبال زواجك

ساره : اميييييين

سحر : يااحبيلك ياساره اتمنى اشوفك بيوم عرسك 

غاده : ساره على كلامها هذا تعالوا شوفوها بيوم زواجها احس بتكوون مستحيه مره 

غيداء : لا والله ماأتووقع 

مها : الله يستر بس بيوم زواجك احس بتسووين اكشن 

رنا : متخييلينها عاد تنزل بزواجها وتصفق وترقص ومبسووطه 

ساره : هههههههههههه عادي اسويها ترى ماعندي مانع 

الهنوف : ههههههه الله يستر 

جلسوا البنات يسولفوون مع بعض مبسووطين ومستانسين بهاليووم ..
رجعوا لأياامهم الحلوه مع بعض وسواليفم وكل شي بين مها والهنووف راح بهاليووم اللي هو زواج مها ..
وبعد ماخلصوا نزلوا البنات كلهم تحت الا سحر اللي جلست عند مها ..

والبنات فسااتيهم كانت مره نعوومه كلاسييك .. وصايره اشكالهم كيوت .. 

انزفت مها زفه رووعه كانت زفتها هااديه مره وكان شكلها مره حلووو بفستانها الابيض الناعم والحضوور كله عيوونهم عليها كانت بجد روعه 

انتـــــــــــهى زواج مها وراحت مع زوجها ( رائـد )


بعد ماإنتهى الزواج الكل رجع لبيتـــهـ ..

في بيت ابو سعود ..

غاده وغيداء وساره جالسيين بفسااتينهم مابعد بدلوها بالصاله يسولفون عن الزواج والوليد معهم 

الوليد : اييوه وش بعد كملوا 

ساره : وانت مو ملاحظ اك مبسووط شعلييك من سواليف البنات 

الوليد : استاانس عليها 

ساره : اجل عناد لك بسكت خلااص

الوليد : مو لازم تسوولفين غااده تقول لي كل شي

غاده : ههههههههههه واذا قلتلك ماراح اقول 

الوليد : ازعل عليك 

غاده : اجل ماراح اقوول 

الوليد : طيب ياغاادووه اوريك 

غاده : ههههههههههههه شبتسوي يعني 

الوليد قام : زعلان عليك لاتكلميني باااي 

غاده : تعال وين راايح

مارد عليها الولييد وطلع من الصاله

قامت غاده ولحقته وطلعت معاه للحوش

غاده : وليدوووه يابييخك وقف اسمع كلامي طيب

الوليد : نعم شتبيين 

غاده قربت عنده : مسوي لي زعلان يعني 

الوليد : هههههههههههههه ماأعرف ازعل 

غاده : هههههههههه من جد بااايخ

الوليد : اقوول رووحي بس كملي سواليفك معهم 

غاده : بتطلع انت

الوليد : ايه تبيين شي 

غاده : لاسلامتك 

الوليد : مع السلامه 

الوليد توه بيعطي غاده ظهره ويمشي للباب الا ينفتح الباب ويدخل خالد اللي كان توه راجع من تركي وبثوبه حق الزواج وتشخييصته وصاير شكله يجنن ..

غاده كانت واقفه واول ماشافته تجمدت بمكانها الوليد كان قدامها ومغطي عليها نوعا ما 

خالد رفع راسه : بسم الله خرعتوني شتسوون هنا 

الوليد التفت على غاده يبيها تدخل دااخل بس هي ماتحركت من مكانها 

خالد على طول صد عنها ورجع للباب وطلع ..

الوليد : شفييك انتي تستهبلين 

غاده : وشو 

الوليد : ادخلي داخل عاجبك الوضع

غاده : لا مو عاجبني ودخلت غاده دااخل من دون ماترد بأكثر من هالكلمه 

استغرب الوليد منها وطلع وشاف خالد واقف عند سيارته ..

الوليد : اذا تبي تدخل ياخالد ادخل ماحولك احد

خالد : انت بترووح لشي

الوليد : ايه رايح للاستراحه بشوف العيال شوي وارجع

خالد : وانت جاي مر على اقرب كووفي وجب لي شي معك اوكي

الوليد : تامر امر 

خالد : تسلم حبيب قلبي انتظرك لاتتأخر

الوليد : اوكي بيباااي

خالد : باي 

دخل خالد وتنحنح قبل يدخل الصاله طبعا ماكان فيه الا غيداء وساره لان غاده من بعد مادخلت من برا على طول راحت غرفتها ..

مر خالد على البنات وسلم عليهم وراح فووق .. 

***************************************** 

من بعد محاولات خااالد الكثيره اقتنع ابو سعود ورضى انه يخلييه يسافر .. طبعا الكل مو عاجبهم الوضع بس ماودهم يضغطوون عليه اكثر ..

تركي : انا خلااص قررت اني اروح معك 

خالد : ياتركي ياحبييبي شفيك مو راضي تفهمني 

تركي : فاهمك والله بس ابي ارووح معك مو قادر اخليك لحالك 

خالد :لا تقدر ياتركي انا ابي ارتاااح شوي ابي انسى الدنيااا لو دقاايق 

تركي : انا مستغرب من جدك كيف وافق وانت ماقلتله الفتره اللي بتجلسها هناك

خالد : مسكيين من كثر ماأزعجته واافق مايقدر يقول شي

تركي : طيب واذا قلتلك انك بتروح وانا مو راضي علييك 

خالد : وليه مو راضي

تركي : بترووح وتخلييني وماتبيني اجي معك وتبيني ارضى 

خالد : والله ياتركي لو الود ودي كان قلتلك تعال معي لكن انا نفسي والله ماأدري كم بجلس ماودي اشغلك معاي واتعبك يعني بتروح معي شتسوي هناك والله بتطفش وتترك اهلك وشغلك صعبه ياتركي 

تركي : وانت ليه مو صعبه عليك تترك اهلك وشغلك

خالد : انا اللي بغييت هالشي وسويته برضاااي 

تركي : وانا بسوي الشي برضاي 

خالد : حبيبي تركي الله يخليك خلاص لاتحط هالفكره في بالك وصدقني انشاءالله اني ماراح اطول فتره بسيطه بتمر عليك وانت مو حاس فيها 

تركي : ماأتوقع

خالد : لاتقول ماأتوقع ولاتضيق صدرك علشاني وسع صدرك وماعليك من خالد ويلا قووم خلنا نطلع نتمشى نغير جو 

تركي : اشووفك مبسوط

خالد : وفيه احد يقاابل وجهك ولاتبيه ينبسط

تركي : يالبى قلبك والله وتقووول لي ياخالد وسع صدرك كيف اوسعه وانت بتروح وتسافر وماراح اشوفك

خالد : يااتركي خلاص انسى سالفة السفر الحين وقووم معي نطلع

تركي قام : يلا مشينا 


************************************************** ****

في بيت ابو سعود الكل كان مجتمع الا غاده ( ام سعود..ابو سعود..الوليد..ساره..غيداء..)

خالد توه نازل من الدرج ومعاه شنطته بيروح للمطار 

ابو سعود : خلاص ياخالد ماراح تغير رايك 

خالد : ياجدي لايضيق صدرك كلها اياام ماراح اطول

ام سعود : الله يحفظك ياولدي انتببه لنفسك 

خالد راح لجدته وحب راسها : لاتشيلين هم يالغاليه وبإذن الله ماراح اطول عليكم 

ام سعود نزلت دمعتها غصب عنها ماكان ودها تنزلها عند عيالها ..

ودع خالد جده وجدته واتجه لساره اللي كانت واقفه ومنزله راسها 

خالد قرب لها : يلا سارونه انا بمشي ماودك تسلمين علي 

ساره على حالها ماتحركت ..

خالد رفع راسها بيدينه وابتسم لها : خلاص عاد ترى والله ماتسوى السفره ايام وراجع لكم 

ساره :اتمنى توقف على ايام

خالد : انشاءالله ايام 

ودعهم خالد بدموعه اللي نزلت غصب عنه ماكان يتمنى هاليوم يجي راح يبعد عنهم
ويقول لهم اني ماراح اطول وهو يدري انه بيطول بس مايبي يضيق صدورهم ومايبي يقول لهم الصدق ..

خالد ماسك شنطته ويدفها معاه وتوه بيطلع مع الباب كان وراه الوليد على اساس بيروح معه يوديه للمطار .. وابو سعود وام سعود يطالعونه وهو يمشي مو قادرين يمسكونه ويخلونه عندهم كان هالامر فوق استطاعتهم .. 

في هاللحظآآآآآت صار الشي اللي ماكان احد يتوقعه أبد ..

....... : لحظه ياخاااالد 

جاهم مصدر هالصوت من وراهم .. صووت ينادي بنبرة ترجي .. صوت عالي في داخله حزن .. 

الكل التفت لمصدر الصوت .. 

لحظات صمـــت على الكل ..

واقفه بنص الدرج متغطيه بجلالها .. نزلت بخطوات بطيئه ولما وصلت اخر الدرج وقفت ..

الكل مستغرب .. غيداء وساره يتبادلون النظرات بينهم .. ام سعود وابو سعود ينتظرون وش الشي اللي بتسويه .. الوليد يطالع في خالد مره ومره يلتفت عليها .. وخالد اللي واقف مانزل عينه منها ينتظر اي حركه منها .. مناداتها له اكيييد وراها شي نبرتها في صوتها ماكانت عاديه .. وش اللي تبيه منه من بعد كلمتها انها تقول له لحظه ياخالد ..

إنتـــــــــــــهــى ..

توقعآآآتكم ..

اكييد عرفتوا مين اللي كانت واقفه ونادت خالد ..

الانسانه اللي نادت خالد ايش تتوقعون كانت تبي منه وليه قالت له لحظه ..

موقف خالد من اللي راح يصير ..

وهل بتتم سفرته والا راح يكنسلها ويهون عن سفره ..

مها هل بتعيش حياة حلوه مع زوجها رائد والا لا .. 

نواف اللي ماكان له دور بالبارت هذا ابد بس تتوقعون ايش مصيره من بعد هالسنه اللي عاشها بالسجن .. 

انتظر توقعااتكم ..


البارت الثاني والثلاثووون ..

لحظات الصمت تحييط بالمكان الكل ساكت ويناظر الثاني نظره استغراب ودهشه .. 

خالد قطع هالصمت اللي بيينهم بعد فتره طويله وقال : بغيتي شي ياغاده ؟ 

نظراتهم كلها على غاده ينتظرون منها الجواب ينتظرون منها طلبها اللي بتقوله ينتظرونها بس تنطق بحرف واحد .. 

بخطوات جريئه تقدمت غاده اكثر وصار بينها وبين خالد مسافة مو كثيره يعني تقريبا متر لاأكثر ..

خالد اللي كان واقف وبجنبه الوليد وام سعود وابو سعود على يميين غاده واقفين ينتظرون وش بتسوي ..

غاده : اذا طلبتك طلب ممكن تلبي لي طلبي ؟

خالد مايدري وش يقول لحظتها لو بيدينه قال لها انتي لو تطلبييين عيوني عطيتك اياها بس سكت فتره بعدها قال : آمري 

غاده : طلبتك لاتسافر

خالد ماتوقع منها هالطلب ابد .. صدمته فيييه حييل ومو هو لحاله انصدم كل اللي حوله منصدميين من جراءه غاده وطلبها اللي ماكان احد يتوقعه .. 

صمـــت رجع وعم المكان ..

ابو سعود : غاده ماتبينه يسافر 

غاده التفتت على جدها : ايه ماأبيه ياجدي يسافر

ابو سعود : ليه

غاده سكتت فتره ..

ابو سعود : جاوبيني شعندك 

غاده التفتت على خالد .. 

غاده : بقول شي وانت بعدها سو اللي تبي 

خالد : قولي كلنا نسمعك 

غاده نزلت راسها وقالت : توني عرفت بهاللحظه اني انسانه ماكنت افكر مثل العالم بعقلي كنت افكر بعاطفتي اكثر مما انا افكر بعقلي .. افكر بشي مو من مصلحتي بس علشان ارضي غروري وكبريائي .. 
ماكنت احس بكلام العالم من حولي ماكنت اسمع بكلامهم المفيد لي ولا أحط له اعتبار اسوي اللي في بالي وماأفكر بعاقبته بالنهايه .. ماأفكر بالناس اللي راح ازعلهم واللي راح اجرحهم افكر بنفسي وبس .. لحظتها توني عرفت اني انانيه بتفكيري اللي افكره .. وبأسلوبي اللي استعمله ..

كل كلمة تقولها غاده طالعه من قلبها ومبين من نبرة صووتها صدقها في كلمة طلعتها ..
نبرة صووتها فيها ندم مختلط بالحزن .. صوووتها اتعب خالد حيل وتمنى انها تسكت ولاتكمل كلامها 

بعدها رفعت راسها وبنبره كلها ترجي : طلبتـــك لاتسافر .. 

والتفتت عنهم وراحت فووق ..

الكل مو فاهم على غاده وايش كان مقصدها من كلامها اللي قالته ..

ابو سعود حاول يغير الموضوع : خالد ياأبووي رحلتك مابقى عليها شي 

خالد التفت على جده : وتبيني اسافر ؟

مستغربيين من خالد وسؤاله 

ابو سعود : شلون تسألني هالسؤال انا لو بيديني ماخليتك تسافر بس هذي رغبتك والكل عارف انك انت اللي تبي تسافر 

خالد بجديه : بس انا ماراح اسافر

معقوووله علشان غاده يتغير راي خالد في ثواااني ..الكل مستغرب حيل من خالد وردة فعله تجاه غاده .. 

ابو سعود : قدرت تغير رايك غاده بكلمه وحده 

خالد : بكلمة وحده منها تقدر تغير كل شي فيني 

ساره مو مصدقه اللي جاالس يصير مبسووطه حيل من حركة غاده اللي سوتها كان ودها تروح وتضمها .. واللي فرحها اكثر ان خالد رضى ولا كابر ولاعاند 

الوليد : شلون يعني فهموونا بتسافر والا خلاص بتجلس

التفت خالد على الوليد : ماراح اسافر 

بعدها طلع خالد من الصاله وترك شنطته بمكااانها .. 

ابو سعود : غرريب هالولد ماقدرت افهمه 

ام سعود ساكته ومن داخلها فررح كبير باللي صار صحيح هي مو فاهمه خالد على طول غير رايه بس الاهم عندها انه راح يجلس وماراح يبعد عنهم .. 

ساره : مو غريب يابابا خالد ماكان يبي يسافر الا علشان غاده وماجلس وهون الا علشاانها بعد 

ابو سعود : ليه يسافر علشانها 

ساره : يعني مو راضيين تفهمونه هو ضايق صدره على رفضها له حب يرتااح بعيد عنها ومايبي يمكن يتذكر سالفته معاها 

ابو سعود : انتي واخوك حيرتووني مع خالد كل يوم تقولون لي كلام عنه انا ماكنت اعرفه وللحين ماعرفته 

الوليد : يالغالي كل مافي السالفه ان خالد من زمان وهو يحب غاده وانصدم لما رفضته اكثر من مره فقرر انه يسافر ويبعد عنها على شان يرتاح شوي بس غير رايه لما هي طلبته انه يجلس 

ابو سعود سكت والتفت على ام سعود ..

ام سعود : ياليت غاده طالعه لنا وقايله رايها من زمان وارتحنا 

ابو سعود : الله يالدنيا الحين انا وياك لنا فتره نقنعه ومو راضي يقتنع وبكلمه من غاده اقتنع صدق اذا قالوا ان كلمة من الحبيب غير عن كلام الباقين 

ساره + الوليد + غيداء : هههههههههههههههه 

الوليد : خالد حبه لغاده مثل حبك يابووي لأمي صح 

ابو سعود : وانا وامك وش دخلنا في السالفه 

ساره : ههههههههههه يقولون انكم قبل ماتتزوحون كنتوا تحبون بعض والا انا غلطانه 

الوليد : ايه عايشين قصه حب قبل زواجهم 

ابو سعود التفت على ام سعود : ام سعود بتسكتيينهم والا قمت ونمت احسن لي

الوليد : هههههههههههه يستحي ابووي خلااص بنسكت 

ساره قامت وجلست جنب ابوها : جد بابا كييف كانت قصتكم اول قوولها لنا 

ابو سعود : مافي قصص ولاشي اخوك يلعب علييك 

الوليد : يبه ومين اللي كان يقول لي اول انت دايم تقول لي عن قصصك مع امي 

ابو سعود : كنت امزح معك والا مافييه قصص ولاشي

ساره : شفيييك بابا عادي قول 

ام سعود : انا اقول لكم واريحكم 

ساره : يلاا ماما قوولي

ام سعود : اذا على ايامنا انا وابووك اول ماأتوقع انها ترجع وتتكرر في هالزمن اللي انتوا عايشيينه

الوليد : ليه يايمه 

ام سعود : اسأل ابوك

الوليد : ليييه يابيه جاوبنا 

ابو سعود : بإختصااار ياولدي امك هي اساس كل شي 

الوليد : كييف

ابو سعود : امك ماراح تتكرر بالدنيا مرتيين والناس ماراح يذوقون ايام حـلوه من دون مايكون عندهم وحده مثل امك 

ساره : ههههههههههههههههه ياعييني 

الوليد : ههههههههههه من قدك يااايمه 

ابو سعود : شكلكم تبوني اقووم

الوليد : ههههههههه كل هذا حياء يبه خلاااص بنسكت 

جلسوا يسولفون مع بعض ومبسووطين حيل ..

******************************************

تركي يحس الدنيا مو شايلته من الفرحه 

تركي : احلى خبر سمعته بحيااتي منك 

خالد : انا مو مصدق اللي صاير ياتركي احس اني في حلم وقريب بصحى منه

تركي : قووول كل شي صار بالتفصيل تراني الا الان مو مستووعب 

خالد : اللي قلتلك من شوي هذا اللي صاار بالضبط

تركي : الله يخلي لنــــا غاااده اللي خلتك تجلس 

خالد : هههههههههه انا ماجلست الا علشااانك 

تركي : ايه واضح انهد حيلي وانا اقنع فيييك وانت تسمع من هنا وتطلع من هنا وغاده بكلمه وحده منها بسرعه اقتنعت 

خالد : غاده غيـــر 

تركي : الله لناا وقدامي ياخوويلد هذي اخرتها معك يلا رووح لها خلها تنفعك 

خالد : هههههه ياحبيب قلبي امزح معك شفيك 

تركي : يااحبيلك والله بهالمناسبه الحلوه انا عازمك اليوم على العشاااء واي مطعم تبي نروح له 

خالد : ماتقصر والله 

تركي : يعني خلاص الحييين تصير خالد الاول اللي نعرفه 

خالد : من زمااان وانا خالد وماتغيرت 

تركي يقوم : الله يخليييك لنا يلا قوم نطلع

خالد قام معه : يلا مشيينا 

طلع تركي مع خالد راحوا يتعشون مع بعض ومبسووطين حيل خالد مبسووط من غاده وحركتها اللي سوتها وتركي مبسووط على ان خالد بيجلس وماراح يسافر 

**************************************
في بيت يوسف بالتحديد غرفة هيا

هيا : فقدناه والله طول علينا

رهف : دقيت عليه اكثر من مره .. مره يكون مقفل ومره ماايرد

هيا : بسم الله عليه لايكون صاير له شي

رهف : والله انا خايفه مو من عادته يتأخر علينا كـذا ومايرد على جواله

العنود : ماعلييكم مافيه الا العافيه انشاءالله بس يمكن انه انشغل شووي وبيجي لاتخافون

هيا : انا ماعاد فيني صبر ابي اشووفه 

رهف : ادق علييه يمه الحين

هيا : ايه دقي

العنود : يمه والله ازعجتوه خلااص هو يجي من نفسه

هيا : انا مشتااقه له والله من زمان عنه بتحرمييني من شوفة ولدي

العنود : لا مو احرمك بس خلاص رهف دقت قبل كـذا اكثر من مره 

رهف : عادي مافيها شي تراه خاالد مو واحد غريب 

العنود : بكييفكم خلاص سوو اللي تبون

هيا : دقي يارهف 

دقت رهف على خالد وخلته سبيكر .. بالمره الاولى مارد عليها ودقت مره ثانيه 

خالد : هلا والله وغلااا رهووفه 

رهف : هلااابك خالد حرام علييك وييينك 

خالد : موجوود والله

رهف : ادق علييك ماترد وماصرنا نشوفك والله فاقدينك

خالد : ياعمري والله انشغلت الفتره اللي راحت وقرريب انشاءالله انا عندكم

رهف : مشتااقين لك والله امي خاايفه عليك 

خالد : عطيني اياها اكلمها 

هيا خذت الجوال من رهف : السلام عليكم

خالد : هلا والله وعلييكم السلام شخباارك يالغاليه 

هيا : الحمدلله بخير مادامني سمعت هالصووت

خالد : اعذريييني يمه والله كان ودي اجيك بس انشغلت شوي وانشاءالله انا عندكم اليوم والا بكرا

هيا : قلقت عليك ياخالد مو من عادتك ماتجي كل هالمده حتى رهف تدق عليك ماترد

خالد : الله يطوول بعمرك مافيني شي انتي شخباارك واخبار اخواتي 

هيا : الحمدلله كلنا بخير بس ناقصنا شوفتك 

خالد : ولايهمك يالغاليه اليوم بإذن الله انا عندكم

هيا : الله يحفظك ننتظرك اجل 

خالد : انشاءالله على خير يلا تامريني شي يالغاليه 

هيا : سلامتك انتبه على نفسك

خالد : انشاءالله فمان الله

هيا : مع السلامه 

سكر خالد من امه .. 

خالد : والله ضييقت صدري امي

تركي : ليه 

خالد : ياعمري محتاااجه لي وانا مو حاس فيها لهيييت عنها 

تركي : روح لها طيب 

خالد : والله كنت ناوي اروح بس لهييت بموضوعي وحتى ان رهف اختي تدق ماأرد عليها

تركي : من متى مارحت لهم 

خالد : والله ماأذكر بس من لي فتره مو بسيطه 

تركي : روح لهم اجل مالك داعي تتركهم وهم محتاجينك

خالد قام : انا بروح لهم الحين

تركي : لحظه خالد كمل عشاك طيب

خالد : حبيب قلبي والله تسلم مااتقصر احلى عشى تعشيته بحياتي 

تركي قام معه : والله تستاهل اكثر 

خالد : ماتقصر والله عقبال ماأعشيك اذا خطبت لك

تركي : هههههههه انشاءالله .. يلا اجل انا ادفع الحساب واطلع معك انتظرني بالسياره مو تروح وتتركني

خالد : ههههههههه والله اشوى انك ذكرتني والا ناوي اركب سيارتي وامشي

تركي : تسوويها والله وانا اتورط بالاخير

خالد : ههههههههههه يلا طيب استعجل انا انتظرك 

تركي : اوكي دقايق وانا عندك 

ركب خالد سيارته وانتظر تركي .. ثواني الا تركي يطلع ويركب معه ..

تركي : تأخرت علييك ؟

خالد : ايييه عشر دقايق

تركي : ايه عشر دقايق مو كثيره 

خالد : والله كثيره المفرووض دقيقتين وانتي جاي

تركي : والله لو اني طياره يااحبيبي نسييت نفسك اذا جلست انا انتظرك والله تجلس نص سااعه والا ساعه ومااقولك شي وانا عشر دقايق تهاوشني عليها 

خالد : ههههههههههههههه طيب انت الحين ليه معصب رووق ياقلبي امزح معك

تركي : ياكثر مزحك والله 

خالد : ترووووك 

تركي : نعم 

خالد : زعلان والا تستهبل علي 

تركي : لا ماأستهبل 

خالد : تركي يلا عاد تكلم جد

تركي : شتبي اقول خلاص بس وصلني بيتنا وانت ساكت

خالد يضحك بدااخله وينبسط على تركي اذا عصب وزعل : طيب من عيوني 

فترة الطريق كل الاثنــين ساكتين .. وصلوا بيت تركي 

خالد : يلا تفضل

تركي يفتح الباب : مشكووور 

خالد : العفوو ولو ماسوينا شي

تركي : مع السلامه 

خالد : بيباااي

نزل تركي ودخل بيتهم .. 

مشى خالد على اساس يروح للبيت يبدل ملابسه بعدين يروح لأمه ..

طلع جواله وارسل مسج لـ تركي ..

العمر لحظات .. وأنت أجمل سنيني 

واحتاج لك حاجة الدمعة لباكيها..

ووصل البيت .. نزل خالد من سيارته وترك جواله فيها ودخل البيت ..
دخل خالد الصاله كانت فاضيه مافيها احد رقى الدرج وهو يغني ..

غلاها ياكبر عندي غلاها
عشقها القلب ولخاطر هواها
تولعت بغلاها دون مدري
وباع الناس قلبي واشتراها
...
تلاشا البدرمن طلعت ضياها
جمال الكون كله في سناها
بديت اغار من نفسي عليها
واغار من العيون اللي تراها
...
الـه العرش بالحسن انتقاها
يحق لها بطلعتها تباها
عليها من الدلع نظره تأسر
اشوف القلب مايصبر بلاها
...
معاها بهجة ايامي معاها
رضاها غاية النفس ومناها 
عساها ترحم بحبً متيم
شفى المجروح كله في لقاها

ساره اللي كانت بغرفتها معها غاده وغيداء سمعت صووته ..

ساره : بنات تسمعوون

غيداء : ايه 

غاده على طول عرفت صووت خالد وسكتت

غيداء : مو كأنه الوليد

غاده بعفويه : لا لا مو الوليد هذا خالد

ساره : غادووووه وانتي شدراك عن صوت خالد هاااه

غاده : واضح صوته مايبييلها تمييز 

غيداء : لا والله انا على بالي عموو 

ساره قامت وتناظر غاده بنص عين : ههههههههههههه ارووح اشوف احسن 

ساره طلعت من الغرفه : يسلم لنااا هالصوووت 

خالد : بسم الله خرعتييني 

ساره راحت عنده وتغمز له : ومن هاللي متييم بحبها 

خالد : انتي 

ساره : هههههههههههه تحاول تصرف يعني 

خالد : لا مو اصرف حرام يعني احب عمتي الصغنوونه

ساره : لا مو حرام بس مسأله انك تصير متيم بحبها هذي قويه يلا قوول لي مين اللي تقصدها بالاغنيه

خالد يحس بالاحرااج بسرعه ومن النوع اللي يوضح على وجهه ..

ساره : شوف وجهك كيف صار احمر يلا قوول قبل تنفضح

خالد : هههههههه ساره ماودك ترجعين لغرفتك تراني مشغوول 

ساره : ماراح ارجع الا اذا قلتلي يلااا 

خالد وهو ماشي لغرفته : وخري عني بس ماراح اقول لك شي

ساره تمسكه مع يدينه : خااااالد والله ماأخليك 

خالد : ياربيه ياساره تكفين حلي عني 

ساره تقرب منه : قوول في اذني ماراح اعلم احد

خالد : هههههههههههه قربي طيب 

قربت ساره اذنها ..

خالد : احببببك ياعمتي 

ساره استحت : يابيييخك 

خالد : هههههههههه بايخ ليه تجين عندي 

ساره : يوه ياخالد يلا عاد

خالد : خلاااص بعدين والله تأخرت عندي شغل ضروري اخلصه الحين 

ساره : قول لي طيب علشان اخليك

خالد : شرايك ابدل ملابسي واجي اقوول لك 

ساره : وعد

خالد : ايه وعد 

ساره : طييب انتظرك هنا

خالد : ههههه اوكي 

دخل خالد غرفته وسكر الباب من بعده ..

وساره طفشت وهي تنتظره ماطلع راحت لغرفتها ..

ساره : صاار خالد الدوب

غاده : مثل ماقلتلك 

ساره : ايه طبيعي انتي بتعرفين صوته .. مصيبه زوجك ولاتعرفين صوته 

غاده تغير وجهها بهاللحظه من كلمة ساره .. 

غاده : ومتى صار زوجي وانا مادريت

ساره : هههههههههه بيصيرر 

غاده تقوم : باايخه 

وطلعت غاده من الغرفه الا على طلعت خالد من غرفته هو ماكان حاس فيها لابس الثوب ومتكشخ ويعدل في الياقه حقته ..

غاده ماتدري ترجع لغرفة ساره والا تتقدم وتروح غرفتها .. وقفت بالنص متوورطه 

خالد انتبه لها ووقف هو الثاني بعد مايدري وش يسوي لحظتها .. 

غاده تداركت نفسها وراحت تمشي لغرفتها وخالد مو قادر ينزل عينها منها هالمره يناظرها نظره غييير يناظرها بنظره ارتياااح واطمئنان من بعد كلامها الاخير له قبل لا يسافر .. 

ساره : بس بس اكلت البنت بنظراااتك 

خالد التفت لساره : وانتي دايم تيجيين بأوقات غلط

ساره : ايه اجي اخرب علييك جوك 

خالد : الله يصبرنا عالحلويين يلا انا بطلع مع السلامه 

ساره : تعال لحظه وين تطلع

خالد : ياماما انا بطلع عندي مشوار ممكن اطلع تسمحييين لي 

ساره : هههههههههههههه ايه اسمح لك 

خالد : مشكوره يمه يلا بيباااي 

ساره : خااالد تعال لحظه

خالد : سااره والله تأخرت يلا شبغيتي 

ساره : وين وعدك اللي قلتلي 

خالد : بقول لك بس مو الحييين يلا مع السلامه

ساره : طيب يالدووب انا اورييك بااي 

خالد : ههههههههه باي 

طلع خالد وراحت ساره على طول لغاده بغرفتها .. طقت الباب عليها ..

غاده فتحت الباب : هلا سوير

ساره : وسوير بعد انتي وزوجك صايرين تمونون

غاده : وانتي شفيك علي زوجك وزوجك 

ساره : شتبيني اقول ليه هو مو زوجك

غاده : لا مابعد صار

ساره : هههههههههههه يعني بيصير

غاده : سوووير خلاص انقلعي عن وجهي تكفييين 

ساره : بنقلع ياحرم خالد والحييين رايحه اغير اسمك بجوالي 

غاده : ساره يالخبله تستهبلين وش حرم خالد انتي

ساره وهي ماشيه لغرفتها : بسجلك كـذا في جوالي واللي يصير يصير

غاده : ياشيينك ياساره اعقلي تكفين

ساره : ههههههه طيب

دخلت ساره غرفتها وشافت غيداء منسدحه على ظهرها عالسرير ومفتحه عيونها وهواجيسها ماخذتها لبعيـــد ..

ساره : ياهوووه عاللي ذابحهم التفكير 

غيداء : .....

ساره تصارخ : غيدااااء

عدلت جلستها غيداء : خيير عسى ماشر تصارخين 

ساره نطت وتربعت على السرير .. 

ساره : مييين تفكرين فيه يلا قولي لي 

غيداء : ماأفكر في أحد

ساره : والله انا طحت في ناااس غريبين 

غيداء : لييه

ساره : كلهم عشااق وانا بينهم صايره غلط

غيداء : ههههههههه اي عشاق تكفييين 

ساره : طيب قولييلي جد من تفكرين فيه

غيداء : وفيه غيره نواف 

ساره : ياعمري عليه مشتاااقه له والله 

غيداء منزله راسها : من زمان مارحت له 

ساره مستغربه : ليه وانتي تروحيييين له ؟؟

غيداء حست بكلمتها اللي قالتها : لا لا ماأرووح 

ساره : اجل وش تقولين من زمان مارحت له 

غيداء : لا مدري ماقلت شي 

ساره : غيداااااء لاتستهبليين علي قولي لي رايحه له انتي والا لا 

غيداء : لا مارحت

ساره بهدووووء : غيداء انتي رحتي لنواف 

غيداء : لاشفييك اقولك مارحت 

ساره : غيداء واضح عليك مرتبكه وكلامك مو على بعض قوولي الصراحه ماراح تضرك

غيداء قامت : ماررحت له اقولك بس مدري شلون من شوي زلة لسان 

ساره اللي مو مصدقه : اها 

غيداء : يلا انا بنام تصبحين على خير 

ساره قامت : وانتي من اهله وطلعت ساره من الغرفه ..

(( طبعا خالد فاتح جده بموضوع غاده على طول وخطبها للمره الرابعه رسمي وتمت الخطبه على خيــــــر ))

*********************************

في بيت يوسف اول ماوصل خالد شاف الباب مفتوح دخل الصاله بس استغرب يوم شاف اللي جالسه تشوف التلفزيوون وحده غريبه عليه اول مره يشوفها .. تذكر خالد زوجة يوسف وعرف انها هذي هي .. 

خالد دخل : السلام عليكم

التفتت عليه رانيا وجلست فتره تطالعه وهي ساكته ..

رانيا : اهلا وسهلا 

خالد : كيف حالك

رانيا : الحمدلله انت كيفك 

خالد : الحمدلله تمام

رانيا : انت خالد مو والا انا غلطانه

خالد : الا انا خالد

رانيا قامت وقربت عنده وبإبتسامه : اهلا وسهلا خالد 

خالد : هلافيك .. امي موجوده ؟

رانيا : ايوه انت تفضل ارتاح الحين نادييها لك 

خالد : لا مشكووره انا اروح لها غرفتها 

رانيا : اللي عم بيريحك 

خالد ابتسم لها وراح فوق ..

رانيا بصوت مسموع : شو محلاااه هالولد عم بيجنن

يوسف من وراها : ومييين اللي يجنن

رانيا خافت والتفتت عليه : اهليين يوسف

يوسف : مين اللي يجنن 

رانيا : ايه ابنك خالد ماشاءالله عليه 

يوسف : بسم الله علي منه ومن قال لك انه ابني 

رانيا : ايه مو هو ابن هيا يعني كأنو ابنك 

يوسف : الله لايقووله 

رانيا : مالك حبيبي على خالد مبين عليه طيب وحبوب 

يوسف : يحاول يظهر طيبته عند النااس وهو كل الحقد في قلبه

رانيا : لا مش معقوول 

يوسف : الا معقوول انتي ماعليك منه بس

رانيا : انا اول مره اشوفوه بس عن جد حلوو ابنها الله يخليه ليها 

يوسف : ماشاف حلاااته الا انتي تعالي معي بس فيه اغراض دخليها

رانيا : تامرني حبيب ألبي وراحت رانيا طلعت ..

ويوسف راح فوق ..

شاف غرفة هيا مفتوحه عرف انه خالد داخل عندها حب انه ينكد عليييه جلسته مع امه 

دخل يوسف ..

كانت هيا جالسه عالسرير وبجنبها عاليمين خالد ماسك يدينها ويسولف معها ومن يسارها رهف 

يوسف يناظر خالد بإستحقار : على الاقل سلم على اهل البيت مو تدخل وبس 

خالد التفت عليه وبادله بنفس نظراته كلها استحقار ورجع يكمل سواليفه مع هيا ولا كأن احد موجود 

يوسف قرب لهم ووقف عند خالد 

يوسف : انت شايف نفسك علينا بزود من انت ولده يوم انك تغتر علينا 

خالد : ماشفت نفسي على احد 

يوسف حط ايده على ظهره ودفه شوي : كل هذا وماشفت نفسك

خالد : يوسف لاتمد يدك علي 

يوسف : ماسويت شي انا لو اني طقيتك الحين

خالد : وعندك نيه بعد

يوسف : ايه عندي نيه بس مالي خلق مشاكل معك 

خالد عطاه نظره استحقار ثانيه ورجع يكمل مع امه

يوسف مسكه مع ثوبه مع ياقته ونزله من السرير 

يوسف وهو يهزه : انا اذا ماأدبتك على يديني ماأكون يوسف 

خالد بنبرته الحاده : يووسف فكني وبعد ايدك

يوسف: ماراح ابعدها انا حياتك بنهيها على يديني ماعاد اتحملك اكثر

هيا بصوت تعبان : يايووسف اترك خالد الله يخليك

خالد : يمه ماعليك لاتشيلين هم ماصار شي

يوسف : لاتشيلين هم ياهيا بنهي حيااته وترتاحين منه

هيا : حياااتي بتنتهي معه 

يوسف : هههههههههههه اجل كلكم انهيكم مره وحده 

خالد مسك يوسف مع يده وضغط عليها بقوه : فكني يايوسف

يوسف : ماراح افكك وش بتسوي يعني 

خالد استجمع كل قووته ومسك يوسف مع يده بقووه ودفه عنه 

يوسف تراجع على ورا بقووه وصقع بالدولاب ..

يوسف : قد حركتك ياخااالد 

خالد يعدل في ياقته : قدها 

يوسف جاء بقووته وعطاه ضربه مع كتفه خلته يطيح عالارض طاح خالد وشماغه طاح بجنبه .. خالد منهد حيله من زمااان وصاير من بعد سالفته مع غاده ضعيف ومايتحمل مثل اول .. (( الله لايلوومه الحب يسوي سوايا ))

قام يوسف وجلس فوق خالد وعطاه كف على وجهه قوي طالع من قلبه 
خالد من بعد كف يوسف له حس ان جسمه تخدر الكف كان قووي عليه .. حاول خالد يرفع نفسه بس ماقدر يوسف بجسمه كله صاير فوقه ( ياعمري ياخالد الله يعييينه يوسف كان حجمه مو عادي .. خالد تورط حتى النفس مو قادر يتنفس )
وخالد في الارض مو قادر يسوي شي يووسف كتم عليه انفااسه 

هيا تصاارخ ولاتقدر تسوي شي تعبانه وماتقدر تتحرك من السرير 

رهف راحت تركض ونادت رانيا والعنود 

دخلوا ويوسف فوق خالد يضربه على وجهه بشكل هستيري 

راحت ررانيا تركض تحاول تسحب يووسف بس ماقدرت سااعدتها العنود وبعد محاااولة صعبه بعدووه عنه 

رانيا راحت لخالد على طول كان خشمه ينزف دم مو طبيعي وباين على وجهه اثار ضرب يوسف القويه ..

رانيا : رهووفه حبيبتي ساعديني بثلج يلا 

رهف راحت تركض وجابت الثلج وعطته رانيا 

رانيا ماسكه بيدها راس خالد وتحط الثلج على مكان الدم اللي كان يطلع بشكل مو طبيعي 

يوسف يشوفها وده يذبحها حالها وهي جالسه عند خالد ومهتمه فييه بزود شب نار الغيره في يوسف بس حاول يتمالك نفسه وطلع من الغرفه معصب 

خالد كان مغمض عيوونه مو حاس بالدنيا حوله ..

رهف ورانيا والعنود حوله جالسين ..

هيا بخوف : شصار عليه خااالد 

رانيا : ماعليك تطمني كل شي تمام 

هيا : ياعمري ياولدي حسبي الله عليك يايووسف حسبي الله عليك 

خالد فتح عيونه بتعب ورفع نفسه بصعوبه .. جلس على حيله 

العنود : الحمدلله وقفت على كـذا 

رهف : ياعمري خالد قوم روح المستشفى

رانيا : لامافي حاجه للمستشفى انشاءالله بخير 

رانيا تحط ايدينها على مكان جرح في وجه خالد : يألمك ؟

خالد يلتفت عليها ويقول بنفسه شتبي هذي خاشه عرض (( من جد رانيا مدري شتبي صايره مهتمه عاجبها خالد بقوه ))

مسك خالد يدينها بهدوء وبعدها عنه وقام : الحمدلله مافيني شي

رهف تمد له منديل : خذ مندييل طيب حطه على الجرح 

اخذ خالد المنديل وحطه على وجهه ومسكه بيدينه وراح عند امه .. 

هيا : الله يهديك ياخالد مالقيت الا يوسف تتهاوش معه

خالد جلس بجنبها : رفع ضغطي يايمه ماقدرت امسك نفسي

هيا : وجعك بضربه الله لايوفقه

خالد : لا ماعليك يالغاليه مافيه وجع ولاشي كل شي تمام 

رانيا جت عن خالد : سوري ياخالد هذا يوسف واطباعه ماتتغير لازم تتحملوه شويه 

خالد ابتسم لها : لاعادي ماصار الا الخير 

رانيا : بدك شي هيا انا طالعه

هيا : سلاامتك 

رانيا : وانت خالد بدك شي

خالد : سلامتك ومشكووره على مساعدتك

رانيا ابتسمت له : احنا بالخدمه 

طلعت رانيا والعنود ورهف جو وجلسوا بجنب امهم من الجهه الثانيه ..

خالد : والله ماتوقعتها كـذا زوجته مره شكلها طيبه

هيا : هي طيبه بس يوسف يخرربها 

العنود : ايه والله ياحبيلها هي بالبدايه كانت تطيع كلامه اذا قال لها تسوي شي لنا بس الحين لا والله صارت ترفضه ودايم واقفه بصفنا ضده

خالد : الحمدلله جت وحده مثلها 

هيا : ايه والله شي اهون من شي 

خالد يشوف رهف سااكته ومو معاهم ابد ..

خالد : شفيها رهووفه اليوم ماسمعنا لها صوت

رهف بإبتسامه : مافيني شي

خالد رد لها الابتسامه : طيب انا عندي لكم خبر حلو 

هيا : قول شعندك فرحنا 

خالد : انا خطبت يمه

هيا : خطبت وماشاءالله كم سعيدة الحظ

خالد : غاده بنت عمي سعود الله يرحمه

رهف شهقت : هذيك غاده ماغيرها 

خالد: ايه هي ليه شفييك

رهف : ياحبيييلها بس صغيره حرام عليك

خالد : لا مو صغيره حلو عمرها 

هيا : بأي سنه هي 

خالد : تخرجت هالسنه من ثالث ثانوي

هيا : لا والله صغيرره حتى انت ياخالد مابعد تخرجت

خالد : هانت كلها سنه وحده وانا متخرج انشاءالله .. والزواج ماراح يكون بهالاجازه 

رهف : اجل متى 

خالد : السنه الجايه انشاءالله اصير توني متخرج 

العنود : وهي ماراح تدخل الجامعه

خالد : ماأتوقع هي نفسها مو حاابه تكمل وحتى نسبتها ماتساعد

رهف : ايه هذيك البنت فاالتها ياحبييلها والله وناااسه لو تكون زوجتك 

خالد : انشاءالله قريــب

هيا : عاد انا احاول اذكرها عجزت 

رهف : يمه غااده معقوله نسيتيها

هيا : ايه والله ماأذكرها 

العنود : انشاءالله قريب تشوفينها وتذكريينها 

هيا : انشاءالله 

خالد : في الملكه انشاءالله قررريب

هيا سرحت بعيييد شوي 

خالد : شفيها الغاليه سرحانه

هيا ودموعها بعينها : الله وكبرت ياخالد وبتتزوج وتصير ابو لعيالك

خالد : يعني مو فرحانه لي يايمه

هيا : الا والله فرحانه بس بفقدك ياخالد



خالد : ماراح اخلييك حتى لو تزوجت يمه .. يبقى خالد هو خالد 

رهف : الله يطول بعمري واحضر زواجك وافرح فييه واشوف عيالك انشاءالله

خالد : طويل عمرك انشاءالله بتحضرين زواجي وتشوفين زوجتي وعيالي بإذن الله

هيا : الله يكتب لك اللي فيه الخير ويوفقك دنيا واخره 

خالد : امين والله يقدرني على اني اقدر اسعدك انتي واخواتي 

هيا : وجودك بيننا اكبر سعاده لنا 

قربت هيا خالد لها وضمته ونزلت دموعها اللي حبستها فتره طويله ..
ارتمى خالد بحضنها وهو مبسووط على حنانها اللي فقده طول عمره .. 

هيا : الله يرضى عليييك ياولدي ويوفقك 

**************************

في بيت حصه ..

حصه وزوجها وعيالها جالسين على طاولة الطعام يتغدون .. 

محمد : اقوول يبه

ابو نواف : هلا

محمد : متى اخر مره رحت لنواف

ابو نواف : والله ياأبوي من زمان مارحت له انشغلت بهالشركه 

محمد : يبه حاول تروح له كثير والله اخر مره رحنا له انا ومشعل يضيق الصدر مره زعلان وضايق صدره

مشعل : ايه والله وخاصه على عبدالعزيز بزود

ابو نواف : ليه عبدالعزيز مايروح له دايم اذا رحت لنواف اشوف عبدالعزيز عنده 

مشعل : لا والله مو كثير جته فتره صار يروح بشكل مستمر بعديين انقطع 

ابو نواف : انشاءالله اروح له اليووم تروحون معي

محمد : ايه اكيد انا ماودي يحس ان احنا نسيناه او تخلينا عنه 

حصه : ياأبونواف طلبتك خلني اروح معكم هالمره 

ابو نواف : ياحصه افهميني انتي اللي بتتعبين والله مايجيك الا ضيقة الصدر وبس

حصه : معليش بس هالمره الله يسعدك 

ابو نواف : والله تعب عليك ياحصه انتي رحتي قبل وشفتي الوضع كيف

حصه : اشتقت له والله لاتحرمني شوفته

محمد : يبه تروح امي معنا اول مره تروح فيها غير عن ثاني مره

ابو نواف : خلاص اجل اليوم انشاءالله نروح له كلنا 

حصه تحب راس ابونواف : الله يجزااك بالجنه

ابونواف يقوم : الحمدلله .. تسلم اليدين اللي سوت لنا هالغداء الحلو 

حصه : هنا وعافيه على قلبك

ابونواف : وقلبك .. يلا انا برقى انام واذا صحيت مشينا لنواف

حصه : انشاءالله نوم العوافي 

راح ابونواف ينام .. 

محمد : والهنوف ماعاد نشووفها ابد جاها بنت يعني ونستنا مالها خاتمه

حصه : حرام عليك امس اختك كانت عندنا بس انت طالع

محمد : متى جت كل العصر امس وانا في البيت ماطلعت الا بعد المغرب

حصه : ايه هي جت بعد ماطلعت انت 

محمد : ماأمدااني عليها والله اشتقت للدبدوبه ريوومه 

مشعل : ياحبييلها وخدودها والله

حصه : بسم الله عليها عقبال ماأشووف عيالكم مثلها واحسن انشاءالله 

محمد : انشاءالله .. الله يحيينا حياة طيبه تونا عالبزران وقلقهم 

حصه : لييه ماشاءالله ماعاد باقي لك شي وتتخرج من الكليه

محمد : باقي لي سنتيين وزياده وتقولين مابقي لك شي 

حصه : سنتين تروح مثل البرق 

محمد : انشاءالله يتزوج نواف وابشري انا بعده على طول 

حصه تنهدت : الله يرجعه لنا بالسلااامه بس ونشووفه 

محمد + مشعل : امين 

مشعل : يمه شفتي خالتي لطيفه وش تقول لي 

حصه : وش تقول

مشعل : قبل امس كنت عند فرووس وقالت لي انت وفارس بنزوجكم في ليله وحده وبدري علشان نرتاح منكم

حصه : ايه والله صادقه نرتاح

محمد : هههههههههههههه يرتاحون منكم قوويه

مشعل : حرام عليك يمه لهالدرجه انا وفارس مسببين لكم ازعاج وقلق 

حصه :والله يعني 

مشعل : حرام علييييك مامي

محمد : هههههههههه شوي شوي طيب لاتصييح

مشعل : اقول انت خلك سااكت 

محمد يقوم : طيب بس امسك الدمعه شفها طااحت 

مشعل اخذ الملعقه ورماها على محمد : انقلع والا جبت الكاس الحين على راسك

محمد يرقى الدرج : الاطفال ياحبيبي مايشيلون كاس علشان ماينكسر على يدينهم

مشعل : يمه سكتي ولللدك

محمد : هههههههههههه خلاص سكتنا 

حصه : شفييك على اخوك انت

مشعل : ينقلع الدووب يتطنز علي 

حصه : الله يصلحكم كل يوم اقول خلاص كبروا وعقلوا بس بالاخير اكتشف انكم مابعد تغيرتوا ومافي فااايده ..

مشعل قام وضم امه ويعطيها بووسه على خدها : يوووه والله احببببببببك 

حصه : بس خلاااص خنقتني 

مشعل : احبك يممه شسوي طيب

حصه تمسح خدها بيدينها : وانا احببك 

مشعل مسوي زعلان : يمه ليه تمسحيين بوستي 

حصه : مامسحت شي بس انت وجعتني الله يهديك

مشعل : سووري مامي

حصه : خلاص ياأبووي روح نوم والا اجلس مع اخوك خلني انادي ميري تشيل السفره 

مشعل : انا انادييها لك ولايهك .. قام مشعل 

مشعل : ميري ميـــري

حصه : شوي شوي ابوك نايم 

مشعل : يوم نسيت 

حصه : الله يصلحك خلاص لاتناااديها روح غرفتك ريحني شوي 

مشعل : خلاص بتجي الحيين تبين شي ماما 

حصه : سلاامتك روح نم من متى مانمت 

مشعل : ايه داايخ بروح انام تمسين على خير

حصه : وانت من اهله .. 

***********************************************

ابو سعود نسى سالفة الرجال التاجر اللي خطب غيداء منه .. بس الرجال نفسه مانسى ورجع يدق على ابو سعود اكثر من مره .. 
ابو سعود ماكان وده يرده ابد رجال كفوو ويستاهل كل خير .. فكان يقنع في غيداء انها توافق .. 

غيداء : تعبت ياساره والله تعبببت 

ساره : انا اقولك اللي عندي وانتي بكيفك عاد 

غيداء : مو مستوعبه كيف اتزوج واترك نواف 

ساره : غيداء حبيبتي هذا نواف راح عليه سنه ماطلع الى متى بتنتظرينـه جاوبيني .. غيداء ترى العمر يمشي واحنا مو حاسين فيه .. نواف ماراح يضره متى ماطلع خطب له وحده وتزوجها بس انتي هالمره جاء واحد يخطبك ماتضمنين المره الجايه يجي واحد ثاني غيره .. ياغيداء الدنيا فررص لاتضيعين هالفررصه عليك .. 

غيداء ساكته 

ساره : انا ماأغصبك واقول الا تزوجيه بس صدقيني نواف ماراح يزعل ولاشي اكيد هوفاهم الوضع كيف

غيداء : بس احنا تواعدنا ونواف خطبني ياساره وانا وافقت عليه ليه بالاخير اخونه واوفق على واحد ثاني غيره

ساره : انتي ماخنتييه هذا شي غصب عليك ياغيداء .. يمكن خيره انك ماتتزوجين نواف .. يمكن تكونين سعيده مع اللي خطبك اكثر مما تكونين سعيده مع نواف .. 

غيداء : بس ياساره هذا يبي الزواج بداية الدراسه يعني بعد الاجازه على طول والله مايمديني اسوي فيها شي

ساره : 3 شهور عندك تكفيك 

غيداء : ماأدري احس شويه 

ساره : لاو الله حلوه وبعدين هو بيتكفل بأغلب الاشياء اللي راح تتعبنا .. حتى الكوافيره بيجيها لك هنا وش تبين اكثر .. ومتكفل يعطيك السواق علشان تشترين الجهاز على راحتك ومتى مابغيتي ومعه شغاله بعد والله شي حلو 

غيداء : مدري ياساره مدري خايفه 

ساره تقوم : انتي صلي الحين واستخيري والله يوفقك ياعمري 

غيداء : وياك 

ساره : يلا تبين شي 

غيداء : سلامتك

طلعت ساره من الغرفه وتركت غيداء تصلي .. 

ونزلت ساره تحت بالصاله كان فيه الوليد وخالد ..

ساره : سلااام

خالد : هلا والله 

ساره : اشوفكم منسجمين مع التلفزيون شعندكم 

الوليد : نتابع مسلسل البايخ

خالد : المشكله انه بايخ ونتابعه

ساره جلست جنب خالد : غيروا طيب كاأنكم مغصوبين

خالد : لا لحظه على انه بايخ بس احس انسجمت معه 

الوليد : هههههههه نفس حالتي

ساره : خاااااااااالد

خالد : اذني راااحت فيها ..تراني جنبك والله جنبك

ساره تحط يدها على وجه خالد المنطقه اللي فوق فمه: وش هذااا 

الوليد : هههههههه شفتي كيف ياإني ضحكت عليه ضحك

اره : هههههههههه شكله يضحك مره منتفخ

خالد : ايه اضحكي انتي واخووك انشاءالله مايجي بكرا الا وانا اشوفه فيكم

ساره : لاعاااد خلاص ماراح اضحك مره يجنن شكلك

خالد : ههههههههههههه تسلمين عيونك اللي تجنن

ساره : هههههه جد والله شصاير متهاوش مع احد والا طاايح والا شفيك

خالد : ايه طايح على وجهي 

ساره : ياااعمري والله بس خطيير شكلك هههههههههه

خالد : خلاص عاد مو لهالدرجه يضيق صدري والله

الوليد : ساره صوريه ووريه بعض الناس

ساره : ايه صح والله انك خطير ياأخوي بسم الله عليك طالع على اختك 

خالد : وش اللي صويه بعد انت الثاني صاير مضحكه عندكم

الوليد : لا بس علشان توريه بعض الناس علشان تضيق صدورهم

خالد يستغبي يسوي نفسه مافهم : مين بعض الناس

ساره : حبيبة القلب غااده وفيه غيرها 

خالد : طيب قولوا غاده مو بعض الناس

الوليد : المهم تصورينه والا انا صورته 

خالد يغطي المكان بيدينه : اقول انقلع بس وش تصوور متحف قدامك

الوليد يقوم : ههههههههههه اصلا مصةرك من زمان 

خالد : بذمتك 

الوليد : ايه والله اني صورت 

خالد : ورني كانك صادق

الوليد يوري خالد الجوال من بعيد : هاه شوووف الصوره

خالد على طول قام بيلحقه والوليد انحاش فوق 

الوليد : بروح اوريها

خالد : وليدوووه مالك داعي اقسم بالله اصفقك 

ساره ميته ضحك على شكل خالد وهو يلحق الوليد .. 

راح الوليد لغرفة غاده وكانت مقفلتها 

الوليد يطق الباب : غادوووه افتحي بسرعه

غاده : طيب طيب

جااء خالد ويمسك الوليد ويحاول يسحب منه الجوال .. 

فتحت غاده الباب وانصدمت يوم شافت خالد والوليد متناشبيين 

خالد يوم شافها وقف ووخر عن الوليد 

خالد : سو اللي في بالك بس والله اوريك ونزل خالد تحت

الوليد : هههههههههه ضاع مستقبلك ياخالد

خالد وهو ينزل : انقلع بس ياجعل جوالك ينكسر 

الوليد : ههههههههههههه 

غاده : شسالفه شفيكم 

الوليد يقرب لها ويوريها جواله : شووفي هالصوره لاتفوتك 

غاده مسكت الجوال : ميين هذا 

الوليد : تستهبلييين 

غاده : خالد 

الوليد : ايه خاالد 

غاده : متغير شفيها شفايفه منتفخه 

الوليد : طايح على خشته الزينه وانتفخت 

غاده : ياعمري والله 

الوليد : ياعمرك اجل 

غاده : ههههههههههههه

الوليد : شفيك 

غاده : الصوره خطيره 

الوليد : ههههههههه توك تستوعبين .. مسكيين يحاول ياخذ الجوال مايبيك تشوفين الصوره وماخليته ياخذها

غاده تمد الجوال لعمها : يابيخك هو مايبي ليه توريني 

الوليد : ماعلي منه انا اقول له غاده اذا شافت صوورتك بتهون تقول مابيه

غاده تجرأت وقالت : ياحبيبي الزيين يبقـى زين

الوليد : ههههههههه الله يخلييييه لك ابو شفايف منتفخه

غاده : امين

الوليد : انا بروح له تحت يلا بيباااي

غاده : خلاص عاد حرام عليك خله في حاله

الوليد : ياربي عاللي يدافعون ماسويت له شي هو يتابع تحت مسلسل

غاده بتقهر عمها : الله يحفظه ويخلييه لي يارب 

الوليد : انقلعي انتي وياااه 

غاده : هههههههههههه

نزل الوليد وهو يقول بصوت غاده يتطنز ( الله يحفظه ويخليه لي يارب) وغاده تضحك عليه .. 

غيداء من بعد ماصلت صلاة الاستخاره حست بشعوور غريب بالضبط ماتدري وشو حست انها محتاجه تروح تشوف نواف او بالاصح تروح تودعه وتودع ايامها معه ..

لبست بسرعه وطلعت مع السواق وراحت لنواف ..

اول مادخل نواف على غيداء تمنت انها تمووت ولاتشوف نواف بهالشكل ..

نحف كثير عن اول كل شي فيه تغير شكله وجسمه وكل شي فيه ..
دخل منزل راسه .. وقف بعيد ماتقدم لها مثل عادته

غيداء تقدمت شوي : نواف

نواف رفع راسه من دون مايتكلم .. ويناظرها نظرات شوق ومحبـه ..

غيداء : شفيك نواف رد علي

نواف جلس على الارض وتربع ..
استغربت غيداء من حركته .. راحت وجلست جنبه ومدت يدينها ليدينه ومسكتها وهي مو حاسه بعمرها .. يدينه كانت حاااره 

غيداء : نواف 

نواف : سمي ياعيون نواف

غيداء : شفييك 

نواف بهدووء : مشتااااق لك 

غيداء : وانا اكثر والله

نواف ضغط على يدينها ورفعها لفمه وباسها بحركها بطيئه ..

غيداء حرارة يدين نواف تربكها .. 

نواف : شخبارك ياعمري

غيداء : انا بخير دامني بقربك

نواف قرب راسه وحطه على رجولها .. غيداء ارتبكت اكثر ماتوقعتها منه ماتدري شتسوي لحظتها ..
غيداء في هاللحظه ناسيه الدنيا كلها بس تفكيرها على نواف وحتى نست ان جيتها من اساس غلط 

حطت يدينها على راسه ..
غيداء دموعها بهاللحظه اعلنت استسلامها يوم تذكرت سالفة الرجال اللي خاطبها تفكر لو انها تزوجت ووافقت عليه ونواف حبيبها خطييبها كيف تتركه نواف محتاااج لها نواف مايبي غيرها كيف تتزوج وتخليه .. 

كأنها في هاللحظه صحت من اللي هي جالسه تسويه رفعت راس نواف وبسرعه قامت ..

نواف يناظرها بتعب : شفيك

غيداء بين دموعها : انا لازم امشي ( ماتنلام خلاص ماتتحمل تشوف نواف وفي بالها اللي خاطبها انها بتتزوجه مو قادره تستوعب الشي في بالها )

نواف عرف انها تصيح قام ووقف قدامها : قولي لي شفيك 

غيداء : مافييني شي 

نواف : غيداء قولي لي شفيك فجأه قمتي 

غيداء : نواف خلااص انا بطلع تامر شي

مسك نواف يدها بقووه : ماراح تطلعين الا اذا قلتي لي

غيداء حاولت تتمالك نفسها وعواطفها قدام نواف .. ماودها تصيح اكثر قدامه ..

سحبت يدينها بقوه وطلعت من دون ماتتكلم بكلمه ..

نواف : غيدااااء .. لحظه ياغيداء استني 

طلعت غيداء وهي تصييح طلعت مستعجله 

توها طالعه ويقابلها ابو نواف وحصه ومحمد ومشعل 

غيداء ارتبكت وشهقت ووقفت بمكانها ..

هم مستغربين ماعرفوها اصلا .. واستغربوا من حركتها 

غيداء بسرعه تحركت من قدامهم وراحت تطلع برا 

مشعل : هذي غيداء بنت عمي 

حصه : غيداء وش يجيبها هنا ووش دراك انها هي

مشعل : باين عليها مره مرتبكه وبعدين عيونها هي نفسها والسواااق برا 

ابو نواف : ايه صح السواق مين جايب وش موقفه برا 

حصه : وغيداء وش يجيبها عند نواف بلا وسوسه يلا ندخل 

دخلوا على نواف .. 

جلسوا معاه فتره وانبسطوا بعدييين طلعوا .. 


********************************

مها وزوجها رائد في حيااة حلوه مطمئنه لقت فيها السعاده والراحه ..

بعد مارجعت من شهر العسل .. هي طبعا سكنت عند اهل زوجها .. بس اهل زوجها كانوا مايحبوونها وقلوبهم سواد الليل من كثر ماهي مليانه حقد وغيره .. بعكس زوجها رائد طيووب وحبوب ويعوضها عن معاملة اهله لها .. 

في عرفتها كانت واقفه وتطل مع الشباك وتتأمل الرايح والجاي .. 

دخل رائد وشافها واقفه كـذا حس انها طفشاانه .. قرب لها 

رائد : شتسوي الحلوه ؟ 

مها التفتت عليه وبغبتسامه صفراء : ماتسوي شي

رائد : شفييك مهاوي متضايقه من شي ؟

مها : لا والله 

رائد : اجل شفيك 

مها : مدري

رائد : تبين نطلع 

مها : لابلييييز

رائد : ليه

مها : تعرف انت الشي اللي بيصير اذا جينا نطلع ى

رائد : قصدك اهلي

مها : ايه

رائد : ماعلييك منهم 

مها : شلون ماعلي منهم رائد انت تشوف بنفسك اللي يصير شي يطفش

(( طبعا ام رائد وبناتها كانوا اذا شافوا مها لابسه عبايتها بتطلع مايخلوونها في حالها يمسكوونها ويسألونها اسأله تطفش وين بتروحين ومين بيوديك ومتى بترجعين فكانت ماتحب تطلع ابد ))

رائد : حبيبتي وانا شتبيني اسوي وش بيديني يعني 

مها ابتسمت ابتسامه حلوه : لاتسوي شي ياقلبي مو لازم نطلع بالغرفه انا مبسوطه يكفي وجودك معي 

رائد انبسط على كلام مها اللي كانت متعاونه معه بشكل يريحه كثير ..

رائد : قولي اميين 

مها : امين

رائد : الله لايحرمني منك .. ياعسى يومي قبل يومك 

مها : طوويل عمرك انشاءالله .. 

((رائد ماكان حلو ملامحه اقل من عاديه يعني طوويل واسمر شوي بس كان بأخلاقه واسلووبه انسان الكل يتمناه كان غير عن اخوانه واخواااته وحتى امه .. قلبه طيب وحبووب ويتمنى للكل الخير مثل مايتمناه لنفسه ))


**************************************

مشعل كان منسدح بالصاله ..

مشعل : محمد

محمد : هلا

مشعل : شفت البنت اللي شفناها واحنا رايحين لنواف

محمد : ايه شفيها

مشعل : ماتتوقع انت نفسي انها غيداء 

محمد : ماادري صراحه بس على كلام امي وش يجيبها عنده

مشعل : لاتستبعد ياحبيبي

محمد : لايامشعل وبأي صفه انها تجيه تراه بس خطبها خطبه لا أقل ولاأكثر 

مشعل : بس يامحمد في اشياء كثيره تثبت لك انها هي يعني ربكتها اول ماشافتنا وسيارة السواق اللي برا وعيوونها والله نفس عيون غيداء 

محمد تحمس مع الموضوع : يعني تتوقع انها هي

مشعل : متأكد مو متوقع

محمد : بس ماأتوقع تسويها قويه يامشعل تجي عنده والله لو يدري جدي مايرضى

مشعل : هي اكيد تجي من دون محد يدري ومع راجا ( السواق )

محمد : شرايك نروح نساله وهو يعلمنا 

مشعل : والله يلا انا متحمس ابي اعرف

محمد قام : تعااال معي 

طلعوا محمد ومشعل وراحوا بيت جدهم نزلوا وطقوا على غرفة السواق ..

طلع لهم معصب صحوه من النووم ..

راجا : ايش تبغى انت 

محمد : راجا ياحبيب قلبي بعطيك اللي تبي بس ابيك تعلمني شي

راجا : ايش 

محمد : مدام غيداء تروح معك عند نواف صح

راجا : لا لا مافيه روح 

محمد : الا انا شفتك ذاك اليوم توديها

راجا : لا انت مافي شوف زيين انا مافي ودي ابد ولا مره 

مشعل : الا حتى انا شفتك بعد

راجا : يووه انت خلاص انا قول مافي روح يلا انا ابي نوم 

محمد يلتفت على مشعل : احس لو بعطيه فلوس يعلمني

مشعل : ايييه والله جرب

محمد يطلع من بوكه 10 ريال 

محمد : يلا هذي 10 بعطيك اياها وانت قول لي تروح غيداء معك والا لا

راجا : لا عشره مافي كثير عطني 100 وانا قوول حق انت 

محمد : يالطماااع اقول تقلع تخب عليك العشره

راجا : خلاص خمسين كويس

محمد : ولا خمسين بتقول لي الحين والا شلون

راجا : خلاص انا مافي قوول انت وخر 

ودخل غرفته وسكر الباب

مشعل : معصب هو وخشته ويبي 100 بعد

محمد : خلااص وضحت ياحبيبي

مشعل : وشو

محمد : خلاص صارت هي 

مشعل : وعلى اي اساس قلت كـذا

محمد : شوف يوم سألته بالبدايه قال لا ويوم قلت بعطيك فلوس تحمس يعني شكله يوديها 

مشعل : انا متاكد بس ابي اتأكد زياده 

محمد : ماعليينا منهم بس ابد ماأتوووقع ولا واحد في الميه 

مشعل : توقع كل شي بالدنياا يصير 

سمعوا صوت بووري سياره من وراهم .. 

التفتوا ..

وقفت السياره .. نزل خالد .. 

خالد : محمد مشعل شعندكم هنا واقفييين 

محمد : جايين نزور راجا

خالد جاء عندهم : هههههههه وش هالحب اللي نزل ماشاءالله 

مشعل : ههههههه شفت كيف

خالد : لاجد شعندكم

محمد : ابد الله يسلمك امي عطتنا اغراض له عطيناه اياه عاد وبنمشي الحين 

خالد : ادخلوا شوي بعديين امشوا 

محمد : لحظه لحظه 

خالد : وشو 

محمد : وش هاللي في وجهك

خالد : ياربيه والله انا تعقدت بصيييح

مشعل : ايه والله توني انتبه 

خالد : طايح على وجهي 

مشعل : هههههههههههه بس خطير شكلك

خالد : ايه ادري يلا بس تعالوا ندخل

دخلوا العيال مع خالد .. جلسوا شوي فلوها وبعدين رجعوا للبيت .. 


***********************

قربت الاجازه تنتـــــتهي .. غيداء من بعد اصرارهم لها وكلامهم عن نواف ومصيره اللي ماينضمن ومن بعد ماصلت الاستخاره حست براحه وسوت الشي اللي ماكانت تتوقع انها بتســـويه ..
وافقــت غيداء على الرجال اللي خطبها وتملكت بنفس يوم خطبتها .. واتفقوا على الزواج انه يكون ثاني اسبوع من الدراسه ..

يعني تقريبا باقي على زواجها 3 اسابيع او 4 .... 

خطبه وملكه جت بغمضة عين الكل استغرب منـــها ..
الهنوف ضاق صدرها حييل على اخوها وعلى ردة فعله اذا عرف انها بتتزوج غيره بس في نفس الوقت مبسووطه صحيح نواف اخوها بس هي بعد تعرف ان نواف مسجوون في مصير مو محدد ولازم غيداء تتزوج غيــــرهـ ,, 

إنتهــــــــى ..

توقعاتكم 

غيداء والرجال اللي خطبها هل بيتم زواجهم على خيـــر ونواف هل بيطلع ويتفاجأ ياللي صاير ..؟

غاده وخالد .. راح تتم ملكتهم ويتم زواجهم على خير ؟؟

انتظر ردودكم ..



البارت الثالث والثلاثون


ضحيه صرنا يابشر في مقالب حب . . شربنا قهر والقلب ماينجبر كسره ! !

عجزنا نواسينا ولا فاد حتى الطب . . وماتت مشاعرنا وكلن معه عذره! !


غيداء جالسه عالسرير منسدحه على ظهرها وتفكر باللي راح يصير .. كانت خايفه من زواجها خاايفه من الايام اللي قربت ماباقي شي وتتزوج وينتهي كل شي بينها وبين نواف .. مو قادره تستوعب هالفكره .. ماتدري كيف واافقت تحس انها سوت شي غلط واستعجلت فييه ..

قطع عليها حبل افكارها صوت جوالها اللي كان يرن له فتره بس هي مو حاسه فيه

قامت واخذت جوالها .. كان المتصل ( بندر ) زوجها قريبا ..

غيداء من تملكت ماكانت تكلمه كثير وهو كان حاس في حالها بس توقع انه مجرد خووف ويروح بعد الزواج ..

ردت غيداء : الو 

بندر: هلا والله 

غيداء : هلابك 

بندر : كيفك ياعمري 

غيداء : الحمدلله بخير 

غيداء كان اسلوبها بارد مع بندر بشكل مو طبيعي هي مو حاسه بنفسها ان اسلوبها معاه كـذا كان شي غصب معها 

بندر حاس بهالشي : غيداء شفيك متضايقه من شي

غيداء : لا مافيني شي

بندر : شفييك اجل شصاير لك 

غيداء : مافيني شي بندر صدقني

بندر : طيب انا بجي للبيت الحين ابيك تطلعين معي

غيداء على طول قالت : لاااا مابي

بندر استغرب من ردة فعلها اول مره يطلبها انها تطلع معه : ليه !!

غيداء : لا ماله داعي يعني 

بندر : انتي تشوفينه ماله داعي بس انا احس ان له داعي ولازم بعد 

غيداء : ليه لازم 

بندر : غيداء اجي امرك ونروح انا واياك للبيت تراك للحين ماشفتيه 

غيداء : لاحقه على شوفته ليه مستعجل

بندر : مافيها شي تشوفينه الحيين ومنها اني اشوفك واجلس معك

غيداء : جدي اصلا ماراح يرضى اذا قلتله

بندر : لاتحطين العذر في جدك انا بقول له وانشاءالله يرضى

غيداء : بندر خلاص عاد انا قلتلك مابي اطلع المسأله مو غصب

بندر تنرفز من اسلوبها معاه : خلاص طيب برااحتك اللي تبينه بيصير .. يلا مع السلامه وسكر من دون مايسمع منها شي .. 

عصبت غيداء من حركته : بعد ويبيني اطلع معه من جد غررريب هالرجال افف بس 

رمت جوالها عالسرير وطلعت من غرفتها تحس انها متضايقه من شي ماتدري وشو بالضبط ..
نزلت تحت للصاله كانت ام سعود وغاده وساره موجودين ..

دخلت غيداء وجلست من دون ماتسلم حتى .. وباين عليها معصبه 

ام سعود : غيداء حبيبتي شفيك

غيداء : مافيني شي 

ام سعود : شلون مافيك شي شووفي شكلك كيف معصبه 

ساره : ايه من جد شسالفتك

غيداء : والله مافيني شي شفييكم علي

ام سعود : طيب الله يهديك شفيك معصبه علينا ماقلنا شي

ساره : روووقي حبيبتي واستانسي زواجك ماباقي عليه شي 

غيداء : والله اتمنى انه مايجي 

ام سعود استغربت : في بنت ماتتمنى زواجها يجي غيداء انتي صاير لك شي شفييك

غاده حست ان اختها تورطت وقالت كلامها غصب عنها .. تدري عنها تحب نواف ومتعلقه فيه وانه للحين في باالها مو قادره تشيله ..

غاده : لا ياجدتي بس مجرد خووف علشان كـذا ماتبيه يجي

التفتت غيداء على اختها وابتسمت لها ابتسامه كأنها تقول لها ريحتييني الله يريحك 
ردت لها غاده ابتسامه حلوه .. 

ام سعود : اكيد يعني مافيك شي 

غيداء : ايه بس مثل ماقالتلك غاده مجرد خووف 

ام سعود : لا ماعليك حبيبتي وليه تخافين الحمدلله بترووحين وتعيشين مع زوجك وانشاءالله تنبسطين معاه ..

ساره : اييه والله على ايش الخووف بالعكس استانسي وانبسطي زواجك قريب وخاايفه وسعي صدرك 

غيداء : ربك يعيين الله يعدي هالايام على خير 

دخل الولييد بهاللحظه علييهم 

الوليد : ترى معاااي خلود 

غيداء قامت واخذت الجلال اللي كان موجود وتغطت وجلست على طول .. وغاده قامت واقفه تدور يمين ويسار ..

الوليد يوم شافها مو لاقيه شي حب انه يهبل فيها : انتي غدوو مولازم تتغطين 

ساره : هههههههههه ايه صح ماعمري شفت وحده تتغطى عن زوجها 

غاده حست بالفشيله وجهها صار احمر ودها تقوم وتصفق الوليد وساره .. ازعجوها من كثر مايقولون زوجك وهو مابعد حتى تملك علييها ..

غيداء : غدوو تعالي تغطي معي ماعليك منهم 

راخت غاده وجلست جنب اختها وهي من داخلها منقهره

دخل خالد : واخيرا مابغيتوا كل هذا علشان تتغطون 

الوليد : غيداء والله على طول تغطت بس بعض الناس متورطيين مو لاقين شي يتغطون فيه 

خالد مبسوط على حركات الوليد مع غاده 

راح خالد وجلس جنب جدته 

خالد : مين بعض الناس اللي مالقوا شي يتغطون فيه

ساره : ههههههههه احلى شي اذا سويت نفسك ماتفهم 

خالد : ههههههههههه لا جد مو فاهم انا شي 

الوليد : ايه واضح انك مو فاهم شي 

ام سعود : الولييد انت وساره وش تبون توصلون له الحين خلاص عاد عن حركات مالها داعي

الوليد قام وجلس جنب امه 

الوليد : شفييك يالغاليه كأنك معصبه

ام سعود : لا مو معصبه بس خلك عاقل

الوليد : ههههههههه عاقل والله بس احب اهبل في بعض الناس

خالد : ذبحتنا في بعض الناس قوول الاسم وريحنا 

الوليد : ههههههههههه وحده معنا احسها ودها تذبحني ومنحجره مع اختها ودها تطلع بس مو قادره 

ساره : ههههههههههههههه 

خالد ضحك معاهم مو قادر يمسك نفسه .. 

وام سعود قامت تشوف شغلها بالمطبخ وخلتهم يكملون سواليفهم ..

غيداء : اييه اضحكوا على اختي مبسووطين اشوفكم 

ساره : ههههههههه اقول غااااده 

غاده ردت وباين عليها معصبه : نعم 

ساره : ياعيني عالمعصبيـن اعصابك حبيبتي

غاده : ماعصبت 

الوليد يحب يحرجها دايم : خالد مضايقك ياغاده .. اذا تبين خلييت خالد يطلع عادي انتي امري بس 

غاده على طول قالت بحماس : لااا وش دخل خالد 

الوليد وساره ماتوا ضحك .. 

الوليد : ومن الحين صرنا ندااافع

غاده : ياربي منك .. ماقلت شي انا الواحد يسكت احسن له 

خالد : وليدووه خلاص عاد زودتها ترى وانا للحين ساكت لك 

الوليد : شف عاد جانا الثاني 

ساره : ههههههههههههههه

خالد التفت على غاده وبإبتسامه قال : ماعلييك منهم غدو هالاثنين بالذات لاتاخذين بكلامهم

غاده : ماإهتميت والله

الوليد : انا مدري ليه احسك معصبه علي مره ودك تذبحيني 

غاده : والله ماودي اذبحك وبس 

الوليد : ياويلي شبتسوين ( التفت الوليد على خالد ) زوجتك مجرمه ياخالد

خالد ضحك : مادام انت عمها شتبيها تصير 

الوليد : والله مالي دخل انا البنت من طلعت على الدنيا وهي كـذا 

خالد : مهما تقول عنها تبقى في قلبي لو تصير اكبر مجرمه بالدنيا

ساره : ههههههههههه حركات غزل عيني عيينك ماتمشي عندنا ياحبيب قلبي 

الوليد : ايه من جد ماعاد فيه ناس يستحون

خالد حس انه تفشل مايدري كيف تجرأ وتكلم وغاده موجوده 

قام خالد : يووه انتم دايم تنرفزون الواحد وتخلونه يكره عمره .. اروح انام احسن .. وطلع خالد فووق 

الوليد : ههههههههههههه يكون احسن 

غاده اول ماراح خالد رمت الجلال معصبه : وبعدييين معكم انتم 

الوليد : سلامات معصبه 

غاده : ابد ماسويت شي انت واختك عليكم حركات ترفع الضعط جبرتوه انه يقوم ويترفز من حركاتكم

ساره : بس بس كل هذا علشانه قام .. ماودك يعني 

غاده قامت : والله اكرهكم اذا سويتوا حركاتكم هذي وراحت للمطبخ عند جدتها 

غيداء : حرام علييكم نرفتزوا كل الاثنين لاخالد ولا غاده

الوليد انسدح على الكنب ومد رجوله : احب اشوف غاده معصبه

ساره : انتي احمدي ربك ياغيداء ان اللي خطبك مو واحد نموون عليه ويقرب لنا والا كان هبلنا فيك حالك حال اختك 

غيداء على طول جاء في بالها نواف .. خطيبها اللي خطبها وراحت عنه وهو خاطبها .. نوااف قريب لها ويعرفونه ويمونون عليه .. يعني لو كان نواف موجود بيسوون معاي كـذا مثل مايسوون مع غاده .. والله راح اكون مبسووطه ماراح اتنرفز والا اعصب نواف لو كان موجود وش ممكن راح يصير .. تحاااول غيداء تهز راسها وتبعد الافكار البايخه اللي مالها داعي راح تتعبها كثير وخاصه انها الحين صارت في ذمة واحد ثاني غير نواف .. اللي كان بس مجرد خطيب لها .. 

قامت غيداء ..

ساره : ويين رايحه 

غيداء ماحست فيها وكملت طريقها وهي بالدرج راقيه ..

ساره بصوت عالي : غيدااااء اكلمك انا 

غيداء التفت عليها : هلا

ساره : شفييك تستهبلين كأنك ماتسمعيين

غيداء : والله ماإنتبهت لك سارونه بغيتي شي 

مستغربه ساره من غيداء شفيها انقلبت في ثانيه التفتت على الوليد اللي كان يناظرها وهو الثاني بعد مستغرب ..

الوليد : رووحي ياغيداء خلاص ماتبي شي

على طول غيداء كملت طريقها وراحت فوق ..

جلست ساره عند راس اخوها وهو منسدح ..

ساره : وليييد شسالفتها 

الوليد : والله مدري علمي علمك

ساره : هالبنت غريبه تنقلب فجأه 

الوليد عدل جلسته : اكبر غلط تدرين وشو

ساره : وشو

الوليد : انها وافقت على هاللي خطبها

ساره : ليه غلط

الوليد : صدقيني هي وافقت مغصووبه غيداء ياساره تحب نواف ومستحيل تنساه بهالسرعه فعلشان كـذا ضايق صدرها

ساره : بس ابوي ماغصبها هو اخذ رايها وهي وافقت وبعدين الى متى بتتنظر نوااف بالعكس انا احس مالها الا انها توافق 

الوليد : ياحبيبتي اذا كانت تحب نواف من قبل وخاصه انه خطبها ووافقت عليه مستحيل انها تنسجم مع زوجها والله هي بتتعب وهو بيتعب بعد 

ساره : والله اللي في مكانها يحتار 

الوليد : انا احس ان نواف بيطلع قررريب والله ياساره اني متخوف من صدمته اللي راح تصير

ساره : لاعاد يطلع يووم قرب زواجها والله مصيبه

الوليد : والله هذا اللي خايف منه انا 

صوت جوال الوليد وهو يرن قطع عليهم كلامهم ..

طلع الوليد جواله من جيبه ..

الوليد رد : هلا والله وغلا 

سيف : هلا بك أكثر 

(( طبعا سيف صديق الوليد ذكرته مره او مرتين في بداية القصه بس ))

الوليد : وييينك يالدوووب واحشني أووي 

سيف : وانا اكثر حبيـــبي وينك ماعاد نسمع لك حس

الوليد : والله الحلو صاير يتغلى عليينا والا انا موجود 

سيف : والله ياوليد اني تورطت مع ابووي 

الوليد : ليه شصار 

سيف : ابووي خلاني أشتغل بالمعرض هالايام والله كرهت عمري طوول وقتي فيه 

الوليد : ياعمري والله انا قال لي عمر انك صرت تشتغل ماصدقته والله

سيف : والله كرفني كرف ابوي الله لايورريك

الوليد : للحين طيب 

سيف : لا خلاااص انا قدرت ارتاح بطرييقه خطيره

الوليد : شسوييت

سيف : تخيل انت حالتي والله طفشت بجد بس جالس في هالمعرض وناس داخله وناس طالعه وانا طول الوقت موجود بس فتره بسيطه ارتاح فيها وابوي يجي بدالي يعني بيني وبينك جتني حالة اكتئاب

الوليد : ههههههههههههه شسويت طيب

سيف : قلت مالي الا اني اسوي مشكله علشان يطردني ابوي وتهاوشت مع واحد مسكين داخل يستفسر ومدري كيف صارت مشكله وعصب ابووي وقال لاعاد اشوفك داخل المعرض 

الوليد : مبسووط اجل

سيف : مرررره وبهالمناسبه انا ابي اشوووفك بالذات انت من زمان عنك العيال توني امس شايفهم 

(( طبعا ساره طفشت من الوليد وهو يكلم قاامت عنه وراحت تشوف امها )) 

الوليد : شرايك تجي عندي بالبيت 

سيف : ماعندي مشكله متى تبي بس

الوليد : الحيين والله عادي 

سيف : موجود الحين بالبيت ؟

الوليد : ايه موجود انتظررك 

سيف : خلاص اجل مسافة طريق وانا عندك

الوليد : اوكي بإنتظارك 

سيف : اوكي باي 

سكر الوليد من سيف وراح بدل ملابسه شوي ويدق عليه سيف وقال له انه عند الباب نزل تحت وفتح له الباب وجلس هو وياه بالمجلس .. 

الوليد : توو مانور البيت والله

سيف : منور بأهله

الوليد : اجل رحت للعيال امس وشفتهم

سيف : ايه والله توقعتك معهم بس قالوا لي انك ماراح تجي 

الوليد : ايه امس كنت نايم وماأمداني اجي والله

سيف : اهم شي شفناااك الحيين .. المهم انت شخباارك وخاالد شخباره 

الوليد : ياعمري خالد والله اني مهبل فيه 

سيف : ماتزوج خالد ؟

الوليد : الا ابشرك خطب

سيف : والله مبرووك 

الوليد : الله يبارك بعمرك 

في جهة ثانيه من بيت ابو سعود ..

بالمطبخ ..

دخلت ساره المطبخ .. كانت غاده جالسه تحووس بالمطبخ قربت ساره لها بشوويش وغمضت عيونها بيدينها 

غاده خافت : ميين 

ساره تحاول تقلد صوت خالد : انا خالد

غاده : هههههههههه على بالك ماأعرف صوت خالد يعني 

ساره : هههههههههههه شتسوين هنا 

غاده : اسوي لي اندوومي تبين 

ساره : والله ودي بس مشكلتك ماتعرفين تسوين

غاده : خلاص لاتاكليين ماغصبتك 

ساره : انتي سوي وانا بشووف يمكن يعجبني

غاده : ياسلام .. لا ياحبيبتي راح اسوي مقدار لي ... بس وانتي مادامك تقولين اني ماأعرف اسوي خلاص سوي لنفسك 

ساره : اييييه صح ذكرت

غاده وهي تشغل الفرن : وشو 

ساره : خالد يبي اندوومي من شوي انا عنده يقول اني مشتهي مره

غاده لفت على ساره : والله

ساره : ايه

غاده : ولايهمه اسوي له اندوومي 

ساره : ايه يالشينه خالد بتسوين له وانا لا 

غاده : هو خالد وانتي ساره 

ساره : غادووووووه طييب انا اورييك خلي خالد ينفعك .. ولاتصدقيين تراه ماقال شي استهبل عليك وانشاءالله مايضبط معك هالاندومي يارب ولاتاكليينه وطلعت ساره من المطبخ 

ضحكت غاده علييها وعلى هبالها ..

ساره رجعت للصاله ماشافت الوليد موجود راحت لغرفته وحتى بالغرفه ماكان فيه احد 

ساره : ياربييه لايكون طلع والله اني طفشانه ابي اسوولف معه

نزلت ساره وسمعت صوت بالمجلس

راحت تركض للمجلس 

وهي تمشي كانت مسرعه وتسوي نفسها كأنها تسووق وماده يدينها لقدام وتفحط برجولها 

دخلت المجلس وهي تفحط ومنزله راسها من الحماس.. وقفت عند الباب ورفعت راسها 

ساره بصوتها العالي : ولييييدووو .. ماأمداها تكمل الاسم الا اللي جالس قدامها رافع راسه ويطالعها هي مو مستوعبه الولد اللي قدامها ..
جايه متوقعه الوليد لحاله .. تفاجأت باللي شافته 
.. شهقت وحطت ايدينها على فمها ورجعت على ورا ..

سيف توه يستوعب ونزل راسه ..

الوليد مايدري وش يقوول ورطته الخبله ساره ..

الوليد : الله يرجها هالخبله طوول عمرها كـذا

سيف : .....

الوليد : ههههههههه شفييك مسوي مستحي خلاص ماصار شي 

سيف : هاه لا مدري 

الوليد : سييف عيني بعينك

سيف : وشوو 

الوليد : شفييك انت

سيف : مافيني شي

الوليد : اكيييد

سيف : مين اللي دخل

الوليد : ههههههههههههه وتقول مافيني شي .. قول افكر باللي دخل تو عادي

سيف : هههههههههه انقلع ماأقصد كـذا انا 

الوليد : اجل وش تقصدك .. ماراح اقولك مين اللي دخل 

سيف : حسيت انها ساره اختك من هبالها 

الوليد : ايه ساره 

سيف : اهــا

كملوا جلستهم ولاكأن شي صاير بس سيف مايدري يحس نفسه مو طبيعي من دخلت ساره عليهم ..

************************************************** **********
مها كانت جالسه بغرفتها تكلم امها .. 

شوي يوم سمعت صوت الباب ينفتح توقعت انه رائد على طول .. مافيه غيره بيدخل ..

مها : يمه الحين رائد جاء اكلمك بعد شوي 

ام مها : اوكي حبيبتي الله يحفظك .. مع السلامه

مها : مع السلامه 

قامت مها ولفت على الباب بتشوف رائد بس وقفت هالمره .. اللي دخل مو رائد اييه مو رائد .. 

ندى اخت رائد كانت واقفه وحاطه ايدينها على خصرها وتطالع في مها فوق تحت ..

(( ندى عمرها تقريبا 30 متزوجه قبل وتطلقت وعندها ولد عمره 6 سنين اسمه ( ريان ) وبعدها ماتزوجت صار فيها حاله نفسيه من بعد زوجها وصارت تكره الرجال وتكره شي اسمه زواج )) 

مها : خير ندى بغيتي شي 

ندى : لا مابي شي بس داخله غرفة اخوي فيها شي

مها : لا مافيها شي بس من الادب انك تطقين الباب لانها مو غرفة اخوك لحاله

ندى : اقول لاتسوين نفسك فاهمه وعندك ذووق وادب تعالي تحت امي تبيك

مها : شتبي

ندى : مالك دخل خلاص قلتلك انزلي تنزلين وانتي ساكته

مها ماودها تسبب مشاكل .. : طيب بنزل الحين

ندى : لا انزلي معي يلا 

مها : خلاص ندى بنزل الحييين وش فيك انتي 

ندى رفعت صوتها : انا قلتلك تنزلييين قبلي تفهمين انتي والا لا

مها : لا تعالي اضربيني احسن

ندى : ودي والله بس اعرف ان رائد بيذبحني مدري وش لاقي فيييك يوم انه يحبك 

مها : ندى 

ندى : نعم 

مها : خلاص انزلي وانا انزل معك 

ندى : الحين 

مها : ايه يلا

تقدمت ندى قبل مها وطلعت مها وراها

نزلت مع ندى

في الصاله .. كانت ام رائد جالسه .. انسانه كل قلبها حقد وحسد ماتتمنى لغيرها الخير ابد ..

مها : بغيتي شي خالتي 

ام رائد : ايه بغييتك اجلسي ياجعلك ماتقومين 

جلست مها وهي تعض على شفايفها ..

ام رائد : زوجك وينه 

مها من دون نفس : في الدوام 

ام رائد : متى بيجي

مها : مدري

ندى : لاتستهبلين على امي تسألك جاوبيها زييين

مها : وش تبيني اقول 

ام رائد : لاتقولين شي سكوتك والله اريح لنا صووتك يجيب القرف

سكتت مها ومن داخلها نار تشتعل ..

بهاللحظه دخل رائد ..

رائد : السلام عليكم 

مها قامت وبإبتسامه : هلا والله وعليكم السلام 

رد لها رائد الابتسامه : هلا بك حبيبتي 

ام رائد : حبتك القراده والله 

حاول رائد يتغاضى عن امه وكأنه ماسمع شي 

رائد : مهاوي الغداء جاهز ؟

مها : ايه حبيبي بدل ملابسك وانا بجيبه فوق 

ام رائد : رااائد 

رائد : سمي يمه 

ام رائد : يعني واحنا ماكأننا موجودين بس مها لها السلام

رائد راح وجلس عند امه : شدعوه يمه 

ام رائد : ذبحتك مها تغيرت علي وعلى اخواتك بسبتها الله لايوفقها

رائد : يمه حراام عليك ادعي علي بس لاتدعين عليها البنت مالها ذنب

ام رائد : كلكم في الهوا سوا 

رائد قام : الله يهديك بس يايمه ..انا طالع فوق .. وراح رائد لغرفته 

ندى : يمه ابي اذبحهاااا

ام رائد : ماعليك ياندى هالحياة اللي بينهم ماراح تدوم 

ضحكت ندى ضحكه انتصااار فرحت منها امها ..

بغرفة رائد ومها ..

رائد منسدح عالسرير بتعب ..

دخلت مها ومعها الغداء ..

مها : حياتي يلا هذاني جبت الغداء

رائد : احس اني مو مشتهي

حطت مها الغداء وراحت عنده ..

مها : من شوي قلتلي جيبيه والحين تقول مو مشتهي

رائد : مدري والله حسيت اني شبعت

مها تمد يدهل ليده تبي تقومه : علشان خاطري طيب شووي بس 

رائد يناظرها بعين وحده وبتعب : لعيونك بس بقوم 

مها : تسلملي والله يابعدهم 

قام رائد وتغدى مع مها شوي وبعدين راح ينام ومها تركت الغداء ماودها تنزله وتقابل خالتها وبناتها اللي يرفعون ضغط الواحد .. راحت وانسدحت بجنب رائد وهي تناظره .. 
حرام هالولد تكون امه مثل اللي انا اشوفها والله وجوده بالعائله غلط .. طيووب حبووب بعكس العائله اللي عايش معها .. الله يصبرك عليهم يارائد وانشاءالله اقدر اسعدك واعوضك بالشي للي اقدر عليه ..
باست مها راسه وغطته ونامت ..

********************************************

عبدالعزيز يصارخ : يووم ياناس انا بموووت 

لطيفه : بسم الله على قلبك 

عبدالعزيز : يمه بتجنني هالبنت 

ريووم بنت عبدالعزيز عمرها تقريبا الحين سنه ونص صاايره من بعد مامشت تجنن وعبدالعزيز منجن عندها صاير اغلب الوقت بالبيت يجلس ويلعب معاها .. صارت كل الدنيا بالنسبه له .. 

عبدالعزيز جالس وفاتح يدينه لها ويناديها وتجي تركض من بعييد وتضمه 

عبدالعزيز ضاامها لصدره : يوووه والله احبها ياناس 

لطيفه : بس شوي شوي عليها كتمت انفاسها 

عبدالعزيز يزييد عليها ويضمها اكثر : بسم الله علييها والله

لطيفه : طيب بسم الله علييها وخر عنها لايجيها شي 

بعدها عبدالعزيز عنه ..

ريما جلست تتعبر .. 

عبدالعزيز يتعبر معها: خلاااص حبيبي والله توبه

ريما بكل برااءه تمد يدها وتضربه على كتفه وتروح كأنها زعلانه 

عبدالعزيز : ريووومه تعالي 

ريما راحت تركض .. 

عبدالعزيز : وحتى البزران صاروا يزعلوون 

شوي ودخلت الهنوف شايله بنتها بيدينها 

الهنوف : عزوز جايه عندي تتشره 

عبدالعزيز : ههههههههه عطيني اياها بالله

نزلت الهنوف ريما 

الهنوف : يلا روحي عطي بابا بوسه 

ريما جلست تطالع في عبدالعزيز شوي بعدين راحت تركض وضمته 

عبدالعزيز : وتلوموني لييه احبها 

لطيفه : الله يخليها يارب

جلست الهنوف جنب عبدالعزيز : الحين مسويه ز علانه عليك وتضمك

عبدالعزيز : ايه ياحبيلها بنتي تحبني ماتقدر تزعل علي مو مثل امها 

الهنوف تطقه على كتفه : الله يخلي لك بنتك 

عبدالعزيز : ههههههههه امين .. ( التفت عبدالعزيز علي الهنوف وجلس يطالعها فتره )

الهنوف : فيه شي ؟

عبدالعزيز ماسك ضحكته : لا

الهنوف : اجل ليه تطالعني

عبدالعزيز : زوجتي مايحق لي اطالع فيها 

الهنوف سكتت ونزلت راسها وجلست تلعب بيدينها ..

عبدالعزيز قرب بحركه سريعه وباس لها خدها 

الهنوف على طول رفعت راسها كان همها بس خالتها مستحيه منها 

لطيفه كانت لاهيه مو حاسه باللي صار

التفتت الهنوف على عبدالعزيز

عبدالعزيز يطالعها وابتسامه شاقه وجهه 

الهنوف : كل شي بوقته حلو

عبدالعزيز : شسوي انتي اللي يشوفك مايعرف الوقت .. هو ينسى عمره اصلا كيف تبينه يذكر الوقت 

الهنوف استحت طووول عمرها تستحي من عبدالعزيز حتى لو يتم معها 20 سنه .. خاصه لما يكون فيه احد موجود

عبدالعزيز التفت على امه : اقول يمه 

لطيفه : سم ياأبوي

عبدالعزيز : اللي زوجته تستحي منه وش يسوي فيها

لطيفه : مع الوقت ماتصير تستحي تتعود

عبدالعزيز : واذا قلتلك ان زوجتي للحين تستحي مني ذبحتني يمه 

الهنوف ودها تقوم وتصفق عبدالعزيز تصرفاته احيانا تقهرها

لطيفه : احسن لها الحيااء 

التفت عبدالعزيز : الهنوف 

الهنوف : هلا

عبدالعزيز مو قادر يمسك ضحكته شكلها يضحك وهي معصبه عليه

ضحك عبدالعزيز وقامت الهنوف وراحت فوق ..

لطيفه : عزوز شفيك على الهنوف 

عبدالعزيز : تتدلع عليينا ماسويت شي 

لطيفه : قووم لها يلا

عبدالعزيز: عطيني بنتي طيب

لطيفه : لا رووح لها لحالك بعدين انزل خذ بنتك

عبدالعزيز : لا ابييها الحين

لطيفه : خلاص عبدالعزيز يلا روح الحين وبعدين انزل

قام عبدالعزيز : انشاءالله
راح عبدالعزيز فوق دخل غرفته ..

الهنوف : وبعدييين معك 

عبدالعزيز ببرود : وشو

الهنوف قربت عنده : عبدالعزيز لاتجنني حرام عليك ماله داعي كلامك اللي قلته عند خالتي

عبدالعزيز سكت فتره 

الهنوف معصبه : اكلمك انا رد علي

عبدالعزيز ضحك ضحكه خفيفه ومسكها مع كتفها وقربها له 

عبدالعزيز وكله حنيه : انتي جنـنتـيني صرت اسوي اشياء واقولها وانا مو حاس فيها 

الهنوف منزله راسها رفعه عبدالعزيز بيدينه وقرب راسها لصدره وحضنها اكثر ..

وجلس بيده يمسح شعرها بحنان .. 

لحظات زعل .. عتب .. سوء تفاهم .. بين هالاثنين .. بعدها لحظه تنسيهم كل اللي صار .. اثنين رغم كل شي يواجههم يبقى حبهم مايتغير .. 


*************************************************

بيت يوسف .. البيت اللي كل يوم عن يوم تزيد المشاكل فيه .. تنحل المشكله من جهه وتطلع لهم من جديد من جهه ثانيه ..
رانيا بدورها تحاول تحل اي مشكله تصير في البيت بس مو قادره تسيطر على كل شي .. تعبت من اللي يصير في البيت من ظلم يوسف لزوجته هيا .. وبناته ودايم واقفه ضده معاهم ..وصارت تحبهم اكثر من اول تعلقت فيييهم .. 
الضرب اللي يجيهم صار يجيها معهم .. صار يساويها معهم بكل شي لانها تركته ووقفت معهم ضده .. 

دخل البيت معصب واصله معاه هالمره ماكان يتمنى يقابله احد لانه ممكن يذبحه من عصبيته .. 
دخل الصاله وراح فوق بيروح غرفته .. لسوء الحظ رانيا كانت نازله من الدرج ..

يوسف حاول انه مايكلمها او يعطيها بال علشان مايحط حرته فيها ..

رانيا : يوسف 

يوسف وقف وهو ماسك اعصابه : نعم 

رانيا : بدك شي اعطيك اياه الغداء جاهز 

يوسف بعصبيه : مابي شي انقلعي عن وجهي بس 

ومشى يوسف ورانيا تشوفه مو مصدقه ان هذا يوسف اللي عرفته تغير حييل عليها يوم صارت واقفه ضده معقوله لهالدرجه بيتغير علشان كـذا ..

رانيا كانت تعبانه وحامل في الشهر الخامس وحمالها متعبها وزياده على كـذا حالة يوسف وعصبيته اللي مالها داعي .. تتعبها اكثر ..

هيا تعبت نفسيتها حيل ماعاد تتحمل اكثر من اللي هي فيه .. والعنود انصدمت يوم جاء رجال وخطبها بس يوسف رفضه من دون اي سبب مقنع .. رهف من زمان وهي تتمنى تطلع من هالبيت الكئيب اللي عاشت فيه اشين لحظات عمرها .. بس اذا طلعوا من هالبيت مالهم مكان ولا مسكن مالهم الا بيت ابوهم .. يعيشون فيه بكل مافيه من الم احسن لهم من كل شي .. 

رانيا جالسه بالصاله طفشانه ماتدري وش تسوي .. تذكرت خالد جاهم مره وحده من بعدها ماعاد شافته .. خالد عاجبها حيل تشوف طيبته وحنانه على امه واخواته وبشكله وبكل شي فيه عاجبها .. 

دخلت عليها رهف وقطعت عليها تفكيرها بخالد ..

رهف : رايحين لبعيييد تفكرين في مين 

رانيا : ههههههههههه برهووفه

رهف : هههههههههه تراني اصدق بسرعه 

رانيا اكتفت بابتسامه .. 

رانيا كانت نعووومه .. جسمها صغير اللي يشوفها مايعطيها عمرها .. ملامحها صغيره شعرها اشقر وطويل دايم طايح على وجهها ماترفعه كثير .. عيونها البنيه على بياض بشرتها معطيها شكل روعه وكلها على بعضها تجذب بإبتسامتها الحلوه .. 

رهف : يلا رانيا متى يجي البيبي الحلووو مره متحمسه اشوفه

رانيا : وليه متحمسه

رهف : على الاقل يكون عندنا بيبي نلهى فيه شوي مو حالنا الحيين 

رانيا : بعد عمري والله

رهف : لو كان ولد وش راح تسميينه 

رانيا حطت ايدينها على فمها : امممممم بدي سميه خالد 

رهف مستغربه : خالد !

رانيا : ايه ليه مو عاجبك خالد 

رهف : الا يجنن خالد بس استغربت انو اخترتيه

رانيا : والله انا عن جد عاجبني خالد اخووك بدي سميه عليه من شان يطلع نفسه 

رهف : ههههههههههههه ياحبيلك والله

دخل يوسف بهاللحظه حالته مو طبيعيه دخل يضحك ويقول : وين هيا .. 

قامت رانيا : يوسف شو صاير

يوسف وقف عن ضحكه : وش تبين انتي

رانيا : مابدي حاجه 

يوسف دفها بيدينها طيب وخري عن وجهي ..
رانيا جسمها صغير مايتحمل طاحت على طول عالارض .. 

قامت لها رهف بسرعه 

رهف : رانياا تعورتي حبيبتي ؟ 

رانيا : ظهري يارهف بيألمني كتير

يوسف جلس يضحك وطلع .. مو طبيعي حاله ابد .. 

رهف ماتدري وش تسوي امها وتعبانه ماتقدر تسوي شي والعنود نايمه وحتى اذا صحتها ماراح تقدر تسوي شي .. جاء في بالها على طول خالد .. 
ترددت انها تدق عليه بالبدايه بس حال رانيا وشكلها خلاها تدق غصب 
دقت رهف .. 

في جهة ثانيه .. 

كان خالد بسيارته معاه ساره وغاده راجعين من السوق .. 

رن جواله ..

خالد : مرحبا رهووفه 

رهف : خالد الله يخلييك تعال الحين البيت بسرعه

خالد خاف : رهف شصاير

رهف بصوت مخنوق : خالد مو وقته تسأل الحين انت تعال وانا انتظرك وقفلت رهف الخط 

استغرب خالد مايدري شسالفه من خوفه وربكته نسى ان ساره وغاده معه وراح لبيت امه على طول ..

ساره : شسالفه ياخالد

خالد : مدري والله رهف تقول تعال البيت مدري شفيها صوتها مايطمن ابد الله يستر

ساره : طيب نزلنا بالبيت قبل مايصير نروح معك

خالد بصوت عالي : ماعندي وقت علشان انزلكم 

خافت ساره وسكتت ..

وصلوا البيت نزل خالد يركض ..

دخل بالصاله شاف رهف جالسه على رجولها ومسنده راس رانيا عليها .. وموضح على رانيا التعب بشكل مو طبيعي ..
والعنود اللي جالسه بجنبهم مو قادره تسوي شي .. 

خالد قرب لهم : شسالفه شصااير

رهف رفعت له راسها : خالد رانيا طاحت علي مو قارده اتصرف تعال ساعدني نوديها المستشفى 

خالد مو مستوعب يحس نفسه مرتبك .. نزل ومسك رانيا مع يدينها وساعد رهف وحاولوا يساعدونها بس هي مو قادره تشيل عمرها .. مشت معهم خطوه وحده وبعدها طاحت عليهم ماعاد فيها حيل تتحرك ..

خالد يوم شاف حالها كذا خاف عليها وعلى جنينها بسرعه شالها بين يدينه .. 
وعلى طول طلع من الصاله ووراه رهف .. والعنود جلست على شان امها ماتقدر تخليها لحالها 

قابلوه ساره وغاده اللي ماعاد يتحملون وهم جالسين برا بالسياره .. طفشوا وهم ينتظرون وبنفس الوقت كانوا خايفين 

غاده واقفه مندهشه يوم شافت خالد جاي يركض وبيدينه رانيا .. الانسانه اللي اول مره تشوفها ولاتدري مين هي حتى ..
وقفت غاده وبجنبها ساره ووقف قدامهم خالد .. هو من اساس مرتبك وهو شايلها وارتبك اكثر يوم شاف غاده وساره قدامه مستغربين .. 

ساره صارت في بالها اشياء كثيره تدور هي تعرف ان خالد ماعنده الا العنود ورهف اخواته .. مييين بتكون هذي ؟؟ 

خالد مشى من قدامهم وطلع برا وطلعت وراه رهف .. من دون اي كلمه بينهم 

غاده من دون ماتتردد مشت وراهم ولحقتهم .. وساره واقفه ماتدري شسالفه .. تروح معهم والا تجلس .. 

خالد طلع وركب رانيا ورا ورهف ركبت قدام وتوه بيمشي وتجي غاده تركض ..

غاده : لحظه خالد

التفت خالد استغرب منها وش تبي 

فتحت غاده الباب اللي وراه وركبت عند رانيا وهي ساكته

سكت خالد ومشى للمستشفى .. الوقت اللي هو فيه والحاله ماتسمح له يجلس يتكلم والا يدقق على اشياء تصير مايدري شلون صارت من اساس .. 

وصلوا المستشفى .. دخل خالد الطوارئ .. 

بعد مادخلوا رانيا .. جلس خالد واقف ومتسند عالجدار ورهف جالسه عالكرسي وغاده واقفه تموت وتعرف شسالفه وميين هذي اللي شايلها خالد ومهتم فيها .. 

خالد التفت عليها بعد فتره .. 

خالد : ارتاحي غاده ليه واقفه 

غاده في نفسها تقول شلون تبيني ارتاح وانا اشوف هالشي اللي جالس يصير قدامي ابي افهم السالفه علشان ارتاح .. 

ماجلست غاده وظلت واقفه في مكانها ولاكأنها سمعت خالد يتكلم ..

خالد استغرب بس سكت وماقال شي ورجع سند راسه عالجدار ..

غاده تشوفه انقهرت منه كأنه مو مهتم ابد كل همه اللي معه تو ميين هذي يارب مين ..

رهف اللي كانت مو حاسه فيها كل همها رانيا وش اللي صار فيها وهي بخير والا لا .. جنينها اللي حبته رهف قبل يجي بخييير والا لا

بعد فتره طلع الدكتور ..

فز خالد من مكانه على طول ..

خالد : بشر يادكتور 

الدكتور : انت وش تصير لها .. زوجها ؟

خالد سكت شوي والتفت على غاده اللي كانت واقفه وتطالعه ورهف واقفه تنتظر وش يقول الدكتور عن رانيا 

مايدري خالد وش يقول مين هو بالنسبه لها مشوار انه راح يقول انا ولد جارتها والا شريكتها وفوق هذا كله ما يصير زوجها ابوي .. والله من جد مشوار ... مين يكون بالنسبه لها علشان يجي معها 
حب انه يعرف شفيها ويختصر كلامه 

خالد قال بتردد : ايه زوجها 

غاده سمعت هالكلمه من خالد حست انها مخنوقه مو قادره تتنفس تمنت موتها ولاتسمع هالكلمه منه ..
على طول تراجعت على ورا وهم مو حاسين فيها راحت ماتبي تسمع كلام ثاني اكثر يجرحها .. معقوله خالد متزوج وزوجته حامل بعد .. 
يجي يخطبني ويسوي نفسه يحبني وهو متزوج .. 

الدكتور : الحمدلله هي بخير بس للاسف ماقدرنا ننقذ الجنين

خالد : ممكن اشوفها

الدكتور : تفضل 

رهف : وانا بدخل ابي اشوووفها 

الدكتور : تفضلي اختي بس خلوكم هادين لانها تعبانه ومحتاجه راحه 

رهف هزت راسها ودخلت ورا خالد ..

تقدم خالد لها وهي منسدحه عالسرير وقف عندها ..وجت من وراه رهف ودمووعها على عينها ..

رهف : شلون ياخالد يعني البيبي مات 

خالد سكت ومارد عليها ..

بعدها صرخت رانيا : لا مامااااات يلعبون عليك يارهف 

رهف قربت لها وحطت يدينها على راسها .. وباستها .. رانيا صارت اقرب وحده لرهف تحبها ودايم تشكي لها همومها هي الانسانه الوحيده اللي باقي لها في الدنيا من بعد تعب امها وحالة العنود من بعد ماصار ابوها يرفض كل من يجي يخطبها .. 

خالد : الحمدلله على سلامتك رانيا 

رانيا بتعب : الله يسلمك ..

سكتت رانيا فتره بعدين قالت : خالد 

خالد ابتسم لها ينتظرها تطلب اللي تبي منه من دون مايرد

رانيا : مشكور تعبتك معي كتير 

خالد : العفو .. ولو ماسويت شي 

ابتسمت له رانيا بتعب وسكتت ..

خالد : عن اذنكم 

طلع خالد بسرعه تذكر غاده انها للحين برى .. طلع يبي يشووفها بس ماشاف احد 
جلس يدورها بس مالقاها ..

طلع عند باب المستشفى وشاف وحده جالسه على الكرسي برى عرفها من شنطتها ..كانت منزله راسها .. 

قرب لها خالد بس استغرب يوم سمعها تصيح بصوت مو قادره تخفيه .. 

جلس بالكرسي بعيد عنها شوي .. 

حست غاده بوجود احد رفعت راسها ..اول ماشافت خالد قامت بسرعه بتمشي

خالد مسكها مع يدينها : لحظه

غاده بعدت يدينها عنه بقوه : قول اللي عندك من دون ماتمسك يديني 

خالد وقف : طيب بس ممكن تجلسين

جلست غاده : شبغيت 

خالد :شفيك معصبه ترى اللي تشوفينها معي ماأعرفها ولاتعرفني 

غاده ضحكت باستهتار : ماتعرفها بس تهتم لها سبحان الله وش هالقلب الطيب عليك 

خالد : غاده انا اكلمك جد وانتي جالسه تستهبلين 

غاده : ماله داعي تتعب عمرك لانك مهما تقول ماراح اصدقك

خالد : وش اللي ماراح تصدقيني غاده افهمي السالفه قبل تعصبين وتسوين مشكله مالها داعي 

غاده وقفت : ماعصبت ولاشي 

خالـد :غاده تكفيين افهميني قبل لاتمشين 

غاده : فاهمه كل شي ياخالد خلاص انا بمشي الوليد بيجي الحين 

خالد : دقيتي عليه 

غاده : ايه شوي وهو عندي .. ومشت غاده 

خالد : غاده 

غاده سفهته ولاكأنه يناديها ومشت وكملت طريقها ..

خالد في نفسه ياربييه انا ماصدقت ترضى علي وتتغير شلوون الحين براضيها وافهمها .. وهي عنيده الله يستر بس ..

تأفف خالد ودخل للمستشفى .. 

*******************************************

الدنيا ابد ماعاد لها اي طعم او لون .. يتمنى يموت في هالدقيقه خلاص كره عمره وكره الدنيا .. الانسانه الوحيده اللي كانت واقفه معاه وتحسسه بأنها معاه ولا نسته راحت وتركته راحت وهوو مايدري وش السبب اللي خلاها تروح .. راحت وتركته من بعدها حيران مو فاهم شي منها .. 

نواف كان جالس يغني بصوت عالي مسموع .. 

ثواني ودخل عليه الضابط ..

الضابط : ياخوي الناس نايمه تبي ترتاح ترى مو في بيتك انت 

نواف : انا اعتبر هذا بيتي 

الضابط : لانك خبل ومجنون

نواف : تسلم ماعليك زود 

الضابط : انت من جد شكلك انهبلت 

نواف : يقولك من عاشر قوما اربعين يوما صار منهم وانا عاشرتك وصرت مثلك خبل

الضابط سكت وجلس يطالع فيه : اقول انا اطلع ابرك لي قبل لاتجنني

نواف : مع السلامه خلنا نشوفك عاد مو تقطع 

الضابط : انشاءالله 

طلع الضابط بعدها قام نواف وناداه .. رجع 

الضابط : بغيت شي 

نواف : لا خلاص 

الضابط : تستهبل انت 

نواف : لا خلاص مابي شي شفيك عصبت

الضابط : الحمدلله والشكر .. الله يشفييك وراح الضابط 

نواف : ويشفيك معي 

رجع نواف وجلس يغني بصوت اعلى ومو هامه احد ..

*****************************************
ابو سعود كلمه بندر وقال له انه يبي يطلع من غيداء وكان بياخذ رايه فقال له ابو سعود انه ماعنده مانع بس الاهم انها تكون راغبه مو مغصوبه .. 


غيداء كانت نايمه وقامت مفزوعه على صوت جوالها ..

ردت وهي مو شايفه رقم المتصل 

غيداء : الو 

بندر : هلا والله غيداء 

غيداء : هلابك 

بندر : نايمه 

غيداء : لا لا مانمت 

بندر : اجل شفيك

غيداء : مافيني شي 

بندر : المهم انا دقيت على جدك وقلتله اني ابي اخذك معي ورضى ماقال شي

غيداء : ليييه دقيت

بندر : مو انتي تقولين ان جدي هو اللي بيرفض علشان كـذا دقيت اخذ رايه بس

غيداء : ماله داعي تدق عليه

بندر : ليه

غيداء : انا اصلا ماراح اطلع حتى لو جدي رضى 

بندر : وليه انشاءالله

غيداء : المسأله مو غصب وانا مالي خلق

بندر عصب شوي : اذا على كـذا ياغيداء .. خلاص انتظريني انا ربع ساعه واكون عند الباب خليك جاهزه يلا مع السلامه 

غيداء : بندر لحظه 

سكر بندر من دون مايسمع شي منها ..

غيداء قامت من سريرها كان في بالها تروح لجدها وتقول له انها ماتبي تروح وان بندر يبي يغصبها بس ماحبت تكبر السالفه وتصير مشاكل مالها داعي .. تأففت وراحت تاخذ لها شاور وتجهز عمرها قبل لايجي بندر .. 

بعد مالبست غيداء وخلصت .. نزلت تحت بالصاله كان ابوسعود موجود .. سلمت غيداء عليه وجلست 

ابو سعود : كلمك بندر ؟

غيداء : ايه ياجدي 

ابو سعود : انا كلمني وقال يبي يطلع معك وقلت الراي الاول لها والا اذا علي انا راضي 

غيداء : لييه وافقت ياجدي

ابو سعود : ليه ماودك تطلعين معه 

غيداء : لا ياجدي عادي بس تعرف يعني احراج شوي

ابو سعود ضحك : ياحبيلك وليه احراج خلاص بندر زوجك الحين وماله داعي هالاحراج منه ..

غيداء تتنرفز اذا سمعت هالكلمه من احد .. كلمة بندر زوجك .. تجيها احاسيس غريبه وتتذكر نواف الانسان اللي تحاول تنساه بس للاسف ماقدرت ..

رن جوال غيداء كان بندر عند الباب ينتظرها 

قامت وسلمت على جدها وطلعت ..

عند الباب كان فيه سياره بنتلي لونها ابيـض عرفت انها سيارته تقدمت وركبت .. سلمت

بندر : تو مانورت السياره والله

غيداء : منوره بأهلها

بندر : غيود تدرين وين بنروح ؟

غيداء مرتبكه : وين

بندر : قلتلك انا من قبل امداك نسيتي

غيداء : مدري ماأذكر 

بندر : بوديك للبيت والا ماودك تشوفينه

غيداء : الا عادي ماعندي مانع ..

طول فترة الطريق كل الاثنين ساكتين .. وصوت الاغنيه اللي تشتغل هي اللي ماليه جو السياره .. 

الايام بتفوت وتعدى 
وانا عايش فى عذابى لوحدى 
ومافيش غير صورتك قدامى 
من يوم مانت بعدت فى ثانيه 
ملهاش طعم خلاص الدنيا 
مبقتش احس بأيامى 


الفراق مكتوب عليه 
غصب عنى وايه فى ايديه 
وانت بعدك على عينى 
كل حاجه هيه هيه 
وانت فين يا نور عينيه 
مين فى بعادك حيواسينى 

مبقاش فى حاجه تفرحنى 
اى فراق ممكن يجرحنى 
بس فراقك ليه كسرنى 
على طول فى الاحلام بتجينى 
وبقولك عايزك تدعيلى 
على بعادك ربى يصبرنى 

غيداء كانت داخله جو مع الاغنيه مو حاسه باللي حولها .. جاء في بالها نواف حست ان هالاغنيه جت عالجرح .. دمعت عيونها غصب عليها .. تعبت من نواف ومن كثر ماتفكر فيه تبي تنساه وتنسى ايامها معاه بأي طريقه ..

بندر يهزها مع كتفها .. : غيداء شفيييك

غيداء انتبهت : هلا هلا معاك

بندر : وين معاي جالس ساعه اناديك يلا وصلنا انزلي

غيداء : انشاءالله 

نزلت غيداء مع بندر ..
بندر قرب لها ومد يدينه لها وهو يبتسم : يلا ندخل

غيداء ابتسمت ومدت يدينها له ودخلوا مع بعض .. 

اول مادخلوا القصر غيداء كانت مندهشه من القصر اللي هي فيه ماكانت تتوقعه كـذا ماكانت متصورته كـذا في عقلها .. تتأمل البيت وتتخيل نفسها عايشه فيه لحالها مع زوجها .. كل هالبيت الكبير لي لحالي .. مو مصدقه ومو مستوعبه شي من اللي تشوفه ..

قابلتهم مشرفة الخدم كانت فلبينيه اسمها فانزاليا 

فانزاليا : welcome m.s bandar 

بندر بابتسامه : welcome

تركها بندر وراح مع غيـــداء .. 

بندر يمشي غيداء بالقصر ويوريها كل شي .. طيووب وحبوب في تعامله معها اسلوبه كان حلو وياها بعكس اسلوبها القاسي اللي كانت تعامله فيه وكانت تشوف تعامله مع الخدم حلو ..
غيداء تفكر في بندر وتعامله كيف كان .. هو ماله ذنب انها تعامله كـذا لازم تنسى اللي في بالها .. الشخص اللي شاغل كل تفكيرها وتبدا حياة من جديد .. 

***********************************

دخل الصاله وشماغه على كتفه باين عليه معصب وطفشاان ..

ساره اللي كانت جالسه بالصاله : خالد

التفت عليها خالد : هلا

قامت ساره عنده : شفييك شكلك معصب

خالد : ماعصبت شبغيتي مني

ساره : وش بينك وبين غاده ليه متهاوشين

خالد : وانتي كل خبر يووصلك بسرعه .. مابيني وبينها شي لاتجلسين تزعجيني

ساره : واضح عليكم انكم متهاوشين مو انت لحالك حتى غاده متضايقه ومعصبه

خالد رفع صوته : اووه غاده خلاص قلتلك مافيني شي

ساره : انا ساره مو غاده .. شفت شلون انها في بالك اكييد بينكم شي 

خالد : ساره والا غاده كلهم اسماء ترى .. يلا حلي عني ياساره تكفيين تراني مو ناقص وجع راس 

ساره مستغربه : طيب لاتعصب والله ماصار شي .. بعدين شدخلني تهاوشني كل واحد منكم يهاوش فيني والله مالي ذنب

خالد عصب : ساره خلاااص والله اقلقتيني 

ساره تروح عنه : طيب طيب انا رايحه غرفتي اعصااابك 

راحت ساره وراح خالد بعدها لغرفته .. متضااايق من اللي صار مايدري شلون يفهم غاده اللي مو بالسهوله تفهم وترضى .. غاده الانسانه اللي حبها رغم كل ظروفه معها .. رغم كرهها له ومعاملتها له يحبها .. وماصدق انها ترضى يوم خطبها .. بس الحين شكلها مافيه امل ترضى وكيف تفهم علشان ترضى ؟؟ 

**************************************

اليـــــــــــوم يوم الاثنين ..

ممكن تقولون هذا يوم عادي بالنسبه لأبطال القصه .. 

لا مو عادي ..


اليوم زواج غيداء وبندر .. 
الهنوف تكلم ساره : يلا ساروونه شصار عليكم ترى الوقت متأخر

ساره : وليدوه عجزت فيه مو راضي يصحى وخالد غاده مو راضيه تركب معه والسواق تعرفيين كيف مشغول شتبيني اسوي بالله

الهنوف : طيب انا دقيقه اشوف عبدالعزيز يوافق والا لا .. وبدق عليك 

ساره : اوكي انتظرك باي ..

ساره التفتت على غاده : وانتي الحين ليه ماتركبين مع خالد وتريحينا 

غاده : ساره خلاص قلتلك مابي اركب لاتناقشيني

ساره : وليه ماتبين 

غاده : ماعليييك مني المهم اني لو اموت ماركبت مع خالد 

ساره : افف منك انتي وياه مادري شسالفتم قلبتوا 

شوي ورن التلفون 

رفعت ساره السماعه : هلا والله

الهنوف : اهلين سارونه 

ساره : هلا .. هاه شصااار 

الهنوف : خلاص تجهزي انتي وغاده عبدالعزيز راح يودينا

ساره : ياحبيله ابو ريما يلوموني فيه

الهنوف : وينه يسمعك يستانس وانتي تقولين ابو ريما 

ساره : ههههههههههه خليني اشوفه واقول له ولايهمك 

الهنوف : المهم ياحلوه احنا ربع ساعه ونكون عند الباب لاتتاخرون 

ساره : اوكي ننتظركم .. باي 

تجهزوا ساره وغاده وجاهم عبدالعزيز وراحوا مع الهنوف للمشغل .. 

في القصـــــر .. اضواء عاليه .. حضووور كبير .. 
امتلى المكان بالحضور .. كان تنسيق رووعه ومكان احلى .. الزواج متكلف فيه بندر بكل شي سوى كل شي وماخلى على ابو سعود شي يسويه ويتعبه .. 

بدى صوت الطق يعلى في هذيك القاعـــه الكبيره اللي امتلت بالحضور .. 

فوق عند غيداء كانت معاها وحده طول الوقت وهي واقفه بجنبها تخفف عليها ربكتها وتوسع صدرها بسواليفها تنسيييها خوف هاليوم وربكته اللي هي مجربته .. وحده ممكن ماتتوقعون ابد انها ممكن تكون مع غيداء وواقفه بجنبها .. 

غيداء: والله خايفه مدري كيف بنزل الحين

مها : والله ذكرتيني بيوم زواجي كنت نفس احساسك 

غيداء : شايله هم هاليووم من زمان .. والحين جاء وانا للحين شايله همه 

مها : ياحبيبتي لاتشيلين هم .. والله هاليوم حلوو ماله داعي تخافين فيه والا ترتبكين .. وسعي صدرك من قدك ياحلوه بهالفستان الحلو وراح تنزفين الحين احلى زفه .. اضحكي ووسعي صدرك .. 

غيداء : كيف اوسع صدري ماأقدر مرتبكه مره 

مها : انتي خلي في بالك ان هالشي عادي والله بيمشي بسرعه وبتضحكين على نفسك بعدين اذا تذكرتي نفسك كيف كنتي خايفه ومرتبكه .. 

غيداء تنهدت : ربـــك يعيـــن ,, 

في جهه ثانيه من القاعــه .. 

الهنوف وساره وغاده وصلــوا متأخر ..

ساره : كله من هالمشغل اللي خليتينا نروح له مره زحمه وقلق

الهنوف : خلاص عاد وانا شدراني اننا بنتأخر كـذا 

ساره : شوفي كيف العالم امتلت الحين ماندري نسلم عليهم والا نروح نشوف غيداء 

الهنوف : ساره تراك ازعجتيني سلمي وبعدين روحي لغيداء 

غاده : خلاص عاد انتي وياها ماصار شي شي راح ليه تتكلمون فيه 

ساره : طيب امشوا بس نسلم لانضيع وقت زياده 

راحــوا البنات يسلمون .. سلموا عاللي قدروا عليه والباقين اتركوهم ماسلموا عليهم تعبوا وطفشوا وراحوا لغيداء .. 

دخلت ساره : غيوووووود

غيداء كانت جالسه تكلم بالجوال صديقتها اللي تعتذر لها انها ماراح تجي

غيداء : اوكي ياقلبي معذوره اشوفك قريب انشاءالله .. باي ..

سكرت غيداء .. 

غيداء : هلا والله مابغيتــوا

ساره : الحلوه الهنوف خلتنا نروح مشغل غبي مدري وش شايفه فيه

الهنوف : المشغل اللي تقولين عنه غبي شوفي وش طلع شكلك مره تجننين

ساره : حلووه من دونه والله

غيداء : خلاص عاد ماصار شي لاتتهاوشون 

غاده صرخت : غيداااااااء

غيداء خافت : غدو شفيك

غاده : مو مصدقه ان اليوم زواجك خلاص يعني بتروحيين اليوم ماراح نشوفك

غيداء : شدعوا واللي يتزوج خلاص مايشوف اهله

غاده : لا بس ولو مايصير مثل اول 

غيداء : ماعلييك حبيبتي 24 ساعه بكون عندكم بتطفشين مني 

غاده : تقولين كـذا الحين بس اذا رحتي مع زوجك بتنسين 

غيداء : انسى الدنيا كلها ولاأنساكم شدعوووا 

غاده : لبى قلبك .. تدريين مره متغيره 

غيداء : ليه

غاده : صايره عسووله تجننييين يادوبا

ساره : ايييه من جد 

غيداء : ياحبيلك والله عقبال ماأشوفك في مكاني

ساره : اميييين يارب 

الهنوف : ماتقصدك ياساره تقصد غاده

غيداء هههههههههههه كلهم واحد 

غاده : هههههههههههه كل هذا حماس للزواج ساروونه 

ساره تـفشلت : يابييخكم انا بنزل تحت يلا بس باااي 

الهنوف : هههههههههه اول مره اشوفها تستحي 

جلسوا البنات يسولفون شوي مع بعض ..

بعد فتره انزفت غيـــداء على موسيقى هاديه .. زفتها كانت ابداع ومع فستانها الابيض الروعه صاير شي ثاني .. 
غيداء وهي بزفتها دمعت عينها غصب عنها .. تذكرت امها وابوها الله يرحمهم تمنت لو امها الحين مووجوده تشوفها بهاليوم اللي ماراح يتكرر بالعمر .. 
حاولت تتمالك نفسها وماتزيد بدموعها اللي صارت تنزل وهي مو حاسه فيها .. 


********************************

في جهه ثانيه من القصـــر عند الرجال .. 

الوليد كان مبسووط مره : بالله فرووس شوف هذاك اللي مسوي نفسه كاشخ بساعته كل شوي يشوف الوقت

فارس : هههههههههههه وانت شعليك منه .. فرحان شكله اول مره يشتري ساعه 

الوليد : ههههههههههههه من جد 

عبدالعزيز : الحين انت وياه ليه ماتقصروون حسكم والله فشلتونا كل العالم تطالع فيكم 

الوليد وهو يضحك : بالله انت شوف هاللي قدامك هو وساعته وتضحك غصب 

عبدالعزيز : ماعليييك منه بس خلك في حالك 

الوليد : بس تدري انا قاهرني بعد اللي جنبه ودي اعرفه

فارس : ياخبل اللي جنبه هو اخو بندر 

الوليد : وانت شعرفك وبعدين بندر ماعنده اخوان

فارس : الا له اخو واحد وهذا هو .. وانا شايفه وهو يكلم اللي معه وجدي قال لي بعد انه هذا اخوه 

الوليد : يعني هاللي مسوي نفسه ونضحك عليه اكيد يعرف بندر

فارس : اكيييد ياذكي 

شوي ويجي مشعل عندهم ..

مشعل : وانا اروح وارجع وانتم تسولفووون 

فارس : فاتك ميشوو 

مشعل جلس : وشو 

فارس : ضحكنا على واحد ضحك من شوي 

مشعل : ميين وليه تضحكون

فارس : شوف هاللي قدامنا 

مشعل يلتفت : شفييه

الوليد : تكلم بشوويش شف كيف يطالع فييينا فضحتنا 

مشعل شهق اول ماشاف الولد اللي كانوا يتكلمون عنه .. : هذا ســــــالم .. 


انتهـــى البارت ..

توقعآآآتكم ..


مشعل والولد الي شافه ..مين يكون هذا سالم .. وليه شهق واستغرب يوم شافه ؟؟ 

خالد وغاده والمشكله اللي صايره بينهم .. هل بيقدر خالد يفهم غاده وترجع طبيعي مثل ماكانت ؟؟

نواف كيف راح يتلقى خبر زواج غيداء وردة فعله وش راح تكون ؟؟



البــــــــارت الرابع والثلاثون ,, 

الفصل الأول ..


مشعل : انا متأكد هذا هو

الوليد : طيب ومين يصير هذا سالم

مشعل يلتفت على الوليد : هذا اخو سلطان

الوليد : سلطان مين

مشعل : يااااذكي سلطان ماغيره صديق محمد اللي نواف مسجون الحين بسبته

الوليد : اييه عرفته هذا الحين اخوه 

مشعل وهو يطالع بالولد : ايه

فارس : يعني هم يعرفوون بعض اكيد سلطان يكون ولد عم بندر

مشعل : اكييد وش هالحظ الزفت 

فارس : قوم انا وياك نتأكد نشووف 

مشعل : وين نقووم خلنا جالسين المشكله انه يعرفني شايفني بالسجن اكثر من مره .. بس شكله نساني ومايذكرني

الوليد : طيب واذا صار ولد عمه ماوقفت الدنيا

مشعل : ياحبيبي عائلة سلطان ماتعجبني ابد ومادام بندر يكون ولد عمهم اكيد انه نفسهم ونفس طبايعهم وبصراحه ماتستاهل بنت خالي تتزوج واحد ولد عمه سلطان

الوليد : مو شرط انه يكون نفسهم .. الحين الاخوان يختلفون عن بعض وهم من عائله وحده فمابالك بعيال عم

مشعل : مدري انا ضاق خلقي صراحه 

الوليد : اقول وسع صدرك ماصار شي 

جلسوا العيال يسولفون مع بعض .. 

في جهه ثانيه من القصر

عند الحـــريم ,,

ام سعود : روحي قوليلها طيب 

حصه : انشاءالله يمه

راحت حصه ورقت المنصه ..

كانوا البنات كلهم جالسين حول غيداء ,,

حصه : يلا حبايبي انزلوا المعرس بيدخل الحين

غيداء اول ماقالت عمتها ان بندر بيدخل قامت ترتجف ماتبييه يدخل ابد 

لاحظت الهنوف عليها ..

نزلت الهنوف راسها عند غيداء وبصوت خفيف : غيوود حبيبتي لاترتبكين مبين عليك خليك طبيعيه 

غيداء تضغط على يد الهنوف : بصييح

الهنوف : اعقلي بس وش يصيحك الحمدلله يلا كلها ثواني وتعدي وخليك عايديه علشان المصوره اذا جت تصورك تطلع الصوره حلوهـ ,,

غيداء هزت راسها من دون ماتتكلم ..

حصه : يلا الهنوووف الرجال بيدخل يلا ياعمري

الهنوف نزلت مع امها .. 

باقي بالمنصه غيداء لحالها وبجنبها ام سعود .. 

تغطـــوا الحضور ..

ودخل بندر معاه عمه وعيال عمه .. 

غيداء جالسه عالكرسي ومنزله راسها ماتبي تشوفه وهو يتقدم لها ..

تقدم بندر وسلم على ام سعود بعدين وقف قدام غيداء ..

رفعت راسها وقامت على طول ..

سلم عليها وقربها وعطاها بوسه مع خدها ,, غيداء تمنت الارض تبلعها ولايصير هالموقف قدام الكل

البنات مبسووطين وهم يشوفون بندر .. من اول ماشافوه حسوا انه انسان طيب وحبوب

جلس بندر بجنبها وابتسامته مافارقت وجهه ..

عيال عمه وعمه باركوا لغيداء وبعدها طلعوا ..

بندر : الف الف مبروك ياأحلى عروسه

غيداء : الله يبارك بعمرك 

بندر : غيود ارفعي راسك ليه تحرميني من هالوجه ..

غيداء كانت مرتبكه مالها خلق لبندر وسوالفه .. مارفعت راسها وضلت على حالها

بندر قرب ورفع راسها بيدينه : يعني لازم انا ارفعه بنفسي

غيداء ساكته ..

بندر : بسم الله عليك قمر ربي يحفظك

غيداء ابتسمت : تسلم

جلس بندر يسولف معها شوي وبعدها قام بيطلع وياها ..

بندر واقف وماسكها بيدينها على شان يطلعون ..

نزلوا من المنصه .. والبنات وعلى راسهم ساره يصفقوون وينادونها ومبسووطين حيل .. بس هي مو لمهم ولا حست فيهم 

الهنوف : ياحبيلها والله مره مستحيه

ساره : على ايش تستحي ياليييتني مكانها بس والله ارفع راسي واضحك واعطي العالم بوسات

مها : انتي الله يستر منك لاتعطين زوجك البوسات اذا جاء يسلم عليك

ساره : ههههههههههه عادي اسويها 

غاده جالسه معهم وتطالع في اختها وهي تمشي مع زوجها .. تخيلت نفسها مكانها وبجنبها خالد .. والله راح يكون احسن يوم بحياتي .. بس الحين لا كل شي تغير اييه كل شي تغير ..
خالد انسان خاين ... قهر اني حبيته وتعلقت فيه .. سهله انساك ياخالد بحااول انساك .. والله بحاول ..


تـــم زواج غيداء على خير ... والكل رجع لبيته مبسوط ومستانس .. غيداء سافرت مع بندر لـ رومـا .. بندر كان يتمنى انه يوديها اكثر من مكان بس هي ماحبت هالشي وماتبي تطول في السفر ..
واعتذررت عن الجامعه علشان زواجها ..

**********************************

في بيت يوسف .. رهف من بعد ماطلعت رانيا من المستشفى وهي طول الوقت معها بغرفتها ..
دخل يوسف معصب ويهاوش : ليه تطيحين اللي في بطنك ويين راح وين وديتيه

رانيا : يوسف انت اللي طيحت ابنك بنفسك انا مالي اي دخل

يوسف : اصغر عيالك انا تجلسين تكذبين علي 

رهف : انت شفيييك انجنيت هي شدخلها انت اللي طيحت ولدك بنفسك

يوسف تقدم لرهف وعطاها كف : بس ولااسمع منك ولا كلمه .. انقلعي برا الغرفه يلا اشووف

طلعت رهف وهي حاطه يدينها على خدها.. الكف كان قوي .. بس ماعاد صارت تحس بألمه من كثر ماعطاها ابوها ..

رانيا : يوسف عن جد انت مو طبيعي

يوسف : تكفين عاد انتي يالطبيعيه .. رانيااا مالك دخل فيني ولاأشوفك متكلمه مره ثانيه فاهمه ..

سكتت رانيا ماردت عليه .. جلس يطالعها فتره بعدين طلع ..

*********************************

عبدالعزيز من بكرا من بعد زواج غيداء راح لنواف .. مشتاااق له ومشتاق لسوالفه ..

طلب عبدالعزيز من الظابط انه يدخل على نواف مايبيه هو يطلع وباليالله رضى الضابط دخل عبدالعزيز على نواف كان منسدح وعينه على فوق ..

عبدالعزيز قرب وبهدووء : حبيبي نواف

نواف على طول فز من مكانه : عبدالعزيز 

عبدالعزيز راح له وضمه : لبييه ياعيون عبدالعزيز 

نواف متعلق في عبدالعزيز بقوه : عبدالعزيز طلبتك

عبدالعزيز : امرني 

نواف بعد عن عبدالعزيز ومسكه مع يدينه : قول لي امس شصاير 

عبدالعزيز : ماصار شي .. ليه يانواف

نواف : امي ابووي اخواني فيهم شي

عبدالعزيز : كلهم بخير والله مافيهم شي

نواف : الهنوف وريووم بخير

عبدالعزيز : كلهم بخير تطمن 

نواف سكت

عبدالعزيز : شفيك نواف

نواف : امس والله ماقدرت انام حسيت بضيقه مو طبيعيه حسيت فيه شي صاير وانا ماأدري

عبدالعزيز تذكر زواج غيداء امس وضاق صدره على نواف ..

نواف : ليه سكت اكيييد فيه شي قول لي عبدالعزيز تكفى طمني

عبدالعزيز : نواف ياقلبي صدقني مافيه شي 

نواف : مدري احساسي ماراح يخيب

عبدالعزيز : ريح بالك وتطمن مافيه الا كل خير 

نواف : اكيد

عبدالعزيز يبتسم له : اكيد 

نواف : الوليد شخباره

عبدالعزيز : تماام يسلم عليك

نواف : ماصار يجي ابد من زمان ماشفته اشتقت له والله 

عبدالعزيز : يجيك انشاءالله ماعليك لاتشيل هم

نواف : العيال كلهم ماعاد يجون حتى انت اللي كنت غير عنهم نسيتني وماصرت تجي 

عبدالعزيز ضاق صدره هو بالفعل مقصر بحق نواف وصاير مايجيه كثير .. انشغل وهو مو حاس بعمره

عبدالعزيز : مو انا اللي انسى نواف بس يانواف احيانا نجي ويمنعونا ندخل عليك

نواف : وليه يمنعونكم 

عبدالعزيز : ماأدري عنهم نتهاوش معهم ونطلع

نواف صدق كلام عبدالعزيز اللي كان يكذب عليه علشان مايضيق صدره ويقول اني انشغلت عنك .. 

جلس عبدالعزيز فتره مع نواف بعدين طلع وتواعد مع العيال انهم يجوون يوم كلهم يجلسون عنده ..

*********************************************

خالد جالس بغرفته .. ماسك الورقه بيدينه يطالع فيها ويقرا اللي مكتوب فيها حرف حرف ..هالورقه عنده من 5 سنين تقريبا محتفظ فيها مو قادر يرميها .. على ان الكلام اللي فيها يجرحه كل ماشافه .. بس حبه للشخص اللي كاتب بالورقه منعه انه يرمي الورقه والا يشقها .. 

انسدح خالد على سريره والورقه بيدينه .. يحس انه مخنووق ومتضايق .. وده يصرخ وده يصيييح .. 

يفكر شلون يرضي ويفهم غاده اللي فهمته غلط ومو راضيه تسمع منه اي كلمه ,, 

فز من سريره بسرعه ودخل الورقه بالدرج وطلع من الغرفه وراح عند ساره بغرفتها ..

طق الباب عليها ..

فتحت ساره : اهلين خالد

خالد : هلا .. ساروونه تعالي شوي لغرفتي ابيك

ساره : شعندك 

خالد مسك يدينها : شوي ابيك

ساره مشت معاه وراحت لغرفته ..

دخل خالد وسكر الباب ..

خالد : تعالي

ساره : شسالفه خالد شفييك

خالد جلس على السرير وساره جلست عالكرسي اللي قباله ..

ساره : شعندك خالد

خالد : تكفين بطلبك طلب واحد مابيك تردينه

ساره : آمر 

خالد : مايامر عليك عدو .. (سكت خالد فتره )

ساره : شفييك تكلم 

خالد : اتوقع تعرفين شصاير بيني وبين غاده 

ساره : ايه بس مدري وش السبب

خالد : غاده زعلت من بعد ذاك اليوم يوم اوديكم بيت امي واشيل رانيا معي المستشفى

ساره : ايه 

خالد : تتوقع انها زوجتي مو راضيه تفهمني شسوي

ساره : ههههههههه تتزوج ولاتعلمنا ياخالد

خالد : والله انا شكيت بعمري

ساره : هههههههه ياحبيلك .. اسمعني خلّوود

خالد : هلا اسمعك 

ساره : الله لايلومها غاده يحق لها تزعل اذا شافتك مع وحده ماتعرفها واول مره تشوفها وشايلها ومهتم فيها طبيعي بتززعل

خالد : بس انا قلتلها اني مااعرفها وضحكت علي

ساره : ايه طبيعي انت الحين على بالك تبرر بالعكس كانك تكذب شلون ماتعرفها وشايلها بإهتمام 

خالد : اجل شتبيني اقول

ساره : خالد انا اول ماشفتك شايلها بصراحه جاء في بالي اشياء غريبه يعني استغربت بجد ميييين تكون ويوم شفتها حامل على طول تأكدت انها زوجتك بس يوم قالتلي العنود كل شي عرفت وفهمت السالفه

خالد : حتى انتي على بالك انها زوجتي .. لو امووت ياساره واجلس من دون مااتزوج .. غير غاده والله مابي 

ساره : ادري بمشاعرك ياخالد بس انا ابي اوصل لك ان غاده طبيعي تزعل وهي تشوف خطيبها مهتم بوحده هي ماتعرفها

خالد : طيب والحين كيف اقنعها وهي مو راضيه تسمع مني .. ساره ياليتك تفهمينها انتي 

ساره : من عيووني .. والله عادي بس اتمنى انها تسمع مو تعصب علي وتطردني

خالد ضحك : فديتها والله تعصب بسرعه 

ساره : من جد وتعصب على اي شي

خالد : ههههه ماعليه تحمليها علشاني بس خلييها تقتنع اهم شي

ساره : انشاءالله .. تبي اروح لها الحين

خالد : ايه اكيييد

ساره قامت : اوكي دقايق وارجع اقولك شصار 

خالد : بسرعه لاتتأخرين

ساره وهي طالعه : انشاءالله

رجع خالد وانسدح على سريره يحس انه انبسط شوي من بعد كلامه لساره .. ياحبيلها ساره على هبالها ورجتها بس تفييدك بمواقف مثل كـذا ..

اخذ خالد جواله وجلس يلعب فييه وهو يقرا مسجاته شاف مسج من تركي وتذكره ..
يووه تركي من زمان عنه .. خلني ادق عليه وقت ماتخلص ساره 

دق خالد على تركي .. 

تركي : هلا والله بـخلّووود

خالد : هلافيييك حبيب قلبي .. اخبارك 

تركي : بخير عساك بخير .. وانت بشرنا عنك 

خالد : الحمدلله على كل حال

تركي : وينك يالدوب لهيت عني ولاكأن عندك صديق اسمه تركي

خالد : والله ياتركي حالتي حاله مدري شلون يومي يمر بسرعه ماأحس بالوقت

تركي : والا طبيعي مشغول مع حبيبتك ونسيتني

خالد : لا والله فرحتي ماتمت

تركي : ليه بعد شصاااار

خالد جلس يقول لتركي كل اللي صار مع غاده في بيت امه والمستشفى ..

تركي : معليش خالد انا قاهرتني بنت عمك ودي اذبحها 

خالد كأنه معصب شوي: شسووت لك هي

تركي : ماسوت شي بس ترفع الضغط انت عطيتها وجه بزياده 

خالد : تركي ماعليك مني اعطيها وجه والا ماأعطيها عندك حل عطني اياه ماعندك خلاص باي

تركي : سلامات خالد شفيك قلبت علي ماقلت شي 

خالد : كل اللي قلته وتقول ماقلت شي .. تركي ماعليك من بنت عمي انت عليك من خالد وبس

تركي : طيب خلاص ماصار الا الخير 

خالد : انت وينك الحين

تركي : ليه بغيت شي

خالد : لا سلامتك

تركي : توني طالع من البيت .. ماتبي امرك نطلع نتمشى شوي

خالد : عن نفسي ماأقدر الحين بوقت ثاني اووكي

تركي : اوكي على راحتك 

خالد : يلا اجل مااطول عليك خلنا نشوفك عاد

تركي : انشاءالله

خالد : يلا تامر شي ؟

تركي : سلامتك حبيبي

خالد : الله يسلمك .. مع السلامه 

تركي : فمان الله ..

سكر خالد من تركي وضاايق خلقه يحس تركي فيه شي مو هو تركي نفسه .. 
او خالد هو نفسه فيه شي كان ماله داعي أهاوش تركي على سبب تافه وأقول له كلام مثل اللي قلته 
تركي وقف معاي بكل موقف صار لي .. تركي ماعمره نساني .. وكل ماإحتجت شي عطاني ماعمره قصر معي .. شفيني عليه اليوم ..

ترك جواله على سريره وطلع من غرفته قابلته ساره ..

خالد : شصار 

دخلت ساره غرفته : تعال اقولك شصار 

خالد سكر الباب : شصار

ساره : غريبه هالبنت 

خالد يجلس بجنب ساره : قولي لي من البدايه شسويتي لها وش قلتي وش ماقلتي 

ساره : دخلت عليها ..


,,,,,,,,,,,,,,,,,,,,,

ساره : اهليين غدو

غاده : هلافيك

ساره : ممكن بكلمك شوي

غاده : قولي شعندك 

جلست ساره : غدو انا ادري بينك وبين خالد شي متهاوشين والا زعلانين على بعض

غاده : مافيه شي بيننا

ساره : الا فيه 

غاده : يعني مو مصدقتني

ساره : لا مصدقتك بس اللي اشوفه انا غير كلامك 

غاده : وش قصدك ؟

ساره : ياغاده واضح كل شي بينكم ان فيه شي انتي مو طبيعيه وهو بعد نفس حالتك واكبر دليل انك ماعاد تجلسين معنا اذا كان موجود ولاتركبين السياره معه

غاده : طيب يعني انتي عارفه شتبين توصلين له 

ساره : ابيك تفهمين ان الشي اللي زعلتي عليه تراه بايخ ومايستاهل

غاده : تعرفينه طيب يوم انك تحكمين عليه

ساره : ايه اعرفه انا ادري انك زعلانه علشان رانيا

غاده مستغربه : مين رانيا بعد هذي وحده جديده 

ساره : لاهي نفسها

غاده : مين قصدك ؟؟

ساره : اللي شفتيها ذاك اليوم شايلها خالد هي رانيا

غاده تتطنز : واسمها رانيا بعد عاشت الاسامي 

ساره : ههههههه اسمعيني غدو

غاده : هلا

ساره : تدرين مين هي رانيا ؟

غادة : زوجة الخاين 

ساره : افف اي خاين

غاده : فيه غيره ولد اخوك

ساره : ياعمري ياخالد الحين صار خاين

غاده : ايه خاين ساره خلاص قفلي الموضوع تكفييين

ساره : لا ماراح اقفل مشكلتك انتي تفسرين كل شي تشوفينه على كيفك وماتتأكدين قبل 

غاده : كل شي واضح ماكان له داعي اتأكد

ساره : الا له ادعي .. تدرين مين رانيا

غاده صرخت : ايييه ادري قلتلك خلاص 

ساره : غادوووه لاتصارخين علي هذا جزاتي جايه ابي افهمك

غاده : انا فاهمه ماأحتاج

ساره : الا تحتاجييين .. رانيا هي زوجة يوسف زووج هيا ام خالد .. وخالد ياعمري ماله دخل يوم انك تقولين انه خاين بسس اخته دقت عليه وجاء وشافها كـذا وساعدها .. عادي ماسوا شي

غاده سكتت تحس ساره صادقه بكلامها .. ايه صح انا كيف قررت بسرعه انها زوجة خالد ..

ساره وهي تقوم : ياغاده نصيحه لك .. لاتحكمين على الشي من اول ماتشوفينه .. تأكدي قبل كل شي تسوينه .. خااااالد ياغاده انسان مايتكرر مرتين ولاتحسبين نفسك كل مره بتزعلين وترضين وتنتهي السالفه .. خالد ياغاده مليون بنت تتمناه يقدر في ايام يخطب غيرك ويتزوج ويرتاح منك ومن تفكيرك اللي يذبح الواحد .. 

,,,,,,,,,,,,,,,,,,,,,,,

خالد : انتي احسن وحده بالدنييييا

ساره : شفت كييف اعجبك احلف الحين انها اقتنعت غصب 

خالد : اذا اقتنعت بجد ورضت ولله لأعطيك اللي تبين

ساره : امممممم تدري وش ابي

خالد : آمري تدللي 

ساره وهي تغمز له : ابي غاده 

خالد : لاعاد طلبتي المستحيل

ساره : هههههههههه والله غاده الزفته حظها حلو مادام يحبها واحد مثلك

خالد : ليه حلوو ؟

ساره : يحبها خالد وماتبيه حظها يكون حلو .. هذا خالد مو اي انسان عادي

خالد : ياحبيلك لاتخليني اصدق واغتر عليك

ساره : لا لا كل شي ولا الغرور عاد .. خلاص غاده حظها شيييين مره

خالد : هههههههههههه 

ساره جاء في بالها فكره : اقوول خالد

خالد : لبيه

ساره : لبى قلبك .. بسألك سؤال وتجاوبني بصراحه 

خالد : اسألي

ساره : اممم من متى وانت تحب غاده 

خالد : من عرفتها 

ساره : وعلى اي اساس غاده بالذات مع ان اسلوبها معاك زفت وكانت تكرهك ومبينه للكل انها تكرهك

خالد : انا مادريت انها تكرهني الا يوم حبيتها .. مو بيديني اني اكرهها علشانها تكرهني ..

ساره : شي واحد طيب خلاك تحبها مو معقوله حبيتها كـذا وش الشي اللي اعجبك فيها 

خالد وصوته فيه من الضيقه والحزن : كلها تعجبني .. يوم كانت صغيره وماتتغطى عني كنت اشوفها شخصيتها قويه بينكم ..
اشوفها اذا عصبت وزعلت وقامت عنكم .. اذا عصبت يعجبني شكلها .. ودي اشوفها دايم معصبه ومعقده حواجبها ..
ضحكها وروقانها احيانا يعجبني .. حبيتها وانا مو حاس بعمري ياساره .. 
ومن يوم حبيتها وصرت اسولف معها واتقرب لها اكتشتف انها تكرهني وماتحب تجلس معي ولا حتى تشوفني .. 
ضاق خلقي بس انا وش بيديني خلاص حبيتها .. صرت انرفزها واحب اعاندها واحبها لما تعصب علي وتجلس تهاوش فيني ..
وانا مبسوط اطالعها وانا ابتسم ولاأرد عليها والا اهاوشها .. رغم كل شي سوته لي .. فشلتني في السوق يوم تصرخ بوجهي وتقول اكرهك ..
وتقول لي دايم الله يصبر الارض اللي تمشي عليها دايم تردد هالجمله .. ومع هذا كله عجزت اني اكرهها بالعكس حبي لها زاد .. 

من بعد ماتوفى عمي الله يرحمه وزوجته وماجد وسكنت هي عندنا .. والله اني فرحت فرح عمري مافرحته من قبل .. صحيح انها كانت ماتحب تجلس معي والا تسولف .. بس كنت مبسوط يكفي احساسي انها معنا بنفس البيت ..

ساره قاطعته بصوت عالي : والله ماتستاهل كل هالحب ياخالد

خالد : غاده تستاهل ولاتقولين هالكلام والا زعلت منك

ساره : مو قصدي ياخالد بس شي يقهر انك تحب شخص وهو مايحبك

خالد : غاده تحبني وادري في الشي هذا بس هي تكابر وتبين انها ماتحبني

ساره : الله يصبرك عليها اذا صارت زوجتك

خالد : متى يجي هاليوم بس

ساره : يجي انشاءالله الدنيا سريعه وكل شي يمشي بسرعه 

خالد : ربك يعين

ساره بعد ماخلصت وسوت الشي اللي في بالها قامت : اوكي انا بطلع بدك شي خلّوود

خالد : سلامتك ياحلوه 

ساره ابتسمت : بيبااي

خالد : باي

طلعت ساره وعلى طول راحت لغرفتها وفتحت جوالها وجلست تسمع مقطع الصوت اللي سجلته ..

ساره من سألت خالد عن غاده وكيف حبها وليه ومن متى وهي كانت فاتحه جوالها تسجل وخالد مو حاس فيها .. سجلت كل شي قاله خالد عن غاده .. علشان بس تثبت لغاده وترجع المياه لمجاريها ..

قامت بسرعه وراحت عند غاده بغرفتها

غاده : ادخلي

ساره دخلت مبسووطه 

ساره : والله ياغاده حظك حلو وانتي مو حاسه فيه

غاده مستغربه : وشو شصاير

مدت ساره الجوال لغاده : اسمعي هالمقطع

غاده : مقطع ايش 

ساره : من شوي كنت عد خالد وسألته عنك وجاوبني وسجلت كل شي قاله وهو مايدري .. اسمعي وشوفي 

فتحت غاده المقطع وجلست تسمع كل شي صار وكل كلمه قالها خالد عنها .. 

غاده وهي تسمع دموعها كأنها بتنزل بس تحاول تمسكها .. بعد ماإنتهت سكتت وهي تطالع بجوال ساره ,,

ساره : شفيك

غاده رفعت راسها وقالت وخانقتها العبره : بس انا ماأكرهه 

ساره تسوي مافهمت : مين ؟

غاده : خالد .. والله ماأكرهه يمكن اول يوم كنت صغيره غبيه بس الحين لا والله ياساره لا 

ساره : يعني كيف الحين تحبينه 

نزلت غاده راسها وبعدين رفعته وقالت : ايه والله احبـه بس

ساره : بس ايش

غاده : هو ليه يسوي كـذا

ساره : انا فهمتك الظاهر قبل شوي ماإقتنعتي بكلامي للحين 

غاده : يعني رانيا زوجة يوسف مو زوجة خالد

ساره : ايه زوجة يوسف وانا اعرف خالد وحتى انتي تعرفين ومن كلامه اللي سمعتيه من شوي.. 
خلاص تأكدي ان خالد يحبك انتي وبس ومايبي غيرك 

غاده : ساره

ساره : هلا

غاده : ابي المقطع ارسليه لجوالي

ساره : هههههههههههه تبين تسمعين صوته كل ماضاق صدرك يعني

غاده : ساره بترسلين والا شلون

ساره : لاتعصبين طيب خلاص برسل 

ارسلت ساره المقطع لغاده وبعدين قامت ..

ساره : بهالمناسبه الحلوه بقول للوليد يطلعنا نحتفل فيك انتي وخالد

غاده : اقول اعقلي تكفين لايدري الوليد والله يسوي سالفه تكفيييين سارووونه 

ساره : هههههههه طيب من عيوووني تعبتييني انتي وزوجك بروح انام يلا باي

غاده ابتسمت لأول مره تحس ان هالمرة كلمة زوجك حلووه وحست فيها بإحساس غريب ماتدري وشو بالضبط ..

***********************************

في رومـا.. عند العروسين .. بندر وغيداء ..

طالع بندر مع غيداء يتمشى معاها كان ماسك يدينها ومو مخليها ابد .. يمشي ويسولف عليها وهي تاخذ وتعطي معاه 
وصايره طبيعيه معاه وتحاول تحسن اسلوبها اكثر من اول ..

بندر : غيوود

غيداء : هلا

بندر : تدرين اني مبسوط احس اني اسعد انسان بالدنيا

غيداء : ليه 

بندر : عندي وحده ملاك مثلك وماتبيني اكون اسعد انسان

غيداء : مو لهالدرجه بندر

غيداء : لهالدرجه واكثر بعد .. انتي يمكن مابعد عرفتي للحين مين انتي في قلب بندر 

غيداء ساكته ..

بندر : شفيك سكتي

غيداء : مافيني شي بس تعبت من المشي 

بندر : تبين نجلس 

غيداء : ايه نجلس احسن

بندر : اوكي يلا 

جلست غيداء على اقرب كرسي وبجنبها بندر حاط يدينه ورا ظهرها وضامها شوي لصدره .. 

ماإرتاحت غيداء ابد ودها تقووم وتبعد يدينه تحس انها مخنووقه ..

غيداء : اممم بندر مو جوعان

بندر : لا ليه انتي جوعانه

غيداء ايه

بندر : قومي طيب نروح نتعشاء والا اخذ لك شي خفيف

غيداء : لا لا بس ابي عصير 

بندر : يلا مشينا

غيداء : روح لحالك رجلي تعبت منها

بندر : لا ماراح اخليك لحالك هنا

غيداء : عادي بندر شدعوا ترى معاي جوال

بندر : اممم اوكي لاتتحركين اجل

غيداء : من عيوني

قام بندر وحست غيداء براحه .. من شوي كأنه ضاغط على انفاسها وهو قريب لها .. 

جلست تطالع في الرايح والجاي وتتفرج على العالم .. تحس انها طفشانه ودها ترجع للسعوديه بأقرب وقت .. اشتاقت لها واشتاااقت للكل هناك ..

تأخر بندر عليها وشافت محل قريب عندها قامت ودخلت فيه على بال مايرجع بندر ..

دخلت المحل مالقت شي حلووو .. طلعت شافت بندر واقف عند الكرسي اللي هي جالسه فيه .. راحت تركض

غيداء : بندر جيت

بندر : وين كنتي ؟؟ 

غيداء : رحت شوي لهالمحل اتفرج ورجعت

بندر مسكها مع ذراعها وضغط عليها : مو قلتلك انا لاتتحركين

غيداء : رحت شوي ورجعت

بندر رفع صوته : بس انا قلتلك لاتتحركييين 

غيداء : بندر يديني وجعتني فكني الله يخليك

ترك بندر يدينها : تكذبين علي وتقولين جوعانه واذا رحت اجيب لك تقوومين 

غيداء : لا والله يابندر بس اني طفشت وقمت شوي ورجعت

بندر : وين اللي رجلها توجعها تلعبين على اطفال انتي 

غيداء : طيب ماصار شي ليه العصبيه

بندر : ابعرف وين رحتي 

غيداء : قلتلك والله رحت للمحل هذا دخلت شوي ورجعت شفيك مو مصدقني يعني 

بندر : لا مو مصدقك امشي نرجع واتفاهم معااك بالفندق

مسكها مع يدينها بقوه وسحبها معه ..

دخلوا الفندق ,,

بندر : بتقولين لي الصدق والا كيف 

غيداء رفعت صوتها : بندر شفيييك كأنك تشك فيني .. قلتلك رحت للمحل ليه مو مصدقني 

بندر صرخ عليها : لاترفعيين صوتك طيب تكلمي زين

غيداء : خلاص قلتلك اللي عندي اذا بتصدق حلو ماراح تصدق بسلامتك

بندر من دون ماحس مد يدينه وعطاها كف : وش هالاسلوب الجديد اللي صرتي تتكلمين فيه 

غيداء دموعها نزلت غصب عنها.. في شهر العسل وتنضرب من زوجها ويهاوشها ويشك فيها .. اذا كان هذي بدايتها كيف بعيش معاه طول عمري ,,

بلحظه وحده بس من كف بندر لها تذكرت نواف لو انه هو زوجها ومعاها مستحيل يسوي فيها كـذا لو يصير اللي يصير ..
يعني انا شسويت يوم انه يعطيني كف شسوي فيه اذا كان مايصدقني .. 

بندر يوم شاف دموعها حس بغلطه وتمنى انه مامد يده .. مسكها مع كتفها بيقربها له .. بعدت عنه غيداء

غيداء بين دموعها : شتبي فيني دامك مو راضي تصدقني مو مغصوب انك تتزوجني وتعيش معي

بندر قرب لها ومسكها ومد يدينه ومسح دموعها 

بندر : اسف ياغيداء انتي جبرتيني اسوي كـذا

غيداء : شدخلني انا دامك مو راضي تصدقني واسف ماتفيد شي يابندر 

بندر قربها وحضنها بقووه لصدره : والله احبـــك مهما صار منك ومني


***************************************

خالد كلم جده على ملكته مع غاده واتفق معه ان الملكه تكون يوم الأربعــــاء .. 
غاده رفضت ان الملكه تكون الا اذا رجعت غيداء بس غيداء قالت لها تعجلها وفرحتها وهي قريبه ماراح تتغير وهي بعيده عنهم ..

مرت الايام سريعه وجاء اليوم اللي خالد بيطير فيه من الفرحه .. مبسووط مستانس في هاليوم خلاص 
غاده بتكون ملك له هو لحاله .. 

غاده بغرفتها خايفه وضايق خلقها وفرحانه بنفس الوقت .. مشاعر متضاربه في داخلها ..

ساره : يوه ياغاده خلاص عاد يلا انزلي 

غاده : مابي كيفي ماراح انزل 

ساره : تستهبلييين ابوي من ساعه وهو يقول يلا خليها تنزل والله بيعصب عليك

دخل الوليد 

الوليد : غادوووه يبيلك تصفيق انتي 

غاده : وشو

الوليد : يلا انزلي

غاده : تكفى مابي

الوليد : مو على كيفك هذا وهو ملكه مو راضيه تطلعين شتسوين انتي بالزواج

غاده : عمي تكفى مااابي

الوليد : ترى خالد يقول اذا مانزلت انا برقى انزلها

غاده : لا لا خلاص يلا نزلت 

ساره + الوليد : هههههههههه

الوليد : يلا تعالي

نزلت غاده مع عمها وماسكه يدييينه بقوه ومعها ساره ,,

الملكه كانت بسييطه بالبيت ..

نزلت غاده الصاله وسلمت على عمتها لطيفه وحصه وعلى الهنوف وجدتها ..

الوليد : يلا غدوو

غاده : طيب صبر شوي 

الهنوف : روحي يلا دقايق وطالعه وترتاحين

الوليد : اخاف تدخل وماعاد تبي تطلع

الهنوف : هههههههههه الله يستر

غاده : يابيييخك 

الوليد : هههههههه ادري يلا امشي بس 

غاده : طيب 

ام سعود : يلا عاد ترى راس ماله خالد ولد عمك عارفته وعارفك يلا حبيبتي سمي بالله وادخلي

غاده بصوت عالي : مااابي خااايفه

سمعها خالد وابوسعود اللي كانوا جالسين بالمجلس

خالد : جدي شرايك انا اطلع اجيبها 

ابو سعود : اقول اعقل بس تبي البنت تموت علينا انا ارووح اشوف شسالفتها 

العيال كانوا موجودين وجالسين بالمجلس الصغير ..

ابو سعود : غاده شفيييك يلا عاد ترى خالد بيهون

غاده : لا لا خلاص جيت

الكل : هههههههههههههه

راحت غاده مع جدها ودخلت وهي ترتجف منزله راسها على يمينها جدها وعلى يسارها الوليد 

خالد اول ماشافها ضحك عليها متمسكه فيهم بقوووه ..

غاده : السلام عليكم

خالد قام واقف : وعليكم السلام هلا وغلا

الوليد : خلاص عاد فكيييني بطلع انا 

غاده : مابي

ابو سعود : خلها يابوي تجلس بعدين اطلع

مشوا معها ليين ماوصلت عند خالد مدت يدينها وبسرعه جلست
ضحك خالد عليها وجلس ماأمداه يسوي اللي في باله .. بسرعه جلست وسحبت عليه 

الوليد : يوه يديني صارت حمراء من قوة مسكتك 

خالد : احمد ربك بعد انها ماسكتك

الوليد : الحمدلله ياربي مين قدي حرم خالد تمسك يدي

خالد : ههههههههههه يلا عاد اطلع الله يخليك

الوليد : اكيد بطلع بطني يوجعني ومالي خلق اضحك عليكم 

ابو سعود : يلا بس طلعنا ..

طلع ابو سعود مع الوليد ..

خالد التفت على غاده .. جالسه ومنزله راسها ووجها صاير احمر ..

خالد : لهالدرجه مستحيه من خالد 

غاده : ....

خالد : غاده 

غاده : هلا

خالد : ارفعي راسك 

غاده : مابي 

خالد : تعاندين يعني 

غاده : لا

خالد : ارفعيه طيب

غاده : شتبي فيه

خالد : هههههههههههه حلوه وش ابي فيه

غاده : مو لازم

خالد جاء في باله يسوي شي علشان ترفع راسها غصب ..

خالد مد يدينه على اساس بيقطع الكيكه بعدين صرخ : آآآه اصبعي 

غاده بسرعه رفعت راسها : شفيييك

خالد : هههههههههههه مافيني شي بس خليتك ترفعين راسك

غاده جلست تطالع فيه حاقده عليه بجد

خالد جلس يطالع فيها نظراته المعرووفه وبإبتسامه حلوه على وجهه ..

غاده : وش تطالع ؟

خالد : اطالع قلبي 

غاده سكتت ..

خالد قام من مكانه وراح جلس جنبها قريب منها ورفع راسها بيدينه 

خالد : تغيرتي عن اخر مره شفتك فيها 

غاده : ليه

خالد : صايره احلى بكثير 

قرب خالد وباسها مع خدها ..

غاده تتمنى وقتها جدها يدخل والا الوليد تبي تطلع خلاااص مو قادره تتحمل اكثر 

خالد : غاده 

غاده : هلا 

خالد : بتلتفتيين علي والا شلون 

غاده : خالد خلاص

قام خالد وجلس عالارض قدامها ويدينه على ركبها

خالد : غاده 

غاده تناظره : هلا

خالد مد يدينه اليمنى ودخلها تحت شعرها على رقبتها ..

غاده تناظر فيه تنتظره يتكلم ويقول اللي عنده 

خالد : ابيك بهاليوم تنسين كل شي صار قبل بيني وبينك تخيلي اني انسان ماأعرفك وانتي ماتعرفينه

غاده : انت ماسويت شي .. انا ياخالد ابيك تنسى كل شي بايخ سويته لك .. ابيك تنسى كل كلمه جرحتك فيها .. تنسى غاده الاولى .. خالد انا احس دايم اني ماأستاهل واحد مثلك

خالد قاطعها : بس ياغاده لاتقولين كـذا انتي تستاهلين دنيتي كلها .. وكل شي يجيني منك على قلبي عسل 

غاده تجرأت ومدت يدينها ليد خالد اللي كانت للحين على رقبتها ونزلتها ووضغطت عليها بيدينها بقوه ..

غاده : خالد

خالد : ياعيوون خالد 

غاده : ننسى كل شي لا مني ولامنك

خالد ابتسم لها : مو كل شي راح انساه

غاده : ليه 

خالد : يعني مره وحده دخلت غرفتي .. مدري لييه دخلت ووش كانت تبي .. ودخلت انا عليها وكانت ماسكه صورتي وطلعت من الغرفه والصوره معها وبالاخير تقول صووورتك بايخه .. موقف مثل هذا ماراح انساه

غاده ضحكت ماقدرت تمسك ضحكتها يوم تذكرت هالموقف 

خالد قام وجلس بمكانه : ياعساها دوم هالضحه .. شرايك موقف مثل كـذا تبيني انساه 

غاده بإبتسامه : اكيد لا

خالد : ههههههههههه 

الوليد : والله ضحكتك نسمعها واحنا برا

خالد : بسم الله من متى وانت هنا

الوليد: من زمان وشفت كل شي بينكم وسمعت كل شي 

خالد : جد تتكلم 

غاده ضحكت على خالد .. 

خالد التفت عليها : على ايش تضحكين

الوليد : تضحك على زوجها الخبل اللي يصدق بسرعه

غاده : مو اللي يصدق بسرعه نقول عنه خبل .. اللي يصدق بسرعه ياعمي معناته انو هو مو متعود يكذب والا ياخالد

خالد : يالبى قلبك والله .. ايه صح

الوليد : ايه صرفي ياحرم خالد 

خالد : وش فيها حرم خالد مو عاجبتك يعني 

الوليد : الا عاجبتني يلا بس تعالي اطلعي والا ماودك 

خالد : ماعلييك منها خلها انت اطلع الله يسلمك

الوليد : هذا كلامي والله قلت انها بتدخل وتقول ماعاد ابي اطلع

غاده عصبت : انا الحيين قلت شي 

الوليد : ههههههههه عصبت 

خالد راح وطلع الوليد وسكر الباب بعده 

خالد : طووول عمره مزعج 

جلست غاده شوي مع خالد بعدين طلعت .. 

وبالنسبه لخالد هو احلى يوم في حياته لانه جلس مع غاده الانسانه اللي تمنى يجلس معها جلسه مثل كـذا من زمان ,, 

***************************************

ثلآث سنين مرت ونواف في سجنه ماجاهم اي خبر بالافراج عنه والا حكم قصاص يريحه من دنيته .. 

اليوم بترجع غيداء من رومـــا ,,

الكل كان مجتمع في بيت ابو سعود على اساس يشوفونها اذا جت .. 

ام سعود : هم وصلوا للمطار والا لا 

ابو سعود : ايه وصلوا بندر مكلمني توهم نازلين من الطياره ..

الكل بهاللحظه كان جالس بالصاله .. والبنات على جنب ومتغطين .. 

دخــــــــل انسان ماكانوا يتوقعونه يدخل عليهم .. انسان مستبعد انه بيدخل عليهم وفي هاليوم بالذات .. 

الكل قام واقف .. فرحانين .. مصدوومين .. مستغربين .. 

الكل بهاللحظه مو مصدق اللي واقف قدامهم .. يطالعون في بعض فتره بعدين يرجعون نظرهم عاللي واقف قدامهم ,, 

دخل بخطوات بطيئه .. تقدم لهم .. لازالوا واقفين .. يمكن فرحه باللي شافوه او مو مستوعبين اللي شافوه واقف قدامهم ..


نواف : شفيكم كأنكم مو مبسوطين اني طلعت

الكل ماتكلم .. وقت دخول نواف فاجئهم وفوق كـذا شكله يوم دخل عليهم تغير عليهم .. ثلاث سنين عاشها بالسجن غيرت من شكله حيل ,,

تقدمت الهنوف وراحت تركض لنواف وضمته ..

الهنوف بين دموعها : اشتقت لك نوااااااف والله اشتقت لك 

نواف ضامها : وانا اكثررر يااحلوه

الهنوف متعلقه بنواف مو راضيه تفكه حاااول يبعدها عنه ..

لحظآآآت في هالوقت ماتنوصف .. دموع فرحه .. دموع حزن .. دموع خوف ..

تقدم لهم نواف وسلم عليهم كان اصعب سلام في حياته بالنسبه له وبالنسبه لهم ..

حصه اللي كأنها مو مصدقه ماسكه نواف بكتوفه وتهزه : انت نواف والا ميين

نواف : انا نواف يمه .. انا ولدك هذا انا ماتغيرت

ضمته حصه لصدرها واعلنت دموعها استسلامها فتره مالها حد .. 
ولدها .. حبيبها .. تغير عليها نحف حييل تغير جسمه وكل شي فيه تغير .. 
بس كأنها ايقنت من بعد ماضمته وشمت ريحتته .. ايه هذا ريحة ولدها نواف هي نفسها ماتغيرت .. هذا هو نواف ولدها اللي انحرمت منه ثلاث سنين .. 

جلس نواف والكل حوله فرحانين ومبسووطين .. دموعهم من الفرحه ماعاد صاروا يحسون فيها ..

طلـــع نواف .. ربي كتب له عمر جديد .. نواف الحين بين يدينهم جالس معهم ويسولف معهم .. 
حلوه اللحظات اللي عايشينها بوجود نواف معهم .. 


نواف اللي كان جالس ويطالع اللي جالسين معاه .. تفقدهم كلهم .. في وحده ماشافها من بينهم .. ماسمع لها حس معهم ..
وينها .. خطيبته وحبيبته .. مو معاهم وين بتكون يعني ..

نواف التفت على الهنوف اللي كانت بجنبه ,, 

نواف : غيداء وينها ماأشوفها 

سكتت الهنوف .. سؤال نواف صعب والاصعب الجواب عليه ,,

وش ترد عليه وش تقول .. غيداء راحت وتركتك .. والا غيداء لقت غيرك وتزوجت .. جواب صعب مو قادره تجاوب فيه على نواف

نواف مو مرتاح لوضعها ابد .. ساكته ومو راضيه تتكلم وتجاوب ,, 

نواف صرخ : غيداء وينهااااا .. (والكل سمعه )

الهنوف تجرأت وقالت : راحت مع زوجها الله يسعدها 

نواف مطير عيونه مو مصدق : مع زوجها !! 

الهنوف هزت راسها من دون ماتتكلم ..

نواف تجمد جسمه من الكلام اللي سمعه .. حس بسكييين دخلت في صدره وطلعت من وراهـ ,,

غيداء مع زوجها .. مو معقوله ابد .. مستحيل غيداء حبيبتي تسوي كـذا

قام نواف واقف وجلس يطالع فيهم فتره بعدين طلع من الصاله من دون اي كلمه نطقها ..

طلع يمشي بخطوات سريعه وكأن النار تطلع من عينه .. حراره مع بروده في جسمه اول مره يحس فيها بحياته ,,

نواف وهو طالع .. واقف عند باب البيت ..

ويشوف الشخص اللي جاي بيدخل وماسك بيدينه وحده معاه ويضحك .. 

بندر وقف وابتسم لنواف .. 

نواف عينه على غيداء اللي كانت ماسكه يدين بندر وواقفه بجنبه ..

نواف عرفها على طول من عيونها .. تمنى موته في هاللحظه ولايشوف غيداء مع واحد غيرهـ ,,

غيداء كانت تضغط على يدين بندر بقووه .. موقفها صعب .. نواف طلع .. نواف الانسان اللي حبته وتعلقت فيه طلع .. ليتني انتظرتك يانواف .. ليتني ماوافقت على بندر .. 

تقدم نواف لهم وهو يطالع في غيداء نظرات حقد وقهر .. وغيره بنفس الوقت ..

وقف بجنبها وهو يطالعها بنظرات حاده .. غيداء كانت ترتجف من نظراته .. 

نواف بصوت عالي : خآينـه 

قال هالكلمه ومشى عنهم ..

غيداء مغمضه عيونها بقوه ماتبي دموعها تنزل ماتي تنفضح عند بندر .. ولو ان كلمة نواف خلاص بينت كل شي كلمه فضحتها وهي مو حاسه ,, الارض مو شايلتها خلاص بتطيييح .. الدنيا ضاقت عليها .. 

بندر اللي كان مستغرب مايدري شسالفه ولايدري مين هذا اللي جاء كلم زوجته وراح .. ويقول لها خاينه بعد ..

بندر التفت على غيداء اللي كانت حالتها مو طبيعيه ابد .. مبين فيها شي .. مبين ان هالشخص بينه وبين غيداء شي ..

بندر بنبره حاده : مين هذا 

غيداء : ......

بندر : جاوبيني مين هذا 

غيداء رفعت صوتها : ولد عمتي 

بندر : لاتصارخين طيب ووش يبي منك وش سالفته معك

غيداء سحبت يدينها من بندر ودخلت داخل تركض ,,

دخلت الصاله وراحت لجدها .. ضمته وهي تصيح .. 

متعلقه بجدها .. وابو سعود مستغرب مايدري شسالفه .. 

الكل مايدرون شسالفتها وليه هي تصيح وجايه تركض من برا ..

ابو سعود : غيداء حبيبتي شفيك .. بندر زوجك وينه .. فيه شي ..

غيداء صوت صياحها كان مسموع ويقطع القلب ..

ام سعود قالت للعيال يطلعون يشوفون برا اكيد بندر موجود 

طلعوا العيال وبالفعل شافوه واقف برا دخلوه بالمجلس وسلموا عليه .. كان شكله مرتبك وخايف .. 
جلسـوا معاه بالمجلس ,,

في الصاله .. 
ابو سعود يحاول ياخذ من غيداء كلمه ماقدر .. دموعها مو راضيه توقف ابد ..
قام عنها وخلاها مع البنات وراح عند بندر يمكن يقول له شي ويدري منه شسالفه ,,

الهنوف اللي كانت حاسه ان غيداء شافت نواف وهو طالع وصار بينهم شي .. صياح غيداء مو طبيعي ابد 

الهنوف : غيداء حبيبتي خلاص عاد .. تكلمي قولي شفيك

غيداء نطقت واخيرا : مافيني شي 

جلسوا يهدونها شوي .. ويحاولون ياخذون منها كلام مو راضيه تقول لهم اي شي .. 

*******************************************

انتهــــــــــــى ,,

توقعآتكم للفصل الثاني ..



البـــارت الرآآآبـع والثلاآآآثون ..
الفصـــل الــثاني ..




كطفل وسط زحام شديد اكتشف فجأة أن طرفا من عباءة أمه ليست بيده .. 
بكى كثيرا .. قبل أن يوقن أنه تااااااائه . 

هذا هو الشعور الأولي الذي أصابني حينما بدأتُ أحس بفقدك
أصبحتُ تائهاً 
قريب أنت كل القرب مني؛ لأن روحك تملأ جنبات نفسي؛
ولأن همساتك وضحكاتك تشغل مسمعي عن أي شيء آخر

ولأن – وهو الأهم – حبك أصبح شغلُ قلبي .. فلا شغل له غيرك""








******

كــان موج البــحــر يداعب اطراااف رجلينـه وكأنه يهوون عليه .. طاحت دمعه من عيونه حاول يمسك الـمطر اللي راح يهل من عيونهـ

كان يصرخ جواته .. مافي شي يســــتاهل الدمووع ماااافي .. خلاص خلاص .. 

صــرخ بأعلــى صوته : ابــــــي ارجع الســجن .. ابي اكون غااايب عن العااالم والنــاس ..ابيــــهــا ابيـــهـا ..
مسك راااسه وطآآح ع الارض مثل الطيــر اللي انكســر جنآآحهـ .. 

دموعه مثل النــار اللي تحرق خده .. يحس بحراتهــا .. يحاول يمسكها ويقنع نفســه محد يســتاهل دموعك يانوااف محد يستــاهـل ..

بكـــاء بكـــاء بكـــاء الا غالبــه النوووم .. ونــام وهو ع البــحـــر ..


****

الصــمت غطى المكــان .. كل واحد منزل راسه .. الكل مايدري عن الجااي واللي مخبيته الدنيــا من مصآآآيب 

مافي الا صوت الدموع .. 

ام نواف :: ياحسرتي عليك ياوليدي .. ماهتنيت بشوفتهـ .. ليه رحت وخليتني مره ثآآنيــه ؟؟ .. وبدت في نوبت بكــاء ..

لطيفه تهدي اختهــا : اذكري الله وانا خيتك .. نواف بخيــر وبيرجع وهذولي العيــال راحو يدورونه ..

كــانت عيونها معلقه ع عمتــا ودموعها مو راااضيه توقف .. 
وقفت والكل استغرب من وقفتها المفـاجئه .. وراحت تمشي بخطوات غير متوازنــه ..

وطــاحت ع حضن عمتــها .. وبــكت الم الايااام .. وظلمـ الدنــيا .. تبكي ع حظهــا .. تبكي ع حبــها اللي مآآآت وهو مابعد شاف الحيآآة ..

ام نوآآف حست ان ضمت غيداء بدت ترتخي .. خافت .. وبعدتها عنها شوي .. وشافتها كانت الدموع للحين في عينـها .. وهي نامت في حضن عمتــها ..
ضمتها لها بقووه .. وهي تتحسر ع ولدهـا ..اللي كل ماضحكت له الدنــيا رجعت وتعسته مره ثآآنيــه ..

****

الاجوآآء عند الرجآآل ماتخف عن الحريم ابد ..

ابو سعود كان يمسح دموعه .. كان يعاتب نفســه هو وعد نواااف وعده انو غيداء تكون له .. ليه خلف وعد ولده وحبيبه ..

حس بأن احد يحط ايده ع كتــفهـ : جدي هونــها وتهون .. 

ابو سعود : خآآلد .. انا خلفت الوعد انا خلفته .. يعني انــا بدخــل من ضمن صفات المنافقين ..
(( أن رسول الله صلي الله عليه وسلم قال(أية المنافق ثلاث : 
إذا حدث كذب , وإذا وعد اخلف , وإذا أؤتمن خان )


خآآلد : لا يجدي انت كنت محتد لها الشي تبي ترتآآح وتسلم غيداء ليـد زوجــها .. والكـل كان متوقع ان نواف يعدم .. 
يعني انت كنت تبي مصلحتــها .. لاتعاتب نفسك ياجدي .. 

تنهد ابو سعود تنهيــده طلعت من قلب ..

الوليــد : يلا شباب تعالو ندور عليه حتى الجوال مايرد عليــه .. له اكــثر من 5 ساعات من طلع من عندنــا وللحين مالقينــاه ..

عبدالعزيز كااان شــارد الذهن .. يفكر بصديق الطفوله ولد خااالته .. يفكــر كيف هو الحيـــن .. 

حط مكــانه مكان نواف .. لو انو الهنوف موعوده له .. وبعد فتره ينصدم يشوفها مع غــير .. حس ان بيسووي اي شي
يمكن تووصل لانه يذبحــه .. كان يفكر بحبـ نوااف القوي لغيــداء .. من زمآآن من حيــاة خاله الله يرحمـهـ .. 

وقـــف وعيون اللي حواليه عليه .. 

مشعــل : عبدالعزيز وش فيك كذا وقفت ..

عبدالعزيز : خلاص انا اعرف مكاان نواااف .. لا تدورون عليــه انا رااايح له ..

وقف محمد : عبدالعزيز برووح معك ..

عبدالعزيز التفت ع محمد وهو يبتسم : لا يخوي خلك جاالس انا راايح له اكيد مايبي احد .. بروح وانشــاء الله تشوفونه مااسك بيدي ..
يلا مع السلامــهـ 

وطلــع لحقه محمد : عبدالعزيز عبدالعزيز ..

عبدالعزيز : هلا محمد ..

محمد : الله يخليك الله يخليك بروووح لنواااف .. ابي استسمح منه انا عااارف اني السبب في كل شي .. في كلش .. 
وكان يطق ايده ع الباااااب .. وحط راسه ع البــاب 

وهو يحس بالندم .. بالقهــر .. ع اخووه اللي ضااع مستقبله .. ضاعت حبيبته ..وميييييييين السبب اهو .. 

تقدم له عبدالعزيز .. وضمه : خلاص حموود لاتفكــر كذا وكلش بيتصلح انشااااء الله .. بس انت روق وانا اخوك 
ونواف ماتوقع انه يفكر زيك .. وبيجي لك وبتمــل من وجهه وضحك 

محمد ابتسم : الله لايحرمنـا منك ..

عبدالعزيز : ولا من هنوفتي ..

محمد يطقه بخفيف ع ظهره : وهذا وقته ..

عبدالعزيز ضحك : هههههه آآه الله لايحرمني منها ولا من الغيوورين .. المهم .. هي اليوم خلها ترجع معك للبيت 
لاني يمكن ماارجع اليوم .. يلا مع السلامه ..

محمد : انشـاء الله

محمد كان يناظر عبدالعزيز .. صحيح هو ولد خالتهم .. بس هو صار اكثـر من اخو ربي رزقهم باخو رابع .. 
الحمدلله انه من نصيب هنــو ..

وصك الباب ودخــل يهدي الاوضــاع اللي دآآآخــل ..


******

تركض وتلهث وتعبــت من الركــض كان في شي اسود يلحقهـا ..

بس ماتدري وشو كل اللي تدري عنه انها تبي تنحــاش .. 
كانت تبي تتخبــاء باي مكاان بس هو وراها وكل ماخفت سرعتها هو خف سرعته واذا زادت زاد ..

وهي تركض تعثرة وطااحت ع وجهها .. خلاص هي ماتقدر تقوم غمضت عيونها تحس انو باي لحظه راح يطب عليها هالشي الاسود
ويذبحها ولا بيسوي اي شي ..
سمعت صوت من بعــيد صوت تعرفه تعرفه زين وتحب صآآحبه حيـــل ..


... : ليييه خليتيـــني ليــــه ؟؟ 

كان صوته عتــاب .. والم وانــكســار ..

رفعت راسها .. شافته وااقف بعيــد ونآآظرها .. نظره هي مافهمتهــا ولف ظهره عليها وراااح يمشي بكل هدووء

صررررخت تنااادي بآسمه بس هو مااايرد ولا يلتفت .. 
تصااارخ بــاسمه ماحست الا بالاسود اللي يلاحقــها يغطي عليييها كل شي ..



صـــــــــــــــــــــــــــــرخـت ..



ســاره : غيوده حبيبتي بسم الله عليك اذكر الله ..

قامت غيداء ومن بين دموعها وهي تقول : وييينه وييين نواف 

ضمتهـا ساره لصدرها .. وتمسح ع شـعرها : خلاص حبيبتي .. قولي لااله الا الله ..


*******


دخــل مثل الاعــصــار وصك البــاب بأقوى ماعندها .. 
كان يصرخ وعيونه كلها شــرر : العنـــــــــــــــــــــــود العنــــــــــــــود يااابنت *** ..

كانو جالسين بالصآله اللي فوق انتفضو من الصرخه

رهف : يممممه وش يبي هذا الوحش 

ضربتها امها ع خفيف : عيب عليك ..

رانــيا كانت خاايفه بس بينت انها قويه : يوسف احنـا هون ..

جــاء يوسف وكان وهو يصعد الدرج يطمر اكثر من درجه من العصبيــه ..

يوسف : وينــها الله يسود وجـهها ..

رانيــا : ايش فيـه يوسف 

يوسف عطاها نظره : انتي مالك دخــل ويلا ع غرفتك .. ولتفت ع رهف 

يوسف : رهييييييفه وين اختـك .. 

رهف خاايفه اول مره تشوف ابوها وعيونه كله شرر : ليييه 

يوسف صرخ : مالك دخــل وينــها ..

رهف اشرت ع غرفة العنود وهي خايفه من الي بيصــير ..
رااح وبقوه فتح البــاب ..

نطت العنود من سريرها .. وهي كانت نايمه بس من قوة فتحت الباب صحت ..

العنود .: يـبـ ـــ .. ـــبهـ ..

يوسف : لاتقولين يبه .. انا مو ابوك ياقليلة الادب سودتي وجهـــي ..

وصك البـــاب ..
ركضت رهف تلحق ع اختها .. بس ماامدهــا ابوها قفل ع الباب

سعت صوت اختها وهي تبكي وتقوول : يبه وشو انا ماااسويت شي ..

وتسمع صرااخ ابوها .. وندااءات اختهــا .. 

ووسمعت صوت الضرب : لالالا كلش ولا العنود .. وبدت تصيــح وتنادي ع امها ورانيـا اللي مافي يدينهم اي حــل ..


***


كان يدق على جوآآلها ولا ترد ..يحس بأن في شي صاير لها .. مو طبيعيه هالانســانه من دخـلنـا بيت جدهـا وهي تغيــرت 
من شاافت هذاك الرجــال وهي متلخبطه .. منهو هالشخصـ ؟؟ وايــش يصيــر لغيداء ؟؟ وايش قالها ؟؟

كان التفكيــر بهالموووضوع رااح يذبحه .. ليه ماترد ؟

بندر : اوووووووووف هذي وينهـا ..
جلس يفكـر ... 

بندر :خلاص بروح بيت جدهـا انا من امس العصــر يوم نوصـل وهي لاترد ولا عبرتني حتى 
والحيــن الظهـر وانا مافيني اتحمــل ..
لبـس ثووبـه .. وزين شماغه .. ودق ع السواق يجهز السياره له ..

طول الطــريق وهو يفكــر .. طق ايده بالدركسون بقوووه .. اوووف منها .. ابي اعرف سالفتـها ..

بندر : بشوف سالفة سالم وش يبي بعد ذا الثاني ..

اخذ جواله وصــار يدور ع رقم ولد عمهـ 

رد عليه سـالم .. وبعد السلام وكيف الحــال ..

انصــدم بندر باللي يسمعهـ ..

بندر يكلم سالم معصب : وانتوا على اي اساس اتفقتوا 

سالم : يابندر خلاص الى متى واحنا كـذا تخيل نفسك في مكانه

بندر : هو سوى غلط ويستاهل كل شي يجيه 

سالم : بس فتره جلسها والله تكفيه يابندر 

بندر : لا ماتكفيه 

سالم : خلاص يابندر عاد ماصار شي 

بندر : احنا متفقين قبل اي شي نسويه نتشااور عليه هالمره خنتوني وسويتوا اللي في بالكم من دون ماتقولون لي

سالم : لانه من زمان واحنا ودنا نسوي كـذا بس كنا محترمين رايك كولد عم يابندر 

بندر : احترمتوني كملوا احترامكم طيب

سالم : يوه يابندر خلاص عاد شي وراح لاتقلقني 

بندر : انا ماعلي منكم انتم الخسرانين دم اخوكم خليتوه يروح كـذا بالساهل 

سالم عصب : انت وش فيك متخلف كـذا خلاااااص انسجن بما فيه الكفايه 

بندر : ثلاث سنين تسميها شي 

سالم : ايه اسميها شي ومايحس فيها الا صاحبها 

بندر : اووووف انت يـبـيلك قعده وانا مو فاااضي .. يلا اكلمك بعدين .. مع السلامه ..

سالم تنهد : مع السلامه ..

وصل البيــت ..
تقدم بخطوات واثقه ورن الجرس ..

انفتح البــاب كان الوليد .. الوليد انصدم لما شاف بندر 
تدارك الوليد الموقف : هلاهلا بندر تفضـل حيــآآك 

بندر : هلابك .. اسف اني جيت بوقت غلط .. وضحك .. بس تعرف اشتقت لغيوده ..

الوليــد : هههههههه امدااك ..

كان الوليد يقول في نفسه اكرررررررررررررهك يابندر .. بس وش دخل بندر هو ماسوى شي لنـا هو تقدم لغيداء واحنا
وافقنــا ولا هتميـنا لمشاعر نواف لما يطلع .. احنا اصرينــا ع غيداء واقنعناها .. آآآه الله يعينك يانواف ..

الوليد دخـل بندر بالمجلس .. وراح يجيب القهـوه ..

الوليد : يمه يمه يمه 

ام سعود : هلا ياوليدي ..

الوليد : يمه بندر زوج غيداء في المجلس .. خلي سوير تعطيني القهوه ..وقولي لابوي يجي عندنـا ..

ام سعود : انشــاء الله ..

راح الوليد وجلس مع بندر يدردش معه .. 
بندر كان في سؤاال يحوس بداخل راسه يبي يقوله بس في شي يرده ..
اوووف ابي اقول مين هذاك اللي كان عند الباب امس اول مارجعنـا من السفـر 

دخل ابو سعود : الله حيــه .. هلا والله بوليدي ..

بندر : الله يحيك ياعم .. وحب راس ابو سعود 

جلسو يسولفون عن امور الاسهم و الاستثمار والعقارات ..

بندر : اقول ياعم وين غيداء ابيــها ترجع معي ..

الوليد : كل هذا شووووق يعني حتى احنا مشتاقين لها نبيها ..

بندر : كيفي زوجتي ابيها هههههه ..

ابوسعود :والله ماتطلع الا وانت متغدي ..

خبر ابو سعود ام سعود بأن يجهزون الغداء ..
ساره تررركض مع الدرج ودخلت ع غيـداء

ساره : غيداء غيـــــــــــــداء

غيداء : تراني هينا مو هنــاك .. خيـــر

ساره : اوه اوه الاخلاق زفـت .. روقي زوجك تحت (( كانت تقول هالكلام عشان تحسس غيداء بانها خلاص ماتفكر بنواف ابد ))

نزلت راسها غيداء : اوف ..

غاده حطت ايدها ع كتف غيداء : خلاص غيوده يلا يلا تعاالي بضبط لك الميك اب .. وخلي بندر يطير عقله
وغمزت لسااره ..

ساره : وانا فنانه بالشعــر تعالي بصلحه لك

غيداء ضحكت ضحكه مصطنعه عاارفه انهم يخففون عليـها : يلا بس لا انتي ولا هي تبون يموت الرجــال من الخوف 

ضحكو سوااء ..

تغدو وطلب بندر ان غيداء تروح معه .. 

ركبت في السيااره بكل هدوء 

بندر : مافي حتى السلام .. مافي وحشتني .. اشتقتلك ..
حتى الو من جوالك مافي ..

غيداء اكتفت وهي تكتم العبره : السلام عليكم ..

صمت غطى المــكااان ..


**

كان يشمي ع الرمــل ورجلينه حاافيــه .. انا خلاص خلاص .. ضاع مستقبلي ضاع كل شي حتى حبيبتي ضاعت ..
مين اللي يبيني الحين خريج سجوون .. وزود ع كذا قتال قتلا .. آآآهـ حتى اقرب انسانه لقلبي 
رااحت وخلتني آآآآه انا خلاص ..

سمع صوت احد يناديه ويطلعه من افكاره 

نوااف نواااااااااااف نوااف 

لف لمصدر الصوت ..شاف صديق عمره .. ولد خالته زوج اخته يركض له .. صديقه اللي عاش معه ع الحلوه والمره ..

جــاء له وهو في امس الحاجه له .. جاء وهو يركض وضم نواف بقوه ..
نواف حس بأنه طفل واحد اخذ لعبته وراح لحضن امه تمسك بعبدالعزيز بقوه 
عبدالعزيز سمع صوت شهقات نواف .. ايـيه يـبـيه يصيح ويصيح يبيه يطلع كل الي جواته مايبيه يكتم وخبي عليه 

بعد نواف عن عبدالعزيز شوي : عبدالعزيز .. انا خلاص خلاص .. راااحت ايه راحت وخذت غيري ..
راحت وهي واعدتني انها تكون لي .. عبدالعزيز هي حطت ايدها ع ايدي هذي ايه هذي قآآآآلت انها بنتنظرني لاخر العمر 
عبدالعزيز .. والله هي قاالت .. قالت انها لي انا انا انا لحاالي بدون مايشاركني احد فيها ..

عبدالعزيز كل كلمه كانت مثل السهم ع قلبه وده يصرخ حبيبه وصديقه يتعذب قدامه .. حاول يغير الجو اللي هم فيه

عبدالعزيز حط ايده ع فم نواف ...: اوووووس ياخي تراني تعبت من امس وادور عليك ماخليت شاطي الا دورت فيـه 
ولا بحر الا طبيت فيه وضحك .. يعرف انه سخيف بس يبي يخفف عن صديق عمره 
ابتسم نواف ابتسامه صفراء وصار يتامل بعبدالعزيز 

عبدالعزيز : يوووه ياخي تراني ماجيت عشان تتاملني ..تراني جوعااااااان بموت جوع
يلا يلا حرك قدامي نروح ناخذ لنـا غداء وناخذ شقه لنــا نريح فيــها ..

هز راسه نواف ومشو للســياره ..

عبدالعزيـز بصوت حنون : نواف .. ترى في اي وقت ودك تحكي تعال قولي .. انا موجود 
هز نواف راااسه 

عبدالعزيز يستهبل : مو الحين مو الحين .. بعد الغداء لاني بمووووووووووووت جووع ..
ابتسم نواف ولف نظره ع الشاارع والنــاس ودخــل في افكاره اللي مالها نهــايه ..



*****

كانت تحط ع راس اختـهـا الكمادات .. 
اللي مستغربه منه لييييه يسوي كذا وليه ضربهـا ..
كل هالافكار تدور براسها .. 
العنود تهمهم بكلمات غير مفهومه 

رهف : عنووده حبيبتي ..

العنود وبصوت يالله يطلع : والله ماسويت شي والله يارهف ..

رهف ضمتها لصدرها : مصدقتك ياحبيبتي مصدقتك ..

العنود : قوليله انا ماسويت شي والله انا ماسويت .. ودخلت في نوبت بكــاء

دخلت رانــيا : صحيت .. الحمدلله .. رهف ماقالت لك شو فيها ..
رهف حزت راسها بلا ..

تنهدت رانيــا : آآه بدي اعرف ايش السالفه .. وليه ابوكي هيك عصب ..

رهف : حتى انا تمنيت اني قويه وقفت في وجه ولا يجي ويلمس العنود ولو شعرها ..

العنود : رهـــف رهف .

رهف : عيــونـها ..

العنود : برر ررر ررر رررر دددد ..

رهف راحت وجابت لهــا مراشف ثقيلــه .. : ياقلبي والله .. 

رانيــا مستغربه : احنا بالصــيف مو برد ..

رهف هزت كتوفها بعلامة مدري ..

العنود : ماااابيه مااابي ابوي وتبكي ..

رهف ضمتها اكـــثـر : خلاص حبيبتي ..

لما نامت العنود .. طلعت رهف ورانــيا من غرفة العنود ..
جلسو بالصاله .. 

رهف تنهدت : آآه عليك يااختي 

رانيا قالت بصوت وااثق : انا اليوم بكلم يوسف واعرف منه شو السالفه

رهف : ياااليت .. ونشوف نهايتها معاه ..

قامت رهف 

رانيـا : ويـن رهف 

رهف ابتسمت : بروح لاامي الحين موعد دواهــا ..


******

في بيت ابو نواف .. البيت كان هااادي مع ان الكل كان موجود .. بس عقب اللي صآآر .. الكــل مايحب يتكلم عن الموضوع ..

ام نواف : محمد كلمت عبدالعزيز ..


محمد : ايه يمه وقال ان نواف معه

ام نواف بلهفه : وعسآآآه بخــير وش اخباره ..

محمد : ماعليه يقول بخــير ..

ام نواف : بكلمه بكلم ضناااي .. 

محمد : يمه يقول انه نآآآيم ولا كان خليته يحاكيك ..
تنهدت حصــه ..

الهنوف : مشــعل مشـــعل مشــــــــــــــــــــعل ..

محمد حط ايده ع راسه وهو يضحك: الحين هذي متزوجه وعندها بنت ولا ايش .. من تركها زوجها انهبلت

الهنوف حطت ايدها ع خصــرها : اوس انت الثاني ..يماه شوفي ولدك هبل ببنتي المسكينه 

ام نواف : ياربي وانا ناقصتكم بعد .. مشعل يامشعل ..

مشـعل يضحك : يــس مااااااااامي ..

ام نواف : وش مسوي ببنت اختك ..

مشعل : محد قالكم ماتزوجوني يعني تزوجون توأمي وانا لا نو نو نو ظلم 

ام نواف ضحكت وهي مالها خلق : نوااااااااف خلاص عاد ..

الكل قعد يناظرها ..

ام نواف : وش فيكم ..

محمد : الله لنـــا بس 

مشعل وهو ينزل مع الدرج : حتى صارت تنادي غيــره بأسمه ... ويسوي نفسه يصيح 

محمد راح لااخوه ويضمه ويطبطب ع ظهره : خلاص ياااخويا ربــنـا لينــا 

ام نواف : يلا بس .. بروح اجهز الغداء تعالي يمه الهنوف معاي 

ام نواف وهي رايحه للمطبخ ابتسمت .. تحس جو البيت رجع مثل اوول وبيرجع اكثــر
اذا رجع نواف من الشرقيه .. انشااء الله يارب 


***

انتـهــى البـــارت الــرابع والثــلاثــون ..

انتظرو البــارت الاخــير وايش راح يحصـــل ..؟؟ 

العنــود ؟؟ ايش قصــتها وليه ابوهـا ضربــها ؟؟

نواف ايش مصــيره هل بتقبل فكرة ان غيداء لغيــره ؟؟

بندر راح يسكت ع الموضوع ولا راح يفتحه مره ثآآنيه ؟؟



البـــــــــــــــــــآرت الأخـــــــــــــــير , , , 

طبعاً راح اجزئهـ لـ 3 فصولـ لأنو طويلـ وابي حماسكم لهالبارت . . 

الفصل الأولـ ..

(( . . مهمـا كبـر عمر الفرح . . وقتهـ قصيــــــر . . ))


سيف اللي كان متمسك برايه : خلاص انا قلت نجتمع عند الوليد 

عمر : والاستراحه وين راحت ؟

سيف : تغيير شوي طفشنا من الاستراحه 

عمر : والله مدري شسالفتك انت 

سيف يقوم : خلاص بس .. قول للعيال وخبرهم اننا راح نجتمع عند الوليد يلا اشووفك هناك باي

عمر مستغرب من اصرار سيف وحماسه : باي 

طلع عمر وكلم العيال وخبرهم ان الجمعه راح تكون عند الوليـد . .

سيف ليه كان متحمس ومتمسك برايه انهم يجتمعون عن الوليد ؟؟

**********************************

خالد منسدح عالكنب بالصاله .. طفشان ويلعب بجوالهـ . .

دخلت ساره تركض ..

ساره : خالد خااالد 

خالد فز من مكانه : وشو شصاير 

ساره : شفييك خفت 

خالد : انتي شفيك تصارخين

ساره : هههههههههه ماصارخت اناديك بس

خالد رجع لوضعه الطبيعي وقال بهدوء: خوفتيني 

ساره جلست عند راسه : ليه خوفتك 

خالد : على بالي غاده فيها شي

ساره : وماجاء على بالك الا غاااده اييه ماخذه عقلك .. مافكرت فيني يمكن انو انا اللي فيني شي 

خالد : انتي ماشاءالله مايجيك شي

ساره سحبت الجوال اللي في يدينه : انا اييش ؟

خالد : هههههههههههه ولاشي 

ساره تناظره بطرف عين وبنبرتها كأنها تهدد: خالد

خالد يطالعها وهو مبتســم وساكت 

ساره نادته مره ثانيه : خالد 

خالد على وضعه : هلا

ساره : جوالك في يديني اذا ماقلت الكلمه اللي قلتها من شوي عني ماراح يرجع لك

خالد ببرود : اي كلمه 

ساره صرخت : خااااالد لاتستغبي 

خالد : ليه معصبه الحين 

ساره : احر ماعندي ابرد ماعندك 

خالد : انتي متحمسه ومعصبه شسوي لك

ساره قامت : خل برودك ينفعك وهالجوال ماراح يرجع لك 

ومشت ساره ..

خالد : اقول ساره اعقلي وهاتي جوالي

ساره ماشيه ولاكأنها تسمعه . .

خالد عدل جلسته : ساره 

ساره : نعم

خالد : ترى مالي خلق اقوم

ساره : احسن شي

خالد يمد يده : ساروونه يلا عاد هاتي الجوال

ساره : اذا تبيه تعال خذه 

ورقت ساره الدرج ..

خالد ماله خلق يقوم وراها .. رجع وانسدح ..

خالد : طيب ياساره انا اورييك 

ساره ضحكت وراحت فوق 

دخلت على غاده ..

ساره : غااااده 

غاده كانت نايمه مو حاسه بساره . .

قربت ساره لها ورمت الجوال على سريرها . .

ساره تشيل الغطاء اللي عليها : غاااده شوفي جوال خالد عطاني اياه قال عطيه غاده

غاده : اففف ساره تكفيين اطلعي برا خليني انوم 

ساره : وجوال خالد

غاده : كييفه

ساره : ههههههههه كيفه اجل .. يلا نوم العوافي 

طلعت ساره وخلت الجوال بمكانه . .

غاده سحبت الغطاء بتغطي وجهها وطاح الجوال عالارض وهي كملت نومها ماتدري وش اللي صاير .. 

نزلت ساره تحت عند خالد . .
وجلست وهي ساكته ..

خالد يناظرها نظرات معناها وين جوالي ..

ساره : شفيييك

خالد : جوالي وين

ساره : خذته غاده

خالد : غاده !!

ساره : ايه

خالد : شدخل غاده 

ساره : انا رحت وعطيتها 

خالد : ساره تستهبليين

ساره : والله ماأستهبل 

خالد : لييه تعطينها 

ساره : هي تبيه

خالد عصب : انا ماأستهبل معك جوالي وينه

ساره : شفيك عصبت والله مو معي عند غاده

قام خالد : طيب انا اوريك

قام وراح فوق عند غرفة غاده 

طق عليها الباب بس هي ماردت 

غاده بطبعها نومها ثقيل اذا نامت ماعاد تحس بشي حولها . .

تجرأ خالد وفتح الباب بهدووء 

الغرفه كانت ظلام نور الشمس داخل من ورا الستاره منور عالغرفه شوي 

تقدم خالد شوي ..

ساره صرخت : خاااالد

خالد تخرع من صوتها وصراخها ..

خالد التفت عليها : اقسم بالله انك بايخه

ساره : ادري

خالد بهدوء : ساره ممكن تطلعين 

ساره : ماراح اطلع وش مدخلك عالبنت وهي نايمه مايحق لك

خالد : ماعليك مني 

ساره : الا علي

خالد : زوجتي وادخل عليها متى ماأبي

ساره : مابعد صارت زوجتك

خالد يعرف ساره النقاش معها ماله نهايه ..

مسكها بكتوفها وطلعها بهدوء وسكر الباب ..

تقدم خالد بخطوات بطيئه ..

شاف جواله طايح جنب السرير متفكك طبعا البطاريه طالعه وحالته حاله

تقدم واخذ جواله .. انصدم يوم شاف الشاشه منكسره . .

دخل جواله بجيبه وجلس يطالع غاده اللي كانت معطيته ظهرها ومتغطيه مو طالع الا بعض من شعرها . .

ابتـــسم خالد وطلع من الغرفـه بهدوئه اللي دخل فيه . .

**********************************

جالسه بالصاله الكبيره لحالها ..
تشغل التلفزيون وتطفيه .. طفشت ماعندها اي شغل تسويه .. 
تقوم تتمشى شوي وترجع تجلس بنفس مكانها .. 

دخـل عليها ..

بندر : مساء الخيـر

غيداء : مساء النور

بندر : جاهزه ؟

غيداء : ايه

بندر : يلا انا انتظرك برا

لبست غيداء عبايتها وطلعت مع بندر ..

بالسياره ..

بندر : غيداء

غيداء : هلا

بندر : وين تبين اوديك

غيداء : اي مكان تبي

بندر : لاتقولين لي اي مكان انتي وش اللي في بالك

غيداء : مافي بالي شي قلتلك اي شي عادي ماعندي مانع

بندر انقهر من اسلوبها البارد معاه .. مايدري وش يسوي معها .. وده يسألها عن نواف بس ماكان وده تصير مشاكل بينه وبينها .. بس هو ماعاد يتحمل حالها اللي تغيرت حييل من بعد الشخص اللي هو نواف اللي شافته واقف عند بيت جدها .. تعب بندر من اسلوبها معاه .. 

بندر : اوكي

رن جوال بندر . .

بندر : الوو

سالم : هلا بندر 

بندر : هلابك

سالم : بندر خلاص اللي انت توقعته طلع صح

بندر : لاتقول

سالم : ايه والله هذا اللي عرفته .. نفس الشخص اللي وصفته لي 

بندر : كيف يعني اللي شفته انا هو نفسه المجرم

سالم : هو نفسه

بندر مو مستوعب : بس وش جابه لهم

سالم : يقرب لهم مو انت تقول ولدهم

بندر مو قادر ياخذ راحته بوجود غيداء .. حب انه يقفل ويكلم ولد عمه بعدين 

بندر : خلاص انشاءالله اكلمك بعدين ياسالم 

سالم : لحظه يابندر

بندر : هلا

سالم : زوجتك وش تقرب له

بندر : مدري ياسالم خلاص مو وقته الحين مع السلامه 

سالم : مع السلامه ..

غيداء : شفيك بندر

بندر : مافيني شي .. شرايك نرجع للبيت

غيداء : بكيفك

بندر : جلوسي بالبيت احسن لي من طلعه مع ناس ترفع ضغطي

سكتت غيداء تدري انه يقصدها بكلامه .. شتسوي خلاص مو بيدينها تغير اسلوبها .. 
كل شي تسويه مو على كيفها .. 

رجعوا للبيت ..

بندر على طول راح فوق لغرفته ودق على سالم وجلس يكلمه في البلكونه 

غيداء دخلت الغرفه شافته يكلم راحت بدلت ملابسها وانسدحت عالسرير . .

بندر : انا والله مو مستوعب شي للحين

سالم : هو نفسه نواف 

بندر : يعني كيف

سالم : شفيك يابندر 

بندر : مدري ماأستوعبت

سالم : ياحبيبي شفت نواف اللي انسجن 

بندر : ايه

سالم : هو نفسه اللي شفته عند بيت اهل زوجتك 

بندر : لا مستحيل

سالم : ليه مستحيل 

بندر : مدري ياسالم ماأصدق مو هو نفسه اللي اول مره شفته بالسجن

سالم : طبيعي يابندر ثلاث سنين غيرت من شكله

بندر : وزوجتي طيب شسالفتها معه

سالم : والله انت اذا استمريت معها صدقني بتتراكم عليك مشاكل مالها اول ولا اخر

بندر : شتبي اسوي

سالم : طلقها وارتاح منها ومن نواف مادامه صار يقرب لها

بندر : وانا وش علي من نواف 

سالم : من كلامك اللي قلته لي وسالفته معاها مبين انه يحبها وبينهم شي .. شغل مخك شوي يابندر شفيك

بندر : كييفهم المهم اني انا الحين زوجها

سالم : ومادام نواف يحبها ممكن يسوي اي شي ياخذها منك

بندر : اقول لاتفكر هالتفكير السقييم

سالم : بكيفك عاد انا من رايي انك تطلقها

بندر : لو على قطع رقبتي ماأطلقها 

سالم : والله ياولد عمي شي راجع لك

بندر بصوت عالي سمعته غيداء : شفت الحييين كيف وضعنا ؟ هذي الفايده اللي جتنا يوم عفيتوا عنه .. مو لو أنه ميت كان ارتحنا 

سالم : خلاص عاد شي وراح لاتفكر فيه 

بندر بنفس صوته : شلون ماأفكر فيه والحين المجرم صار قريب لزوجتي وقال ايش قال يحبها بعد 

سالم : عالعموم خلاص انت خلك في حالك وماعليك منه 

بندر : هذا اللي بيصير 

سالم : يلا اجل تامر شي ؟ 

بندر : سلامتك .. مع السلامه 

سالم : فمان الله

طلع بندر من البلكونه مبين عليه معصب شوي 

شاف غيداء منسدحه وتطالعه

بندر : شفيك

غيداء : مافيني شي 

طبعا غيداء من سمعته شكت في السالفهـ ... الكلام اللي سمعته من بندر غريب 
يعني معقوله بندر كان هو السبب في ان نواف يتأخر بسجنه كل هالمده .. شسالفه شصاير .. مو فاهمه شي ..

غيداء تموت وودها تعرف ..

بندر ماقدر يمسك نفسه : غيداء

غيداء التفت له من دون ماتتكلم 

جلس عالسرير

بندر : نواف وش يصير لك

غيداء استغربت من سؤاله ..

بعد فتره قالت : قلتلك ولد عمتي 

بندر : وش يبي منك

غيداء : مايبي شي

بندر : كلمته اللي قالها لك اول ماوصلنا وش تبيني افسرها 

غبداء : فسرها اللي تبي 

بندر : غيداء انا ماأستهبل تكلمي زين معي

غيداء رفعت صوتها : بندر خلاص مابيني وبين نواف اي شي .. مجرد انه ولد عمتي وبس وكلمه قالها تخيل انك ماسمعتها منه ..

لفت غيداء راسها للجه الثانيه : تصبح على خير 


**************************************

في المجلس .. عند الوليد واصدقائه ..

الوليد : عمر يبيله واحد يأدبه ويينه للحين

سيف : دقايق وهو عندك لاتقلق

سيف كان مبسووط مره مايدري وش سر سعادته اللي هو يحس فيها الحين .. 

اجتمعوا العيال وانبسطوا مع بعض سواليف وضحك ووناسهـ ..

سيف كان يتمنى يصير له الموقف اللي صار له قبل يوم يجي للوليد لحاله ..

يتمنى ساره اللي شافها تدخل بالغلط عليهم ..

من اول ماشافها وهي عاجبته وحابها من حركاتها ورجتها

بس شكل مافي امل يتحقق اللي في بال سيف ..

هو حاول يقنع الكل انهم يجتمعون عند الوليد علشان سارهـ بس .. بس للأسف خطته فشلت ..

الوليد : يلا عيال مشينا نتعشى 

طلعوا العيال يتعشون برا وسيف ضايق خلقه يبي يشوف ساره بأي طريقه ..

راحوا ماكدونالدز .. ودخلوا ..

جلسوا عالطاوله ..

رن جوال الوليد ..

الوليد : ( هلا يمه .. ايه ماراح اطول .. انشاءالله ولايهمك .. ابشري .. مع السلامه )

حط الوليد جواله على الطاوله وقام يشوف الطلب

العيال كانوا اكثرهم قايمين

ماكان فيه عالطاوله الا سيف ومشاري صديق محمد اللي صاير يجتمع معهم كثير 

سيف اخذ جوال الوليد وماحب يبين لمشاري انه مرتبك والا يبي ياخذ شي منه

جلس يدور بالاسماء اسم ساره يبي ياخذ رقمها

الوليد كان كل اسمائه بجواله القاب يعني بالصعوبه راح يلقى اسم اخته . .

تعب وهو يدور 

مشاري : شعندك سيف

سيف ارتبك : هاه لا ماعندي شي اشوف مقاطع بجواله هالخبل

مشاري سكت مو مصدق سيف ابد .. حركاته وربكته موضحه كل شي 

شوي جوا العيال وجلسوا ..

عمر : خلاص انا بمووت جوع 

مشاري : ياعمري الوليد من زمان وهوو رايح بس بجد زحمه مدري متى راح يخلص طلبنا

سيف ترك الجوال بعد ماأخذ رقم ( ملح البيت ) اللي حط في باله انها ساره .. 

تعشوا العيال وانبسطوا وطلعوا .. 

راح للبيت بحماس يبي يدق ويشوف هل اختياره صحيح والا لا ..

مسك جواله ودق على الرقم ..

في جهه ثانيهـ , ,

غاده كانت تكلم خالد .. 

غاده تشهق : أنا

خالد مسوي زعلان : ايه

غاده : وربي ماشفته ولاأخذته

خالد : مين كسره اجل

غاده : مدري وربي 

خالد : انا دخلت ولقيته بجنب سريرك طايح

غاده مستغربه : ياويلي متى دخلت ؟؟

خالد : لا لا مادخلت ساره دخلت وجابته لي 

غاده : مدري والله ترى كنت نايمه مو حاسه بشي

خالد : ادري والله قالتلي ساره انها حطته على سريرك وانتي اكيد تحركتي وطاح

غاده : والله ياخالد مو قصدي كله من ساره 

خالد : ياعمري والله عادي يفداك الجوال وصاحبه 

غاده : تسلم حبيبي

خالد : ماسمعتك 

غاده : ههههههههه اقولك تسلم

خالد : لا جد قولي

غاده بهاللحظه تذكرت فيصل .. صار لها هالموقف قبل مع فيصل قالتله حبيبي وطلب منها انها تعييدها ..
وخالد يوم طلبها تعيدها تذكرت فيصل على طول .. الانسان اللي عاشت معاه فتره مو بسيطه تحبهـ وهو يحبها .. غاده كرهت نفسها هاللحظه .. 

سكتت فترهـ . . 

خالد : قلبي شفيك

غاده : مافيني شي

خالد : غاده لاتحاولبن تخبين عني 

غاده : صدقني خالد مافيني شي

خالد : يعني تبيني اجي الحين عندك بالغرفه واشوف بنفسي شفيك

غاده : خالد ياعمري والله مافيني شي

خالد بحنيه : اكيد

غاده ابتسمت بين دموعها اللي بدت تنزل غصب : اكيد

دق عليها وشافه انتظار بس ماسكر خلاه يرن 

خالد : عندك انتظار 

غاده : ايه

خالد : شوفي مين

غاده شافت الرقم غريب :لا بكيفه

خالد : مين طيب

غاده : وحده من صديقاتي مالي خلقها

خالد : وداقه هالوقت شتبي

غاده : مدري عنها 

سيف مستمر وهو يدق ماوقف ولا ثانيه

خالد : غدوو بالله ردي شوفي شعندها ازعجتنا

غاده : لا ياخالد كيفها

خالد : شوفي شعندها 

غاده : اوكي لاتسكر 

خالد : ليه ماأسكر

غاده : شلون ليه

خالد : شتبين فيني روحي كلميها

غاده عصبت : طيب خلاص سكر بكيفك وخلني اكلمها يلا بااي

خالد : ههههههههههه لبى قلبهم عصبوا .. شدعوا بنتظرك يلا 

غاده ابتسمت : اوكي

ردت غاده : الو

سيف : مرحبا

غاده : مرحبتين .. مين ؟

سيف : بسم الله علي شوي شوي ماأمدانا نسأل عن حالك

غاده : مو لازم تسأل انت من بغيت

سيف : ابيـك انتي

سكرت غاده على طول 

غاده .. اففف صدق ناس فاضيه .. هذا وقته بعد 

رجعت لـخالد 

خالد : شصارت تبي منك

غاده ماحبت تكذب على خالد 

غاده : شكله واحد غلطان

خالد : كيف غلطان مو تقولين صديقتي من شوي

غاده حست انها تورطت ..

غاده : ايه على بالي صديقتي

خالد : وصديقتك مو مسجله رقمها عندك

غاده : هاه لا لا ماسجلته بس حافظته وشفت هالرقم على بالي هي بس صار واحد غلطان

خالد مو قادر يصدق بسرعه : اهااا

في جهه ثانيه عند سيف ..

سيف : افف شسالفتها هذي 

جلس سيف يدق عليها مره ومرتين يعني بجد سوى لها ازعاج مو طبيعي 

غاده كان ودها تصيح ياربي وش هالموقف الغبي اللي صار لها مع خالد وهذا مو راضي يتركها كل شوي يدق ..

خالد : غاده هذا مو واحد غلطان اكيد يبي شي

غاده : وش يبي يعني بكييفه خالد ماعليك منه

خالد : حولي مكالماته علي

غاده : لا لا ماله داعي

خالد : ليه

غاده : واحد غلطان وكلها شوي ويطفش وماعاد يدق

غاده كان ودها تعطي خالد الرقم بس كانت خايفه انه يكون من طرف فيصل .. ماتدري تحس باحساس يخووف .. ممكن احد يبي ينتقم منها بالطريقه هذي .. 

خالد : اوكي غاده انا بنام شوي قبل الدوام يمديني اريح 

غاده حست بنبرته انه ضايق صدره وضااق صدرها ماتدري شتسوي : اوكي نوم العوافي 

سكرت غاده من خالد وهي معصبه وردت عالشخص اللي ازعجها 

غاده : نعــم 

سيف : بسم الله شفيك انتي ليه كـذا معصبـه 

غاده : ماعصبت .. ممكن تقول لي الحين انت وش تبي

سيف : انتي مين

غاده عصبت اكثر : تدق علي وتزعجني وتقول انتي مين 

سيف : طيب لاتصارخين شفيييك انا متوقعك ساره بس شكلي غلطان

غاده : مو انا ساره ريحني ولاعاد تدق اووكي

سيف : اوكي من عيوني

غاده سكرت على طول .. تحس انها ارتاحت يوم قال لها انه غلطان ويبي ساره . . 

انسدحت وهي تفكر بخالد اكيد شك فيها وضاق صدرهـ ,,

فكرت ترسل له مسـج . .


فتحت جوالها وكتبت له . .

خالد انا حسيت من نبرة صوتك انه ضايق صدرك من اللي صار . .

صـدقني صار واحد غلطان . . اول مره يدق علي 

لايضيق صدرك حياتي . . 

وصل المسج لخالد قراه وضحك على غادهـ . .

كتب لها . .

شدعوا حبيبي

لو يضيق صدري من الكل ماضاق منك . .

*************************************

ام رائد معصبه : وليه انا آخر من يدري بهالخــبر

رائد : يمه شفيك الله يهديك 

ام رائد : روح لها بس خلها توسع صدرك 

رائد جلس جنب امه : يايمه الله يخليك افهميني والله اني قلتلك اول مادريت 

ام رائد : امها داقه تبارك لي فرحااانه ان بنتها حامل ياجعها اخر افراحها 

رائد : يمه تكفيين لاتدعين امها بعد وش ذنبها

ام رائد : خلاص طيب وخر عن وجهي ترى اللي فيني مكفيني

قام رائد : الله يهديك بس . .

راح لغرفته بدل ملابسه وطلع للدوام . .

مها مبسووطهـ وبنفس الوقت ضايق صدرها . . تعبت من عيشتها مع خالتها وبناتها 

صارت اغلب وقتها تجلس بغرفتها . . ولاتحتك فيهم كثير حرمت نفسها من الطلعات مع زوجها علشان تتجنب المشاكل معاهم . .

في بيت لطيفه . .

الهنوف : ياحبيلها مهاووي 

لطيفه : ايه والله اني فرحت لها انشاءالله اليوم بتجي بيت جدك ونشوفها

الهنوف : ايه والله مشتاقين لها 

عبدالعزيز دخل : ماشاءالله ميين اللي حامل

الهنوف التفتت عليه بإبتسامه : هلا والله 

عبدالعزيز : هلابك 

جلس عبدالعزيز بجنب امه . .

عبدالعزيز : ايوه ماقلتوا لي مين اللي حامل

لطيفه : مها بنت خالك فهد 

عبدالعزيز سكت شوي بعدين قال : ياحليلها الله يعييينها 

الهنوف : انشاءالله تجيب بنوته تصير صديقة بنتي

عبدالعزيز : بنتك كبرت وعجزت ماجا لها وحده توسع صدرها 

لطيفه : بسم الله على قلبها توها ماكملت 3 سنين

الهنوف : ايه والله انشاءالله مهاوي تجيب لنا بنوته حلوه 

عبدالعزيز : الله يعين بس 

لطيفه : ماتبي غداك ياأبوي

عبدالعزيز : الا والله اني جوعان 

الهنوف : طيب حبيبي روح بدل ملابسك وانزل تلاقي الغداء جاهز

عبدالعزيز : انا مشتهي اتغدى مع فارس وينه

لطيفه : ياعمري مابعد رجع من الجامعه

عبدالعزيز : بيرجع بدري اليوم

لطيفه : والله مدري بس انت ماعليك تغدى انت وزوجتك وانا بنتظره 

عبدالعزيز يطلع جواله : ابدق عليه اشوف 

دق عبدالعزيز على فارس . .

فارس : الوو

عبدالعزيز : الو .. هلا والله

فارس : هلابك عزوز

عبدالعزيز : وينك بالجامعه ؟

فارس : لا طلعت من شوي 

عبدالعزيز : يعني ننتظرك عالغداء

فارس : ايه انشاءالله دقايق وانا عندكم

عبدالعزيز : اوكي ننتظرك باي

سكر عبدالعزيز وراح بدل ملابسه ونزل يتغدى مع اخوهـ . .

الهنوف راحت لغرفتها ماكانت مشتهيه غداء . .

عبدالعزيز جالس وبحضنه بنته على طاولة الطعام . .

لطيفه : نزلها عن حضنك يابووي لاتدلعها علينا 

عبدالعزيز : بالله يمه بنتي ماتستاهل الدلع 

فارس : انا اشهد انها تستاهل والله 

عبدالعزيز : بسم الله عليك اول مره تصير مع بنتي مو واقف ضدها 

فارس : خلها تجي عندي بس والله اني احبها 

عبدالعزيز : ريووم تروحين عند عمي 

ريما : لا مابي

فارس مسوي زعلان : ليه 

ريما : ابي بابا 

فارس : انقلعي انتي وابوك 

عبدالعزيز : علشانها تبيني تقول لها انقلعي .. انقلع انت والله 

ريما تحط يدينها على خد ابوها : بابا .. بابا

عبدالعزيز : هلا ياروح بابا

ريما : عمي فارث مو حلو ثح 

عبدالعزيز : ههههههههههه ايه صح 

فارس : وانتي مو حلوه 

ريما : بابا يقول انا مو حلوه 

عبدالعزيز : لا ياحبيبتي انتي حلوه ماعليك منه 

ريما : بابا يقول انا حلوه

فارس : هههههههههه مسكينه انتي وابوك ماخذين مقلب في انفسكم 

ريما ضمت ابوها وعطته بووسه : بابا احثن منك

فارس يقوم : الحمدلله .. الله يخلي لك ابووك

لطيفه : وين يافارس ماأكلت شي

فارس : الحمدلله مامي شبعت بروح انام

لطيفه : نوم العوافي 

ريما : بجي العب معك

فارس : هههههههههههه مو انا وع وابوك احسن مني

ريما : لا انت حلو

فارس : هههههههههههه يلا تعالي رحمتك

نزلت ريما تركض لعمها بكل براءهـ . . 

عبدالعزيز : انتبه لبنتي 

فارس : انشااءالله

شالها فارس وراح وياها فوق . .

لطيفه : الله يحفظها انشاءالله

عبدالعزيز : آميــن . .

**********************************

جآلـس بغرفتهـ .. منسدح على سريرهـ .. يحس انه ضايع .. تايه .. مشتت .. حتى التفكير مو قادر يفكرهـ ..
تعبآآآن حيـل .. يبي يستوعب اللي صاير من حولهـ بس للأسف مو قآدر أبـد ..

انفتح الباب .. دخل محمد بخطوات بطيئهـ ..

نواف من دون مايلتفت عالباب : مين 

محمد : انا محمد

نواف : .......

تقدم محمد وجلس بطرف السرير ..

محمد : نواف

نواف: نعم

محمد : ممكن تعدل جلستك ابي اكلمك شوي

نواف : مالي خلق 

محمد : ادري مالك خلق بس شوي والله ماراح اطول معك صدقني ثواني 

نواف : محمد مو الحين وقت ثاني

محمد : ليه مو الحين قلتلك ماراح اطول

نواف بإصرار : محمد الله يخليك خلاص قلتلك بعدين

محمد بخيبة أمل : اوكي براحتك 

وطلع محمد ضايق صدره كان في باله يجلس مع اخوه ويسولف معاه شوي بس للاسف نفسية نواف ماتسمح أبد . .

نزل محمد تحت بالصالهـ كان مشعل اخوه منسدح وعيونه على فوق ويهووجس رايح بعيد . .

محمد جلس : مشعل

مشعل : . . . .

محمد بصوت اعلى : مشعل

مشعل على وضعه : هلا 

محمد : شفيك

مشعل : افكر في حالنا 

محمد : شفيه حالنا

مشعل عدل جلسته : محمد 

محمد : هلا

مشعل : انت قبل فتره صارت لك حالة نواف دايم جالس بغرفتك ونفسيتك دايم شينه 

محمد ضاق صدره : أذكر هالفتـره

مشعل : ماصدقنا تطلع انت من اللي فيه وترجع لنا مثل اول الا ويجي الدور على نواف

محمد : ......

مشعل بصوت عالي : شسالفه يامحمد 

محمد رفع راسه : حالي حالك ماأدري عن شي 

مشعل : انا خايف يجي الدور علي والله خايف

محمد : اقول اعقل ولاتفكر هالتفكير

مشعل : يعني اللي جاك وجاء لنواف وش زودي انا مايجيني

محمد عصب على اخوه : مشعل بلا كلام فاضي ماله داعي 

مشعل : ليه انتم تعصبون اذا قلنا الحق واذا قلنا الشي اللي صاير لنا صدق

محمد : خلاص طيب قفل .. امي وينها

مشعل : وانا وش يدريني

محمد : طيب لاتعصب علي شدخلني انا 

مشعل قام : مدري 

طلع مشعل من الصاله . .

محمد : وانا الحين شذنبي يعصب علي .. شسالفة العالم كلهم منقلبيين افف 

قام محمد وطلع من البيـــت ..

********************************

غاده وخالد زواجهم ماراح يكون بدري .. خالد حب انه يكمل آخر فصل باقي لهـ بدراستهـ .. ويتوظف وبعدها يتزوج 
وماكانوا مستعجلــين أبـد .. 

ملكة خالد من غاده تكفيـــه بأنه يرتاح ومايستعجل بزواجهـ .. لأن غاده هي الحين خلاص لهـ وبإعتبار زوجتهـ ..

بعد مرور شهريـن من الأحداث هذي . .


أبو سعود : يسعى بكل جهده انه يدور لنواف البنت اللي تسعده وتنسيه غيداء 

ام سعود : تحاول بكل ماوسعها انها ترجع الفرحه والسعاده للعائلهـ بكل افرادهـا 

حصهـ : همها كله بالدنيا نواف ولدها تتمنى تشوف ابتسامته وتتمنى ترجع حياتها مع عيالها مثل ماكانت كلها فرح وسعادهـ 

لطيفهـ : سعادة غيرها من سعادتها .. همها الاكبر سعادة ولدها وزوجته وحفيدتها الوحيدهـ 

فهـد : بعيد عن العالم والناس .. بين زوجتهـ وبناته عايش همهـ يسعدهم ومايحسسهم بأنهم غير عن اللي حولهمـ .. ويحاول يصحح كل غلطهـ غلطها بحياتهـ ..

عبدالعزيز : مبسوط ومرتاح مع زوجتهـ وبنتهـ .. بس كل همه نواف كيف يرجعه هو نواف الاول ..

خالد : يحس انه مالك الدنيا كلها بوجود غاده في حياتهـ ..

نواف : حياتهـ مالها أي طعم ولون ..

الوليد : ضايق صدره عاللي صاير .. ويحاول دايم يرفه عن نفسه بأي شي ممكن يقدر يسويهـ ..

محمد : يحاول ينسى نواف همهـ وجرآحهـ اللي ماراح تنتهي ..

مشعل : يفكر باللي صاير حولهـ .. خايف من مصيرهـ ..

فارس : كل همه دراسته .. يبي ينهيها بأسرع وقت ويتحقق حلمه .. ينادونه الدكتور فارس ..

الهنوف : تهمها سعادة زوجها وبنتها .. 

مها : رائد كل شي بالنسبه لها .. تنتظر يوم ولادتها بأحر من الجمـر ..

غيداء : تتمنى تموت .. ولاتعيش بالدنيا خآينهـ لحبيبها .. ومعذبهـ لشخص حبها وهي مو مقدرهـ مشاعرهـ ..

غادهـ : هي الثانيه ملكت الدنيا بوجود خالد .. حياتها صار لها طعم خاص ونكهه خاصهـ مع محبوبها خالد 

سارهـ : تتمنى يجي اليوم اللي تصير فيهـ عروس .. تحس حياتها بتتغير حيـل 

نورهـ .. ريم .. رنا .. : حياة معتادهـ تعيشها أي بنت .. 

هيـا وبناتها رهف والعنود ..: انطردوا من بيت عاشوا فيه طول عمرهمـ ولايدرون وين مصيرهمـ .. 

رآنيا : تعيش حياة مأسآويهـ عاشتها هيا من قبلها ..

يوسف : متعتهـ تعذيب غيرهـ .. عايش حيآة بآردهـ وجآمدهـ ..


************************************************

مرتـ الأيــــام سريعهـ . . 

في بيت فهد ..

فهد مبسووط : الحمدلله اهم شي سلامتها والله

رائد يلتفت على مها ويبتسم : ايه والله مالنا غيرها الله يخليها لنا

اكتفت مها بإبتسامهـ 

ام مها : للحين ماأتفقتوا على اسم

رائد : والله ياخالتي اللي تبيه مها انا راضي فيه 

فهد : وانتي يامها وش ودك

مها : انا من زمان ودي اسمي ولدي عبدالعزيز 

فهد : عبدالعزيز !!

مها : ايه اسم حبيته من ايام طفولتي

رائد : واللي تشوفينه مهاوي راح يصير 

مها : تسلم والله ماتقصر

رائد يقوم : يلا اجل انا أستأذن 

فهد : وين ياولدي بدري

رائد : الله يسلمك ياخالي بروح والله عندي دوام 

فهد : الله معك .. في امان الله

رائد يلتفت على خالته : يالله تامرين شي خالتي

ام مها : سلامة قلبك

رائد : الله يسلمك .. وانتي مهاوي ؟

مها بابتسامه : سلامتك ياعمري 

رائد : الله يسلمك .. يلا فمان الله ..

الكل : مع السلامه 

طلع رائد ودخلت رنا ووراها ريم ..

رنا : واخيرررا طلع زوجك 

مها : جالس على قلبك

رنا تجلس عالسرير : لا بس اشتقت للمملووح

مها : تكفين خليه ماصدقت ينام

رنا : ياربييه كل ماجيت اشيله صار نايم 

فهد : خلاص رنو لاتزعجين اختك خلي عزوز في حاله

رنا مطيره عيونها : عزووز ! !

فهد : ايه خلاص هالحلو صار اسمه عبدالعزيز 

رنا : لييه عبدالعزيز مو حلو

مها : هالاسم من طلعت على الدنيا وهو يعجبني

رنا : اها وزوجك ماعاارض

ام مها : ياحبيله رائد ليت كل الرجال مثله

فهد وهو يقوم : بسم الله عليه ميين خالهـ 

مها : هههههههههه ياحبيلك يبه 

فهد : يلا انا بطلع تامرون شي ؟

ام مها : سلامتك يالغالي

رنا : ايه يبه ياليت تمر البقاله 

فهد : شبغيتي 

رنا : اممممم يعني شبسات شي ماشيات 

فهد : اوكي يصير خير .. مع السلامه .. 

طلع فهد وجلست ام مها مع بناتها سواليف حلوه تجمعهمـ .. بوجود الحفيد الأول لفهد وزوجتهـ .. 

**************************************************

طلع من غرفته مستعجل وشماغهـ على كتفهـ .. في يدينه شايل جواله وبوكه ونظارته ومفاتيح سيارته .. 

نزل من الدرج يركض وراسه في الارض ..

كانت بالصاله جالسه تراقبه وهو ينزل مستعجل تتمنى انه مايشوفها ولاينتبه لها مالها خلق يشوفها بهالشكل ..

خالد وهو يمشي مستعجل مانتبه للدرج وطمر اكثر من درجه وطاح طيحه خفيفهـ على ركبـهـ . .

غاده شهقت وحطت يدينها على فمها : خالد

خالد بالارض وجواله واغراضه طايحه التفت عليها 

خالد ابتسم : هههههههههه لاتخافين ماجاني شي

غاده تفشلت ونزلت راسها 

قام خالد وجمع اغراضهـ وخذ شماغه وحطه على كتفهـ 

خالد حب يحرجها : كل هذا خوف على خالد ؟

غاده سكتت وبان عليها الاحراج ..

خالد ضحك : يالبى اللي يستحون .. يلا انا ماشي مستعجل 

عطاها بوسهـ بالهواء 

خالد : بيباااي قلبي

طلع خالد مبسوط انه شاف غاده .. 

ساره نازله من الدرج : غادوووه

غاده خافت ورفعت راسها : هلا

ساره : شتسوين هنا 

غاده : ماأسوي شي

ساره تغمز لها : عليينا وانا اشوف خالد من شوي هنا واقف وش يسوي

غاده : ايييه جاي يسلم علي وراح عندك اعتراض

ساره : ههههههههه لا أبد

غاده تضربها على كتفها بخفيف : بروح انام بيباي

ساره : ههههههه باي 

************************************************

سيف معصب : اوووف منها 

عمر : تراك ازعجتني خلاص خلها في حالها

سيف : قاهرتني ليه سافهتني ليه ماترد

عمر : بسلامتها

سيف : مو على كيفها بدق ليين ماترد 

عمر : افف منك

سيف يعيد ويكرر على غادهـ .. ماخلاها في حالها كل ثانيهـ يدق ..

غاده خلاص وصلت معها ازعجها بشكل مو طبيعي ..

ردت بهدوء : الو

سيف : مابغيييتي واخيرا

غاده : كل اللي ابي اعرفه انت وش تبي 

سيف : ابيييك انتي شفيك مو راضيه تفهمين

غاده : انت قلت ابي ساره قبل صح

سيف : صح

غاده : وحلفت لك اني مو ساره خلاص شتبي

سيف : بس انا متأكد انك ساره

غاده : وش اللي متأكد وش يثبت لك اني ساره والله انا مو ساره 

سيف : طيب تعرفين ساره صح

غاده : ساره مين

سيف : ساره وبس وحده خبله وخطيــره وتجنن 

غاده : خبله وتجنن .. !! وخطيـرهـ 

سيف : ايه ليييه تعرفينها

غاده : لا ماأعرفها خلاص قلتلك انا مو ساره ولاأعرف وحده اسمها ساره ممكن خلاص لا تدق على هالرقم ثاني مره 

سيف : من عيوني 

غاده : باي

سيف : باي

سكر سيف 

سيف : والحين انا شسوي

عمر : خلاص روح للوليد وقول ابي رقم اختك وخلصنا

سيف : تستهبل انت والا تحاول 

عمر : لاماأستهبل

سيف : تبيه يذبحني

عمر : اجل شسوي لك انا

سيف قام واقف وقال بنبرة تحدي : انا جايب رقمها بإذن الله جايبهـ ..

طلع سيف .. وعمر انسدح وهو يتحمد ربه على صديقهـ ..

كل واحد بهالدنيا يسعى بكل حماس وجهد للشي اللي يقدر عليه ..

وللشي اللي في بالهـ بس .. عمر الانسآنـ مافكر في العـواقـب اللي راح تتراكمـ عليهـ من بعد هالحماس اللي يصيــر ..


****************************************

مجتمعين اليوم في بيت فهد علشان مها ..

الهنوف شايله البيبي : بسم الله عليه يجنن 

مها : الله يسلمك

غاده : ياحبيله يانااس بالله عطيني الهنوف شوي

خذت غاده البيبي ..

غاده تعطيه بوسه : شصار مهاوي وش ناوين تسمونه

مها : خلاص سمينا وانتهينا

غاده : وش سميتوه ؟

مها : عزوز

الهنوف ماتدري ليه انصدمت من الاسم : عزوز !! 

مها تلتفت عليها : ايه شفيك

الهنوف : لا مافيني شي تو والله ماصار ولدكم مملوح مادامه سمي زوجي

مها : هههههههههههه اكيد ولدي احلى عاد

ريما : لا بابا احلى

مها : ياااربي هذا كبرنا وندافع بعد

ساره : ههههههههههه خاشه عرض بنتك يالهنوف 

الهنوف : بنتي مع الحق 

غاده : ريوم تعالي شوفييه يشبه بابا

ريما : لا بابا احلى

غاده : طيب تعالي شوفيه ذاابحك ابوك

راحت ريما وطلت عالبيبي ..

ريما : كلكم وعين بابا احثن ثي

غاده : واحنا وش دخلنا عسى مااشر

ساره : الهنوف بنتك تعدت حدودها معلييش

الهنوف : ههههههههههه صادقه بنتي

لطيفه : الله يخليه لها انشاءالله ..

ام سعود : انشاءالله يجي اليوم اللي اشوفكم جالسين وكل وحده معها عيالها جالسين جنبها وانا بينكم 

الكل : امين ..

*****************************

بندر جالس بالصالهـ ومعاه جوالهـ وطول الوقت وهو يتأفف كأنه طفشان وغصب جالس ..

غيداء : شفيك بندر

بندر : مافيني شي 

غيداء : طفشان مو مغصوب انك تجلس 

بندر : مو طفشان 

غيداء : اجل شفيك

بندر : يهمك ؟

غيداء : ......

بندر : غيداء انا بسآفر 

غيداء : وين

بندر : بسافر وبس ماراح اطول 

غيداء : متى يابندر

بندر : اسبوع انشاءالله وانا ماشي

غيداء : .....

بندر : مبسوطه ؟

غيداء : وليه انبسط

بندر : ترتاحين مني فتره لأني بسافر

غيداء : شدعوه يابندر .. زوجي واكيد بيضيق صدري اذا غاب عني

بندر تنهد : ماأتوقع 

غيداء : بندر حرام عليك ليه تقول كـذا

بندر : هذا اللي شفته منك 

غيداء : صدقني يابندر انك غالي وماتهون علي 

بندر : .......


,,,,,,,,,,


إنتهــــــى

توقعآتكم للفصل الثاني .. 

سيف واصراره على ساره .. هل راح يلقى رقمها وتصير علاقه بينه وبينها ؟؟

غاده وخالد .. هل بتدوم المحبهـ ؟؟

هيا وبناتها .. وين راح يسكنون من بعد ماطردهم يوسف .؟؟

غيداء وموقفها من سفر بندر .. هل بترفض انه يسافر والا بترتاح منه ؟؟

نواف .. بطلنـــا المجروحـ .. مصيرهـ وش راح يكون ..
من بعد حبيبهـ خانتهـ .. ودنيا غدرت فيهـ .. ؟؟

انتظركـــم واتمنى يعجبكم ..



****************************************



الفصـل الثآني من البآرت الأخـــير ..

جاء من دوامهـ الليلي متأخر .. دخل غرفته تعبآن .. رمى شماغهـ على السرير .. تقدم للمرآيهـ وجلس يطالع في شكلهـ .. باين عليه التعب والارهاق ..

اليـوم اشتغل كثير بالدوامـ .. مارحم نفسهـ أبد .. ابتسم ابتسامهـ صفراء وراح جلس عالسرير ..

فتح الدرج واخذ الورقهـ .. قراها وابتسم ابتسامهـ عريضهـ اول مره يقراها وهو مبسووط ويضحك ..

قراها مرهـ ومرتين وثلاث .. كأنه اول مره يقراها .. معقوله هالكلام طالع من قلبها .. لا اكيد وقتها كانت معصبهـ وكتبت هالكلام وهي مو حاسهـ .. ايه اكيد ..

لا بس هي من زمان تكرهني ايه تكرهني وش يمنعها ماتكتب كلام زي كــذا .. 

تأفف خالد ورجع الورقه مكانها ورمى نفسه على سريرهـ .. 
دق جوالهـ اللي كان بعيد عنه شوي ..

مد يدينهـ بصعوبهـ واخذ جوالهـ ..

المتصـل ..( فرح دنيآي ) .. 

ابتسم خالد .. 

رد بخمول وتعب : مرحبا 

غاده : مرحبتين اهلين خالد 

خالد بنفس الخمول : هلابك 

غاده : خالد شفيك 

خالد : مافيني شي ياعمري

غاده : لاتلعب علي .. صوتك فيه شي

خالد : تعبان شوي .. 

غاده بخوف : سلامات شفيك

خالد : لاتخافين .. تدرين وش اللي راح يخليني ارتاح ويروح التعب

غاده : وشو

خالد : اقوله لك وتنفذينه

غاده : ايه انفذه

خالد : اكيد ؟

غاده : اكيد

خالد ضحك : تعالي

غاده : وين اجي

خالد : عندي

غاده : عندك وين ؟

خالد : غدوو لاتستغبين 

غاده : خالد صاحي انت

خالد ايه صاحي .. انتي وعدتيني تنفذين طلبي

غاده : خالد اسمحلي طلبك صعب

خالد : ليه صعب

غاده : ماله داعي اجي والله لو يدري جدي يذبحني 

خالد : شسويتي انتي تراه شي عادي

غاده : لا مو عادي خلاص خالد ماله داعي والله

خالد : خلاص بكيفك

غاده : خااالد بليز افهمني خلنا نتكلم جد

خالد : خلاص طيب لاتجين ماغصبتك 

غاده : لا بس ادري زعلان

خالد : مو زعلان

غاده بهدوء : حبيبي 

خالد : سمي

غاده : سم الله عدوك .. صدقني انت تفكر انه شي عادي بس وربي هو شي مو عادي

خالد : ليه مو عادي ابيك تقنعيني 

غاده : انت ماراح تقتنع حتى لو اقولك

خالد : غاده اذا بتجين حلوو .. وخالد بيستانس ويروح التعب واذا ماراح تجين بنام وانا تعبان وشايل بخاطري عليك

غاده : ياربييه ياخالد حرام عليك 

خالد : هاه شقلتي ؟ تجين والا نمت

غاده : خااالد يعني تمسكني مع ايدي اللي توجعني

خالد : المهم اذا تحبين خالد تعالي يلا باي 

غاده : لحظه خالد

سكر خالد ولاكأنه سمع شي من غاده ..

دقت عليه مره مرتين مارد عليها ..

غاده : اففف ياخالد عليك حركات مدري شتبي .. الله يهديك بس
ياربيه والله ماله داعي اروح .. شسوي الحين ..

دقت غاده للمره الثالثه ورد عليها ..

خالد ببرود : هلا

غاده : خالد عسى مااشر شهالرحكات اللي مالها داعي 

خالد : غاده شعندك

غاده : خااالد لاترفع ضغطي

خالد : لاتجين خلاص والله راضي 

غاده : لا ادري فيك مو راضي تقولها بس كـذا

خالد : دامك تدرين ليه ماتجين وترضيني

غاده : خلاص طيب بجي بس عند الباب ماراح ادخل

خالد : طيب اللي تبينه يصير 

غاده : ثواني طيب

خالد : اوكي انتظرك

سكرت غاده من خالد وراحت بدلت بجامتها ولبست لها تي شيرت حلوو نآعم وتنوره سوداء ميدي ورفعت شعرها البني وحطت كحل خفيف وقلوس وردي .. صاير شكلها نعوومهـ وكيوت .. 

طلعت من غرفتها وتقدمت لغرفة خالد بخطوات ثقيله وبطيئه .. وعيونها عاللي حولها خايفه احد يشوفها .. 

بخطوات هاديه وبطيئه وصلت واخيرا لغرفة خالد ..

طقت عالباب بخفيف

خالد : ادخلي

تجرأت وفتحت الباب بخووف وهدوء .. 

خالد على طول كان قبالها جالس عالكرسي ومسند ظهره على ورا ازرار ثوبه كانت مفتوحه .. باين عليه تعبان ومرهق .. شعره الطويل مو مرتب وصاير حوسه .. شكلهـ مبهذل .. وقفت غاده تطالع فيهـ ..
كأنها اول مره تشوفهـ .. عاجبها حيل كل يوم عن يوم تشوف خالد احلى بعيونها .. نست عمرها وهي تطالع في خالد .. حبيبها .. زوجها في المستقبل .. وقفت فتره وهي عند الباب وعينها بس على خالد

خالد ابتسم : ماناديتك علشان تتأملين فيني 

غاده تفشلت من عمرها وتمنت انها ماجت من اساس ..

سكتت ونزلت راسها ..

خالد : ادخلي 

هزت غاده راسها بالنفي ..

خالد قام واخيرا .. وتقدم لها ..

رفعت غاده راسها بخوف وتوتر ..

رجعت جسمها على ورا ..

مسكها خالد مع يدينها وسحبها داخل بهدوء وسكر الباب وراها ..

غاده : لا مابي

خالد : وش ماتبين

غاده : خالد وين اتفاقنا 

خالد : طيب ماقلت شي بس انا بوريك شي واطلعي

غاده : وشو

راح خالد للدرج واخذ الورقه وجلس بالكرسي ..

خالد يأشر جنبه : تعالي هنا

تقدمت غاده وجلست بجنبهـ بعيد شوي ..

خالد مد الورقهـ لها ..

غاده خذتها : وش هذي

خالد : اقريها وتعرفين وش هذي

فتحتها غاده ..

انصدمت وهي تقراها تحاول تعيد اكثر من مره .. مو مصدقهـ أبد .. شلون صار هذا ومتى انكتب .. 

رفعت راسها لخالد اللي كان ينتظر ردة فعلها .. ويتابعها بحماس

خالد : قريتيها ؟

غاده : ايه

خالد : شرايك فيها 

غاده : مو حلوه .. مسكتها غاده وشقتها

خالد صرخ : لييييه ؟

غاده خافت وسكتت

سحبها خالد منها : ليه سويتي كـذا

غاده بخوف : مو حلوه

خالد : اذا ماأعجبتك .. انا عاجبتني

غاده : الكلام اللي فيها مو حلو كيف تعجبك ؟

خالد : مايهمني الكلام بقد مايهمني صاحب الكلام

غاده : .........

خالد يمسك الورقه ويحطها على رجوله ويجمع القطع بجنب بعض علشان تكتمل ..

خالد بصوت ضايق وهادي : فيها كلام قاسي .. والله يجرحني كل ماأشوفها واقراها .. انا اقدر ارميها ياغاده والا اشقها بس حبي لصاحبها يمنعني .. 
من زمان وانا محتفظ فيها .. رغم الكلام القاسي اللي فيها حبيتها ..

غاده : بس انا ماحبيتها .. رفعت غاده راسها : تكفى ياخالد لاتخليها عندك 

خالد : ليه 

غاده عيونها دمعت : مو حلوه والله مو حلوه 

خالد : تكفين غاده كل شي ولادموعك مابي اشوفها

غاده رفعت راسها ودموعها في عينها : ليه كنت اسوي كـذا معك .. ليه ياخالد

ابتسم خالد : غاده احنا مانبي نتكلم بالماضي الحين .. واللي راح مايرجع .. وصدقيني كل شي منك على قلبي عسل وراضي فيييه واحبه بعد

غاده مسحت دموعها بيدينها : اتمنى انساه 

خالد : ماعليك كلنا بننسى بس خليني اسمع ضحكتك ومانبي هالدموع 

ابتسمت غاده : من عيوني

خالد : تسلملي عيونك .. 

جلست غاده مع خالد شوي وبعدها رجعت لغرفتها وهي تحمد ربها على ان خالد ماراح منها وصار من نصيبها ..

************************************

بعد تعب ومحاولات طويــلهـ قدر سيف يوصل لرقمـ سارهـ .. 

بعد ماكان الوليد يكلمها وهو في الاستراحه وعرف سيف انه يكلمها واول ماسكر الوليد اخذ سيف جوالهـ وشاف اخر مكالمه صادرهـ ..

مبسووط ومستانس واخيرا لقى الرقمـ ..

مسك جوالهـ ودق ..

ساره ترد : الووو

سيف : يسلملي هالالووو والله

ساره : ميين

سيف : كيفك ياحلوه ؟

ساره : اسالك انا مين

سيف : انا واحد

ساره : بالله انت واحد؟

سيف : ايه واحد

ساره : تصدق عاد

سيف : هلا

ساره : على بالي انت وحده

سيف : هههههههههه لا لا واحد

ساره : ايه اشواا 

سيف : ايوه واخبااارك ؟؟

ساره : تمام ماقلتلي مين

سيف : قلتلك واحد

ساره : اقول لاتجلس تستهبل علي تكلم زي الناس

سيف : والله هذا كلامي عادي ماأستهبل

ساره : خلاص اجل بيبااي

سيف : لحظه ياساره

ساره مستغربه : ساره !!

سيف حس انه تورط : هاه لا ليه شفيك

ساره : انت مين الحين بتقول لي والا شلون

سيف : شفيك الله يهديك

ساره صرخت : قول لي مييين

سيف : لاتصارخين طيب 

ساره : اففف ناس ماعندها شغل وفاضيه لازعاج غيرها .. سكرت ساره الخط 


سيف : ياربييه شسالفه ليه عصبت هذي 

فكر سيف وش يسوي بعدين ارسل لها مسج ..

ساره انا بكون صريح معك انا انسان شفتك وبحد عجبتيني وجلست ادور رقمك وقت طويل وربي تعبت ليين ماحصلته ..

بس تكفين لاتزعلين وافهميني قبل تعصبين .. 

ساره قرت المسج واستغربت مره .. خايفه وبنفس الوقت مستغربه .. مين يكون .. شايفني ويعرفني ..

قفلت جوالها وماردت على المسج 

********************************************

فاتحه الشنطهـ وترتب اغراضهـ بنفسها .. كان متعود الخدم دايم يرتبون اغراضهـ وهالمره طلب منهم .. بس هي رفضت قالت انا بنفسي برتبها وهو مايدري انها رتبتها ..

دخل الغرفهـ .. شافها ترتب في شنطتهـ ..

بندر : غيداء 

غيداء التفتت : لبيه

بندر : لبى قلبك .. شتسوين

قامت غيداء وراحت عنده : ارتب اغراضك علشان سفرتك

بندر : وليه انتي ترتبينها تعب عليك انا قلت للخدم 

غيداء : انا موجوده .. ماله داعي هم يرتبونها وانا زوجتك هذا واجبي

بندر يطالعها بنظرات عجزت غيداء تفسرها .. هو بنفسه مستغرب حيل .. انقلبت فجأه قبل ماأسافر .. تغير اسلوبها تغيرت معاملتها معاي ..
شسالفه .. غيداء اكيد ناويهـ على شي .. غيداء قولي لي وش ناويهـ عليهـ ..

غيداء : شفيك بندر 

بندر : مافيني شي 

غيداء : متى صارت رحلتك ؟

بندر : بكره بعد الفجـر انشاءالله

غيداء : مطول هناك ؟

بندر : ليه يهمك ؟

غيداء : شلون مايهمني .. بندر شفيك

بندر : اتوقع انك مبسوطه حيل علشاني بسافر

غيداء : بندر حرام عليك .. شفيك علي 

بندر : عالعموم انا تعبان لازم اريح وبنام .. صحيني بدري علشان ماأتأخر على الرحلهـ 

غيداء : انشاءالله من عيوني 

ابتسم بندر بصعوبهـ وراح ينام .. وراهـ رحلهـ طويلهـ .. وهم كبيـــر يعاني منهـ ليل ونهار .. وحب راح يموت قريــــب .. 

****************************************

في بيت ابو سعود .. في الصالهـ ..

ام سعود : متى كلمتك ياغاده ؟

غاده : من شوي 

ام سعود : ومتى بيسافر رجلها 

غاده : على كلامها بعد الفجـر 

ام سعود : شعنده ماراح ياخذها معه

غاده : والله مدري ياجدتي 

ساره : هي تقول عنده شغل 

ام سعود : كم بيجلس طيب

غاده : والله مدري عاد

ام سعود : وناويه تجلس في بيتها لحالها دقي عليها بس تجهز اغراضها يجيبها عندنا اذا جاء يروح المطار 

غاده : والله قلتلها انا بس رفضت

ام سعود : انهبلت اختك الظاهر وش يجلسها لحالها 

ساره : عادي يمه خلوها تنام في بيت زوجها

ام سعود : اقول دقي بس والا عطيني التيلفون ادق عليها

غاده قامت : انشاءالله

دقت ام سعود واقنعت غيداء انها تجي عندهم فترة سفر بندر لانهم مايدرون متى بيرجع .. هو ماخبرهم فتره محدده .. ومع الاقناع وافقت وقالت بسأل بندر واشوف .. 

*********************************

صحت الساعه 2 بالليل جهزت اغراضها كانت متأكده ان بندر ماراح يرفض ..
رتبت اغراضهـ كلها وصحتهـ بدري ..

صحى بندر ورتب اغراضهـ ونزل بالصالهـ ..
غيداء جالسهـ تنتظرهـ .. قابلها بابتسامه حلوه : صباح الخير 

غيداء بابتسامه احلى : صباح النور 

بندر جلس فتره يطالعها .. هي مبسووطهـ ماتدري ليه انا مسافر تحسبني رايح اوسع صدري والا رايح علشان شغل .. آآهـ ياغيداء لو تدرين .. ماادري تفرحين والا تحزنين .. 

غيداء قربت عنده : بندر شفيك 

بندر : مافيني شي .. انا بمشي الحين

غيداء : طيب بندر 

بندر : عيونه 

غيداء : تسلم عيونك .. انا بروح عند جدي صعبه اجلس هنا لحالي

بندر : تجلسين عندهم طول فترة سفري !! 

غيداء : ايه 

بندر : لاياغيداء انا ماادري متى ارجع يمكن اطول .. بيتك هو احسن مكان لك 

غيداء : بس لحالي يابندر بطفـش

بندر : عندك السواق يوديك اللي تبين متى مابغيتي تروحين لبيت جدك 

غيداء سكتت ونزلت راسها : بس 

بندر : خلاص ياغيداء خلاص تجهزي اوديك

رفعت راسها على طول : توديني ؟

بندر : ايه

غيداء : تسلم ماتقصر انا جاهزه 

بندر : يلا اجل مشينا 

طلع بندر مع غيداء ووداها لبت جدها .. وصلــوا .. غيداء فتحت الباب بعدين رجعت سكرتهـ ..

بندر : شفيك

غيداء : ماتبي اودعك يعني 

بندر : اكيد ابي .. كنت اتوقع تنزلين ولاتقولين شي بس الحمدلله خاب ظني

غيداء : شدعوا يابندر 

بندر ضحك : يلا طيب مابي أتأخر

نزل بندر وغيداء نزلت ..

شال شنطتها وحطها عند الباب ..

بندر قرب لها : انا بمشي 

غيداء رفعت راسها : بـشتآق لك 

بندر : مو اكثر مني 

ضمها بندر لصدره ضمه قويــه .. خافت غيداء منها حيل .. تحس انها مو طبيعيه ابد .. 
بندر بعدها عنه .. كان وده يطول وهو ضامها .. مايدري هل هذي اخر مره يشوفها او لا .. بس مكانه مايسمح له ..

بندر : انتبهي لنفسك 

غيداء : انشاءالله .. طمني عليك اذا وصلت

بندر ابتسم وهز راسه بـمعنى اكيد ..

باسها بندر مع راسها : يلا يالغاليه فمان الله 

غيداء : مع السلامه 

مشى بندر وركب سيارته .. انتظرها لين مادخلت كان معاها مفتاح ..

دخلت كان البيت هادي .. قابلتها ام سعود ..

ام سعود : هلا والله بـ بنيتي 

غيداء : هلا جدتي مانمتي ؟

ام سعود : لا والله توني صاحيه خلي شنطتك تاخذها الشغالهـ 

غيداء تحط اغراضها : ايه اذا صحت ترقيها لي فوق

ام سعود : روحي ارتاحي ياحبيبتي شكلك مانمتي امس زين

غيداء : لا الحمدلله نمت كفايهـ ..

ام سعود : ماعليه روحي ريحي 

غيداء ابتسمت : انشاءالله 

راحت غيداء فوق دخلت غرفتها اللي كانت طبعا مع سارهـ .. 

ساره : غيووود

غيداء : بسم الله خرعتيني 

ساره : بسم الله على قلبك سووري والله

غيداء : توقعتك نايمه 

ساره : لا والله مانمت

غيداء جلست عالسرير بجنبها : ايوه واخباااارك

ساره : الحمدلله تمام انتي شفيييك ضايق صدرك كل هذا علشان بندووري مسافر

غيداء ضحكت : شفتي كيف ماأصبر بدونه

ساره : هههههههههه وينه يسمعك

غيداء : والله ياساره خايفه

ساره : ليه 

غيداء : مدري احس انه مو طبيعي ابد .. تدرين ماقال لي المده اللي راح يجلسها هناك حتى ماقال لي وين بيروح .. كل اللي اعرفه انه سافر بس

ساره : وليييه ماقال لك .. انتي ماسألتيه

غيداء : سألته بس مو راضي يجاوبني يقول ماراح اطول ايام وانا راجع .. ومره يقول لي بطول ومدري صراحه خايفه 

ساره : وسعي صدرك بس انشاءالله بيرجع قريب 

غيداء : انشاءالله .. الله يعين

ساره : اقوول شرايك ادق على الهنوف 

غيداء : ليه 

ساره : بصراحه انا ودي اطلع 

غيداء : ساره انهبلتي انتي 

ساره : وشوو 

غيداء : كم الساعه الحين 

ساره : وشو عادي مافي احلى من طلعه بعد صلاة الفجر

غيداء : وين بتروحين ياحسره عالبحر تجلسين

ساره : لا والله نروح نفطر شويات ونرجع

غيداء : اقول تكفين ياملحك ساكته

ساره : يووه ياسخفك انتي تحطميين وين غاده بس

غيداء : خبله انتي تدقين عالهنوف هالوقت والله يرد عليك عبدالعزيز يوريك شغلك

ساره : عادي عزووز امون عليه .. بدق

غيداء : ساره اعقلي خلاص نطلع بس مو الحين

ساره دقت على الهنوف : وسعي صدرك الدنيا فانيه

غيداء : انتي اللي بتتورطيين مو انا 

ساره : عادي اتحمل اللي سويته 

في جهه ثانيه في بيت لطيفهـ ..

عبدالعزيز والهنوف وبنتهم الحلوهـ نايمين .. 

صحت الهنوف مفزوعه على صوت جوالها .. تدور جوالها .. كانت الغرفه ظلام وغريبه ماتشوف نور الجوال .. ياربييه وينه ..

نزلت من السرير تدور وتمشي وتصقع في اللي قدامها .. تسمع الصوت بس ماتدري وينهـ ..

راحت وشغلت النور .. وتبعت الصوت .. صار بالدرج .. ريوم الله يهديها تلعب فيه امس وحطته بالدرج ..

ردت الهنوف : قوولي امين

ساره : امين

الهنوف : الله يهدييك

ساره : هههههههههه اميين .. ادري صحيتك 

الهنوف : مو على صحيتيني وبس هبلتي فيني 

ساره : ليه شصار

الهنوف : دقيقه بس ..

راحت الهنوف وسكرت النور وطلعت من الغرفهـ .. جلست بالصالهـ اللي فوق ..

الهنوف : الو

ساره : هلا والله .. ايه ماقلتي شصار

الهنوف : قولي وش اللي ماصار 

ساره : سووري والله شسووي كنت بقولك شي بس

الهنوف : شعندك

ساره : نبي نطلع

الهنوف : ساره تبيني اصفقك

ساره : ليه

الهنوف : حرام عليك ياساره داقه هالوقت وتقولين نطلع 

ساره : شفيكم انتم عادي 

الهنوف : ايه عادي عندك

ساره : الهنوف والله عادي اذا على بنتك خليها عند ابوها وانتي نمرك ونطلع سوا لان غيداء عندنا الحين

الهنوف : والله غيداء جت ؟

ساره : ايه علشان كـذا انا ابي اطلع 

الهنوف : حلوو خلاص طيب انا اذا صحى عبدالعزيز قلتله ودقيت عليك

ساره : اوكي لاتتأخريين 

الهنوف : انشاءالله

سكرت الهنوف من سارهـ .. 

ونزلت تسوي الفطور لـ عبدالعزيز وبعد ماخلصت رقت تصحيهـ للدوامـ .. 

الهنوف : عزوز يلا حبيبي لاتتأخر على دوامك

عبدالعزيز : طيب طيب بقوم الحين

الهنوف : ايه دايم تقول كـذا وبالاخير ماتصحى يلا قووم الحين خلني اشوفك وانت جالس

عبدالعزيز : خلاص قلتلك بقوم الحين 

الهنوف : خلاص طيب بجلس اشوفك لين ماتقوم

عبدالعزيز : بكيفك

ريما اللي كانت نايمه جنب ابوها : ماما اتركي بابا ينام

الهنوف : بسم الله وانتي متى صحيتي


ريما تناظر امها ببرائه وتضحك ..

عبدالعزيز : لبى قلبها خلينا انا وبنتي 

الهنوف : ودوامك ؟

عبدالعزيز : تونا بدري

الهنوف : وين بدري الساعه الحين 7 وربع

عبدالعزيز اللي كان نايم على ظهره : اففف قلق صراحه

الهنوف : قوم بس تعوذ من الشيطان وبدل ملابسك وافطر يالله يمديك بعد 

ريما تجلس على حيلها : بابا لاتروح

يلتفت عبدالعزيز عليها : ليه حبيبتي 

ريما : نبي ننام 

عبدالعزيز : هههههه بكرا انشاءالله ننام

عبدالعزيز يمد يدينه للهنوف : قوميني 

مدت يدينها وقومته 

ريما تحط ايدها على خصرها : لييه

عبدالعزيز : وشو 

ريما : ليه ماما تقومك وانا لا

الهنوف : اقول انتي كملي نوومك بس

عبدالعزيز : ههههههههههه

ريما : لا والله مابي ( حطت راسها على الوساده ) انا ذعلانه ماأحبكم 

عبدالعزيز يشيلها : ماتحبين بابا 

ريما : اييه 

عبدالعزيز : افا ليه

ريما : بث 

عبدالعزيز نزلها : خلاص انا زعلان بعد ونزل من السرير ..

الهنوف : خلاص حبيبتي نومي 

ريما : لا مابي 

الهنوف : نومي علشان اوديك للالعاب اذا جاء بابا

ريما : والله

الهنوف : اي انشاءاللع

ريما : طيب .. انسدحت ريما 

غطتها الهنوف وراحت لـ عبدالعزيز ..

بدل ملابسه ونزل يفطر تحت ..

عبدالعزيز : نامت ريوم ؟

الهنوف : ايه قلتلها نومي اوديك للالعاب ونامت 

عبدالعزيز : ياحبيلها 

الهنوف : طيب عزوز انا يمكن اطلع بعد شوي

عبدالعزيز : وين ؟

الهنوف : ساره داقه علي تقول نبي نطلع نفطر شوي ونرجع قلتلها عاد اسأل عبدالعزيز وارد عليك

عبدالعزيز : مين يوديكم طيب

الهنوف : السواق اتوقع

عبدالعزيز : لا مع السواق مايصير في هالوقت زحمه وقلق 

الهنوف : طيب واذا مو السواق

عبدالعزيز : اذا غير السواق روحي عادي 

الهنوف ابتسمت : تسلم ياعمري 

رد لها الابتسامه وسكت .. 

عبدالعزيز يقوم : الحمدلله .. يلا انا ماشي

الهنوف : الله يحفظك 

عبدالعزيز : اذا بتودين ريوم انتبهي لها 

الهنوف : انشاءالله من عيوني 

عبدالعزيز : يلا مع السلامه حبيبي

الهنوف : مع السلامه

راحت الهنوف ودقت على ساره تسألها مين بيوديهم بس قالتلها انو مو السواق .. تطمنت الهنوف وبدلت ملابسها وخلت ريوم نايمهـ عند خالتها لطيفهـ .. 

في جهه ثانيه في غرفة ساره ..

ساره : والله عادي ياغاده بالعكس مره وناسه

غاده : لا والله مو حلووو اسمحوولي مااقدر

غيداء : اقول اعقلي وش اللي ماتقدرين 

ساره : والله ياغاده مالنا الا خالد يودينا امي رفضت مع السواق

غاده : فيه الوليد 

ساره : الوليد نايم لو تموتين ماقام يوديك

غيداء : وبعدين فرصه خالد انه بيروح للدوام يودينا شوي ويرجع

غاده : والله فشيله 

ساره : وسعي صدرك بس والله تذكرينها بعدين تستانسيين

خالد ينادي : سااره

ساره : هلا يلا جييينا .. يلا يلا قووموا لانتأخر ..

نزلوا البنات وركبوا مع خالد .. خالد في هاللحظه مبسوط مره وغاده العكس كانت خايفهـ من وجودها معهم ..

خالد : نمر الهنوف الحين

ساره : ايه الله يعافيك 

خالد : اجل ارجعي ورا ياساره

ساره مستغربه : ارجع ورا 

خالد : ايه

ساره : ليه ناوي الهنوف تركب معك

خالد : ههههههه وش ابي بالهنوف 

ساره : اجل

خالد : لا بس انتي ارجعي ورا علشان اذا جت الهنوف تستانسين معها

ساره : شقصدك خوييلد

خالد : وغاده تجي قدام

ساره : لا والله لو تنطبق السماء على الارض مانزلت وخليتها قدام

خالد : اووف كل هذا حسد

ساره : اصلا هي ماتبي

خالد : لا تبي عادي 

ساره : والله ماتبي

خالد : غدوو

غاده : هلا

خالد : تبين تجين قدام ؟

غاده بجد متورطهـ خالد يحطها بموافق دايم غبيهـ ..

غيداء تضحك على اختها اللي بجد موقفها غبي ..

ساره : هههههههه شفت انها ماتبي 

خالد : هي ساكتهـ ويقولون السكوت علامة الرضى 

ساره تلتفت على غاده : يالشيــــنه تبين تجين 

غاده : وشو ماقلت شي

خالد : هههههههه بعد عمري خوفتييها خلاص ماراح تجي .. 

ساره : ايه اشوا على بالي 

وصلـــوا بيت لطيفهـ ..

خالد : دقي عليها يلا

دقوا عالهنوف .. طوولت ماطلعت .. 

بعد فتــرهـ .. 

الهنوف تركب : السلام عليكم 

الكل : وعليكم السلام 

ساره : ويينك يالهنوف أخرتيينا

الهنوف : والله تأخرت .. اعذرووني ريوم نشبت لي الله يصلحها 

خالد : ليه ماجبتييها لبى قلبها

ساره : ايه والله من زمان عنها الدوبا

الهنوف : تبون اجيبها علشان تتبرون مني انا وبنتي اذا ابلشتكم 

غيداء : يازينها والله

خالد : المهم ماقلتوا وين تبون تفطروون 

ساره : اكيـــد كودو 

خالد : كلكم تبون كودو 

الهنوف : اللي تبون والله

غاده : انا اشوف ان د.كيف احلى 

ساره : لا كودو والله احسن

غيداء : ماتفرق المهم انه فطور

خالد : اجل خلاص د.كيف

ساره صرخت : خااااالد

خالد : وجع تراني اسمعك 

ساره : والله انزل 

خالد : وشو شفييك

ساره : ابي كودو .. لو مره وحده ودني للشي اللي انا ابيه .. كل مره تودينا على رغبة غاده مايصير 

خالد حب انه يقهر ساره : لانها هي الوحيده رغبتها تهمني 

ساره عصبت وبدون شعور فتحت الباب : خلها تفيدك غاده 

خالد يمد يده ويمسكها: يالخبله امزح معك تعالي .. سكري الباب

ساره سكرت الباب 

خالد : خبله انتي من جدك ناويه تنزلين واحنا نمشي

ساره : والله انزل 

خالد : امزح معك .. انا اصلا في الدنيا مايهمني الا رغبة ساره وبس 

الكل : هههههههههههه

الهنوف : الله يعينك ياساره اذا تهاوشتي انتي وزوجك في السياره شبتسوين

ساره : افتح الباب وانزل 

خالد : هههههههه خبله 

ساره : المهم وين بتودينا

خالد : خلاص كودو 

ساره : اشوا

الهنوف بصوت واطي تكلم غيداء : غاده اليوم مالها حس

غيداء : هههههه ايه ملاحظه

وصلــوا كودو ..

خالد : يلا انزلوا 

غاده : وانت ياخالد 

ساره : ماراح ينزل

غاده : ليه

ساره : مانبيه يعني غصب ينزل 

الهنوف : انتم على هالحاله ماراح تنزلون انا وغيداء بننزل 

خالد : ايه عادي انزلوا 

نزلوا الهنوف وغيداء ..

ساره : يلا غاده مشينا

غاده : لحظه

ساره : وشو لحظه خلاص بكييفه ماعلينا منه

غاده عصبت : انتي انزلي بكييفك شفيك علي

خالد : هههههههه لاتتهاوشوون شفيكم قلبتم 

ساره نزلت : انطقي عند خالد انا نازله 

نزلت ساره وسكرت الباب ..

خالد : غاده ياقلبي انزلي معهم

غاده : وانت ماراح تنزل

خالد : ماراح انزل خلي غيداء والهنوف يفطرون على راحتهم .. 

غاده : وين بتفطر طيب

خالد : ماعليك ادبر عمري .. مو مشتهي شي الحين في الدوام افطر

غاده سكتت ..

خالد : نروح انا وياك نفطر وبعدين نرجع لهم ؟

غاده : لا لا 

خالد : ههههههههه طيب انزلي الحين

غاده : مابي انزل

خالد : خلاص اجل نروح انا وياك د.كيف

غاده : لا خلاص بنزل والله تموتني ساره 

خالد : ياعمري والله .. اوكي انزلي تلقينهم طلبوا وافطروا عنك

غاده : ههههههه طيب

نزلت غاده وخالد جالس بالسياره ينتظرهم .. 

عند البنات ..

غاده : يلا استعجلوا خالد ينتظرنا برا

الهنوف مستغربهـ : خالد برا ؟

غاده : ايه

الهنوف : ليه مادخل يفطر

غاده : مو مشتهي ياعمري 

ساره : عادي مافيها شي ينتظر ماطولنا 

غاده : ايه حبيبتي انتي ماتحسين تاكلين ومبسوطهـ .. بس هو ينتظر ويطفش

ساره : خلاص عاد يكمل معروفهـ وينتظر

غيداء : المشكله الولد ماقال شي .. خلاص كملوا فطوركم بس

ساره : مدري عنها غااده كل هذا خوف انه يطفش .. تلقينه مشى ياخذ له لفه من هنا والا من هنا 

غاده : يووهـ سويتوا سالفه انتم .. اسكت احسن لي

الهنوف : هههههههههههه ياحبيلك خلاص كلها دقايق ونخلص .. 

خلصـوا البنات فطورهم وطلعوا .. كان خالد واقف عند الباب .. 

ركبـوا . .

ساره : تأخرنا عليك خلود 

خالد : لاعادي .. هاه كيف فطوركم .. شبعتووا اهم شي 

ساره : في وحده ازعجتنا .. ( تأخرنا على خالد .. يلا بسرعه خلصووا فطوركم .. خالد ينتظرنا ).. ازعجتنا بجـــد

خالد : ههههههههههه يالبى قلبها هي وازعاجها 

الهنوف : يحق لها والله ..

غيداء : اهم شي انبسطنا .. مشكور خالد ماتقصر 

الهنوف : ايه والله تسلم تعبناك معنا 

خالد : لا والله شدعوا !! لجل عين تكرم مدينهـ 

ساره : هههههههههه ياحبيلك ايه ادري علشاني 

خالد : مشكلتك واثقه 

ساره : لييه مو لعيوني طلعتهم ؟ 

خالد : هههههههههه الا الا لعيونك 

جلسوا يسولفون وانبسطوا ورجعهم خالد للبيت وراح للدوامـ ..


***************************

عمر : صدقني ياسيف انت اللي بتندم في الاخير

سيف : ليه شسويت 

عمر : خل البنت في حالها والله بتندم 

سيف : لا عادي

عمر : والله لو يدري الوليد بيزعل عليك وتصير مشكله مالها داعي

سيف : ماراح يدري انشاءلله 

عمر : بكيفك ماأغصبك على شي انت ماتبيه

سيف : طيب ياعمر شتبيني اسوي 

عمر : اترك البنت في حالها .. وتذكر دايم انها اخت صديقك 

سيف : والله مو بدييني ياعمر .. البنت هذيك اعجبتني والله مو قادر انسى شكلها اول يوم شفتها فيه 

عمر : حاول ياسيف علشان صديقك 

سيف : انا الحين مبسوط احس انها بدت تاخذ وتعطي معاي

عمر : حاول ياسيف تتركها والله ماراح يخسر الا انت .. بتخسر نفسك وتخسر صديقك 

سيف : ماأقدر ياعمر والله ماأقدر .. خلاص قفل الموضوع 

عمر : براحتك والله بس هذا اللي عندي وقلته لك 

تنهد سيف : الله يعين 

***************************

يوسف جالس بالصاله وبجنبه رانيا .. المسكينه تحاول تقنعه انه مايطلع هيا وبناتها من البيت .. مالهم مكان غي بيتهـ ..

رانيا : من شان خاطري يايوسف ..هيا مالها غيرك لاتتركها 

يوسف يمسك راسه : خلاص يارانيا ازعجتيني .. انا قرار قررته بنفذه .. لاتحاولين تقنعيني 

رانيا : يوسف حرام عليك خاف ربك والله انت ظالمهم 

يوسف صرخ : رانيا خلاص

. . . : خلاص يارانيا لاتقنعينه

تقدمت رهف بخطوات بطيـئه ..

رهف بصوت حزين وهادي : تعودنا يارانيا على عيشتنا اللي احنا عايشينها .. طلعنا على الدنيا أطفال صغار كل همهم بس لعبهم مع غيرهم ووناستهم وحبهم لألعابهم .. بس الدنيا اللي طلعنا عليها دنيا غريبهـ وقاسيهـ .. معقوله 
كـذا الدنيا مع الكل ..
توقعنا ان الدنيا عند الكل قاسيه ومو حلوه .. بس بالاخير عرفنا ان احنا بس اللي نذوق قساوتها ومرارتها ..(وبصوت عالي ) يارانيا خلاص مات احساسنا ..والله مات .. ماعاد نحس بالشي اللي يسويه ابونا .. 
ابونا اللي بس صاير لنا ابو بالاسم .. ابو عمره ماحسسنا بأمان .. ماحسسنا بحنان .. خلاص يارانيا تعودنا وصار هالشي عادي .. بالاخير يقول اطلعوا برا البيت .. تتوقعينها صدمه ؟ .. 
والله مو صدمه احنا متوقعين منه اي شي .. حرمنا من اقل شي ممكن يسعدنا .. 

التفتت رهف على ابوها : سو اللي تبي وسو اللي يريحك .. تعودنا على قساوتك .. بس صدقني ماراح نسامحك لا أنا ولا أمي ولاأختي اللي اتهمتها بشي هي ماسوته .. ذلييتها وضربتها وهنتها وبالاخير تصير مظلومهـ ..

بصوت عالي انهت رهف كلامها : وين قلبك يايوسف .. امانه وينهـ .. بس انت قلبك حجر او انك مخلوق من دون قلب .. استغرب كيف عايش ؟.. قلبك والله مو قلب انسان ..
حتى الحيوانات ترحم وهي حيوانات مالها عقل .. انت كيف ماترحم .. الله لايسامحك .. الله لايسامحك 

قالت رهف كلامها اللي قطع قلب رانيا ومشت ..

يوسف مو مستوعب شي .. يحس انه اول مره يستوعب شي من كلامها .. كأنه حس فيهم الحين .. ايه ممكن انه حس .. بس وش عقبهـ .. بعد ايش حس ؟

رانيا دمعت عيونها غصب عنها من بعد كلام رهف .. تشوف يوسف اللي جالس بجنبها يهوجس ورايح بعيد .. مبسوطه رانيا تحس انه يفكر بكلام رهف .. ايه ممكن انه حس الحين وبيرحمهم وماراح يطردهم .. 


************************************************** *

ثلاث سنين تحلف دمعتك مافارقت عينك ..


غرام و وجد

وتحلف لي ...!!

وانا اصدق ...!!

ثلاث سنين تحلف صورتي مافارقت جفنك


وَلّـه ... وهيام


وانا اصدق ...!!

ثلاث سنين تحلف ما نسيت اسمي

ولا لحظة

وانا اصدق ...!!

ثلاث سنين ...؟!


ثلاث سنين وتاليها فمان الله ...؟!

ياااااااااااه

قوية حيل ...!!

ثلاث سنين ياكذاب ...؟!

ووش قلبك ...؟!


أنا اتحدى إذا قلبك مثل باقي البشر ينبض ...!!

أنا اتحداك ...؟!

وش رايك ...؟!

أنا اتحداك إذا عمرك عرفت العشق وش معناه ...!!

أنااتحداك إذا تقدر توّصف لي مشاعر قلب ...!!

أنا أتحداك إذا تعرف تحب أي شيء ...!!


أجل معقول من جدك عقب ما اعطيتك أشواقي

واحاسيسي
ومشاعر من وسط جوفي
وحُبٍ رجال ...
وصرت أنت أول أحلامي
وعشقي
وبيتي في وسط صدرك
تكافئني
" بـــ \ فمان الله ...؟! "



قوية حيـــــل ...!

مين إنت...؟!


قل أي شيء ... لكن لا تقول إنسان ...!!


ياويل العاشق الكذاب من ربه ...؟!


ثلاث سنين تقطف من بساتيني غلا ... و ورود ...؟!


واناازيدك ... واتلذذ وانا اعطيك ...!!

ثلاث سنين تاخذني على عقلي ...؟!


وانا في وادي النيات على النية ...

وعلى ما ينبضه قلبي ...!!



ثلاث سنين وتاليها انتهى كلش ...؟!

بعد ماكنت لي كلّش ...!!



إذا تسمي هيامك عشق

مالك بالهوى ملة

وربي ما بعد شفت بحياتي قاسيٍ مثلك ...؟!

ثلاث سنين عمر إنسان

إذاتدري ...؟!

ثلاث سنين يدق القلب فيها مية مليون دقة ...



إذاقلبك عرف يدق لو دقة ...!!


ثلاث سنين وتاليها الغلا كذبة ...؟!!


وعمر إنسان ... يدفن في خفا النسيان ...!


وعشق إنسان لكذب إنسان ...!!


وتخيل ...!!

يكون القلب بيدينك ...


مجرد تسلية ... لعبة ...!!

مو قاسي ...؟!



عموماً ليش أكتب فيك

واضيع بك بعد ليلة ...



كفاية عمري اللي ضاع

ثلاث سنين ...!!


وضاع اليوم بعد ليلة ...!!


ويا خوفي إني احبك ...!!


واقاسي ... وانت لي قاسي ...!!


واعاند عقلي وفكري ...


وابيع لضحكتك ناسي ...!


واساير قلبي المسكين ...


ووش باقي عقب هالعمر ...؟!


ضاعت مني سنيني على كذبة ...


؟!

تبي تكمل ...؟!!

أنا موافق ...



تعال نكمل اللعبة ...!!



وتاليها مغير سنين ...


وقلبٍ ينذبح ويموت


وقلبٍ بس يتسلى ...


يظن إن الهوى لعبة ...!!


وخذ سكين ...!!

وحلالك قلبي المسكين ...

ولا اوصيك ...


ابد والله ...!!



من الشريان إلى الشريان ...

سهلة ... صح ...؟!



انا ادري ذبحتي بيديك مهي صعبة ...!!



فديـــــــــــــــــــــــــــــــــتك وانت ظالمني



فديــــــــــــــــــــــــــــــــــتك وأنت قاتلني



فديـــــــــــــــــــــــــتك أعشقك من جد ...



وانا ادري فيك

كذاب .... يا كذاب ...


ولالي بالهوى حيلة

عشقت وذبت ...!!

ولازم اواصل ...

وانا ادري فيك ياكذاب ...!!

لكن الهوى ملعون ...!! ابن ملعون ...!! ابن ملعون ...!!


وفدوة عينك الثنتين ثلاث سنين


وخذ معهن ثلاث سنين ...!!


إذا باقي ثلاث سنين ...!!

وربي يسعد ايامك ...!!



كلآمـ قاسي .. مين اللي يقولهـ وكان يرددهـ .. ومين اللي كان موجهـ له هالكلامـ ..

كل كلمه طالعه من قلب انسآن مجروح .. يعاني قساوة دنــيآهـ اللي عمرها مارحمتهـ ..

إنتهـــى ..

توقعآتكمـ تهمني ..

بندر .. سفره وش كان سببه .. هل كان شغل والا سياحهـ والا ايش بالضبط ؟

سيف هل بيقتنع من كلام عمر او لا ؟

وتوقعآتكم لكل شخص بالقصهـ ..


اتمنــى يعجبكم البارت ..

^_^ دمتـــم ..

الفصـل الثالث والأخيـــــــر ..

ثلاث سنين تحلف دمعتك مافارقت عينك

غرام و وجد

وتحلف لي ...!!

وانا اصدق ...!!

ثلاث سنين تحلف صورتي مافارقت جفنك

وَلّـه ... وهيام

وانا اصدق ...!!

ثلاث سنين تحلف ما نسيت اسمي

ولا لحظة

وانا اصدق ...!!

ثلاث سنين ...؟!

ثلاث سنين وتاليها فمان الله ...؟!

ياااااااااااه

قوية حيل ...!!


ثلاث سنين ياكذاب ...؟!

ووش قلبك ...؟!


أنا اتحدى إذا قلبك مثل باقي البشر ينبض ...!!

أنا اتحداك ...؟!


وش رايك ...؟!


أنا اتحداك إذا عمرك عرفت العشق وش معناه ...!!

أنااتحداك إذا تقدر توّصف لي مشاعر قلب ...!!

أنا أتحداك إذا تعرف تحب أي شيء ...!!


أجل معقول من جدك عقب ما اعطيتك أشواقي

واحاسيسي
ومشاعر من وسط جوفي
وحُبٍ رجال ...
وصرت أنت أول أحلامي
وعشقي .. 

وبيتي في وسط صدرك
تكافئني
" بـــ \ فمان الله ...؟! 

قوية حيـــــل ...!


مين إنت...؟!

قل أي شيء ... لكن لا تقول إنسان ...!!

ياويل العاشق الكذاب من ربه ...؟!


ثلاث سنين تقطف من بساتيني غلا ... و ورود ...؟!

واناازيدك ... واتلذذ وانا اعطيك ...!!


ثلاث سنين تاخذني على عقلي ...؟!

وانا في وادي النيات على النية ...


وعلى ما ينبضه قلبي ...!!


ثلاث سنين وتاليها انتهى كلش ...؟!

بعد ماكنت لي كلّش ...!!

إذا تسمي هيامك عشق

مالك بالهوى مله


وربي ما بعد شفت بحياتي قاسيٍ مثلك ...؟!

ثلاث سنين عمر إنسان

إذاتدري ...؟!

ثلاث سنين يدق القلب فيها مية مليون دقة ...

إذاقلبك عرف يدق لو دقة ...!!


ثلاث سنين وتاليها الغلا كذبة ...؟!!

وعمر إنسان ... يدفن في خفا النسيان ...!

وعشق إنسان لكذب إنسان ...!!


وتخيل ...!!

يكون القلب بيدينك ...

مجرد تسلية ... لعبة ...!!

مو قاسي ...؟!


عموماً ليش أكتب فيك

واضيع بك بعد ليلة ...

كفاية عمري اللي ضاع

ثلاث سنين ...!!

وضاع اليوم بعد ليلة ...!!

ويا خوفي إني احبك ...!!


واقاسي ... وانت لي قاسي ...!!


واعاند عقلي وفكري ...

وابيع لضحكتك ناسي ...!

واساير قلبي المسكين ...

ووش باقي عقب هالعمر ...؟!

ضاعت مني سنيني على كذبة ...

؟!


تبي تكمل ...؟!!

أنا موافق ...


تعال نكمل اللعبة ...!!


وتاليها مغير سنين ...

وقلبٍ ينذبح ويموت


وقلبٍ بس يتسلى ...

يظن إن الهوى لعبة ...!!


وخذ سكين ...!!


وحلالك قلبي المسكين ...
ولا اوصيك ...

ابد والله ...!!


من الشريان إلى الشريان ...

سهلة ... صح ...؟!

انا ادري ذبحتي بيديك مهي صعبة ...!!



فديــــــــــــــــتك وانت ظالمني

فديــــــــــــــتك وأنت قاتلني

فديــــــــــــــتك أعشقك من جد ...

وانا ادري فيك

كذاب .... يا كذاب ...

ولالي بالهوى حيلة



عشقت وذبت ...!!

ولازم اواصل ...

وانا ادري فيك ياكذاب ...!!

لكن الهوى ملعون ...!! ابن ملعون ...!! ابن ملعون ...!!

وفدوة عينك الثنتين ثلاث سنين

وخذ معهن ثلاث سنين ...!!

إذا باقي ثلاث سنين ...!!

وربي يسعد ايامك ...!!


تنهد بضيـق وسكر الدفتر اللي معاه .. ورمى القلم على جنب ..

اخذ جواله ودق على عبدالعزيز ..

عبدالعزيز : هلا والله حبيبي

نواف : هلابك .. عزيز وينك ؟

عبدالعزيز : شفيك يانواف

نواف : مافيني شي بس ابيك تجي عندي والحين بعد

عبدالعزيز : ليه شصار لاتخوفني يانواف

نواف : ماصار شي .. بس متضايق شوي 

عبدالعزيز : اوكي ولايهمك شويات وانا عندك ..

نواف : اوكي انتظرك ..

سكر عبدالعزيز من نوافـ ..

الهنوف : شعنده نواف ؟

عبدالعزيز يقوم : مدري بيني اجي عنده .. انا بروح ابدل ملابسي 

الهنوف : بتروح له

عبدالعزيز : ايه

الهنوف : اجل بروح معك .. فرصه اسلم على امي من زمان ماشفتها 

عبدالعزيز : اوكي استعجلي اجل 

قامت الهنوف : انشاءالله .. بروح اصحي ريوم 

بدل عبدالعزيز ملابسه والهنوف صحت بنتها ولبست وركبوا السيارهـ .. 

وصلـوا البيتـ ..

دخلـوا الصالهـ ..

عبدالعزيز : السلام عليكمـ 

حصه+ مشعل : وعليكم السلام 

مشعل يفتح يدينه : ريووم حبيبة خالي تعالي ياحلوه

ريما جت تركض وضمت مشعل ..

مشعل : انا حالف اني اقبصك امس وماقبصتك 

عبدالعزيز : اقول شوي شوي على بنتي 

مشعل : يالييل ازعجتنا انت وبنتك وتراها مو بنتك لحالك .. وكأنك اول واحد بالدنيا تجيه بنت 

عبدالعزيز : مبسووط بـ بنتي فيها شي بعد ؟

مشعل : لاأبـد 

حصه : اجلس ياعبدالعزيز بس ماعليك منه

عبدالعزيز : لا والله ياخالتي انا بروح فوق عند نواف 

حصه تنهدت : لاتتعب عمرك بس .. مافيها فايدهـ روحتك له .. 

عبدالعزيز : هالمره غير انشاءالله .. 

حصه : خذ لك فنجال طيب بعدين روح له

عبدالعزيز : لا خليني اروح له علشان انزل وهو معاي ونتقهوى سوا

حصه : ياليت والله ..

راح عبدالعزيز فوق ..

مشعل : يلا ريومه نلعب بلاي ستييشن

ريما : ايه بس مابي كوره

مشعل : ليه 

ريما : ماعرف 

مشعل : هههههههههه انا اعلمك انتي تعالي شوفيني وانا العب

جلست ريما وحطت يدينها على رجل مشعل : يلا 

حصه : يالهنوف عبدالعزيز شعنده مع نواف

الهنوف : ليه يمه 

حصه : مدري مو من عادته يروح له على طول

الهنوف : ايه نواف مكلمه وقايل له يجي عنده 

حصه : متى يجي اليوم اللي اشوفه قدامي يسولف ويضحك 

الهنوف : لاتشيلين هم يمه .. بيجي انشاءالله اليوم اللي تفرحين فيه صدقيني 

حصه : انشاءالله .. حبيبتي تعرفين ام عبدالرحمن ؟

الهنوف : مين ام عبدالرحمن ؟ 

حصه : ام عبدالرحمن جيراننا اللي بجنبنا 

الهنوف : ايه عرفتها شفيها

حصه : بنتها الكبيره أروى شرايك فيها 

الهنوف : بنت حبوبه وطيبه .. ليه يمه 

حصه : بخطبها لـ نواف

الهنوف مستغربه : نواف !!

حصه : ايه نواف 

الهنوف : لا يمه ماله داعي الحين

حصه : وش اللي ماله داعي .. اخوك يالهنوف ماراح يطلعه من الهم اللي هو فيه الا الزواج .. صدقيني بينسى كل شي ويرتاح 

الهنوف : لا يمه بس مو الحين تقولين له 

حصه : متى تبين اقول له اجل .. 

الهنوف : مدري يمه احس لو تفتحين معه الموضوع بيعصب ويزعل .. نواف واعرفه زين

حصه : يعني والى متى تبيني اشوفه كـذا وانا ساكته .. واروى بنت كفوو مابيها تضيع مننا

الهنوف : لاتستعجلين يمه .. ونواف اذا يبي يتزوج بيقول لكم لكن هو حاليا صدقيني مايبي

حصه : انا قلت لأبوك وقال قوليله واسأليه يمكن يرضى

الهنوف : مدري يايمه .. انا اتوقع انه ماراح يرضى

حصه : انا بسأله وبشوف والله يكتب له اللي فيه الخيـر 

الهنوف : اميــن ..

سرحـت الهنوف بعـــيد وتذكرت غيداء الانسانه اللي حبها اخوها وهي بعد حبته .. بس هي تركته وراحت عنه وتزوجت .. ايه راحت .. نواف كل اللي فيه من غيداء .. مين الغلطان ياربي اخوي والا غيداء .. لا نواف ماله ذنب .. ايه ماله ذنب .. هي الخاينه ايه والله خاينه .. تزوجت وتركت انسان حبها وتمناها لنفسـهـ ..

بس ادري فيها هي بعد تحبه وسوت هالشي غصب عنها .. ايه غصب .. كلامنا اجبرها تسوي اللي سوتهـ .. حتى هي مالها ذنـب .. 

يآآربـي وفقهم بس هذا اللي اقدر اقوله ..


****************************************

نآزلهـ من الدرج تركض .. ومن سرعتها تطمر اكثر من درجه ..

غيداء : ساروونه شفيك بسم الله عليك

وقفت وقالت بنفس سريع : واخيرررا 

غاده : وشو شفيييك 

ساره جلست وخذت نفس طويـل بعد تعب : والله استانست مره 

غيداء : على ايش ؟

ساره : ماصدقت يوم سمعت بابا يكلم خالد من شوي ويقول لهـ انه خلاص تحدد 

غاده تلتفت على غيداء : فهمتي شي ؟

غيداء ضحكت : ايه فهمت .. دايم صاحب الشان يسوي نفسه مايفهم ويستغبي

غاده : وربي مو فاهمه شي 

ساره : يادوووبا زواجك تحدد .. تدرين متى ؟

غاده : متى ؟

ساره بابا كان يبي بشهر 8 بس خوييلد قال ابيه بدري وخلاهـ بشهر 5

غاده : لا مابي بدري .. خالد يقول لي بشهر 7

ساره : لا والله حلو انه بشهر 5 مررره وناسه متحمسه بقوه

غيداء : حركتااات غدو مابقى يعني الا شهريين 

غاده : ياويلي خايفه

ساره : على ايش تخافين وانتي وخالد بنفس البيت كل يوم تشوفين وجهه وتقابلينه

غاده : حرام عليك مو كل يوم

ساره : يعني تبين كل يوه هاه 

غاده : ههههههههههه لا بس اقولك يعني

غيداء : ههههههههه تقولك ياساره بس 

ساره : ههههههههههههه ياحبيلك والله تدرين وش احسن شي 

غاده : وشو

ساره : اني ماأتغطى عن خالد يعني بالزواج انواع الفله بجلس عندكم وارقص لييين ماتملون مني 

غيداء : وانا لازم ادخل مايصير

ساره : ماعليييك كلنا بندخل ونسوي لهم ازعاااج وانواع الاحراجات

غيداء : الله يعين على الفساتين والحوسهـ 

ساره : اهم شي انا عندي فستااان مرتاحه والله .. انتي يمديك ماعليييك شهرين طويلهـ .. 

غاده : ياربي انتم مبسووطين يعني 

ساره : وليه ماننبسط 

غاده : بدري والله 

ساره : وين بدري معه .. تستهبلين انتي .. من متى متملكه انتي بالله .. والله طولتوا مره

غاده : ماطولنا مو مره عاد

ساره : يالدوبا قوليلي متى ملكتك 

غاده : اممممم بشهر 8 

ساره : خلاص طيب يعني الحين كملتوا 7 شهور متملكين واحسبي الشهرين اللي بتجي واااو تسعه والله كثيره

غاده : الله يعين 

ساره : قوموا فووق بس

غيداء : شعندك 

ساره : تعالي نستهبل على غاده ونحط لها ميك اب نجربها قبل الزواج

غاده : لاياحبيبتي علشان تحوسيني انتي وياها

ساره تمسكها مع يدينها وتقومها : قومي بس نوسع صدورنا 

غاده قامت : طيب خلاص والله بجي

ضحكت غيداء وقامتـ معهمـ .. 

هالفترهـ نست نواف حيــل كل تفكيرها بس على بندر .. اللي من سافر ماكلمها ولا طمنها حتى انه وصـل .. خافت عليه حيل .. ماخبرت احد انه مايرد عليها ولا على مسجاتها .. تدعي ربها بس انه يكون بخـــير وانها تسمع صوتهـ بأقرب وقتـ .. 

*****************************************

جالس بالسرير جنب نواف وماسك يدينه : قول لي وش اللي مضايقك 

نواف مسند راسه على ورا : تعبت ماعاد فيني حيل للدنـيا 

عبدالعزيز : انت مو نواف اللي اعرفهـ .. والله مو نواف 

نواف : ليهـ ؟

عبدالعزيز : شفيك كـذا متخاذل .. ماتعودت اني اشوفك كـذا .. خلك قوي لاتخلي الالم يغلبك .. وين نواف اللي كان يتحدى كل شي يواجهه بقوه وعزيمه .. وين نواف اللي كنت اشوفهـ قدوهـ لي ؟ 

نواف : هذاك نواف الأول مات .. انا الحين واحد غيـر

عبدالعزيز : لا مو واحد غيـر .. انت نواف نفسك .. بس هالمره صرت ضعيف وغلبك الألم وصار اقوى منك .. خلني اشوفك نواف اللي اعرفهـ ..

نواف التفت على عبدالعزيز وقال بهدوء : بس هي راحت .. راحت وتركتني .. 

عبدالعزيز سكت فترهـ .. هو كان يحاول انه ينسيه غيداء بأي طريقهـ بس للأسف قلب ونواف وفكرهـ مو راضين ينسونها .. 

عبدالعزيز يستغبي على نواف : مين قصدك ؟

نواف : خطيبتي الخاينهـ 

عبدالعزيز : ماعاد صارت خطيبتك يانواف 

نواف رفع صوتهـ : انا بناديها خطيبتـــي 

عبدالعزيز : طيب على راحتكـ .. بس ماتوقف الدنيا على غيداء يانواف .. غيداء راحت بطريقها الحين .. انت لازم تنساها وتشوف طريقك بحياتك 

نواف : ياعبدالعزيز ليه الدنيا وقفت علي انا لحالي .. شذنبي اني حبيتها .. انت حبيت اختي وبالاخير تزوجتها .. وخالد قريب راح يتزوج الانسانه اللي حبها .. ليه انا ماتزوجت الانسانه اللي حبيتها واخترتها .. ليه وقفت علي ليه ..

عبدالعزيز : استغفر ربك يانواف ولاتقول كلام مثل كـذا .. وخل في بالك انو مو كل شي احنا نبيه لازم يتحقق .. يانواف يمكن تكون خيرهـ من ربك انك ماتزوجتها .. انت ماتدري وين الخيرهـ فيه .. 

نواف : عبدالعزيز هي واعدتني .. ليه كذبت علي .. ليه خانتني 

عبدالعزيز : وعدتك بإيش 

نواف : هي تقول ماراح اتخلى عنك ابد .. وماراح افكر بغيرك .. ليه تكذب علي .. ليه ماتقول لي من زمان اني ماأحبك وقتها والله عادي لو تزوجت وريحتني وارتاحت ..

عبدالعزيز : يانواف انا ادري فيك تحبها للحين وهي للحين تحبك .. بس صدقني ظروفها جبرتها انها توافق وتتزوج .. الكلام اللي جاها من غيرها جبرها واللهـ .. 
مجبورهـ صدقنـــي ..

نواف : خلاص ياعبدالعزيز انا مصدق اللي صاير وسمعت هالكلام اكثر من مرهـ .. ( بصوت هادي يقطع القلب ) الله يوفقها ويسعدها مابي لها غيـر كـذا

عبدالعزيز : وربي بيوفقك انشاءالله ويعوضك بأحسـن 

نواف : ............

عبدالعزيز : والحين ماودك تنزل معي 

نواف : وش ينزلني 

عبدالعزيز : الهنوف معي .. وخالتي تبي تشوفك .. لاتحرمها يانواف شوفتكـ وانت معها بالبيتـ ..

نواف : شايفها اليوم الصبح

عبدالعزيز : نواف تستبهل انت

نواف : وشو

عبدالعزيز : يعني خلاص شوفة الصبح تكفيك .. ماودك تشوفها الحين

نواف : لا بس هي تجيني دايمـ 

عبدالعزيز : قوم معي بس .. غير جو غرفتك شوي .. يلا عطني يدينك 

قامـ نواف وهو يـتأفف ..

نزلـوا تحت ..

عبدالعزيز كان ماسك يدين نواف : يلا ياخالتي هذا الحلو وجبناه 

حصه : هلا والله يابعدي .. تعال ياأبوي 

سلم نواف على الهنوف وجلس جنب امهـ ..

عبدالعزيز : ريوم تعالي سلمي على خالي نواف

ريما : خالي نواف 

نواف : تعالي حبيبتي 

راحت ريما وسلمت على خالها ..

نواف : ابي بووسه 

ريما : تبي كبيره ؟

نواف : ايه

ريما : لا الكبيره بس حقت بابا 

نواف : ههههههههههه طيب ثاني مره لاتشاورين .. خلاص ابي صغنونه 

عبدالعزيز : ههههههههه يالبى قلبها

ريما : خلاص صغنونه 

عطتهـ ريووم بوسهـ ..

مشعل : ياحضك يانواف 

نواف : ليه شكلها ذالتك على هالبوسه

مشعل : من جد .. من الصبح وانا احاول فيها عجزت

حصه : ايه عاد نواف غيــر

مشعل : اوف اوف قويه ياماما 

الهنوف : ههههههههههههه الصبر زين يامشعل 

مشعل : ايه الله لنا الحين نواف ولدها حبيب قلبها .. وانا ماكأني ولد لها 

عبدالعزيز : هههههههههه انا اشهد والله انه غير

مشعل : شف عاد جانا الثاني .. حرام عليكم جاملوا شوي

حصه تحط يدينها ورا كتف نواف وتقربه لها .. : ياعساني ماأنحرم منك يآرب

نواف : ولامنك يالغاليهـ

مشعل : خلاص انا بصيح ماأتحمل الموقف

حصه : طول عمرك تحب تتطنز روح كمل لعبك بس

عبدالعزيز : ههههههههههههه مو لو انك ساكت كان احسن

مشعل : ايه والله 

بهاللحظه دخل محمد ..

محمد : ياسلااام نوفي حبيبي نازل تحت 

نواف اكتفى بإبتسامهـ ..

سلم محمد على عبدالعزيز والهنوف 

محمد : ريوم يادوبا تعالي سلمي علي

ريما قامت : يوه تعبت انا خلاص 

عبدالعزيز : هههههههههه تحملي يابنتي خوالك 

ريما : ايه كثيرين 

حصه : بسم الله على عيالي راس مالهم ثلاثه .. لاتجيهم عين منك انتي وابوك

محمد : ههههههههههه من جد خلاص لاتسلمين علي روحي العبي بس

عبدالعزيز : هههههههه ايوه واخبار دراستك ؟

محمد : والله ياأنا مليييت خلاص ماعاد فيني صبر

عبدالعزيز : هانت والله ماعاد باقي لك شي وتتخرج 

محمد : اييه يلا الله يعين .. 

جلســوا مع بعض يسولفون .. وحصه مبسوطه حيل بوجـود نواف بينهم ..

***********************************

سيف منسدح ويتابع التلفزيون ..

فجأه عدل جلسته وقام : عمررر 

عمر : بسم الله شفيك

سيف : خلاص انا قررت

عمر : وش قررت

سيف : بروح اخطبها

عمر ضحك : مين 

سيف : تسوي نفسك مو عارفها يعني 

عمر : هههههههه لا

سيف : عمر اتكلم معاك جد وانت تستهبل ياشييينك

عمر : والله ماأستهبل .. ماقلتلي مين سعيدة الحظ

سيف : ساره اخت الوليد

عمر : واخيــــرا اقتنعت بكلامي 

سيف : والله فكرت لو يدري الوليد اني اكلمها وازعجها ماتسوى علي اذا زعل وعصـب

عمر : ايه والله .. المهم خبرني بس متى تروح علشان اجي معك

سيف : ايه وانت بس هذا همك 

عمر : لا حرام عليك من حبي لك بروح اخطب معك .. بس لازم لي نصيب

سيف : لو عنده اخت ثآنيهـ اووكي لكن ماعنده الا وحده ومن نصيبي انشاءالله 

عمر يطالع في سيف فتره ويبتسم ..

سيف : شفييك 

عمر : والله وكبرت ورحت تخطب .. شي ماأقدر اصدقه والله

سيف : هههههههههههههه تدري عاد .. حتى انا احس اني العب على نفسي

عمر : ههههههههه اعرف حركاتك انت والله مو وجه زواج

سيف : حرام عليك يكفيني شهادة ابوي يقول لي اني قدها 

عمر : مسكين ابوك ماخذ مقلب فيك 

سيف يرمي الريموت : اقوول انقلع بس 

عمر يقوم وهو يضحك : الله يعين ساره عليك .. غثييييث

طلع عمر وقام سيف وراهـ

عمر : ههههههههه لاتعصب امزح والله امزح

سيف : انقلع وزواجي ماراح تحضره 

عمر : ههههههههههههه انت الحين اخطب البنت هذا ان وافقت عليك بعدين فكر بزواجك

سيف : وليه ماتوافق

عمر : مافيك شي يأهل انها توافق 

سيف : عمر وش ودك اصفقك والا اذبحك والا ايش بالضبط

عمر : اللي تبي 

سيف : انا بطلع للبيت .. النوم احسن لي من جلسه معك مالها فايده 

عمر : لحظه بروح معك سيارتي مو معي

سيف : وينها

عمر : اخوي خذها وماعاد رجعها 

سيف : دبر نفسك بنفسك انا ماشي بآآآي

عمر : لا سيووفي حبيب قلبي والله احبك بس خلني اروح معك بليز لاتورطني

سيف : مشكلتـي قلبـي طيب .. وارضى بسرعه 

عمر : الله يخلييك لنا ونحضر زواجك ونشوف عشره من عيااالك

سيف ضحك : اميين وياك 


********************************* 

في حيآة مول ..

ساره : والله مرهـ حلو 

غيداء : مدري احس لونه بايخ

ساره : تعبنا ودرنا المحلات كلها ماراح تلقين مثل هذا

غاده : ايه والله رايق

غيداء : امممممم خلاص اخذه

ساره : خذيه يلا ماراح تندمين

غيداء : واذا طلع مو حلو علي انتي ترجعينه ياساره

ساره : ابشرري ولا يهمك خذيه انتي بس

غاده : طيب روحي البسيه الحين وشوفي 

غيداء : لا والله هنا زحمه وقلق .. بالبيت احسن

ساره : ماله داعي والله بيطلع يجنن .. خذيه يلا تأخرنا ..

خذت غيداء فستآنها وطلعوا .. خذوا لهم شي بارد وركبوا مع الوليد ..

بالسيارهـ ..

الوليد : اهم شي خلصتوا ماعاد تقولون نبي السوق

ساره : ماراح نخلص ابد

الوليد : يالبى الرجال والله .. يلبس الثوب وهو ماشي

غاده : وربي انكم في نعمه 

غيداء : ايه والله في نعمه كبيره

ساره : بس والله من ناحية الكشخه والفله البنات احسن

الوليد : الحين والله انقلبت الايه البنت صارت ولد والولد صار بنت

رن جوال غاده بهاللحظهـ ..

غاده : خلاص وقفوا نقاشكم لين ماأخلص

ساره : ومين هاللي داق يوم اننا نوقف علشانه

الوليد : اكيد خالد وفيه غيره اصلا 

غاده : خلاص اششش

غاده : الوو 

خالد : هلاوالله .. عاش من سمع هالصوت

غاده : عاشت ايامك

خالد : وينك ادق عليك من فتره ماتردين 

غاده : كنت بالسوق وجوالي ماأسمعه زين

خالد : شعندك بالسوق

غاده : رحت اشوف لي كم شغله واحنا الحين بالطريق راجعين 

خالد : لاتقولين رايحين مع السواق

غاده : لا مع عمي 

خالد : لاتقولين عمي حسيت اني مااعرفته بالبدايه

غاده : ههههههههه نسوي اخلاق عنده 

خالد : ههههههههه يالبى قلبك .. المهم حبيبتي انا بروح لأمي الحين .. تبين شي وانا جاي

غاده : سلامتك ياعمري 

خالد : الله يسلمك .. مع السلامه

غاده : الله معك .. مع السلامه

سكرت غادهـ ..

الوليد : شيبي منك خالد هااه

غاده : يسلم عليك

الوليد : ايه صدقتك

ساره : جد غدوو شيبي خالد

غاده : ههههههههه عسى ماشر وش تحسون به انتم .. عادي داق يسولف

ساره : اها داق يسولف اجل

غاده عصبت : ايه داق يسولف .. صدقتي انتي واخوك حلوو .. ماصدقتوا شي راجع لكم

الوليد : هههههههههههه اعصابك طيب .. يمه تخوفين

ساره : من جد تخوف .. نمززح معك يختي

غاده : مزح بايخ مثل وجيهكم 

الوليد : تسلمين من ذوقك والله ..

غاده : الله يسلمك ..

************************************

في جهه ثانيـهـ .. في بيت يوسف .. 

هيا والعنود جالسين بالصالهـ مع رانيا .. 

رانيا : رهف حبيبتي وينها ؟

العنود : توني رايحه عندها .. شفتها نايمه

رانيا : بعد عمري .. طول ليلها امس سهرانه

هيا : الله يهديها .. شتسوي 

رانيا : على كلامها ماجاها نوم 

رن التيلفون لحظتها ..

قامت رانيا ردت : الو 

خالد : الو .. مرحبا

رانيا : اهلين وسهلين 

خالد : كيف حالك ؟

رانيا : الحمدلله .. انت كيفك خالد ؟

خالد استغرب انها عرفته على طول : الحمدلله تمام .. رانيا امي عندك ؟ 

رانيا : ايه بدك اياها ؟

خالد : لا بس انا عند الباب حبيت اشوف هي صاحيه والا لا

رانيا : لا صاحيه .. انت الحين جيت 

خالد : ايه

رانيا : خلاص راح نفتح لك ..

سكرت رانيا : هذا خالد عند الباب جاء يشوفك 

هيا : ياحبيله والله توني افكر فيه .. عنوده حبيبتي روحي افتحي الباب

رانيا : لا ارتاحي عنود انا رايحه افتح 

راحت رانيا تفتح الباب ..

رانيا : تفضل ياخالد .. نورتنـا

خالد دخل: الله يسلمك بوجودك


صد عنها ودخل داخل على طول ..

هيا : ياحيالله الغالي .. هلا والله بخالد

خالد : هلا فيك يالغاليه

هيا : وينك ياأبوي ماعاد نشوفك

خالد بعد ماسلم على العنود جلس بجنب امه : والله يايمه اني انشغلت هالايام كثير اعذريني 

هيا : عاذرتك ياخالد .. المهم ماقلتلي انت شخبارك .. جدك وجدتك كيفهم 

خالد : الحمدلله كلهم بخير .. انا اليوم جاي ومعاي بشاره لك 

هيا : بشر ياأبوي فرحنا 

العنود : ايه والله فرحنا قول شعندك 

خالد : والله يايمه انا غلطت بحقك اني ماقلتلك كل هالمده اللي راحت .. بس مدري شلون راحت علي .. ظروف ومشاكل خفت انها ماتتم معها الفرحه .. بس الحمدلله الحين كل شي تمام 

هيا : انت قلتلي قبل انك خطبت 

خالد : ايه يمه والحمدلله الحين تملكت وزواجي بعد شهرين

هيا : مبروووك ياخالد والله احلى خبر اسمعه بحياتي .. الله يوفقك ياأبوي وين مارحت 

خالد : الله يبارك فيك يمه

العنود : والله مبروووك خلوود .. ماقلت لنا سعيدة الحظ

خالد : غاده بنت عمي 

العنود : امممم اي وحده فيهم غاده

خالد : والله عاد مدري شقولك بس هي اخت غيداء .. اللي ساكنين معنا بالبيت

هيا : ايه هي بنت سعود الله يرحمه 

خالد : ايه يمه 

العنود : ياحبيييلها .. توها صغيره

خالد : الكل قال لي انها صغيره بس خلاص هي خلصت الثانوي وعلى كلامها ماتبي تكمل 

هيا : كم عمرها ياخالد

خالد : قريب داخله 19

هيا : لا حلو عمرها .. الله يوفقك ويسعدك دنيا واخره

خالد : امين .. وعندي بعد بشاره ثانيه

هيا : قول ياأبوي الله يسعدك 

خالد يطالع العنود ويبتسم ..

العنود : وشو شفيك

خالد ضحك : ياحبيلك 

هيا : وش الخبر ياخالد 

خالد : فيه واحد خاطب الحلوه اللي بجنبك 

هيا ابتسمت : العنود

خالد : ايه يمه

العنود بهاللحظه مستحيه من خالد ومن كلامهـ .. وبنفس الوقت ضايق صدرها .. تدري ان ابوها راد يرده مثل مارد ناس كثير قبله ..

سرحــــت بعيــد ..

هيا : مين الرجال ياخالد ؟ 

خالد : صديقي تركي يايمه .. رجال كفوو ويستاهل وحده مثل العنود 

هيا : والله ياخالد انت راح تتفشل في الرجال

خالد مستغرب : ليه يمه ؟

رهف : مدري شقوولك بس انا اقولك من الحين انه ماراح يتم 

خالد : وليييه طيب

هيا سكتت ..

خالد ماكان يدري ان يوسف يرد كل واحد كان يجي ويخطب العنود ..

خالد : وشو يمه قولي لي شسالفه

هيا : يوسف ياخالد يرد كل اللي يجون يخطبون اختك .. واتوقع انه راح يرد صديقك

خالد : يردهم !! وليه انشاءالله ؟

هيا : شي غصب علينا ياخالد 

خالد : انا ماكنت ادري بهالشي بس الحين يوم دريت والله مايمنعه ولايقدر حتى .. خلي هالشي في يديني يايمه ..

هيا : بتصير مشاكل ياخالد .. انت اللي فيك كافيك

خالد : ماعليك يايمه .. انا لازم اوقف هذاك الشخص عند حده .. زودها وحركاته ماعاد تنطاق

العنود سآكتـــهـ ..

خالد التفت عليها : مثل ماسمعتي ياالعنود .. صديقي رجال كفوو وجاء وخطبك مني .. انا بس يهمني رايك وماعليك من يوسف ولاتفكرين فيه خليه على جنب

هزت العنود راسها وبعدها قامت راحت غرفتها .. 

خالد : لايضيق صدرك يمه .. كل شي بيتم انشاءالله 

هيا : الله يعين 

خالد : آمــين .. الا رهف وينها ماشفتها 

هيا : نايمه الله يهديها كل امس مانامت 

خالد : ياحبيلها مشتاق لها والله

هيا : تبي اقول العنود تصحيها

خالد : لا ماله داعي خلوها تكمل نومها عوافي عليها 

هيا : الله يعافيك 

جلس خالد شوي يسولف مع امهـ .. وحرُصها انها تجي هي والبنات لزواجهـ ..

*********************************

عبدالعزيز مبسوط : ياحبيله سميي .. لازم اشوفهـ 

لطيفه عن طيب نيه : روح بارك لخالك وتشوفه عندهمـ 

عبدالعزيز : ودي والله 

الهنوف بغيره واضحه : لا ماله داعي .. اذا جاء خالي عند جدي تشوفه

عبدالعزيز : ليه ماله داعـي .. واجبي اروح اسلم عليه .. منها اشوفه واشوف ولد مها عزوز

الهنوف : بكيفك بس من وجهة نظري ماله داعي

عبدالعزيز : انشاءالله قريب بروح 

ريما اللي كانت منسدحه على رجل امها : بابا وين تروح .. بروح معك

عبدالعزيز : بروح اشوف عزوز

ريما ببراءة اطفآل : ههههه بابا مدنون ( مجنون )

عبدالعزيز مطير عيونه عليها 

لطيفه : هههه ليه مدنون ياقلبـي ..

ريمـا : ههههه يبي يشوف نفسه 

لطيفه : هههههههه لا ياماما .. بابا يبي يشوف عزوز الصغنون اللي رحنا له ذاك اليوم تتذكرينه ..

ريما تفكــر وفجأه نطت : ايه ايه بابا بروح معااك ..


*************************

.. : احمد

احمد : هلا

.. : تدري 

احمد : همممم وشو 

.. : تدري انها تملكت 

احمد : مين 

.. : احمد لاتستغبي علي 

احمد : والله ماأستغبي

.. : اكره مالي الشخص اللي يسوي نفسه مو فاهم 

احمد : انت وش قلت اصلا يوم انك تبيني افهم شي .. والله اني ماستغبيت ولاشي

.. : خلاص مو لازم اكمل لك ومو لازم تعرف .. خلني ساكت احسن

احمد : فيـــصل شدعوا شفيك عصبت 

فيصل : ماعصبت

احمد : ماقلتلي مين اللي تملكت

فيصل : غاده 

احمد : يوه للحين تذكرها

فيصل : وانا نسيتها اصلا 

احمد :من جدك يافيصل 

فيصل :ايه 

احمد : اشوفك مهتم .. وانت شعليك منها وش يهمك فيها اصلا تملكت والا ماتملكت 

فيصل : غلاها يجبرني 

احمد : عاد انت اللي بغيت فراقها وانت اللي سويت كل شي بنفسك علشان تتركها .. حتى هي ماكانت تبي تتركك

فيصل : كل اللي سويته لعيون خالد 

احمد : هههههههههههههه تتركها لعيون خالد اجل .. والله ناس غريبه 

فيصل : وبعدين انا من حبي لها تركتها مابي اضرها .. وادري انو اللي بيننا ماراح يستمـر فماكان له داعي اعذبها معي اكثر وتتعلق فيني اكثر 

احمد : انا احلف لك انها كلمت قبلك وبعدك مليوون واحد

فيصل صرخ : لا حرام عليك

احمد : ههههههههههههه وش اللي حرام عليك .. تعلمني في البنات .. اللي كلمتك بتكلم غيرك يافيصل

فيصل : بس غاده غيــر 

احمد : وش زودها تكون غير ..

فيصل : المهم انها غيــر وبس 

احمد : انا استغرب من خالد كيف يوافق على انسانه خانته وكلمت قبله 

فيصل :لانهـ يحبها

احمد : حتى لو كان يحبها .. بس هي كلمت يافيصل واللي كلمت واحد بتكلم عشره

فيصل : خالد انسان لاتتوقع يكون مثله بالبشر اثنين

احمد : غاااده وصارت غيـر .. وخالد انسان نادر مامثله اثنيين .. ماشاءالله سبحان ربي خلقهم .. عجيبين والله

فيصل : احمد انا ماأستهبل .. خالد بجد انسان يفكر صح .. انسان والله ذكي .. ماقال خلاص كلمت غيري بتركها .. والله لو واحد مكانه .. لو انت ياأحمد يصير لك الموقف ومع بنت عمك .. والله شرط تذبحها .. بس لان خالد عنده حكمه تصرف بـ تصرف يرضيه ويرضي غيـره 

احمد : انسان غريب .. لو انه انا بجد وبنت عمي وكنت احبها او حتى لو كنت ماأحبها وسوت كـذا .. والله لأوريها نجوم الصبح

فيصل : لانك غبي 

احمد : تسلم ماعليك زود 

فيصل : والله ناس تفكر وتخطط لمستقبل تعيشه بعدين

احمد : يووه يافيصل خلاص ..وجعني راسي .. غاده غير وخالد ماشاءالله عليه ذكي الله يخليه لأهله ويخلي اهله له .. والله يوفقهم ويوفقنا .. وانتهينااا خلاص قفل

فيصل ضحك : احمد والله احبك

احمد : هههههههههههه وانا اكثـر 

*******************************************


حرمـــــــــــــان"
" لطالما سمعت عمن يحرم من شيء...يحبه...
لم اكن اتوقع ان اكون ...منهم...
حرمت من شيء لا استطيع امتلاكه...
مع انهـــ امتلكني...

..صدمه..
اكبر صدمه مررت بها..
عندما دخلت عالم الحب...
ولكنه... رفضني...
رفض ان ادخله بسهوله..
لم اذق منه ...
سوى مرارته...

حاولت ان اعاند الوقت..
وان اتــمسك في الحبـــــ...
حتى وان لم يكن يريدني..
حتى وان صدمني.. بحبي..
..حبي الازلي..
نعم احببتكـ..
ربما لم اكن اظهر هذا الحب بصورته المعتاده..
لانني دومآ مختلف..

.. نهايهــ ...
ربما لن ينتهي حبي هنا..
ولكنني..
انتهيت..
نعم انتهيتــ..
وانا اعلم انكـي ... لستي ملكيــ ...
ولكنني وبكل ماليـ ... ملكك...
اعلــــــن نهايتيـــــ.."


تنهــد .. ونآآظر القلم : انت مامليت من الكتآآبهـ .. أدري تعبت مني بس تحمنلي مالي غيرك يريحني .. 

والتفت ع الدفتــر : وانت بتصبر وتتحمـل كلامي الحزيــنـ .. بتصبر بتصبر بس الا متــى خبرنــي ؟؟

رن جوآآله ع نغمــة مرتآآح لـ عبدالمجيد عبدالله ..

كان ماوده يرد .. هالاغنيه يحبها حــيل ..

نوآآف : هلا مشعل ..

مشعل : صبآآحك سكره بـ شااي لبتون ..

نواف : اي صبآآآح ياخووي ..شكلك مضيع

مشعل : هههههه انت المضيع شوف الساعه كم ؟

نواف يناظر السآآعه : يوووه كل هالوقت راح علي وانا مو حاس

مشعل : تعرف وانا اخوك الوقت كالسيف ان لم تقطعه قطعك .. وانا استنـتجت انو الوقـت قطعك ..

نواف : هههه اوص بس لاتعور راسي بكلامك اللي ماينتهي ..

مشعل : طيب طيب مقبووله منك اخوي الكبيـر وتمون .. المهم انا طلبتك وانت واافقت ..

نواف : وشوو .. متى وافقت وعلى ايش طلبتني ؟؟

مشعل : خلاص انت وافقت وانت ماتدري .. تذكر يوم اعزمك ع الفطور خلاص خلاص يلا اسمع البوري انا اضرب انزل
ولا مشيت عنك 

نواف : هههههههههه لا ومسوي بعد .. نمشيها لك اليوم .. ولايهمك كم عندنا من ميشو .. 

مشعل ينعم صوته : واااااو تسلم قلبي حبيبي انت والله ..

نواف : عن المياعه الماصخه لاتخليني اهون ..

مشعل : لا لا خلاص بمسك لسآآني ..

نواف : يلا ابدل ملابس وانزل لك ..

مشعل : اووكي مع السلامه ..


*************

في بيت فهــد الحريم داخلين طالعيــنـ .. ورنا وريم ونوره حيــــــل تعبوا .. 


رنــــا : حرآآآم عليك توه صغير مابعد بانت اشباهه..

مهـا : عاد ولدي وانا كيفي ابيه يشبه لابوه ..

سحــر : ههههههه خلاص رنـا لاتعصبين .. عطيها ع قد عقلها 

مها : سحـــر.. يالدوبـا انقلبتي يعني علي ..

سحر تورطت : هاااه لا لا انتي قلبي افا عليك انتي صديقة عمري ..

مها : واااضح .. تلعبين ع الحبلين ..

رنا : اوووه ياشماتتي فيكم ههههههههه واخيرا تهاوشتوا .. ريم نوووره تعالو شووفوا 

مها : الحمدلله هذا مو هواش هذا مزح ملاطفه تغيير جو .. انتي وش عرفك 

رنا : هههههه مخليته لكم اذا اللي تحكين عنه .. يلا انا داايخه من عقب ذا الحريم وسحر مو غريبه 
يلا باااي بروح انوم ..

طلعت رنــا .. 

وسحـر ع رجلينـها عزوز .. طاحت دمعه وحيــده من عين سحــر ..
لاحظتها مهـا ..

مهـا : سحور حبيبتي وش فيك ؟

ســحر : مها ..

مها : هلا

سحر : انتي مصدقه اللي يصير

مها : وشو 

سحر : كبرنا يامها ايه والله كبرنا .. مين يصدق انك كبرتي وتزوجتي وصار عندك ولد 

مها : ياحبيبتي والله هذي الدنيا .. عقبالك انشاءالله .. اشووف 7 من عيالك

سحر : خفي علينا شوي .. 7 كثيرين

مها : خلاص 5 

سحر : هههههههه ياحبيلك والله .. انشاءالله اول بنت تجيني ماراح اسميها غير مها 

مها : يابعد قلبي والله 


**********************************

اليــــــوم يوم غيـر بالنسبهـ للكـل .. فرحآنيــن ومبسوطين بهاليـومـ .. عسى الله يتممه على خيـر ..


خالد : وليييد الله يخليك مو وقته الحين

الوليد : انت ماجاوبتني على سؤالي طيب .. جاوبني واقوم اوديك 

خالد بـ ملل: وش سؤالك بعد

الوليد : مبسوط اليوم 

خالد : ايه مررره بس انت قوم

الوليد : خالد والله انك مزعج وين سيارتك

خالد : سيارتي قلتلك مع تركي يضبطها 

الوليد : لاتقول لي بتحط ورود فيها وخرابيط مسوووي معرس يعني

خالد : ايه بسوي فيها كل شي .. واحد معرس ومبسووط بتحرمونه بعد

الوليد يقوم : هههههههههههه لا .. الله يسعده ويتمم عليه وناسته

خالد : يلا عاد قوم ودني حرام عليك والله طفشت

الوليد : ماله داعي تحلق شكلك حلو كـذا

خالد : اوووه خلاص مو لازم توديني اشوف لي تآكسي احسن لي 

الوليد : شدعوووا يادووب تعال يلا اركب اوديك

خالد : وربي وجعني راسي منك 

الوليد : شفيك اليوم متنرفز ومعصب .. روق حبيبي روق .. غاده فوق مبسوطه ومروقه وتتابع لها الفيلم اللي يوسع الصدر ومادرت عن زواجها اليوم وانت على اعصابك ..

خالد : ياكثر نصباتك وليدووه .. ياعمري غاده مادرت عنك .. قوم معي بس يلا تأخرنا 

الوليد : ههههههههه طيب

طلع خالد مع الوليــد .. يضبط امورهـ واشغالهـ .. 

في فندق مداريم كراون ..

نآس مجتمعهـ على احلى فرح .. حضور كبيـــر بشكل مو طبيعي .. هذا مبسوط وهذا كان يتمنى هاليوم من زمان وهذا يحس الدنيا حووسهـ .. 

خآيف ومرتبك .. ناس حواليهـ كثير .. اللي يبارك واللي جاي يسولف ( رايق من جد ) 

تركي : خف علينا شوووي ياثقل

خالد : تركي انقلع عن وجهي خلاص انا احس الجو حار .. بموت حر 

الوليد : كل هذا خووف .. اجيب لك منديل 

خالد : يالييت بسرعه

ضحك تركي : انشاءالله

جاب تركي المنديل ..

تركي : تفضل 

اخذه خالد ومسح وجهه 

تركي : خالد خلك طبيعي شفيييك 

خالد : مدري ياتركي

تركي : ههههههههههه ماكنت اتوقعك بتصير كـذا .. عالاقل عطنا ابتسامه حلوه 

خالد : وانا رايق الحين ابتسم بس هذا اللي كان ناقص

تركي : ههههههههههه ياحبيلك ياخالد .. انا لازم اجيب الكاميرا واصووورك 

راح تركي .. وشاف الوليد معاه عبدالعزيز ونواف

تركي : اهلين شباب

عبدالعزيز : هلا والله

تركي : بالله الكاميرا مع مين

الوليد : مشعل من شوي اخذها مني

تركي : انا صراحه مابي افوت شكل خالد هناك وربي يجنن 

عبدالعزيز : ههههههههه من شوي كنت عنده مو طبيعي الولد

تركي : اقولك يقول لي تو الجو حاار 

الوليد : ههههههههه خايف 

تركي : من جد .. اجل الكاميرا مع مشعل

الوليد يتلفت : ايه .. شووفه هناك يصور الخبل مدري وش يصور بخلق الله

تركي : ههههههههه يلا اجل عن اذنكم 

عبدالعزيز : اذنك معك 

راح تركي عند مشعل ..

تركي : مشعل حبيب قلبي

مشعل : هلا والله 

تركي : عطني الكاميرا بالله بصور خالد

مشعل : فاااااتك مسكين صورته فيديو تو واسأله اسئله بجد احرجته وعصب علي 

تركي : هههههههههه عطني اصوره طيب

مشعل : يلا بنجي معك نضحك عليه ..

تركي : ههههه يلا

***********************************
فيه جهه ثآنيهـ عند الحريم ..

ساره تكلم الهنوف : ياحبييلها شوفيها هناك واقفه 

الهنوف : هذي رهف ؟

ساره : ايه 

الهنوف : تغيرت والله

ساره : قومي نشوف مين اللي معها 

راحوا الهنوف وساره عند رهف اللي كانت معها امها والعنود .. 

ساره : اهلين رهوووفهـ

رهف : هلا والله وغلا .. كيفكم 

سلمت رهف عليهم .. وسلموا على هيا والعنود 

هيا : ياحبيبتي ياساره وين امك ابي اشوفها

ساره : انشاءالله .. انا اوديك لها 

مسكت ساره يد هيا وساعدتها بالمشي .. هيا ماكانت تمشي طبيعي .. من بعد تعبها اثر حيل على رجولها ..

الهنوف : تعالوا بنات نروح نجلس لين ماتجي ساره 

رهف : انا بس ابي اشوف غاده بليز

الهنوف : تبين نروح لها الحين ماعندي مانع

رهف : اخاف احرجها .. عندها احد

الهنوف : لا شدعوا .. نشوف عندها احد والا لا

العنود : لا ماله داعي والله احراج للبنت 

الهنوف : لا والله عادي .. تراها غاده لو وحده غيرها ممكن اقول

العنود : ههههههه ياحبيلها 

رهف : يلا اجل تعالوا نشوفـ ..

راحوا عند غادهـ ..

غاده ماكان عندها الا غيداء لحالها ..

الهنوف : احم احم ممكن ندخل

غيداء : ادخلي ياحلوه

الهنوف دخلت : معاي ضيووف بعد

غيداء : مين

الهنوف : تعالي رهف ادخلي .. تعالي عنووده

غيداء قامت : هلا والله وغلا .. كيفكم حبيباتي

سلموا على غيداء ..

رهف تسلم على غاده : مبروووك ياحلوه الف الف مبروك 

غاده : الله يبارك بعمرك 

رهف : مره شكلك خطييير وربي روعه

غاده : تسلمين والله

غيداء : عاد ضايق صدرها مره تقول مو حلو

رهف : لا وربي يجنن .. شرايك عنوده

العنود : بسم الله عليك قمر

غاده : ياحبيلكم تسلمون

رهف : يابختك ياخالد اليوم

الهنوف : هههههه لاتكبرين راسها علينا 

رهف : تستاهل والله

الهنوف : على طاري خالد .. يقولون خالد ياعمري حالته حاله

رهف : ليه شفييه 

الهنوف ضحكت : يقولون مرتبك وخايف ومتنرفز مدري شسالفته

رهف : بعد عمري اخووي ياحبيله

غاده : من قال لك يالهنوف

الهنوف : مشعل من شوي يكلمني

غاده : خالد لو يرتاح من اخوانك وربي يكون بخــير

الهنوف : ياعمري اخواني شدخلهم 

غاده : اعرف حركاتهم يسوون انفسهم طنازه واحراجات بوقت ماله داعي 

الهنوف : بدينا ياغاده ندافع .. خلاص يختي زوجك خايف ومرتبك وبس واخواني مالهم دخل

غاده : الا يرفعون الضغط

غيداء : هههههههه خلاص لاتتهاوشون حصل خيــر

رهف : ياحبيلكم والله 

****************************************

جالسه ام سعود وبجنبها هيا تسولف معها ..

هيا : الله يوفقهم انشاءالله ..

ام سعود : امين .. والله اني فرحانه لـ خالد فرحه مو طبيعيه .. 

هيا : وانا اكثر ياأم سعود .. عسى بس ربي يعوضه عن ايامه اللي عاشها

ام سعود : امين يارب ..

في جههـ ثآنيهـ .. 

كانوا البنات جالسين يسولوفون ..

ساره جت تركض : بناااات

الهنوف : هلا شعندك

ساره : يلا الحين الزفه

غيداء قامت : والله

ساره : ايه يلااا 

راحوا البنات مع ساره ..

حصه : وش يوديكم عندها خلاص بتنزل الحين خلوكم واقفين هنا ..

ساره : برووح اشوفها قبل تكفييين ياحصه

حصه : ساره خلاص عاد الحين بتنزل وشوفيها كأنك ماشفتيها .. روحي قولي لهم يطفون الانوار يلا ماعندنا وقت

ساره راحت : انشاءالله ..

الوضــع هآدي حاليا .. الأنوار طافيهـ .. نور واحد بس موجهينهـ على المكان اللي راح تطلع منه غاده ..

انظـــار كلها عليها .. ينتظرون العروس اللي راح تطلع لهمـ ..

على زفه حلوهـ وهآديهـ .. طلعت غآده بشكل روعه أبهر الكل ..

ساره واقفهـ عند الدرج ومعها البنات ..

نزلت غاده وسلمت على ام سعود وراحت للمنصه .. وكانت المصوره تمشي وراها .. جلست بهدووء ..

البنات راحوا عندها على طول ..

ساره : كلولولولووووش الف الف مليوون مبروك 

غاده : الله يبارك فيك

ساره : ابد ماأصدق 

الهنوف : ايه والله من يصدق غاده وجاء يوم زواجها

غاده : بنات تكفون ترى دمعتي في عيني خلاص بليز

غيداء : بعد عمري والله .. وسعي صدرك ولاتنزلين علينا دموعك وتورطينا

ساره : من جد 

بعد ماسلم عليها الكل .. ورقصوا عندها وفلوها واستانسوا مع بعض ..

الكل كان يبي خالد يدخل عند الحريم وياخذها ويطلعون .. بس خالد رفض انه يدخل .. 

قبل ماتقوم غاده .. وتروح عند خالد .. 

... : غدوووووووش 

غاده التفتت : اهليييين

... : هلابك ياقلبي .. مبروووك ياحلوه .. 

غاده : الله يبارك بعمرك 

غاده : شهالمفاجئه الحلوه 

... : ايه قلتلك اني ماراح اجي بسويها لك مفاجئه

غاده : ياحبيلك والله

... :مرره شكلك يجنن والله مو مستوعبه انه انتي غاده متغيره يادووبا

غاده : الله يسلمك والله .. 

ساره جت : غااااده يلا قومي ماصارت

غاده : طيب بس اسلم على فجر 

ساره : هذي فجر

فجر ابتسمت 

غاده : ايه

ساره : هلا والله .. واخيرا شفناك 

فجر : هلابك .. وانا اخيرا شفتك .. ساره انتي صح

ساره : ايه 

فجر : هلا والله سعيده بشوفتك 

ساره : وانا اسعد والله 

غيداء : ساااره تستهبلين انتي 

ساره : وشوو 

غيداء : اقولك ناديها تجلسين تسولفين

فجر : معليش والله انا سببت لكم تأخير .. 

غيداء : ههههههههه ياحبيلك عادي

ساره : ايه كلها من فجر والله

فجر : ماعلييه مقبوله منك 

ساره : ههههههههههه ياحبيلك

غيداء : يلا غدو قومي 

قامت غاده بهدوء ونزلت وراحت للغرفهـ اللي كان جالس فيها خالد ..

دخلت كان فيه الوليد ..

الوليد قام : هلا والله وغلا .. هلا بأحلى عروسه بالدنيا .. 

غاده : هلابك 

الوليد يضحك : شفيييك لايكون خايفه نفس حالة بعض الناس 

خالد : الوليد ممكن تطلع ؟ .. دايم تسبب لنا ازمات .. لا في ملكه ولا في زواج

الوليد : هههههههههه من عيوني .. تعالي غاده اجلسي انا طالع 

جلست غاده بعد ماسلمت على خالد ..

خالد : مبروك ياغاده

غاده : الله يبارك فيك

خالد : مو مصدق اللي اشوفه

غاده : ليه

خالد : اللي اعرفه ان زوجتي حلوه بس اليوم صآيره احلى بكثيـر 

غاده : ههههه تسلم والله 

خالد : غاده

غاده : لبيه

خالد : والله اني خايف

غاده : من ايش

خالد : مدري 

غاده ضحكت غصب عنها ..

خالد : وتضحكين بعد

غاده : ماضحكت 

خالد : ايه هين ماضحكتي .. مو انتي لحالك الكل يضحك علي بس ماعليه نتحمل 

غاده : انت تقول خايف شسوي ضحكت غصب عني 

خالد : يعني انتي مو خايفه

غاده تكابر : اممم لا .. وليه اخاف

خالد تعدل في جلسته : غاده بسألك 

غاده : هلا 

خالد : وش شعورك بهاللحظه 

غاده : اممم مدري 

خالد : انا مبسوط مره .. احس اني اليوم ملكت الدنيا كلها .. ماأتوقع فيه انسان اسعد مني بهاللحظه .. حلمي في هالدقيقه اللي كنت احلم فيه .. خلاص اعتبره تحقق .. حلمي ياغاده تحقق 

غاده : ......

خالد : ماراح تقولين لي شي

غاده : وش اقول ياخالد وش اخلي .. وانا ملكت الدنيا صدقني .. خالد ماأقدر اوصف لك شعوري اليوم .. مدري شعور فرح او حزن او ايش مدري بالضبط 

ساره تطق الباب : احم احم ممكن ادخل 

خالد : ننتهي من الوليد تجينا ساره .. ادخلي ياساره

دخلت ساره : كلولولووووش

خالد : لاتقولين لي انك مطوله

ساره : ههههههههه مطوله وعلى قلبك بجلس .. حتى ماما الحين بتجي وباابا خلاص عاد مو مكله الدعوه تجلسون لحالكم ..

خالد : عادي ماقلت شي تو ماحلت الجلسه والله

ساره : والله انكم خطيرين .. خالد شكلك مره يجنن .. وغاده شي ثاني عاد

خالد : وانتي احلى واحلى 

ساره : ياحبيلك والله

دخلت ام سعود بهاللحظه وابو سعود .. وحصه ولطيفه .. والبنات دخلوا متغطييين .. 

سلموا عليهم وجلسوا يسولفون مع بعض .. 

شغلت ساره الاستريو .. ورقصت عندهم وانهبلت .. كانت مبسوطه بشكل مو طبيعي 

خالد غمز لساره واشر على غاده .. 

فهمتها ساره على طول .. 

ساره : يلا غاده والحين انتي قومي ارقصي معي 

غاده : لا تكفين

ساره تسحبها بيدها : مو على كيفك ماشاورتك

غاده : ساره حرام عليك

ابو سعود : خلي البنت في حالها 

ساره : لا لا مو على كيفها يلاااا .. قومتها ساره بالغصب 

غاده واقفه ودها تصفق ساره وتطلعها برا الغرفه 

ساره : يلا ارقصـي 

غاده شوي وتصيح .. : ساره خلاص عاد

البنات يضحكون عليها .. مسكينه من جد متفشله وباين عليها .. وخالد مبسووط عليها ..

ساره : خالد قوم معها علشان ترقص غصب

خالد : هههههههه ابشري 

ساره : جد يلا قوووم 

دخلت ريما بنت الهنوف .. لابسه فستااان وردي نآفش شوي .. وشكلها صاير يجنن

ريما : انا جييت ابي ارقص

ساره : هلا والله تعالي ياحلوه ارقصي معي مالي غيرك

استغلت غاده الفرصه وجلست على طول 

ضحك خالد عليها ..

غاده : ايه اضحك مبسووط يعني 

خالد : ههههههههه مره مبسووط

ساره : روحي سلمي ريوم عالحلوين بعدين نرقص يلا 

خالد : هلا والله بالزينــه .. تعالي عطيني بوسه 

ريما سلمت على خالد عطته بوسه : شكلك مره حلو

خالد : هههههههه ياحبيلك والله وانتي مره شكلك يجنن

لطيفه : وغاده مو حلوه ؟

ريما : الا تجنن مره .. كلهم حلوين 

ساره : يلا يلا تعااالي 

رقصت ساره مع ريما وانبسطت معها .. 

دخل الوليد : يلا يامعاريسنا ماودكم تطلعون 

ساره : ويييييييين

الوليد : خلاص يروحون وين يعني 

ساره : لا مااابي ماراح تطلعون .. بدري تونا

ابو سعود : يلا بس مشينا .. الوليد بتروح معهم

الوليد : ايه اكيد انا بوديهم .. 

قام خالد .. ومد يدينه لغاده مسكها وقامت معه ..

غيداء : استني حبيبتي اجيب عبايتك

ام سعود : يلا استعجلي ياغيداء 

بسرعه جابت العبايهـ لبستها غاده وسلمت عليهم وطلعت ..

خالد : خلاص مو لازم خلني انا اسوقها

الوليد : لا مايصير

خالد : والله عادي شفييك 

الوليد : اوكي براحتك ..

ركب خالد ومعاهـ غآدهـ وراحـوا للأوتيــل .. 

السياره كان شكلها روعهـ بالحركات اللي زينوها فيهآ .. 

*****************************************

من بكرا في بيت أبو سعود .. الكل كان مجتمع .. 

ساره : ماما بليز ابي ادق

ام سعود : ياساره شفيك الله يهديك اكيد الحين تعبانين ونايمين .. بكرا دقي عليهم 

ساره : لا ابي الحين والله مافيني صبر

حصه : خليها تدق يايمه .. الوقت بدري ماأتوقع نايمين .. 

ام سعود : لا خلاص انا قلت مو الحين .. ساره اعقلي 

ساره : انشاءالله 

دخل الوليد : بنااات تعالوا شوفوا وش معي 

ساره : شعندك 

الوليد : معاي صور الزواج امس .. تعالوا شوفوا واضحكوا

ساره : واااو وناسه ورني اشووف ..

الوليد : استني خليني اوري امي

الوليد جلس بجنب امه ..

الوليد : شوفي يمه خالد امس صورناه ياعمري وهو مايدري 

ام سعود : يابعدي ياخالد .. بسم الله عليه الله يوفقه

الوليد : ههههههههه شوفي هذي عاد مصورين كلنا .. بالله مامي مو انا احسنهم

ام سعود : كلكم تهبلون بسم الله عليكم 

حصه : وريني يمه 

حصه : لا والله احسنكم عيالي بسم الله عليهم 

الهنوف : عطوونا نشوف ..

خذت الهنوف الصوره كانت غيداء جنبها ..

الوليد : هاه بالله من احلى واحد بالصوره .. جد عاد

الهنوف : كلكم تجننون بس احلاكم عبدالعزيز 

الوليد : اييه زوجك طبيعي بتمدحين

ساره : لا والله جد خالد مره شكله خطير متغير الدووب 

الوليد : وانا يالشينه

ساره : هين عاد انت احلاهم

الوليد : بعد عمري اختي ترفع المعنويات شوي 

غيداء خذت الصوره من الهنوف : انا اقول لكم جد 

جلست غيداء تتأمل الصورهـ .. تدور بعيونها بين هذا وهذا ..

فجأهـ وقف نظرها على شخص واحد .. لا مو معقولهـ هذا هو .. طولت وهي تناظر فيهـ .. 

كلهم باينه عليهم الفرحهـ وبشفاههم مرسومه ابتسامه حلوه .. الا هو .. ايه واضح ابتسامته مصطنعه .. كأنه مغصوب يجي او مغصوب انهم يصورونهـ .. حزن مغطـــي على ملامح وجهه اللي تغيرت حيل .. تعب اكل جسمه وغيره بعيون الكل ..

الوليد : غيداااء يلا ماقلتي لنا

غيداء : هاه وشو 

الوليد : ماقلتي مين عجبك

غيداء تمد له الصوره : والله كلكم مو قادره احدد 

الهنوف : اقول بس بنتي ويينها

لطيفه : وينها مو معك

الهنوف : مدري من شوي كانت هنا 

الوليد : توني شايفها وانا جاي برا تلعب

الهنوف قامت : بروح اشوفها 

قامت غيداء معها ..

غيداء : شوفيها هناك تلعب 

الهنوف : استغرب من هالبنت تنسجم مع نفسها بشكل مو طبيعي 

غيداء : يالبى قلبها

الهنوف : ريووم

ريما : نعم ماما 

الهنوف : شتسوين

ريما العب تعالي ماما العبي معي

الهنوف : تعالي نشوف شعندها

راحت الهنوف ومعها غيداء عند ريما جلسوا يسولفون شوي وهم واقفيــــن ..

انفتح البـــاب لحظتها ..

الهنوف كانت لاهيه مع بنتها .. غيداء التفتت لـ للباب .. 

دخل وبيدينه السيجاره .. يدخن بهدوء .. 

غيداء منصدمهـ مو مصدقه اللي تشوفه قدامها .. هو ماكان منتبه لوجودها هي والهنوف ..

غيداء بهدوء تكلمت : الهنوف نواف يدخن !!

الهنوف التفتت عليها : نواف !!

سمعهم نواف وكان معطيهم ظهره .. قال من دون مايلتفت ..

نواف بصوت هادي : قمت أدخن من بعادك والا أنا ماأدخن .. يمكن ينفس عن جروح الهوى تدخيـني 

قال كلامهـ واخذ نفس عميق ورمى السيجاره بالارض ووطاها برجلهـ .. ودخل داخـل .. 

غيداء منصدمهـ من الموقف اللي صار قدامها .. يآربـي شسالفهـ .. شصآيـر .. كلام نواف أثـر عليها حيل .. انا سببت له كل شي صار له في حيآتهـ .. يآربـي خذ امانتـي ولاتعيشني انسانه معذبه لناس غيري ..

************************************************** ***


في جزر المـآلديفـ .. 

جو رآيق ومنعـش .. هدووء يعم على احلى عروسين .. 

خالد جالس عالكرسي ويطالع بالبحـر من داخل الكوخ .. وغاده كانت منسدحهـ على السرير وتسولف مع خالد ..

فجأهـ سكتت .. التفت عليها خالد شافها نآيمهـ .. راح عند السرير وجلس بجنبها .. 

قرب لها ومسح على شعرها بحنآن وبآسها .. 

خالد : ياعسى ربي يخليك لي ولايحرمني منك .. 

انسدح خالد .. توهـ بيغمض جفنهـ وينآمـ .. رن جوآلهـ ..

بسرعه قام ورد علشان ماتصحى غاده : هلا والله 

ساره : اهلييين خالد

خالد : هلابك سارونه

ساره : اخبااارك واخبار غاده والله اشتقت لك بجد 

خالد : الحمدلله بخير .. ماأمداني لي يومين 

ساره : علشان تدري ياددوووب انو لك فقده بشكل مو طبيعي 

خالد : يالبى قلبك والله 

ساره : هاااه قول لي شسويتوا وش ماسويتوا 

خالد : ههههههههه ماسوينا شي 

ساره : هههههههههه لا جد عاد .. غاده وينها

خالد : نايمه

ساره : اوما نايمه

خالد : ايه والله اسولف معها من شوي مادريت الا يوم نامت .. 

ساره : ههههههههه نكته هالبنت

خالد : ياعمري تعبانه 

ساره : وانت شتسوي الحين

خالد : كنت بنام ودقيتي علي

ساره : طيب قومها ابي اكلمها

خالد : والله توها نايمه .. انشاءالله اذا صحت خليتها تدق عليك وتكلمك 

ساره : يابيخها هالدووبه اول ماتقووول خلها تدق لاتنـسى 

خالد : من عيووني 

ساره : يلا بيباااي نوم العوافي .. 

خالد : بآي .. 

سكر خالد من غاده ونآمـ .. 

من بكـرا الصبح صحت غاآدهـ بدري كان الجو روعهـ ..
التفتت شافت خالد نآيم باين عليه تعبآن ابتسمت وراحت غسلت وجهها وبدلت ملابسها .. 

طلعت برا .. الجو كان بارد .. ضمت يدينها لبعض .. وجلست تطالع في البحــر .. المنظر كان روعهـ .. 

ماتت برد .. بعدين دخلت داخل ..

جلست بجنب هالد عالسرير ..

غاده : خالد 

تهزه غاده مع كتوفه : خالد حبيبي يلا كافي نوم 

خالد يفتح عينه : وشو

غاده : اقولك كافي نوم تقول وشو

ضحك خالد : طيب

غاده : يلا خلني اشووفك جالس

خالد : طيب غدوو

غاده : عيونها 

خالد : تسلملي عيونها .. شوفي ياقلبي شنطتي في الجيب اللي ورا ورقه جيبيها 

غاده : انشاءالله .. قامت غاده تشوف الشنطه وشافت الورقه وضاق صدرها .. جابتها لخالد ..

غاده تمدها : يعني مو راضي ترميها

تعدل خالد في جلسته واخذ الورقه .. فتحها ..

خالد : شقيتيها انتي رحت لصقتها وعدلتها .. لاني مابي افقدها 

غاده : ياخالد مو حلوه والله مو حلوه

ابتسم خالد بهدوء : اجلسي طيب 

جلست غاده بجنبه : قول لي متى ناوي تنساها وترميها 

خالد جالس يطالع في الورقه .. 

خالد : قريب برميها تدرين ليه

غاده : ليه

خالد : لاني الحين ملكت صاحبة الورقه .. 

غاده : مو فاهمه عليك ياخالد 

خالد : تذكرين انتي الموقف اللي خلاك تكتبين الكلام هذا صح

غاده : ايـه ..

/
/
/

في الطياره وهم رايحين ماليزيا .. 

كانت غاده بجنب نـوره بنت فهـد .. وكانت متنرفزه من خالد وودها تقول لنوره بس ماكان ودها احد يسمعها فأخذت ورقه وكتبت فيها ..

(( والله أكرهه يانوره .. اكرهه .. لو احب خلق الله كلهم ماحبيته .. ))

بعد ماقرتها نورهـ .. ووصلوا لماليزيا نستها طايحه في الطياره وهم نازلين شافها خالد واخذها معه واحتفظ فيها .. 

/
/
/

خالد : للحين تذكرينه 

غاده ماتحملت وسحبت الورقه من خالد .. قامت ورمتها في البحـر ..

قام لها خالد وهم يضحك : الحين ارميها خلاص ماعاد يهمني

غاده : ....

قرب لها خالد : صاحبة الورقه هي ملكي انا .. صارت لي .. ماعاد يهمني احتفظ بالورقه من بعدها .. لان الكلام حتى ماصار يهمني ..

غاده : لانها هي تحبـك

خالد يستغبي : مين اللي تحبني ؟

غاده ابتسمت ونزلت راسها ..

ضحك خالد .. وضمها لصـدره بحنآن : وانا احبك .. 

كان خالد انسان حنون بكل ماتعنيه الكلمه .. حنانه يعوض غاده عن كل شي فقدته في صغرتها .. 
عوضها حنان امها .. وطيبة قلب ابوها .. واهتمام اخوها .. خالد شخص واحد عوضها عن اكثر من شخص فقدتهـ .. 

عاش مع الانسـانهـ اللي حبها رغم ظروفه القاسيه اللي مرت فيهـ .. رغم مشاعرها العكسيه اللي كانت تطلعها تجاهه ..
رغم كل صعب .. حبها ومازال متمسك بحبها .. 

وهي حبتهـ بكل مافيهـ .. مع انها ماكانت تتوقع بيوم من الايام تتزوج خالد اللي كانت تكرهه ..

من بعد ماكان مكروه بالنسبه لها .. صار محبوبها اللي تفديـه بكل ماتملكهـ ..

**************************

بعـــــــــــــــــــــد مرور .. 7 سنين .. ع حيآآآة ابطآلنــا ..


جـــــــــــايه تركض والابتسامه مآليه وجههــا .. وتصرخ بأعلى صوت ..

دخلت عليهم بالصآآلهـ ..

وراحت جلست في حظن جدتهــا ..

الهنوف : ريمـــــا قومي عورتي جدتك خلاص انتي كبيــره ..

ريما : وااااو انا فرحآنه مره مره ..

لطيفه : فرحيـنا معك حبيبتـي ..

ريمـا : رحت رابع وااو انا نجحت يا ماما انا نجحت يـا جدتي ..

الهنوف : مبرووك حبيبتي .. وريني شهادتكـ ..

ريما : وبعد ياماما انا الاولى ع الفــصل ..

لطيفه : ماشاااء الله .. لا لا اجل لازم لك هديه مره كبــــــيره ..

دخل عليهم وهو معصبـ .. 

عبدالعزيز : الهنـــــــــــوف والله لو ماتشيلين عني هالمزعج لأرميه من الشباك ..

سعود يتعبــر .. 

الهنوف : تعااال حبيبي تعال ياروح ماما ..

عبدالعزيز : مادلعه علي الا انتي انا اورييك بس 

الهنوف : ايه حبيبي سعودي يستاهل 

سعود : ههههههه احسن ماما ماتحبك .. ( ويطلع لسآآنهـ )

عبدالعزيـز قام بيلحقهـ ..
الا على دخلة فآآرس وحرمتهـ ..

سعود يتخبى ورى عمه : عمي شووف بابا ؟؟

فارس يسوي نفسه : عزوز وش مسوي لسعودي ..

عبدالعزيز : ايووه تعال طقني احسن .. ولا تسوي نفسك عند المدام 

ريمـا : بااابا .. عمي .. ليه انتم تسفهوني دااايم ..

فارس : عيون عمك وش عندك ..

عبدالعزيز : ايه صح خذيتي شهادتك ..

ريما : ايه رحت مع خآله سـآآرهـ ..

عبدالعزيز : تعالي حبيبة بابا وريني الشهاده ..

وهـــذي حالة بيت لطيــفه .. 
عبدالعزيز اللي كل يوم ينجن من سعود ..
الهنوف لاهيــهـ مع بطنها اللي صآير اكبــر منها على قولة زوجها ..

فآآرس ..مرتآآآح وله كم شهــر متزوج ..
شهد كانت بنووته حيــل طيبه .. قدرت تكسب قلب فاارس وقلب اهلهـ ..

الله لا يفرقكم يــــــآآآرب ..



*******************

صحيح .. صار ع زوآآجهم 6 سنين .. بس للحين عايشين حياة العرسآآن ..
كآآن كل أملهم بطفــل يملي عليهم البيت .. 

بس مايأسوا .. املهم بالله كبـــــــــــيــر ..

العنود متخوفه انــو يروح عليها العمر ولا يكون عندها بيبي ..
بس تركــي كان يذكرها بالله وانو من توكل ع الله كفااه ..


*****************


تاهت حُروفي و ضاعت سطوري و المعاني في وصفك تبعثرتْ .. 
جيـت أبكتب عن حياتي عن عيوني لكنْ طيوفك على عقلي 
استحوذت 
,,لقيتْ القلمـ عاجز ينثر تعابيره و القلبْ محتار
كيف يبوح بأساريرهـ ’، 

دامها " تاج الجميع " , السعوديه تملك الرائع و البديع .. !
انشِدوني عن حالي دونها ؟
مرُّ و أسى , و الشوق عذب عيوني و اسهرت ,,
! كنت بالغُربة أعاني .، البعاد و الفراق و فوق هذا كلّه الإشتياق .. 

آآه يالسعوديه .. آآه يا نبض القلوبــْ
كنهم نزعوا منّي كياني , كنهم خذوا منّي هواي ..


ترابك أعشقه و آموتِ فيه , و بحرك لي معه قصّة غرام ,, !
الأرض تشهد , و السما و الشمس و ذاك الغيم : جنّة يا بلادي جنّة 
و بحور الشعر في وصفْ حبّك اعجزت .. 


يــآآعســـى رااايتك دووم مرفوعه .. يابلادي .. 

في بلاد الغربــــــهـ .. كل وااحد يكمــل الثآآني .
صحيح تجي منااوشآآت بينهم .. بس يرجعون حبآآيب ..

حنيـــــــــــــــن الوطن حيــل يعذب 

الولـيد : رهـــف 

رهف : .. هلا 

الوليـــــد : والله انا تعبان خلاص خذي عيالك واقلعيهم عني هالتوأم المزعج..

رهف : وش فيهم ؟

الوليد : اوووف خذيهم خلاص .. راكآن ريآآن يلا مع امكم ..

رهف خذت العيال وشغلت التلفزيون .. وراحت تشوف الوليـد ..

دخلت بكل هدوء بالغرفـه شافته منسدح على ظهره .. وبعيونه على السقف .. باين انه يهوجس ..

قربت لعنده .. جلست بجنبــهـ .. وقامت تلعب بشــعره .. تبيه يحكي من كيفه ..
تبيه يقول اللي مضاايقه .. تبي تحس انها هي ملجأه الوحيـــد اللي يحط فيه احزانه وافراحه ..

تكلم يالوليــــــد تكلم لاتكتم بقلبك ريح قلبك الله يخليك .. جلست وقت ع هالحآآل تلعب بشـعره

الوليد تنهد .. حست انها الفرصه جتها .. لازم تساعده ع الكلام ..

رهف : دودي .. فيك شي حبيبي ؟

الوليد : سلامتك 

رهف باست عيونه : اممممم بس عيونك تحكي لي غيـــر .. تقول حبيبك حيـل متضآآيق ..

الوليد عدل جلسته وصار قبال رهف : متضآآيق يارهف متضآآيق .. ومشتاااق لأهلي حيـــل ..
صحيح انتي عوضتيني عن كل شي .. بس وربي مشتاق لابوي وامي .. لازم نرجــع ..

رهف تبتسم : بس ياقلب رهف .. خلاص هاانت .. الحين كملنا 5 سنين .. ومابقى شي كلها كم شهر ونرجع صح ولا انا غلطآنه ..

الوليد : بس انــا ابي اكون بين اهلي مليت الغرربه الغربه قاسيه مهما كان .. حنيت للسعوديه ..
حتى عيالي احس انهم تأثروا باللي هنــا وهم مابعد تعدو الـ 6 سنوات ..

رهف : بس هذا مستقبلك وانت بديته لازم تنهيه .. يوم جاء بالنهاايه تضيع كل اللي رااح 
ماعرفتك كذا يالوليد .. انت اقوى من كــذا ..

الوليــد ضم رهف لصدره : ياعساني ماأخلى منك ..

سمعوا ضحكآآآت .. رهف قامت من مكانها ..
التفت وليد للباب .. ماقدر يمسك نفسه ضحك.. شاف شكل التوأم المشاغب 
الباب مفتوح شوي .. وروسهم فوق بعـــض ..
قال بصوت عاالي : طيييب يالتوأم المشااغب انا اوريـكم 

ماشاف الا غبـــارهم .. ورااح وراهم ..


وعلى هالحــــآآل حيــــاة ابطالنا المغتربين (^_^) .. الله يردهم ساالمين ..



{ مـــــــــــدخــلـ لوطــني الحبيبـ .. !!

وطـــــــ ذلكـ الكيان ــــــــــــــني

وطني أنت ذاك الكيان الذي تربع في روحي... 

وطني أنت ذاك الوجود الذي تمثل في نفسي 

أنت تلك الشمعة التي أنارت لي دربي... 
أنت ذلك النور الذي أضاء لي قلبي
نعم يا وطني... أنت كل شيء في نفسي...

في أرضك أقمت صلاتي... وفي رباك تعلمت نهجي.
وفي بلادي أقمت لنا الدين... وبشرع الله حكمتنا بالعدل واللين..
أعطيتنا بفضل الله من كل خير .. وسهلت لنا من كل فيض 

لم تترك لنا كل صغيرة ولا كبيرة إلا وبذلت ما في وسعك...
وقدمت لنا كل جهدك

نعم يا وطني... حق علينا أن نغليك بقلوبنا... وأن نفديك بأرواحنا
فكم سهرت على راحتنا ونحن نائمون... وسعيت لعيشنا ونحن جالسون

فماذا نريد منك أكثر من ذلك؟!

لم تبق لنا حاجة نطلبها... ولم تترك لنا نعمة ناملها..
نعم يا وطني.. هكذا كنت.. وعلى هذا سوف تبقى.

والآن يا وطني..

والآن يا وطني.. جاء دورنا كي نرد الجميل... جاء دورنا كي نعلن الولاء والتقدير
كلنا لك يا وطني سواعد... وكلنا لصرحك قواعد..
سوف نبذل ما في وسعنا لبقاك... ونرخص أرواحنا في حماك..

فمهما فعل الضالون!! ومهما نهج المعتدون!! سوف تبقى شامخاً، ولأعدائك رادعاً..
وسوف تظل لنا عزاً.. ولصروحنا مجداً.. ولأجيالنا فخراً.



ربـــــــي احفظ وطــني لـــي .. (^_^) ..



******


كآآآآن جالس ويشوف احفاده حوله .. مبسوط بهالشعور الحلو .. لما يكونون بناتك وعيالهم جنبك مبسوطين ..

يشوف عزوز ولد مها يشد شعــر شادن بنت رنــا .. ومحمد ولد ريم يصفق لهم ويقول ايوه ياابطل ..

ضحك عليهم ..

فهـد : عزوووز ياولد اترك شدو ..

عزوز : يوه جدي انا رجآآل ..

فهد قام : بالحيـل رجآل .. الرجاجيـل مايسون كـذا .. الرجاجيل مايطقون الحريم

عزوز : بس هي تقول انا بالمدرسه وهي كذابه .. عشان كذا طقيتها ..

فهد : وهي ماكذبت .. السنه الجايه بتدخل المدرسه .. حتى لو انها كذابه عيب تطقها تعال قولي وانا اعاقبهـا 

محمد : جدي خلهم يتطاقون فلـــه ..

فهد : اقوول بس عاد .. انت دايم تحب المشاكـل ..

شادن تصيح ..

فهد : شدو حبيبتي نروح للبقاله ..

شدو ع طول سكتت وهزت راسها ..

عزوز : جدي نبي نروح معك ليه شدو لحالها ..

فهد : يلا كلكم تروحون بس بشرط مااحد يطق احد ..

محمد : والله انت ماتعرف الفله ياجدي .. الطقاق فله نقعد تشجع كذا .. مره وناسه ..

فهد : اوف انت يالصغير يطلع منك كل هالكلام ..توك مابعد تعديت الـ 6 سنوات وهذا حكيك ..

محمد يضحك : هههههههه انا كبير .. يلا يلا جدي نروح البقاله

ضحك فهد .. والتفت ع عزوز : عزوز وين اخواتك جنى وجود
عزوز : هنآآآك بناديهم ..

طلـــــــع فهد ومعه الاطفآآلـ ..

خذهم فهد ومبسوط على اخر شي .. يتمنى يكون بيته دوووم كـــذا .. 

ياعســـــــــى ربي مايغير عليك يافهـــد ..



***************


غاده : خالتي تامرين شي ..

هيا بتعب : سلامتك حبيبتي .. روحي نومي ياغاده ارتاحي

غاده : لا خلاص ياخالتي بجلس عندك مافيني نوم

هيا : خالد مارجع 

غاده : لا والله للحين 

سكتت هيآ وغاده جلست تتأمل فيها .. مسكينه ماعاد فيها حيل .. تعبانهـ مره ..

دخل خالد ..

خالد : صبآح الخيـــر

غاده قامت : هلا والله صباح النور 

خالد : مانمتي غاده ؟

غاده : وانا اقدر انام بدونك 

خالد : بعد عمري والله .. شتسوين هنا طيب 

غاده : جلست مع خالتي 

خالد : الحوين نايمين ؟

غاده : ايه الله يصلحهم من شوي نومتهم 

خالد وغاده كان عندهم بنتين ( هيا .. وحنـين ) 

ابتسم خالد وراح عند امه وشافها نايمه ..

خالد : متى نايمه 

غاده : من شوي كانت تنتظرك ياعمري 

فتحت هيا عيونها : خالد

خالد : سمي يايمه 

هيا : وينك ياأبوي تأخرت

خالد : راح علي الوقت والله ماحسيت 

هيا : لاتتأخر على غاده 

خالد ابتسم : ماعليك يايمه لاتشيلين هم

هيا : الله يرضى عليها طول الوقت وهي عندي ماراحت ترتاح ابد

خالد التفت على غاده وضمها لصدره : امي راضيه عليك .. وانا راضي عليك طول عمري 

*********************************


في الثمآآآمه .. كانت ريحة الشــــــــوي مغطيه المكآآن .. والضحكآآت محليه الجـــو ..

حصــهـ : يمه محمد انتبه لولدكـ لا يطيح ع النار ..

مشعل : يمه لاتخافين ولده قطوه بسبع اروااح ..

محمد : قوول ماشآآآآآآء الله ..

مشعل : من زينـــه عاااد .. وووع عليه 

ابونواف : ايه عاااد كلش ولا سميي 

محمد : ياالبى قلبك يبه .. 

حصـه : محمد انتبـــــــــه لعبودي .. عطني عطني اياه .. توه يمشي وحاطينه عند النـآآآر ..

خذت حصـه عبود وراحت عند حنان زوجة محمد ..

مشعل : يبه بسألك سؤاال وجيه ؟

ابونواف : اسأل ؟

مشعـل : ليه الحين انت تهتم لولد محمد اكثــر مني ..

ابونواف : خلاص ولايهمك انت اعرس وجب لنــا بنوته ولا ولد .. ولايهمك اهتم فيك وفي عيالك بعد

مشعــل قام من الفرحه وحب راس ابوه : يعني خلاص ماعاد صرت عانس .. واخيرا بتزوج 

محمد : ههههههههههههههه يكبر وعقله ع هبآآله .. اقول يبه ليه ماتروح تكشف عليه ؟؟

مادرى الا بعلبة المويه ع راااسه : آآآي راسي 

ماشاف الا غباار مشعل رايح لامــه يبشرهـا ..
شوي الا يشوفون .. سيااارة عبدالعزيز وسيارة فارس جايه لهم ..


وبيسهرون .. احلــى سهره مع احلــى الحبـــآآآيب .. الله يديم المحـــبه يـآآآآرب ..


****************


بغرفتــها جآآآلســه لحآآلها تفكر بالدنيـــا كيف هي سريعــه حيــــــــل بغمضت عين كبروا وصآآروا امهاااات ومربيات اجيال 
وكل وحده عندها ولد ولا بنت ..

رن جوالها بهالحظــهـ .. (( امـل عمري ))

ابتسمت للشآآشه .. تذكرت يوم الملكــهـ .. كيف كان جريء وبآآسها ع خدهـا قداام عيال اختها ..

ســاره : اهليــن ..

سيف : يآآصبآآآح الورد .. ياصبآآح الفل .. كيف الحلو ..

سآآره : تمآآآم .. انت اخبارك ..

سيف : مو بخيــر 

ساره خافت : سلامتك ليه ؟

سيف : قلبي تعبااان .. يبي حبيبه اللي انتظره طووول العمر وصبر علشاانه يجي له ويريحـهـ 

ساره فهمت انو يقصدها .. حيـل انحرجت مو عارفه وش تقول ..

سيف حس باحراجهـا ..: اقول سوسو .. متى نااااويه يوم زواجنــا

ساره ودها تقوم وتصفقه .. يقالك بيطلعني من احراجي.. بيكحلها عماها .. :امممم مدري

سيف : وش رايك بكره ..

ساره خافت من تسرعه : لا لا انا ابي الوليد يحضر زوااجي ..

سيف : هههههههههههه لاتخافين كلش ولا وليد .. موصيني عليك .. وهو انشااء الله اول من بيحضر ..


وهذا حآآآآآآآل ســآآرهـ .. رزقها ربي بسيف اللي تمسك بها ولا يأس من ردها له .. 

وانشاء الله راح يعوضها عن سنينها اللي ضآآعتـ ..


**********************

في الشرقيـــهـ .. 

ع شآآآآآآآطي البـــــــحر كآآآن يركــض وكانوا عياله يلحقونهـ ..


طآآآح ع االترآب بتعبت طبت فوقه ليـــنــا .. : هههههههههه بابا مسكتك انا اول قبــل نآآيف ..

نآيف : باااااااابا قول لها توخر عنك خيــــــر ..

نواف يضحك : خلاص خلاص .. تعال انت هنــا ويأشر ع جنبه اليمين وحط لينا ع جنبه اليــسااار ..

صار يطالع النجوم ويتأملها ويسمع تعليق اطفاله الابرياااء ع النجوم وكيف هي بعيده وصغيره مره ..

كآآآآآنت تطالعهم من بعيد وتبتسم .. مستانسه لوناستهم .. 

مر في بااااالهــا .. كيف جآآها خبــر وفآآته من بعد ســنه من روحتــهـ ..

كآآنت بنتـها عمرها 5 شهور .. سمتها ليـنــا لانه يحب هالاسم حيــــــــل ..

تتذكر الموقفـ .. اللي ماراح تنسآهـ أبد ..

/
/
/

كانت جالسه بالصاله .. ضايق صدرها ماعاد تتحمل أكثر مر على روحته اكثر من شهر وهو مايرد علي .. اكيد فيه شي ياربي استر .. ابي اخبره اني حامل .. ايه لازم يستانس .. 

دقت ودقت .. مايأست ابد .. واخيـــرا سمعت صوت جاها من بعيد ..

بندر : الو

غيداء : الووو هلا بندر وييينك حرام عليييك .. 

بندر : هلا بك ياعمري 

غيداء : بندر وينك شخبااارك .. ليه ماترد علي .. خوفتني .. فيك شي يابندر 

بندر : حبيبتي مافيني شي بس ماكان عندي وقت اقدر اكلمك او ارد عليك اعذريني 

غيداء : شلون ماكان عندك وقت .. يعني نسيتني والا كيف

بندر : غيداء اسمعيني زين

غيداء : هلا انا اسمعك

بندر : والله اني مبسوط حيــل .. جآني خبر انك حامل .. والله فرحت لك كنت اتمنى اكون جنبك هاللحظهـ .. بس ماكان بيدييني شي .. قضاء من ربي ولازم نرضى فيهـ .. ياغيداء انتبهي لولدي اللي راح يجيك .. أمانـه عندك ياغيداء .. انتبهي له تكفين

غيداء : بندر شهالكلام اللي تقوله .. شسالفه .. انت بتجي وتشوفه وتنتبه عليه .. مو انا لحالي ايه انت ابوه .. بتجي وتشوفه وتستانس معه صح يابندر والا انا غلطانه 

بندر : ياغيداء افهميني تكفين .. مافيني حيل اتكلم اكـثر .. انتي انسانه تؤمنين بقضاء ربك وقدره .. وادري فيك قويه وراضيه بكل شي 

غيداء قاطعته : بندر قووول شفيك خلاص والله انا تبلد احساسي كافيني صدمات قوول يابندر شفيييك 

بندر : ماكتب لي ربي اعيش واكمل عيشتي معك .. ياغيداء انا آسف اخذتك غصب عنك .. تزوجتك وانا ادري فيك مو راضيه وادري فيك ماحبيـتيني .. ماكنت ادري ان فيه واحد يحبك وانتي تحبينه .. ماكنت ادري اني باخذك من شخص تحبينهـ وتتمنينهـ يكون زوجكـ .. 
ياغيداء بس بطلب منك طلب واحد .. اتمنى ماترديـنهـ ..

غيداء من بعد كلام بندر .. دمعت عيونها وصآحتـ .. يآ ربـي شصار .. شفيك يابندر شلون يعني ماراح تكمل عيشتك معاي ..

بندر : غيداء 

غيداء تصيح : هلا

بندر : ياغيداء تكفين لاتصيحين .. مابي اكون سبب لدمعه وحده طاحت منك .. تكفين خليني اسكر منك وانا راضي ومبسوط تكفين اسمعيني ياغيداء

غيداء ودموعها ماوقفت : قول حبيبي انا اسمعك

بندر : انا يومي قريـب .. كل اللي ابيه انك تسامحيني بس .. ونواف الانسان الوحيد اللي ممكن يهتم فيك من بعدي .. اذا خطبك نواف لاترفضينهـ .. وافقي وعيشي حياة حلوه معاهـ وولدي اهم شي يكون بعيونك .. 

غيداء صرخت : بندر حراام عليك انت وش جالس تقووول والله اني مو فاهمه شي .. شفيك يابندر قول لي خلك صريح 

بندر : غيداء انا سافرت لاني دريت قبل اسافر يوم كشفت بالمستشفى انو فيه مرض شين بالدم .. وقالوا لي لازم اسافر بدري علشان يسيطرون عالمرض .. بس ربك بيدينه كل شي .. ماأراد ان الله يشفيني وارجع لك .. ياغيداء تكفين لاتخيبين ظني فيك وسوي اللي قلتلك عليه 

غيداء انهارت بهاللحظه خلاص مو قادره تستوعب شي من كلام بندر .. ياربي شسالفه صحيح انا ماحبيت بندر بس مهما كان هذا زوجي وربي اني اعزه واغليـهـ ومدري يمكن حبيتهـ .. ايه حبيتهـ .. طول عمره طيب وحبووب معي .. بندر تكفى لاتروح وتخليني .. يكفيني اللي جاني .. 

بندر بصوت تعبان : انا اشهد اني حبيتك من كل قلبــي .. ياغيداء لاتنسين اللي قلتلك .. والقصـــر بكل مافيـهـ كتبته بإسمك .. سوي فيه اللي يعجبـك .. 

غيداء تصيح : ليه ماخذ فكره انو انا ماأحبك .. وربي احبك يابندر تكفى لاتتركني لاتخليني .. 

بندر تقطع قلبه .. خلاص مايبي يسمع شي اكثر .. كلمة احبك اتعبته حيل .. كان يتمنى يسمعها من قبل .. ليه الحين توه يسمعها؟؟ والله مو وقته .. ماتفيديني الحين .. توني دريت انك تحبيني صدق ..

صحاها من سرحانها نواف اللي كان يهز كتفها بقوه ..

نواف : غيدااااء شفيك

غيداء انتبهت لعمرها ومسحت دموعها اللي كانت تنزل وهي مو حاسه فيها ..

قرب لها نواف : شفيك

غيداء تحاول تبتسم : مافيني شي 

نواف : الا فيك .. غيداء قولي شفيييك 

غيداء : صدقني مافيني شي 

نواف : ودموعك هذي ليه اشوفها .. شسببها 

غيداء : نواف حبيبي خلاص قلتلك مافيني شي 

نواف انسدح وحط راسه على رجولها ..

نواف : غيداء 

غيداء : ياعيونها

نواف : شتفكرين فيه 

غيداء : في نوفي 

نواف ابتسم : اكيد

غيداء : ههههههه اكيد 

نواف : ماأتوقع

غيداء : يانواف بس تذكرت من شوي موقفي مع بندر يوم يكلمني ويقول لي عن مرضه .. ضاق صدري شوي 

نواف : الله يرحمهـ 

غيداء حطت يدينها على راس نواف : بس الحمدلله ربي عوضنـي بواحد أحسن 

نواف : الله يخليك له ويخليه لك

غيداء : امين .. نواف ياعمري العيال وينهم 

نواف : مدري من شوي هنا يلعبون

غيداء : ومبسووط يعني قوم شوف وينهم 

نواف : ماراح يضيعون

غيداء تبعد نواف عن رجولها : طيب خلني انا اروح اشووفهم .. شهالبروود عندك

نواف ضحك عليها وقام معها يدور نايف ولينا .. 

غيداء : يلا الحين وينهم .. مو كانوا معك 

نواف خاف : والله من شوي كانوا هنا .. اففف بزران مايهجدون

غيداء : ياربي يانواف وين راحوا بسم الله عليهم

نواف : ماعليك انشاءالله راح نلقاهم لاتخافيـن

جلسوا يدورونهم فترهـ مالقوهم .. نواف بجد خاف على العيال ياربي وين اختفوا .. الدنيا اظلمت وهم مو لاقين احد

غيداء : ياربي يانواف مايصيرر وينهم 

نواف : غيداء ياقلبي هدي بالك انشاءالله نلاقيهم الحين

شافوا الرجال اللي يمشي وماسك بيدينه نايف ولينا ..

نواف : هذوولي هم 

راح نواف بسرعه للرجال 

نايف راح يركض لأبوه وهو يصيح : بااابااا

ضمه نواف وشاله : وين رحت حبيبي

نايف : انت وينك ليه خليتنا

ابتسم نواف : ماخليتكم حبيبي

شكر نواف الرجال واخذ العيـــال وراح لغيـداء ..

مسك نواف غيداء ومشى وياها عالبحـر وشايل نايف ولينا تركض قدامهم بكل ونآسهـ .. 

حيآآآة حلوهـ عاشوهآ من بعد عذآآآب وقهر وألـــم .. 



إنتهــــــــــت ^_^


