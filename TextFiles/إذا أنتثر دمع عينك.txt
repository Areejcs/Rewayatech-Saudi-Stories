
في إحدى الحارات وبالتحديد في داخل إحدى المدارس
شوق : سارونه يلا بتمشين معانا اليوم ولا ؟
سارة : لا بمشي معاكم بس أنتظري لمن تجيب ولاء الأكل
شوق : طيب ( وتجلس على وحدة من طاولات الكافتيريا )
نورة : الله يرحم ولاء على هالزحمة الي مسوينها هالبنات
سارة : ههههه أصلا ما كأن أحنا بمدرسة كأن بحرب
شوق : أي والله صدقتي
نورة : أخييرا هذا جات ولاء مابغت تجي ينقالها بغرفة ولادة
سارة و شوق : ههههههههههه
ولاء : اخذوا موتوني افغصوني
سارة : ههه مشكوورة وماتقصرين تجين معانا ولا بتروحين الفصل ؟
ولاء : لا بمشي الفصل تكسرت
سارة : ههههههه براحتك
شوق و نورة : يلا مشينا
شوق : شووفي ذي الي قدامنا ينقالها كوورة ولابسة لي مريول مخصر ماشافت شكلها قبل ماتجي المدرسة
نورة : هههههه لا تعالي شوفي الي جنبها بس أشوي وتسوي خيمة بمريولها
سارة : والله فاضين تعايبون على البنات ( وتمشي على جهة الفصل )
نورة : على وين ؟
سارة تناظر ساعتها : خلاص مابقى شي على الفسحة وتنتهي
نورة : أوووف كله بسبب الزحمة الي بالكافتيريا ننتظر الأكل
شوق : شرايك ننحاش من الحصة ؟
نورة : والله فكرة من زمان عن النحشات
سارة وهي تفكر : يالكذابة توك أول امس منحاشة .. إممم مو الحين بكرة مالي خلق الحين بروح الفصل انتظر الأبلة عشان أطلع قرونها خخخ
شوق : أي أبلة التوحيد حدها فطرية ( تقصد على نياتها )
نورة : يلآ
رن جرس الحصة الرابعة والبنات أغلبهم دخلوا وكم بنت مشاغبة منحاشة من الحصة..
دخلت أبله التوحيد
ابله التوحيد : السلام عليكم ورحمة الله وبركاته
الطالبات : واااعليكــم الســــــــــلآم ورحمـــــة الـله وبركـاته (يتعمدون يمدون بالسلام )
ابله التوحيد : وين بقية البنات ؟
البنات لا رد
سارة تكلم روان بنت عمها وهي متسندة على الجدار( ملاحظة أهم جالسين بالوسط يعني مو ورا ولا قدام .. روان جالسة قدام سارة و على يسار سارة الجدار وعلى يمينها شوق وجنب شوق نورة) : يعني لازم تبغينا نعيد لها الأسطوانة أنهم برا
روان : مسكينة ماعندها كلام تقوله خخخ
ابله التوحيد : روان ، سارة كأنه عندكم سالفة خلونا نسمعها
روان : لا يا ابله بس كنت أسألها شنو علينا الحصة الي بعد هالحصة
ابله التوحيد تناظر روان بمعنى أنها تدري بكذبتها : عموووماً أنا هالترم ماراح أتساهل معاكم بالدرجات مثل الترم الأول
سارة حبت تستهبل : أبلة يعني كل الفصل بتنزلين درجاتهم كلللله كللله ؟
ابله التوحيد : أي بس الي بتشارك معاي راح تاخذ ثمرة جهدها
شوق تهمس لنورة : ثمرة ولا شجرة خخ
نورة : هه سخيفة ماتضحك
سارة تمثل الخوف : أبله طيب أنا الحين أشارك معاك ولا لأ ؟
ابله التوحيد : سارة .. أنا أتكلم عن البنات الي مايشاركون .. سكتي ولا بتشوفين شي مايسرك
سارة تبتبسم وتتعمد تعلي صوتها : طيب مشكووورة أبلة
نورة بهمس : والله أنك مب سهلة
انتهت حصة التوحيد ..
سارة : شنو علينا الحين ؟
تنقز وحدة من البنات : عندي لكم بشارة تسوى مليوون ريال
شوق بحماس واضح : ابلة التدبــير غايبة
سارة : عليـــــــــك لمبة ( وتلتفت على البنت وهي  واثقة ) صح ؟
البنت : أيييييي
روان : الــــــــــــله وناااااااسة يعني حصتين فاضيين
سارة : لا يالذكية ثلاث حصص لأن أبله العلوم قالت ماراح تعطينا درس لأن حنا متقدمين  بالدروس
البنات قاموا يصارخون
سارة : يلا بناات خلونا نسوي شي فلله
روان وهي تسبل (ترمش)بسرعة بعيونها : أي يلا
سارة : بس بس درينا أن عيونك عيون غزال
شوق : يآآآآآسلآم أثر عيون روان عيون الغزال
روان : ههههههههه تسلمين والله هذي بنت العم ولا بلاش
سارة : آآآهـ منك بس مع أنه عيونك عيون بقرة
روان : ها ها هـــا!! أنا عيوني عيون بقرة ؟!
سارة رافعة يدينها : لا لا أمزح أصلاً عيونك خقاااق كذا ( وهي حاطة صبعها السبابة على خدها )
شوق ونورة : يلآاااااااا فيكم طرب ؟
الشلة : ايييييي
شوق ونورة : فيكم ونااسة ؟
الشلة : اييييي
شوق ونورة وهم يطبلون على الطاولات: يلا يلا يلا قولوا قولوا يلا يلا >>> قديمة خخ
روان : عشتوا
سارة : لا ماتوا >> سخيفة خخ
الشلة : ههههههه
واستمر الرقص والتطبل مدة نص ساعة .
فجأة نقزت روان : شباااااااااب
سارة : هــــــــــي أنتي أحنا بنات مو شباب
نورة : شكل الفيوزات ضاربة عندها
روان : عاد يلا بلا خربطة عندي فكرة جهنمية
سارة : اتحفينا بما عندك يا أم الأفكار
روان : شبااااااااب أقصد صبايا بنات قوموا جنب السبورة
شوق : شنو بتسوين ؟
روان : بنسوي مهرجان ساحة تفحيط ( ملاحظة روان بنت مرجوووجة بالمررة )
سارة : أجل مادامه في تفحيط يلا
قعدوا سارة وروان يركضون ويصدمون بالبنات لمن تجمعوا البنات قدام  .. في بنات
متسندين على السبورة .. وفي بعضهم واقفين على الطاولات
وقاموا يستهبلون ويقلدون على المسلسلات ورجعوا يطبلون
شوق وهي تلهث : بس بس تعبت خلونا نجلس شوي
روان وسارة يصارخون : استراااااااااحة
نورة : جلوووووس
سارة : ههههههههه ليكون احنا بمدرسة
روان ضربت سارة على راسها بالخفيف : ياغبية احنا بالمدرسة الحين
جلسوا البنات على الارض وبدوا يسالفون
شوق : يلا خلونا نعد عد تنازلي للجرس
الشلة(قاموا يطبلون بالسريع )  : عشرة ، تسعة ، ثمانية ، سبعة ، ستة ، خمسة ، أربعة ، ثلااااثة ، اثنين ، واحد يلااااااا صفر
روان : وجع يوجعك يلا دق دق
دق جرس فسحة الصلاة والبنات أغلبهم طلعوا من الفصل
شوق : سارة لاتقولين بتجلسين بالفصل ؟
نورة : عاد هذي الي بذبحها لو بتجلس بالفصل ماشمينا هوا اليوم
سارة : ها إمممم أنا بجلس على الطاولات اللي بالكافتيريا ما ابغى أتمشى اليوم
شوق : أقول أجل حتى انا بجلس معاك بس ها من يوم السبت نتمشى
سارة : طيب
وراحوا و وصلوا للكافتيريا
نورة : تبغون أشتري لكم كابتشينوا ؟
سارة : أنا وجيبي معاك سكر كثير
راحت نورة تشتري وجلست سارة و شوق على وحدة من الطاولات
شوق تاشر بعيونها: شوفي البنتين الي جالسين هناك
سارة : وين .. أي واشوفك اليوم قالبة المحقق كونان خخخ
شوق : ههههههه أقول بس أنتبهي من هالثنتين تراهم مو زينين عليهم سوالف
قوية
سارة : من قالك ؟
شوق : أخت وحدة من بنات فصلنا شافتهم أهي وصديقتها يسون اشياء اعوذ بالله
سارة تاظرتهم نظرة استحقار : صدق خربت الدنيا
شوق : ما اقول إلا انتبهي
تجي نورة مع الكابتشينو
نورة : هااا شنو تقولون بدوني
سارة تبي تغايظها : عيب كلام كباااااار
نورة : اقول سكتي مو أنتي أكبر مني يالبزر
سارة: أنا بزر يالعجوز
شوق : خخخخخخخخخخخخخ
سارة : اقول خلوني اشرب هذا ( تأشر على الكابتشينو) قبل لاتصفر
نورة : أي ولا مصيره الزبالة
خلصوا شرب وقاموا وهم قريب جنب الفصل شافوا روان تركض
سارة : يابنت عقلي هجدي شوي
روان مدت لسانها ومشت
دخلوا الفصل والمعلمات بدوا يدخلون الحصص
سارة : شوق شنو علينا الحين ؟
شوق : ما ادري سألي البنات الي قدام
سارة راحت للبنات الي قدام : شنو علينا الحين  ؟
بنت من ورا انقزت بوجه سارة : الحين إنجليزي أوووف منها مالي خلقها مع كشتها
سارة : ههههههههههه
نورة : سارة بجد طفشت ماراح احظر أخر حصة
شوق : انا ماراح أنحاش معاكم يمكن ينزل علي الوحي وأفهم شي من الي تشرحه لنا
سارة : ههههه أوكي مع أني أتوقع إلا متأكدة أنك مارح تفهمين
شوق : ليه شايفتني بقرة ؟
سارة : لالالا مكرمة بس تعرفين شرحها ماحد يفهمه
شوق : الله يعطيني من الي معطيك
سارة : خخخ عن الحسد إذا تبغين تتعلمين إنقليزي فتحي النت نزلي لك برامج تعليمية
نورة : لاتضيعون السالفة .. أقولكم ما بحضر الحصة عطوني افكار ..
سارة : إممممم ..لقيتها
نورة : نورينا
سارة : أنا ونورة بنزل الشنط حقينا من الكرسي على الأرض ونجلس ورا في الزاوية بحيث أن الأبله ماتشوفنا
روان : حلوة ذي بحيث
سارة : روانووه
روان تحرك يدها : كملي كملي
شوق : وإذا الابله سألت عنكم شنو نقول لها ؟
سارة : عادي قولوا لها اني غايبة ... وهي استأذنت مايبغالها تفكير
روان : والله أنك خطييرة وانا أقول أنا من طالعة عليه أثري عليك
سارة : أحم ولك الشرف
نورة : خلاص بقول لبنات الفصل
شوق : لييييه ؟؟
نورة : عشان يساعدونا وعشان ماتستغرب أي بنت بالفصل وتلفت انتباه الأبله
شوق : أهآآآ

ونفذوا خطتهم

وطول الحصة نورة وسارة جالسين ياكلون جلكسي ويلعبون أونو والابله مو حاسة فيهم  أبد ..

رن جرس نهاية الدوام

كل البنات طلعوا على الساحة الخارجية يلبسون عباياتهم ويطلعون

جلست سارة تنتظر أختها >>> الي بثاني ثانوي لأن مدرسة المتوسط  والثانوي مع بعض بس كل وحدة بمبنى منفصل ويجمع بينهم الكافتيريا والساحات الخارجية

جات مسك: يلا
سارة قامت :يلا
طبعا مسك وأختها سارة يمشون على أقدامهم لأن بيتهم مو بعيد
في الطريق فجأة تجي سيارة مليانه شباب أشوي وتنفجر من الأغاني الي مرفع الصوت على أعلى حد وفاتحين النوافذ وكان الشارع شبه خالي لأن البنات مبعد يطلعون عدل
واحد من الشباب مطلع راسه من النافذة وكان لابس نظارات شمسية >>> مسوي حركات يعني
وماسك بيده ورقة : خذوا خذوا شو فيكم خذوا
الي جنبه : ليه ماياخذون
مسك وصلت عندها حر وشمس ويغازلون : خذا الله روحك إنشالله ياحمار
الي مطلع راسه من النافذة قام يصفر : أمووت على الي يسبوون أنا
مسك : ياجعل موتك من هنا للقبر ياكلب
الي جنبه : أقول رقمها لي
سارة تشد بعباية اختها يعني تقولها سكتي عشان لايتلزقون
الي مطلع راسه : انت انثبر بس خلني اعطيها الرقم وبعدين افكر
مسك قامت تتجاهله عشان لايزيد أكثر
الي مطلع راسه من النافذة دخل وطلع واحد من الشباب وفتح الباب
الخلفي وقام يصارخ : اركبوا ركبي أنتي )يقصد مسك )
وتوه بيمسك يد مسك ...............................
.......................................
..............................................
إلا واحد منهم قام يصرخ : أركب الشرطة الشرطة جاات (ويركب وينحاشوون)
مسك : ياجعل يده القص إنشالله
سارة : ودي اخلع نعلتي وأخليها تحوس بوجهه حوس
مسك : الحمدلله أن دورية الشرطة كل بين كم يوم يمرون على مدرستنا ولا علوم
سارة : علوم ولا رياضيات
مسك : تخففين دمك بهالمكان
سارة : لالا .. صدق أنهم اغبياء يعني أحنا عباياتنا ماتلمع ولا نتنقب في المدرسة ولا في العباية خرز يلمع شنو يجيبهم جنبنا
دخلت سارة البيت : السلام
أمها : وعليكم السلام .. وين اختك ؟
جات مسك من ورا سارة : السلام
أمها : وعليكم السلام  .. يلا غيروا ملابسكم وصلوا عشان نحط الغدا
&&&&&&&&&&&&&&&&&&&&&&&&&&&&&&&
أعرفكم على هالعايلة عايلة محمد ( بو فارس )
محمد (بوفارس): أب متفتح لكن بحدود يمتلك شركة كبييرة ومشهورة وارثها من ابوه المتوفي طيب وحنون واهم شي عنده عياله
مها (أم فارس) : أم حبوبة وطيبة وفي نفس الوقت جدية

فارس : الولد الكبير عمره 19 سنة في ثالث ثانوي\علمي لأن أبوه سجله متأخر بسنة بالمدرسة جمييل لأبعد درجة حنطي البشرة ولون عيونه رمادية يحب دايم يسوي له سكسوكه جذاااب وملامحه خقااااق وفيه شوي رومنسية

مسك : عمرها 17 سنة بثاني ثانوي\علمي رشيقه وكيوت ومرررة تهبل لون بشرتها بيضاء وعيونها عسلي غامق فيها ثقل بس ساعات تستهبل

سارة : عمرها 14 سنة بثاني متوسط ضعيفة فيها شبه من اختها بشرتها بيضة مايله للأصفرار عيونها مميزة لونها عسلية فاتحة مررة ودايم تحب تستهبل وتسوي مقالب

سالم : عمره 9 سنوات في ثالث إبتدائي فيه شبه من فارس في ملامحه بس هو أسمر وعيونه سود وكحيله .

أسيل : أخر العنقود عمرها 3 سنوات مرة كيوت الي يشووفها وده ياكلها من براءتها وشكلها الطفولي بيضا وخدودها مورده .
&&&&&&&&&&&&&&&&&&&&&&&&&&&&&&&&&&&&&&

صلوا البنات وتغدوا وناموا لمن الساعة اربع العصر

أم فارس تشغل أنوار الغرفة وتطفي المكيف : يلا مسك .. سارة قوموا بسكم نوم
سارة تتقلب بالفراش : يـــــــمه  خليني انام للساعة خمس
أم فارس : لا يلا قوموا الليلة خطوبة أحمد ولد عمتك هنادي يلا قوووموا
سارة جلست بهدوء ومعروف إذا جلست بهدوء يعني صاير بالدنيا شي : ماراح أروح اوكي بنام الحين
مسك قامت ودخلت الحمام
أم فارس :اقول راح تجين عماتك يقولون عنك يالقاطعة من زمان ماشافوك ولا شفتيهم
سارة أستسلمت لأنها تدري أن أمها بتخليها تقوم
صار الليل وراح الكل للخطوبة ..
ومرت الخطوبة بشكل عادي ومشى الكل ما بقى إلا أم فارس وبناتها  وكم وحدة تنتظر تجيهم السيارة
أريج صديقة أخت بو فارس الي هي هنادي راحوا بيت أريج مشي لأنه قريب
كانت سارة واقفة جنب باب المطبخ ومرت وحدة من الحريم وكانت تكلم جوال قامت تناظر سارة : أنتي بنت مين ؟ بنت محمد ؟
سارة تتلفت يمين ويسار : أنا ؟؟ . إي بنت محمد
الحرمة : أنتي مسك ولا سارة
سارة بقلبها "قطيعة حتى ماتميز بيني وبين أختي" : لا سارة
الحرمة هزت راسها ومشت
سارة بقلبها " لهالدرجة مايعرفوني ؟"
أم فارس : سارة بتجين معانا بيت أريج صديقة عمتك هنادي
سارة ماصدقت خبر : إي يلا
راحوا بيت أريج وجلسوا شوي
أم فارس : يلا مشينا
أريج صديقة هنادي اخت بو فارس: على وين ؟
أم فارس : البيت .. البنات ماذاكروا وبذاكر لسالم
مسك وسارة طلعوا برا
طلعت أم فارس : سارة عمتك هنادي تبغيك
سارة باستغراب : طيب
عمتها هنادي تكلم صديقتها أريج : شفتيها ؟
أريج :أي ماشالله كبرت وخذت شكل ابوها محمد
سارة ابتسمت
هنادي : أهي اصغر من ولدي ياسر بسنة
أريج : اي العمر كله لها يارب
سارة اكتفت بالأبتسام ومشت
وصلوا البيت وأم فارس راحت تذاكر لسالم
والبنات دخلوا الغرفة
مسك تشغل الكمبيوتر : خلينا نشوف شنو أخر اخبار المنتديات والبرامج
سارة تنسدح على السرير : اي حملي لي ذاك البرنامج نسيت شو اسمه الي حق إذا قطع التحميل يكمله
مسك : أوكي ..أي تعالي نسيت أقولك ترا بكرة فيه جمعه بالمزرعة
سارة : اكيد بيجون بنات عماتي وعمامي
مسك : أكييد أجل شنو فايدة الجمعة بدون بنات
سارة باعتراض : مانبغى أولاد يجون نبغى نفصخ عباياتنا
مسك : الله أعلم إذا بيجون بس اتوقع أنهم بيجون مثل كل مرة
سارة : اوووف منهم أنا بقوم أكلم روان ونتفق على الي بنسويه بكرة
مسك : في كل شي لازم روان
سارة : بس بس لاتطقيني عين بسم الله أعوذ بالله تف تف من عيونك
مسك : هههههه حرام عليك عيوني باردة
سارة راحت واتصلت على بنت عمها روان وكل وحدة قالت بتجيب شي عشان يفلونها
سارة بعد ماخلصت تليفون : يمــه شنو بتطبخين بكره للمزرعة ؟
أم فارس : والله يمكن كبسة
سارة : الله لذيذ يلا انا بروح أنام عشان بكرة
دخلت سارة الغرفة : مسك طفي الجهاز بنام
مسك : هانت كلها أسبوع وتصير لي غرفة بروحي
سارة تغطت باللحاف حتى مايبين وجهها لأن النور مشغل ومرت خمس دقايق إلا الغرفة هدوء والكل نايم وينتظرون بكرة بفارغ الصبر ...

&&&&&&&&&&&&&&&&&&&&&&&&&&&&

جلس الكل عند الساعة سبع الصباح ولمن يتجهزون ويرتبون الأغراض بالسيارة ويصحصحون من النوم مشوا للمزرعة على الساعة ثمان
في السيارة أم فارس تكلم  الجوهرة أخت بو فارس : اي هذا أحنا طلعنا ... إي جبنا كل شي ... قولي لـ روان تجي بسيارتنا .. أي خلاص جلسيهم من النوم واتصلي على الباقي .. يلا مع السلامة .
سارة : يمه بنمر على روان  ؟
ام فارس : لا مبعد تجلس من النوم أمها بتجلسها ويجون بسيارتهم
مسك :وين فروس ؟
بو فارس : شوفيه ورانا بسيارته الجديدة يترزز فيها
مسك وسارة لفوا ورا : هههههههههههههه
مسك : حركااات
سارة : ياليتني ركبت معاه أسوي رزة
مسك : بأحلامك
سارة : ليه ؟؟
مسك : تعرفين الأولاد اول مايشترون سيارة جديدة يتنيذلون ومايرضون احد يلمسها ويعصبون كأنه بيصير شي فيها >>> إي والله
سارة : أهآآ نشوف فويييرس من هالنوعية ولا لأ ..
مسك : أنتبهي تسوين شي بسيارته والله لايفنيك من الوجود
سارة طنشتها وقامت تناظر برا النافذة
وصلوا عند باب المزرعة فارس فتح نافذة سيارته : يبــه نسيت شغله في البيت بروح وبرجع
بو فارس يفتح باب المزرعة : أي بس لاتتأخر
مسك : ندري لاشغل ولا مشغله بس تبغى تتمشى فيها ها
فارس : هههه يلا مع السلامة
دخلوا المزرعة
مسك تتلفت يمين وشمال : يوووه من مطلع الدجاج برا الأقفاص؟؟
بو فارس : أنا خليهم يتحركون ويرعون
سارة : خخخخ حشى أهم غنم يرعون شفهم ياكلون الحشيش
مسك باستهبال : سكتي لاتقولين حشيش يطبون علينا الشرطة
بو فارس ضحك على تعليق بناته : هههه أقصد أخليهم يتمشون
مسك : عشتوا حتى الدجاج قام يتمشى والله حالة يعني الديك يسوي عزيمة للدجاجة ويطلعون سوى
سارة : هه هه سخيفة أقول يبه دخلهم داخل لاتجي ملاك بنت أختك وتموت علينا
بوفارس : ههههه لحد الحين تخاف من الدجاج
مسك : أي موتها ولا تقرب يمها دجاجة مع أن هي شجاعة..سارة وين الكاميرا بصور الدجاج
سارة : لاياقلبي أنا ماجبت الكاميرا عشان نصور الدجاج .. والله تبغين كاميرا روحي اشتري لك وحدة ... بروح احط الأغراض داخل المبنى وبجلس أنتظر روان

وراحت مرت بالممر الطويل الي ببداية المزرعة وكان الممر محوط بأسوار والسقف بالشبك وشجر العنب متسلق لفوق السقف يعني لو يرفع الشخص نظره لفوق يشوف العنب يتدلى هالممر مرة جنان كله محوط بزراعة وفي نهاية الممر من على الجانب الأيمن مبنى لبركة سباحة كبييييرة سقفها زجاج وحولين مبنى البركة طبعاً لايخلوا من الورد والشجر شكلها رووعة وعلى الجهة اليسرى مبنى محوط بسور ارتفاعه قصير وفيه أمامه مساحة متوسطة الحجم فيها كراسي خيزران بسيطة وطبعاً بعدين مطبخ وجنبه مجلس فيه جلسة عربية وبين المطبخ والمجلس الحمامات (وانتوا بكرامة ) وفي دور ثاني فيه ثلاث غرف واخيراً ورا المبنى فيه مساحة كبيرة فيها شجر وحشيش و ارجوحات تفصل بين المبنى الثاني الي نفس تصميم المبنى الأولي بس حق الشباب

وصلت سارة للمبنى ورقت في وحدة من الغرف وحطت شنطتها ونزلت وجلست على واحد من كراسي الخيزران وسكرت عيونها وتمت خمس دقايق على هالوضعية
جا شخص و وقف قبال سارة وصرخ : بوووووووووووووووووووووه
انقزت سارة من الكرسي مخترعة : ياحمارة وجع يوجعك فجرتي قلبي أحد يدخل بهالطريقة ها
روان : بس بس ماتسوى علي أول شي سلمي
سارة : قولي هالكلام لنفسك
روان : ولايهمك ، هلا والله وغلا أخبارك أحوالك أخبار الرجل أخبار العويل شلون أمك و أبوك شلون أختك شلونك إنشالله بخير الحمدلله أنا تمام قبل لاتسألين
سارة : ههههههههههه وجع كل هذا سلام المهم أنا لوني أصفر وأحمر
روان : هه هه قديمة
سارة : أجل شرايك بكلمة زينة
روان : لا نحوول
سارة : ههههههه بلا سخافة المهم كيف دخلتي وأنا ماسمعت صوت الجرس
روان : شفنا أخوك سالم واقف برا المزرعة والباب مفتوح عاد أنا دخلت بسرعة والأهل يهذرون واستغليت الفرصة و روعتك ماتوقعتك بترتاعين لهالدرجة
سارة تطالع السماء وتبتسم ايتسامة مكر : يوم لك ويوم عليك
روان تطالع سارة وتحرك حواجبها وتطلع لسانها : نشووف ، اقول ماودك نقطع توت
(وتأشر على شجرت التوت الي على يمين المبنى )

&&&&&&&&&&&&&&&&&&&&&&&&&&&&&&&&&&&&
طبعا تبغون تتعرفون على العايلة الي تنتمي لها روان .. أوكي بعرفكم عليهم
عايلة عبد الكريم ( بومشاري )
عبدالكريم (بومشاري) :أخو بوفارس يشتغل بنفس الشركة الي يديرها أخوه بوفارس وأمنيته الوحيدة أنه يزوج ولده مشاري
الجوهرة (أم مشاري) : زوجة عبدالكريم (بومشاري) حنونة لأبعد درجة

مشاري : الولد الكبير عمره 21 سنة يدرس بالجامعة اسمر وعيونه وساع سود وكحيلة عليه جسم عذااب يعني باختصااار خقااااااااق والبنات يموتون فيه .. عليه شوي حركات مغازلجية بس قام يهون لأن أبوه زقره كم مرة

رهف : عمرها 16 سنة بأول ثنوي حبوبة وفيها ثقل بس أحيانا تفلها إذا صارت مع البنات ومن ناحية الجمال سمرة وشعرها ناعم طويل وأسود سواد الليل وملامحها حلوة

روان : عمرها 14 سنة بثاني متوسط هي وسارة بنفس الفصل .. وعلى قولت رهف هالبنت مرجوجة حد الدعسة خفيفة دم وعليها خطط وأفكار جهنمية سمرة  وعيونها بني غامق .. خشمها سلت سيف شعرها كيرلي جنااان

عبدالله : أخر العنقود عمره 7 سنوات بأول إبتدائي أبيض على قوله روان ياباني على شعره الناعم وتخاف ينسونه من شدة هدوءه مساالم مررة
&&&&&&&&&&&&&&&&&&&&&&&&&&&&&&&&&&&
سارة : بعدين .. بسلم على عمي أول
روان :طيب ، بس ترا حتى عمتي ألماس جاو بسيارتهم ورانا و عمتي هنادي بيجون بعد عشر دقايق مو مثلكم لازم تجون أول ناس
سارة : أحم أحم لازم نسوي استقبال لكم  وعلى فكرة مرة وحدة عشان يصير السلام بالجملة خخخ
روان : ههههه
سارة : تتوقعين ياسرووه جا معاهم
روان : اكيييد .. أحسن عشان ننفذ الخطط الي اتفقنا عليها
سارة ابتسمت لروان
راحو على جهت الباب
سلمت سارة على عمها بو مشاري وعمتها ألماس
الجوهرة (أم مشاري) : زين جيتي ياسويرة ظنيتك ماراح تجين
سارة : شدعووووة
ألماس (أم فيصل) : اي والله أنتي دايم منقعة بالبيت ماتنشافين
سارة : بل بل خلوني ألحق على مابقى من ماي وجهي أحسن لي
ملاك : هلااااا شخبارك أحوالك إنشالله بخير
سارة : هلاااا وغلا أنا تمااام ومو لازم أسألك عن حالك أكيد مناقر مع عمار
ملاك : من طرا عماروووه ولموا له العصا
سارة : ههههه وقمتي تحرفين بالأمثال

&&&&&&&&&&&&&&&&&&&&&&&&&&&&&&&&&
أحب أعرفكم على العايلة الي تنتمي لها ملاك
عايلة سلطان ( بوفيصل )
سلطان (بوفيصل) : يشتغل مهندس وهو مشهور وله صيته بكل مكان ..
ألماس (أم فيصل) : هي أخت بو فارس وبو مشاري .. حبيبه وطيوبه..

فيصل : الولد الكبير عمره 26 سنة يشتغل دكتور جراحة من ناحية الجمال جماله طبيعي طويل جسمه معضل شوي ابيض عيونه سود كحيلة .. متزوج ببنت عمه "ربى"
ربى : عمرها 24 سنة زوجت فيصل طيبة وحبوبة وتدخل القلب بسرعة وهي الحين حامل بالشهر الخامس

ريان : عمره 21 يدرس بالجامعة " إدارة أعمال" بنفس كلاس ولد خاله مشاري وهم ربع من يوم هم صغار اسمر عيونه وساااع لونهم بني غامق فيه شوي ملامح بدوية .. مررة حلوو وفيه شوي غرور .. على قولة مشاري مدوخ البنات

ملاك : عمرها 16 سنة بأول ثانوي اسم على مسمى ملاك تجنن عليها عيون سود وساع .. سمرة .. نحيفة .. شعرها كيرلي وهي اشجع البنات وتحب تغامر وتخاطر وماتسكت عن حقها أبداً .

سيف : عمره 9 سنوات بثالث إبتدائي فيه شبه من أخوه ريان ودوم مع سالم ولد خاله بوفارس يلعبون بلايستيشن

عمار : عاد هذا اخر العنقود عمره 5 سنوات دلووووع أمه شعره ناعم اسمر دبدوب شوي وخدوده موردة

&&&&&&&&&&&&&&&&&&&&&&&&&&&&&&

إلا عمار أخو ملاك جااا
سارة : هههههههه جني من وين طلع .. عمره طويل
ملاك ناظرت سارة : تجهزي بس .. بكفخك اليوم مو قلت لك من طراه ولموا له العصا
عمار لف على سارة : ثارة نقطع توت ؟
سارة : حسبي الله عليك يابن الحلال اسمي سارة مو "وتقلد على عمار" ثارة
سارة : اقول ترا أسوول أختي هناك تلعب ألعب وياها
عمار : انذييين "انزين" ( ويروح )
طبعاً مشاري من أول ماجا ريان خذه وراحوا المبنى تبع الشباب وسيف راح مع سالم  ورهف دخلت تحط أغراضها والحريم دخلوا داخل ومابقى أحد عند الباب إلا ملاك
جات روان من بعييد : يلا دخلوا
سارة تأشر على ملاك : أي هذا أنا جاية بس ملاك مو راضية تدخل
وصلت روان عند الباب : خير إنشالله شنو صاير يا ست ملاك دخلي
ملاك رافعة عبايتها وتلصق بروان وسارة بقوة : يمــــه .. سويرة من فاتح للدجاج العشش
سارة : ايييييي ( وتبتسم )يالجبانة .. شجاعة بكل شي وتخافين من الحيوانات الحمدلله والشكر
روان : باعدي عني خنقتيني
ملاك : انثبروا يلا وصلوني عن هالدجاج
وصلوا ملاك لنص الممر وبعدين قامت ملاك تركض من الخوف لمن وصلت للمبنى
روان : الحمدلله والشكر الحمدلله والشكر
سارة : أقول بس أهم شي جبتي الي قلت لك عليه ؟
روان ابتسمت وأشرت الشنطة الي كانت على كتفها : ولايهمك كل شي هنا .. وأنتي جبتي الي قلت لك عليه ؟
سارة : لاتوصين حريص
راحوا على جهة المبنى ..
مسك تكلم  رهف وملاك : وهلا والله بالقاطعين
رهف : من الحين بدينا الكذب والله أعلم من هو القاطع
مسك : أي قولوا هالكلام لأنفسكم
ملاك : إنا لله رجعنا على طير يلي ..اقول ازعجتينا سكتي لاأتوطى ببطنك
مسك : الله أعلم شنو بتسون لو أنا أصغر منكم ..هذا وأنا أكبر منكم وتقولون كذا
ملاك : أبداً ماراح نسوي شي بس بنخليك تخدمينا أربع وعشرين ساعة
سارة دخلت عرض : ها هــا من الي تقول بتخلي أختي خدامة ؟
ملاك : جاتنا الملقوفة
سارة : لالا مادامك أنتي الي قلتي حلالك
ملاك : أي كذا تعجبيني
مسك : أبغى أعرف ليه يسمعون كلامك مسوية لهم سحر ؟
ملاك حطت رجل على رجل : أحم والله أهم يحبوني إيش أسوي بروحي
مسك : مالت مصدقة نفسك
رهف : اقول وين أخوك فيصل ما أشوفه
ملاك : أييي فصييييلووه مو راضي يجي ولا مخلي مرته تجي معانا يقول عازمها على المطعم
سارة : ألعن اخوك ابو الرومنسيات
روان : لا يغرك بس مظاهر مظاهر
ملاك : الحين إذا أخوي فصييلوه مظاهر إيش يطلع أخوك مشاري ها ؟
رن جرس الباب و سالم وسيف يركضون يفتحون الباب
جات عمتهم هنادي (أم أحمد) : السلام عليكم
سارة : الحين انتوا بالقطارة تجون كل دقيقة نسلم
روان : أي والله
رهف انغزتهم : استحوا على وجيهكم
سارة : ههه نمزح نمزح
روان : اي نمزح
روان وسارة : هلا عمة أخبارك أحوالك شلونك شلون البنات شلون العيال شلون الرجل شلون ... ( توهم بيكملون إلا ملاك تنغزهم )
ملاك : وجع بس بس حفظنا هالموال ازعجتونا
دانيا ودانة : ههههههه ماتتركون حركاتكم
هنادي(أم أحمد) : هههه
روان نقزت : أقول عمة شنو طابخة اليوم ؟
دانة : وأنتي همك بطنك ؟
روان طالعت دانة : أي
دانيا : رحم الله أمرء عرف قدر نفسه
رهف : لو تشوفونها شلون تاكل بالبيت ماتصدقون
ملاك : لالالا ياعيوني ما أرضاها على بنت خالتي
روان : اي حرام عليكم شوفوني مظلومة عصاقل
سارة تناظر روان : أي والله مايبين فيك الأكل الي تاكلينه
روان : حتى أنتي من يصدق أنك تاكلين كأنك بالوعة
سارة : أحم .. أم لسانين سكتي
دانيا : الحمدلله على نعمة العقل
مر ياسر روان وسارة قاموا يناظرونه نظرات شيطانية
سارة ناظرت روان و روان لفت تناظر سارة : هههههههههه
سارة : تفكرين بالي أفكر فيه ؟
روان : يس يــــس
ياسر لف عليهم : والله لا تشوفون شي ماشفتوه إن سويتوا مقلب فيني
روان تناظر سارة وتأشر على ياسر : أحد كلمه ؟؟
سارة تهز راسها نفي : نـــــو .. ماحد عبره اصلاً
ياسر بنظرات تحدي : هين بس خل يجي تركي ونشوف من راح يأدب الثاني ننتظر بس تركي
دانيا : بس بس .. وانتوا كل ماتشوفون بعض كل واحد يتوعد بالثاني
ياسر طنشهم وراح جهة مبنى الشباب وهو يتوعد
مسك : أي نسيت مبرووك على خطوبة أخوك أمس
دانة : الله يبارك فيك
ملاك : خلونا ندخل داخل المجلس
رهف : يلا
&&&&&&&&&&&&&&&&&&&&&&&&&&&&&&&&&&&&&&&&&&&&

اعرفكم على العايلة الي ينتمون لها دانيا ودانة ..
عايلة عبد الهادي( بو أحمد )
عبدالهادي(بوأحمد) : رجل اعمال ناجح ومشهور أهو وبوفارس شركاتهم تدعم بعض
هنادي(أم أحمد) : أخت بوفارس وأم فيصل وبومشاري تحب الخير للناس طيبة وحنينة

أحمد :الولد الكبير عمره 24 سنة يشتغل بالشركة الي يديرها أبوه .. أسمر شعره ناعم وطويل جسمه جنان وملامحه حلوة بس توه خطب وحدة من العيلة
جنى : خطيبة أحمد عمرها 23 سنة حلوة وطيبة هادية ومسالمة

دانيا : عمرها 22 سنة تدرس بالجامعة "إنجليزي" رشييقة بيضا  شعرها بندقي غامق ملامحها طفولية الي يشوفها يقول عنها بالثانوية هالبنت كلها على بعضها كيوووت

دانة : عمرها20 تدرس بالكلية "تقنية" هالبنت رومنسية ، سمرة شعرها أسوود جناان عليها عيون وساع كحيلة ، رشيقة فيها شوي هدوء و ثقل

ياسر : عمره 15 سنة بثالث متوسط عاد هذا واحد فالها  خفيف دم مايشتهي المدرسة أبداً دايم أهو وروان وسارة مناقر طول الوقت أبيض عيونه بني غامق ملامحه حلوة على قولة فارس هذا الي راح يتولى العهد بعده في الجمال

&&&&&&&&&&&&&&&&&&&&&&&&&&&&&&&&&&&&&
تو البنات بيدخلون إلا عمار يوقف بوجهم يدق برجوله الارض
دانيا : عموور تعال ماسلمت علي
عمار : ما أبي أبي أقطع توت وعنب
دانة : عمور العنب مبعد يستوي عدل اسبوع الجاي نقطعه
عمار قام يصيح : أبي عنب وتوت وااااع واااع
مسك : عموور يلا روح العب مع أسول هناك
عمار : ماااا أبي
رهف : عمور أنت كبير لاتصيح
عمار قام يزيد صياح لدرجة أن البنات سدوا أذانهم
ملاك : عماروووه و وجع صمخت أذانا
دانيا : ليكون على طول كذا بالبيت
ملاك : وأزيد
مسك : خلاص عمور اسكت الحين أي وحدة بتوديك تقطع لك عنب وتوت
روان وسارة بسرعة وبصوت عالي واحد : مو أنااا
البنات لفوا عليهم وانفجروا ضحك على أشكالهم لأن روان تأشر على سارة وسارة تأشر على روان
دانيا وقفت ضحك : وليه كل وحدة تقول مو أنا ؟؟
روان بسرعة : أي كل مرة تقولون شي من راح يروح ألتفت عليكم أشوفكم كلكم تطالعوني يعني يا روان روحي
ملاك : هههههههه صحيح هالحركة دايم تصير لها ههههههه
رهف تسحب يد عمار : خلاص اسكت صخ أنا راح أخذك
عمار سكت
مسك : ماشالله توه يسكت بعد ماصمخ أذانا
سارة : إي والله بن الذين كأنه آلة
ملاك : سمي بالرحمن لاتجي لأخوي عين
سارة راحت لعند عمار : تف تف تف تف بسم الله عليك من العين تف وهذي بعد هدية تووووف
البنات : ههههههههههههههههه
رهف : بس شرط تجي معاي وحدة من البنات
البنات كلهم دخلو بسرعة بس رهف مسكت سارة وملاك من عبايتهم : أنتوا ثنتينكم تجون معاي
سارة : مو قلتي انك تبين وحدة خلاص اخذي اخته
ملاك : خلااااص رهف تركيني أنا بروح باخذ لي كم غرض وبجي أنتي وسارة سبقوني
رهف : مو تقصين علينا ها .. ياويلك
ملاك وهي تدخل : طيب طيب
سارة : رهووف تركيني
رهف : مالي دخل تجين معاي
سارة : أجل أقول خلينا ننادي أختي أسول يمكن تبغى تجي
رهف : أسووول أسوول تجين معانا نقطع عنب وتوت
أسيل قاعدة تحفر بالرمل: لأأأ
سارة : خلج بحفرتك أزين لك .. رهف باخذ الكاميرا
رهف : اوكي
وخذت سارة الكاميرا وراحوا على جهة الممر الطويل لأنه في عنب كثيير هناك .

&&&&&&&&&&&&&&&&&&&&&&&&&&&&&&&&&&&&&&
عند الشباب ..
مشاري : أقول ياسر وين أخوك وجه النحس ؟
ياسر : والله يالحبيب نسيت انه أمس توه خاطب يعني مستحيل تشوف وجهه إلا على اسبوع الجاي
ريان : يحليله خلني اشوفه ونسأله شنو شعوره
مشاري : ناوي تخطب ؟
ريان : لا لا لا ماني بفاضي
مشاري : اجل أنا شقول ابوي كل بين أسبوع يفتح هالسالفة توه أمس يقول لي أخطب شوف ولد خالتك أحمد خطب أبغى اشوف عيالك وووو وتعرف من هالموال
ريان : هههه الحمدلله بس أنا ماحد قايل لي شي
مشاري يكلم جوال: فويييرس تعال المزرعة ليش ماجيت
فارس : أي إنشالله بس أنا الحين بالطريق جايب يوسف معاي
مشاري : زين لاتتأخر .. سلام
ريان : ها بيجي ؟
مشاري : اي هذا هو بالطريق ومعاه يوسف ولد عمي عبدالرحمن
ريان وهو يحط يده بجيبه : أجل جات الفرصة مدامكم متجمعين .. انا بكلم واحد يجي بفاجأكم فيه
مشاري : من هو ؟؟
ريان : خلها سبراايز
مشاري يقلد على ريان : سبرايز ها نشوف
ريان : راح تتفاجأ بالمررة وبتشوف
مشاري : دامك قلت كذا أكيد واحد مهم
ريان : أي .. يووه شكلي نسيت الجوال بالسيارة بروح أجيبه وارجع
مشاري : خذ جوالي
ريان : لا لا الرقم الي بتصل فيه مو حافظه مخزنه بالجوال
مشاري : أوكي روح لا تتأخر
ياسر دخل عرض : أصغر عيالك لاتتأخر والله
ريان يحرك حواجبه: لو بتمووت ما تقدر تخلينا نتخانق ( ويطلع )
&&&&&&&&&&&&&&&&&&&&&&&&&&&&&&&&&&&&&&
عند رهف وسارة ..
كانت رهف بترفع عمار عشان يقطع عنب إلا قاطعتها سارة : هـي أنتي من صدقك بترفعينه تراه مو خفيف
رهف : لا عادي بجرب .. عمووور تعال
وترفع عمار و عمار مستانس على الأخر إلا رهف ماتحملت ونزلته بقوة : آآآآآهـ وجع ما كأنه ولد بو خمس سنوات
سارة : قلت لك أنه دب بس ماصدقتيني
رهف : الحين أجل كيف راح نقطعه
سارة : عادي سهلة أرقي على السور وقطعي
رهف : أي أنا مجنونة أسمع كلامك
سارة وهي موجهة الكاميرا على شخص جاي على جهة الممر وتصور فيديو : أقول رهوف هذا واحد من الشباب جا خليه يقطع لعماارووه الله يقطعه ونرجع المجلس
رهف : اوكي
مر بجنبهم ريان كان لابس تي شيرت أسود وعليه كتابات بالأحمر والأصفر بطريقة جنونية وجينز كحلي غامق مايل للسواد و لابس نظارته الشمسية طالع شكله جنااان وحلو حتى أن رهف تنحت شوي
سارة : رياااان
ريان لف يشوف شنو تبي
سارة تأشر على أخوه عمار : أقول أقطع لأخوك عنب
ريان : وليه ماتقطعين له انتي
سارة : ما أطول
ريان لف يمشي : بالطقاق
سارة تمشي وراه : ريان .. ريانووه و وجع
ريان ماعطاها وجه
سارة : أوووووف (لفت على رهف تبتسم) : لقيتها
رهف على راسها علامة استفهام
سارة تجرها : قولي له (وتهمس بأذنها )ويرجع لأنه مغرور بنفسه شوي
رهف : تستهبلين ؟
سارة بجدية : بسرعة رهووف
رهف : أنتي قولي له
سارة : مايعطيني وجه انتي يمكن يعطيك وجه بسرعة عشان نرجع المجلس
رهف تبتسم : طيب
وتروح رهف ورا ريان : يالمزيون يالمزيون
ريان وقف ولف على رهف ورفع نظارته على شعره وابتسم : تكلميني ؟
رهف استحت شوي : أي .. ممكن تجي تقطع لعمور عنب
ريان وهو يقزها قز ابتسم (ملاحظة : البنات دايم يلبسون عباية كتف ويكشفون وجههم يعني مافي لثمة أو نقاب ) : ما أخبرك يا رهف انك تغازلين اولاد ها ؟
رهف تحك خدها بصبعها ولافه وجها لجهة اليسار: لاتصدق عمرك تراها من افكار سارة
ريان رفع حاجبه : أجل مع السلامة
رهف : يا أخي عاد لاتذلنا
ريان : هههه طيب طيب امشي
سارة : ألعن أبو الحركات ما توقعت أن مفعول هالكلمة على المغرورين قوي لهالدرجة
ريان : أولا أنا مو مغرور ثانياً أنا ماجيت لسواد عيونك .. ( إلا تقاطعة سارة )
سارة : هه هه انا عيوني مو سود
ريان : إلا روحي شوفيهم بالمراية
سارة : يالحول لابسة عدسات
ريان : أووف سوييير أنا ماجيت إلا عشان الي جنبك يلا باعدي شوي
( ويرقى على السور بخفة ويقطع كم عنقود عنب)
سارة وقفت تصوير فديو وقامت تلتقط صور لريان : كشخة والله .. انزل عشان أصورك أحسن
ريان نزل ومد عناقيد العنب لرهف ما عدا واحد : خذي إنشالله يكفون ؟
رهف تاخذهم : إي مشكور
ريان وهو ينحني  قدام أخوه عمار : خذ هذا لك ويلا روح العب هناك
عمار اخذ العنب وراح مستانس
سارة : ريان لف شوي
ريان لف لسارة وصورته صور ورا بعض
ريان وهو ينزل نظارته الشمسية على عيونه ويمد يده على الكاميرا : بس بس عميتي عيوني بالفلاش
سارة : مصدق نفسك .. تسوي حركات مثل الي في الهوليونويد
ريان عقد حواجبه : إيييبيييش ؟؟
رهف : ياحظي الهولهود مو الهوليونويد
ريان ابتسم : لا ما شالله عليك يارهف بتكحلينها عميتيها
تفشلت رهف
ريان : اسمها هوليوود يا ذكيات
سارة : شكرا على المعلومة الجديدة بحطها بقاموس تبع .. (تعلي صوتها شوي عشان تنرفزه ) الأغبياء
ريان : سارووه
سارة : أووف اسمها الي اسمها بالطقاق و أقول ماودك تنقلع الحين ؟
ريان : هه هه أي بنقلع وترا بعدين بجي وبطلب كم صورة من الي صورتيهم
سارة : أوكيك
طلع ريان من المزرعة على جهة سيارته يدور الجوال

&&&&&&&&&&&&&&&&&&&&&&&&&&

عند البنات بالمجلس ..
دانيا : أقول ملاك ليه مارحتي مع رهف أنتي قلتي بتروحين معاها
ملاك : خلاص مايحتاج معاها سارة
دانة : لا ما يصير يعني تقصين عليها ها يلا روحي الحين
مسك : صح صح خليتي أختي تطلع برا وأنتي جالسة هنا
روان : أجل يلا ملوك نروح سوا
ملاك : أوكي يلا

&&&&&&&&&&&&&&&&&&&&&&&&&&&&
وصلوا روان وملاك في نص الممر عند رهف وسارة
رهف تكلم ملاك : توني أقول لسارة عنك أنك خاينة ماجيتي
ملاك : أحم أحم عمري طويل
سارة توري روان الصور : روانوووه تعالي شوفي توني صورت ريان
روان : أشوف .. أووه مو سهل ولد عمتي حركات عطيني كم صورة بحطهم بالمسن
ملاك : نو نو ماتعطين احد إلا لمن تقولين له
سارة تقلد ملاك : نو نو ماتعطين احد إلا لمن تقولين له .. إنشالله عمتي أوامر ثانية
ملاك : لا .. وعن الطنازة
روان : خلونا نجلس هنا شوي نصور وبعدين نرجع
رهف : إممم فكرة حلوة شرايكم ؟
ملاك : ماعندي مانع
سارة : وأنا ماعندي دواس
روان : هه هه بلا بياخة
وجلسوا البنات في الممر يسون حركات و يصورن أنفسهم ويصورون المزرعة ..
&&&&&&&&&&&&&&&&&&&&&&&&&&&&&&&&&&&

عند ريان بالسيارة ..
ريان : وأخيرا لقيته
ويفتح جواله ويتصل على رقم معين ويجيه الرد
...... : ألووو
ريان : هلا وغلا
...... : هلا والله بريان
ريان : أهلا بيك أقول ماوصلتوا السعودية ولآ ؟
...... : لآ تونا أمس واصلين
ريان : أهآآآ
لحظة هدووء بين الطرفين
ريان رجع راسه على ورا وتسند على الكرسي وبصوت هادي : تفقده صح ؟
...... (بهدوء أكثر من ريان ) : شنو تتوقع يعني ؟ أكيد بفقده .. يروح من بين يدينك أعز الناس لك بلمحة بصر ولآ أفقده !!
ريان تحسف أنه تكلم : أسف ماكنت أقصد أفتح لك الجروح
...... (بين بصوته الحزن بس يحاول يخفيه) : لآ تتأسف صار الي صار
ريان يحاول يغير الجو : اقول شرايك تجي معانا أحنا بالمزرعة الحين ؟
...... : إممم بس ماعندي سيارة والأهل نايمين
ريان : خلاص ولا يهمك أنا راح أجيك
...... : مشكوور وماتقصر
ريان : أحنا أهل ماله داعي للشكر .. إممم خلاص ربع ساعة بالكثير وأكون عندك يا ويلك إن تأخرت والله لأكفخك
...... : ههههههه أوكي أنتظرك
ريان : سلام
...... : باي
ويحرك ريان السيارة ..

نهــــــآآية البارت الـأول ... ^^
توقعاتكم .. ؟؟
ياترا روان وسارة شنو المقلب الي بيسونه بياسر ومخططين عليه ؟؟؟
وهل ياسر نفس الشي مجهز مقلب لهم مع تركي الي يتكلم عنه ؟!
ممكن ريان معجب برهف ولا ؟؟ وهل رهف تبادله الإعجاب ؟
لو بيجي الشخص الي يتكلم عنه ريان أنه إذا جا بيصير سبرايز ؟؟
و وش هي ردة فعل الأهل إذا جا ؟
و وش سر حزن هالشخص ومن الي فقده بلمحة بصر ؟!!
و إيش موقعه من الإعراب ؟؟

&&&&&&&&&&&&&&&&&&&&&&&&&&&&&&&&&&&&

~| البــآرت الثآني |~

عند رهف وملاك وروان وسارة بالممر ...

رهف : ملآك يلا نرجع المجلس تعبت شوي
ملاك تتكلم بطريقة بدوية: والله راين سديد
روان : ترا مايلييق عليك
ملاك ولا كأن روان تكلمها : يلا رهف مشينا
رهف : يلا .. دقيقة .. روان سارة بتجون ؟
روان توها بتقول إي بس سارة سحبتها : لا بتجلس معاي شوي .. صح روان ؟
روان وكأنها قرت أفكار سارة : إي بنجلس شوي بعدين بنجي
رهف : براحتكم  .. ملاك يلا
ملاك : لا والله .. لي سنة وأنا أنبح كأني كلب أقول يلا .. توك تحسين
رهف : هههههههههه لا مكرمة امشي بس امشي ههههههه
راحوا رهف وملاك ..
سارة : يالذكية نسيتي خطتنا
روان : لالا مانسيت .. نسويها الحين ؟؟
سارة تتلفت يمين وشمال كأنها مجرمة : إمممم  أي مدام الفرصة جات
روان : أوكي
سارة : إممم عطيني أول خيط الصنارة
روان : ماتحسين أن المقلب مثل توم وجيري هههههه
سارة : هههههه تخيلي اشكالهم
روان وسارة ناظروا بعض وضحكوا : ههههههههه
سارة : ههه خلاص بلا ضحك أنا بربط الخيط على هذا العامود الي باليسار وأنتي مسكي الطرف الثاني على الجهة الثانية من الممر الي هي اليمين
روان : ههههه أوكي أوكي
سارة راحت اربطت خيط الصنارة بالعامود الي باليسار : خلاص خلصت
روان : وبعدين ياقلبي شنو أسوي أربط الطرف الثاني في العامود الي باليمين
سارة : لاااااااااااااااا ياحظي أنتي الحين تحطين الخيط في جهة اليمين وترخينه وتخلينه على الأرض بس إذا مر ياسروه ولا تركيووه تروحين من ورا العامود وتشديته ويطيحون
روان : ههههه قلت لك حركات توم و جيري ماصدقتيني
سارة : سكتي يرحم والدينك
ضبطوا روان وسارة المقلب وخلوا الخيط مايبين لأنهم حطوا عليه رمل
بعد ماخلصوا بخمس دقايق رن جرس الباب ومر ياسر جنبهم عشان يوصل يفتح الباب
وكانت نظراتهم لبعض تحمل وعيد وأصلا اي أحد يكون جنبهم بيحس أن الجو متكهرب بينهم
روان تكلم سارة بعد مامر ياسر : تعالي متى نسوي المقلب .. ؟؟
سارة تناظر ياسر : إمم خلاص الحين بس خليه يرجع
روان تحمست : أخييييييييييييراً
سارة : خلاص الحين أحنا بنوقف هنا كأن أحنا نسولف وننتظره عشان يمر
روان : أي خلاص
&&&&&&&&&&&&&&&&&&&&&&&&&&&&&&&&&&
عند ياسر عند الباب

فتح ياسر الباب : هلااااااااااااااااااا وغلااااااا اقلطوا اقلطوا
فارس يدخل : ما أخبرك يا ياسروه تعرف ترحب
ياسر : خخخ اسكت فضحتنا انا أرحب بيوسف وتركي والأهم خالي ياحظي

&&&&&&&&&&&&&&&&&&&&&&&&&&&&&&&&&
أعرفكم على عايلة عبدالرحمن (بو يوسف)

عبدالرحمن (بو يوسف ) : اخو بوفارس و بومشاري وام فيصل وام أحمد يمتلك شركة توها في بدايتها وهي لحد الحين تدعمها شركة بوفارس لمن تصير قوية

هيا (أم يوسف ) : زوجة عبدالرحمن مثلها مثل اي ام يعني حنونة وطيبة

يوسف : الولد الكبــير عمره 18 سنة بثالث ثنوي\علمي بنفس فصل فارس هالولد فيه حركات مغازلجية اسمر عيونه عسليات غامقة ناعسة خشمه صغير وحلو جميييل بالمرررة

تركي : عمره 15 سنة بثالث متوسط فيه شبه من أخوه يوسف بس يوسف احلى منه ، هالولد نفس ياسر مايشتهي الدراسة بالمرة وعليه حركات نذاااله تقهر على قولتهم احر ماعنك أبرد ماعنده

&&&&&&&&&&&&&&&&&&&&&&&&&&&&&&
تركي : هلا
ياسر : هلا وغلا أخيرا جيت
تركي : كان فارس جاي يمر على يوسف وبيتركوني بس انا حنيت على ابوي ولحقنا فارس بسيارة ابوي
ياسر : زين مازين
يوسف : شنو ناوين عليه هالمرة ها ؟
ياسر : يوسف لو سمحت خل عنك اللقافة أزين لك
بويوسف : خلاص لا حد يسوي مقلب او اي شي اعقلوا فاهمين
تركي : يبه يصير خير
ومشوا وهو يمشون قربوا من سارة وروان
ياسر : خير شنو موقفكم هنا
سارة عرفت صوته ولفت عليه : والله أعتقد يا اخ ياسر ..... هلاااا عمي أخبارك أحوالك إن شالله بخير
بويوسف : هلا وغلا سارة شجيبك هنا
سارة حبت تستهبل : حماري الأسود
روان انغزتها بظهرها : وجع وخري خلينا نسلم
سارة : ضفي وجهك لا بالنعال في فمك كأنها ساندويش
يوسف : أحم نحن هنـــا
روان و سارة لفوا على يوسف : نـــــــــعم
فارس :عن حركات المبزرة
يوسف : وين عماتي وعمامي
ياسر : هناك بالمبنى ماسكين أرضهم مو مثل ( وناظر روان وسارة )
طبعا عبدالرحمن (بويوسف) راح داخل
روان عرفت وش يقصد كانت جنبها كوره خذتها بيدها ورمتها على ياسر بس ياسر وخر بسرعة وللأسف ماجاته بس جات في بطن يوسف الي كان وراه
يوسف : آآآآآييييييييييييييييييييييي وجع
ياسر مسوي نفسه معصب : شفتي شنو سويتي بالولد
روان تفشلت بس تكابر : ماسويت شي أنت الي وخرت
فارس مل من الي يصير أخذ يد سارة مسكها ويمشي : خلوني اقطع نزاع القوم قبل لاتصير حرب .. روان يلا قدامي
يوسف يمشي جنب فارس : خخخخ أهي الحرب قايمة من زمااان
ياسر : حمدوا ربكم فارس أخذكم
التفت سارة وناظرته نظرات استفزازية ومدت لسانها
ياسر رما عليها الكورة : وجع يوجعك احترميني على الأقل قدام الناس
سارة ماعطته وجه و روان لفت شافت تركي وياسر يتساسرون لفت على سارة وانتبهت لها سارة وعطتها الأشارة أنها تتخبى ورا العامود

سارة فلتت يدها من يد فارس بسرعة وقامت هي و روان يمشون على السريع أشبه بالركض : يلا باي
فارس ارتاع شوي: بسم الله الرحمن الرحيم
تقدم تركي وياسر صاروا قدام يوسف وفارس بالضبط

ياسر يكلم فارس : شفت أختك أكيد مسوية شي مع روانوه
يوسف : يعني شنو بيسون مثلا .. الحمدلله والشكر امش وانت ساكت

روان تخبت ورا العامود وسارة صارت بالممر ومشغلة الكاميرا فديو تصور ياسر وتركي ويوسف وفارس وهم يجون

يوم قربوا تركي و ياسر من الخيط شدته روان واصفعوا ذيك الصفعة : آآآآآآآآآآآآآآآآآآآآآخ
طلعت روان من ورا بصوت عالي : واحد صفر هوووو
سارة من شدة الضحك انحنت لقدام وعيونها دمعت : هههههههههههههههههههههه تحـــــــــــــــفة هههههههههههههههه
روان مبتسمة ابتسامة نصر: أهم شي صورتيهم
سارة ترفع يدها الي ماسكة فيها الكاميرا : أيه هههههههههههه
يوسف ابتسم : ههه فشلتونا يهزموكم بنات
فارس يحاول يمسك ضحكته: ننتظر المقلب الثاني .. سارة روان روحي لا تموتون الحين
ياسر عيونه شوي وتطلع منها الشرارات : ياحمارة صبر
تركي نفس الشي قام ويقوم ياسر : انت امسك سارووه وانا روانوه
سارة وروان من سمعوهم ماعاد ينشاف منهم شي إلا غبارهم راحوا دخلوا المجلس
يوسف : هــــــي أنتوا استحوا على وجيهكم اهم بنات شنو تمسكونهم
ياسر وهو لحد الحين وجهه أحمر من التعصب : أنت خل يصير لك الي صار لنا بعدين تكلم
تركي يفكر وهو معصب : لقيتها يسوور لقيتها
فارس مسكه من كتفه : شنو بتسون إياني وياك تلمس اختى فاهم
ياسر شال يد فارس عن تركي ومسك تركي ومشوا داخل الزرع
يوسف : امش ماعليك منهم خلنا بس نتفرج خخ
فارس : اقولك ماعقلت عن حركاتك المغازلجية
يوسف : يازينك وأنت ساكت
ومشوا على جهة مبنى الشباب

&&&&&&&&&&&&&&&&&&&&&&&&&&&&&&&&&&&&&&&&&
عند روان وسارة بالمجلس ..

اول مادخلوا اشكالهم كانت مثيرة للريـبة فقامت ملاك : شفيكم تكلموا
روان وسارة ماردوا يلهثون من الركض
ملاك شافت أثر دموع سارة : احد ضربك صار شي
قاموا البنات صاروا مثل الدائرة حولينهم
رهف : روان شنو صار تكلمي
دانيا : انتظروا يلهثون خلوهم يرتاحون بعدين نشوف شالسالفة
دانة : اي انا عرفت اكيد مسوين مقلب من مقالبهم ومنحاشين صح ؟
فجأة روان وسارة ناظروا بعض وضحكوا : ههههههههههههههههههههه
مسك : لا حوووول بتتكلمون ولا شلوون
سارة مدت الكاميرا لهم وهي تمسح دموعها من الضحك
خذت مسك الكاميرا وشغلتها : بنااااااااااااااااات لحقوووا لحقوا شوفوا شنو مسوين ..
البنات بأقل من غمضة عين التفوا حول مسك
مسك : بسم الله الرحمن الرحيم جن مو أنس ..
ملاك : سكتي وعيدي الفديو من جديد ..
مسك : طيب دقايق بس ( وتروح تشبك الكاميرا بالتلفزيون وتشغل الفديو )
البنات جلسوا يشوفون الفديو شافوا فارس ويوسف وقدامهم ياسر وتركي فانقزت عليهم سارة : مو فروس حلو يجنن خقاق
رهف : أي درينا بس شنو يضحك في هالفديو
روان : شوفوا وانتوا ساكتين
البنات شافوا ياسر وتركي يصفعون على وجيهم وهم معصبين ... إلخ
دانيا : عاد سارة روان ما كأنكم مضختوها
دانة : أي مساكين كسروا خاطري زين ماتكسروا
سارة : لاتخافين عليهم قطاوة بو سبع ارواح
مسك : أقول أنتبهوا على روحكم زين شكلهم بيردونها لكم بقوة
روان : نشوف
إلا تدخل أم فارس : مسك ولا سارة وحدة منكم تقوم تمسك أسول مو عارفة اشتغل
سارة رفعت يدها : ادري مافي مفر أنا بمسكها
خذت أسيل اختها وجلست تلعبها داخل المجلس
&&&&&&&&&&&&&&&&&&&&&&&&&&&&&&&&&&
عند الشباب ...

مشاري : هلا والله
يوسف : هلا وغلا .. غريبة وين ريان عنك
مشاري : لا بس راح يجيب سبرايز وبيرجع
فارس : سبرايز !!! شنو هالسبرايز
مشاري : والله علمي علمك بس أهو قال شخص بيفاجأنا فيه
فارس : أهآآآ
مشاري : أييي صح نسيت مبرووووك مبرووك على السيارة الجديدة
فارس ابتسم : الله يبارك فيك ويهنيك ويبقيك ويعرسك مممم والله نسيت الباقي
مشاري : بس بس بس انا ما أصدق أن ابوي يسكر موضوع العرس وأنت تفتحه .. وأنت من متى تقول هالكلام
فارس : لا أبد تعلمت من سارة
مشاري : المهم .. ها يوسف لحد الحين على حركاتك ولا
يوسف : كح كـح ذبحتوني كل ساعة تسألوني
مشاري : لا بس منقهر أبوي خلاني أنقطع عن المغازل تخيل مايخليني أطلع بعد الساعة وحدة ينقالي بنت ولا يشيك على جوالي يخاف أني أرقم خخخ
يوسف يحك سكسوكته السودا : إممم والله أنا ما ارقم حدي بس اقز يعني ما أتوقع اني انقطع خخخ
فارس : أبغى أعرف شنو الشي الي يخليكم تنبسطوا وأنتوا تغازلوا ؟
مشاري : تسلية
يوسف : تقضية وقت
مشاري : وتحس مدى غباء هالبنات الي أهلهم مايدرون عن هوا دارهم
يوسف : صح وسذاجتهم مايصدقون على الله إلا وهم قاطين نفسهم على الولد
مشاري : إي ومن تقول لها احبك تسبك وتقول لها مرة ثانية احبك صدقتك خخخ
يوسف : أي والله والمشكلة فيه بنات فاصخين الحيا كله تخيل قبل كم يوم كنت بالمجمع تجي وحدة وترقمني تخيل
مشاري : هههه حلوة وعسا خذت رقمها
يوسف : لالالا أنا ما اشتهي البنات الي يقطون نفسهم علي
مشاري : اجل لو كان معاك فويرس كان ذابت
فارس : خلاص خلاص سكروا هالسالفة لوعتوا كبدي والله تضيعون وقتكم على الفاضي
يوسف : تعرف قلت لك كم مرة يازينك وأنت ساكت يانيوتن
مشاري : الحين أنت يالثاني مسوي فيها فاهم شنو دخل نيوتن بالسالفة
يوسف : لا أبد سلامتك أبين لكم أني فاهم الدنيا غلط
&&&&&&&&&&&&&&&&&&&&&&&&&&&&&&&&&&&&&&
عند البنات ...
روان مسيحة ( يعني شبه منسدحة ) نفسها على الجلسة العربية وتتكلم بصوت ماليه الملل : بناااااااااااااااااات ملل يرحم أمكم وابوكم وجدكم خالكم والي خلفوكم سوو اي شي تراني مليت
ملاك : بس بس كسرتي خاطري إمم خليني افكر شوي
مسك : صحيح ترى الوضع صار ممل
رهف : بس لقيتها
انقزوا حولينها سارة وملاك ومسك ودانة ودانيا
رهف : بسم الله .. المهم فكرتي بس حق الي في الطعشات (تقصد بس الي عمرهم تحت العشرين )
دانيا : اقول تكلمي يلا
سارة وهي ماسكة أسيل : يلا ولعينا
ملاك : ياذكية الناس يقولون نورينا
روان : عاد الي أهو ولعينا نورينا كلهم بيشتغلون
رهف : اسمعوا نسوي سباق ركض من بداية الممر لمن الباب الرئيسي
روان : بس هذا هو ومسوية إزعاج ورجة على فكرة زي خشتك
سارة : انا عندي إضافة عشان يصير السباق أحسن ..الي تفوز تطلب من البنات اي شي تبيه
روان : وأنا عندي إضافة اكثر حماس إذا صار فيه تعادل مافيه جائزة عشان يصير السباق حامي
مسك : هذي الفكرة ولا بلاش تسلمين والله يا سوسو ويا روان
رهف : خير خير أنا صاحبة الفكرة
ملاك : بس أهم عدلوها .. ويلا نقطينا بسكوتك وامشي نسوي السباق
طلعوا كل البنات برا جهة الممر
دانيا : أنا بكون الحكم
البنات : أوكي
رهف : بس دقيقة شلون الشباب يشوفونا
روان وهي ترسم خط على الأرض : لا عآدي مبنى الشباب ورى يعني مايشوفون شي
دانيا : أنا الحين بروح للباب الرئيسي الي بنهاية الممر والي توصل اهي الفايزة
سارة تنزل أسيل اختها : دانيا اخذي أسول معاك
دانيا : يلا اسول
وراحت دانيا عند الباب الرئيسي
صفوا البنات وكل وحدة رفعت عبايتها الكتف لخصرها وفصخت نعالها
مسك : الحين بنشوف من راح تفوز وتطلب الي تبي
ملاك تناظر قدام : اسكتي
دانيا من بعيد : ون تو ثري Goooo
وبدا الركض بقوة
طبعا كانت ملاك بالمقدمة وبعدها تجي روان والثالثة سارة والرابعة مسك وتجي بعد مسك رهف وأخر وحدة دانة
ومع الركض نزلت عباية رهف فوقفت عن الركض تعدلها ومسك تعبت فوقفت تاخذ نفس
مسك وهي تلهث : وقفي وقفي لاتقطعين عمرك بتخسرين
دانة : أوووووه والله مو سهلين
رهف تصارخ : روااااااااااان رواااااااااااان هوووو هووو
مسك : عشانها أختك تشجعينها ها .. ساااارة ساااااااارة هووو هووووو
دانة : هههههه الحمدلله والشكر بس .. ملاااااااااااااااااااااااااااااك ملااااااااااك هووو هووو
رهف ومسك لفوا عليها : اي توك تقولين الحمدلله والشكر ها
أما عند ملاك و روان وسارة .. روان تعثرت بحصى في الممر لكنها ماطاحت
حسوا فيها ملاك و سارة : هههههههههههه
وصار السباق حامي و وصلوا ملاك وسارة بنفس الوقت وضربوا بكتفهم بقوة بالباب الرئيسي
روان : لا مايصير غش أنا كانت قدامي حصى
ملاك : دانيا من الي فازت ها ؟
دانيا : إممم أنتي وسارة متعادلتين لأنكم وصلتوا بنفس الوقت
روان : يعني مافي جائزة
ملاك تلهث : انطمي
إلا جرس الباب يدق
سارة : أكيييد هذا أبوي لانه راح يشتري ثلج من البقالة
ملاك وسارة بسرعة يروحون عند الباب ويفتحونه وهم شاقين الحلج : ياهلا بهالطول ويامية هلا يا ... ( إلا ملاك وسارة يسكرون الباب بأقوى ماعندهم ويتسندون عليه )
رهف : وجع وجع ليه سكرتوه
ملاك : مو خالي بو فارس
سارة : واحد غريب
طبعا بنفس اللحظة الي فتحوا فيها ملاك وسارة الباب الي كان برا المزرعة كان ماسك جواله وحاط السماعات يسمع ويناظر جواله رفع عيونه عن الجوال يوم حس أن الباب اتسكر بقوة : بسم الله الرحمن الرحيم ليكون شايفين جني
ريان طلع من سيارته : بسم الله وش ذا من سكر الباب بهالقوة زين ماانكسر ( ويضغط الجرس )
الشخص الي مع ريان : بكسر لي اليوم طبق بيض كامل خخخ
ريان : ههههه
طبعا ماحد فتح الباب البنات من دروا أنه واحد غريب من كلام ملاك وسارة ارجعوا المجلس
جا ياسر يفتح الباب : زين زين دقيقة
ريان : وأخيرا أحد فتح سنة
ياسر يطالع بالشخص الي جاي مع ريان : ما عرفتنا عليه
ريان : بعدين .. الحين من الغبي الي صفع بالباب بهالقوة ليكون أنت مسوي فيها مقلب ؟
ياسر : لالالا مو أنا ياشييييخ يمكن واحد من البزران
ريان مسك يد الشخص الي معاه ويمشي : تعال تعال
الشخص : طيب شنو فيك تجرني كأني بزر هههه
ريان : أيه بزر وأمش يلا ( ويطلع جواله من جيبه ويتصل على مشاري )
مشاري : هلا وغلا بالحبيب
ريان : هلا بك .. اقول قل لأبوي وأبوك وخالي بوفارس والي معك يجون عند مبنى الحريم
مشاري : لييه
ريان : مشاري يله قلهم وتعال
مشاري : طيب طيب
وصل ريان لمبنى الحريم وقام يصرخ : يمـــــــــه خالة هناادي
طلعوا أم فيصل وهنادي(أم أحمد) ومعاهم أم مشاري وأم فارس
اول ماشافت هنادي (أم احمد ) الشخص شهقت : سااااامي
وأم فيصل لاتقل صدمتها عن أم أحمد راحت واحضته : هلا والله بولد الغالي هلا بك ياسامي الحمدلله على السلامة متى رجعتوا
ام أحمد شوي تبكي : ليه ما اتصلتوا وخليتونا نستقبلكم
سامي ارتبك بس ابتسم : والله يا عمة ريان قالي أخليها مفاجأة
جاو بوفارس وبومشاري وبوفيصل وبو أحمد وبو يوسف ومشاري وفارس ويوسف
بوفارس وبومشاري وبوفيصل وبو أحمد وبويوسف سلموا على سامي سلام حار
أما مشاري وفارس ويوسف وياسر وتركي على روسهم علامة استفهام يحسون أنهم شايفينه بس مايذكرون
&&&&&&&&&&&&&&&&&&&&&&&&&&&&&&&&&&&&&&&
عند البنات بالمجلس ..
مسك تطل من النافذة الي في المجلس : بناااات بنااات لحقوا في واحد يسلمون عليه
انقزوا كل البنات على جهة النافذة قالت ملاك : سارة مو هذا الي كان على الباب
سارة : إي هذا هو
دانة : احس شايفته من قبل بس ما أذكر
رهف : أي والله حتى أنا
دانيا ضربت جبهتها : أييييييي عرفته عرفته
روان : من هو ؟
دانيا : هذا ولد خالي خااالد وأعتقد أن اسمه سامي
مسك : إي تقصدين عمي خالد الي توفى في بريطانيا
البنات : الله يرحمه
سارة : بصراحة ولد عمي خقاق
( ملاحظة سامي كان لابس تي شيرت أسود وفيه كتابات بالفضي و جينز أسود
ولابس كاب نفس الشي لونه أسود )
دانيا : استحي على وجهك أحنا جنبك
روان : يوووه شفيكم الأعتراف بالحق فضيلة
سارة : فضيلة ولا منى هههههه
ملاك : حلووووة كفك
سارة : بنات انا بطلع اشوف أحسن
روان : أنا معاك
رهف وملاك بنفس الوقت: حتى انا
دانيا : دقوا الخشب عن الحسد
رهف وملاك طقوا الخشب
دانة : هههه وأنتوا تصدقونها
روان تفتح الباب : أنا طالعة
سارة : ولا أنا هونت بنتظر لانهم شكلهم بيدخلون هنا
البنات جلسوا
&&&&&&&&&&&&&&&&&&&&&&&&&&&&&&&&&
طبعا كلكم يبغى يعرف من هذا سامي .. سامي يصير ولد أخو بوفارس وبومشاري وبويوسف وأم احمد وأم فيصل .. كانوا في بريطانيا من سبع سنوات بس الحين رجعوا لان ابوهم توفى بحادث  .. نرجع لصفاته ..
سامي : عمره 18 سنة بثالث ثنوي\علمي عيونه وساع وناعسة لونهم عسلي غامق ملامحه خووقااااق له سكسوكه تطيح الطير من السما يتميز بالثقل والرزانة طيوب وحبوب يعني هالولد يسدح يجنن
&&&&&&&&&&&&&&&&&&&&&&&&&&&&&&&&&&&
ريان : خلااااص ذبحتوا الولد خلوه يتنفس شوي
سامي بمزح رفع حاجبه : اي ندري غرت لأنهم لفوا علي وتركوك
ياسر دخل عرض : أي صح أهو يغار اقول يا .. إلا شنو اسمك ؟
ريان ضربه على راسه بالخفيف : ياذكي يعني ماتذكره هذا سامي ولد خالك خالد
مشاري وفارس ويوسف وتركي وياسر بنفس الوقت : أيييييييييييي
سامي : بسم الله لهالدرجة ناسيني
بو فارس : يلا أدخلوا كلكم المجلس
ادخلوا كلهم الشباب والحريم داخل المجلس إلا ياسر تم برا
تنحنح سامي لمن شاف البنات ولاحظه بوفارس
بوفارس : أدخل يا سامي هذيلا بنات عماتك وعمامك لاتستحي
دخل والكل جلس طبعا اجلسوا الحريم بجهة والرجاجيل بجهة
طبعا البنات جلسوا جنب بعض وأخر وحدة سارة بعدين جنبها فارس وجنبه سامي وبقية الشباب
ياسر يطل من النافذة الي فوق راس فارس وسارة ( طبعا هالنافذة كبيييييييييرة ماخذة نص الجدار ) : أجل هذا سامي بصراحة والله أنك مزيون
مشاري بمزح: بس بس لاتمدحون فيه كثير بعدين يغتر بنفسه
هنادي (أم أحمد ) : سامي وين أمك ؟؟
سامي وهو يقلب بيده جواله : والله ياعمه نايمه أهي وسمر ورامي من بعد التعب أما مشعل طلع يجيب شركة تنظيف للبيت بعد ماتركناه
بوفارس : المرة الجاي العزيمة راح تكون في بيتنا الجديد على شرف رجعتك
سامي استانس : طيب .. من هاذي المزيونة ( كان يطالع أسيل )
ياسر برا وهو متكي على النافذة : أي هاذي المفعوصة اسيل عمرها ثلاث سنوات بنت عمك بوفارس مالحقت عليها انت
سارة : عن الغلط عن أختي
ياسر : ماقلت شي
هنادي ( أم أحمد ) : بس وأنتوا دايم تتخانقوا .. بما أن كلكم متجمعين حبيت أنا وأم فارس نقولكم شي ماحد يدري عنه إلا أنا وهي
الكل سكت
أم احمد قالت الخبر وساد الصمت على الكل والصدمة تعتليهم وسارة وياسر صرخوا بنفس الوقت :لاااااااااااااااااااااااااااااااااااااااا

نهــــــآآية البارت الـثآني ... ^^
توقعاتكم
شنو هالخبر الي صدم الكل ؟؟
وليه سارة وياسر صرخوا ..؟

&&&&&&&&&&&&&&&&&&&&&&&&&&&&&&&&&
~| البــآرت الثـــآلث |~

هنادي ( أم أحمد ) : بس وأنتوا دايم تتخانقوا .. بما أن كلكم متجمعين حبيت أنا وأم فارس نقولكم شي ماحد يدري عنه إلا أنا وهي
الكل سكت
أم احمد قالت الخبر وساد الصمت على الكل والصدمة تعتليهم وسارة وياسر صرخوا بنفس الوقت :لاااااااااااااااااااااااااااااااااااااااا
بوفارس وبوأحمد : هههههههههه (لأنهم يعرفوا الخبر من زوجاتهم من زمان)
فارس : مستحيل
يوسف : ما أصدق
ريان : سمعتوا الي سمعته
مشاري : من سابع المستحيلات
تركي : الحين أخاف على ياسر أكثر
رهف : أجل بتقوم الحرب العالمية الثالثة
ملاك : مو داخلة مخي أن سارووة تصير ..
مسك : الله يرحمك ياسارة
دانة : يعني الحين سارة أختي ..!!!!!!!
دانيا : اختنا ..!!!!!!!!!

كلام أم أحمد يرن بآذان الكل : سارة بنت أختي أم فارس تصير بنتي أنا ارضعتها يوم كانت أمها بالحج يعني هي أخت عيالي بالرضاعة

ياسر نزل راسه تحت يناظر سارة وسارة رفعت راسها جهة النافذة تناظر ياسر
توها بتحرك شفايفها عشان تتكلم إلا ياسر سبقها بالكلام : أختي ها .. هلا وغلا بأختي اخبارك أحوالك إنشالله تمام
سارة أغتاضت ونزلت راسها : عمــه هنادي (أم أحمد) يرحم والدينك لايصير اخوي إذا وهو مو أخوي مسوي الي مايستوي أجل شلون الحين
فارس ببراءة : خلاص تبري منه
سارة : لو يحصل ماقلت لا
يوسف : ياشيخ تخرب عقل البنت أنت
سامي : الحين أحسها عادي تكون سارة أخت عيال عمتي هنادي مافيها شي
ريان : لا يالحبيب انت ماتدري عن الحرورب الي تصير بين سارة وياسر وهم مو أخوان أجل شلون الحين
روان تتأفف : اوووف سكروا الموضوع بدا يضايقني جد
مشاري : وليه ياست روان الموضوع مايخصك
روان الي جالسة جنب سارة مسكت يدها : إلا يخصني ..صديقتي الي يضايقها يضايقني
قامت روان وقامت وراها سارة ومسكوا يد بعض
ياسر حب يضايقهم : على وين ؟
روان وسارة لفوا على ياسر وناظروه نظره باردة ومشوا طلعوا بره
ياسر يأشر عليهم ويناظر مشاري : ساعات أظن أنهم توأم على حركاتهم
مشاري : توك تدري
ألماس (أم فيصل) حبت تغير الجو فجابت الكيك الي مسويته : سويت لكم شيز كيك بالفرولة ذوقوه
&&&&&&&&&&&&&&&&&&&&&&&&
عند روان وسارة ...
روان مسكت يدين سارة : سارة بردي اعصابك شوفيه مبرد أعصابه ويستفزك
سارة خذت نفس : إنشالله
روان : وفكري بالناحية الإيجابية تقدرين الحين تسوين فيه مقالب اقوى إممم مثلا تشدين شعره >>>> هذا الي فالحة فيه خخ
سارة : ههههههههه حللللوة يبغالنا نجربها بعدين
روان : يلا نرجع يمكن يحطون الكيكة الحين
سارة : يلا
&&&&&&&&&&&&&&&&&&&
روان وسارة رجعوا المجلسس وكانت ريحته قهوة وكيك
روان تخصرت : أيا المجرمين تاكلون الكيكة بدوني أوريكم
الجوهرة (أم مشاري): لاتخافين بقى
سارة : وأنا مالي شي
فارس : إلا لك ونص تعالي
سارة ومسك ناظروا فارس بنظرات تعجب
مسك : فروس ماهي من عوايدك تقول هالكلام
فارس : عادي شفيها
سارة : لا صدق ليكون نازل عليك الوحي
فارس : كح كـح كأنك عرفتي
سارة : ها ها ها هه هه سخيف ماتضحك ( وتجلس جنبه )
فارس يحرك خصلات شعره : إممممم
يوسف : بلا مقدمات بلا هم ولا تفكر قول الي تبغى تقوله مو إمممم كأنك بقرة
فارس : يوسف اعقل عني .. سارة ماودك بشي في خاطرك شي
روان بسرعة : تبغى تشد شعر ياسرووه ( وتحط سارة يدها على فم روان )
الكل : ههههههههههه
ياسر يلمس شعره : ها بتشدين شعري ها .. يصير خير
فارس : لا جد سألتك تبغين شي
سارة : طيب .. طلبتك قول تم
سامي ميل راسه : تم
سارة : سامي تدري شحلاتك بدون اللقافة خلها لأهلها (وتناظر ياسر)
يوسف يحاول يغير الجو عشان مايتخانقون : اقول سامي ما انعشنى ذاكرتك وذكرناك بأولاد وبنات عمامك وعماتك
سامي رفع حاجبه : اي كمل
يوسف يستهبل : بسم الله الرحمن الرحيم
ملاك : حشى ذبيحة هي
يوسف : أي (ويقلد على المعلق الي في الملاعب) السلام عليكم ورحمة الله وبركاته معكم يوسف بن عبدالرحمن بن عبدالله بن ....
إلا يقاطعه فارس : بس بس بتقول نسبك كله
يوسف سفهه : نبث لكم اليوم تذكير سامي بن خالد على أولاد وبنات عمامه وعماته
سامي : يعني كأني ابد ما أعرفهم ها
يوسف : ياشيخ الناس تتغير اشكالهم .. المهم هذي اكبر بنت في شلة البنات دانيا صار عمرها الحين 22 سنة ولا تزوجت يعني عانس يعني دور لها عريس
دانيا رمت عليه علبة النشاف : وجع قل عازبة ياذكي
يوسف ميت ضحك : أحم خليني أكمل .. والي جنبها أختها دانة 20 سنة .. خوات ياسر
سامي : اهاا بنات عمتى هنادي صح ؟
يوسف : لاتستعجل على رزقك ياولد
ريان : ولد بعينك كل هذا الطول وتسميه ولد
سامي : ماعليك منه .. اسف عمي يوسف ممكن تكمل ولا أخلي أحد غيرك يكمل
يوسف بانفعال : لالالالالا ابدا صح هم بنات عمتك هنادي
فارس قام من مكانه وحط يده على فم يوسف ويتكلم بسرعة : وهذي اسول عمرها ثلاث سنوات وسارة بمتوسط ومسك بالثنوي هم خواتي وهذا أخوي سالم ببتدائي
يوسف يحاول بقوة ينزل يد فارس من على فمه بس فارس ماسكه عدل
فارس : هههههه وهذي روان بمتوسط وأختها رهف بالثنوي خوات مشاري وهذا عبدالله أخوهم وأهم عيال عمك بومشاري ووو هذي ملاك بالثنوي اخت ريان وهذا أخوهم سيف ببتدائي وهذا عمار عمره خمس سنوات عيال عمتك ألماس
يوسف وخر يد فارس بالقوة : باعد عني ..
إلا فارس يرجع يحط يده على فم يوسف : وأخيرا هذا السبيكه (مفهي = مايدري وين الله حاطه ) يوسف كبرك وهذا اخوه تريكان عيال عمك عبدالرحمن وكان الله غفورا رحيما والرجاء قراءة الفاتحة المفتوحة تسبقها الدجاجة المذبوحة
ويترك يوسف ويوقف بسرعة عند الباب
يوسف : يالزفت وين بتروح مني ها ( ويقوم ورا فارس وفارس يهرب )
الكل : ههههههههههه
بويوسف : حتى وهم كبار مو راضين يعقلون
ياسر : صدقت والله يا خالي ما أنلام انا على حركاتي اجل
بعد خمس دقايق رجع يوسف وملابسه شوي مغبره وعلى وجهه ابتسامة انتصار
سامي : شسويت بالولد
جا فارس وكان نفس الشي شوي مغبر : ههههههههه عفرني بالرمل عفار(وجلس)
فارس : أي نرجع لموضوعنا
سارة : أيه ماقلت تم
فارس : قال سامي تم يعني تم
سارة : ابغى جيتار مثل الي عندك
فارس كأنه يدري : بس .. بغيتي شي ثاني
سارة لفت على البنات : تبغون شي
البنات كل وحدة تقول شي
فارس سحب سارة : وجع أنا قلتها من باب المجاملة
الكل : هههههههههههه (لأن البنات من جد صدقوا)
فارس : تركي تعال
جا تركي وهمس فارس له وابتسم تركي طلع برا
روان بيذبحها الفضول : شنو قلت له ؟
فارس قام : الي يبغى يعرف شنو قلت له يطلع برا معاي
البنات والشباب ماصدقوا خبر وطلعوا برا
رجع تركي وفي يدينه شنطتين طوال : هذا هم خذ
فارس ابتسم : تسلم يابعدي والله ( ولف على سارة ) وهذا طلبك
سارة : وااااو ماشالله عليك جني علاء الدين ففي فرص ثانية باقي أمنيتين
الكل : هههههههههههههههه
فارس : هههههههه لا
مسك : فارس لا صدق ليه شريته وشنو دراك أنها بتطلبه ؟؟
فارس وهو يجلس على سور الطوب الي حولين المبنى ويفتح الشنطة الثانية : لا بس هي دايم تاخذ حقي فحسيت انها تبغى واحد وثانيا بعد أسبوعين تقريبا عيد ميلادها وبيصير في بيتنا الجديد
روان : يلا سمعينا موسيقى الحين بجيتارك الجديد
رهف : أي
ملاك : يلا نشوف عزفك ونقيمك
ريان : ساروة تعرفي تعزفي ولا خراط
مشاري : لا تحطمها اسمع وبعدين احكم
سارة : احـــــــــم بما أن كثر الطلب على عزفي
ياسر : اختصري
سامي : ههههههههههههه
يوسف : في شي يضحك ؟
فارس : ماعليك منه الولد فيه مس بسم الله الرحمن الرحيم تف تف
سامي : ييييع بس بس ترى بيطلع الجني مني ويدخل فيك خخخ
ياسر ينفخ على نفسه: قل اعوذ برب الفلق
سارة : صدق إذا قالوا أن الأولاد مزعجين واحد اثنين ثلاثة
وبدت تعزف كان العزف روووعة فجأة فارس قام يعزف معاها وصار العزف مدموج ولا أرووع والكل يسمع العزف سارة عطت أخوها فارس إشارة وفارس فهم الإشارة فبدى يغني بالأنجليزي وكان صوت فارس من النوع الخطير ابهر الكل بصوته ومع العزف الكل خق وجلس ويوم خلصوا عزف وقف فارس عن الغنى والكل صفق
ريان : الله الله يالحبيب صوتك شي خطيير
فارس : أحمم تسلم
دانيا : ماشالله عليك يافارس
دانة : اي ماشالله
فارس : بس بس اخجلتم تواضعي
روان : فارس غن مرة ثانية ابغى اسجل صوتك
سارة : يابنت استحي أنا أقول أي أنتي لا
فارس : بعدي والله يابنت عمي دخلتي الفكرة براسي
سارة : ترى والله اصفقك بهذا ( تأشر على الجيتار ) إذا إذا أمي مو راضية ندخل الجيتار البيت ونخليه بسيارتك تقول تبغى تسجل شريط أغاني والله
فارس : بل بل ياكلمة ردي مكانك
سامي : ليه مو راضية تدخله البيت ؟؟؟
فارس : تقول يطرد الملائكة من البيت خخ
مشاري : اقول فارس وين بيتكم الجديد ؟؟
فارس : إممم والله ما ادري بالضبط دقيقة اسأل ابوي .. يبــــــه يبــه
بوفارس : نعـم
فارس : الله ينعم عليك .. يبه وين موقع بيتنا الجديد
بوفارس : في حي الـ ....... جنب البيت الكبيــر الي لونه فستقي
فارس : سمعت جنب البيت الكبيــر الي لونه فستقي
سامي بدهشة : جنب البيت الفستقي ماغيره !!!!
فارس : اي شنو فيه
سامي ابتسم : هذا بيتنا
ياسر وفارس : احلللللللللف
يوسف : صدق بيتكم ؟؟
سامي : ههه أي
ياسر : ما اصدق
فارس : حتى انا ما اصدق
سامي : كيفكم بس إذا نقزت لكم من فوق الجدار لاترتاعون
فارس : حياك خخخخ
سامي :أفا عليك بفتح فتحة بالجدار وبحط باب بين بيتنا وبيتكم أحسن
فارس : اي خلاص تم
ريان : هههه أقول لا تقول تم على اي شي شكلك صدقت السالفة
مسك : أييييييي عرفت الحين ليه أبوي مسوي باب بينا وبين جيرانا لأنه يدري أن البيت الي جنبا حق عمي
سارة : ماشالله على أبوي يفكر قبل كل شي
فارس : اي ترى الجيتار هدية عيد ميلادك من الحين
سارة : اوووه إذا أنا ما ذكرت عيد ميلادي سلم ياخوي
روان : ياليت عندي اخو نفس اخوك
مشاري رفع حاجبه : شنو تقصدين ؟
روان : ولا شي
سارة تستهبل : سمعتوا عيد ميلادي يعني جيبوا هدية
رهف : وأنتي الي هامك الهدية
ملاك : أي والله طرار ويبغى خبز حار
الكل : هههههههههههههه
وقاموا الشباب وراحوا المبنى تبعهم
أما البنات جلسوا برا المبنى ماعدا مسك ورهف يتمشون بالمزرعة
&&&&&&&&&&&&&&&&&&&&&&&&&
عند رهف ومسك داخل الزرع ...
رهف : مسك بروح اجيب لي ماي وارجع لاتروحين مكان
مسك : اوووكي
راحت رهف تجيب لها ماي .. بعد كم دقيقة مسك كانت واقفة في وسط الزرع جا شخص وراها وبصوت رومنسي قرب من أذنها : بوووه

نهــــــآآية البارت الـثآلث ... ^^
أرائكم وتوقعاتكم
بعد ماعرفتوا أن بيت سامي وبيت بوفارس جنب بعض هل بتصير مواقف هناك ؟؟
ياترا من هو الشخص الي جا ورا مسك ؟؟
و شنو ردة فعل مسك ؟؟
انتظروا بالبارت الرابع .. ^^
&&&&&&&&&&&&&&&&&&&&&&&&&&

~| البــآرت الرآبــع |~

راحت رهف تجيب لها ماي .. بعد كم دقيقة مسك كانت واقفة في وسط الزرع جا شخص وراها وبصوت رومنسي قرب من أذنها : بوووه
مسك اخترعت ولفت على ورا تشوف من الي وراها شافت يد ممدودة إلى وجهها وماسكة وردة بيضة رفعت عيونها عن الوردة فقالت بنبرة تعجب : مشااااااري ..!!!!!!
مشاري ببتسامة تدوخ وبنبرة هدووء: لا أخوه الجني
مسك سندت ظهرها على جذع نخله وتكتفت ورفعت حاجبها : عن هالحركات
مشاري مد الوردة مرة ثانية لها والإبتسامة مازالت على وجهه : اي حركات .. خذيها
مسك تناظر الشجر الي حولينهم : لا ابد تجي من ورا الناس وتخرعهم هذي مو حركات ها .. (وتناظر الوردة باستغراب ) وليه الوردة ؟؟ ( وتناظر مشاري تنتظر رده )
مشاري سحب يده الي فيها الورده وقام يناظر بالورده : إممم  .. يعني ماعجبتك ؟؟
مسك عقدت حواجبها : شفيك استخفيت صاير بعقلك شي ؟
مشاري بحركة سرعة سحب يد مسك اليمنى وحط فيها الوردة : أي عقلي .. عقلي طار من شفتك ... واعتبريها هدية من ولد عم لبنت عمه (وابتسم)
مسك تفاجأت من جرءة مشاري وسحبت يدها بسرعة من يده وقالت برجا : مشااااري
مشاري مستانس : لبيه قلبه مشاري
مسك تناظر الوردة عشان تتحاشى نظرات مشاري : لو سمحت لاتتعدى حدودك .. ولا تظني من هالبنات الي بايعين نفسهم
مشاري قرب وصار يفصل بينه وبين مسك ثلاث خطوات وحط يده على جذع النخلة الي متسنده عليها مسك واليد الثانية يحرك فيها شعره :  طيب كذا ما أتعدى حدودي صح
مسك ماتكلمت بس تناظر مشاري ومستغربة بقوة على حركته
مشاري ابتسم : شفيك انربط لسانك انا كذا ما اتعدى حدو.......
إلاينصب فوق راس مشاري ماي بااارد وفيه قطع ثلج مشاري من شدة برودة الماي فتح فمه وغمض عيونه
رهف : مشاريووه شنو تسوي هنا ها تكلم
مشاري ارتبك و لف عليها : خير أنتي الي شنو تسوين هنا
رهف : لا والله أنا جاية مع مسك (وناظرت بمسك المخترعة) مسك هالقليل الأدب سوا لك شي
مسك هزت راسها نفي وهي لحد الحين مخترعة
رهف : مشاريوه شنو موقفك هنا يلا أذلف ولا والله لا أعلم عليك أبوي
مشاري يقلد رهف : والله لا أعلم عليك ابوي .. خوفتيني .. أنا أصلا راح أمشي قبل ماتقولين .. مع السلامة مسووك ( ومشى بسرعة )
رهف رمت عليه علبة الماي بس ماجات له
مسك كثير وقالت في نفسها " مسووك ؟؟؟ مسووك .. شنو فيه .. استخف ؟؟ليكون يحبني ؟؟ .. لالا هذا مشاري يحب دايم يلعب على البنات "
رهف قطعت تفكير مسك : مسك مسسسسسسك مسكووه و وجع
مسك انتبهت لرهف : هااااا خير شنو تبين ؟
رهف : لي ساعة أكلمك وماتردين .. مشاري سوا لك شي ؟؟
مسك : لا
رهف : متأكدة ؟؟
مسك حبت تنهي السالفة : أي والله متأكدة
رهف : أجل ليه عطاك هالوردة ؟؟
مسك تذكرت الوردة الي بيدها فقامت تناظرها وهزت كتوفها تدعي اللا مبالاة: لا بس يقول من ولد عم لبنت عمه بس
رهف رفعت حاجبها : أهآآ
مسك سحبت يد رهف وقامت تمشي : سكري هالسالفة وخلينا نتمشى( ولفت على رهف وابتسمت تطمنها إن مشاري ماسوا شي)
رهف تطمنت : يلا
تمشوا ربع ساعة وبعدين رجعوا عند البنات
&&&&&&&&&&&&&&&&&&&&&&&&&&&&
في مبنى الشباب ...

دخل مشاري شاق الحلق ينقاله رابح المليون شافوه الشباب

ريان : شوي شوي لايطيح حلجك ... شفيك مبلل ماي ؟؟
مشاري طنشه وخذ له منشفة ينشف شعره
ياسر نقز لمشاري : شفيك مستانس سطيت على بنك خذني معاك
تركي : لالا أتوقع سطى مو على أي بنك أتوقع سطى على بنك الراجحي
ياسر يتعمد يستفز مشاري : لالاقوية على مشاري مايقدر يسطو على بوك امه عشان يسطوا على بنك
تركي : ههههههههه
مشاري لف عليهم : هه هه ماتضحكون ويلا ذلفوا عن وجهي
فارس جا لمشاري : مشاري من سبحك بالماي ؟؟
مشاري طفش منهم : أنا سبحت نفسي بنفسي
سامي : لا الولد استخف
يوسف : لاعادي تراه خبل من زمان
مشاري طالع يوسف وكان جنبه كاس ماي خذه وكب الماي على يوسف لكن يوسف حس فيه فانحاش وجا شوي ماي لفارس
فارس : مشاري أنت بديت الحرب
وأخذ فارس كاس ماي وكبه على مشاري وجا نص الماي على ريان لأنه جالس جنبه
ريان : شنو دخلني أنا ها أوريكم
وكل واحد من الشباب قام يكب ماي على الثاني لمن طلعوا برا المبنى و وصلوا للبركة
( ملاحظة : نسيت أقولكم أنه في بركة ثانية جنب مبنى الشباب مكشوفة )
فارس ناظر سامي وسامي فهمه
وقام فارس ودفع ريان على البركة وسامي دفع مشاري وطاح بالبركة
فارس : ههههههه تساهلون
سامي : ههههههه شكبركم وتلعبون بالماي
مشاري وريان عطوا إشارة لياسر وتركي بدون مايحسون فارس وسامي
و وقف تركي ورا فارس وياسر ورا سامي
ياسر : مع السلامة
فارس وسامي : لالالالالالالالالالالااااااااااااااااااااا
ويدفعونهم على البركة
مشاري : ريان أمسك فويييرس وانا ساميووه
ريان : ابشر ( ويمسك فارس) تتوب ها ..؟؟
فارس : توبة تووووبة ما أعيدها
ريان : لالا شكلك ماتبت ( ويغطس راس فارس بالماي)
مشاري : ها ياسامي البريطاني تتوب ؟؟
سامي : ههههه والله اتوب فكني
مشاري بضحكة شر : نياهاهاهااا لالا (ويغطس راس سامي بالماي ويطلعه) .. ها سامي البريطاني تبت ولا لأ
سامي يكح بسبب الماي : إي تبت وربي تبت فكني ذبحتني
ياسر وتركي ويوسف واقفين جنب بعض يضحكون عليهم إلا يجي شخص ويدفعهم على البركة
روان وسارة : اثنين صفرر هوووووووووووووو
يوسف يهز راسه من الماي: كح كح .. الحين انا شنو دخلني فيكم ها ؟؟
روان : لا أبد سلامتك أنا وسارة فكرنا وقلنا ندفعك معاهم بالجملة
يوسف : بالجمله ها بالجمله هين
وقام يوسف يطش ماي على روان وسارة وتركي وياسر سوو نفس الشي
بس روان وسارة هربوا
ياسر يصرخ : اثنين واااااحد هوووو
بعد خمس دقايق طلعوا الشباب
مشاري : بروح أبدل ملابسي
الشباب : يلا
سامي : ريان .. ماجبت ملابس معي
فارس : ماعليه خذ من ملابسي
سامي : يلا
تركي يهمس لياسر : شلون الحين يا ياسر سوو مقلبين فينا واحنا ماتحركنا
ياسر همس له بشي
تركي ابتسم : خلاص
بدلوا الشباب وخلصوا
تركي : يلا ياسر نصيد ؟
ياسر ابتسم : يلا
فارس فهم شنو يقصدون : يازفووت اعقلوا قلنا سوو مقالب بس مو من هالنوع
سامي : شنو ؟؟
ريان : أبد دايم يسون مقلب بروان وسارة يمسكون جرادة بيدهم ويلاحقونهم أو حتى صرصور يحطونه بعلبة ويلحقونهم تخيل
سامي : يييييييع اقرفتني الله يقرف عدووك
مشاري : ارجعوا لاتشوفون شي ماشفتوه
ياسر وتركي لاحياة لمن تنادي
يوسف حط يده على كتف مشاري : لاتتعب نفسك

&&&&&&&&&&&&&&&&&&&&&&&&&&&&&&&&&&&&

روان وسارة جلسوا على كراسي الخيزران الي برا المبنى مع البنات
روان وهي تلهث : بنات فاتكم سوينا مقلب بياسر وتركي ويوسف
دانيا : الحين عرفنا ان ياسر وتركي سويتوا فيهم مقلب بس ليه يوسف معاهم ؟
سارة هزت كتوفها : أبد قلنا نخليهم بالجملة
دانة : ههه أقول انتبهوا من ياسر أخوي تراه الهدوء ماقبل العاصفة
روان : يصير خير
سارة : فاتكم يابنات شفنا الشباب يستهبلون على بعض ويسبحون
ملاك رفعت حاجبها : شلوون
روان : شفنا ريان ماسك فارس ويغرقه ومشاري ماسك سامي ونفس الشي يغرقه
مسك : مسكين أخوي
سارة : إي والله رحمته من مسكه ريان ذبحه ذباح .. تصدقون كانوا يسبحون بملابسهم
روان : اي شكلهم يستهبلون ورموا انفسهم بالبركة
سارة : أي ووو
وما أمداها تكمل كلامها إلا جا ياسر وتركي ركض عليها وعلى روان
ياسر كان ماسك علبة فيها صرصور وتركي كان ماسك بيده جرادة كبيرة
ياسر : تركي ألحق روانووه وأنا سارووة
تركي : ولا يهمك
روان وسارة ماعاد ينشاف منهم إلا غبارهم
سارة تركض : ياحمااار باعد أحسن لك
ياسر : هين انا حمار أوريك
روان لفت على جهة الممر ومازالت تركض: تريييك بلا مهزلة
تركي : هاهاهاهههههها مهزلة الحين أوريك المهزلة

سارة تركض بأي اتجاه و وصلت لمبنى الشباب شافت فارس راحت جهته و امسكت طرف كم تي شيرت فارس ومن شدة الركض صارت تدور ويدور معها فارس واخيرا سارة امسكت تي شيرت أخوها فارس عدل وصارت وراه : ياحمار باعد أحسن لك
ياسر قبال فارس مسك يد سارة : أنا حمار ها
صار الفاصل الوحيد بين سارة وياسر هو فارس
فارس : ياسرووه وصمخ اترك أختي
ياسر : لاتنسى ترا أهي أختي بعد
مشاري مسك ياسر من ورا من جهه رقبته : يلا اذلف اقلقتنا وازعجتنا
ياسر : هدني ( وقام يقرب العلبة الي فيها صرصور لسارة )
سارة من شافت الصرصور صرخت : يمممممه ( تشبثت بفارس أكثر ودمعت عيونها)
ريان بصرخة خوفت ياسر : ياسرووه باعد عنها
ياسر ترك يد سارة : هذا ادب الي يسوي فيني مقالب ويسبني
سارة حطت يدها على جهة عيونها وراحت جهة المغاسل بدون ماتنطق حرف واحد
ياسر : أوووه
ورما العلبة الي فيها صرصور في الهوا وجات على راس يوسف
يوسف نقز : يممممممممممممه يازفت بلا هالحركات
ياسر : جباان تخاف من صرصوور
فارس : اروح أشوف أختي لايكون صار فيها شي
راح فارس على جهه المغاسل واستغرب من الي شافه

نهــــــآآية البارت الرآبـــع .. ^^

أراءكم وتوقعاتكم
&&&&&&&&&&&&&&&&&&&&&&&&&&&&&&&

~| البــآرت الخــــآمس|~

فارس : اروح أشوف أختي لايكون صار فيها شي
راح فارس على جهه المغاسل واستغرب من الي شافه
فارس : شنو تسوين ؟؟
كانت سارة جالسة عند الفتحة الي جهة المغاسل (لانه في جهة المغاسل فتحة يعني بدون باب تطل على الزرع الي ورا المبنى ) وماسكة بيدها عود وترسم على الرمل بهدوء
فارس استغرب من هدوءها : والله ظنيتك تجهزين سكين عشان تذبحينه (يقصد ياسر)
سارة وهي لحد الحين على هدوءها ولا ردت على فارس
فارس قرب جنبها وجلس : بسم الله الرحمن الرحيم .. ليكوون صار فيك شي بسم الله ردي علي نطقي تكلمي
سارة تركت العود الي بيدها ورفعت عيونها لفارس بدون ماترفع راسها و بهدوء : نـعم
فارس : بسم الله شفيك ماتتكلمين يوم أكلمك زعلانة من حركة ياسر
سارة : لا بس افكر كيف أردها له
فارس : إممم عادي أعطيك إقتراح من عندي عشان تردينها له ؟
سارة تحك جبهتها : عطنا نشوف شنو عندك
فارس لف عليها : شوفي أهو فيه تمثيل شوي
سارة رفعت حاجبها : أووه فارس أخلص بالقطارة أهي
فارس : لا بالطيارة هههه
سارة رفعت حاجبها ولا ردت عليه
فارس حك راسه : سخيف خخ .. المهم إقتراحي ومافيه ... ( وقالها اقتراحه)
سارة رافعة حواجبها مندهشة وابتسمت : وااو وأنا أقول انا من طالعة عليه أثري عليك
فارس : احم ولك الشرف .. يلا سوي مثل ماقلت لك
سارة : أوكي
فارس : يلا انا قايم ابتدي بالخطة
سارة : يلا
رجع فارس للشباب
ياسر : ها اكيد جالسة تجهز سكين
يوسف ضرب ياسر على راسه بالخفيف : وأنت خبل على هالافكار
فارس جلس على واحد من كراسي الخيرزان وهز راسه : ياسرووه شفت شنو سويت بأختي الحين قاعدة تبكي ويوم وقفت بكي وأكلمها ماترد علي ياويلك ويلاه
ياسر : أنا ماسويت شي شنو ذنبي إذا هي تبكي وإذا وقفت بكي ماترد أنا ما ضربتها
فارس : ياويلك بتقول لأبوي وأمك وطبعا بيخلونك انت المذنب لانك ولد ومستقوي على بنت ( وغمز لمشاري وريان من دون مايحس ياسر وفهموا غمزته على طول )
ياسر : عادي بالطقاق أنا ماسويت شي
فارس : هذا أنا أقولك تراها ما ترضى بسهولة
مشاري : إي والله تذكر ذيك المرة ياريان يوم مارضى فارس يوديها المطعم زعلت عليه ثلاثة أيام
ريان بتأييد : أييي حتى أتذكر  فارس تعب وهو يراضيها بكل شي وخالي بوفارس هزء فارس تهزيء محترم
( طبعا كل الكلام الي يقولونه من تأليفهم عشان يخاف ياسر )
ياسر قام يناظرهم بنظرات شك : يعني بتخوفوني
سامي دخل معاهم : كيفك والله يا ياسر بس على الي سمعته أنا أقولك أتق شر الي سويته
ياسر رفع حاجبه : شنو يعني ؟؟ شتقصد ؟؟
سامي رجع ظهره للكرسي : يعني راضها و اتق شر الي سويته
ياسر باندفاع : هاااااااااااااا إذا حجت البقر على قرونها
فارس : إذا حجت البقر على قرونها ها دقيقة أروح اشوفها لايصير شي لها أخاف تتعقد

راح فارس لسارة ..

فارس : يلا الحين دورك
سارة : صدق ؟؟
فارس : أهو شاك بالموضوع بس الحين أنتي سوي الي قلت لك عليه وراح يصدق
سارة : ههه يلا
فارس رجع وهو ماسك يد سارة
فارس : الحين بوديها عند أبوي يشوف شنو فيها ماتتكلم وبقوله على الي سويته
ياسر : أنا بجي عشان أدافع عني نفسي .. (ويناظر سارة ) وأنتي ليه ماتتكلمين وتفكينا
سارة كانت ماسكة يد فارس ولافة وجهها ونتظار الأرض نظرة حزن بسرحان ولا ردت على ياسر
ياسر : دقيقة بجيب تريكان وبرجع وتشوفون من الي معه الحق
مشاري : مو تروح تنحاش
ياسر يقلد مشاري : مو تروح تنحاش .. أنا ما أنحاش أنا سبع رايح وجاي لكم

وراح ياسر ينادي تركي
سارة وفارس من شافوا ياسر يروح تنهدوا بقووة
وأمداهم يكملون تنهدهم إلا ياسر يلف عليهم وبهاللحظة فارس وسارة اكتموا تنهيدتهم
ياسر : وانتوا لاتهربون
فارس : لاتخاف ماراح نهرب ننتظرك
وراح ياسر
فارس وسارة ناظروا بعض : هههههههههههههه
مشاري : شنو ناوين عليه ؟؟
يوسف : أيه شنو مخططين  عليه ؟
ريان : ترا احنا ساعدناكم قولوا لنا
سامي : أي يلا قولوا لنا ؟
فارس : طيب طيب
وقالهم فارس خطته
فارس : فهمتوا ؟؟
يوسف : أهآآآ
ريان : فهــــمت
مشاري : خطييرين
سامي : والله مو سهلين
سارة : شفيكم كل واحد يكمل على جملة الثاني
فارس : انتبهي سارة لايطقونا عين على افكارنا اقري على نفسك
سارة : إي والله بسم الله الرحمن الرحيم
فارس : بروح اقول لأبوي عشان لانتوهق
ودخل فارس المجلس وقال لأبوه والرجاجيل وطبعا أبوه وافق عشان يأدبون ياسر لأنه بجد مجننهم
طلع فارس من المجلس وعلى وجهه ابتسامة انتصار
&&&&&&&&&&&&&&&&&&&&&&&
عند ياسر وتركي ..
ياسر : تركي تـــــــــركي تعاال
جا له تركي : هلا شنو تبغى ؟؟
ياسر قاله كل شي
تركي : أهآآ أجل يلا
وراحوا لمبنى الشباب
&&&&&&&&&&&&&&&&&&&&&&&&&
يوسف : اسكتوا جاو

ريان : تأخرت شوي ليه كنت بتهرب
ياسر طنشه وتركي نفس الشي
مشاري : شف عيال الذين مسوين فيها منطنشينا
ريان : إي والله على أخر زمن أحنا الكبار يطنشونا
مشاري يهز راسه : خربت الدنيا
يوسف : يلا بلا كلام شياب أنت وياه
ريان ومشاري ناظروا بعض : هههههههههههههآآآآي
راحوا فارس وسارة وياسر وتركي المجلس بس مادخلوا داخل يعني دخلوا و وقفوا جهة الباب
فارس : يبـه
بوفارس : نعم
فارس : الله ينعم عليك .. يــبه شوف ياسرووه شنو سوا ببنتك خوفها بالصرصور ومن بعدها قامت تبكي وبعدين سكتت ولاقامت تتكلم وتريكان لاحق روان بجرادة ومخوفها

طبعا ياسر وتركي يناظرون بالارض يفكرون شنو بيقولون

باللحظة الي كانوا ياسر وتركي منزلين روسهم للارض سارة ابتسمت وهي تعض على شفتها السفلية ورافعة حاجبها وفارس ناظر بأبوه وغمز له وطبعا أبوه فهمه
بوفارس بهيبته : صحيح هالكلام يا ياسر وتركـي
ياسر وتركي طبعا لارد
بوفارس وهو يتعمد يعلي شوي من صوته : صحيح ولا لأ
ياسر وتركي بشوي من الخوف : صحيح
بوفارس : اسمع يا ياسر يا انك تراضيها والحين ولا أنك ماتدخل بيتنا الجديد أبدا فاهم
ياسر : بس يا عمي أهي الي بدت
بوفارس : وخير ياطيير أهي الي بدت وأنت مصدق عمرك ومستقوي على بنت ها
ياسر لارد
بوفارس : وأنت ياتركي ماتستحي على وجهك ها لاحق بنت عمك بالجرادة حتى أنت مثل ياسر إذا ماراضيتوها والحين ولا ماتدخلون اثنينكم بيتي الجديد
بويوسف : اسمح لي يابوفارس .. تركي أنت محروم شهر كامل ماتطلع من البيت ومافيه كمبيورتر إلا لمن تسوي الي قاله عمك بوفارس
بو احمد : حتى انت يا ياسر نفس الشي
ياسر وتركي فتحوا فمهم مو مصدقين  ونزلوا روسهم
وبنفس اللحظة الي نزلوا روسهم فارس وسارة رفعوا يدينهم وسوو حركة الإنتصار بالصبعين الوسطى والسبابة
ياسر رفع راسه وفارس وسارة بسرعة رجعوا لوضعيتهم  وبتململ قال: خلاص خلاص بنجرب وبنراضيها احسن من ننحبس بالبيت
بوفارس : الحين راضوها وقدامي يلا
مشاري دخل المجلس وصفر : أووه شباب تعالوا شوفوا ياسروه كيف بيراضيها تعالوا لايفوتكم
جا ريان ويوسف وسامي
ريان : دقيــقة دقيقة
فارس : شنو ؟
ريان : دقيقة بتصل على الشهود
سامي : شهود ؟؟ ليه احنا بملكة ؟
ريان : دقيقة وتعرفون
اتصل ريان على اخته ملاك
ملاك : بناات بنات اسكتوا شوي ريان يتصل علي
البنات اسكتوا
ملاك : هلا ريان
ريان : هلا بك .. أقول ملاك تعالي أنتي وروان وبقية البنات إذا يبغون يجون لمبنى الشباب نبغاكم شوي
ملاك : شنو تبغى أول بعدين نشوف نجي ولا لأ
ريان : أقولك تعالوا احسن بيفوتكم شي وترى سارة هنا
ملاك : خلاص ثلاث دقايق وحنا جاين
ريان : أوكي .. سلام
ملاك بعد ماسكرت من ريان : بنااات ترى ريان يقول تعالوا مبنى الشباب فيه شي بيفوتنا وهناك سارة .. انا عن نفسي بروح روان تجين معي ؟؟
روان : اكييد مايبغالها تفكير بروح
رهف : حتى أنا معاكم معاكم
مسك : يلا حتى أنا وباخذ الكاميرا يمكن نحتاجها
دانة : أنا بجلس هنا
دانيا : أجل بجلس معاك
ملاك : يلا
وطلعوا البنات

عند الشباب ..
مشاري : ليه تخليهم يجون ؟؟
ريان : لا بس بتشوف الحين
جاوا البنات
ملاك : ريان ريااان
طلع ريان من المجلس : تعالوا لايفوتكم ياسر وتركي بيراضون سارة لانه خوفها بالصرصور ووو ... إلخ
وقالهم السالفة وقالهم عن خطة فارس
روان : يلا يلا ندخل لايفوتنا شي
ملاك : إيه شي ماينتفوت مرة وحدة بالعمر تجي
رهف : مسك شغلي الكاميرا صوريهم عشان نتذكر هاللحظة بعدين
مسك شغلت الكاميرا : إي إي يلا بسرعة
ودخلوا المجلس

ياسر يطالع البنات يدخلون ورافع حاجبه يعني مو عاجبه الوضع
مسك وقفت قبال فارس و سارة و ياسر وتركي عشان تصورهم عدل : يلا راضوها
ياسر ميل فكه السفلي ويطالع بالسقف و حاط يده على رقبته من ورا : أسف
الكل ماعدا سارة : هههههههههههههههههههه
ياسر : شفيك ماعجبتك كلمة أسف شنو اسوي لك عشان ترضين ؟؟
سارة لارد
ياسر : عاد يلا بلا نذاله أنفذ لك أنا وتركي طلب الحين إذا طلبتي
سارة واخيرا تكلمت بهدوء خوف ياسر شوي : اي شي ؟
ياسر سكت بعدين تكلم : اي طلب اطلبي
سارة بهدوء: إممم تخدم الشباب لمدة ساعة انت وتركي
الكل : اووووه طلب خطير
ياسر : نـــــــــــــعم شنو قلتي ؟؟ ماسمعت عيدي ؟
سارة ناظرته بهدوء بدون ماتتكلم
بوفارس : عجبك طلبها ولا مع السلامة ولا تدخل بيتي فاهم
ياسر بانفعال : لالالالالا خلاص خلاص
روان : شنو خلاص يعني موافق ولا ؟؟
ياسر ناظر روان نظرة قهر : أي موافق عجبك
بوفارس : وأنت ياتركي ؟
تركي : إي موافق
ملاك : دقيقة بقول شي
مسك وجهت الكاميرا جهة ملاك: قولي
ملاك : أحم أحم حكمت المحكمة حظوريا على المتهمين ياسر بن عبدالهادي ال ..... وتركي بن عبدالرحمن ال .....
ياسر قاطعها : والله لو أني سارق بنك ماقلتي هالكلام
يوسف يضرب بقوة على الطاولة الصغيرة الي جنبه : ممنوع الكلام في المحكمة
ملاك سفهته : بجعلهم خدم للحاظرين ريان مشاري فارس يوسف سامي لمدة ساعة
مسك وجهة الكاميرا للشباب عشان تصورهم
ملاك :وذالك بسبب جريمتهم الشنيعة والفظيعة والتي دائما يكررونها ألا وهي
روان : تصدقين عجبتني ألا وهي
ملاك : صدق ضيفيها بالقاموس حقنا
ياسر باعتراض : ليه روانوه تتكلم وأنا لا
يوسف : اص اص ولا كلمة لانك مجرم فاهم .. ملاك كملي
ملاك : طيب .. ألا وهي ملاحقة سارة وروان بالجراد والصراصير
رهف : يستاهلون
سارة : كح كح الي عنده دفاع أو اعتراض يرفع يده
سامي : ههههه
سارة رفعت حاجبها : خير أخ سامي في شي يضحك ؟
سامي : ههه ليكون بتخلونهم ينفذون الحكم جد ؟؟
فارس : اكيييد والي ماراح ينفذ له العقوبات الي قالها أبوي
بوفارس : خلاص تيسروا وخلوهم ينفذون الحكم
روان وسارة وملاك صفقوا صفقتين بقوة بنفس الوقت : انتهت الجلسة
الكل : ههههههههههه
طلعوا من المجلس البنات والشباب من المجلس
رهف تناظر ساعتها : ثلاثة اثنين واحد بدت ساعة الحكم
سارة تناظر ياسر وتهز راسها يمين وشمال : تيك تاك تيك تاك الوقت يمشي
ملاك : يلا أنا برجع المبنى حقنا
البنات يلا
فارس : ياسروه جيب لي ماي
ياسر راح يجيب ماي
يوسف : تريكان جيب لي عصير برتقال من الثلاجة
تركي : لاتنسى أنا اخوك ترضى يصير فيني كذا
يوسف يبغى يقهره : إي أرضى ويلا أنقلع جيبه
راح تركي يجيب العصير ورجع ياسر بالماي لفارس : خذ
فارس يناظر ياسر : احترم نفسك ياخروف أنا شيخك تقولي خذذ ها ؟؟
ياسر : أجل شنو اقول يا يا ياعم فارس
فارس : قول تفضل سم ياعمي فاهم
ياسر بصوت واطي : سم في بدنك إنشالله
فارس سمعه : ها شنو تقول ؟
ياسر : لا أبد أقول تفضل
فارس يبغى يطفشه : تفضل ياشنو
ياسر يدور عيونه دلاله على أنه متململ : ياعمي
فارس : إي حسبت بعد
الشباب : ههههههههههههه
جا تركي بعصير برتقال بعلبته  : جبت لك العصير
يوسف : سلامات عسا ماشر وين العصير ؟؟
تركي يمد العصير : يووه ماتشوف هذا هو
يوسف : احترم نفسك أنت الثاني يالخروف أحد يجيب عصير بالعلبة .. أقول جيب كاس زجاج وصبه فيه وحط ثلج ومعاه مزاز
تركي : لا والله قالوا لك خدامكم وأنا ما ادري
ريان: إيه انت خدامنا ونص ويلا شوف شغلك الحين لا بالنعال الحين أأدبك
تركي راح وهو يتحرطم
يوسف يكلم سامي : أقول ماودك شي من هالدخ ذا (يقصد ياسر)
&&&&&&&&&&&&&&&&&&&&&&&&&&&&&&&&&&&&&
عند البنات ..
مبعد يوصلون للمبنى
رهف تبغى البنات يروحون عشان تظل مع مسك : روان ملاك سارة
لفوا عليها : نعم ؟
رهف بسرعة : أخر وحدة أم عيال
رهف أهي قالتها ولا ماقالتها ماشافت لاملاك ولاروان ولاسارة
مسك : الحمدلله والشكر ينقال لهم سابينهم
رهف : هههه ماودك نتمرجح شوي
مسك : يلا
جلسوا على المراجيح وقاعدين يتمرجحون بالخفيف
رهف : أحس أني مو مطمنة عدل
مسك : على ؟؟
رهف : على مشاري وحركاته معك
مسك : عادي تطمني والله العظيم ما صار شي
رهف : تراك حلفي
مسك : خلاص رهووف الحين بيجي من تقولين مشاااا ... ( إلا يجيهم صوت من وراهم)
....... : شفيه مشاري ؟
رهف وقفت تمرجح ولفت : مشاريووه بلا هالحركات انقلع
مسك ما لفت : بسم الله جني يطلع بكل مكان
مشاري قرب من مرجيحة مسك ومسك مو حاسة فيه لانها ما التفتت ويمسك المرجيحة حقتها ويدفها شوي بقوة
مسك اخترعت شوي : يـــمه
مشاري : هههه أنا جني ها ؟؟
رهف : يا قليل الأدب انقلع وهذا أنا موجودة أجل كيف لو أنا مو موجودة
مشاري يناظر اخته رهف وتقدم من مسك وصار قدامها ومسك مرجيحتها وصارت مسك بين ذراعيه فارتبكت شوي: انتي انقلعي اول بعدين أفكر شنو أسوي
ونزل راسه بمستوى مسك ومسك كردة فعل طبيعية رجعت راسها لورى
مشاري : ههههه شفيك ماراح أكلك .. ناظريني
نزلت رهف من مرجيحتها ومسكت مشاري وسحبته شوي عن مسك : مشاريوه باعد عن البنت احرجتها وترى بقول لأبوي أخليه يسوي لك مثل ماسوو بياسر وتركي
مشاري : أوووه ماتخلين الواحد ياخذ راحته
ورجع مشاري للشباب
مسك : بصراحة يارهف أخوك جرئ لأبعد درجة هذا واحنا بالمزرعة وبين أهلنا
رهف : أهو مايهمه وين كنا بالبيت بالسوق بالمريخ اي مكان مايتغير طبعه

نهــــــآآية البارت الخــــآمس .. ^^

أرائكم وتوقعاتكم ؟

&&&&&&&&&&&&&&&&&&&&&&&&&&&&&&&&&&&&&&&&

~| البــآرت الســـآدس |~

مشاري يناظر اخته رهف وتقدم من مسك وصار قدامها ومسك مرجيحتها وصارت مسك بين ذراعيه فارتبكت شوي: انتي انقلعي اول بعدين أفكر شنو أسوي
ونزل راسه بمستوى مسك ومسك كردة فعل طبيعية رجعت راسها لورى
مشاري : ههههه شفيك ماراح أكلك .. ناظريني
نزلت رهف من مرجيحتها ومسكت مشاري وسحبته شوي عن مسك : مشاريوه باعد عن البنت احرجتها وترى بقول لأبوي أخليه يسوي لك مثل ماسوو بياسر وتركي
مشاري : أوووه ماتخلين الواحد ياخذ راحته
ورجع مشاري للشباب
مسك : بصراحة يارهف أخوك جرئ لأبعد درجة هذا واحنا بالمزرعة وبين أهلنا
رهف : أهو مايهمه وين كنا بالبيت بالسوق بالمريخ اي مكان مايتغير طبعه
مسك حطت يدها على قلبها وتنهدت تنهيدة راحة : تصدقين بغى قلبي يوقف ودمي نشف من جسمي أخوك هذا فيه شي يظني من هالبنات الي يغازلهم
رهف : ماعليه نرجع البيت واتفاهم معه بصراحة زودها يظن أن ماحد بيوقفه
......... : عن من تتكلمون ها ؟؟!!
لفوا رهف ومسك على جهة الصوت : ساروووة
سارة جات عندهم : ها عن مين قولوا ولا ترا بنشر الخبر على الكل
رهف ناظرت مسك : قولي لها انتي أوكي
مسك : سارة في البيت أقولك ويلا ضفي خشتك عنا
سارة : شنو يصبرني لمن نرجع البيت قولي هنا
مسك : لاتخليني أهون وما أقولك ابد
سارة : لالا خلاص بس بالبيت تقولين لي وعد ها
مسك : أي أي يلا روحي وفكينا
سارة راحت وراحوا وراها رهف ومسك للمجلس

عند الشباب ...

مشاري وهو مبتسم يكلم ياسر: عصير ليمون فرش طازج ومعه ثلج
ياسر رافع حواجبه الثنين : ها شنو قلت ؟؟
مشاري وهو لحد الحين مبتسم : عصير عصير ليمون ماتعرف الليمون فيه عصير بالثلاجة صبه وحط ثلج فهمت
ياسر : أي فهمت شقالوا لك عني لوح ( وراح )
يوسف : تعال تعال أنت تختفي وترجع وإذا رجعت نشوفك تبتسم شنو مسوي
مشاري جلس وحط رجل على رجل : ابد سلامتك ماسويت شي ليكون بعد حرام استانس
فارس : إيه والله كل مايختفي يرجع نشوفه شاق الحلج مايندرى وش مسوي
سامي : ماعليكم منه بعدين بيقولكم
جا تركي مع العصير وقال بطريقة استفزازية : تفضل ياعمي
يوسف : حطه على الطاولة
فارس : تريكان تعال دلك كتوفي
الكل : ههههههههههههههههههههههههههههههههههه
تركي : لابعد شرايك أدلك رجولك أحسن عشان يصيرون بالجمله
فارس : يبغى يحرق دمه : والله فكرة
تركي : أقول لاتصدق نفسك
رجع ياسر وعطى مشاري العصير
سامي : أقول فارس بأي مدرسة تدرسون انت ويوسف ؟
فارس : ربــي يسلمك في مدرسة ....... الثانوية
سامي : اهآآ حلو أجل بنقل معاكم بنفس المدرسة
يوسف : والله فلله تعال أنا وفارس بنفس الفصل
سامي : خلاص بس شنو اسم فصلكم عشان اقولهم يحطوني فيه
فارس : 3\3 علمي
يوسف : حلو حلو كملت والله لأطلع خياس هالمدرسين خخ
ياسر : كم الساعة ؟؟
يوسف يناظر ساعته ويبتسم : يابعد قلبي باقي نص ساعة ويخلص العقاب تو الناس
فارس : هــي انت وياه جيبوا قطعة كرتون وحركوا يدينكم حركوا الهوا
ياسر يهمس لتركي : والله أنهم مصدقين أنفسهم
تركي بنفس الهمس : بقوة حدهم ومسوين خفاف دم
ريان : اقول ياخواريف شنو تتساسرون فيه ها ؟
تركي : مالك شغل أسرار
فارس : أسرار ولا أبرار ههههآآي
يوسف : حلوة كفك
ياسر : ياكرهكم إذا بتخففون دمكم
تركي : تقصد يثقلونه
سامي : أقول يوسف ، فارس مو كأنه غلط عليكم ؟
تركي : ياحبك لإشعال الفتن
ريان : أقول أنت وياه مدام ماعندكم شغل روحوا خذوا سطل الماي وصابون وغسلوا سيارتي وسيارة مشاري
مشاري : والله فكرة يلا ضفوا وجيهكم غسلوهم وبعدين تعالوا نظفوا الأرض وشوفوا الرجاجيل داخل المجلس يبغون شي ولا شي ووووو
وعلى هذا الحال استمروا الشباب في كرف ياسر وتركي ماخلوهم يجلسون بحالهم
&&&&&&&&&&&&&&&&&&&&&&&&&&&&&&&&
عند البنات ...
أم مشاري : يلا بنات وحدة منكم تنادي الشباب يجون يتغدون هنا
سارة : أنا وروان بنروح
روان : وليه أنا اللي أروح معاك
سارة : ياذكية عشان أودي جيتاري لفارس ونشوف ياسروه وتريك شنو سوو فيهم الشباب
روان : أجل يلا

وصلوا روان وسارة لمبنى الشباب
شافوا تركي وياسر شايلين الأغراض وكل واحد من الشباب يقول حطه هنا لاحطه هناك بهذلوهم تبهذل
روان تناظر ساعتها : ول خلص وقت العقاب من ربع ساعة ماشالله لهالدرجة تحبون تخدمون
ياسر وتركي رموا الأعرض على الأرض وقاموا يناظرون الشباب نظرة حقد
تدخل سامي : مشكورين على الخدمة المجانية ويلا مع السلامة
مشاري : يووه لاتناظروني كذا كانت فكرة سامي أن أحنا نأخر الوقت شوي صح شباب
الشباب : صح
تركي وياسر يطلع الشرار من عيونهم : نردها لكم بيوم ثاني (ومشوا)
الكل : هههههههههههههه
سارة تذكرت : إي فارس خذ الجيتار خله عندك لمن بعدين ويلا ترا الغدا جاهز
فارس : خلاص خذيه معاك وإذا جينا نمشي حطيه بالشنطة حقت سيارتي
طلعوا الرجاجيل من المجلس : يلا الغدا قوموا
ريان : شداركم ؟؟
بومشاري : توها خالتك هنادي(أم أحمد) متصلة علينا
سامي يكلم فارس بهمس : شبعان أكلت فطيرت زعتر ماودي أكل
فارس بنفس الهمس : أقولك قوم برضاك أحسن لك لايقومون عليك الدنيا خخ
يوسف : قوم لايغسلون شراعك
طبعا بعد صراع دام دقيقتين الرجاجيل اقنعوا سامي يقوم يتغدا معاهم
طبعا السفرة خلوها برا المبنى وهذا إقتراح من الماس (أم فيصل) لأن الجو مو حار والشمس مغيمة فصاير الجو رايق وخلو سفرة الحريم والرجاجيل متصلين ببعضهم بس الرجاجيل بجهة والحريم بجهة
جلس الكل على السفرة والكل ياكل وطبعا على السفرة ماتخلوا من السوالف
سارة أكلت شوي وقامت وهي ماسكة بيدها اليمنى شوكة فيها ورق عنب واليد الثانية ماسكة جوالها وتناظر فيه: الحمدلله
بوفارس : جلسي أكلي ماكلتي شي
ملاك : ماعليك خالي منها توك تدري بنتك أكلها دايم قليل على الغدا

أم فارس : الجوال ماراح يطير عنك تعالي اكلي
سارة : ما ابغى بخلص اللعبة وبعدين أفكر
ياسر دخل عرض ويقلد على سارة : ما ابغى بخلص اللعبة وبعدين أفكر .... ماعليك منها الي بياكل بضرسه ينفع نفسه
الكل تقريبا خلص وقام يغسل
سارة : لااااا أووف خلص الشحن وماجبت شاحني .. فارس جبت شاحنك ؟؟
فارس : إيه بسيارتي خذي هذا المفتاح تلقينه في الدرج الي تحت المكيف
سارة خذت المفتاح : طيب
فارس : وشوي شوي بالباب مو تكسرينه أعرفك تصفعين بالباب
سارة : إن شالله
فارس : وأنتبهي تشيلين شي من مكانه
سارة : طيب طيب
وتوه فارس بيقول شي إلا سارة تروح بسرعة : خلاص والله صدقت مسك يوم قالت تموتون بالسيارة الجديدة
ياسر يخوف فارس : الحين تلقاها شمخت سيارتك ولا صفعت بالباب بقوة
فارس : أنقلع يلا يعني بتخليني أوسوس ها اذلف
سارة فتحت سيارة فارس وخذت الشاحن وتوها بتنزل شافت ورقة الفتت نظرها فتحتها وكان مكتوب فيها ( ... ليه الهجر S  ... ) وكان حرف S مكتوب بطريقة جنااان
سارة بنفسها " ليكون تحب يافويرس .. نشوف بعدين ياخبر بفلوس بكرة ببلاش "
ورجعت الورقة مكانها ورجعت المزرعة
سارة : خذ مفتاحك ( وراحت شبكت الشاحن بالجوال يشحن)
فارس خذ المفتاح وحطه بجيبه
والرجاجيل راحوا على المبنى تبعهم إلا الشباب قالوا بيريحون وبعدين برجعون مبناهم
سيف وسالم جاوا يركضون : يلا نسبح يلا نسبح
طبعا ولا واحد من الشباب قام يسبح
عمار : نثبح نثبح ( نسبح نسبح )
ام فارس : يلا اسيل وانا براقبهم
دانيا : عبدالله قوم اسبح معاهم
قام عبدالله معاهم
دانة : ولد خالي بومشاري شحليله هادي مررة
روان انقزت : قولي ماشالله لاتجي عليه عين منك توف توف
دانة : ماشالله ماشالله يــمه منك بس
دانيا : سامي في أي صف انت ؟؟
سامي : ثالث ثنوي
ملاك : إلا بقولك أنت عندك أخت صح ؟ بأي صف ؟؟
سامي ابتسم : تقصدين سمر في ثاني ثنوي يعني كبر مسك بنت عمي بوفارس
مسك : واخيرا في أحد بعمري
رهف دقتها بكوعها : واحنا مانكفي
مسك : أنتي على الأقل كبرك ملاك وروان مع سارة إلا أنا بس أخيرا جات وحدة مثلي
سارة تناظر بسامي وهي حاطة صبعها الإبهام تحت شفتها السفلية : أنت عندك أخو فلللته بس نسيت اسمه بس رهيب كان اول دايم ينكت
سامي : هههههههه تقصدين مشعل
سارة : إييييييييييييييي مشعل والله شي هالرجال
سامي : لحد الحين دمه خفيف
دانة : إي وعندك اخوي اسمه رامي صح ؟ الي فيه لتغة الراء
يوسف : بس بس ماسكين الولد تحقيق
سامي لف عليه : ولد بعينك أولا وثانيا لاتغار ولاتحسدني لانهم يكلموني ههههه
الكل : ههههههههههههههه
يوسف : ول من الحين وصرت جرئ
وظلوا الشباب والبنات يسولفون واكثر شي كانوا يسألون سامي عن الأيام الي قضاها ببريطانيا
فجأة طلعت أم فارس مبللة ماي وهي شايلة بنتها أسيل : لحقوا علي لحقوا علي بنتي بتموووت
الكل وقف وعلى راسهم علامة استفهام
ام فارس وصلت لعند الشباب والبنات وحطت بنتها على الارض : ساعدوني بنتي غرقت وموراضية تتنفس
البنات حطوا يدهم على فمهم
مسك دمعة عيونها : يمــه على أختي
سارة فاتحة فمها ومو مستوعبةالي يصير
قام سامي بسرعة : ابعدوا شوي
ابعد الكل عن اسيل قام سامي يضغط على صدر اسيل عشان يطلع الماي ويحط راسه على قلبها يحاول يسمع نبضها : مافيه نبض
الكل في حالة انصدام وأم فارس انهارت بكي
سامي مسك اسيل وسوا لها تنفس اصطناعي مرة ومرتين وثلاث
أسيل قامت تكح ويطلع الماي من فمها : كـــح كــح
الكل حط يده على قلبه مرتاح واللي يسمي بالله ويحمدون الله إنها ماراحت من بين يدينهم وكان وجه أسيل مايل للصفورة فأخذتها أم فارس للمجلس تغير ثيابها وترتاح
جلسوا الشباب والبنات
فارس متعجب : الله عليك ياسامي تعرف تسوي تنفس اصطناعي
سامي ابتسم: إيه شفيك
فارس : أول مرة اشوف تنفس اصطناعي على الهوا مباشرة
الكل : ههههههههههههههههههه
يوسف : ماعليك منه الأخ لحد الحين منصدم
ملاك : الحمدلله أنك كنت هنا طاح قلبي يوم طلعت أم فارس كذا
الكل : الحمدلله
ياسر : غريبة تعرف تسوي تنفس اصطناعي من علمك ؟
مشاري : يالذكي اكيد من بريطانيا
سامي : إيه من بريطانيا
سارة : وأنت كل شي متعلمه من بريطانيا
يوسف : حركات هناك .. أقول على مين طبقت هناك ؟؟
الكل التفت على يوسف يناظرونه
يوسف : شفيكم ؟؟
سارة وملاك : هههههههههههههههه
سارة : ماا فيهم شي بس تفكيرهم اكيد راح بعيد
يوسف : أيا النذلين لهالدرجة ماخذين علي فكرة سيئة
فارس : ههههههه صحيح سامي على مين طبقت هناك ؟؟
سامي : ههه لاتخافون على لعبة عشان نتدبرب على مثل هالمواقف
الكل : أهآآ
ملاك تكلم يوسف : شكلهم جد راح تفكيرهم بعيد
يوسف : وبقوة بعد
فارس : سارة جيبي جيتاري
سارة : طيب ( وراحت وجابت جيتار فارس وجيتارها ) خذ
فارس أخذ جيتاره يعزف
روان : أبغى أعزف جيتار
سارة : بس .. اخذي
روان : أحم مشكورة
وجلست روان تحاول تعزف بس ماعرفت
دانيا : رواان ازعجيتينا عطي سارة احسن
مسك : ههه مسكينة روان تظنه حق الروك هذا كلاسيكي
ملاك : ريحينا يابنت الناس أبغى أذاني
روان : أووه تحطمون الواحد  ( وتعطي سارة الجيتار )
سارة : ههه تعالي انا أعلمك
روان : يلا وريني
سارة : أول شي خذي حقي .. فارس عطني حقك
فارس عطاها : من جدك بتعلمينها ؟؟
سارة سفهته : يلا سوي مثلي
وظلت سارة تعلم روان كيف تحط اصابعها على الأوتار وكيف تعزف مقطوعة سهلة وقصيرة
سارة : يلا واحد اثنين ثلاثة
روان : يالله دااايم اخطأ
سارة : عادي مرة ومرتين وثلاث وأربع وتتعلمين
روان : أقول مسكي ماني بفاضية أتعلم الحين
مشاري : مو توك تقولين تبغين تتعلمين
روان : مالك دخل
اخذ فارس جيتاره وقام يعزف وسارة حطت جيتارها بشنطته المخصصة
سامي : ماراح تعزفين ؟؟
سارة : لا مو هنا عشان أمي تزقرنا مو كافي ماتدخله البيت
سامي : ليييييييه ؟؟
فارس : تقول تطردون الملائكة من البيت
الكل : ههههههههههههه
ريان : أقول ليه بكرة مانطلع كلنا المجمع نحوس شوي
مشاري : مايدخلونا بروحنا
ريان : ياذكي انا قلت كلنا يعني البنات معانا عشان ندخل
روان وملاك وسارة : لالالالاااااااااااا
يوسف : خير شفيكم معترضين
ملاك : بكرة جمعة
سارة : والناس مشغولة
روان : وبنكلم كم بنت ناخذ الواجب ونشوف كم كلمة نحفظها من هالكتب
ملاك : وبعده دوامات
سارة : وعندي أختبار
روان : واحتمال خالتي وبنتها أو صديقتي يزورونا
يوسف : بس بس عورتوا راسي
مشاري : ماشالله كل وحدة تكمل على الثانية
ريان : مايسوى علي اقتراح
ملاك : ماعليه أجلوه ليوم ثاني
روان وسارة : إيه
فارس : طيب بس باقي البنات عادي مو لازم أنتوا
ملاك : لا والله احنا قلنا لا يعني لا
فارس : يمــه منك لا تعالي دوسيني بعد
ملاك تستهبل : لو حلال عادي
سارة : ولا يهمك أنا أدوسه بدالك
ريان حط يده على كتف فارس : انتبه لنفسك ( وقام حظنه ومسوي نفسه يبكي )
الكل قام يضحك لان فارس وريان ضابطين الدور
ريان قطع وردة من الشجر الي حولينهم وقدام الكل : رهوووف تفضلي ياقلبي
رهف انصدمت يحبها ولا يتسهبل ؟؟ ولا قدام الكل

نهــــــآآية البارت الســـــــآدس .. ^^

أرائكم واقتراحاتكم تهمني .. ^^
&&&&&&&&&&&&&&&&&&&&&&&&&&&&&&

~| البــآرت الســـــــآبع |~


سارة : ولا يهمك أنا أدوسه بدالك
ريان حط يده على كتف فارس : انتبه لنفسك ( وقام حظنه ومسوي نفسه يبكي )
الكل قام يضحك لان فارس وريان ضابطين الدور
ريان قطع وردة من الشجر الي حولينهم وقدام الكل : رهوووف تفضلي ياقلبي
رهف انصدمت يحبها ولا يتسهبل ؟؟ ولا قدام الكل
الكل ومن ظمنهم رهف: هههههههههههههههههههههههههههههههههههههههه
( لان ريان جلس على رجلينه ورفع يده الي فيها الوردة لجهة رهف واليد الثانية حاطها على قلبه ويسبل (يرمش) برموشه بسرعة ومبتسم ابتسامة بطريقة تضحك )
مشاري استغل الفرصة وسحب الوردة من يد ريان بسرعة : باعد بس ماتعرف تستهبل شوف كيف و تعلم مني
و وقف قبال مسك بالضبط وقرب وجهه من وجهها وخلا الوردة تلامس شفايف مسك والوردة الفاصل بين وجهه و وجهها وقام يرمش بعيونه بشوي شوي

&&&&&&&&&&&&&&&&&&&&&&&&&&&&&&&&&&&&&&&&&&&&&&&&&

خلونا نشوف شنو كان مشاري يقول بنفسه بهذي اللحظة
| ~ مشاري ~|
ما أقدر أوصف لكم شعوري بهذي اللحظة قلت بجرب اسوي نفسي استهبل عشان اقرب منها أأأأهـ سبحان من خلقها جمال وثقل ..سرحت في عيونها .. عيونها ذباحة شفايفها لون الكرز ما أقدر ياناس على هالبنت وربي بتجنني يعجز لساني عن وصفها تمنيت بهذي اللحظة اقرص خدودها .. لاتسألوني ليه بس كذا أحس ودي اقرص خدودها ..
&&&&&&&&&&&&&&&&&&&&&&&&&&&&&&&&&&&&&&&&&&&

مشاري بصوت هيمان ويعلي ويعلي ويخفض صوته عشان ماحد يشك: أحــبووكــي
مسك حست بأنفاسه على وجهها ومن حركته ماقدرت تنطق أو تتحرك

&&&&&&&&&&&&&&&&&&&&&&&&&&&&&&&&&&&&&&&&&&

وخلونا نشوف شنو كانت مسك تقول بنفسها بهذي اللحظة
|~ مسك ~|
قرب مني مشاري وانا أقول الله يستر لايسوي شي قدامهم مرت لحظات إلا اشوف وجهه قبالي وحسيت بأنفاسه تحرقني وشعرت ببتلات الوردة تداعب شفايفي ناظرت بعيونه .. أول مرة أحس أن عيونه وساع وكحيله لون عيونه جذبني لونهم مثل سواد الليل .. حواجبه مرسومه رسم ملامحه تجنن وانا أقول ليه البنات خاقين عليه .. ماينلامون والله .. أحس أني خقيت

&&&&&&&&&&&&&&&&&&&&&&&&&&&&&&&&&&&

بنفس الوقت الي قال فيها مشارري أحبك جاته كورتين على ظهره بقوة وألمته الظربة
مشاري لف : آآآآآآآآآآآآآآآآآآآآي و وجع من الي رماها
فارس وروان بنفس الوقت : أنــا
ريان : الحين بذمتك تسمي هذا استهبال والله أنا أحسن منك
روان : أنت تلعب علينا هاا
فارس : اقول مشاري ولك قوة عين تسوي هالشي قدامنا
مشاري يتصنع البراءة : ماسويت شي
فارس تكتف ورفع حاجبه : أجل أنت شنو سويت
مشاري : تبغيني اسويها مرة ثانية تشوف
فارس سحب مشاري من بلوزته من ورا : خلاااص يرحم أمك سكر السالفة
مشاري يحرك الوردة على خد فارس بسرعة : هههه أعصابك ياخوي
فارس ترك مشاري ويبعد الوردة عن خده: بس بس ازعجتني
ملاك : بنات شباب
البنات والشباب لفوا عليها
ملاك : ماتحسون أنه ملل ولا أنا الوحيدة الي حاسة بهالشي
سارة الي كانت جالسة جنب ملاك وحاطة يدها على خدها علامة الملل : إيه والله  مافيه شي يونس
رهف : يلا حكركوا مخكم وعطونا اقتراحات
يوسف : شنو حكركوا ؟؟
روان : ماعليك هذا مصطلح عندنا معناته حركوا شغلوا فهمت
ياسر : ماشالله بعدين فتحوا لكم قاموس
ملاك : فاتحينه من زمان
سامي : حوسوا بالمزرعة يمكن يروح الملل
ملاك : لالا الدجاج مفتوح لهم باب القفص يعني منتشرين بالمزرعة
مسك : أبوي دخلهم وسكره عشانك
روان : بس قديمة حركة الحوسة نبغى شي أحسن
دانة : لعبوا بالرمل مو عاجبكم شي
روان وملاك وسارة حطوا يدينهم على وجيهم عشان مايقومون على دانة
رهف : الحين اقتراحك يادانة بذمتك هذا اقتراح
دانة : ليه شنو فيه
ملاك بعربجية : أقول خليك بعيد عني يالرقيقة يالرومنسية خلي اقتراحك للبزران شنو شايفتنا ها نلعب بالرمل
دانة : بس بس اكلتيني
سامي أخذ جيتار فارس قام يعزف
الكل لف عليه وجلسوا يسمعون
ريان : حلو عزفك
سامي : أدري ... وقبل لاتسألون هناك في بريطانيا في حصص موسيقى تختار آلة تتعلم تعزف عليها وأنا أخترت الجيتار
سارة : شرايكم نسوي فرقة موسيقى ؟؟
دانيا : كيف ؟
سارة : أنا وفارس وسامي نعرف نعزف جيتار ومسك اختي تعرف تعزف على الأورغ
دانيا : مسك صحيح تعزفني أورغ
مسك : ايه عندي واحد اقنعت امي تخليه بالبيت
فارس : شفتوا كيف الظلم أهي تحط اورغ عادي أنا جيتاري احطه بالبيت لا
سارة : خلاص تراني امس مسكتها مسكة عشان تخليك تدخل الجيتار البيت ورضت
سامي : طيب كملي نسوي فرقة ؟؟
تركي : الأخ صدق جد
سارة : اسكت أنت .. إيه والباقي ندربهم على اي آله يختارونها وخلاص
فارس : أجل يصير خير
الكل ساكت
سارة : اووف كلكم ساكتين يلا عطونا اقتراحات ملينا
ملاك : الحين يعني شلوون مليت
روان وقفت بسرعة : لقييييييييييييتها
ملاك وسارة ورهف ناظروا روان
ملاك : أنتي الأمل الوحيد قولي
روان : ولا أقولكم ماراح اقول
ملاك وسارة ورهف وقفوا سارة وقفت ورا روان ومسكتها من كتوفها وملاك وقفت قدام روان ورهف جنب ملاك
ملاك : تكلمي
روان : يمه منكم خلاص بقول
رهف : نسمع
روان : نخلي واحد من الشباب يفحط فينا
رهف وملاك وسارة يناظرون بعض باستغراب وفجآة ارتسمت على وجيهم ابتسامة عريضة
ملاك : يلا
فارس : اسمعوا انا ماني بسايق فيكم بسيارتي
سارة : أنت خلك على جنب مع سيارتك
ريان : ولا أنا ما أحب افحط
مشاري : حتى أنا
يوسف : لاتناظروني ماجبت سيارتي
سامي : انا أبد ماعندي خخخ
روان : يلا مشاري أدري أنك تحب تفحط
مشاري : قلت لا يعني لا
رهف : تكفى يامشاري ترى تكفى تهز الرجاجيل
ملاك وروان وسارة ورهف : تكفـــــــــــــــــــــى
مشاري : لاتحاولون
ملاك : نجيب معنا مسك
مسك : نعم نعم من سمح لكم
روان وسارة : إيه نجيبها تكفــى
مشاري يحك خده : إممم لالالاااا لاتحاولون
رهف : نخليها تجلس قدام جنبك
مشاري بسرعة ناظر مسك يشوف ردة فعلها
ملاك : إيييه
مسك : خيييير تراني مو لعبة بيدكم
ريان : العن يومكم تتمسكنون لمن تتمكنون
مشاري ابتسم : أوكي
رهف وملاك وسارة وروان : هـــــــــيآ أخيرا
فارس : ما أسمح لأختي تجلس قدام اخاف يصير لها شي
ملاك : تكفى لاتسوي نفسك الاخ الي يخاف على أخته
فارس : أنا أرضى بشرط
ملاك ورهف وسارة و روان بنفس الوقت : خيييير
فارس : يمـه منكم .. شرطي أني أجي معاكم
الشباب : حتى أحنا
روان : لا والله السيارة ماتكفي
يوسف : عادي ناخذ سيارة ابوك
ياسر : إيه سيارته باص كبيير
مشاري : خلاص جيبوا المفتاح
راحت روان خذت المفتاح من ابوها ورجعت : خذ
مشاري : يلا
دانة : أنا أخاف ما راح أجي
ملاك : خففتي علينا
دانيا : احس أني كبرت على هالحركات ما راح أروح معاكم
رهف : براحتكم بس بيفوتكم نص عمركم
سارة : إيه مرة بالعمر تصير
دانة تشجعت : أجل بجرب وأمري لله
راحوا الشباب والبنات للباص
مسك واقفة جنب الباب: لا ما أبغى أركب قدام
ملاك تركب ورا : لايكثر بس واركبي
سارة : بلييز لاتخربين فرحتنا
روان : أخوي مسالم ما ياكل
رهف : صحيح لاتخربين فرحتنا
وركبوا ملاك سارة و روان ورهف في أخر الكراسي
وبعدهم دانة وجنبها أخوها ياسر وتركي ويوسف
وبعدين ريان وسامي وفارس
ومسك مو راضية تركب
مشاري واقف عند الباب الي ورا : يلا نفذوا وعدكم
ملاك بعربجية : مسكوووه و وجع يلا اركبي وخلصينا ما راح يقتلك
مسك : أووه طيب طيب
وركبت قدام وركب مشاري
روان : مشااااري سو حركة القشطة
مشاري : ابشري خليني بس أشغل السيارة
سامي : شنو قشطة بعد
ياسر : الحين تعرف
دانة : بسم الله
رهف تبغى تخوف دانة أكثر : والله القشطة شوي وتحسين نفسك مرتجة
دانة : سكتي
ملاك تزيد عليها : أيه والله تحسين أن السيارة راح تنقلب
دانة : نزلوني
ياسر : مافيه .. و وجع اسكتوا خوفتوها
مشاري : مستعدين ؟
الكل : إيييه
مشاري : قوووو
وبدا يسوي حركة القشطة يحرك السيارة يمين يسار يمين يسار بسرعة جنونية لدرجة أن راسك يرتج
ملاك و روان وسارة ورهف يصفقون والشباب يصفرون ويغنون
ملاك ضربت راسها بالنافذة : اي اي ههههههههه
روان : ههههههههه
وظلوا يفحطون مدة طويلة تقريبا نص ساعة
طبعا البنات والشباب مو منتبهين للي قدام لانهم قاموا يغنون ويصفقون
مشاري : شرايك ؟
مسك لارد
مشاري : ياهوو أنا أكلمك
مسك لارد
مشاري مسك يدها : ناظريني
مسك سحبت يدها بسرعة : لاتلمسني
مشاري : ههه خلاص
دانة : تكفون خلاص احس أني برجع
ياسر : بس بس جنبك النافذة افتحيها مو هنا
مشاري : ها خلاص ولا ؟؟
ملاك : خلاص اخر مرة وننزل
سامي : أحس راسي دار
فارس : ماشفت شي خخخ هذا هو يعني يفحط بالخفيف
ريان : يلا نبغى حركة الايس كريم
البنات : إيييييييييه
سامي : الحين انتوا كل مسمياتكم بالأكل ليه
فارس : سلمك ربي هالحركة سواها مشاري وأحنا كنا ناكل ايس كريم وطبع الأيس كريم بوجهنا من التفحط
دانة : يمـــه نزلوونيي
البنات : واحد اثنين ثلاث يلاااااااا
مشاري بدا يفحط مرة ثانية الشباب والبنات ميتين ضحك
مشاري لف يسار بقوة وكل الي بالسيارة طاحوا على جهة اليسار
مسك كانت لافة جسمها كله على جهة النافذة ومن شدة اللفه طاحت على ظهرها على فخذ مشاري فغمضت عيونها
مشاري يناظرها ويناظر الطريق مبتسم ونزل يده عن السكان (المقود) واليد الثانية يسوق فيها .. مشاري لمس وجه مسك
مسك فتحت عيونها بقوة وقامت بسرعة وعدلت نفسها على الكرسي
مشاري ناظرها : فديتك
مسك استحت ولفت وجهها عنه
مشاري : لبى قلبهم الي يستحون
الشباب والبنات : وقـــــــــــــف مشاري وقف
مشاري وقف : شنو فيكم ؟؟
نزلوا الشباب بسرعة والبنات نفس الشي
مسك نزلت : شنو فيكم ؟؟
الشباب والبنات : هههههههههههههه
نزلت أخر وحدة دانة وراسها يدور: حسبي الله عليكم
مشاري : شفيكم  ؟
ملاك : أبد سلامتك بغت دانة ترجع علينا
دانة حطت يدها على فمها وركضت داخل المزرعة
الكل : ههههههههههههههههه
ودخلوا داخل المزرعة

نهــــــآآية البارت الســــــآبع.. ^^

ارائكم وتوقعاتكم تهمني ..^^
&&&&&&&&&&&&&&&&&&&&&&&&&&&&&&&

~| البــآرت الثـــــــآمن |~


الشباب والبنات : وقـــــــــــــف مشاري وقف
مشاري وقف : شنو فيكم ؟؟
نزلوا الشباب بسرعة والبنات نفس الشي
مسك نزلت : شنو فيكم ؟؟
الشباب والبنات : هههههههههههههه
نزلت أخر وحدة دانة وراسها يدور: حسبي الله عليكم
مشاري : شفيكم  ؟
ملاك : أبد سلامتك بغت دانة ترجع علينا
دانة حطت يدها على فمها وركضت داخل المزرعة
الكل : ههههههههههههههههه
ودخلوا داخل المزرعة

&&&&&&&&&&&&&&&&&&&&&&&&&&&&&&&&&

دخلت دانة داخل المبنى بسرعة وشافتها أختها دانيا
دانيا : شفيك
دانة : دخلت على جهة المغاسل واستفرغت
دانيا : هههههههههههه قلت لك لاتروحين
دانة : حسبي الله عليهم
دخلت مسك ورهف : ههههههههههههه
مسك : شفيك تدعين كأنك عجوز سارقين خبزك خخخ
دانيا : شنو عجوز سارقين خبزك من وين متعلمتها
مسك : هذي من سارة و روان
رهف : تنرحمين والله
دانيا : قولوا لي شنو صار
جلسوا رهف ومسك يقولون لها شنو صار طبعا مسك ماقالت الي صار بينها وبين مشاري
&&&&&&&&&&&&&&&&&&&&&&&&&&
ملاك مبعد تدخل داخل المزرعة : روان سارة انتتظروا بربط خيوط جزمتي (وانتوا بكرامة) انفكوا
سارة و روان طلعوا وقفوا قدامها ومعطين باب المزرعة ظهرهم : هههههه
سارة : بصراحة ياروان أخوك فلــــته
روان : إي والله هذا أحسن شي فيه رج راسنا رج
ملاك وهي منحنية تربط خيوط جزمتها (وأنتوا بكرامة) : هههه شرايكم نسميه فلتت زماني ؟
روان تحك خدها بأطرف صبعها : إممم تصدقين والله لقب مو شين يليق عليه
سارة : خلاص كل ما فكرنا بلقب حق اي احد نعرفه راح نستخدمه بدل اسمه أحسن
ملاك : حلو حلو  .. يلا خلصت
روان وسارة توهم بيلفوا على الباب

طراااااااااااااااااااااااااااخ

ملاك رفعت راسها للباب : سكروووه
روان راحت عند الجرس : الحين يفتحووه
دقت الجرس سمعت صوت من ورا الباب : ههههههههههه خليكم برا أحسن وروني الحين من راح يفتح الباب لكم
سارة : عادي بندق الجرس ويجون يفتحوا الحين
الي ورا الباب : ههههه وهذا الجرس وطفيته وروني شطارتكم باااي
ملاك تضرب الباب بيدها بقوة : ياااسرووه و وجع افتح
.. لا رد ..
ملاك وقفت ضرب ولفت على سارة و روان : شنو نسوي الحين يعني نظل كذا برا
روان حركت كتوفها بمعنى ماتدري : ما أدري فكروا شوي يمكن نلقى حل
سارة ساكته وحاطة أطرف صبعها الإبهام على شفتها السفليه : ياسروه أكيد ذلف وطفا الجرس أكيد فيه حل
وظلوا واقفين دقيقتين يفكرون وبدون ماحد يتكلم
روان تناظر ساعتها : الحين الساعة اربع مرت خمس دقايق وأحنا برا
ملاك تناظر بعيد : هــي انتوا فيه سيارة جاية على جهة طريق مزرعتنا
روان خافت : أخاف يصير شي
سارة طلعت صوت بصبعها ومعالم الفرح بوجها : لقييييييتها
روان وملاك بسرعة: قولي
سارة : خلونا نلف ورا المزرعة فيـه...
قاطعتها روان : أييه فييه سلم
ملاك : أجل يلا عجلوا شوفوا الي في السيارة هناك يناظرونا
راحوا بسرعة ورا المزرعة وقاموا يدورون على السلم
ملاك : هذا هو  ساعدوني
روان وسارة ساعدوا ملاك ورفعوا السلم وثبتوه على الجدار
سارة : الله يلعنك ياياسروه في كل كتاب
ملاك : ههه شرايكم إذا دخلنا شنو نسوي فيه ؟
روان : خلينا ندخل بالاول بعدين نفكر
سارة : أوووه مشكلة الحين إذا خطرنا كيف ننزل من الجدار لأن الجهة الثانية مافيها سلم أو شي
ملاك : عادي ننقز على الارض صحيح  إنا الجدار رفيع شوي و بنتألم بس ماعليه
روان : يلا أنا بصعد الحين أمسكو السلم اخاف يطيح فيني
ملاك و سارة : أوكي
روان رفعت عبايتها لخصرها واربطتها ونفس الشي ملاك وسارة
سارة تكلم ملاك : كشخة جينزك
ملاك : أحم من ذوقك تسلمين حتى أنتي حلو حقك وروان نفس الشي
روان : هههه والله فاضين نسولف وأحنا برا
ملاك وسارة : ههههه
وصعدت روان وجلست على الجدار : يلا
ملاك : سارة أنتي اصعدي انا أمسكه لك
سارة : طيب
وصعدت سارة : يلا باقي أنتي
ملاك : يلا بسم الله
روان : ذبيحة هي
ملاك : ياحظي على الأقل أنتوا مسكت لكم السلم أنا ماحد ماسكه لي
سارة : يلا بلا تمنن علينا
ملاك وهي تصعد على السلم : مشكلتكم نذلات
روان وسارة بنفس الوقت : عليك هههههه
وصعدت ملاك وتوها بتوصل إلا بتحرك السلم
طااااااخ
ويطيح وعلى اخر لحظة مسكت روان يد ملاك اليسرى وسارة مسكت يدها اليمنى
ملاك : يمـــه
روان وسارة حاولوا يسحبونها بس ماقدروا
ملاك : تركوني أحسن
سارة : مجنونة أنتي لو نتركك الحين بتطيحين على ظهرك وتتعوقين
روان : شنو نسوي الحين ماقدرنا نسحبها
سارة : شوفي في أحد هناك
روان : يوووسف يوسفووووه
جا لهم يوسف الي كان يلحق القطو لأن فارس تحداه يمسك القطو
يوسف يناظرهم متعجب : شنو تسون هنا ها ؟
سارة تحاول أنها ماتفلت ذراع ملاك: بعدين نقولك ساعدنا ملاك بتطيح
يوسف : ها
روان بسرعة : يوسوووفوه وصمخ اطلع برا المزرعة عشان تساعدنا
يوسف استوعب بسرعة ركض وطلع برا المزرعة
يوسف وهو يلهث : هذا انا جيت
سارة : شنو تنظر امسكها تعبنا
يوسف ارتبك شوي بعدين مد يدينه لملاك وحطهم على خصرها : اتركوها بشوي شوي عشان لاتطيح
ملاك غمضت عيونها يوم حست أن يوسف مسك خصرها
روان وسارة قاموا يتركون ملاك شوي شوي لمن تركوها
روان : يلا أنا بنقز من الجدار سي يو
سارة : حتى أنا سي يو
ونقزوا لداخل المزرعة
يوسف وهو لحد الحين ماسك خصر ملاك ويلهث فنزل جبهته على كتفها : أنتوا شنو مسوين ؟
ملاك ارتبكت : أأأأأأأ يوسف
يوسف لحد الحين منزل راسه على كتفها : هاا
ملاك احمر وجهها ونزلت راسها : لو سمحت باعد عني شوي

يوسف رفع راسه بس ذقنه على كتفها وناظرها : ها >>> الأخ مفهي
ملاك بصوت اشبه للهمس : يوسف
يوسف ناظر يدينه وسحبهم عن خصرها : سوري ماكنت اقصد
ملاك نزلت راسها وبسرعة راحت عند الباب الرئيسي وكان مفتوح لان يوسف ما سكره ودخلت
يوسف راح وراها ووشافها تدخل ظل بناظرها لمن اختفت عن عيونه : هههههههههههههههه ( ودخل )
روان وسارة شافوا ملاك راحوا لها
سارة دقت روان بكوعها بالخفيف : روان مو كأن ملاك طولت مع يوسف برا
روان فهمتها : ايه تأخرت شكلهم مسوين شي شوفي وجهها أحمر
ملاك الي كانت سرحانة انتبهت لكلامهم  و سوت نفسها معصبة: ها عيدوا الي قلتوه
روان وسارة : بس بس ماتسوى علينا كلمة
ملاك : اييه شنو بتسون بياسروه الملعون
سارة تلفتت يمين وشامل شافت سكين على الأرض خذتها : الحين تشوفين
روان : ياخبلة
سارة : لاتخافون ماراح اسوي شي بس يعني تهديد تعرفون
روان : تجين معانا ملاك تاخذين حقك
ملاك : إيه على بالك بسكت يلا
وراحوا على مبنى الشباب
سارة تصارخ : ياسروووه وصمخ ياسرووه كأنك رجال تعال
كانوا الشباب جالسين برا على الكراسي الخيزران
ياسر وهو جالس على الكرسي : مبرووك دخلتوا كيف
روان : لا بعد تعترف بكل سهولة
ملاك : أنا ما أسكت عن حقي
مشاري : خير شفيكم
ريان : فهمونا حبة حبة عشان نفهم
سارة : رفعت السكين تأشر على ياسر : ذا الدلخ سكر باب المزرعة علينا وخلانا برا
روان تكمل وتحط كذبة : إيه زين قدرنا ندخل بسرعة كان فيه شباب يناظرونا
ملاك تكمل الكذبة : الحمدلله ظنيت أنهم بيخطفونا
الشباب لفوا على ياسر
فارس : خلاص روحوا أنتوا وبنبلغ وزير الداخلية و وزير المالية ( يقصد أبوياسر و
بوفارس)
سارة تسوي نفسها معصبة وتروح عند ياسر وبيدها السكين وتمسك ياقة ياسر : لا أنا باخذ حقي الحين
قام فارس ومسك يدينها : سارة بلا استهبال خلاص
سارة تسوي نفسها معصبة : اتركني عليه خلني اعلمه الأدب
وخلت السكين على خد ياسر : الحين اخذ حقي
ياسر بهاللحظة خاف : اتركيني يامجنونة
روان وملاك وسارة : هههههههههههههههههههههههه
سارة باعدت وقطت السكين بالأرض : فارس خلاص بلغ وزير الداخلية و وزير المالية يتصرفون
الشباب فهموا انه مقلب : هههههههههههههه
روان : ثلاثة واحد هووو
وطبعا فارس قال لأبوه وابو ياسر وأخذ ياسر تهزيئة محترمة

وراحوا  البنات المبنى حقهم وجلسوا سوالف لمن صارت الساعة ست
طلعوا الرجاجيل من المجلس : يلا مشينا
ريان : يووه تو الناس
تركي : مبعد يصير المغرب
بو فارس : لا خلاص الكل بيروح بيته كلن عنده شغل يسويه
سامي : اجل شرايكم تجون بيتنا الجلسة معاكم ماتنمل
بويوسف : لا اكيد أمك تعبانة الحين بعد السفر بعدين
يوسف يتنهد : أجل خيرها بغيرها
فارس : أجل أنا بوصل سامي بيتهم
ريان : تدل بيتهم ؟
فارس : إيه نسيت أن بيتهم جنب بيتنا الجديد
بوفارس : الي تشوفه بس هاا لاتسرع
سامي : إييه والله لو يسرع لأقطه من النافذة
فارس : ههه
وطلعوا كلهم برا المزرعة
سارة شافت سامي يركب سيارة فارس : ستووب ستووب سلااامات أنا و روان بنركب مع فارس
فارس : خلاص اركبوا ورا
يوسف : لاوالله أجل وين أجلس انا
فارس : اجل سارة و روان يركبون مع ابوي
سارة : على بالك بتقص علي بركب السيارة يعني بركب
يوسف : أجل عناد فيك أنا بركب مسوية أنك قوية
روان تروح : سارة باي ابوي مارضى
يوسف بنظرات تحدي : ها يلا روحي
سارة مدت لسانها : ما راح أروح
فارس فتح السيارة وركب وركبت سارة ورا كرسي فارس وركب سامي قدام
يوسف فتح الباب الثاني الي ورا سامي : اقولك اطلعي احسن لك كيف أركب
سارة بلا مبالاة : ماحد ماسكك تبغى تركب اركب
يوسف يتريق عليها وبنص ابتسامة : وبصفة شنو أركب جنبك أبوك ولا أخوك ها ؟
سارة : لا هذا ولا ذاك رح أركب مع عمي عبدالرحمن
يوسف عصب شوي : أقولك يلا نزلي لا أكفخك كف يعدلك
جا ياسر : اعصابك أعصابك خلاص أنا عندي الحل
فارس : عطنا الحل
ياسر دخل سيارة فارس وسحب يوسف جنبه : هذا هو الحل أصير الفاصل بينهم
سارة : لا والله انقلع برا يلا
ياسر يبغى يرد لها عقاب الساعة : اقول سكتي حمدي ربك تبغين تجلسين جنب الرجال كأنه زوجك بنات اخر زمن
سارة فتحت عيونها على كبرها : سلااااااااامات شنو قلت
فارس فتح نافذته : اسكتوا ... يبــه خلاص معي سامي ويوسف وياسر وسارة
بوفارس : خلاص احنا وراكم
ومشوا
سارة مكتفه يدينها ومتسندة على النافذة وتناظر ياسر : انت مع افكارك الي مثل وجهك مسوي زحمة بالسيارة
ياسر: انتي قلتيها بلسانك افكاري مثل وجهي و وجهي حلو أحم أحم بدون غرور
سارة : تراك شايف نفسك مرة ماتلاحظ
ياسر يبغى يقهرها : يوسف أقول ماتلاحظ أن في وحدة بزرة في السيارة
يوسف يبغى يرد لها حركة السيارة : اي والله بزرة وعقلها قد حبة الفستق
فارس : بس بلا إزعاج ادري لو أتركم تتخانقوا من اليوم لبكرة ماراح توقفوا
فارس وصل يوسف وياسر بيوتهم بقى سامي واخته سارة
فارس : هذا هو بيتكم صح
سامي : يس
فارس : أوكيك .. يلا سامي وصلنا بيتكم من غير مطرود برا
سامي طلع من السيارة ويطل من نافذة فارس : هههه أردها لك بعدين
فارس : نشوف .. أحم بغيت شي قبل لا أمشي
سامي : تعال أقلط بيتنا شوي
فارس : لا مايحتاج اسبوع الجاي ببسط عندكم
سامي : أوكيك باي ( ويدخل بيتهم الكبييير )
سارة لفت على فارس : فروس ثواني لاتمشي بجلس قدام
فارس : حياك تسوين لنا رزة بالسيارة بس والله ناقصك نقاب عشان تكمل لابسة لي عباية كتف وكاشفة وجهك
سارة ركبت قدام : أحم أحم على الأقل أنا عباتي واسعة تعرفها موديل الفراشة كأنها خيمة وحتى عيوني قمت ألبس عدسات سود وأنا ما احط زينة .. ويلا حرك
فارس : أهآآ .. أحرك ليكون سواقك وانا ما ادري
سارة : لاحووول ياكلمة ردي مكانك
راحوا سارة وفارس البيت ...

في بيت خالد (بومشعل) الي هو أبو سامي ..


نهــــــآآية البارت الثــــــــآمن .. ^^

ارائكم وتوقعاتكم تهمني ..^^

&&&&&&&&&&&&&&&&&&&&&&

~| البــآرت التـــــآسع |~


سارة ركبت قدام : أحم أحم على الأقل أنا عباتي واسعة تعرفها موديل الفراشة كأنها خيمة وحتى عيوني قمت ألبس عدسات سود وأنا ما احط زينة .. ويلا حرك
فارس : أهآآ .. أحرك ليكون سواقك وانا ما ادري
سارة : لاحووول ياكلمة ردي مكانك
راحوا سارة وفارس البيت ...

في بيت خالد (بومشعل) الي هو أبو سامي ..
دخل سامي البيت شاف أخته سمر : Hi soso  ( هاي سوسو )
سمر : هايات
سامي : Where is my mother? ( وين أمي ؟ )
سمر : سامي خلاص أحنا رجعنا السعودية لاتكلمني بالانجليزي
سامي : ههههه أوكي ماجاوبتي على سؤالي ؟
سمر : أمي توها نايمة من ربع ساعة وقبل ما تسأل عن مشعل مبعد يرجع من راح يجيب شركة حق تنظيف البيت ورامي لحد الحين نايم
سامي : ههه طيب أقولك مافكرتي بأي مدرسة راح تنسبين لها ؟
سمر : إممم والله ما اعرف
سامي : أجل أنا عندي لك أقتراح سجلي بالمدرسة الي يدرسون فيها بنات عماتي وعمامي
سمر : إممم بس ما راح تفرق أنا من زمان ماشفتهم وما اعرفهم عدل
سامي : عادي مع الأيام راح تتعرفين عليهم أوكيك ؟
سمر : اوكي
سامي توه يجلس على الكنب : إي نسيت ترا بيت عمي محمد (بوفارس) بينقلون بالبيت الي جنبنا بعد أسبوع
سمر مو مصدقة : أحلــــف
سامي : شفيك أقولك بينقلون على الأسبوع الجاي
سمر : والله مو مصدقة أخيرا على الأقل أتعرف عليهم
سامي يحرك شعره : شفيك شنو تتعرفين عليهم لهالدرجة ماتعرفينهم تراهم اجتماعين
سمر : لا بس أحس من زمااااان ماشفتهم  ( وتناظر ساعتها ) يووه بقوم أجلس رامي يتجهز للصلاة في المسجد
رامي وهو ينزل من الدرج ويسكر أزرار قميصه : شنو فيه غامي(رامي)الوسيم ( ملاحظة رامي فيه لتغة الراء )
سامي : بسم الله الرحمن الرحيم جني تطلع بكل مكان
رامي : والله مالجني غيغك (غيرك) تطلع من بعد صلاة الظهغ (الظهر) وما تغجع (ترجع) إلا الساعة ست ونص المغغب (المغرب) وين ذلفت ؟
سامي : والله انا أحسن منك مو طول الوقت نايم على الأقل أنا رحت زرت عمامي وعماتي وسلمت عليهم
رامي : اها بس شو موديك هناك مزعج خلق الله ؟
سامي : والله من الملل اتصل علي ريان ولد عمتي ألماس ومر علي و وداني المزرعة كانوا متجمعين هناك
رامي : أهآ أجل يلا مع السلامة بمشي المسجد عشان الجماعة
سمر باستغراب : بهالملابس ؟؟
رامي : شو فيها ؟ عادية
&&&&&&&&&&&&&&&&&&
رامي كان لابس قميص أبيض نص كم فيه رسومات جماجم بالاسود  وفاتح أول زرين منه ولابس سلسلة فضية وجينيز كحلي غامق وشعره طويل شوي وناعم مسويه بطريقة حلوة
&&&&&&&&&&&&&&
سامي : لا أبد سلامتك بس لابس قميص وجينز وسلسلة ترانا بالسعودية مو ببريطانيا تبغى تفشلنا رح ألبس ثوب
رامي يضرب جبهته : اوووه نسيت بغوح (بروح) أغيغ (أغير) بس دقيقة دقيقة أنا ماعندي ثوب
سمر : حلوة ذي سعودي وماعنده ثوب لاتفشلنا
سامي : على ما أعتقد أن عندي ثوب كبير علي يمكن قدك جربه
رامي : والله عشنا وشفنا أنا أخذ منك ملابس صدق إذا قالوا أن الدنيا دواغة (دوارة) أنا الي اول أعطيك ملابس
سمر : بلا كلام زايد يامستعرب و روح جربه
رامي : وجع أنا مستعغب (مستعرب)
سامي : وهي الصادقة كأنك اجنبي وقلبت عربي
رامي يصعد الدرج : اووه تطفشون الواحد أغوح(أروح) أخذ الثوب أحسن لي
دخل مشعل البيت وهو يصفر : سامية وين كنتي ؟
&&&&&&&&&&&&&&&&&&&&&&&&&&&&&&&&&
أعرفكم على عايلة خالد (بومشعل)
خالد (بومشعل) : مهندس ابعثوه يشتغل في بريطانيا وقبل شهر صار له حادث وتوفى وهو يصير أخو بوفارس وبويوسف وبومشاري وأم أحمد وأم فيصل
الجازي (أم مشعل) : زوجة خالد أم حنونة وطيبة وهي الي صبرت عيالها على فقد ابوهم يعني أم قوية بمعنى الكلمة وصبورة

مشعل : العمر 29 سنة يشتغل طبيب نفسي .. عازب .. شخصيته مرحة ومزيحية .. من ناحية شكله .. عيونه واسعة ولونهم أسود  .. أسمر .. ملامحة حلوة والي يشوفه يظن أن عمره 24 سنة يعني بالمختصر جمـيل جداً وأمه تعبت وهي تحاول تقنعه أنه يتزوج وأهو أقرب واحد لأخوه رامي

رامي :  عمره 21 سنة يدرس " إدارة اعمال "  هالولد فيه شوي غموض ولا يتكلم كثير إلا مع الي يعرفهم معرفه قوية ومن توفى ابوه صار يدخن .. وفيه شوي جرئة ..من ناحية شكله جمييييل لأبعد درجة الي يشوفه يظنه أجنبي لأن ملامحه شوي أجنبيه عيونه خضر على أزرق غاامق يعني لونهم غريب شعره شوي طويل وناعم خشمه طويل وصغير  وبشرته أبيض مايله للإصفرار يعني هالولد كله على بعضه سدح

سامي : غني عن التعريف .. وعشان تتذكرون هذي صفاته :
عمره 18 سنة بثالث ثنوي\علمي عيونه وساع وناعسة لونهم عسلي غامق ملامحه خووقااااق له سكسوكه تطيح الطير من السما يتميز بالثقل والرزانة طيوب وحبوب يعني هالولد يسدح يجنن

سمر : أخر العنقود عمرها 17 سنة ثاني ثنوي\علمي .. هالبنت مررة نعومة وهادية ورومنسية بدرجة كبيرة ومن توفى أبوها تحاول تتماسك ولا تبكي من ناحية شكلها .. شعرها طويل لحد خصرها لونه كستنائي غامق بشرتها بيضا ملامحها نعومة عيونها وساع وناعسة مثل سامي بس لونهم أسود شفايفها صغيرة بس مملوءة ولونهم لون التوت
&&&&&&&&&&&&&&&&&&&&&&&&&&&&&&&&
سامي انقهر منه قام يتلفت يمين وشمال : عطيني شي اصفعه فيه .. كم مرة قلت لك اسمي سامي يا شمعه
مشعل يبغى يستفزه : هههه أحلا أحلا أنا شمعة البيت ياسامية
سمر : ههه كل ماتقول سامية أحسه اسم شغاله
سامي عطاها نظرة عشان تسكت : أجل والله الشمعة كثير عليك ياعود الكبريت
مشعل : عود ولا جيتـااار هههههههآآآي
سمر وسامي ناظروا بعض : سخـــيف
مشعل : وانتوا الأسخف خخخخ
سامي : شكل الأخ شارب شي
مشعل : شارب ولا لحية ههههههههههه
نزل رامي لابس الثوب وصاير عليه كشخة : مشيـعل شغايك(شرايك) ؟ حلو صح ؟
مشعل يصفر : اكشخ اكشخ يارجال أنت المثال للشاب السعودي الوسيم
رامي : أحم أحم مشكوغ(مشكور) يا أخي اللغيز
مشعل : العفو يا أخي الألغز
سمر : سبحان الله كل واحد يعرف نفسه بعد
سامي : والله كل واحد يفقع المرارة .. أقول انت ماراح تروح المسجد الحين ؟
رامي : إيي يلا مشيعل أنا غايح (رايح)
مشعل يصعد الدرج : خلاص انت اسبقني أنا ببدل وألحقك
رامي : طيب (وطلع)
سمر تكلم سامي : وأنت ماراح تروح المسجد ؟
سامي : لالا أنا بصلي هنا تعبت من المزرعة

الساعة ثمان ونص في بيت محمد (بوفارس) ...

أم فارس دخلت غرفه فارس : فارس قوم رتب اغراضك حق النقل على الأسبوع الجاي
فارس كان جالس على جهازه الابتوب : يــمه أنتي قلتي على الأسبوع الجاي يعني بعدين
أم فارس : لا لأنه راح ننقل أغلب الأغراض بكرة وخل لك كم قطعة ثياب تعبر فيها هالاسبوع
فارس : إنشالله بعدين ارتبهم
أم فارس : ما اقول إلا الله يهديك بس
فارس يستخف بدمه على أمه : ليــه يمه أنا كافر ؟
أم فارس مشت ولا عبرته وراحت غرفت البنات : خلاص جهزتوا أغراضكم وخليتوا لكم الأشياء المهمة حق هالأسبوع
مسك كانت تكتب كم واجب عليها حق المدرسة : إيه خلاص متى بنودي الأغراض
ام فارس : خلاص إنشاالله على بكرة وبعض الأثاث بنوديه للجمعية لأنه الأثاث جددناه للبيت الجديد
مسك : أهآ شي حلوو
ام فارس : ها و ست الحسن والدلال رتبتي أغراضك ؟
سارة كانت جالسة على الكمبيوتر الشخصي وتشتغل فيه : إممممم
مسك: حشى بقرة سويرة كلمي امي عدل
سارة مندمجة بالجهاز : إي
أم فارس : الله يعلم شنو مطير عيونك وعيون اخوك فارس بهالكمبيوتر
سارة : حركات حتى فارس جالس على الجهاز الحين .. ولا تخافين أنا قاعدة اكلم صديقتي بالمسن وإذا تبغين تتأكدين تعالي شوفي
أم فارس : لا و ذاكري بدل ماتجلسين على الكمبيوتر
سارة : طيب
أم فارس طلعت من غرفه البنات
سارة طفت الجهاز وقفلت باب الغرفة ولفت على مسك : ها الحين قولي السالفة يلا
مسك : أي سالفة ؟؟
سارة : لا والله تقصين علي يلا قولي لي سالفة الي بالمزرعة الي تتكلمون عنه أنتي ورهف
مسك تذكرت : إييييه ول ماتنسين
سارة : سمي بالرحمن لاتجيني عين
مسك : بسم الله الرحمن الرحيم عليك
سارة : يلا قولي لي أنا أختك لا تخبين علي شي
مسك : إممم شوفي أنا بقولك بس إياني وياك تقولين حق اي أحد حتى روانوه
سارة تحمست : إيييه لاتخافين سرك في بييير قولي
مسك : لأنك أختي بقولك وبليز لاتعلمين احد
سارة : اووه مسك يلا لاتطويلنها وهي قصيرة قولي
مسك قالت لسارة كل الي صار لها بالمزرعة مع مشاري : وبس
سارة فاتحة عيونها على كبرها وفاتحة فمها على الاخر: ابن اللذين والله خطير وجرئ بعد
مسك : بس بس سكري فمك لا تدخل فيه الأربعين ذبانة
سارة : لا بس بصراحة تفاجأت بقوة
مسك بخوف : سارة بليز لاتقولي لأحد
سارة : لاتخافين ماراح أقول لأحد .. بس تصدقين شكل فلتت زماني يحبك بقوة
مسك : يحبني ؟!! من فلتت زماني ليكون مشاري ؟
سارة : إيه أنا و روان وملاك عطيناه لقب بعد التفحيط
مسك سرحت شوي
سارة : مسك مسسسك مسكوووه وصمخ
مسك : هااا حتى في تفكيري تدخلين فيه شنو تبغين
سارة دقت أختها بكوها بالخفيف وتحرك حواجبها : تحبينه ها
مسك خذت مخدتها وحطتها على وجه سارة : سارووه بس لاتحرجيني اكثر
سارة تبعد المخدة : هههه والله يامشاريووه وطحت في قلب أحلى البنات
مسك : إيه مادريتي عن أخر خبر ؟
سارة باهتمام : شنو ؟
مسك : مو بيت عمي خالد الله يرحمه الجدار بالجدار مع بيتنا الجديد
سارة : الله يرحمه .. يس .. يس كملي
مسك : يعني سمر بنته في عمري راح نسحبها دايم في بيتنا
سارة : أهآ بس تتوقعين تقدر تتأقلم معانا بسرعة ؟
مسك : ليه لأ .. على بالك حنا وحوش في الغابة عشان تتأقلم
سارة : طيب شرايك نخليها تسجل بمدرستنا ؟
مسك : إممم والله ما ادري بخلي أمي تكلم أمها
سارة : أفكر الحين كيف صار شكلها حتى يوم كنا صغار ما اذكر شكلها عدل
مسك : لا تتعبين نفسك كلها كم يوم ونشوفها
سارة سكتت بعدين تكلمت : إييه تضيعين السالفة عشان انسى انك تحبين حبيب القلب ها
مسك : اقول ذاكري أحسن لك وسكري السالفة
سارة : اقول ضفي وجهك .. ولا اقول أنا الي بذلف عن خشتك
مسك :  أيا بنت الذين بعد ما أخذتي الي تبينه تذلفين
سارة مدت لسانها : اروح لأخوي فارس أحسن لي
مسك رمت المخدة على سارة بس سارة بسرعة طلعت من الغرفة
سارة فتحت باب غرفة فارس بقوة وبدفاشة نقزت فارس من مكانه : هااااي
فارس : وجع يوجعك نقزتيني من مكاني
سارة ولا كانها تسمع : أنا قلت هاااااي
فارس : وعليكم الهاي وسطل ماي
سارة : ماخذها من عند قاموسنا
فارس : اخلصي شنو تبغين ؟
سارة سكرت الباب وقفلته
فارس : هـي خير ليكون بتسوين جريمة فيني تراني والله ماسويت شي
سارة : فويرس عن الاستهبال ويلا اعترف
فارس : شنو أعترف
سارة : من هي S  ها ؟
فارس : شنو ؟
سارة : فروس لا تعب نفسك انا شفت الورقة بسيارتك وكان مكتوب فيها بخطك ليه الهجر S  من هي ؟
فارس : مالك دخل ويلا ذلفي برا
سارة : فويرس هين راح اعرف وراح تشوف ( وتمد لسانها وتطلع برا الغرفة )
فارس : نشوف
بعد نص ساعة طلع فارس من غرفته عشان يدخل الحمام ( وأنتوا بكرامة )
سارة شافته يطلع دخلت على طول غرفته : إيه هين الحين بعرف مين
وفتحت جهازه وركبت المومري حقها ومن حسن حظها لقت ملف تسجيل المحادثات حق المسن ورسلته : أكبر غلط عندك يافارس أنك تحفظ محادثاتك ماتوقعت شخص مثلك ذكي بالبرمجة والهكرز يسجل المحادثات
وخلص الإرسال للمومري وطلعت من الغرفة ولا كأن شي صار

في بيت هنادي ( أم أحمد ) ...

نهــــــآآية البارت التــــــــــآسع  .. ^^

أراءكم وتوقعاتكم

بعد ماتعرفتوا على عائلة (بومشعل) تتوقعون هل راح تصير لهم أحداث ثانية ؟
هل تقدر سارة تكتم سر أختها مسك ؟
وتتوقعون هل مشاري يحب مسك جد ولا شسالفة ؟
وفارس ومن يحب يا ترا ؟؟ وهل الي يحبها فارس موجود في المومري الي حطت فيه سارة المحادثات ؟
و شنو راح يصير في بيت أم أحمد ؟
وهل راح تصير احداث جديدة في بيت بوفارس الجديد ؟؟
كل هذا راح تعرفونه في البارت العاشـر .. ^^
&&&&&&&&&&&&&&&&&&&&&&&&&&&&&&&&&

~| البــآرت العـــــآشر |~


بعد نص ساعة طلع فارس من غرفته عشان يدخل الحمام ( وأنتوا بكرامة )
سارة شافته يطلع دخلت على طول غرفته : إيه هين الحين بعرف مين
وفتحت جهازه وركبت المومري حقها ومن حسن حظها لقت ملف تسجيل المحادثات حق المسن ورسلته : أكبر غلط عندك يافارس أنك تحفظ محادثاتك ماتوقعت شخص مثلك ذكي بالبرمجة والهكرز يسجل المحادثات
وخلص الإرسال للمومري وطلعت من الغرفة ولا كأن شي صار

وراحت الغرفة وحطت المومري حقها بالشنطة حقتها وقالت بنفسها "" بعدين أشوف شنو فيه لمن اتفرغ ههه نشوف من هي يافويرس "" وجلست على النت
ومع الوقت صارت الساعة عشر
مسك خلصت واجباتها وملت واتصلت على رهف تضيع الطفش

&&&&&&&&&&&&&&&&&&&&
في بيت هنادي ( أم أحمد ) ...

دانيا تكلم أختها دانة : وين أخوك أحمدوه ما أشوفه اليوم ؟
دانة : لاتسوين نفسك ماتدرين اهو من خطب وهو مو ماسك أرضه وحتى لو يجلس معانا عقله طاير
دانيا : هههههههه بصراحة يحق له ماشالله حلوة
دانة : اي وعليها أدب وأخلاق تجنن
دانيا : بقوم أسأل امي عن أحمدوه
راحت دانيا لأمها بالصالة وشافتها تشرب القهوة مثل عادتها
دانيا : يمــه وين ولد أحمدوه أنتوا من خطبتو له مانشوفه
هنادي (أم أحمد) : يوووه يادانيا لاتظلمينه توه راجع من برا وراح غرفته يرتاح
دانيا : أهآآ .. اكيد الحين يكلم جنى بروح أجننه
هنادي : أعقلي عن ولدي
بهاللحظة دخل فيصل و زوجته ربى
فيصل و ربى : السلام عليكم
دانيا وأم أحمد : وعليكم السلام
فيصل دخل عرض : من ولدك أي واحد فيهم ؟
أم أحمد : بعد مين  بعد قلبي أحمد
دانيا برطمت: شفت فصول أحمدووه ولدها بعد قلبها وانا شنو أطلع ؟
ام أحمد : أنتي بعد بنتي
دانيا : بس بنتك يعني مو بعد قلبك
أم أحمد : داينووه بلا حركات بزران ولا روحي عند أمك الثانية
فيصل : هههه خلاص أنا أخذك يابعدي يا أختي دنوو
(ملاحظة ألماس (أم فيصل ) أرضعت دانيا مع ريان فالحين دانيا تصير أخت فيصل وريان وملاك وسيف وعمار بالرضاعة ^_^ )
دانيا : إي هذا الأخو السنع ولا بلاش .. ربى أخبار حبيب عمته ؟
ربى : ههه الحمدلله يسلم عليك بس ماتدرين يمكن يطلع بنت مو ولد
دانيا : لالا أنا قلت ولد يعني ولد بعد قلبي والله .. أخبارك إنشالله ماتعبك بالحمل .. لاتفترين عليه أكيد ملاك مثل عمته دنوو ؟
ربى : هههه الحمدلله بخير ولحد الحين على قولتك ملاك مو مزعجنا
فيصل : إيييي سألي عن ولدي ولا تسألين عني إيييي ندري ندري لنا الله بس
دانيا : أووه تليقف لنا الجراح و مرعب البزران
ربى : هههههه عيب عليك ما أرضى تعايبين على زوجي
فيصل وقف ورا ربى وحط يده على كتفها : هذي حبيبتي وعمري الي تأدب دانيوو طويلة اللسان
ربى ابتسمت : تسلم حياتي
دانيا : هــي انتوا كلامكم هذا خلوه في بيتكم  .. شوف تراني يوم قلت الجراح ومرعب البزران يعني مزحة لأن انت الي تفكنا من حنه البزران لأنهم يخافوا منك
فيصل رفع حواجبه وضحك : ههههه ادري يالمصلحجية ماتبين تخسريني عشان ماتضيع مصالحك ها !! هههه
دانيا : اي مصالح يا أخي وبعدين ليه ماخليت زوجتك تجي معانا المزرعة اليوم ها ؟
فيصل وقف قبال دانيا وحط صبعه السبابة على راسه : كييييفي .. مزاااجي
دخل ياسر : أحلى .. واحد كيفي وثنين في جيبي خخخ
فيصل : قديمة ماتضحك
دانيا تهز راسها بتوعد : إي هين اسمع بعد كم يوم إذا رجعت بيتكم وما لقيت زوجتك لاتقعد تصيح
فيصل مسك يد ربى وحط يدها على خده ويناظر ربى : اتحداك كان اذبحك وأشرحك بمكانك .. يعد أشوفك قمتي تتعدين على ممتلكاتي الخاصة
ياسر قام ينقز ويصفق : تخانقوا القرعان على نتفه عصيدو ويووو هههآآي
أم أحمد مسكت ياسر من كتوفه : ياسرووه استح على وجهك احترم أخوانك هم أكبر منك
فيصل : إي ترانا هالأيام راخينن لك الحبل
دانيا تلعب بشعرها : صحيح أنت عمي ماتشوف كل هذا الشعر الطويل وتقول قرعة
فيصل : صحيح أنتي شنو تستخدمين عشان صار شعرك بهالطول ؟
ياسر قام نقز و وقف قدام فيصل وحد يده على كتفه وهز راسه : يا أخي أنا ماعطيها الوصفة السحرية وبسعر رخيييص
فيصل : رح ألعب بلايستيشن رح
ياسر : لا تراني ما اكذب عليك أبد بعت عليها قملتين تخيل بس قملتين ما مر أسبوع صاروا عشرة .. وعشان تكمل الوصفة بعتها زيت دبل املا ذا الي ريحته خايسة حق الهنود بس شي عجييب
الكل : ههههههههه
فيصل : هههه الله يغربل إبليسك
دانيا تناظر ياسر : دواك بعدين
ياسر يستهبل عليها : فيفادول ولا بندول
الكل : ماتضحك
ياسر : خلوني اذلف احسن لك قبل لاتقومون علي بالنعال خخ
&&&&&&&&&&&&&&&&&&&&
في بيت سلطان (بوفيصل) ....

الساعة عشر الليل

ملاك تلعب قيم بوي وسيف وعمار يلعبون بلايستيشن
دخل ريان : هــي أنتي قومي بلا لعب قومي ذاكري
ملاك ناظرته بأطرف عينها ورجعت نظرها للقيم بوي : خير أعتقد ان بكرة الجمعة يعني بقى يوم للمذاكرة
ريان : نشوف أخرتها معاك
ملاك : اقولك ترا أمي رفعت لك عشى
ريان حط يده على بطنه : شي طيب (وراح)
ملاك ربع ساعة وملت من القيم بوي سكرته وراحت غرفتها
وانسدحت على سريرها وخذت جوالها واتصلت على صديقتها تضيع الوقت والملل
عند ريان بالمطبخ ..
طلع ريان الأكل من الفرن وتوه جلس على الطاولة بيدخل الملعقة بفمه إلا يرن جواله : أوووف حتى بأكلي ما أتهنى
ويشوف الرقم وابتسم وحطه على السايلنت وقعد ياكل بهدوء

&&&&&&&&&&&&&&&&&&&&

في بيت عبدالكريم (بومشاري) ..

الجوهرة (أم مشاري) تذاكر لولدها عبدالله بغرفته و روان ورهف ومشاري جالسين بالصالة يطالعون تلفزيون
روان تفرفر بالمحطات : اووف مافيه شي حلو بهالتلفزيون أقوم اجلس على النت أحسن لي
مشاري : وليه ماتقومي تذاكري أحسن لك ها
روان سفهته وراحت غرفتها تجلس على النت وشافت سارة بالمسن واشبكت معاها

تحت بالصالة عند رهف ومشاري ..
رهف : مشاريووه شهالحركات الي مسويها مع مسك ياقليل الأدب ها تظنها من هالبنات الي تكلمهم ها
مشاري مسيح نفسه على الكنب : خير بعد بتشتغلين علي الهيئة هنا
رهف قامت وقفت على راسه : خيير ترا البنت ماهي براعية هالحركات افهم
مشاري يبغى يضيع السالفة : اقولك شوفي جوالك يهتز شكل احد يكلمك
رهف خذت جوالها وابتسمت : هلا وغلا الطيب عند ذكره
مشاري وقف جنبها وحط اذنه على جوال رهف
رهف تبعد مشاري : خير شنو تبغى بعد تجسس على مكالماتي
مشاري : من تكلمين مسك
رهف : شدخلك اكلمها ولا لأ
مشاري سحب جوال رهف بخفة وبصوت ساحر : هلا ومسهلا حبيبتي أخبار الحلو ؟ اشتقتي لي ؟ انا اشتقت لك يابعد عمري
مسك : هلا مشاري أنا الحمدلله أنت اخبارك ؟
مشاري : آآآآآآه انا بخير من سمعت صوتك
مسك : اسمع تراني أعتبرك مثلك مثل فارس
مشاري مسوي نفسه منصدم : بس مثل فارس
مسك بقوة : إيه وممكن تعطيني رهف
مشاري : بتشوفين ياقلبي بخليك تحبيني غصبن عنك
مسك سمعت كلامه تلون وجهها وتذكرت كلام أختها سارة يمكن يحبها بس بسرعة سكرت الخط وقالت بنفسها "" لالا هذا مشاري يحب يلعب على البنات ""
مشاري : أووه سكرت ( وطلع جواله يبغى ينقل رقم مسك عنده بس رهف سحبت جوالها )
رهف : خير بعد تاخذ رقمها والله لأقول لأبوي عن سوالفك إذا ماعقلت
مشاري رفع حاجبه باستهزاء وتوه بيرد عليها إلا يرن جواله بيده ويطالع الرقم ويرد عليه وهو يمشي لغرفته : اهليين .. تعبت وأنا انتظرك .. هههههه يابعد عمري صحيح ........ (ودخل غرفته )
رهف : هين يامشاريووه تلعب على بنت عمي ربي مايضرب بعصا
وراحت رهف غرفتها واتصلت على مسك
مسك ردت بس بدون ماتتكلم
رهف : هلا مسك اسفة الزفت خذ جوالي من عرف أنك أنتي المتصله
مسك : أهآآ ريحتي قلبي وأنا الي أقول بذبحك لو أنك معطيته
رهف : لازم نحط حد لحركاته
مسك : قولي انا أسمع مع أني قلت له أنه مثل فارس
رهف : طيب سمعي ......

نهــــــآآية البارت العـــــــــآشر  .. ^^

أرأئكم وتوقعاتكم تهمني .. ^^

&&&&&&&&&&&&&&&&&&&&&&&&&&&&&&



~| البــآرت الحــ عـشر ــآدي |~


وراحت رهف غرفتها واتصلت على مسك
مسك ردت بس بدون ماتتكلم
رهف : هلا مسك اسفة الزفت خذ جوالي من عرف أنك أنتي المتصله
مسك : أهآآ ريحتي قلبي وأنا الي أقول بذبحك لو أنك معطيته
رهف : لازم نحط حد لحركاته
مسك : قولي انا أسمع مع أني قلت له أنه مثل فارس
رهف : طيب سمعي حقريه ولا تعطينه وجه أبدا
مسك : طيب ونشوف شنو بيصير
رهف : يلا أشوف الحين غيري السالفة
وظلوا مسك ورهف يسولفون ويتنقلون من سالفة لسالفة
&&&&&&&&&&&&&&&&&&&&
يوم السبت في المدرسة ...

في قسم الثنوي

عند ملاك ورهف في الحصة الأولى ..
ملاك تتثاوب ومتكية وحاطة يدينها على خدودها : رهوف شنو علينا الحين ؟
رهف تناظر الجدول حقها بلا اهتمام : استغفر ربي علينا فيزياء من اول حصة
ملاك تتثاوب مرة ثانية وتحط يدها على فمها :  تقصدين نومياء (هذا مصطلح من مصطلحات ملاك وتقصد فيه فيزياء )
رهف حطت يدها على خدها : إييه
دخلت ابله الفيزياء : السلام عليكم
البنات وقوفوا : وعليكم السلام ورحمة الله وبركاته
ابله الفيزياء : تفضلوا .. اليوم راح اشرح لكم قصة اكتشاف الجاذبيية مع اشهر العالماء والكل يعرفه ألا وهو نيوتن وبدت تشرح لهم عن قصة نيوتن ويا التفاحة
ابله الفيزياء : يابنات يلا شاركوا شفيكم اليوم خاملين ؟
رهف : ابله اليوم السبت
ابله الفيزياء : وشنو فيه يوم السبت ؟
ملاك : يعني ابله هو بعد يوم الجمعة ويوم الجمعة إجازة يعني بيكون ملل
رهف : إيه أبلة والمخ مقفل مايستقبل شي
ملاك : ليه هو بلوتوث هههههه
رهف : حلوة هههه
ابله الفيزياء : رهف ملاك بس اسكتوا
وكملت الأبلة شرح
ملاك رفعت يدها ويدها الثانية على خدها
ابله الفيزياء : ملاك
ملاك وهي جالسة و تكلم الابله بطريقة استهزاء واستهبال : ابله بستفسر استفسار مهم يمكن يغير مجرى البشرية كلها
رهف تناظر ملاك ورافعه حاجبها
ابله الفيزياء تعرف حركات ملاك بس قالت لها : سألي مع اني أعرف أنك تبغين تضيعين الحصة
ملاك وقفت وهي ماسكة القلم بيدها ورافعته على خدها اليمين : ابله تتوقعين ليه نيوتن ما اكل التفاحة وحمد ربه ورجع نام وفكنا؟؟ يعني ابله لازم يخرب عيشة الطلاب بالمذاكرة ؟؟
البنات : هههههههههه
رهف وهي جالسة وحاطة يدها اليسرى تحت ذقنها واليد الثانية تقلب مسّاحتها على طاولتها : يعني ياولد الناس ليه ماأكلت التفاحة وحمدت ربك جاي تقول لنا ليه التفاحة طاحت تحت ماطاحت فوق .....
البنات : هههههههههههه
ابله الفيزياء تقاطع ملاك ورهف ببرود: ملاااك اجلسي احسن لك واحسن لنا وإذا مو عاجبتكم الحصة يابنات ال ....... ( قالت اسم عيلة ملاك ورهف )  مو لازم تحظرونها
رهف وملاك : لاأبد سلامتك
ملاك : ابله بس حبيت يعني استفسر لاأكثر
الأبله طنشتها وكملت شرح
&&&&&&&&&&&&&&&&&&&&&&&&&&&&&&
في قسم المتوسط ...
في الحصة الثانية ..

سارة الي كانت ورا روان انحنت لقدام شوي وقامت تهمس لروان : روانوه
روان رجعت الكرسي حقها لورى شوي عشان تصير قريبة من سارة اكثر : هاا
سارة بهمس : انا بطلع من الحصة بقول للابلة أني بودي دفتر رياضيات لاختي تحتاجه
روان بهمس : ها .. أجل أنا بستأذن بروح الحمام
سارة : أهم شي الأبله قيمتك بالقرآن
روان : أيه قيمتني وانتي ؟
سارة : ايه يلا انتظرك برا اوكيك
روان : أوكيك
سارة تكلم صديقتها شوق الي جنبها : شويق ما أوصيك غطي علينا ها
شوق : اوكيه
بعد دقيقتين وقفت سارة : ابله ابله
ابله القرآن : نعم سارة
سارة : ابله اختي نست دفترها الرياضيات عندي بوديه لها ( وترفع دفتر من دفاترها يعني هذا دفتر الرياضيات )
ابله القرآن : طيب بس دقيقة أتأكد أني قيمتك ( وتشوف اسم سارة ) إيه خلاص روحي وديه قيمتك ذاك الأسبوع
سارة راحت تطلع : مشكورة ابله (وتطلع)
بعد ثلاث دقايق تقريبا وقفت روان : ابله ممكن دورة المياه (الله يعزكم)
ابله القرآن : ضروري ؟
روان : ضروري يا ابله
ابله القرآن تناظر اسم روان : روحي قيمتك ذاك الأسبوع
روان حاولت تمسك نفسها عشان ماتنطط بالفصل من الفرح : مشكورة ابله ( وتطلع )

أول ماطلعت روان من الفصل كانت بوجها سارة مسكوا يد بعض وقاموا ينقزوا : ههههههه
وقفوا تنقز وقاموا يمشون بالسيب (الممر)
سارة وهي ماسكة الدفتر : إممم شرايك شنسوي الحين ؟
روان : إممم خليني افكر
ودخلوا على الكافتيريا
وهم يتمشون يناظرون باب قسم الثنوي الي كان مفتوح على الكافتيريا
روان  وسارة ابتسموا ولفوا على بعض
روان : تفكري بالي أفكر فيه
سارة : أبه يلا أنا بطلع اختي وانتي طلعي اختك
روان : طيب .. وملوك تكسر الخاطر كيف نطلعها ؟
سارة : كيفها والله لو تبغى تطلع تسوي مثلك تستأذن لدورة المياه (الله يعزكم)
روان : أجل يلا
ودخلوا قسم الثانوي من جهة باب الكافتيريا
سارة : يلا روان طلعي رهف عشان نطلع بعدها مسك
روان : اوووكيييك
بعدت سارة عن باب فصل رهف وملاك شوي عشان الأبلة ماتشوفها وينكشفون
دقت باب الفصل روان وفتحته : السلام عليكم
ابله الكيمياء وقفت شرح الي ولا بنت فهمت شي من هالشرح : وعليكم السلام بغيتي شي
روان وقفت عند الباب وهي ماسكة قبضت الباب وابتسمت ابتسامة اصطناعية : إذا ماعليك أمر يا ابله ممكن اختي رهف
ابله الكيمياء : ليه .. و شنو جابك لقسم ثنوي ؟
روان ابتسم مرة ثانية ابتسامة اصطناعية : ابله المرشدة الطلابية قالت لي نادي اختك خليها تجي معاك
ابله الكيمياء وهي شاكة بالموضوع : طيب ليه ماسوت لها نداء بالأنترفون ( ملاحظة المدرسة حقتهم مطورة شوي يعني فيه سماعات مدمجة مع الجدار فوق السبورة حق الجرس وإعلان اي إستئذان أو أي شي ... إلخ )
روان : عاد يا ابله شسوي لها المرشدة إذا ما استخدمت الأنترفون وخلتني اجي
ابله الكيمياء : طيب
روان : مشكورة يا ابله
ابله الكيمياء : ولا تتأخري يا رهف
رهف وملاك من أول مادخلت روان الفصل عرفوا إنها خطة هروب
رهف في نفسها "" هذا إذا رجعت "" وحاولت إنها ماتبتسم قامت من كرسيها : طيب
وراحت رهف عند جهة الباب والأبلة طاح قلمها بالأرض فانحنت تاخذه بهاللحظة رهف و روان رفعوا يدينهم وسوو علامة الصبعين (علامة البيس ) وكل بنات الفصل ابتسموا وطلعوا روان ورهف برا الفصل

رهف مبتسمة : واااو أخيرا جا أحد وانقذني من هالحصة تسلمون ياحبيباتي
روان وسارة بغرور : عشان تعرفي قيمتنا
رهف : مسكينة ملاك بتطفش بالحصة اكثر من دوني الحين
سارة : وليه يعني من دونك بتطفش أهي طفشانة من الأساس
رهف : على الأقل يوم أنا جنبها اسولف معاها كل دقيقة
سارة : أهآآ ... يلا ماعليه الحين تشوفينها برا الفصل
وصحيح ماخذوا خمس دقايق واقفين جنب الفصل إلا تطلع لهم ملاك
سارة تناظر ساعتها : مبروووك كان لاطلعتي
ملاك : أخذ مني وقت أني أمثل على الأبلة ان بطني يعورني وبروح الصحة خخخ
روان : هههه تعجبيني
رهف : يلا هذا عجبك طلعنا من هالغثة
سارة تبتسم : باقي أخر وحدة نحررها
ملاك : ههه أحس أنك تتكلمين عن تحرير فلسطين
روان : يلا يلا بسرعة
وراحوا على جهة فصل مسك وطلت ملاك من النافذة الي في الباب : يابعد عمري يامسووك شوفيها حاطة يدها على خدها
سارة طلت : يابعدي يا اختي تكسر الخاطر
روان : سارة يلا دورك
سارة غمزت لها : اوكيييك
وسوت سارة نفس الي سوته روان مع رهف وطلعت مسك من الفصل
ملاك : الحمدلله على السلامة
مسك والدنيا مو سايعتها من الفرح : الله يسلمك .. أحلى تهريب
روان : عشان تعرفي قيمتنا
مسك : هههه أقول شنو كان عليكم ؟
ملاك : نومياء (تقصد الفيزياء)
مسك : هههه أجل احنا كان عندنا خلبرططات ( تقصد كيمياء)
سارة : بنات أنا عازمتكم الحين على كافتيريا المدرسة
مسك : بنات لايفوتكم مدام سويرة عازمتكم يلا
ملاك ورهف وروان : يلا
وراحوا للكافتيريا
جلسوا على وحدة من الطاولات
سارة : شنو تبغون اشتري لكم ؟
ملاك : الي يقول احنا بمطعم عشان نطلب خخخ
رهف : جيبي ثلاث علب ورق عنب وخمس علب عصير مانجو
مسك : لالا أنا ما ابغى مانجو أبغى برتقال
سارة : طيب وبعد
روان : والله مافيه شي بس جيبي كم فطيرة جبن وسبانخ وكم جلكسي وبطاطس
سارة : خلاص أوكي
وراحت سارة وشرت الي يبغونه وجلسوا على الطاولة ياكلون ويسولفون

وطبعا فوتوا الحصة الثالثة وشوق صديقة سارة قالت للأبلة الي عليهم أن سارة وروان في الإدارة يبغونهم و في فصل رهف وملاك البنات قالوا أن رهف عند المرشدة الطلابية حق اختها وملاك تعبانة في الصحة و في فصل مسك قالوا أن مسك راحت عند المرشدة الطلابية حق أختها

دق جرس الفسحة واغلب البنات قاموا يدخلون الكافتيريا وجاو بنتين يسلمون على مسك
مسك : هذا اختي سارة تعرفونها .. وهذيل بنات عمي رهف وروان خوات .. وهذي بنت عمي الثانية ملاك
رنا صديقة مسك : مشالله تبارك الرحمن انتوا يابنات ال ....... (قالت اسم عيلة مسك ) حلوات ماشالله عليكم
خلود صديقة مسك : إي والله بسم الله عليكم
رهف بابتسامة : عيونكم الحلوة
وجلسوا على طاولة من طاولات الكافتيريا وقعدوا يسولفون
جات لهم بنت في ثالث متوسط ومعاها شلتها اسمها أماني مغرورة ورافعة خشمها على البنات وماتشتهي روان وسارة
أماني : هـــي انتوا قوموا عن طاولتنا
ملاك لفت عليها : خير
أماني تناظر ملاك بنظرات استحقار : قوموا عن طاولتنا
مسك رافعة حاجبها : أعتقد أن في اسلوب يقول ممكن لو سمحتي مو هــي
أماني بغرور : مو أنتي الي تعلميني البرستيج والأدب يلا قوموا
روان تتريق عليها : ليه هي طاولة أبوك الي جابك
سارة نفس الشي تتريق عليها : لالا روان حرام نظلم البنت خلينا ندور اسمها على الطاولة يمكن حقتها وأحنا ماندري
رهف : هههههههههه
أماني انقهرت : ضحكتي من سرك بلا
ملاك ناظرتها باحتقار : بليز لو سمحتي عن الغلط يا ام البرستيج والادب
رهف : ههههه فشلووها فشلوها
أماني دفعت ملاك بقوة : باعدي عن طاولتنا
ملاك مسكت نفسها و روان وسارة قاموا
سارة : خييير خيير اشوفك مديتي يدك
روان : إن مديتيها مرة ثانية لأكسرها لك
أماني : يلا اذلفوا
رهف وقفت و معاها مسك وصديقاتها رنا وخلود
مسك بدلع : بنات يلا خلونا نقوم عن هالأشكال الهمج أحسن لنا ما ودنا نضيق خلقنا
اماني عصبت وقامت تصارخ : مالهمج الا أنتوا
وحدة من شلت أماني اسمها هدى : ندري أنكم حلوات يابنات ال ..... (قالت عيلتهم) ومغرورات يلا قوموا بجد حشرات
رنا : مالمغرور الا أنتوا
سارة بدلع : أووف قرف قرف .. بنات خلونا نقوم أحنا مانكلم هالأشكال
قاموا البنات
مسك وقفت قدام أماني وأشرت عليها بأطرف صبعها بغرور : أنتي قبل لاتكلميني وتجي تتأمرين عرفي أنتي بنت من وأنا بنت مين طيب ( وحركة شعرها بغرور وبعدت عنها مسك)
ملاك نفس الشي وقفت قبال أماني وكلمتها بطريقة استفازية : أنتي بالأول عرفي المهندس سلطان بن عبدالله ال...... هذا يصير أبوي معروف ومشهور بعدين تعالي كلميني طيب
أماني انفجرت غضب ودفعت ملاك بقوة بس رهف مسكتها
وقامت أماني تصارخ والبنات تجمعوا حولينهم
روان بدلع : أوووه شو هالإزعاج بنات ماودكم نمشي
البنات : يلا
ومشوا وخلوا أماني تصارخ بروحها وشلتها يهدونها
أول مابتعدوا الشلة
الشلة : هههههههههههههههههههههههههههههه
سارة : ملاكووه ما ادري شلون جاك الدلع ههههههههههههههه
ملاك : ههههه والله حتى أنا نفسك أول مرة اسويها هههه
مسك : هههه هالأشكال ماينفع معهم إلا كذا
رهف : ههههههه صدقتي والله
خلود : أول مرة أشوفكم تتدلعون خخ
مسك : هههه بعد شنو نسوي أحنا مانحب نتدلع كذا بس هالأشكال ماينفع معاهم إلا هالأسلوب
رنا وخلود : يلا خلونا نتمشى
البنات : يلآ
وتمشوا وبعدين رن الجرس معلن نهاية الفسحة وكلهم دخلوا على فصولهم ومر اليوم كله عادي و ممل بالنسبة للبنات
&&&&&&&&&&&&&&&&&&&&&&&&&&&&&&&&

وبعد كل هالأحداث مرت الايام وصار يوم الأربعاء ..

كان يوم الاربعاء يوم انتقال عايلة بوفارس لبيتهم الجديد طبعا هم رتبوا بيتهم وجهزوا كل شي فيه من إثاث وغيره بس باقي يروحون هناك وياخذون بقية ثيابهم في شنط
الساعة 9 الليل
دخلوا عايلة بوفارس بيتهم و الكل حط شنطة اغراضه بغرفته
مسك تكلم سارة وهم يتمشون في فلتهـم : سوييرة تصدقين ان احنا نقلنا من بيتنا وصار عندنا حديقة ومسبح كبير
سارة : إيه أصدق ليه ما اصدق اخيرا
مسك : أقول شرايك نعزم ملاك ورهف و روان يجون ينامون عندنا اليوم
سارة : والله فكرة عشان بكرة بتصير في بتنا جمعة بمناسبة انتقالنا و رجعت بيت عمي خالد (بومشعل)
مسك : حلو حلو
سارة : يلا سي يو بروح ادقدق عليهم يجون
مسك : أوكيك أنا بروح الحديقة بجلس فيها انتظرك
سارة : أوكيييك
&&&&&&&&&&&&&&&&&&&&&&&&&&&&&&&&&
برا الفــله ..
جا سامي عند الباب الحديدي الكبير لبيت عمه بو فارس شاف فارس واقف جنب باب بيتهم أو بالأحرى فلتهم الجديدة
سامي : فروووس على البركة
فارس : الله يبارك فيك .. حركات مطقمين مع بعض
سامي ناظر ملابسه : ههههههه .. اقولك تعال بيتنا ريح شوي بعد هالتعب

سامي كان لابس جينز فاتح وقميص لونه برتقالي وفيه كلام بالأنجليزي بالاسود ولابس كاب لونه أسود

فارس كان لابس جينز فاتح وتي شيرت برتقالي مكتوب فيه كلام بالأنجليزي بالأسود

فارس : طيب بس بقول لابوي عشان لايدورني الحين
سامي : طيب أنتظرك
راح فارس داخل : يبــه يـــبه
بوفارس : هلا
فارس : أنا بروح بيت عمي خالد الحين يعني لاتدورني
بوفارس : طيب
طلع فارس لسامي : يلا
ودخلوا بيت خالد (بومشعل) وما كان فيه احد
فارس : وين اخوانك غريبة ؟
سامي : مشعل مبعد يجي من دوامه ورامي طالع يفرفر في هالشوارع وسمر فوق على النت وامي نايمة الحين
فارس : بس بس تقرير ما يسوى سؤال
سامي : خخخخ
فارس شاف بلايستيشن مشبوك على التلفزيون
فارس : حركات تلعبون بلايستيشن
سامي : إيه انا ومشعل نلعب ونتبارى بعد هههه
فارس : هههه اقول ودي ألعب شوي فيه
سامي : عادي ألعب فيه ماحد قالك لا
قام فارس من الكنب وجلس على الأرض وصار بينه وبين التلفزيون متر ونص ومسك يد اللعب وجلس يلعب
فارس : اقول ساميووه قم العب معي تكن (لعبة من أنواع المصارعة) والله لاكسرك تكسير
سامي : ماتخاف أنا الي اكسرك
فارس : جرب وشوف .. والي يفوز يجيب للثاني بيبسي من المطبخ خخخ
سامي : هههه طيب
ولعبـــوا في أول دور خسر فارس
سامي : يلا قم جيب لي بيبسي من المطبخ  خخ
فارس يحرك بيده خصلات شعره الي على عيونه : هههههه بس أنا ما أدل مطبخكم
سامي : مافيه يعني بتتهرب شوفه على يسارك امش سيده ولف يمين وتشوفه والبيبسي بالثلاجة خخ
فارس : والله لو أنك توصف قاعة أفراح أحسن خخخخخخخخخ
سامي : ههههه يالله قم جيبه
فارس راح المطبخ وجاب قوطي بيبسي ورجع
فارس : هذ هو وتجهز للهزيمة بس
سامي : طيب نشوف
ولعــبوا مرة ثانية لكن هالمرة خسر سامي
فارس : يلا قم جيب لي بيبسي من الثلاجة وصبه في كاس ومعه ثلج خخ
سامي : ههههه وتتشرط بعد
فارس : هههههههههههههههه
سامي ابتسم : طيب ماعليه ( وفصخ الكاب حقه وحطه على راس فارس وراح للمطبخ)
بنفس اللحظة الي طلع سامي من الصالة ودخل فيها الطبخ نزلت سمر تدندن بصوتها الناعم ولابسة بيجامة بيتية عادية لونها رصاصية من ناحة الأكمام صايرة جبنيز شافت فارس جالس يلعب بلايشتيشن ولابس الكاب الاسود ومعطيها ظهره وهي المسكينة ظنته أخوها سامي لأن نفس الوان الملابس والكاب الأسود محطوط على راسه فما ميزت انه مو أخوها
وقفت وراه وفارس ماحس فيها لأن صوت اللعبة عالي شوي
سمر انحنت شوي على جهة أذن فارس وهمست : بوووه
فارس بهاللحظة تجمد ولا قدر يتكلم فنزل راسه
سمر وهي لحد الحين ماعرفت أنه مو سامي حطت ذقنها على راسه وحوطت يدينها ذقن فارس ورفعت راسه شوي : سامي شرايك اليوم نزور بيت عمي بوفارس ونبارك لهم بيتهم الجديد
فارس لحد الحين مو عارف شنو يسوي ويناظر بالتلفزيون بحيره ويقول بنفسه "" ياربي شسوي الحين "" : أحــم أحم
سمر شالت يدينها عن ذقن فارس
فارس نزل راسه مرة ثانية
سمر راحت قباله وجلست : بلا هالحركات سامي يلا تكلم  (ورفعت الكاب عن راسه شافت عيون رمادية وساع انصدمت وطاح الكاب من يدها ) : أأ ..أ
فارس رفع نظره لها يوم شالت الكاب من راسه ونزل عينه عنها بسرعة وأخذ الكاب الي طاح منها ولبسه وقام يناظر جهة اليمين : أأأ .. أ.. أأسف
سمر تجمعت الدموع بعيونها وبسرعة قامت وراحت غرفتها
رجع سامي بالبيبسي : وهذا البيبسي أخذه وحطيت لك فيه ثلج خخ
فارس يجامله : ههههههه وأنا أقول ليه تأخرت يلا خلنا نكمل لعب
وكملوا لعب وبعدين جلسوا يسولفون
&&&&&&&&&&&&&&&&&&&&&&&&&&&&&
عند سمر بغرفتها ...
قفلت باب غرفتها وتسندت على الباب وحطت يدها على قلبها : يمــه ولا أنا الدلخة ولا حسيت (ونزلت دموعها وبسرعة مسحتهم ) لالا بس انا ما ادري وأهو ما ناظرني ولف وجهه .. الحمدلله عدت على خير
وجلست سمر تفكر بعيونه الرمادية الوساع
&&&&&&&&&&&&&&&&&&&&&&&&&&&&&&

الساعة عشر ...
في بيت بومشاري ...

اتصلت عليهم سارة وقالت لهم يجون عندهم واهم ماصدقوا خبر جهزوا اغراضهم ولبسوا عباياتهم
روان تكلم مشاري : مشاااري يلا قوم وصلنا
مشاري : أنا مو سواق ابوك ثانيا على وين إنشالله
رهف : اووه مشاري سارة ومسك عزمونا على بيتهم ننام عندهم
مشاري : واستاذنتم من أبوي قبل لاتتجهزون
روان : واستأذنا من أمي بعد إذا مايكفيك يلا قوم
رن التليفون وأقرب وحدة كانت روان رفعته : هلا وغلا
ملاك : هلا أقول مروني إذا جيتوا تروحون بيت خالي بوفارس طيب
روان : أوكيك بس مشاريوه مو راضي يوصلنا الحين
ملاك : بعد بعد أنا اخوي ريانوه طالع فما قدرت فعذرته عطيني مشاريوه
روان : طيب .. مشاري ملاك تبغيك
مشاري رفع حاجبه واخذ سامعة التليفون : هاا
ملاك : و وجعاه إنشالله قم يلا قم وصلنا ريان مو موجود يودينا يلا
مشاري : لا والله .. شوفي أوصلكم بس بشرط
ملاك : بعد بعــد تتشرط
مشاري : اسمعي إذا تبغين أوصلكم
ملاك : هذا أنا أسمع
مشاري : كل وحدة تدفع لي عشرة حق البانزين لسيارتي
رهف : والله أنك بخيييييل حدك
روان : يلا قم ونعطيك فلوسك
ملاك في التليفون : أوكيك يالفقير بنتصدق لك لوجهه الله
مشاري : اجهزوا دقيقتين إذا ماطلعتوا والله لأمشي عنكم
ملاك سكرت السماعة من دون ماتقول مع السلامة
مشاري طلع للسيارة و وراه خواته وركبوا ومروا على ملاك وراحوا لبيت بوفارس
يوم وصلوا ملاك وروان ورهف كل وحدة مدت لمشاري عشرة : خذ
مشاري يناظر فيهم : هههههههههه ليكون صدقتوا مساكين كسرتوا خاطري خلوهم لكم
ملاك : زين جات منك يلا مع السلامة
وطلعوا البنات من السيارة ودخلوا بيت بوفارس
استقبلتهم مسك : هلا هلا بكم تفضلوا حياكم البيت بيتكم
ملاك تدخل الصالة : من غير ماتقولين خخخ
روان : فارس موجود
سارة : لا في بيت عمي خالد
مسك تدور حول نفسها : شرايكم
رهف : الله الله شو هذي الحلاة حركات أذوب أنا

مسك كانت لابسة فستان بسيط لحد الركبة لونه أبيض علاق على الرقبة وتحت السدر حزام لونه غجري ولابسة سندل لونه غجري ومسوية شعرها ستريت ورابطة فيه شريطة بيضا ولابسة اكسسوارات غجرية

مسك : تسلمين عيونك الحلوة
ملاك تصفر: أكشخ حركات .. حتى سويرة كشخة

سارة كانت لابسة تنورة كلوش سودة لحد الركبة وحاطة عليها سلسلة فيها فصوص ولابسة بلوزة لونها فوشي وفيها كتابات بالاسود والأكمام كت جبنيز وسندل فوشي ولابسة اكسسوارات فضية ومسوية شعرها كيرلي ورابطة فيه شريطة سودة

سارة : أحمم حتى أنتي وروان ورهف حركات

ملاك لابسة فستان ناعم لحد الركبة لونه ذهبي وفيه حزام على الخصر فيه فصوص لونه فضي ولابسة اكسسوارات فضية وسندل فضي وشعرها كيرلي وحاطة فيه شريطة ذهبية

روان لابسة تنورة لحد الركبة لونها ابيض وفيها كسرات ناعمة ولابسة بلوزة لونها سماوي علاق على الرقبة ولابسة اكسسوارات فضية وسندل سماوي ومخليه شعرها ستريت ومجمعته على جنب ورابطته بشريطة بيضا

رهف لابسة فستان ناعم لونه فضي لحد الركبة موديله موديل الفراعنة من جهة الرقبة لونها ذهبي  وعلى الخصر فيه حزام بالون الذهبي يعني بالمختصر هالموديل يشبه ملابس الفراعنة ومسوية شعرها ستريت وحاطة بشعرها فص لونه ذهبي ولابسة سندل لونه ذهبي
سارة حطت يدها على فمها : يوووووه
البنات لفوا عليها
مسك : شفيييك
سارة : نسينا نعزم سمر بنت عمي خالد
ملاك : حصل خير الحين روحوا لها وخلوها تجي
سارة : طيب .. روان تجين معاي
روان : يلا عشان نكون أول من يشوف سمر خخ
سارة : هههه
وراحت سارة لبست عبايتها البشت ولفت شيلتها : يلا
روان نفس الشي لبست عبايتها البشت ولفت شليتها : أوكيك

وراحوا ودخلوا من جهة الباب الي بين بيت بوفارس وبيت خالد (بومشعل)

ودخلوا على جهة الحديقة وهم بنص الحديقة متجهين للباب الي يدخلهم على الصالة
.............. : من أنتوا و شنو تسوون هنا ها ؟؟؟
روان وسارة تجمدوا بمكانهم
والشخص الي وراهم : ها شنو تسون هنا ؟

نهــــــآآية البارت الحــ عشــر ــــآدي  .. ^^

أرأئكم وتوقعاتكم تهمني .. ^^

&&&&&&&&&&&&&&&&&&&&&&&&&&&&&&&&

~| البــآرت الثــ عـشر ــآني |~


راحت سارة لبست عبايتها البشت ولفت شيلتها : يلا
روان نفس الشي لبست عبايتها البشت ولفت شليتها : أوكيك

وراحوا ودخلوا من جهة الباب الي بين بيت بوفارس وبيت خالد (بومشعل)

ودخلوا على جهة الحديقة وهم بنص الحديقة متجهين للباب الي يدخلهم على الصالة
.............. : من أنتوا و شنو تسوون هنا ها ؟؟؟
روان وسارة تجمدوا بمكانهم
والشخص الي وراهم : ها شنو تسون هنا ؟
روان وسارة متجمدين بمكانهم وساكتين
الشخص كل ماله يقرب منهم أكثر لمن صار بينه وبينهم أربع خطوات
الشخص : هـي أنتوا ردوا
سارة لفت نص لفة إلا روان تسحبها بقوة ويدخلون الصالة بسرعة
أول مادخلوا روان سكرت الباب بقوة وحطت يدها على قلبها واليد الثانية ماسكة يد سارة
قاموا سامي وفارس يوم سمعوا صوت تسكر الباب بقوة
فارس يحرك يده بمعنى شسالفة : هــي هــي أنتوا بعد كسروا الباب أحسن
سامي : فارس شفيك عليهم .. شفيكم شسالفة
روان بكلمات متقطعة وتاشر على الباب : واحد .. أنتوا .. ورانا .. شتسون ... يقول .. هنا
فارس وسامي عقدوا حواجبهم : إيييييش
سارة ضربتها على راسها بالخفيف : بالله عليك شنو هالخربطة .. كل هذا خوف حشى
فارس : وجع شنو فيكم ؟
سارة توها بتحرك شفايفها تتكلم إلا مقبض الباب يتحرك روان سحبت سارة و وقفوا ورا سامي وفارس
سارة : روانووه و وجع بلا استعباط
روان ناظرت سارة بنص عين وتوها بترد عليها إلا الباب ينفتح : سلااااااااااام
سامي : هلا مشعل
مشعل رفع حواجبه وناظر فارس : فويرس وراك ماتسلم
فارس : هههه امداك توك داخل توني بسلم عليك .. بس ولا يهمك ( ويقلد على الي بالمدارس إذا جو يردون السلام ) واااعليكم السلاااام ورحمة الــله وبركاااااته
مشعل : ههههه عفيه عليك يالشاطر ( ويناظر ورا فارس وسامي ورفع حاجبه وانحنى يشوف من وراهم ) هــذا أنتوا شفيكم لي ساعة برا اسألكم ولاتردون وتنحاشون
سامي : أهــآآآآآ  ... حسبي الله عليك خرعتهم مساكين
فارس : أقولك هذا أختي سارة وهذي روان
مشعل يناظرهم ويبتسم: لالا ماشالله كبروا
سارة رفعت حاجبها يعني خير اكيد بنكبر
مشعل : شفيك سارة مو عاجبك كلامي
سارة : من قال ؟
فارس قطع عليهم: أقول شنو تبغون جاين هنا ؟
سارة : بعد شف يعني طردة .. بيت عمي نجي ونروح مثل مانبغى
مشعل : لا ماعليكم منه إذا طردكم أنا أشوته برا خخخ
روان : المهم أحنا جاين نعزم سمر تجي معانا
فارس حط يدينه على خصره وعقد حواجبه : شنو ؟ خير ليكون متجمعين في بيتنا
سارة حطت يدينها على خصرها ورفعت حاجبها : اي ويا ويلك ويلاه إن دخلت البيت من دون ماتعطينا ألو (يعني تتصل تليفون) فاهم
فارس يناظر سامي ويسوي نفسه يكسر الخاطر : شفت أنا مظلوم مو أكسر الخاطر
سامي : ههههه
سارة : وين سمر ؟؟
مشعل : أتوقع بغرفتها (ويلف على سامي) صح ؟
سامي : إيه
مشعل : أجل أنا رايح غرفتي أتروش  .. تبغون تروحون عند سمر ؟
روان : ياليت
مشعل : طيب لحقوني فوق
صعد مشعل الدرج و وراه سارة وروان
سامي وفارس رجعوا في الصالة يلعبوا بلايستيشن

فوق عند مشعل و روان وسارة ..
مشعل وقف عند باب غرفته ويأشر على غرفة سمر : هذا غرفتها (ويدخل غرفته)
سارة : شرايك نسوي لها جو وهي بالغرفة
روان ابتسمت : إيه
سارة : واحد إثنين ثلاثة
وبدوا روان وسارة يدقون على باب غرفة سمر دق مصري بطريقة تخلي الواحد وده يرقص

طلع مشعل من غرفته يهز كتوفه بالخفيف وماسك ملابسه عشان بيروح يتروش : ماشالله تشتغلون طقاقات ؟
روان وسارة ماردوا عليه
مشعل يروح دورة المياه (وانتوا بكرامة) : ههههههه مسوين فيها تحقرون خخ

روان : متى تط.....
إلا ينفتح باب غرفة سمر
سمر على وجهها علامات الإندهاش والتعجب قالت بصوتها الناعم المعروف : نعم ؟
روان وسارة ناظروا بعض بعدين ناظروا سمر وفي نفس الوقت قالوا: أنتي سمر ؟
سمر : إيه
سارة : شف نقول لها انتي سمر تقول إيه ... ماترحب فينا ليكون بريطانيا وأهلها نستك أهلك ها ( قالتها وهي ترفع حواجبها وتنزلهم)
روان : ياخلاف بس
سارة ضربت روان على راسها بالخفيف : شفيك تتكلمين مثل العجايز
سمر وكأنها عرفتهم : انتي روان وهي سارة صح ؟
روان وسارة : عليك لمــــــــبة
سارة : لالا عليك لمبتين
روان : وزيادة عليهم نور
سمر دخلت معاهم : نور ولا مهند
سارة وروان : ييييييييييع
سمر رفعت حواجبها : شفيكم ؟
سارة : أحنا مانحب ذا المنحرف ووع
سمر : أهآآآ
روان تناظر سارة : إيه سارة إحنا شنو يسمونه أأ .. شنو له جاين هنا .. إيه (ولفت على سمر ) سمر روحي البسي وأكشخي واحنا ننتظرك
سارة : إيه احنا جاين نعزمك على بيتنا اليوم هناك بنات عمي وعمتي عندنا بالبيت بينامون عندنا
روان : وإيه جهزي لك كم قطعة ثياب عشان بعدين تبدلين أوكيك
سارة و روان بعدوا شوي على الباب وتسندوا على الجدار : يلا ننتظرك
سمر : أأأ .. بس ..
سارة و روان راحوا عندها وعقدوا حواجبهم : شنو شنو شنو ..
روان : ترا غصبن عليك بتجين مافيه أعذار يلا يلا
سمر : لا بس بستأذن من مشعل بعدين بجيكم
سارة : تقصدين خفيف الدم لالا ماعليك اهو الي وصلنا لغرفتك تجهزي يعني راضي ناخذك
سمر ابتسمت : أوكييك دقايق وجاية
روان : البسي واكشخي ما أوصيك
سمرابتسمت : أوكيك ( ودخلت غرفتها وقفلتها عشان تبدل )
ظلوا روان وسارة واقفين جنب الباب عشر دقايق ..
سارة : روانووه خلينا ندق عليها مرة ثانية شكلها نامت
روان : خخخ طيب
سارة : واحد ثنين ثلاثة يلا
ورجعوا يدقوا دق مصري رهيب على الباب
طلع مشعل من دورة المياه وهو يرقص كان شكله رهييب خصلات من شعره جاية على عيونه وخشمه ولابس جينز لونه كحلي غامق وتي شيرت لونه برتقالي وفيه رسمه جمجمة بالأسود وقام يحاول يزغرط ويتكلم مصري : إيوا إيوا كلللللللللللللووووش يابت دئي كده ولا بلاش ( يابنت دقي كذا ولا بلاش)
روان وسارة لفوا عليه وضحكوا على طريقته بالتزغرط ومن شدة الضحك عيونهم دمعت وجلسوا على الارض
سارة تضرب يدها بالأرض وتضحك وعيونها تدمع : هههههههههههههههآآآآي بالله عليك شنو سويت ليكون تزغرط هههههههههههههههههههههآآآي
روان جالسة ومنحنية وحاطة يدينها على بطنها وعيونها تدمع : هههههههههههههههههههآآي
مشعل يقلد على المصرين ويحط يده على خده ويسوي نفسه مفزوع : يا خرابي ياخراااابي

انفتح باب غرفة سمر وكانت سمر جاهزة وكاشخة وماسكة شيلتها وعبايتها بيدينها

سمر كانت لابسه فستان لحد الركبة لونه أورنج فيه شرايط لونهم أسود بدل السيور ومن تحت السدر فيه فيونكا لونها اسود ولابسة سندل لونه اسود مدموج فيه الأورنج وأكسسوارات فضية وتاركه شعرها الكستنائي الطويل لخصرها على راحته لأنه ناعم بروحه
سمر مفزوعة تناظر روان وسارة : شفييييكم ؟؟ شو صار ؟؟
روان لحد الحين مارفعت راسها وكتمت ضحكتها و تهتز ودموعها تنزل من الضحك ولا ردة على سمر
سارة رفعت راسها لسمر وفكها السفلي يهتز ودموعها تنزل لانها كاتمة ضحكتها وقالت وصوتها يهتز : ممم .. مم .. مشــعل
سمر شافت دموع سارة ولفت بسرعة على مشعل وكأنها تنتظر منه رد
مشعل رفع كتوفه ورفع يديه يأشر على نفسه : أنــا .. أنا ماسويت شي بس جربت ازغرط وأتكلم مصري بس هم قاموا يضحكون
روان وسارة قاموا ومسحوا دموعهم بحركة سريعة
سارة : أحم يلا سمر خلصتي
روان : إيه يلا كأن أحنا تأخرنا
سمر : إيه يلا
مشعل : ترا فارس ولد عمي تحت لبسي هنا
سمر تذكرت الي صار لها قبل وقالت في قلبها "" أهآآ أجل فارس .. العن ام الفشايل بس "" : طيب
رن جوال سارة : هلا .. إيه هذا احنا جاين خمس دقايق .. استعدوا بس البنت تسدح .. والله يعني استعدوا عدل بتشوفون ملاك .. يلا باي
روان : مسك ؟
سارة : يب يب يلا مشينا .. لالا دقيقة
سمر : شنو ؟
سارة تدخل غرفة سمر : حطي شي بشعرك يمسكه شوي
روان تدخل ورا سارة : اعذرينا ندخل بدون استأذان يعني
سمر : لا عادي
سارة طلعت تاج نعوم لونه أورنج : خذي هذا
سمر لبسته : يلا تأخرنا
روان : وين ملابسك الي قلنا لك جهزيهم ؟
سمر ارتبكت : ها لالا ماراح أنام عندكم
روان تسحب سمر : اقول لايكثر بسرعة بعد لك لمن العشرين وياويلك إن ماجهزتيهم
سمر طلعت شنطة : اوكي أوكي ( وحطت لها كم قطعة ثياب وسكرتها ) يلا
روان تاخذ الشنطة منها : ناس ماتجي إلا بالعين التركواز
مشعل دخل عرض : أنا الي اعرفه العين الحمرا شغيرها
سارة : لا ابد خبرك قديم غيروها من زمان
روان : يلا يلا البسي بسرعة
سمر لبست عبايتها الفراشة وقاعدة تلف شيلتها : يلا
مشعل يبغى يلعب بأعصابهم : على وين إنشالله ؟
سارة  ماسكة يد سمر بتمشي : بيتنا وبتنام عندنا عندك مانع ؟
مشعل يحك ذقنه بتفكير : إممممم
روان : أخلص (وتقلد عليه ) إممممم حشى بقرة ولا شو ؟
مشعل ناظرها مبتسم بطريقة تستفز : أنا بقرة ها .. تدرين كنت بقول عادي بس دامك قلتي كذا مافيه عندي مانع
روان : هااا
مشعل زادت ابتسامته وراح عند الصالة القريبة جنبهم وجلس على الكنب : الي سمعتوه
سارة : اقول لاتسوي فيها أنك قوي ( وتسحب سمر بتمشي ) امشي ماعليك منه
إلا بسرعة يقوم مشعل ويمسك يد سمر اليسرى : تركيها أنا أبغيها
سارة رافعة حاجبها : خير شنو تبغيها ؟
مشعل ابتسم وهو يسحب سمر ويجلسها على الكنب جنبه ويحط ذراعه وراها ويحط رجل على رجل : لا بس اختي وأبغى اسولف معاها (والتفت على سمر مبتسم وسمر تدري أنه يبغى يغايظهم بس ساكته )
روان : عاد بس تراك مو أكبر من أخوي مشاري أطيرك الحين
مشعل رفع حاجبه : أهآآ بتطيريني يلا اشوف تعالي جربي
سارة : أوووف ( وراحت عند سور الدرج وقامت تنادي سامي ) ساااامي سااامي
مشعل : ههههههه يعني شدخل سامي
سارة : سامي ساميوووه وصمخ
سامي قرب من بداية الدرج : هلا
سارة مغتاظة وتأشر على مشعل وتناظر سامي : شوف أخوك يتنيذل مو راضي يخلينا ناخذ سمر معانا
سامي عرف أن اخوه يغايظهم ورفع يدينه باستسلام وابتسم : أنا مالي سلطة عليه (وراح)
مشعل : ههههههههههه
سارة : اوووووووف
دق جوال سارة ونفسها في خشمها : خييييير مسك  .. ولد عمك الغثيث مشعل مو راضي يخلي سمر تجي
مشعل ناظرها وابتسم وحرك يده يعني هين على كلمة غثيث
سارة ناظرته بأطرف عينها : إيييييه .. طيب طيب
راحت سارة و وقفت قبال مشعل وخذت نفس طويل
مشعل ابتسم يستفزها : نعم .. سمي ؟
سارة زفرت ومدت الجوال له : خذ
مشعل عقد حواجبه وخذ الجوال وحطه على اذنه : نعم ؟
مسك : السلام عليكم
مشعل : وعليكم السلام
مسك : ممكن تخلي سمر تجي بيتتنا
مشعل : لا مو ممكن
مسك : بس أحنا مسوين عزيمة عشانها
مشعل ناظر سمر : بس أنا أبغى أسولف وياها
مسك برجى : مشعـــل خلاص عاد
مشعل ابتسم : طيب والله عشانك وعشان سمر بس ( قال هالكلام عشان يغيظ سارة و روان )
مسك : مع السلامة
مشعل سكر الجوال : خذي .. سمر إذا تبغين تروحين الحين روحي
روان : يلا قال إيش قال إذا تبغين أمشي
مشعل : ترا الحين ...
إلا تقاطعه سارة : لالا خلاص يلا مشينا
مشعل مد لها الجوال : شفيك معصبة كأني سارق حلالك
خذت سارة الجوال بدون ماترد عليه
ونزلوا من الدرج
سمر مرت وهي منزلة راسها وطلعت
سامي : ها شنو سوا فيكم مشعل
سارة حركت يدها بمعنى مالك دخل : لا .. يالبزر ماتقدر عليه ها
وطلعوا ودخلوا على بيت بوفارس من الباب الي بين البيتين
سارة : احم سمر وقفي هنا .. روان دخلي داخل خليهم يستعدون
روان : أوكيك
ودخلت روان البيت : بناااااااااااااااااااااااااااااات
قاموا مسك و رهف وملاك وبنفس الوقت : جااات
روان : لا على الباب ومعاها سارة يلا يلا استعدوا
استعدوا البنات ومسك اتصلت على سارة : يلا
سارة : اوكيييك .. سمر يلا ندخل
سمر ردت ببتسامة
وفتحت سارة باب الصالة ودخلت سمر
استقبلوها مسك ورهف وملاك
مسك : هلا هلا هلا ببنت عمي نورتي السعودية برجعتك
ملاك تخفف دمها : ليه هي لمبة وأنا ما أدري
الكل ضحكوا ومن ضمنهم سمر
رهف : مرحبا بك وحيا الله من عكس اتجاه الريح وجابك
روان وسارة تنحنحوا : أحمم أحنا جبناها
رهف وملاك : مالت بس
مسك : تعالي حبيبتي يلا كلنا نروح غرفتي بعدين نطلع الحديقة
سمر : طيب بس بروح أفسخ عباتي وأعدل شكلي
ملاك دخلت عرض : خذي راحتك البيت بيتنا عادي
رهف : وليه سويتيه جمع .. الناس يقولون البيت بيتها بس
ملاك : عاد يلا أنتي روحي هناك يلا هناك
سارة تأشر : روحي هناك تلقين باب على يمينك دخليه كله مرايات تقدرين تعدلين نفسك على كيف كيفك
مسك : يلا انتوا صعدوا على غرفتي وانا سمر بنلحقك بعد شوي
سمر : لالا ماعليه أنا أجيكم الحين روحي
مسك : متأكدة ؟
سمر ابتسمت : مو توك تقولين البيت بيتي ؟
مسك : ههههه طيب احنا ننتظرك بغرفتي فوق الغرفة على يسارك أول ماتصعدين الدرج أوكيك
سمر تروح على جهة غرفة المرايات : اوكييي

وراحت على غرفة المرايات والبنات راحوا على غرفة مسك

عند البنات في غرفة مسك ..
مسك : بنات بنات لحقوا علي هذي بنت عمي سمر كبري ما اصدق تجنن
ملاك تمسك مسك : لا صدقي حياتي راح تجلسين معاها أربع وعشرين ساعة كل يوم
مسك : ملووك بلا استهبال
رهف : لا وما أوصيك قطي وجهك في بيتهم
سارة وروان بسرعة : لااااااااااااا
مسك : شنو بعد ؟
سارة : انصحك لاتروحين هناك ما دام مشيعل هناك
ملاك : وشنو فيك تقولين مشيعل ؟
روان : لو تشوفونه وحركاته يرفع الضغط والله
رهف : هههه شكله جننكم
سارة : أهو جننا وبس خليني ساكته بس
مسك : بنات تراني مسوية سبرايز لسمورة الحلوة
ملاك : الله من الحين صارة سمورة الحلوة ؟
مسك : ملووك عاد خلاص هذي سمر الي كبري مافهمتي المهم تعالوا قربوا بقولكم شنو تسون
البنات قربوا عند مسك
مسك : قربوا أكثر
رهف : مسك يلا تكلمي لا أكفخك الحين
مسك : ههه طيب اسمعوا

&&&&&&&&&&&&&&&&&&&&&&&&&&
عند سمر في غرفة المرايات ..
سمر مستانسة حد الدعسة على قولة سارة وملاك فصخت عبايتها وشيلتها وصفطتهم بترتيب وعدلت شعرها الكستنائي الطويل وألقت نظرة سريعة على نفسها قبل لاتطلع
طلعت سمر وتوجهت للدرج وراحت على طول على الغرفة الي على اليسار وشافت الغرفة بابها مردود شوي فحبت تفاجئهم فتحت الباب بقوة : سبرااااااااااااااااااايز

وانصدمت من الي شافته و وقف الكلام في شفايفها ولا تحركت ....
&&&&&&&&&&&&&&&&&&&&&&&&&&&

}.. نروح لبلد يسموها بلد الحرية والإستقلال << أمريكــآ >>...{

جالس في الكلاس وحاط يدينه الثنتين على خده بملل .. ويناظر الدكتورة الي رايحة وجاية وهي تشرح لهم ولابسة بلوزه حمرة مفتوحة فتحة كبيرة عند الصدر وتنورة سودة قصيرة لنص الفخذ وتتمايل وهي تشرح وتحرك شعرها الذهبي .. والي يشوفها يقول عنها هذي مو حق تدريس اصلا
طلال : رائد رؤوود بس عيونك عليها شوي شوي فصلتها تفصل ولو أقولك ارسمها الحين ترسمها
رائد بملل قام يناظر طلال : بذمتك أنا الحين الي ميت عليها .. أوووف تصدق اشتقت للسعودية وأهلها مو هالبرصة الي قدامي
طلال : هههه خلاص هذي السنة أخر سنة ونفتك ونرجع للسعودية
رائد رجع يناظر الدكتورة بملل أكثر من أول : اوووف متى يمر الوقت بسرعة
طلال : والله ما أدري شغيرك وين رائد الي ماتفارق الضحكة شفايفه
رائد : والله ما كأنك تدري والله مليت من هالبرص الي كل دقيقة ينقزون بوجهي .. بصراحة اشتقت لمسك فديتها والله
طلال : وينك يامسك تجين تخلين رائد يضحك
رائد : اوووف الود ودي اقوم اذبح هالدكتورة مغترة بنفسها بقوة
طلال : بس بس خلنا نسمع الشرح
رائد سيح نفسه على الكرسي والي يشوفه يقول عنه شوي وبينام
&&&&&&&&&&&&&&&&&&&&&&&&&&&

نرجع لسمر في الغرفة ...

سمر متجمدة بمكانها ولا قادرة تتحرك والكلام ضاع بشفايفها

فارس الي كان جالس بوسط غرفته وملابسه بكل مكان وعلى راسه وحده من تي شيرتاته لأنه مبين من شكله كأنه مشغول يدور على شي مهم رفع راسه لسمر يوم فتحت باب غرفته وابتسم يوم شافها : هلا بك حياك

سمر تتنفس بسرعة رهيبة والكلام عالق بلسانها

فارس حس أنها منحرجة فنزل راسه يدور الغرض الي يبغاه مرت أقل من عشر ثواني ورفع راسه شافها على وضعيتها وقال في نفسه "" لا البنت شكلها تجمدت والله تكسر الخاطر"" قام يحك شعره بحيره قام وراح جهة سمر : فيك شي ؟

سمر لاحياة لمن تنادي مو حاسة بعمرها

فارس قرب منها لدرجة أنه مابينه وبينها إلا شبر واحد وقرب وجهه وقام يناظر عيونها : انتي بخير فيك شي ؟

سمر بهاللحظة ظلمت الدنيا بعينها وطاحت ومسكها فارس بسرعة .. فارس جلس بالأرض وبين يدينه سمر وقال في نفسه "" استغفر الله الحين وقته تطيح .. بس شكلها سمر بنت عمي خالد يحليلها كبرت .. أووف وانا افكر الحين كبرت .. شسوي .. ليكون خافت مني "" وقال بصوت اشبه للهمس ويده تضرب خدها بالخفيف : سمر ســمر سمر
مرت دقيقتين وفتحت سمر عيونها شافت شخص يناظر يمين وشمال بحيرة وحس فيها فارس ناظرها : سمر الحمدلله صحيتي

سمر ناظرت عيونه وقامت بسرعة : أأأأ .. أأسفة
فارس قام معاها : لا تتأسفين وانتبهي لنفسك أكثر شكلك تعبانة شوي .. هذا هي غرفة مسك إذا تبغينها
سمر قالت في نفسها "" تعبانة إيه هين إلا أنت الي خوفتني"" وراحت بسرعة على الغرفة الي جنب غرفة فارس مثل ماقال لها فارس
فارس ناظرها وبسرعة دخل غرفته ورجع يدور على الي يبغاه وبالنسبة له الي صار له مع سمر هذا شي عادي وما فكر بالموقف كثير .. بعد دقيقة : أخييرا لقيتها ( لقى ساعته كان يدورها لمن لقاها .. لبسها ورجع بيت عمه خالد (بومشعل) .. )

عند سمر اول مادخل لغرفة مسك انقزوا بوجها البنات : سبرااااااااااايز
سمر وجهها شوي محمر بعد موقفها مع فارس ابتسمت على حركة البنات
مسك مسكت سمر من يدينها وجلستها على السرير : والله ماتدرين شقد انتظرت اشوفك .. قمر والله وحتى القمر بنفسه يشهد
ملاك : تف تف عليك بسم الله عليك تجننين والله
رهف : ماشالله عليك حلوووة
سارة : بس بس لاتطقون البنت عين .. أقول سمر اقري على نفسك المعوذات كل ماجيتي تطلعين .. هذا أنا أقراهم إذا جيت أطلع
روان : الله عليك يالواثقة
سمر : هههه عيونكم الحلوة
مسك ماسكة يدين سمر وتناظر البنات: بنات حتى ضحكتها حلوة
سمر : هههههههه
ملاك : ماعليه سمر رحميها من زمان تنتظر أحد يكون معاها كبرها
سمر : جد حتى أنا مثلك
مسك : يلا يلا أول شي تراني شريت لكم كيكة بهالمناسبة بس
روان : الله كيكة يلا جيبيها
مسك : انتظري صبري على رزقك .. أنا قلت للخدامة تجهز الطاولة بالحديقة تحت يلا ننزل
سمر ارتبكت شوي : أخوك فارس موجود ؟
مسك : لالا أهو في بيتكم وأنا قلت لسارة تقوله مايجي البيت إلا لمن يعطينا ألو .. قلتي له سارة ؟
سارة : إيه يلا ننزل
البنات نزلوا تحت في الحديقة مثل ماقالت لهم مسك ..

نهــــــآآية البارت الثــ عشــر ــــآني  .. ^^

أرأئكم وتوقعاتكم تهمني .. ^^
&&&&&&&&&&&&&&&&&&&&&&&&&&&&&&

~| البــآرت الثــ عـشر ــآلـث |~


مسك : انتظري صبري على رزقك .. أنا قلت للخدامة تجهز الطاولة بالحديقة تحت يلا ننزل
سمر ارتبكت شوي : أخوك فارس موجود ؟
مسك : لالا أهو في بيتكم وأنا قلت لسارة تقوله مايجي البيت إلا لمن يعطينا ألو .. قلتي له سارة ؟
سارة : إيه يلا ننزل
البنات نزلوا تحت في الحديقة مثل ماقالت لهم مسك ..
&&&&&&&&&&&&&&&&&&&&&&&&&
نرجع لبيت خالد (بومشعل) ..

بعد ربع ساعة ..

سامي رافع حاجبه : شفيها اختك ؟
فارس جالس يلعب ومنددمج باللعب : عادي
نزل مشعل من فوق وجلس على الكنب : هههه والله ان أختك يافارس شي .. نرفزتها خخخ
سامي : أهآآ .. هههههههه من عذر من ربع ساعة يوم جات تطلع تكلمني وهي مالها نفس شكلك وريتها الويل هههه
مشعل وفارس : هههههههههههههه
سامي يناظر مشعل : شسالفة كلنا مطقمين بالألوان ؟
مشعل وفارس وسامي قاموا يناظروا بعض :هههههههههههههههه
فارس : كلنا برتقالي هههههههههههههه
مشعل : أقول وخروا الحين أكسركم باللعب عدل
فارس أنا بلعب معاك تكن (نوع من ألعاب المصارعة) الحين ونشوف من يفوز
سامي يكلم فارس ويجلس على الكنب قريب منهم : أقول ترا مشيعل يكسرك تراه الكنق مو حيا الله
مشعل : ساميووه لا تخرب علي خله يشوف بنفسه
فارس : هههه يلا
وجلس مشعل وهو متربع جنب فارس بالارض وبدوا يلعبون ..
مشعل وهو يضغط الأزرار ويلعب بإحتراف : أقول لقط لقط وجهك
فارس : مشعل عاد ارحمني ماتخليني أسوي شي تو اللعبة تبتدي إلا تخسرني
مشعل وهو مندمج : ههههه شنو أسوي لك إذا أنت تلعب نفس البنات
فارس : نفس البنات ها .. أوريك الحين

فارس جلس يحاول يفوز بس لا مجال مشعل مايخليه يسوي اي حركه ويخسره

سامي : ههههههه فارس شوي شوي على الأزرار شوي ويتكسرون هههههههه
فارس ترك يد اللعب وجلس مقابل مشعل : هههههه بالله عليك كم لك وأنت تلعب في هاللعبة ؟
مشعل نفس الشي ترك يد اللعب ويحك ذقنه: والله تقريبا من أول مانزلنا السعودية يعني اسبوع بس
فارس رفع حواجبه: قل ق ( يعني قسم )
مشعل مسوي نفسه مرتاع: و (يعني والله )
فارس ابتسم: لالا ياولد عمي انت شي عجيب
مشعل : أحم أحم تسلم
دخلت عليهم أم مشعل وهي لابسة دشداشة ولافة شيلتها على راسها ..فارس نزل راسه : هلا خالة
أم مشعل ناظرته مستغربه
مشعل : يمـه هذا فارس ولد عمي محمد بوفارس
أم مشعل ابتسمت : هلا بك ياولدي ماشالله كبرت
فارس ابتسم وهو لحد الحين منزل راسه : أخبارك ياخالة ؟
أم مشعل : الحمدلله بخير على كل نعمة .. وأنتوا اخباركم أخبار الوالدة والوالد إنشالله بخير ؟
مشعل دخل عرض وباستهبال: يمـه يووه شنو والدة ( ولف على فارس) فارس عندكم وحدة ولدت وأحنا ماندري ؟
ام مشعل ضحكت على ولدها الي مايترك حركاته
فارس :ههههه .. كلهم طيـبين
سامي دق فارس بكوعه بالخفيف : لاتسوي نفسك تستحي ترا أمي هي امك ماتاكل
أم مشعل : هههه فارس عادي أرفع راسك
فارس رفع راسه وابتسم
ام مشعل : مشـعل وين اختك سمر ما اشوفها
بهاللحظة دخل رامي البيت وراح عند أمه وباس راسها : إيه إيــه سألي عن بنتك سمووغ(سموور) وأنا لاتسألين عني يعني انا مو ولدك لي الله بس
أم مشعل ابتسمت بحنان : أنت ولدي وكبير .. بس سمر أهي بنتي الوحيدة وأخر العنقود سكر معقود
مشعل : يمـه لاتخافين سمر في بيت عمي بوفارس خذوها البنات وماراح يرجعونها إلا بكرة لانهم قالوا بيخلونها تنام معاهم
أم مشعل : الحمدلله على الأقل تندمج مع بنات عمامها وعماتها
رامي توه ينتبه لفارس وفارس بادره وبسرعة قال: أنا فارس ولد عمك محمد قبل لاتسأل
الكل : هههههههههههههههههههه
رامي ابتسم له : مايحتاج تقول .. بشغه (بشره) حنطيه وعيون غماديه(رماديه) أكيد فاغس (فارس) ولد عمي محمد
فارس ابتسم : تصدق حتى انا أفكر كيف طلعت كذا حنطي وعيون رمادية
سامي : وووووع رامي خربت اسمه من فارس لـ فاغس  ييع
رامي لف على سامي : أقول شنو ذنبي إذا أنا فيني لتغه ها ؟
مشعل : اجلس بس اجلس خلف الله عليك .. وين كنت طول هالمدة
رامي: يعني يوميا لازم تحقيق يا اخي كنت ادوغ(ادور) بالشواغع (بالشوارع)
مشعل يناظر ساعته : الله تدور للساعة 11 الليل
فارس : هههه مشعل ترا رامي رجال مو بنت
إلا يدق جوال فارس
فارس شاف الرقم ورد : هلا
يوسف : ومرحبا .. أخبارك
فارس : أقول لاتسوي فيها رسمي توني اليوم شايفك بالمدرسة اختصر
يوسف : بل بل كلتني بقشوري
فارس ابتسم : الزبدة
مشعل دخل عرض كعادته : زبدة وسمنه وزيت
فارس سمع مشعل: هههههه
يوسف نفس الشي سمع كلام مشعل : من هذا الي تكلم ؟
فارس : مشعل ولد عمي خالد
يوسف : مشعل ولد عمي خالد ليه !! أنت وينك ؟
فارس : في بيتهم بعد وين؟
يوسف : تصدق حسبته طباخ يشرح يقول زبدة وسمنة وزيت خخخ
فارس : طيب اخلص
يوسف : طيب على قوله مشعل الزبدة والسمنة والزيت أني طفشاااان حد أم الدعايس
فارس : وكل هالهذرة تقول لي طفشان طيب طفشان شنو اسوي لك أرقص يعني
يوسف : ياليت
فارس : هه هه بايخة
يوسف : اسمع أنا بجي معاك
فارس : وين معاي ؟
يوسف : لبيت عمي خالد يالذكي ليه بس أنت الي تستانس
فارس : طيب طيب بس أسألهم
يوسف : شنو تسألهم بيت عمي بدخل وبطلع متى ما ابغى
فارس تجاهله وسأل مشعل : مشعل ترا يوسف يبغى يجي بيتكم عادي
مشعل : بالله عليك ذا سؤال لا أقوم اعطيك كف قل له البيت بيته يجي
فارس : ههه (ويكلم يوسف ) سمعته
يوسف : إيه قلت لك خخ يلا خمس دقايق وأكون عندكم
فارس : طيب سلام
يوسف : باي
سامي : يعني بذمتك أحد يسأل هالسؤال ؟ حياه بكل وقت
فارس : ههه بس فشلتوني
&&&&&&&&&&&&&&&&&&&&&&&&&&&&&&

}.. نرجع للبلد اللي يسموها بلد الحرية والإستقلال << أمريكــآ >>...{

خلصت المحاظرة الي كانت مثل العظم بالبلعوم بالنسبة لرائد وطلال

رائد وهو شايل كتابه بيده ويطلع من الكلاس ويستنشق الهوا : تصدق ياطلال ما صدقت تخلص هالمحاظرة مليت شكلي برجع السعودية بأقرب طيارة
طلال : هههههه يا أخي خلاص مابقى شي كلها شهر ونص ونرجع ومعانا الشهادات الي ترفع الراس
رائد : آآآآآآآه هالشهادة طلعت من عيونا والله
طلال : ههههههه
واتجهوا على وحدة من الحدايق العامة
رائد : أقول اليوم حساب الغدا علي شنو تبغى ؟
طلال : أي شي تطلبه أطلب لي نفسه
رائد : أوكي
طلال : هذا أنا بجلس على هذا الكرسي انتظرك
رائد : طيب
راح رائد شرا لهم برجر من النوع اللي تكون دبل وعصير ليمون فرش ورجع لطلال
شاف وحدة أمريكية جالسة جنب طلال وتتميلح عنده وطلال بس يبتسم لها
رائد : طلالووه و وجع بعد هالبرصة لا اكب الي بيديني على راسها
طلال : هههه شفيك انت ؟
رائد : خلها تقوم عشان أكل وأنا متهني
الأمريكية شافت رائد قامت من عند طلال وقامت تتلزق فيه ومسكت ذراعه وتتكلم معاه بالانجليزي
&&&&&&&&&&&&&&&&&&&&
خلوني أعرفكم على رائد وطلال

رائد : عمره 25 سنة يدرس هو مع طلال طب بأمريكا .. بالنسبة لشكله .. خوووقاقي .. بشرته بيضا مايله للإسمرار .. عيونه وساع وكحيله لونهم أسود ... ملامحه تجنن شفايفه موردين شعره كثيف وطويل شوي .. ودايم ماتفارقه ابتسامته الي تطيح الطير من السما بس على اخر سنة بأمريكا مل من الأمريكيات وتلزقهم فيه فصار ماتنشاف ابتسامته إلا نادرا ..

طلال : عمره 25 سنة يدرس مع رائد طب بأمريكا .. من ناحيت شكله .. حلو وكوول أسمراني عيونه كحيله لونهم بني غامق .. ملامحه ملامح خليجية خشمه سلت سيف .. شعره نفس رائد كثيف وطويل بس ناااعم مررة أكثر من رائد .. جسمه شوي معضل وحلو .. يتميز بنظرته إذا ناظر أحد في عيونه مباشرة يضيع في عيونه .. وهو ورائد دوم مع بعض مايتفارقوا إلا نادرا

وإنشالله راح تعرفوا دورهم أكثر بالرواية مع الأجزاء الجاية ..
&&&&&&&&&&&&&&&&&&&&&&&&&
رائد وهو صاك على اسنانه عشان لايذبحها ويناظر طلال : طلال بعدها عني لا أحفر لها قبر هنا
طلال : هههههه
رائد غمض عيونه وهو يعد : طلالوووه واااحد اثنيييين ......

طلال قام بسرعة وسحبها منه وكلمها بالأنجليزي بمعنى خلاص باعدي عنا مانبغاك ويانا وهي طبعا تحججت وراحت وهي تتحرطم بالأنجليزي

فتح رائد عيونه وجلس على الكرسي : اووف خذ أكلك
طلال جلس جنبه: رؤد اضحك الدنيا ماتستاهل خلاص بنرجع اصبر
رائد ببتسامة خفيفة : طيب لنا الله يلا أكل والعشا عليك
طلال وهو ياكل غص باللقمة : كح كــح
رائد يمد له عصير الليمون : ههههه شفيك ؟
طلال بعد ماشرب العصير : لا بس بقولك العشا نفس الشي برجر نفسك خخخ
رائد : أيا البخيل أكل بس اكل ههههههه
طلال : هههه إيه هذا رائد الي نعرفه .. شرايك نتصل على الأهل
رائد وهو توه بياكل اول لقمة رد بانفعال : لالالالالالالااااااا
طلال رفع حاجبه : شفيك (ويقلد عليه ) لالالالالالالاااااا لك ساعة متنرفز وتحن على راسي تبغى تشوفهم ويوم أقولك كلمهم تقول لا .. خير شفيه ؟
رائد : لا بس عشان نسوي لهم سبرايز فهمت
طلال : أهآآ .. أقول خلاص شهر ونص من الحين لمن نرجع أبغاك ترجع رائد الي يبتسم فاهم
رائد ببتسامته الي ماحد يعرف يقلدها : على أمرك ماطلبت شي

وظلوا ياكلون وكل دقيقتين تمر عليها وحدة أمريكية تتميلح عليهم بس طلال ورائد ولا ماعطينهم اي إهتمام ياكلون وهم يسولفوا .. بالأخير خلصوا اكل وكانت بنتين أمريكيات واقفين قبالهم قاموا بيمشون رائد وطلال .. طلال ناظرهم وابتسم وغمز لهم والبنات ماصدقوا على الله يعطونهم وجه .. أما رائد ابتسم ابتسامته المعتادة وخقوا عليها ورسل لهم بوسه بالهوا ومشوا

طلال يدق رائد بكوعه بالخفيف : ابن اللذين عليك حركات هاا .. والله شكلك بتخترب على نهاية الدراسة
رائد : هههه مو أنت قلت لي ابتسم .. خلاص هذا انا خلني أفلها خلاص
طلال : أقول لايكثر أنا قلت ابتسم مو تترسل بوسه بالهوا .. امش امش و انت ساكت

وراحوا على شقتهم وكل واحد منهم اشتغل باللي عليه

&&&&&&&&&&&&&&&&&&&&&&&&&&&&&
نرجع للسعودية عند بيت بوفارس ...
الساعة 11 ونص  ..

البنات جالسين بالحديقة وانواع السوالف ..
مسك وهي ماسكة شعر سمر الكستنائي الطويل ولافته على رقبتها : اللــه الله ياحظه رجل المستقبل على هالشعر بس ماشالله تبارك الرحمن
سمر : هههه تركي شعري
مسك : والله حلو ما أقدر
روان : حلو يجنن أقول رهف طلعت لك منافسه بالشعر
رهف : إيه بس شعرها اطول من شعري تقريبا بثلاث سانتيات
ملاك : ههههه حشى متى قستي شعرها هههههههه
سارة : ههههه اقول مسووك تركي شعر البنت أذيتيها
مسك تركت شعر سمر وهي تضحك : ههههههههه خلاص تركته ذبحتوني
رهف : أقول سموورة خلي أمك تجي هنا عند عمتي أم فارس تغير جو أحسن لها
ملاك : إي والله خليها توسع صدرها
مسك و روان وسارة بنفس الوقت : إيه يلااا
سارة : إيه عشان حتى أمي تتونس مع أمك
سمر استانست على بنات عمها وعماتها وابتسمت لهم : طيب
واتصلت على أمها من جوالها لانها كانت جايبته معاها وقالت لها تعالي عند أم فارس بس أم مشعل رفضت
مسك : سمر عطيني الجوال أكلمها انا
سمر : أوكي خذي
مسك : السلام عليكم
أم مشعل : وعليكم السلام
مسك : خالة أنا مسك بنت بوفارس عرفتيني ؟
أم مشعل ابتسمت : إيه عرفتك هلا بك مسك أخبارك ؟
مسك : الحمدلله بخير وأنتي إنشالله بخير ؟
أم مشعل : الحمدلله على كل حال
مسك : اقول خالتي ممكن طلب
أم مشعل : أطلبي يابنتي ولا يردك لسانك
مسك : خالة تعالي عند امي ونسيها و ونسي عمرك .. خالة عاد يلا بلا تغلي لاتكسفيني وتفشليني وجنبي البنات
أم مشعل : هههههه خلاص خلاص هذا أنا جاية عشان ما أكسر بخاطرك
مسك : تسلمين ياخالة
أم مشعل : الله يسلمك مع السلامة
مسك : مع السلامة
وسكرت الجوال
مسك تحرك شعر سمر : شرايكم بنات اقنعتها تجي
سمر تسحب شعرها من يد مسك : هههه طيب شنو دخل شعري تركيه يابنت الناس

طبعا بعدين البنات خبروا أم فارس ان أم مشعل بتجي عندها وأم فارس ماقصرت استقبلتها على احر من الجمر
وسلمت أم مشعل على البنات قبل ماتدخل داخل الفله وطبعا مدحت في البنات لمن قالت لها أم فارس خلاص لا يشوفون نفسهم الحين
&&&&&&&&&&&&&&&&&&&&&&
عند الشباب في بيت بومشعل ..

دق جرس الباب وراح سامي يشوف من ودخل ومعاه يوسف ومشاري وريان : حياكم تفضلوا
ريان : زاد فضلك
فارس : يوسفوه شنو أخرك كذا قلت خمس دقايق صارت نص ساعة
يوسف وهو يجلس على الكنب جنب فارس : لا أبد بس شفت مشاري وريان بطريقي سولفت معاهم وقلت لهم أني جاي هنا وجاو معي
مشعل : هلا هلا ريان ومشاري لا ماشالله صرتوا طولي
مشاري وريان : ههههههه هلا وغلا بمشعل
يوسف : أقول مافيه أحد هنا حرام ؟
سامي : لاخذ راحتك أمي راحت بيت عمي بوفارس وأختي راحت نفس الشي لبيت عمي بوفارس وبتنام هناك
مشاري : أهآآآ .. من عذر رهييف و ملاكووه و روانووه قاطين حالهم هناك شكلهم مسوين عزيمة
مشعل : شرايكم حتى أحنا نسوي عزيمة وناموا كلكم هنا
فارس : لالالا
سامي : شنو لالالا أنت اول واحد تسكت طاردينك البنات من بيتكم طردة محترمة
الكل : هههههههههههههههه
ريان ابتسم : رامي شفيك أنت ماتتكلم سلم يارجال ولا بريطانيا نستك أهلك
رامي : ههههههههه لا ابد هلا بك أجلس
وجلسوا الشباب يسالفون واتفقوا أنهم ينامون في بيت بومشعل ..
مشعل : أقول شباب خلونا نطلع الحديقة أحسن نغير جوو
يوسف : يكلامك صح يلا
الشباب يلا
وطلعوا وجلسوا بحديقة الفله حقت بيت بومشعل ..
وجلسوا يسولفون فجأة سمعوا صوت
مشاري ويحط صبعه على فمه : ششششششش
الشباب سكتوا
وسمعوا صوت تطبل
فارس : شكلهم البنات بالحديقة جالسين
وبما أن بيت بومشعل وبيت بوفارس جنب بعض وبينهم باب فالشباب يقدرون يسمعون أصوات البنات
&&&&&&&&&&&&&&&&&&&&&&&
عند البنات بالحديقة ..

ملاك : ههههههه والله تحفة أخوك ياسمر
روان ولا بعد يقول (وتقلد على مشعل وهو جالس وطريقة كلامه) : بس أنا أبغى أسولف وياها
البنات : ههههههههههههههههههه
سارة : لالا شوفي بعد الي قهرني الحمدلله أني مسكت نفسي يوم سكرتي منه يامسك مد جواله (وتقلد على طريقة كلامه وجلسته ومدت ذراعها ورا ظهر سمر ومدة اليد الثانية لجهة روان )  وقال : خذي .. سمر إذا تبغين تروحين الحين روحي .. قسم كنت بقوم أذبحه كذا ( وهي تحط يدينها على رقبتها وتسوي نفسها بتخنق روحها)
البنات :ههههههههههههههههه

الشباب كلهم لفوا على مشعل مبتسمين الي نقع ضحك بس بدون صوت أما مشاري من سمع سارة تقول أن مسك سكرت من مشعل قام يفكر ويقول في نفسه "" يعني مشعل كلمها بالجوال .. كيف ؟.. لالا يامشاري تعوذ من إبليس أكيد شي تافهه ماله داعي "" ونسى السالفة أو بالأحرى تناساها

سمر : ههههه روان سارة خلاص ههههه أخوي ما ارضى عليه
سارة ك بس تصدقين شي شي عليه حركات بس لايثقل دمه زياده ويخرب شكله
رهف : ليه شفيه شكله ؟
روان : بس لأن شكله خطيير تقدرين تقولين كشخة بس لايثقل دمه ويخرب شكله بتصرفاته
ملاك : إيييه ذا المشعل الي اول مقلقنا دايم يقول بيقتلنا
سارة : إييه عليك لمبة وبيطبخنا مدري وشو

الشباب كلهم نقعوا ضحك على مشعل بس بدون صوت ومشعل تفشل شوي بس يتبسم

رهف : ليكون لحد الحين ماعقل ولا لسه عقله له جناحين يحوم فوق راسه مو راضي يركب
البنات : هههههههههههههههه
سارة : ههههههههه خلاص خلاص لاتحشون بالرجال
سمر : أنتوا ماكأنكم حشيتوا وخلصتوا ههههههههه
روان : ههههههه يلا نغير السالفة الحين يسمعنا أخوك بعدين ماندري وش نسوي
مسك : اجل سارة جيبي الجيتار حقك بسرعة
سارة بسرعة راحت جابت الجيتار حقها وجلست على الكرسي وحطت رجل على رجل ومسكت الجيتار عشان بتعزف : يلا
رهف : أقول سمر مشتهة اسمع صوتك وأنتي تغنين
سمر : لالا
روان : سمر يلا عاد بلا تدلع
سمر : لالا استحي ما أقدر
ملاك بعربجية: سموور يلا بلا دلع لا أصكك بالصحن هذا

طبعا الشباب كلهم ساكتين ويسمعون كلام البنات وكلهم ضحكوا بالخفيف عشان لايسمعونهم البنات يوم قالت ملاك بتصك سمر بالصحن لان صوتها صاير عربجي مرة

مسك : بس بس يالدفشه خلاص أنا بغني معاها عشان تتشجع

مشاري من سمع صوت مسك خلاص قام يفكر فيها

سمر بتردد : أوكي
سارة : شنو بتغنين عشان أعزفها وانتي تغنين
سمر تفكر : إممم صدفة ومن بين كل الناس
سارة : أووووكييك

فارس سمع سمر اختارت صدفة وتذكر الموقف الي حصل له معاها

بدت سارة العزف و راون و ملاك و رهف يدقون على الطاولة بطريقة حلوة

سمر مسكت يد مسك وغمضت عيونها

والشباب كل واحد يناظر الثاني يسمعون العزف وينتظرون ..

سمر بصوتها الناعم وهي لحد الحين مغمضة:

صدفه ومن بين كل الناس علقني
من يوم شفته وعيني جات في عينه
(وتذكرت سمر أول مرة شافت فارس )

مسك ضغطت على يد سمر تشجعها وكملت مسك معاها بصوتها العذب:
حسيت شي في عيونه حيل يجذبني
لما ابتسم بانت بوجهي تلاوينه

سمر فتحت عيونها بشوي شوي وناظرت مسك وهي تغني وابتسمت لها

أما عند الشباب كان جو غير من سمعوا صوت سمر ومسك صار عندهم هدوء وسكون

خلوني اوصف لكم أشكالهم..
كانوا فارشين لهم بساط على الأرض وجالسين
مشعل كان متربع ومن سمع صوت أخته ابتسم ومشاري من سمع صوت سمر ابتسم وزادت ابتسامته يوم سمع صوت مسك العذب فانسدح على رجول مشعل وغمض عيونه ورخى جسمه وهو يسمع بانصات
أما يوسف و رامي وسامي الي كانوا يلعبوا أونو تركوا اللعب وجلسوا يسمعون وكل واحد يناظر بوجه الثاني ببتسامه
أما ريان الي كان يسولف مع فارس سكت وجلس يسمع
وأخيرا فاااارس من سمع صوت سمر ناظر الباب الي يفصل بين بيتهم وبيت عمه خالد وسرح شوي وقام يردد الأغنية معاهم بصوت خفييييف
ريان انتبه لفارس وابتسم عليه ودقه بكوعه بالخفيف وغمز له .. وفارس مافهم معنى غمزة ريان بس ابتسم له

نرجع لجو البنات ...
سمر ومسك وقفوا عن الغنى وناظروا بعض مبتسمين وهم مشبكين يدين بعض

سارة منحنية شوي لأنها تعزف على الجيتار وكملت بصوتها الهادئ الصافي اللي يخترق القلب بسرعة :
سلم علي وجلس جمبي وكلمني
كل الحواجز تلاشت بيني وبينه

الشباب كل واحد يناظر الثاني .. مشعل يناظر فارس وهو يأشر على الباب الفاصل بين بيتهم وبيت عمه ويحرك شفايفه بدون كلام "هذي سارة" هز فارس راسه بمعنى إيه

البنات كلهم بصوت واحد وحلو مررة كملوا :
خذ ايديني بايديه وقام يوصفني
ولا تمنيت ايدي تترك ايدينه
قالي كلام بصراحه حلو دوخني
ماقد سمعت بحلاته اه يازينه
معاه احس الأغاني عنه وعني
واجمل اغاني الغزل شعري وتلحينه

خلصوا البنات الأعنية بس لازالوا يطبلون وسارة تعزف على الجيتار و شوي شوي يزيدون بالتطبل لمن صار التطبل سريع والعزف على الجيتار سريع

إلا سمعوا تصفيق حار وبعدن قام يزيد وتصفير وكلمات مدح  .. البنات كلهم وقفوا وكل وحدة على راسها أكبر علامة استفهام

فارس  يصفق : الله الله الله شنو هالأصوات العذبة لالا
مشاري يصفر : أنا ما أقدر ترا أحنا ذبنا ودخنا
ريان ويوسف : بصراحة شي عجيب ما نصدق عندنا مثل هالبنات
رامي يصفر : ليه طايحين من عيونكم والله لو يصيرغون (يصيرون) مغنيات يسفطون هالمغنيات الفاشلات على جنب
سامي : ماشالله عليكم بس
مشعل : لالا بجد أصوات ولا أحلى .. سارة أجل أنا بطبخكم هاا ولا بذبحكم هااا
الشباب خلاص ضحكوا بأقوى ماعندهم :هههههههههههههههههه

البنات تفشلوا أنواع الفشايل  ولا ردوا

مشعل عرف أنهم مستحين ومتفلشلين بنفس الوقت ! فحب يزيد عليهم : لالا والي تقول أن مخي يطير فوق راسي هذي قوية عاد يابنت العم

عند البنات خلاص تفشلوا حدهم .. وسارة وروان ماقدروا يكبتون فشيلتهم قاموا يضحكون بقوة : هههههههههههههههه
وبعدهم نفس الشي البنات قاموا يضحكون : ههههههههههههههههههههههه

بعد خمس دقايق صار المكان هدوء ..

ملاك تجرأت : وانتوا الي ماتستحون على وجيهكم جالسين تتسمعون علينا ها ؟؟ من متى وأنتوا جالسين ؟

مشعل يناظر الشباب : من بديتوا تحشون فيني ههههههههآآآآي
ريان : أقول بناات ودنا نجلس عندكم شوي .. شرايكم شباب ؟
الشباب كلهم بتأييد : إيـــــوآ

ملاك : دقـيقة نتشاور

مشعل : ليه بتحررون فلسطين ههههههه
الشباب :هههههههههههههه
فارس : هههههههههه الله يرجك بس

ملاك : شرايكم بنات ؟
روان: انا ماعدي مانع
سارة: وانا ماعندي دواس
رهف : عادي أهم جلسوا طول المدة يسمعونا يعني ماراح تفرق لو جلسوا معانا
مسك : مافيها مشكلة
سمر : حتى أنا رايي من رايكم
ملاك : أجل خلاص كل وحدة تلبس عبايتها وشيلتها وتجلس
البنات : أوكي

وراحوا البنات بسرعة لبسوا عباياتهم الكتف ولفوا شيلتهم وجلسوا مثل ماكانوا (طبعا هم مايتلثمون أو يتنقبون عن عيال عمهم)

سارة : أوكي هذا أحنا بنفتح الباب

فتحت سارة الباب ورجعت على الطاولة حقتهم وجلست تاكل كيكتها

أول من دخل مشعل : السلام عليكم
البنات : وعليكم السلام
يوسف : سلام .. أفا ماتعزمونا على الكيك
البنات : وعليكم السلام
ملاك : ماحد منعك تعال خذ لك
ودخل سامي وفارس وريان ورامي : السلام
البنات : وعليكم السلام
روان : ماشالله جيش جيش
يوسف يخفف دمه : شباب على جثتي اليوم كلكم ميتين
الكل : ههههههههههههههههه
مشعل سحب له كرسي وجلس مع البنات في الطاولة

ملاحظة الطاولة كبيرة يعني فيها فوق العشر كراسي زايدة

مشعل يناظر سارة : أفا سارة تاكلين قدامنا ولا تعزمينا
سارة رفعت عيونها بدون ماترفع راسها ودفت له الكيكة الكبيرة يقص له : قص لك أعتقد عندك يدين
فارس : ممكن ترتبوا أماكنكم نبغى نجلس
البنات على طول قاموا وجلسوا جنب بعض والجهة الثانية من الطاولة جلسوا فيها الشباب وصار الترتيب كذا
( يوسف قباله رهف ، ومشاري قباله مسك ، مشعل قباله سارة ، سامي وفارس جالسين جنب بعض وقبالهم سمر ، رامي قباله ملاك ، ريان قباله روان )

مشعل ييناظر بالكيكة وهو يقصها ويبتسم : أبغى أعرف من الي قالت ان عقلي يطير فوق راسي هاا
البنات ولا وحدة تكلمت
مشعل : ههههه شفيكم بس اسأل ماراح أسوي شي
رهف تجرأت ورفعت حاجبها : أنا استانست ؟
مشعل ابتسم : إيه
سارة وهي ماسكة شوكتها فيها كيكة وتناظر الشباب وتأشر بالشوكة : من هذا ؟؟
الشباب كلهم لفوا على الشخص الي تأشر عليه سارة
سامي : هههههههههه هذا رامي أخوي ماعرفتيه
روان : هذا أخوك قل ق (يعني قسم)
مشعل دخل عرض : و (يعني والله)
سارة : لالالا جد هذا أخوكم رامي ؟
فارس : إييه أخوهم شفيك سارة
سارة رجعت تاكل الكيكة : لا بس أحس خلقته غريبة شوي عن اخوانه
رامي أخيرا تكلم : ليه شنو الغغيب (الغريب) فيني ؟
ملاك وسارة وروان تركوا شوكهم وقاموا يناظروا رامي نظرات غريبة
ملاك : بالله عليك عدها
سارة : إيه يلا قولها
روان : ما اصدق أخيرا
رامي ماعرف شفيهم : شفيكم تناظغوني (تناظروني) كذا ؟
مسك : هههههههه
ريان يكلم رهف : شفيهم ؟
رهف : هههه لا بس مستانسين على لتغه الراء
رامي ابتسم : أهآآ
سارة : الله يخليك الله يخليك قول اسمي
مشاري : هـي أنتي يابنت استحي على وجهك
سارة طنشت مشاري : قول سارة قوول
رامي ابتسم : سااااغة ساااااااغة (ساارة ساااارة) ها خلاص
روان وسارة وملاك : ياااااي
روان : حتى أنا قول روان
سامي : توني أدري أن بنات عمي طاير منهم العقل
ريان : بدري تو الناس تعرف
رامي ابتسم : هههههه غواااان (روااااان ) خلاص بس
ملاك : حتـى أنـ .. (بعدين سكتت )
رهف : هههههههه تكسر الخاطر ملاك مافي اسمها حرف الراء
الكل : هههههههههههههههههههههه
سمر طول الوقت تحاول ماتناظر بفارس مع أنه فارس أبدا مو مفتكر فيها ..
سارة : أقول مشيعل >>> العمة تمون بزيادة
مشعل : هههه مشيعل مرة وحدة .. سمي
سارة : كم عمرك ؟ 24 ولا 25 ؟
مشعل ابتسم : 29 سنــة
الكل انصدم ماعدا سمر و رامي وسامي الي ابتسموا
ملاك : كــح كـح ماي ماي
سمر : خذي
سارة تحسب بيدينها وهي متعجبه : ما أصدق حركاتك وشكلك يقول عنك 24 أو25 بالكثير
مشعل : والله العمر عمر الروح
مسك بعفوية: لالا ماشالله عليك شكلك شباب مررة من يقول أنك 29 .. حلو ماشالله
مشاري اشتعلت الغيرة عنده بس سكت
سامي : بيقول لك الحين الشباب شباب الروح كل شي عنده الروح خخخ
الكل : هههههه
وجلسوا يسولفون سوالف متفرقة

مسك : مشاري ممكن كاس البيبسي الي جنبك حقي
مشاري وهو توه بيشرب من الكاس ناظرها بسرعة وبعدين شرب شوي وقال وكأنه مايدري مبتسم : سوري ما ادري (ويسوي نفسه كأنه بيعطيها أياها)
إلا مسك استحت منه وابتسمت مجاملة : لا بصب لي ثاني
مشاري هز كتوفه بلامبالاة ومن داخل قلبه يرقص : أوكي
طبعا ما حد منتبه لهم لانهم يسولفون
ومشاري طول الوقت يخطف نظرات لمسك ويشرب من البيبسي شوي
سارة تضرب يدها على الطاولة : أحللللللللف

نهــــــآآية البارت الثــ عشــر ــــآلـث  .. ^^

أرائكم وتوقعاتكم تهمني ..^^

&&&&&&&&&&&&&&&&&&&&&&&&&&&&&&

~| البــآرت الرآبـــ عشر ـــع |~



مسك : مشاري ممكن كاس البيبسي الي جنبك حقي
مشاري وهو توه بيشرب من الكاس ناظرها بسرعة وبعدين شرب شوي وقال وكأنه مايدري مبتسم : سوري ما ادري (ويسوي نفسه كأنه بيعطيها أياها)
إلا مسك استحت منه وابتسمت مجاملة : لا بصب لي ثاني
مشاري هز كتوفه بلامبالاة ومن داخل قلبه يرقص : أوكي
طبعا ما حد منتبه لهم لانهم يسولفون
ومشاري طول الوقت يخطف نظرات لمسك ويشرب من البيبسي شوي
سارة تضرب يدها على الطاولة : أحللللللللف
فارس ناظر سارة : شفيك الحين بعد .. على شنو (ويقلد عليها) أحلللللللللف
سارة ولا كأنها تسمع فارس تناظر مشعل مفهية فيه وفاتحة فمها شوي علامة الصدمة
سمر وهي تسكر فم سارة : هههههههه شفيك عادي
فارس : سمر شفيها ؟؟
سمر ببتسامة خفيفة وبدون ماتناظر فارس وتناظر أخوها مشعل : أسأل مشعل شنو قال لها
فارس : مشعل شنو قلت لها ؟
مشاري: أكيد شي قوي عشان يصير فيها كذا ولا أنا غلطان يامسك (يبغى بأي طريقة يحتك بمسك)
مسك بدون ماتناظر مشاري وتناظر سارة : يمكن
رامي : هههههههه قول لهم شنو قلت لها وخلص نفسك
مشعل ابتسم من دون مايرد
يوسف : عاد يلا مشعل قول
مشعل يصب له ميرندا وكاتم ضحكته : أبدا بس قلت لها .. قلت لها ... قلت لهااا (يبغى يلعب بأعصابهم)
ملاك بعربجية : اووه مشيعل يلا قول جالس تقول (وتقلد عليه بطريقة تضحك مرة ) قلت لها .. قلت لها ... قلت لهاا .. خير درينا أنك قلت لها قول لنا الحين
مشعل رفع كاس الميرندا حقه بمستوى فمه وابتسم : اسمي الدكتور مشعل لو سمحتي وقلت لها أني دكتور نفسي بس

لحظة صمت ...

الكل انصدم ويوسف و رهف شرقوا بالبيبسي ..

يوسف ورهف : كــــــح كح كح
روان وملاك يناظروا مشعل وهم مو مصدقين : د .. دد ... دددكتووور
مشعل ابتسم لهم بثقة : الدكتور مشعل
سارة انتبهت للكل الي كانوا مصدومين : هههههههههه فويرس الحين أنا الي فاتحة فمي ها .. شوف فمك مفتوح كأنه مغارة علي بابا الذبان داخلين طالعين خخخ
مشعل ورامي وسامي وسمر : ههههههههههههه

سارة وقفت من كرسيها وحطت يدها اليمين على الطاولة تثبت نفسها ويدها الثانية مدتها لجهة فارس الي كان يناظر جهة مشعل وحطتها تحت ذقنه عشان تسكر فمه .. انتبهت لسامي الي كان كرسيه لاصق بكرسي فارس ابتسمت له ابتسامة سريعة .. ورد لها الأبتسامة سكرت فم أخوها فارس وهي تضحك ورجعت جلست

يوسف : والله انك مو هين يامشعل دكتووور ولا دكتووور نفسي مرة وحدة
روان : ما اصدق ظنيتك تشتغل بشركة موظف عادي مو دكتوور قوية
رامي : ليه أخوي طايح من عينك
ملاك : لاحووول .. ابغى أعرف من مخليك محامي عنه كل دقيقة تدافع عنه
رامي ابتسم وهو يناظر مشعل : إذا مادفعت عن شعول من أدافع عنه
سارة : الله الله إذا فيها شعول أكيد وراكم شي
مشاري بمزح وبطريقة تضحك يسوي نفسه مرتاع : شباب شبااااب مشعل ورامي شكلهم شذوذ
الكل : ههههههههههههههههه
مسك : إلا اقول سمورة ليه لحد الحين ما انتسبتي لمدرستنا فيه شي ؟ لك أسبوع من جيتي
سمر ابتسمت : لابس مشعل معطيني إجازة أسبوع للراحة
روان وسارة وملاك ورهف بنفس الوقت : أكششششششخ
مسك : حركات ومدلله بعد معطيك إجازة أسبوع
فارس : حتى سامي لحد الحين ما انسب للمدرسة
يوسف : لالا حظكم أخوكم مريحكم
مشعل ابتسم : أحم .. بس عاد الحين أخاف تجيهم عين منكم
وقفوا رهف وسارة وملاك و روان عند سمر ويوسف وفارس وقفوا عند سامي وبنفس الوفت : توف توف بسم الله عليك من العين توف توف
سارة : وهذي بعد هدية تووف
الكل : ههههههههههههههه
ورجعوا ملاك ورهف وروان وسارة وفارس ويوسف لكراسيهم
روان : الحين يعني أنت تعالج المجانييين
مشعل : هههههههه بس مو شرط المجانين ناس عندهم مشاكل أو من هالأشياء أساعدهم
سارة : إيييه حلو لقيناك
مشعل ابتسم ورفع حاجبه بمعنى ليش
سارة تدق بأصابعها بالطاولة  ومبتسمة نص ابتسامة وتناظر مشاري و يوسف وريان : لأن عندنا ناس عندهم حركات نص كم
الكل : هههههههه
يوسف : عاد خلاص أنا ماعندي حركات نص كم حدي اناظر يعني حرام ؟ شوفي مشاريووه وريانوه مابقى بنت بالسعودية مارقموها مو انا خلف الله علي
مشاري ناظر مسك نظرة خاطفة بدون ما أحد يحس: يوسفوه فضيحة انت
الكل : ههههههههههههههه
ملاك تاخذ لها جلكسي من السلة الي على الطاولة: مايحتاج تسميها فضيحة عادي كلنا ندري أنكم تكلمون
روان  : إيه وكل واحد عنده جوالين واحد عادي و واحد للترقيم
ريان الي كان قبال روان اخذ جلكسي ورماها على روان بسرعة بمزح ومسوي نفسه معصب : بس بس بعد عطيهم تقرير عطيهم
الكل : ههههههههههههه

قطع ضحكم جوال مشاري ..
مشاري ناظر الشاشة وابتسم نص ابتسامة وناظر مسك وحط جواله مغلق
ملاك عرفت أنها وحدة من الي مرقمهم فحبت تحرجه : مشاري عادي رد خلنا نسمع
مشاري ابتسم لها : ههههه هذي مو أنا الي مرقمها هالمرة هي مرقمتني خخخخ
سارة : أشك
سمر : يمكن ليه لأ لاتظلمينه بنات هالأيام رايحن فيها ملح
روان : ههههه مشعل هذا يبغاله علاج مكثف
مشاري اتكى بيده اليسرى على الطاوله وحط يده على خده وهو يناظر مشعل ببتسامة : أنا لقيت علاجي (وناظر مسك يقصدها وناظر خواته وبنات عمه وعمته عشان ماحد يشك)
مسك حست فيه بس سوت نفسها ما حست
مشعل : ههههههه لاتخافون عندنا خير مثلكم
رهف وملاك : عندكم بعــد
سامي : ههههه رامي جنن بنات بريطانيا
روان : إيه مدامه ولد بريطانيا حلال خخ
سارة : لا رامي عادي ماينشره على البنات هناك ولد عمي مزيون وخوقاقي شنو يسوي بروحه
ريان : هــي أنتي بعد استحي على وجهك وهذا وأحنا موجودين
سارة : هاا .. خير شفيك يعني بمدح بولد عمي وبقول الحق حلوو مافيها شي
رامي يسبل (يرمش) بعيونه بسرعة : عيونك الحلوة
فارس الي كان جالس جنب رامي ضربه بكوعه بالخفيف : بس بس عاد لاتمون بزيادة
رامي : هههههههههه
مشعل : على طاري العيون ( قام من كرسيه وحط يدينه على الطاولة يثبت نفسه وانحنى لقدام يناظر سارة وصار بينه وبينها شبرين ) شفيها عيونك احس لونهم كان غير و لا ؟
سارة ناظرته مرتبكة شوي
سامي ومشاري الي كانوا جنب مشعل مسكوه من تيشريته من جهة ظهره وسحبوه على كرسيه
سامي : مشيعل من الي الحين بتصير عنده حركات نص كم هاا
مشعل وعلى وجهه شبح ابتسامه ويأشر على نفسه ببراءة : أنـــــــــا !!!
مشاري : والله صدقت مقولة ملاك .. أكبرهم أهبلهم
ملاك : أحم شفتوا شلون أنا ما اقول إلا الصدق
ريان : خذوا الحكمة من أفواه المجانين
ملاك ابتسمت : أحم .. شفتوا حتـ .. نعم نــعم شنو قلت ؟
الكل : ههههههههههه
مشعل : لا أنا جد أتكلم شفيها عيونك لونهم كذا ؟
سارة سحبت ورقة نشاف وحطتها قدامها على الطاولة ونزلت راسها شوي وحطت يدها على عيونها وبعدين رفعت راسها ومدت صبعها السبابة لجهة مشعل وفيه عدسات : شفت يسموها عدسات بعد تسوي نفسك ماتدري (وحطتهم بالنشاف وعفسته وقطته بالزبالة )
مشعل : ليه قطيتيهم ؟ وليه أساسا تلبسين عدسات ؟
سارة ناظرته : أولا هم عدسات للإستخدام مرة وحدة .. وثانيا لأن عيوني احسهم يلفتون النظر مرة وأنا وحدة ما احب يناظروني إذا طلعت
مشعل يحك ذقنه : من ناحية يلفتون النظر يلفتوون

لحظة صمت ...


روان تلعب شوكتها بالصحن : ملل
ملاك حطت راسها على الطاولة : طفش
مسك : مو كأنه صار الجو ممل
رهف : بنات خلونا ندخل ونشغل الدي جي شوي عشان ننبسط
سارة تتثاوب : إيه
مسك : فارس بناخذ سيديات من عندك
فارس : مافيه
مسك : لييييه ؟
فارس : ذاك اليوم ضيعتي واحد وبالموت لقيته
سارة : عاد فروس لاتصير نحييس
فارس : قلت لا يعني لا
سارة : أقول قوموا وماعليكم منه قال إيش قال لا .. يعني تظن اني مثل مسك بترجاك عشان أخذاهم
فارس : أوكي وياويلك إن ضيعيتهم
سارة : إنشالله
روان : بنات شباب قبل لاتقومون عندي لكم اقتراح
البنات والشباب لفوا عليها
يوسف : نورينا
روان : خلونا نروح السوبر ماركت الحين
سارة : صحيح كيف ماجات على بالي
روان : أحم عشان تعرفون قيميتي
ريان : الحين من الفاضي لكم بيوديكم السوبر ماركت والحين الساعة 12 ونص ها ؟
رهف تبتسم : أنتوا ياحبي لكم بس
مشاري : يالمصلحجية
رامي : انا بالنسبة لي عادي اوديكم بس سياغتي (سيارتي) ماتكفي
مشعل : حتى انا إيزي بس أهم شي قولوا لأمكم
مسك : إيوا هذا عيال العم ولابلاش
مشاري : اجل يلا
ملاك : يلا بنتجهز ونجيكم
الشباب : أوكي
راحوا البنات كلهم داخل الفله يتجهزون ومسك قالت لأمها أنهم بيروحون السوبر ماركت مع الشباب و وافقت ام فارس

أول من طلع من الفله روان وسارة .. شافوا الشباب جالسين على حالهم عند الطاولة يسولفون

ريان : أمداكم بسرعة خلصتوا
روان رفعت كتوفها : احنا أصلا جاهزين بس رحنا ناخذ شنطنا بس
مشعل : تروحون بعباية الكتف وكاشفين وجهكم ؟
سارة تسكر شنطتها الي سيرها الطويل على كتفها : إيه عادي أحنا عبايتنا سادة مافيها خرز وموديلها البشت مو مخصره و وجهنا عادي مافيه زينه وأحنا تونا بمتوسط صغار مبعد
مشعل : أهآآ
جاو البنات وكلهم لابسين عباية كتف من نوعية البشت أو الفراشة ومتنقبات : يلا
يوسف : هههههههههههه يقالكم سلاحف النينجا
الشباب : ههههههههههههههههههههه
رهف : هه ها هه ماتضحك يلا
يوسف : من الحين ماني بجاي وياكم بسيارتي بركب مع فارس عشان ماتصير مسيرة
مشاري : حتى أنا بركب مع ريان مرة وحده
رامي : أجل حتى أنا بغكب (بركب) مع مشعل
فارس : شباب تخيلوا تطب علينا الهيئة ومعانا البنات يمكن يظنون أن أحنا مانقرب لهم تتوقعون شنو يصير خخخخخ
البنات كلهم بنفس الوقت : يازينك وأنت ساكت
الشباب : هههههههههههههههه

راحوا الشباب والبنات ركبوا السيارت ومشوا .. وكان ترتيبهم كذا ( في سيارة ريان معاه مشاري و ورى مشاري مسك و سمر ورهف ، و في سيارة مشعل معاه رامي و ورى ملاك و روان وسارة ، وفي سيارة فارس معاه سامي و ورى يوسف )

في سيارة ريان  ..
ريان : أقول جبتوا فلوس معاكم ؟
رهف : أكيد يعني بنروح عشان نتفرج
سمر بصوت خفيف تكلم مسك : بس أنا ماجبت بوكي
مشاري سمعها : خلاص أحنا ندفع لكم
مسك : لا مايحتاج انا جبت معاي بوكي وبطاقة الصراف إذا ماكفى
مشاري رخى نفسه على الكرسي وابتسم : براحتك

في سيارة مشعل ..
سارة و روان وملاك داقينها سوالف مع مشعل ورامي
سارة : لا جد مو متزوج انت يعني ؟
مشعل وهو يلف بالسيارة ابتسم : يعني لو تزوجت معقولة ماراح يوصلكم الخبر
ملاك : إيه صح
روان : خلاص أحنا ندور لك بس عطنا مواصفات
رامي : هههههههه أحسن مسكوه لمن يتزوج أمي تعبت معاه
سارة : ترا حتى أنت يارامي أنت أشر بس واحنا ندور
رامي : لالا يغحم (يرحم) أمك لاتقغبين(لاتقربين) عندي
الكل : ههههههههههه

في سيارة فارس ..
يوسف : فارس شغل شي حلو
سامي وهو يقلب بالكستات : شنو تبغى نحط ؟
يوسف : أي شي
سامي : إي شي اي شي
ويحط سامي كست بالمسجل ويشغله ويطلع صوت عزف مررة حلو
يوسف : الله أنت عازفه ؟
فارس ابتسم : إيه
وجلسوا يسولفون


وصلوا لسوبر ماركت و وقفوا سياراتهم جنب بعض وطلعوا ..
مشعل : شباب بنات تعالوا
اجتمعوا الشباب والبنات : نعم
مشعل ابتسم وبستهباله المعتاد : الله ينعم عليكم .. أنا بعطيكم خطة نبي الله يعقوب لعياله .. لاتدخلون كلكم من باب واحد عشان لاتطخكم عين
الكل : ههههههههه
سارة : بس بس لايكثر خلونا ندخل

ودخلوا داخل السوبر ماركت ..
عند البنات ..
سارة تمسك يد روان : أنا و روان بنروح قسم الحلويات
مسك : اوكي وانا وسمر قسم البطاطسات
رهف وملاك بنفس الوقت : أجل أحنا العصيرات
البنات : أوكي
وتوزعوا بالسوبر ماركت..

عند الشباب ..
مشعل : شباب اشتروا الي تبغون الحساب علي
مشاري : لاتكلف على نفسك .. كل واحد يدفع لنفسه
فارس : إيه .. يلا يوسف تجي معاي
يوسف : يلا
مشعل : بكيفكم  أنا عرضت عليكم
وتوزعوا الشباب ..

في قسم الحلويات ..

سارة و روان يتمشون وهم كل دقيقة شايلين كرتون من كل نوع يعجبهم وحاطينه بالعربة
روان : سارة شرايك نجرب هذا ؟
سارة تاخذ كرتون جلكسي وتحطه بالعربة : إمم عادي اخذيه نجربه
روان حطته بالعربة
مر جنبهم رامي : الله الله كل هذا لكم ؟؟
روان لفت عليه : إيه شفيك عادي
رامي : تاخذون بالكغاتين (بالكراتين)
سارة تناظر الرفوف تشوف شنو ماخذت : إيه عشان مانظطر بعدين نجي هنا مرة ثانية
رامي يمشي عنهم : أهآآ بغاحتكم (براحتكم)

في قسم البطاطسات ..

سمر بتعجب : مسك شنو تسوين أنتي ؟
مسك وهي تحط كرتون ليز بالعربة الثانية : سمورة الحين أنتي شنو تشوفين ؟
سمر : تحطين كراتين بطاطسات بالعربة
مسك : خلاص هذا انتي قلتيها
سمر : بس مو كأنها كثير تاخذين الكرتون ؟
مسك لفت عليها اخيرا : لا عادي بالعكس حلو لانه عشان بعدين مانروح ونجي وبحطه بالمخزن حقنا ومتى مابغينا أخذنا منه
سمر : أهآآ والله انك مو سهلة
مسك : أحم أعجبك
.............. : أكيد تعجبيني ونص
لفوا مسك وسمر على الصوت الي جا من وراهم

عند قسم العصيرات ..
ملاك : أقول رهف شيلي كرتون بيبسي وانا بشيل كرتون ميرندا ونحطهم بالعربة
رهف : أوكييك
وحطوا كراتين المشروبات الغازية بالعربة
ملاك : إممم والحين خلينا ننقي عصيرات على كيف كيفك
رهف : ههه يلا
وجلسوا ياخذون من كل عصير يعجبهم

نرجع لقسم البطاطسات الي فيه مسك وسمر ..
لفوا مسك وسمر على الصوت الي جا من وراهم
مسك : خير ؟ هذا مكان للتسوق مو للمغازل يالصايع
الشاب1 : أفاااا أنا صايع ؟؟ بس ماعليه كل شي يهون عشان هالعيون
مسك لفت عنه وسمر سوت نفس الشي
الشاب2   : لااا عطونا وجه عاد
الشاب 1 يطلع ورقة فيها رقم و يوقف جنب مسك: حبي أنتظر صوتك في الليل
مسك عصبت لانها أبد ماتطيق هالأشكال : حبك برص إنشالله
الشاب1 : دعوتك عسـل على قلبي
الشاب2 يناظر سمر نظرات وقحة : ياللي معها (يقصد سمر) كلميني ليه الكبرياء هذا

سمر طبعا وحدة خوافة من جو جنبهم وهي ساكته من الخوف و واقفة جنب مسك

الشااب 2: يلا ياحلوة خذي الرقم بلاش غرور

وتوه بيلمس يد سمر عشان بيحط الرقم بيدها إلا يجيه كف يلف وجهه 180 درجة

سمر لفت تشوف من الي ضربه : مم .. مشعل
مشعل ابتسم لها ولف على الشاب 2 وبهدوء أرعب الشابين : إذا أهلكم ماعرفوا يربوكم ويمشونكم على الصراط المستقيم أنا أربيكم
الشاب 2 يحرك يده على مكان الكف ويناظر مشعل نظرات استفزاز
الشاب 1 : مالك دخل فينا ( ويناظر مسك وتوه بيمسك يدها عشان يستفز مشعل إلا
الشاب 1 شاف نفسه بسرعة البرق لازق بالجدار ويجيه ذاك الكف الي لف وجهه 360 درجة
........ : ياحمار ياكلب جرب تلمسها وتعرف كيف أربيكم ياحوش
مسك : مشاري خلاص ماعليك منه لاتوصخ نفسك معاه
مشاري ناظر الشاب نظرات حارقة خلته ينحاش هو وصديقه .. لف مشاري على مسك وهو يبتسم : يحمد ربه ما حفرت له قبر هنا
مشعل : ها خلصتوا ؟؟ لكم تقريبا نص ساعة
سمر : أسأل مسك الي كل دقيقة تقول بعدين
مسك : لا خلاص خلصت

وتدق مسك على سارة وملاك عشان بيمشوا

واجتمعوا الشباب والبنات عن المحاسبة
البنات عند المحاسبة ومعاهم اربع عربيات عربية حلويات وعربيتين كراتين بطاطس وعربية عصيرات ومشروبات غازية وكل العربيات معبين أغراض لفوق
اما الشباب كلهم بعربية وحدة
سامي متفاجأ : إييييييييييييش كل هذا
فارس : توك تشوف هالمنظر تراه عادي تعودنا عليه كل مانجي ياخذون السوبر ماركت كله معاهم
مشعل : أنتوا من جدكم بتاخذون كل هذا
ملاك : لا من جدتنا .. أقول أمش وانت ساكت
رامي : طيب من بيحاسب عن كل هذا ؟
سارة طلعت بطاقتها وباستها وهزتها قدام الشباب : هذي الحلوة بعد قلبي
الشباب : هههههههه

طبعا البنات مارضوا أن سارة تدفع عنهم بدون مايحطون شي دفعوا كل وحدة خمسين وسارة دفعت الباقي من البطاقة .. والشباب دفع لهم مشعل بعد ما أصر عليهم وطلعوا كلهم من السوبر ماركت بحساب تقريبا بـ 900

وهم يمشون على جهة السيارات ...

مشعل : أقول سارة شنو يقرب لك حاتم الطائي ههههههه
الكل : هههههههههههههه
سارة : ولد عم جد خال جدتي بالرضاعة
الكل : ههههههههههههههههههههه
رامي : لا ماشالله عليكم تاخذون أغلى شي وبالكغاتين (بالكراتين)
روان : عادي أهم شي نستانس
ملاك : شباب ليه ماشريتوا شي ؟؟ بس شريتوا بعربة وحدة
سامي بمزح : قلنا بناخذ منكم شوي أحسن
رهف و ملاك و روان وسارة ومسك : مااااا فيه
يوسف وفارس : بسم الله الرحمن الرحيم منكم بس
سمر : شفيكم عادي خلوهم ياخذون ما راح يصير شي
سارة : أقول سمور يازينك وانتي ساكته .. قالت إيش قالت اعطيهم
ريان : أحسن وحدة فيكم سمر الطيبة مو مثلك اشرار
روان : ما ادري ليه يوم قلت أشرار تذكرت باور رينجرز
الكل : ههههههههههههه
مسك : شرايكم نروح باسكن روبنز نشتري آيس كريم
البنات : إيييييه
مشعل بمزح : تدرون انكم ماتنعطون وجهه
ريان : توك تحس
فارس : خلاص بنات بكرة عشان دانيا تكون معاكم لو تدري عنكم كان ذبحتكم
رهف : إيه صح تكسر الخاطر هي ودانة ما مريناهم
سارة : خلاص خيرها بغيرها لاني اتوقع ما راح يرضون ينامون عندنا
ملاك : يمكن بس بالمرة الثانية نكلمهم اوكي
البنات : اوووكييك

وركبوا السيارات ورجعوا الفلـه ..

وصلوا الفلـه ونادوا الخدامة تساعدهم تاخذ الاغراض مع البنات أما الشباب رجعوا بيت خالد (بومشعل) ..

دخلوا البنات غرفة مسك أما مسك الي كانت بالمطبخ ومبعد تفصخ عبايتها بس منزلة شيلتها على رقبتها وتحط الميرندا والبيبسي بالفريز عشان يبرد بسرعة

دخل مشاري المطبخ وهو مايدري أنها فيه شافها تصف الميرندا  والبيبسي ومنزلة شلتها على رقبتها  جلس يناظرها مدة دقيقة "" الاخ مفهي خخ" .. انتبهت له مسك وبسرعة لفت شيلتها على راسها وكملت صف الميرندا والبيبسي بدون ماتناظره
مشاري يحك رقبته : ما كنت ادري انك فيه أسف
مسك بدون ماتناظره : عادي
مشاري بهدوء خلا مسك تفكر شوي .. فتح المخزن الي بالمطبخ وجلس يناظر بالبطاطسات والأغراض الي شروهم من السوبر ماركت واخذ له بطاطس ليز بالفلفل الحجم الكبير

مسك خلصت صف المشروبات الغازية قامت وراحت عند المخزن : مشاري شوي
مشاري بهدوء بعد شوي عن باب المخزن
مسك في نفسها "" بسم الله .. صاير مؤدب اليوم .. يمكن نزل عليه الوحي "" واخذت لها مصاصة من النوعية الحامضة وكم شيبس عشان بترقى فوق .. شافت مشاري بياخذ مصاصة مثلها وقالت بعفوية وهي تفتح مصاصتها وتأشر فيها على مشاري: ترا البنات بيذبحونك إن دروا أنك ماخذ من الأغرض
فاجأها مشاري بحركته انحنى و خلا المصاصة الي كانت في يد مسك تاشر فيها عليه في فمه وابتسم واهو يناظرها
مسك تناظر مشاري بتعجب وهي لحد الحين ماسكة عود المصاصة : خير هذي حقتي
مشاري وهو لحد الحين مافك المصاصة من فمه هز راسه نفي ومد يده بيمسك عود المصاصة عشان تتركها .. وبالفعل مسك من شافته مد يده للمصاصة تركتها
مشاري ماسك المصاصة بعد ماطلعها من فمه : خلاص صارت حقتي .. ومشكورة عليها
مسك رفعت حاجبها : لا والله
مشاري قرب منها شوي : والله

مسك رجعت عند المخزن وقاعدة تاخذ لها مصاصة مرة ثانية ومشاري وقف ورها بالضبط ويفصل بينه وبينها شبر يشوف شنو تاخذ

خذت مسك نفس نكهة المصاصة الي من دقايق اخذها مشاري ... جات بترجع ورا صدمت بصدر مشاري لفت عليه مرتبكه : سوري
مشاري مستانس مافيه بينه وبينها إلا يمكن 5 سم بس .. قرص خدها بالخفيف وهو منحني لها ويبتسم : ياويلي ويلاه خليني اروح لا تنحرف أفكاري

مسك ناظرته متعجبه وقلبها صاير طبوول ولا تحركت

مشاري شافها ماتحركت استانس وزادت ابتسامته وحط المصاصة الي بيده بفمه وخلا يده الثانية تقرص خدها الثاني بعد 10 ثواني تركها بسرعة وراح جهة الباب بيطلع وطلع المصاصة من فمه : لالا أطلع الحين ولا راح تنحرف أفكاري جد ( وأشر لها بيده باي ومشى)

مسك أول ماطلع مشاري رفعت يدها الي ماسكة فيها المصاصة حقتها لجهة خدها وتحسسته وكلامه يرن بأذنها "" لالا أطلع الحين ولا راح تنحرف أفكاري جد"""وقامت تفكر بس بعدين طردت كل الأفكار من راسها و راحت فوق و لا كأن صار شي

ملاك : أقول سارة أنا فيني زيران أبغى أطلعهم تصيرين معاي
سارة : افاااا عليك بس يلا
روان : بناات والله مشتهية مرة أسوي مثل الروايات والمسلسلات البس ثوب وشماغ ونرقص
رهف : إيه شرايكم نجرب نسويها ؟
سمر : من جدكم
مسك : إيه عادي ... دقيقة اجيب ثوب من عند فارس
راحت مسك وجابت 4 أثواب وشمغ وعقالات : خذوا
ملاك وروان وسارة ورهف ماصدقوا على الله خذوهم ولبسوهم
سارة متلثمة : يلا يلا شغلوا أي شي
ملاك نفس الشي متلثمة شغلت شي يرقص وجلسوا البنات أنواع الرقص ومسك حطت كاميرا الفديو على جنب عشان يصورون لأن البنات قالوا لها
ملاك وهي تمسك يد سمر عشان ترقص معاها وتصفق وترقص رقص رجولي : إيوا إيوا
سمر تضحك وهي ترقص
رهف كانت مو متلثمة وقاعدة ترقص مع مسك وتصفق وتصفر : احلى يلاااا ( وتلثمت وهي تدور حولين مسك وهي ترقص
أما روان وسارة انواع التقليد على رقص الشباب في العروس
روان : شوفي كذا يرقصون
وتقلد على الشباب الي شافتهم بالعروس
سارة قامت ترقص معها وعلوا صوت الدي جي وقاموا يرقصون بدفاشة وجنون
البنات : أوووووووه يلا يلااااا

مسك وسمر قاعدين يرقصون مع بعض قدام الكاميرا وجاو جنبهم ملاك و روان وسارة ورهف الي كانوا متلثمين ومصدقين حالهم انهم أولاد ويرقصون حولين مسك وسمر

&&&&&&&&&&&&&&&&&&&&&&&&&&
نرجع للشباب في بيت خالد (بومشعل) ...

الساعة 2 الليل...

خلصوا من فلم رعب دموي كانوا جالسين يشوفونه

ريان : والله ما حد فالها إلا البنات أسمع صوت الدي جي لهنا
يوسف : إي والله شكلهم قالبين الدنيا فوق تحت

بعد ربع ساعة صوت الدي جي اختفى ..

فارس : وجع عطيتوهم عين ليكون انفجر عليهم بس
سامي : ههههههه دق عليهم شوف
فارس اتصل على مسك : هلا .. شفيه صوت الدي جي طفا .. أهآآآ .. ظنينا أنه انفجر ولا شي ... هه بلا بياخة .. طيب ... أي أوكي سلام
مشاري : هااا .. شنو قالت ؟؟
فارس وهو يحط جواله بجيبه : لا أبد بس يقولون انهد حيلهم وبينامون الحين
رامي : اكيد ماوغى(ماورى) هالإزعاج إلا أكيد بينهد حيلهم .. بقوم انام
الشباب : حتى أحنا
مشعل : خلاص .. فيه غرفتين فوق غرفة فيها سريرين وغرفة فيها سرير كبير مزدوج روحوا فيهم
ريان ويوسف حطوا رجولهم على الدرج وصعدوا بسرعة على الغرفة
يوسف جلس على سرير : ههههههه حجزته
ريان جلس على السرير الي جنبه : ههههههههههههه حتى أنا حجزته
رقوا مشعل وسامي ورامي وفارس ومشاري فوق ..
مشاري وفارس دخلوا الغرفة الي جالسين فيها ريان ويوسف : لا والله
ريان ويوسف : ههههههههههههه
مشعل وهو يروح لغرفته : ههههههههه خلاص أنا بروح انام مشاري وفارس روحوا الغرفة الي فيها سرير مزدوج خخخخخخخخ
رامي دخل غرفته : ههههههههههههه يلا اشوفكم على خير
سامي : ههههههه مساكين مع السلامة

مشاري وفارس ناظروا بعض يبتسمون بسخرية
فارس : ههههههههه ملاعين انحاشوا كلهم
مشاري يناظر ريان ويوسف الي مسوين أنفسهم نايمين : هههههه أمرنا لله أمش

طلعوا من الغرفة وريان ويوسف ناظروا الباب الي تسكر : ههههههههههه

مشاري وفارس دخلوا الغرفة الي فيها السرير الكبير المزدوج
فارس انسدح على جهة اليمين من السرير وارتخى : أنا بجهة وانت بجهة أوكي
مشاري فصخ تي شريته وخلى البرمودا الي لابسه وانسدح على السرير من جهة اليسار : هههههههه أوكي بس قم افصخ تي شريتك على الأقل ما أعرف أنام مع احد لابس خخخخ
فارس جلس على السرير وهو يفصخ تي شيرته : ههههههه والله ينخاف منك
مشاري : ههههههههه نام بس نام
فارس : ههه تصبح على خير
مشاري : هههههه حشى زوجتي وأنا ماأدري ... بس ماراح أردك وبيقول لك وأنت من أهله .. ويلا نااام
فارس تغطى باللحاف : خخخ طيب

&&&&&&&&&&&&&&&&&&&&&&&&&&&

عند البنات ...

سمر و مسك ناموا في غرفة كل وحدة بسرير

أما رهف وملاك و روان وسارة ناموا بالغرفة الثانية بعد مافرشوا لهم بالأرض مفرش عشان يكون مع بعض وطبعا هالرباعي ماناموا إلا بعد ساعتين من السوالف وتهديد من أم فارس لانهم بجد هستروا ..

يوم الخميس ..


نهــــــآآية البارت الـرآبــــ عشر ـــع  .. ^^

أرائكم وتوقعاتكم تهمني ..^^

&&&&&&&&&&&&&&&&&&&&&&&&&


~| البــآرت الخــ عشر ــآمس |~


عند البنات ...

سمر و مسك ناموا في غرفة كل وحدة بسرير

أما رهف وملاك و روان وسارة ناموا بالغرفة الثانية بعد مافرشوا لهم بالأرض مفرش عشان يكون مع بعض وطبعا هالرباعي ماناموا إلا بعد ساعتين من السوالف وتهديد من أم فارس لانهم بجد هستروا ..

يوم الخميس ..

الساعة 2 الظهر ..

البنات كلهم نايمات ماعدا مسك الي قامت من النوم وتروشت ولبست بيجامة بيتيه قطنيه اكمامها كت جبنيز ومرسوم عليها ورده كبيرة باللون البرتقالي وبرمودا  والبيجامة عموما يختلط فيها اللون البرتقالي والأبيض .. ومشطت شعرها على السريع وتركته مفتوح عشان ينشف ..
طلعت مسك السجادة وصلت وراحت عند سرير سمر ..
مسك تهز سمر عشان تصحى : سمور يلا جلسي معاي البنات كلهم نايمات قومي..
سمر جلست وهي تبتسم بعدت اللحاف عنها ولأن سمر نومها من النوع الخفيف صحت بسرعة : طيب طيب ..
مسك : يلا دخلي الحمام(وأنتوا بكرامة) وتروشي هذي شنطتك الي فيها ملابسك ..
سمر ابتسمت وهي عونها نصهم مفتوحةو رجعت شعرها لورا بدلع عفوي : أووكي ..
دخلت سمر تروشت وبعد ربع ساعة طلعت لابسه بيجامة بيتيه نص كم لونها وردي فاتح مرسوم عليها ميني ماوس : يلا خلصت بس خليني أمشط شعري ..
مسك : أوكي مع أن شعرك شكله يبغاله ربع ساعة ثانية لمن تخلصين من شعرك ..
سمر ابتسم وجلست على التسريحة وماسكة المشط حقها وتناظر مسك من المراية : هههه لالالا الحين تشوفين ثلاث دقايق بالكثير واخلص
مسك : أنتظرك يلا
مشطت سمر شعرها بسرعة وخلصت وتوها بتلفه وبترفعه بالربطة : ها هذا خلصت ..
مسك : طيب .. بس لاترفعينه خليه ينشف

( وقربت من عند سمر وفتحت الدرج الي بالتسريحة وطلعت ربطة وردي نعومة ومسكت شعر سمر وربطت لها وخلت الربطة مرتخيه وخلت شعر سمر كله على جهة اليسار وصار شكل سمر مرة كيوت)

مسك : كذا احسن عشان ينشف
سمر ابتسمت لها
مسك تفرش السجادة لسمر: يلا قومي صلي
سمر قامت وتوضت وصلت وسفطت السجادة : طيب .. شنو نسوي الحين ؟
مسك خذت سمر لتحت في المطبخ ..
سمر : ليه شنو بتسوين هنا .. ؟؟
مسك : بجرب أطبخ
سمر تفتح الثلاجة : ترا بصب عصير عادي ؟؟
مسك : بعطيك كف ترا على هالسؤال .. ياشيخة لاتستأذنين أنتي في بيت عمك اخذي الثلاجة بعمرها
سمر ابتسمت وصبت لها عصير فواكه مشكله وتشرب منه : مسوك بجدك بتطبخين غدا للبنات ؟؟ شكلك مالك بالطبخ ابد ..
مسك وهي تجرب تسوي مكرونه حمرا : سمور عاد بلا تحطيم .. انا قلت بجرب اسوي مكرونه حمرا و بكسر روس البنات يقولون ما أعرف اسوي غير سندويش جبن ..
سمر : ههههههه وهم الصادقين .. ما ادري ليه حاسة بيصير تسمم من ورا طبخك ..
مسك واقفة قبال الفرن وتحرك المكرونه : تسمم ها ؟؟ الحين إذا استوى وكلتي أصابعك قولي تسمم ..
سمر : وين امك غريبة ؟؟ و وين عمي ؟؟
مسك : أمي اكيد نايمة بعد امس البنات ماجننوها وأبوي أتوقع أنه بالشركة الحين
سمر : أهآآ .. طيب قلتي لأمك أمس تطبخ غدا إحتياط ..
مسك تركت الملعقة الي تحرك فيها المكرونه وقومت سمر من الكرسي وطلعتها برا المطبخ بمزح :  الشرها علي أنا الي مدخلتك معاي عشان تصيرين لي عون .. قلبتي علي فرعون والله ما منك فايدة .. روحي ررحي جلسي البنات احسن وجربي كل اساليبك لأنهم مايقومون بسرعة
سمر : هههههههه طيب طيب ( وراحت فوق تجلس البنات )

&&&&&&&&&&&&&&&&&&&&&&&&&&&&&&&

بنفس الوقت عند الشباب ...

جلس مشعل من النوم صلى الظهر و تروش على السريع ولبس له ثوب بيتي عادي لونه بيج وطالع شكله بالمراية على السريع .. ورجع شعره الطويل لورا وصار شكله حلو .. طلع من غرفته وجلس بالصالة الي فوق ينتظر الشباب يجلسوا ..

بعد خمس دقايق طلع يوسف من الغرفة ودخل دورة المياه (وانتوا بكرامة)وتوضا وطلع شاف مشعل وابتسم له : صباح الخير
مشعل رد له الإبتسامة : أي صباح الخير ؟ قول ظهر الخير
يوسف ضحك بهدوء لأنه توه جالس من النوم : هههه طيب وين السجادة أبغى أصلي
مشعل ياشر بعيونه : شوفهم في الدرج الي على اليسار تحت .. والقبلة هالجهة
يوسف قام وأخذ سجادة وصلى ورجع السجاد مكانها وجلس جنب مشعل : اقول خلنا نجنن الشباب ونصحيهم ماصارت نوم
مشعل وهو يقوم ويبتسم : يلا .. بس سامي لاتقرب منه ولاتدخل غرفته
يوسف قام مع مشعل ويتجهون للغرفة الي فيها ريان : ليييه ؟؟
مشعل ابتسم وفتح باب الغرفة الي كان يوسف وريان نايمين فيها شاف ريان نايم على بطنه بدون تي شيرت بهدوء وسلام ومو متلحف عدل وقال بهمس : لان سامي لو تنطبق السما على الارض ماراح يجلس كل شي ولا النوم .. واخلاقه تصير تجاريه ويمسحك بالأرض .. فأنا اقولك لاتقرب منه أحسن لك
يوسف يوقف عند راس ريان : ههه زين قلت لي .. كيف نجلس ذا الريان الحين ؟
مشعل حط يده اليمين على ذقنه ويفكر .. ابتسم ابتسامه مكر : ههه انت بعد عنه شوي أنا أوريك كيف ههه
يوسف بعد شوي وتكتف وهو يبتسم : يلا ورني
مشعل جلس على أطرف السرير وحط أطرف اصابعه على ظهر ريان وانحنى لجهة أذنه وقال بهمس وهو ينعم صوته بطريقة مايعة : حبيــبي قوم بسك نوم قوووم
يوسف حط يدينه على فمه وجسمه يهتز من الضحك بس ما طلع صوت
مشعل قام يهز ريان بأطرف اصابعه ويهمس له باذنه : قلبوو يلا قووم تأخرت بالنوم ولا بقوم وأتركك حبيبي
و بعد مشعل عن ريان شوي وقام يأشر على ريان وهو يناظر يوسف ومطلع لسانه وهو يبتسم  .. ريان تحرك شوي وقلب على الجهة الثانية
مشعل حط يده على شعر ريان وقام يلعب فيه وهمس وهو ينعم صوته اكثر من قبل ومسوي نفسه زعلان : يعني حبيـــبي أروح وأتركك .. ماتبغاني
ريان مغمض وهو لحد الحين نايم عقد حواجبه ولا بحاس في احد : هممممممم
يوسف يحاول يكبت ضحكته قرب من مشعل وهمس له : ههه شكله مو حاس ههه خلنا نلعب عليه شوي هههه
مشعل بنفس الهمس  : خخخ خلنا نشوف يمكن يقول عن نفسه فضايح وهو نايم هههه

&&&&&&&&&&&&&&&&&&&&&

نرجع عند البنات ...

سمر فتحت باب غرفة البنات بقوة وقام تصارخ وتصفق بيدينها وتغني بأعلى صوتها
بس ........................
........................................
.................
............... البنات لاحياة لمن تنادي .... ولا كأن سمر سوت شي

سمر قامت تناظر البنات كانوا فارشين لهم مفارش على الأرض وحاطين فوق الست مخدات عشان يرتاحون وبطانيات وماخذين مساحة كبيرة من الغرفة لأنهم حركوا السرير الي كان فيها بعيد عنهم وصار المفرش كبيييير يعني لو ينامون فيه 8 أشخاص يكفي
فكرت سمر شوي .. قامت سحبت البطانيات منهم ولا وحدة تحركت منهم ماعدا رهف الي لفت على جهة مكان ما انسحبت البطانية تبغى تاخذها وهي مسكره عيونها .. تعبت وهي تدوره ففتحت عيونها شافت سمر ساحبه البطانيات فابتسمت لها : ممكن البطانية ..
سمر ردت لها الإبتسامة : لا ويلا قومي صلي
رهف على طول قامت تدخل دورة المياه (وأنتوا بكرامة) بكسل وتتمغط عشان تصلي لانها ماتحب تستهون بالصلاة وتأخرها : طيب ..
سمر رجعت تفكر كيف تجلس ملاك وسارة وروان .. شافت مسجل وجنبه كسيتات كثيرة : لقيتها ..
راحت شغلت المسجل وحطت واحد من الكاسيتات الموجودة وعلت الصوت على اخر شي .. بس البنات نفس الشي ماجلسوا ..
طلعت رهف من دورة المياه (وانتوا بكرامة) وراحت عند المسجل وطفته .. والتفت لسمر وبهدوء قالت : أنا بصلي الحين و أعلمك كيف تصحينهم عدل ..
سمر ابتسمت : طيب
صلت رهف وسفطت المصلى و وقفت جنب سمر وابتسمت ابتسامة مكر: الحين تبغين تجلسين مين اول ؟
سمر : هههه ... إممم خلينا نصحي روان أول ..
رهف جلست قريب من روان : هههه طيب تعالي أوريك كيف نجلسها ..
سمر جلست جنب رهف : يلا وريني
رهف : ههه لا ياقلبي أنا ما راح اجلسها أنا بعلمك وانتي جلسيها لأني لو جلستها بتقوم الدنيا أما إذا انتي ماتقول شي
سمر : ليه ؟ يعني ليه ماراح تقول شي لي ؟
رهف غمرت لسمر : لأنك بنت بريطانيا وتوك جديدة خخخ
سمر : ههههههه يلا علميني
رهف : شوفي أنتي دقي صبعك السبابة بكتفها دقات ورا بعض يعني تنرفزينها وعشان تحس فيك أكثر قولي لها وانتي تدقين كتفها قوووووومي
سمر : هههه أما عليكم طرق عشان تصحون النايمين ... نذااااالة ..
رهف وهي تاخذ ملابس وبتدخل تتروش : سوي الي قلت لك عليه أنا بتروش الحين ..
سمر : ههههه طيب طيب ..
دخلت رهف تتروش .. بعد ثلث ساعة تقريبا لعت رهف من دورة المياه(وأنتوا بكرامة) .. إلا تجيها ذيك المخدة على وجهها وتتلقف المخدة وترميها بالأرض : ههههههههه
روان : يالـ ... ولا ماني بقايلة يعني تسلطين علي سمر وأنتي تدرين أني ما راح أسوي لها شي ها ؟
رهف : هههه خلاص أنتي صحيتي قومي صلي احسن لك
روان : أووف ماتخلون الواحد ينام
رهف : اقول روان تخيلي يجي لك ملك الموت بياخذ روحك وانتي ماصليتي بيقول هلا هلا بعد نايمة وجلسوها ولا صلت لحد الحين
روان خافت شوي قامت متوجهه للحمام (وأنتوا بكرامة) ودخلت وقالت وهي تطل من الباب : اصلا انا بقوم اصلي بس انتي ماسكة دورة المياه (وسكرت الباب)
سمر ورهف :هههههههههههه
رهف : هذا الي ينفع معاها ..
سمر : يلا باقي ملاك وسارة كيف نصحيهم ؟؟؟

رهف رافعة اكتافها ومتكتفه ولابسه بيجامة قطنيه نص كم لونها زيتوني فاتح ومرسوم عليها بالأخضر ورقة شجر كبيرة ومكتوب داخل الورقة بالأسود wite you وبرمودا مزموم في نهايته بخيوط : برررد .. ملاك نفس روان أما سارة بعد مانجلس ملاك اقولك ..
سمر : هههه أوكي
سمر تدق باصبعها على كتف ملاك : ملووووووك قووومي ملووك
ملاك وهي لحد الحين مافتحت عيونها بس عقدت حواجبها : الحمااااارة الي تسوي هالحركة توقف ولا لاتشوف شي مايسر بطنها
سمر وقفت ولفت على رهف
رهف : ههه شكل البنت جوعانة .. ماعليك منها سوي الي قلت لك عليه
سمر : لالا والله شكلها تخوف أنتي سوي لها ..
رهف : ههه باعدي يالخوافة .. ملووك ملاااك قومي وصمخ
ملاك : رهيييييييييييف و وجع خليني
طلعت روان من دورة المياه (وانتوا بكرامة) شافتهم يجلسون ملاك : ههه لاتصحون سويرة إلا لمن أخلص صلاة
سمر : ههه ياحبكم للتحرش
رهف تهمس لملاك : ملووك ترا الحين إذا ماقمتي يمكن يجي لك ملك الموت وانتي مبعد تصلين  وياخذ روحك وأنتي ماصليتي بتتعذبين في القبر بس عشان هالنومة الي مو راضية تقومين منها ..
راحت روان صلت ورجعت لهم : أنا بتروش مثلكم وهذا أنا أقولكم مرة ثانية لاتصحون سارة إلا لمن اجي معاكم
سمر : لا أنتظري ملاك تدخل تتوضا أول
ملاك فتحت عيونها وقامت وهي تتأفف : اوووف .. استغفر الله ليتني نمت في بيتنا أزين لي (ودخلت دورة المياه )
البنات : هههههههههه
روان : وين مسك عنك ياسمر ؟؟
رهف : إيه صح وينها ؟؟
سمر : لا تخافون تحت ..
طلعت ملاك وراحت تصلي وخلت روان تتروش ..

&&&&&&&&&&&&&&&&&&&&&&&&&&&&&

نرجع للشباب ..

يوسف : يلا خلاص ذا الريان ما اصدق مايشبع نوم خله يصحى
مشعل بهمس : ههه طيب

رجع مشعل وحط يده اليمنى على شعر ريان وقام يحركه بنعومة ويده اليسرى خلى اطراف اصابعه تتحرك بطريقة ناعمه على خد ريان وقام يتكلم بمياعة زايده : ريوون يلا خلاص قم ما صارت نوم
ريان لحد الحين مافتح عيونه ومعقد حواجبه وحط يده على يد مشعل الي على شعره: همممممممممم .. من ؟؟
مشعل قام يهز ريان بقوة وتكلم بصوته العادي : و وجع يلا ريانووه قم ماصارت
ريان لف عليهم وفتح نص عيونه وقام يناظر مشعل ببلاها
يوسف نقع ضحك : هههههههههههههههآآي قم قم شكلك ماصحصحت عدل قم
ريان جلس وهو يرجع شعره لورا بكسل : خير مصحيني من صباح الله خير
يوسف: أي صباح الله يهديك الحين الظهر الساعة 2 ونص قم صل ماصلت أنت
ريان أخذ تي شيرته ولبسه وهو لحد الحين دايخ وقام : طيب طيب .. (ويحك خده بكسل) وين دوره المياه ؟؟
مشعل : قم أهو جنب الغرفة الي مقابل هالغرفة ..
ريان طلع من الغرفة ودخل دورة المياه وتوضا واخذ له سجادة وصلى بعد ماقاله يوسف عن اتجاه القبلة ..
ريان رجع لهم : جوعاااااان حد أم الدعسة على قولت ملاك
مشعل : أوكي بنتغدا بعد شوي بس خلنا نصحي مشاري وفارس أول
يوسف : ورامي .....
ماكمل يوسف كلامه إلا طلع لهم رامي وريحت عطره المركز وريحت الدخان سابقته وشكله توه متروش ولابس لبس سبوور لونه رمادي على أسود : وهذا انا صاحي .. والله انكم غايقين (رايقين) تصحون العالم ..
يوسف : هههه جني أعوذ بالله .. أجل يلا خلونا نروح عند مشاري وفارس نشوف شنو سوو خخخخ ..
ريان : ههههههههه يلا ..
راحوا الشباب عند الغرفة الي نايمين فيها مشاري وفارس ..
فتح رامي الباب بشوي شوي : ههه فاغس يكسغ الخاطغ (فارس يكسر الخاطر) ..
ريان : ههه وانت ماتعرف تقول جملة بدون حرف الراء (ويقلد على رامي) فاغس يكسغ الخاطغ .. والله أنك شي ..
رامي ابتسم لريان بدون مايرد عليه ..

دخلوا الشباب الغرفة وشافوا فارس نايم على بطنه بدون تي شيرت على أطرف السرير ومو متلحف وذراعه اليسرى متدلية من السرير ونايم بهدوء مثل الاطفال .. والي يشوفه يقول عنه بيطيح من السرير .. أما مشاري كان نايم تقريبا بالعرض في السرير ومنسدح على ظهره و مو لابس تي شريت ونفس الشي مو متلحف لأن اللحاف اصلا طايح بالأرض وكم خصلة من شعره جاية على وجهه بطريقة حلوة ..

يوسف : مشاريووه ابن اللذين حتى وهو نايم صاير شكله حلو ..
ريان : ههههه سم بالرحمن لايصير فيه شي الحين ..
مشعل يروح عند التكيف ويطفيه : هالخبلان مشغلين التكيف ثلج ولا لابسين تي شيرتاتهم .. على الأقل يتلحفون عدل بيمرضون كذا ..

يوسف راح عند فارس وقام يهزه بدفاشة : فارسووه قم أصحى .. لاتطيح من السرير ..
فارس توه بيلف إلا طاح من السرير طيحة معتبرة بس فتح عيونه وجلس يفرك فيهم
ريان : يالدفش انت كسرت الولد ..
مشعل : ههههههه فارس قوم كأنك بزر تفرك بعيونك
فارس سحب تي شريته و وقف وقبل لايلبسه لسب يوسف فيه وقال ونص عيونه مغمضه وبصوت كله نوم : أردها لك بعدين يالدفش تكسرت (ولبس التي شيرت حقه)
الشباب : هههههههههه
رامي : أصلا انت نايم بالأطغف(بالأطرف) فـأكيد بتطيح
فارس ناظره وهو بيطلع من الغرفة بيدخل دورة المياه (وأنتوا بكرامة) : كثر منها ..
مشعل : خخخ شكله مبعد يصحصح عدل ..
يوسف توه بيروح عند مشاري عشان يصحيه مثل فارس .. بس قاطعه ريان : أقول بعد عنه لا يعطيك كف معتبر تراه مو مثل فارس يقوم على طول .. شوف كيف الناس العدلة تصحي ..
يوسف : هذا أحنا نشوف ..
ريان جلس متربع على السرير وحط يده على كتف مشاري وهزه بشوي شوي : مشاري قوم أصحى خلاص كل الشباب صحوو إلا انت ..
مشاري لف على جهة اليمين : ريوون خلني شوي
رامي : هههههه بعد مسوي لك دلع خخخ
ريان : هههه مشاري قوم الشباب هنا بالغرفه قووم .. يلا عشان نتغدا ..
مشاري فتح عين وحدة وناظر بالشباب : هممم طيب .. ( ورجع سكر عينه )
يوسف : ههههههههه تلعب علينا قووم
مشاري جلس بعدين انسدح على رجول ريان : ريان يرحم أمك خمس دقايق بس ..
الشباب : ههههههههههه
ريان شال راس مشاري عن رجوله : قووم و وجع أجل يبغالي أسلط عليك يوسف ..
يوسف : خخخ قلت لك .. هالمشاري مسوي يتدلع يعني ..
دخل عليهم فارس وبيده المصلى وقالوا له عن اتجاه القبلة وخلص صلاه ..
فارس : أما مشاريووه ماخذ السرير بالعرض .. ماخذ راحته على الأخر
مشعل راح عند مشاري بعد ماسحبه عشان يعتدل بجلسته ويضربه على خده بالخفيف : خلاص ولا الحين كف معتبر .. قم صل ..
مشاري فتح عيونه بشوي شوي وتمغط  وحرك شعره الي جاي على وجهه بطريقة حلوة .. وسحب تي شيرته ولبسه وراح متوجه لدورة المياه (وأنتوا بكرامة) : السالفة فيها كف اقوم أحسن لي ..
مشعل : ناس ماتجي إلا بالقوة ..
يوسف : خخخ يستاهل ..

&&&&&&&&&&&&&&&&&&&&&&&&&&&&&&&&

نرجع عند البنات ..

صلت ملاك ودخلت تتروش بعد روان ..

طلعت ملاك لهم بعد ماتروشت وكانت هي و روان لابسين نفس البيجامة بس ملاك حقتها لونها أسود على أبيض أما روان بيج على أبيض .. ومرسوم عليها بأشكال جنونية بالأحمر وكتابات بالإنجليزي ..

ملاك : يلا باقي سويرة جلسوها مثل ماجلستونا يلا ..
روان : إيه مثل ماقطعتوا علينا أحلامنا يلا صحوها ..
سمر : هههههههه كل هذا حقد .. كيف نصحيها ؟؟
رهف : إممم هذا أنتي سحبتي البطانية وطفينا التكيف .. خلونا نجلس نهز فيها وبتصحى ..
ملاك و روان وسمر ماصدقوا على الله قالت رهف يهزونها : ساااارة اصحي سوويرة قوومي بنطلع ونتركك .. يعني كيف ترا بجيب لك سطل ماي >>> تهديدات متفرقة من البنات خخخ ..
سارة فتح عيونها وناظرتهم نظرة قاتله وسكرت عيونها و خلتهم يسكتون ويتركونها مدة دقيقة ..
سمر : يمـــه تخووف .. مع ان لون عيونها صاير حلو بس طريقة نظرتها تخلي الواحد يخاف ..
ملاك و روان : ههههههه
ملاك : بنت اللذين ملكة النوم ( وترجع تهز سارة ) سوييرة قومي ولا ترا بطردك من الشلة ..
سارة مغمضة عيونها وصاكة على أسنانها وقالت بصوت خلا ملاك تقوم عنها : جاك شلل قولي أمين .. تركيني أنا أصحى بروحي ..
روان : ملووك قومي عنها لاتسوي فيك شي هالمجرمة ..
ملاك : هههه تخوف والله خلونا نجلس نسولف لمن تصحى ..

وجلسوا البنات يسولفون بعد خمس دقايق صحت سارة وعلى طول خذت ملابسها وراحت تتروش .. وطلعت وصلّت ورجعت للبنات وهي لابسه بيجامة لونها رمادي على ذهبي ومرسوم عليها سلاسل وجماجم بطريقة ناعمة .. دخلت عليهم تبتسم : سلام على العرب ..
ملاك : لا والله .. الحين تصيرين مروقة بعد ماكنتي تدعين علي هاا ؟
سمر : والله يوم ناظرتينا حسيتك بتقومين تمسحين فينا الأرض ..
سارة : ههههههه ماعليه انتوا تجون في اوقات غلط بغلط ..
وجلسوا يسالفون ..

&&&&&&&&&&&&&&&&&&&&&&&&&&&&&&&&&&&&&&&&&&&&&

نرجع للشباب ..

يوسف يقوم عن الكنب : والله ما أقدر لازم اروح أصحيه ..
مشاري : وانت شنو حارقك اترك الولد بحاله ..
فارس : يوسف انا بروح معاك نجننه شوي ..
مشعل : شوفوا انا حذرتكم سامي وهو نايم تصير أخلاقه تجاريه يعني إذا سوا فيكم شي لاتقولون ماقلت ..
ريان : أجل حتى انا ببقوم معاكم شوي بشوف شنو يسوي هالسامي خخخ

راحوا يوسف وفارس وريان عند غرفه سامي .. الغرفة ثلـــج وهدووووء ..

فارس فتح باب الغرفة وجاه هوا بارد : هالخبل مكبر التكيف على أخر شي بيمرض ..
يوسف توجهه لسرير سامي شاف سامي نايم بهدوء ومتلحف لمن صدره ولابس بيجامة نوم وفاتح أول زرارين ..
يوسف شغل انوار الغرفة وجلس يهز بسامي : سااامي ساااااااميووه أصحى ..
سامي .... لارد ..
رمى فارس نفسه على السرير بطريقة تخلي الفراش يهتز وجلس متربع على السرير : ساميوووه وصمخ قووم ..
سامي .... ولا تحرك ولا شي ..
يوسف قام يهز سامي بدفاشة : قوووم بسك نوم
سامي ...... لارد ..
ريان بشك : ليكون فيه شي ..
فارس : هاااه ..؟ سامي اصحى بلا مقالب سخيفة ..
سامي .... مافيه إستجابة ..
يوسف خاف شوي : ريان أخاف فيه شي .. روح قول لمشعل ..
ريان راح لمشعل وقاله وعلى طول مشعل جا ركض ..
مشعل راح عند سامي وقال بتوتر واضح: شفيـه ؟؟
فارس : مايرد علينا ولا يتحرك ..
مشعل بسرعة قام فتح احد الدروج الي جنب السرير وطلع بخاخ وتربع على السرير وحط راس سامي على رجوله وحط البخاخ في فمه : يالله .. يالله مايكون صار شي ..
مشاري الي كان جاي مع مشعل : مشعل ؟ شفيه ربو ؟؟
مشعل هز راسه بتوتر : إيه .. شكله جاته نوبة .. الخبل ولا استعمل البخاخ
رامي الي جا معاهم وهو الثاني متوتر : أوغيه (أوريه).. ماياخذ بالكلام ويستهتغ (يستهتر) يظن أنه إذا تغك(ترك) البخاخ بيتعافى ..

الشباب كلهم يناظرون بسامي الي لحد الحين ماتحرك ..

مشعل بتوتر وبصوت اشبه بالهمس : ساميووه بس اصحى ولا تبغاني اوديك للمستشفى ..
بعد تقريبا ثلاث دقايق فتح سامي عيونه وناظر مشعل الي كان يناظره بتوتر وقلق .. ابتسم له .. ومشعل بعد البخاخ عن فم سامي ..
مشعل : طيحت قلبي ياحمار .. مو قلت لك استخدم البخاخ إذا حسيت النوبة تجيك ها .. ؟؟
سامي تعدل بجلسته ويحك شعره بكسل وتعب : خلاص لاتفشلني قدامهم ..
فارس : احمد ربك ان يوسف قال بيجي يصحيك ولا كان رحت فيها ..
سامي قام متوجهه لدورة المياه (وأنتوا بكرامة) : الحمدلله على كل حال ..
وتروش على السريع وصلى ورجع لهم في الصالة الي تحت وهو لابس بنطلون جينز وتي شيرت اسود سادة ..
رامي يرمي لسامي البخاخ : خذ .. ويا ويلك إن جاتك النوبة وما استخدمته فاهم ..
سامي جلس على الكنب يبتسم : والله فاهم خلاااص
أم مشعل طلعت لهم من المطبخ : يلا ياعيال الغدا جاهز من زمان ..

راحوا الشباب في المطبخ عشان يجلسون يتغدون ..

&&&&&&&&&&&&&&&&&&&&&&&&&&&&&&&&&&&&&&&&&&&&&&&

نرجع للبنات ..

سارة : مو كانه مسك مختفيه وينها ؟؟
سمر : ههه توك تحسين أهي تحت تقول بتطبخ ..
البنات كلهم بنفس الوقت : وشووووووو ؟؟
سمر : هههههه شفيكم تقول بتكسر روسكم تقولون عنها ماتعرف تسوي غير سندويش ها ؟؟
سارة تاخذ كاميرتها الرقمية : بنااات أنا بصور الي تطبخه عشان نسجله بتاريخ الأمة خخخخخ ..
ملاك و روان و رهف ماصدقوا على الله ..  نفس الشي طلعوا كاميراتهم وراحوا بنزلون تحت ونزلت معاهم سمر تضحك عليهم ..

دخلوا البنات المطبخ ..

سارة : هههههههه مسك وريني شنو تخربطين ..
مسك : سااارووة بلا استهزاء .. شوفي مكرونة حمرا على الطاولة .. توني خلصتها و كنت بجي بناديكم ..
ملاك : احلللللللللللفي عاد .. ولا احلفي بقوة تبغين تسممينا ..
رهف تاخذ ملعقة وتحرك المكرونه الحمرا الي بالصحن : استغفر الله .. مسك شنو مسوية ؟؟
روان تصور : بالله عليك ذي مكرونة أنا اشوف المكرونه لونها ابيض مو حمرا وصاير عليها مثل صلصلة الطماط .. استغفر الله
سارة و رهف وملاك و روان جلسوا يصورون ويعلقون ..
سمر : هههههههه مسك ماعليه بس بقولك انتي خذتي مرتبه الشرف في أسوء طبخ ..
مسك تكتفت ومدت شفايفها شبرين : اووف تحطيم ..
سارة : بنات أنا بروح بيت عمي خالد اتغدى هناك احس بطني يصاصي ..
رهف : يالواثقة أنتي .. ماحسبوك بالغدا ..
روان :  أنا بروح معاها بصراحة طبخ مسك يخلي الواحد يكره المكرونه ..
ملاك : حتى انا .. بيت عمي وباكل معاهم حتى لو ماحسبوني ..
سمر : ههه روحوا انتوا الثلاثة واحنا نلحقكم بعد شوي ..

ملاك و روان وسارة رقوا فوق ولبسوا عباياتهم عشان يروحون بيت خالد ( بومشعل) ..

سارة وهي نازلة شافت أسيل عند الدرج تناظرهم وكسرت خاطرها : يمـــه أنا باخذ أسيل معاي بيت عمي اوكييك ..
ام فارس الي كانت جالسة تحت بالصالة ونادت أم مشعل عشان تجي تتقهوى معاها : زين .. توني بقولك اخذيها ..
سارة أخذت أسيل وشالتها ..
ملاك و روان سلموا على ام فارس ..
ملاك : غريبة وين سلووم ؟؟
أم فارس : سالم مع أخوك سيف في بيتكم من امس قال يبغى يروح هناك ..
ملاك : أهآآ
روان و ملاك وسارة : يلا مع السلامة ..

دخلوا بيت بو مشعل وشافوا أم مشعل لابسة عبايتها عشان بتروح عند أم فارس .. و سلموا عليها ..
أم مشعل : هلا والله ببناتي .. تغديتوا ؟؟
ملاك : لا ياخالة ( طبعا البنات يسمون ام مشعل خالة احتراما لها) ..
أم مشعل : زين لاني سويت غدا و بقى منه والعيال جالسين هناك بالمطبخ ياكلون ..
سارة ابتسمت : كأنك حاسة فينا ياخالة مشكورة وماتقصرين ..
روان : إيه والله ..
أم مشعل : أجل يلا أنا بروح عند أم فارس .. وبالعافية عليكم
البنات :الله يعافيك ( وراحوا المطبخ ) ..
ملاك : سلام على العرب ..
روان : صح النوووم ..
سارة نزلت أسيل وخلتها تمشي وهي ماسكة يدها : مرحبا ..
الشباب : وعليكم السلام ..
مشعل : هلا هلا من هذي بعد هالأميرة ( يقصد أسيل)
فارس يشيلها ويحطها بحضنه وباسها على خدها ويجلس على الكرسي عشان ياكل : هذي جميلة العرب أسيــل ..
مشعل يسحبها من حضن فارس ويجلسها في حضنه : يالبـى قلبهـا تجنن .. كم عمرها ؟؟
سارة تفتح الثلاجة وجنبها ملاك : ثلاث سنوات ..
مشاري : هــي انتوا سكروا الثلاجة .. روحوا بيت عمي بو فارس لعبوا بالثلاجة مو هنا ..
ملاك و سارة سكروا الثلاجة ولفوا على مشاري ..
ملاك : يا اخي شفيك أنت .. طبع فينا نحب نفتح الثلاجة حتى لو هي فاضية ..
روان تجلس على واحد من الكراسي : أقول شنو الغدا ؟؟
يوسف : مكرونه باشميل ..
روان : أهآآ .. حلو .. باكل معاكم بصراحة هناك الأكل استغفر الله ..
ريان : شفيه بعد طبخ أم فارس ماعجبكم ؟؟
البنات رموا الكاميرات حقتهم على الطاولة وجلسوا وكل وحدة حطت لها شوي مكورونه ..
سارة : لا ابد بس أختي مسك مسوية نفسها أم العريف وبتطبخ مكرونه حمرا شوف الصور ..

الشباب خذوا الكاميرات وشافوا صور المكرونه الي طبختها مسك ..
رامي : لالا أختك حالتها خطييييغة (خطييييرة) ..
ريان و يوسف : هههههههههههه .. استغفر الله ..
مشاري : هههه تكسر الخاطر ..
مشعل : حمدوا ربكم شكلها سويت كمية قليلة ولا كان توهقتوا بالنعمة ..
يوسف : فارس .. سامي ماتبغون تشوفون ؟؟
فارس : انا عن نفسي ماابغى أشوف إلا بعد الأكل ما ابغى نفسي تنسد ..
سامي : حتى أنا ..
مشعل يبغى يجنن سارة شوي : أقول سارة ..
سارة : هلا ..
مشعل : وين الاغراض الي شريتوهم أمس من السوبر ماركت ؟؟
سارة : يعني وين اكيد في بيتنا ..
مشعل : غريبة ظنيتكم أكلتم منهم الحين ؟
سارة : امس في يالليل اكلنا اما اليوم مبعد في الليل إنشالله نكمل .. لانه مو حلوة أكل شيبسات وهالأشياء وأنا ما أكلت شي صحي ..
مشعل : الله عليك يا ام الصحة ..
سارة عرفت أن مشعل يبغى يجننها فحبت تغير الموضوع :  تدري شكلك حلو وانت لابس ثوب بيتي .. فويرس ..
فارس : اسمي فارس لو سمحتي ..
سارة طنشت كلامه : اشتر لك ثوب بيتي مثل الي لابسه مشعل والله حلو ..
فارس : يصير خير ..
مشعل : عيونك الحلوة .. غريبة مو لابسة العدسات ؟؟
سارة : لا بس احس خلاص مليت منهم لي شهر وانا أستخدمهم ..
روان : بصراحة من ناحية رايي كذا احس بكثير .. طالعة احلى ..
سارة ترمش بعيونها بسرعة وهي تناظر روان : عيونك الحلوة ..
ملاك : شووف ترا أختك ذي سمر مانبغاها مرة ثانية تجي ..
روان وسارة : إيه ..
الشباب استغربوا .. مشعل رفع حاجبه مستغرب : لـــيه ؟؟
ملاك : يا اخي أختك تسمع كلام رهييف وتصحينا من النوم بطريقة تنرفز
الشباب : هههههههههههههه
فارس : هذي الي عرفت لكم .. خخخخ
مشعل : حلو أجل بطرشها كل يوم في بيتكم تصحيكم
ملاك و روان وسارة : لااااااااااااا
الشباب : هههههههههههههههه
مشاري : اقول اليوم في عزيمة في الليل في بيت عمي بوفارس صح ؟؟
فارس : إيـه
ملاك : يالله الحين لو تدري دانيا ودانة إن أحنا أمس رحنا السوبر ماركت ولا مريناهم بيذبحونا ..

إلا جوال فارس يدق يقطع عليهم ..
فارس : الطيب عند ذكره ..  هلا .. إيه هذا هم قدامي .. طيب ..

فارس يمد جواله ناحية سارة : خذي دانيا تبغاكم ..
روان طلعت لسانها وناظرت سارة وملاك : ول شوفي إيش تبغى ..
ملاك : خخخخ حطي سبيكر نسمع ..
سارة : ههه طيب ( وحطت سبيكر ) .. هلا وغلا ..
دانيا : اسفة ماعندنا وحدة أسمها لا هلا ولا غلا ..
سارة : ها شنو تبغين ..
دانيا : ياعلك الماحي قولي آمين
سارة : ههههه آمين .. بس ليه ؟؟
دانيا : لا والله .. تسون الجريمة وتقولين ليه .. تروحون السوبر ماركت وتعزمين البنات ولا تعزميني ياسارووة ؟؟ ولا اتصل بجوالاتكم ماحد يرد ..
ملاك : ههههههههه هدي اعصابك جوالاتنا في بيت عمي بو فارس ..
دانيا : ملااكوووه .. هين اوريكم اليوم في الليل .. أجل وين انتوا الحين ؟؟
مشعل دخل عرض كعادته : في بيتنا ..
دانيا سكتت تبغى تعرف من الي تكلم ..
سارة : هههه احنا في بيت عمي بو مشعل والي كلمك مشعل ولد عمي وترانا حاطين السبيكر والشباب يسمعون خخخ  ..
دانيا : أهآآ تقصدين ذا المشعل ولد خالي خالد ؟
ملاك : إيه ..
دانيا : ياااااعلك الماااحي قولي آمين ..
الشباب والبنات : ههههههههههههههههه ..
روان : شفيك تدعين مثل العجايز أنتي ..
دانيا : بعـد بعد فاتحين السبيكر ومخلين الكل يسمع سكروه ولا اجيكم بالنعال الحين ..
الشباب : ههههههههههههه
روان : أتحدااااك ..
دانيا : هـــين اوريكم الحين .. ( وسكرت السماعة) ..
سارة : ول شكلها بتجي تسويها ..
ملاك : خخخ حياها ..
سارة : أقول شباب .. ترا في نفس اليوم هذا من الأسبوع الجاي كل واحد يجهز هديته حق عيد ميلادي ..
يوسف : بعد غصب هو نجيب هدية يعني ..
سارة : خخ إيه ولا ما تدخل ..
مشعل : عاد شنو يدرينا شنو تبغين ..
سارة : إمممم عادي اي شي حتى لو باكيت دخان (وهي تأشر على رامي الي جالس يدخن بعمق ) ..
مشاري يرمي عليها كرتون الزقاير المخلص الي موجود على الطاولة : بعـد بعد بنات أخر زمن والله ..
روان : ههههه شفيك عادي .. يعني حتى لو بتعطونها دخان ما راح تدخن بتعلقه زينه خخ ..
سارة : تصدق حرام عليك يا رامي تدخن احس تعدم رئتك وتوك شباب ..
رامي يسحب نفس من الزقارة وينفخه : لا عادي ..

بعد ربع ساعة جات دانيا بيت بو مشعل .. بعد ماراحت بيت خالها بوفارس وشرشحت مسك و رهف وسلمت على سمر وام مشعل وام فارس ..

دانيا دخلت المطبخ بهدوووء وأشرت لريان يمسك ملاك وهي صارت ورا سارة و روان ولانهم معطين باب المطبخ ظهرهم ماحسوا فيها .. ومسكت سارة و روان من كتوفهم وريان مسك ملاك ..
دانيا : هذا أنا جيت وتتحدوني بعد ها ؟؟
سارة و روان بعد ما لفوا عليها : توووبة والله تووبة ..
دانيا : طيب سماح هالمرة بعد مسوين عزيمة أمس ولا عزمتوني ولا عزمتوا دانة ..
ملاكووه تعالي تعالي ..
ملاك تحاول تنحاش : هههه ترا والله فكرة السوبر ماركت فكرة روان مو أنا ؟؟
روان تكلمت بسرعة تنقذ روحها : خلاص دنوو احنا كنا بنروح باسكن روبنز بس هونا عشانك وعشان دانة تجون معانا اليوم
دانيا : طيب زين ذكرتوني ومارحتوا ..
ملاك : خلاص ريانووه اتركني ..
ريان يناظر دانيا : أتركها ؟؟
دانيا : إيه خلاص
مشعل يأشر على دانيا : انتي أختهم بالرضاعة صح ؟؟
دانيا : أووه هلا مشعل من زمان عنك غبرت .. إيه أختهم ..
مشعل ابتسم : هلا بك .. أنا لاغبرت ولا شي .. أنتي تغيرتي خخ ..
دانيا : للأفضل ولا للأسوء ..
مشعل : لا أبد بس احس أن لسانك صار شوي طويل خخخ
دانيا : نعم نعــــــم
الشباب : ههههههههههه
مشعل : هههههه الله ينعم بحالك .. ماودك تجلسين .
دانيا : لا بروح بيت خالي بو فارس ..
ملاك : يلا حتى أنا ..
سارة و روان : يلا ..
مشعل : دقيقة خذوا أسيل اخاف تصيح ..
دانيا راحت تاخذ أسيل من حضن مشعل : تعالي أسول ..
أسيل حوطت يدينها الصغار حول رقبة مشعل : ما أبي ..
دانيا : شف .. بنت اللذين خلها عندكم تحب الرجال ..
ملاك : خخخ تعالي معانا بتشوفنا نمشي وبتصيح تبغى تجي ..

وصحيح أول ما قربوا البنات عند باب المطبخ صاحت أسيل : ثاااااارة ..
البنات : ههههه
دانيا : تعالي عند خالة دانيا احسن لك ..
أسيل على طول فكت من عند مشعل ومدت يدينهم لدانيا عشان تشيلها ..
اخذتها دانيا وبالغلط لمست يدها يد مشعل بعفوية .. بس هي ما اهتمت وراحت بيت خالها بوفارس ..

ومر الوقت بسرعة وصارت الساعة 9 الليل ..
وجات هالعوائل الخمس واجتمعوا في بيت بو فارس ( عايلة بومشاري وعايلة بوفيصل وعايلة بويوسف وعايلة بوأحمد وعايلة بو مشعل) ..

طبعا الشباب كل واحد راح بيته يبدل ملابسه ويتروش ..
عند ريان بسياره : هلا مشاري .. هذا انا واقف قدام بيتكم أنتظرك .. هههههه أوكي
طلع مشاري وركب مع ريان السيارة : هلا
ريان : هلا وغلا أشوفك اليوم مشخص هههه حق الحبيبة .. (وغمز له)
مشاري : خخخ حرك حرك اي حبيبة اي خرابيط أهي قالت لي تعال أهلي كلهم مسافرين يعني تبغى تشوفني خخخ
ريان : هههههههه والله بتخق عليك .. طيب وين بيتها ..
مشاري وصف لريان و وصلوا للبيت ..
مشاري اتصل عليها : هلا  اماني هلا حبي .. اي انا قدام بيتكم الحين فتحي الباب ..(وسكرالجوال) .. وييييييييييع مايعة وصايعة لوعت كبدي
ريان : هههههههههههههآآآآي ها أنزل معاك ؟؟
مشاري : اكييد تعال يلا ..
ونزلوا ثنينهم وكان ريان واقف جنب الباب عشان ماتشوفه اماني ..
دق مشاري الباب ..
أماني ردت بدلع ومياعة مايليق عليها وهي تدري ان الي يدق الباب مشاري بس تسوي نفسها ماتدري : ميـــن ؟
مشاري : انا زياد افتحي (طبعا مشاري ماخذ له اسم متحرك)
أماني فتحت الباب بجرأه وهي تبتسم ولابسه لها فستان ضيق ومخصر جسمها الي كان عادي بالنسبة لمشاري وحاطة لها مكياج الي يشوفها يقول عنها بتروح عرس .. وقالت بطريقة تتصنع الخجل ومو لايق علهيا أساسا : هلا حبيبي
مشاري في نفسه "" وييييييييع وينك يامسك داويني لوعت كبدي الله يلوع كبدها كانها ساحرة على هالمكياج "" : هلا بك حبي .. بدر ادخل .. (يقصد ريان ) ..
أماني استغربت ليه جايب معاه واحد ثاني .. بس مشاري ابتسم لها : هذا ولد عمي اسمه بدر
اماني ردت والوضع مو عاجبها مع انها استانست يوم شافت ريان لانه حلو نفس مشاري : تشرفنا ..
ريان ماسك كاميرا : زياد يلا متى تبدا تأخرنا ..؟؟
أماني استغربت ولفت على مشاري و توترت شوي : زياد شنو يقصد ؟؟
مشاري قرب منه ومسك يدينها الثنتين وبهدوء أرعبها : يعني معقولة ماتعرفين شو يقصد .. ؟
أماني ببلاها : هاااه ؟؟
ريان : تبغون أصوركم هنا ولا بغرفة النوم ؟؟
أماني لفت بسرعة على ريان وهي مرتاعة : شووو ( ولفت على مشاري وفي عيونها دموع توها تحس شنو يقصدون ) زياد ..؟؟
مشاري قرب منها أكثر وبهدوء وهو من داخله يقول "" قرف قرف يييع "" : يعني افهم أنك ماتبغيني ؟؟
اماني تناظر ريان وتناظر مشاري يعني ودها بس خايفة من الفضيحة وبالذات ان ريان بيصورهم
مشاري فهم عليها بس سوا نفسه مافهمها : شفيك خايفة مني ؟؟
اماني هزت راسها نفي .. وقرب منها مشاري فتح أول زراين من الثوب حقه .. وقرب منها وهي ترجع لورا لمن طاحت على الكنب وهي جالسة وفي عيونها دموع ..
مشاري ابتسم لها ولف على ريان : بدر شغل الكام الحين ..
ريان : تامر آمر انت .. وهذي الكام وشغلناها ..

مشاري ابتسم له ولف على أماني و جلس جنبها ولصق فيها أماني بلحظة قررت تدافع عن نفسها اهي بتنفصح بس على الاقل بيطلع انها تقاوم .. ضربت مشاري على صدره وتوها بتقوم تنحاش إلا مشاري مسك يدها و رماها على الكنب وحط يدينه على كتوفها يثبها على الكنب .. وأماني تصرخ بس مشاري حط يده على فمها واليد الثانية حاطها على كتها عشان ماتهرب ..

مشاري : خايفة مني ؟؟..
أماني هزت راسها بـ إيه ..
مشاري قرب نفسه منها إلا هي ترفسه ذيك الرفسه بس هو مسك يدها على آخر لحظة  : آآآآآآآآآآآآآآآآآآآآآآهـ .. ياكلبة اوريك ..
أماني تصارخ وتبكي : اتركنــــــــــــــــي ياحقــير
مشاري تركها وهو متقزز .. وريان يضحك .. اهي استغربت منهم وطالعتهم وعلى راسها علامة تعجب ..
مشاري قام وكلمها بطريقة استفزازية : اسمعي قولي لبابا وماما انتوا ماربيتوني عدل .. دخلت علي واحد البيت وأنتوا مسافرين وحطيتوا ثقتكم فيني وانا كنت بضيعها لولا الله ثم أن هالواحد جاي يعلمني درس عمري ما راح أنساه .. أوكي
ريان طلع المومري و رماه في وجها : خذي الفديو ما نحب نسوي فضايح ..

أماني ميته من الخوف وتناظرهم مستغربة من الي يسونه ..

مشاري لف على ريان : يلا نمشي .. قالت إيش اتركنـي قالت .. على بالها أني ابغاها ووووع ما احب اوسخ نفس بهالأشكال .
ريان : يلا ..
وطلعوا من البيت وركبوا السيارة ومشوا ..

أماني ناظرت نفسها واستوعبت أنهم طلعوا وكانوا يبون يعلمونها درس انها ماتدخل او تتعرف على ناس غرباااااء .. لمحت شي جنب الكنب خذته .. شافت بطاقة شخصية فيها صورة ومكتوب الأسم مشاري بن عبدالكريم ال ..... وباقي البيانات ..
شهقت ذيك الشهقة وحطت يدها على فمها وقالت بهمس : هذا يصير للبنات الي معانا بالمدرسة الحقيير ..والله لا أنتقم منه .. ويدفع الثمن غالي ..

&&&&&&&&&&&&&&&&&&&&&&&&&&&&&&&&&&&&&&&&&&

عند ريان ومشاري في السيارة ..

مشاري : أوووف ييييييع قرف قرف هذي اخر وحدة أكلمها بالجوال ..
ريان : ههههههههه أشك أنها راح تصير أخر وحدة ..
مشاري : راح تشوف .. يلا بس قطني بيتنا خمس دقايق ابدل هالثوب ونروح بيت عمي لانتأخر
ريان : يلا ..

&&&&&&&&&&&&&&&&&&&&&&&&&&&&&&&&&&&&&&&&&


}.. نرجع للبلد اللي يسموها بلد الحرية والإستقلال << أمريكــآ >>...{

طبعا التوقيت يختلف في امريكا عندهم نهار الحين ..

طلال و رائد يتمشون في الحديقة ...

طلال : أووووف ابغى اشوف مسك أشوف سارة روان ملاك دانيا دانة رهوف ابغى أشوف الكل .. والله مليت
رائد : هههههههههههه اشوف الأيه انقلبت انت توك قبل اسبوع تقول لي انتظر وانا كنت مثلك خحخخ
طلال : اسكت .. خلنا ندور في الأسواق نضيع الوقت ..
رائد : يلا .. تصدق ما ادري ليه احس أني راح ارجع السعودية بعد كم يوم
طلال : هههههههه لا ما أصدق .. رح نام وأحلم وتشوف نفسك بالسعودية ..
رائد : خخخ هذا طلول الي أعرفه .. وأنا قلت مجرد أحساس بس ..
طلال : طلول في عينك اصغر عيالك انا ..
رائد : لا أنت كبري وأمش وانت ساكت ..

وظلوا يحوسون لمن ملوا ورجعوا الشقة حقتهم يذاكرون هذي آخر سنة وراح يرجعون ويرفعون راس أهلهم ..

&&&&&&&&&&&&&&&&&&&&&&&&&&&&&&&&&&

نرجع لبيـت بوفارس ..


طبعا الرجاجيل في المقلط والحريم في الصالة

أما البنات جالسين فوق عشان يقدرون ياخذون راحتهم ..

مسك : عاد خلاص دانيا بلا زعل ..
دانيا : ما ابي ..
رهف : دانوو خلاص قلنا لك بنروح اليوم باسكن روبنز وبنتمشى وتكونين معانا ..
ملاك : خلاص تركوها بالطقاق الي يطقها ..
سارة : إيه .. يقولون من تغلا تخلا .. تركوها ..
روان : كيفك احنا قلنا لك وانتي مادة البوز شبرين كيفك ..
دانيا : ما أبي الحين الحين نتطلع ..
سمر : ههههههه إيه ..
دانة : هذا سمر الي تسانع مو مثلكم ..
مسك : طيب بتصل على فارس اسأله ..

&&&&&&&&&&&&&&&&&&&&&&&&&&&&&&&&&&&&&&

عند الرجاجيل و الشباب الي كانوا جالسين بالمقلط ..

الشباب كلهم جالسين يلعبون اونوو ..

مشعل : اجل ألف مبروك منك المال ومنها العيال ..
أحمد : الله يبارك فيك ويهنيك و عقبالك ..
سامي : الله يخليك كثر منها يمكن يتزوج .. عنس عندنا ..
الشباب : هههههههههههههههه
ياسر : سمعت أنكم أمس نايمين بيت خالي بو مشعل صحيح ؟
مشاري وريان : يس ..
تركي : وليه ماعزمتونا ؟؟
فارس : فاضين نعزم بزران ..
تركي : نعم ؟؟
فارس : نعامة ترفسك قول آمين ..
الشباب : ههههههههههه
تركي : يوسف امسك ولد عمك لا أقوم عليه ..
يوسف : هههههههه فارس خلاص ما ارضاها على أخوي ..
فارس : اسكت انت الثاني تراني أكبر منك بسنة عمري 19 مو مثلك 18 ( وقام يعلي صوته بمزح عشان يسمعه أبوه ) مفروض بالجامعة بس أبوووي الله يهديه أخرني سنة خايف علي ..
كل الي بالمقلط قاموا يضحكون : هههههههههههههه
رامي : خخخخ تلحق على الجامعة وتعبها جايك لا تخاف ..

رن جوال فارس ..

فارس : أووف مالي خلق أرد ..
ريان : رد يمكن شي مهم ..
فارس : ماني براد بالطقاق ..

وقف جوال فارس عن الرنين ..

فارس : أشواا ..

إلا يرجع يرن جواله مرة ثانية ..

فارس : لاا حوول ..
مشاري : رد على جوالك ولا أنا الي برد الحين ..
فارس : رد انت ..
مشاري رد على الجوال بدون مايناظر الشاشة : هـلا ..
مسك : ألوو .. وين فارس ؟
مشاري رفع حاجبه : هلا هلا مسك فارس هذا هو جنبي دقيقة .. فارس اختك ..
فارس : قولها ماني براد مالي خلقهم .. يستعطفوني على أي شي ..
مشاري : هههههه .. طيب .. مسك يقول مايبغى يكلمك .. بغيتي شي ؟؟
مسك : ها .. إيـه .. ودنا نروح باسكن روبنز دانيا زعلانة علينا أمس و ودنا نراضيها ..
مشاري يبغى يحرجها قال بطريقة تستفز : أهآآ دانيا الي تبغى تروح ولا ناس ثانين ؟؟
فارس سحب جواله من مشاري : جبه أشوف جازت لك السوالف .. خير مسك شنو بغيتي ؟؟ .. أهآآ طيب اسأل الشباب واعطيكم خبر .. باي

&&&&&&&&&&&&&&&&&&&&&&&&&&&&&&&

عند البنات ..

مسك سكرت من فارس : بنات يقول فارس بيسأل الشباب وبيتصل علينــا ...
ما امدى مسك قالت هالكلام البنات أهم سمعوا ولا ماسمعوا شافت البنات كلهم يلبسون عباياتهم والي تدور شنطتها والي تدور بوكها ومن هالقبيل ....
مسك : أنا قلت بيسأل الشباب مو قال يلا اجهزوا ..
البنات لاحياة لمن تنادي كلهم يلبسون ويتجهزون قامت مسك معاهم تلبس مع الخيل ياشقرا خخخ ...

&&&&&&&&&&&&&&&&&&&&&&&&&&&&&&&&


عند الشباب ..

فارس : شباااب البنات يبغون يروحون باسكن روبنز مثل ماوعدناهم أمس ..
مشعل ترك الأونو : يلا .. تشوفهم الحين لبسوا وخلصوا ..
يوسف : كأنك صادق هذيل البنات من يسمعوا طاري طلعه انقزوا ..
رامي : خلاص دق عليهم خلهم يطلعون ..
فارس : طيب .. ( واتصل على مسك ) .. هلا  .. إيه يلا اطلعوا ..ههههههههههههه يلا يلا قبل لايغيرون الشباب رايهم .. باي ..
سامي : شنو فيهم ؟؟
فارس يقوم : ههههههه تقول من قالت لهم اني بسأل الشباب كل وحدة راحت تلبس عبايتها .. واثقين خخخ..
الشباب : ههههههه .. يلا
مشاري : شرايكم ناخذ باص عمي عبدالرحمن (بويوسف) عشان يكفي البنات ..
تركي : حلو .. دقيقة اجيب المفتاح من أبوي ..
راح تركي وقال لابوه وعطاه المفتاح .. ورجع للشباب : هذ المفتاح من راح يسوق ؟؟؟
مشعل : انا راح أسوق يلا
بوفارس : ياعيال ارجعوا قبل 12 عشان العشا
الشباب : إنشالله ..

طلعوا الشباب شافوا البنات واقفين في الحديقة ينتظرونهم . فقعوا ضحك علي أشكالهم ... كل البنات لابسين عباية الكتف ولابسين نقاب إلا سارة و روان كاشفين أما دانيا ودانة لابسين عباية على الراس ومتنقبات لانهم كبار مو في الطعشات على قولة ملاك ..(يعني مو تحت العشرين ) ..

مشعل : هههههههههههههههههآآآآآي صدق يوسف يوم قال سلاحف النينجا ههههههههههه
الشباب : هههههههههههههههه ..

روان : أقول لايكثر يلا ..

ركبوا البنات الباص وكان ترتيبهم كذا .. ( في المرتبه الأخيرة الي هي الرابعة سارة جنب النافذة وجنبها روان وملاك و رهف .... في المرتبه الي قبل الأخيرة الي هي الثالثة مسك تصير قبال سارة يعني جنب النافذة وجنبها سمر ودانيا ودانة ...... أما في المرتبة الي هي الثانية  مشاري يصير قبال مسك وجنبه ريان وفارس ويوسف  ..
أما قدام عند السواق الي هو مشعل جنبه سامي ..) أما احمد وياسر وتركي و رامي ركبوا كلهم بسيارة رامي وصاروا ورا الباص ..

&&&&&&&&&&&&&&&&&&&&&&&&&&&&&&

في الباص ..




نهــــــآآية البارت الخــ عشر ــآمس .. ^^

أرائكم وتوقعاتكم تهمني ..^^

&&&&&&&&&&&&&&&&&&&&&&&&&&&&&&&&&








~| البــآرت الســ عشر ــآدس |~


في الباص ..


عند المرتبه الأخيرة ..

البنات كلهم فاكين النقاب حقهم لان الباص مظلل و طبعا الكل يسولف من سالفة لسالفة  ..
سارة تهمس لروان : رووون شوفي شوفي ..
روان بنفس الهمس : شنو ..
سارة : شوفي البلوتوث الي بالباص بسرعة ..
روان بسرعة طلعت جوالها وسوت بحث بلوتوث طلع لها 13 جهاز

طبعا البنات والشباب كلهم فاتحين البلوتوث ..

روان : ول كل الي بالباص فاتحين خخخ..
ملاك شافت روان وسارة : شنو شنو ؟؟
سارة : بحثي بالبلوتوث وشوفي وقولي لرهف خخخخ
ملاك بصوت شبه عالي : ههههه رهووف مسكي جوالك البلوتوث ..

كل الي في الباص من سمعوا بلوتوث كل واحد مسك جواله ماعدا مشعل لأنه يسوق..

روان وسارة ناظروا بعض مبتسمين
سارة : فضيحة هالملاك ..
روان : خخ يلا خلينا نقرا الأسماء ..
سارة : هه يلا ..
ملاك تكلم رهف : هالرقم **********  الي بالبلوتوث مو رقم أخوك مشاريوه ؟؟
روان تدخلت : إيه ..
ملاك علت صوتها عشان يسمعهم مشاري : العن أبو الترقيم ياشيخة ..
مشاري الي كان حاط ذراعه اليمنى ورا رقبة ريان على السيت سمعهم  رفع ذراعه اليمنى وكان ماسك فيها الجوال ومدها لورا و ابتسم ولف عليهم وهو ياشر بجواله ناحية ملاك : ههههههه تبغين أغير حقي اغيره بس شنو احط ؟؟

مشاري من مد ذراعه لورا مسك لزقت بالنافذة شوي وسمر انحنت شوي لجهة دانيا ..
دانيا : مشاريووه بعد يدك عشان سمر ومسك يتعدلون بجلستهم ..
مشاري على طول حول نظراته لـ مسك : شرايك شنو أحط بالبلوتوث ؟؟
مسك كانت تناظر في وجهه القريب وتفكر شنو تقول ..
فارس لف لجهة مسك وناظر مشاري : هــي أنت شيل يدك تراك ازعجت أختي وبنت عمي .. خلهم يجلسون عدل..
مشاري سحب ذراعه : زببن هذا سحبت ذراعي ارتحت ؟؟
فارس يغايظه ابتسم : إيــه ..
مشاري : هااا شرايكم شنو احط ؟؟
سامي سمعهم  : حط الي تحط ..
ريان : حط أنت المجرم الناعم وانا بحط أمير زماني شرايك ؟؟
مشاري : خخخ أوكي ..
سارة : شوفو هذا أعتقد أنه فارس اسمه معاند زمانه ..
رهف : حلو اللقب ..
طبعا الكل يسمع شنو يقولون ..
فارس : أحم أحم تحلى أيامك ..
رهف : تعالوا تعالووا من ذا مرطب شفايف هااا ..
ملاك وسارة و روان : هاااا ؟؟
دانيا ومسك لفوا عليهم : شنووو ؟
سارة : بناات بس عرفته .. هذا الخبل يوسفووه ..
دانيا ومسك : شنو حاط ؟؟
روان : مرطب شفايف .. شفتي قلت الأدب ..
دانيا : عطوني علبة المناديل الي وراكم ..
ملاك : خذي ..
دانيا خذت علبة المناديل ولفت على قدام ورمت العلبة على راس يوسف ..
يوسف سمعهم : آآآآآآي وجع .. هههههه دانيا تركيني بحالي خخخ ..
سارة : إيــه حيلك فيه .. بعد صياعة وضياعة هذا الي بقى ..

يوسف لف جسمه كله لورى واخذ علبة المناديل الي رمتها دانيا عليه ورماها على سارة بمزح .. بس سارة لصقت في روان وضرب المنديل بالنافذة ..

الكل : هههههههههههههه ..
يوسف : هههههه شنو قلتي بعد .. دانيا كلمتني قلت أوكي أكبر مني بس أنتي لا وألف لا ..
ملاك تصفر وتقول بطريقة بدوية عربجية : اووه الأخ مغازلجي أصلي ..
الكل : هههههههههههههههه ..
روان وسارة بصوت واحد يبغون يستفزون يوسف : بنعلم عليك ابووووك ..
يوسف يسوي نفسه بينقز من السيت عليهم : والله ترا بقوم عليكم الحين خخخ ..
ريان مد يده ومسك يوسف من اطرف تي شيرته ويسحبه على الكرسي : أجلس المرة الجاية بنخلي سامي مكانك ونقطك قدام أحسن ..
فارس : خخخ أي والله ..
يوسف يسوي نفسه خايف ويصغر صوته كأنه طفل صغير : هااا .. لالا توبة عمي ريان شوف هذا أنا جلست ( ويجلس ويتكتف ويلتفت على ريان ويسبل بعيونه بطريقة تضحك ) شفت كيف ؟؟
الكل : ههههههههههههههه ..
ريان : إيه ياولد خلك هادي ..
يوسف يستهبل وبنفس نبرت صوته الي مسوي نفسه صغير : ولد بعينك .. وثانيا أنا يوسف مو هادي ..
الكل بنفس الوقت : ماتضحك ..
يوسف : يمــــــــــــه منكم ..
كلهم ناظروا بعض وضحكوا : ههههههههههههههههههه ..
دانة : من الي حاط ThE eNd  ؟؟ .. ( النهاية  ThE eNd =)
مسك : يمكن مشعل أو سامي ..
سمر : لا هذا سامي ..
مسك : أهآآ ..
وجلسوا يتراسلون بالبلوتوث ..
خلوني أعطيكم اسماء البلوتوث الي بالباص ..

المجرم الناعم = مشاري
أمير زماني = ريان
معاند زمانه = فارس
مرطب شفايف = يوسف
ThE eNd = سامي
تعب قلبي = مشعل

فراولة = دانه
براءة طفولة = دانيا
اعيش الحياة بحلوها ومرها = مسك
دنيـا ردية = سمر
طنش تعش تنتعش ومعنا فرفش = روان وسارة نفس بعض ..
ألو لبيـه حاظر وش تبي آمر = ملاك
فلها وربك يحلها = رهف

فارس لف على البنات : بنات من هي ألو لبيـه حاظر وش تبي آمر ؟؟؟؟
ملاك ورهف و روان وسارة ومسك بنفس الوقت : مانعلم ..
ريان : يمــه منكم ..
مشاري : هذا أنتوا تعرفون القابنا بالبلوتوث يلا قولوا لنا القابكم ..
ملاك : ماراح نعلمكم غصب هو ..
سارة وكأنها تذكرت : أقول يافلتت زماني ..
روان ابتسمت : خخخ أي ترا احنا عطيناك لقب يامشاري اسمه فلتت زماني ..
مشاري : ياسلام مشكورين خخ ..

خلونا نشوف شنو يسوي سامي قدام ...
سامي قاعد يتراسل بالبلوتوث الي في الباص جاته ملاحظات بالبلوتوث من
.. الحزن ذباح ..
الحزن ذباح : هاي بالمزاين ممكن نتعرف ؟؟ ..
ThE eNd  =سامي رسل لها بالملاحظات : أي بس من أنتي ؟
الحزن ذباح : شنو دراك اني بنت يمكن انا ولد ..
ThE eNd : لا أنتي بنت لاني توني ملتفت ورا والشباب ولا واحد منهم مبين عليه أنه يرسل لي ..
الحزن ذباح : ^^" طيب .. أقولك مرة ثانية ممكن نتعرف ؟
ThE eNd  : قلت لك أول من أنتي بعدين نتعرف ؟؟
الحزن ذباح : طيب أنا بقرب لك وأنت اذا عرفتني قولي أوكي ..
ThE eNd : أوكي .. انتظرك ..
الحزن ذباح : أنا عيوني وساع و سودا .. بشرتي سمرا .. ولابسة الحين تي شيرت أبيض .. ها عرفتني ؟؟
سامي تلفت ماشاف أحد لابس تي شيرت ابيض إلا اخوه مشعل الي قاعد يسوق ونفس المواصفات الي قالتها الحزن ذباح مواصفات أخوه مشعل ..

ThE eNd : هــي يالكذابة هذا أخوي مشعل .. أوريك ..
الحزن ذباح : كيفك لاتصدقني ..

سامي ناظر ورا وتكلم بصوت عالي وهو فيه الضحك : لاااااااا .. تعترف الي الحين قاعدة ترسل لي احسن لها .. تلعبين علي هاا ..
الكل على روسهم علامات استفهام كبيــرة ..
مشعل : ههههههههههه شفيك ؟
سامي لحد الحين جالس يناظر ورا ويرفع حاجبه : تعرف نفسها الي ترسل تعترف يلا ..

روان وسارة كاتمين ضحكتهم وسيحوا أعمارهم على الكرسي ( يعني تقريبا انسدحوا إلا شوي ) ..
سامي انتبه لهم و ابتسم : من روان ولا سارة هاا .. ؟؟
سمر لفت على روان وسارة شافتم كل وحدة حاطة يدها على فمها عشان لاتطلع
ضحكتها : هههههههه شنو مسوين ؟؟
روان وسارة ماتحملوا  : هههههههههههههههه
سارة تتعدل بجلستها وتناظر سمر وهي تأشر على روان : هههههه ووووالله فكرة روانووه اهي الي قالت لي ..
روان : هههههههههه ..
مسك : شنو مسوين ؟؟..
روان وقفت ضحك : ههه أحم أحم لا بس شوفي اختك قليلة ادب ترسل لسامي تبغى تتعرف عليه ..
الكل لف على سارة يناظرونها يبغون جواب ..
سارة لفت عليها وشهقت وضربت يدها على صدرها : شفيكم صدقتوها .. يالكــذااااابة انتي الي قلتي لي خخخخ .. حتى انتي الي قلتي لي اغير اسمي بالبلوتوث ..
الكل فهم السالفة : ههههههههههههههههههه

وقف مشعل عند الإشارة و وقفت جنب الباص من جهة اليسار سيارة رامي وكانوا مشغلين أغاني بالأنجليزي هادية وحلوة ومعلين الصوت وفاتحين النوافذ ..

روان تناظر من جهة النافذة الي جنب سارة : بنات شوفوا شوفوا مشغلين أغاني ومعلين الصوت ..
ملاك لفت وجها للنافذة : ساروه فتحي النافذة أشوف ..
سارة تفتح النافذة : أوكيك .. فتحتها شوفي ..
مسك ومشاري ومشعل نفس الشي فتحوا النوافذ الي جنبهم من جهة اليسار ..
كان ياسر لاف جسمه كله على جهة النافذة ومتكي عليها بذراعينه الثنتين ولابس نظارة شمسية وطالع شكله كوولزز ..
مشاري يكلم ياسر من النافذة : ههههههههه ادخل ادخل مصدق نفسك لابس نظارة شمسية في الليل ..
ياسر : ههه حرة فيك مانيب شايلها بحطها على شعري ( ويرفع النظارة عن عيونه ويحطها على شعره ) ..
ريان : ههه تصدق شكله حلو يحق لفارس يعين ياسروه ولي العهد بعده في الجمال خخ ..
دانيا تناظر النافذة من جهة مسك : اللـــه رامي كأنه اجنبي ..
رهف : إي والله خوقاقي ماشالله عليه ..
ملاك و روان وسارة : آآآه يازينه ..
روان : ولا يا بنات ولا لتغت الراء حقته..
ملاك و سارة ورهف : آآآآآه ..
ريان لف عليهم : هــي هي أنتي وياها لاتقزون بالرجال عيب ..
ملاك : ريانووه من متى تقول لنا لاتقزون ؟؟؟ .. إذا ماقزينا ولد عمنا من نقز هاا ؟؟
ريان يستهبل : أحم احم أنا موجود خخخ ..
ملاك : ضف وجهك هناك ..
يوسف يلف على البنات : أقول سلاحف النينجا ..
دانة : شكلك مسكت هالكلمة بلسانك ..
دانيا ضربت وجهه يوسف بنقابها لأن الباص مظلل ففاكين النقاب ولانها تمون عليه قالت : استح على وجهك ولا ترا بتشوف شي ماشفته ..
يوسف : هههه طيب ... شرايكم نصفق ..

ملاك و روان وسارة ورهف ماصدقوا خبر قاموا يصفقون ..

يوسف استهبل معاهم وقام يصفق ويصرخ : أوووه يـس كمووون كمووون أوووه ..
فارس دخل جو معاهم وقام يغني بالأنجليزي بطريقة سريعة وجنونية و حلووة بصوت عالي ..
كل الي في الباص يصفقون ويقولون : كموووووون ..

في سيارة رامي ..

أحمد : رامي شوف هالمهابيل الباص يهتز وأصواتهم لهنا ..
رامي : هههههههههه خلهم الحين بتفتح الإشارة ..
تركي : ياسرووه شرايك بالرجعة نركب الباص معاهم ..
ياسر : أمم والله ما أدري على حسب بس أحس زحمه  ..
تركي : ولا تصدق صدقت زحمة شنو لنا بالحشرة ..

نرجع للباص ..

يوسف وفارس لافين على البنات ويغنون ويسون حركات بيدينهم ..
أما ريان ومشاري لافين نص لفه ويصفرون بأصابعهم ..
والبنات متفاعلات مع الجو ..
سارة تصفق : فديييييت أخوي وصوته هووو ..
ملاك تحط صبعها السبابة على خدها : اخوك صوته كذا عذااااااب عذااب ..

فارس يطقطق بأصابعه ومرر يده اليمنى قدام وجه دانة ودانيا وبعدين سمر وهو يحرك جسمه ورقبته بطريقة حلوة وأخر شي مرت يده قبال وجهه أخته مسك وحط اطرف صبعه السبابة تحت ذقن مسك وهو يغني بسرعة ..
مسك ابتسمت له ..

إلا مشعل يصرخ ذيك الصرخة عشان يسمعونه : بااااااااااااااااااااااااااااااس ...

الباص فجأة صار هدووووووووء وفارس ويوسف جمدوا بمكانهم ..

سامي : ههههههههههههه اعصابك امش فتحت الإشارة ..
مشعل يحرك : ههههههههههههه بس لي ساعة اكلمكم ابغاكم توقفون الباص يهتز حشى موب باص ديسكو على غفلة ..
الكل : هههههههههههههههههه
مشعل : ثانيا هذا احنا وصلنا .. شوفو سيارة رامي وصلت قبلنا بسببكم .. شنو تبغون اشتري ؟؟
يوسف يفتح الباب الي جنبه : خخخخ .. انا بنزل ..
الشباب : حتى أحنا ..
روان وسارة : حتى احنا بننزل نختار لنا ..
مشعل بمزح : أنتوا انطقوا هنا تدخلون كلكم شنو بيقولون مداهمة .. نشتري لكم الايس كريم ونروح نتمشى بمكان ثاني .. أوكي ؟؟
الكل وكأن الفكرة عجبتهم : اووكي ..
مشاري : ها شنو تبغون ؟؟
روان وملاك وسارة ورهف : كالعادة ..
مشعل : شنو يعني كالعادة ؟؟
دانيا : يقصدون بالشوكلاته .. مسك أنتي مثلهم ولا ؟؟
مسك : لالا ودي أغير ابغى بنكهة الفراولة هالمرة ..
دانة : حتى أنا مثل مسك ..
دانيا : وأنتي ياسمر ؟؟
سمر : إممم أبغى أيس كريم أوريـو ..
دانيا : حلو مثلي .. خلاص جيبوا اربع أيس كريم شوكلاته و اثنين فراولة واثنين أيس كريم أوريـو .. الحجم الكبير مو الصغير تقصون علينا ..
ريان : ههههه طماعة .. بس ماعليه أوكي كم دانيا عندي ..
دانيا : أحمد ربك هذي الطلعة بس عشاني .. و أحم بس وحدة ..
مشاري ينزل : خخخ بس بس لاتتمننين علينا ..
ملاك : شوفو الظلم كيف .. أنا أخته من لحمه ودمه ولا يسوي لي مثل الي يسويه مع دانيووه الي اخته بالرضاعة ..
الكل : ههههههههههههههههه ..
سامي : طيب .. من بيجلس مع البنات هنا ؟؟
فارس : خلاص أنتوا نزلوا وأنا بجلس معاهم أنتظركم ..
يوسف : طيب شنو تبغى أشتري لك ..
فارس : اشتر اي شي .. ولا اقولك جيب لي ايس كريم أوريـو ..
يوسف : اوكيك ..

نزلوا الشباب كلهم وظل فارس مع البنات في الباص ...

عند الشباب في المحل ..

مشاري يسحب النظارة الشمسية من شعر ياسر عشان يغايظه : خخخ مصدق حالك والله ..
ياسر يسحب نظارته من يد مشاري ويحطها على شعره : اقول باعد عني تراني مو فاضي لك .. تركي يلا خلنا نشتري ..
تركي : هههههه  .. يلا ..
سامي : ههههههههههه الي يشوفه على حركاته يقول عنه مغرور ..
ريان يفكر شنو يشتري : خخخ ماعليك منه مادامه ولد عبدالهادي ال ..... خله من حقه خخخخ ..
أحمد يكلم مشعل : شفيكم تأخرتوا خمس دقايق ؟؟
مشعل واقف ينتظر الأيس كريمات الي يطلبهم : ههه والله فاتك الشباب والبنات مسوين ديسكو بالباص ..
أحمد : هههه والله ماهي بغريبة عليهم مو أول مرة يسونها ..

عند البنات وفارس بالباص ..

فارس انسدح على الكراسي الفاضية وحط رجل على رجل وحط ذراعة اليمنى على عيونه وقاعد يدندن بصوت واطي وحلو ..

مسك متكية على الكراسي الي قدامها وتناظر فارس : فارس لاتتحرك دقيقة بصورك ..
فارس على وضعيته : همممم .. طيب ..
مسك : سارة جبتي الكاميرا ؟
سارة : أفا عليك الكاميرا بنتي كيف انساها خخ .. خذي ..
مسك خذت الكاميرا وضبطت الفلاش وجلست تصور فارس ..
فارس شال ذراعه عن عيونه وابتسم لمسك الي جالسة تصوره ..
مسك : إيوا إيوا .. كذا لاتتحرك ..
فارس ابتسم : مسووك بس ترا الفلاش اقلق عيوني ..
مسك وقفت تصوير : أوكيك .. اسمع تراني برز صورك في المسن حقي يعني إذا جات بنت واحفظت الصورة وانشرتها لاتقول ليه ؟؟
فارس تعدل وجلس وصار شعره شوي حوسه بس صاير شكله خوقاق لأنه كان منسدح  ولف على مسك مبتسم نص ابتسامه : عادي أنا ولد مو بنت ..
دانه : اقول فارس غن اغنية هادية الحين ..
رهف : إيه غن ذيك الأغنية الي غنيتها بالمزرعة ..
فارس ماسك خصلة من شعره ويحركها ويناظر سمر يحاول يتذكر : اي وحدة ؟؟..
ملاك : الي يوم أنت وسارة تعزفون بالجيتار ..
فارس نقل نظراته لملاك : إيييييييييييييييييــه ..
روان : يلا الحين تذكرتها غنها ..
فارس : إممم يعني لازم ؟
ملاك : إيه صح دانيا ؟
دانيا : صح والله حلو صوتك ..
فارس : أول خلوني اخذ راي بنت عمي الجديدة .. ماسمعت صوتها من ركبنا الباص ..
مسك تدق سمر : قولي إيه ..
سمر كانت سرحانة مررة و تناظر في جوالها الي بيدها ..
فارس : سمـر ها اغني ؟؟ سمــر سمــر سموور أنتي معانا ؟؟

البنت متعمقة بالتفكير والسرحان مو حاسة بأحد ..

فارس لف جسه كله لورا واتكى على السيت وقرب اصابعه من وجه سمر مرة وطقطق فيهم : سموور سميــــــرة ..
سمر رفعت نظرها  لفارس يوم طقطق بأصابعه قريب من وجهها ردت بصوتها الناعم العفوي : نعم ..
فارس : الله ينعم عليك .. لي ساعة اسألك ..
سمر بنفس نبرتها : شنو ؟؟
الكل : هههههههههههههههههههههههههه ..
روان : شكل الأخت مفهية بقوة ..
سمر لفت على مسك : شنو ؟؟
مسك : هههه فارس له ساعة يكلمك ومارديتي عليه ..
سمر صار وجها الوان الطيف من الفشيلة ..
فارس يحك خده : ها تبغيني أغني مثل ماقالوا ولا لأ ؟؟ ..
سمر بصعوبة تطلع الكلمات : إيـه .. عاادي ..
سارة : خلاص هذا قالت إيه يلا غن ..
فارس : بس مو كأنه مو حلوة أغني بدون الجيتار ؟؟
رهف : بلا تحجج يلا غن مو لازم جيتار ..
فارس : طيب ..
رجع فارس انسدح على السيت وحط ذراعه اليمنى على عيونه وبدى يغني بصوته الخطير ..


نرجع للشباب في المحل ..

طلبوا ياسر وتركي أيس كريم بالفانيليا الحجم الوسط ..
ياسر يكلم العامل الي بالمحل : عندك ملح ؟؟
العامل مستغرب منه : إيه ..
ياسر : شوف ابغاك تسوي لي الحين أيس كريم شوكلاته بس بدل ماتحط سكر حط ملح كثير سمعت ..
العامل : بس .....
يقاطعه تركي : أنت بتسوي الي قالك عليه ولا كيف ؟؟
العامل : اوكي
الشباب سمعوا تركي وياسر ..
سامي : ليه تبغى ملح ؟؟
أحمد : ههههههه شنو مخططين عليه بعد ؟؟
تركي : أحمد ياليتك ساكت طول الوقت ..
يوسف : هههههههه الله خلونا نشوف المقالب من زمان والله عنهم ..
ياسر : أهم شي لا أحد يتليقف ويتكلم فاهين ..
الشباب وفيهم الضحكة على اسلوب ياسر : فاهمين ..

سوا العامل الي قاله ياسر وحط بدل السكر ملح ..

ياسر لف على تركي : مثل ما اتفقنا أنا الي بدفع هالمرة مو مثل ذاك اليوم أنت تدفع ..
تركي هز كتوفه بلا مبالاة وهو ياكل من أيس كريمه : أوكي براحتك ..
ياسر فتح بوكه واخذ له مية من الميات المصفوفة فيه وحطها على الطاولة قبال العامل : هذا الحساب عني وعن تروك ..

العامل أخذ الحساب وجا بيرجع الباقي حق ياسر ..
ياسر : لا خل الباقي عندك إكرامية ..
مشعل : ههههههههههههه الأخ نفس سارة صاير حاتم الطائي ..
الشباب حاسبوا وطلعوا من المحل ..
يوسف : ههههههه قصدك هالبزران بطرانيـن والله ..
ريان : اسمعوا اسمعوا الباص هادي غريبة ؟؟
يوسف قرب من الباص : ههههههه هذا فارس جالس يغني لهم ..
الشباب : هههههههههههه ..
مشعل يفتح باب السواق : ههه عرف يسكتهم ..
فتح مشاري باب الباص وهو يبتسم : عدنــــا
فارس الي كان منسدح و يغني بهدوء وقف عن الغنى وجلس ورد باستهبال : ليـه أحنا بسبيستون وانا ما ادري ..
ريان : بلا ثقالة دم ..
ركبوا الشباب كلهم مثل ترتيبهم الأولي ..
مشاري يمد الكيس للبنات : خذوا الأيس كريم حقكم ..
أخذت دانيا الكيس و وزعت الأيس كريمات على البنات ..
مشعل : هاا وين تبغون تتمشون ؟؟
روان : شرايكم على شارع الممشى الحين الساعة عشر ونص في هالوقت يصير الممشى فاضي و وسيع والشارع مافيه سيارات إلا وحدة ثنتين ..
ملاك : حلو ..
سارة : أتفق معاك ..
البنات : أوكي ..
مشعل : الممشى  نروح الممشى ..
مشعل يتصل على رامي : هلا .. أسمع أحنا بنروح الممشى الحين .. الحقنا بسيارتك .. أوكي سلام ..

يوسف : أجل تغني لهم يافويرس مسوي لهم أجواء رومنسية ها ..
فارس ياكل من الأيس كريم حقه : ههههههههههه .. شعليك مني أنت ..

وصلوا للمشى وصحيح كان فاضي مافيه أحد يمشي إلا اثنين ثلاثة وكل عشر دقايق تمر سيارة يعني الشارع هدوووء ..
مشعل وقف الباص : يلا انزلوا ..

نزلوا الشباب والبنات لبسوا نقاباتهم ونزلوا من الباص و وقفت ورا الباص سيارة رامي ونزلوا ..

روان وسارة وملاك ورهف يتكلمون لغة عربية فصحى : الله ما أجمل الحرية ..
الكل : ههههههههههههههههه ..
ياسر يكلم البنات : هاااااي ..
روان وسارة بنفس الوقت: وعليكم الهااااي ... وسطل ماااي ..
الكل : ههههههههههههه ..
ياسر ابتسم : أووف الله يهديكم من الحين بدينا أنا الي جاي أبدا الصلح وأنتوا تبدون حرب ..
سارة : نشك ..
روان : أنتوا مالكم أمان ..
رامي : بنات فكوا النقاب مافيه احد هنا ..
البنات على طول فكوا النقاب ماصدقوا على الله سمعوا أحد يقولهم فكوا النقاب ..
يوسف : ههههههه والله أنك فري ياشيخ رامي ..
رامي : لا جد مافيه احد هنا عشان يتنقبون ..

وظلوا يتمشون وهم ياكلون الأيس كريم  مدة عشر دقايق خلصوا أكل الأيس كريم وبدا الملل يتسلل لهم ..
سارة : أقول مو كانه صار ملل مافيه شي أكشن حركات ؟؟
سمر : إيه ترا سامي ورامي يعرفوا يرقصوا هيب هوب فنانين ..
الكل انظارهم انتقلت لسامي ورامي : صحيح ..
سامي ورامي : ههههههه ..
سامي : إيـه ..
مسك : يلا يلا خلونا نشوف ..
ملاك ورهف : إيـه نبغى نشوف ..
روان : الله وناسة أول مرة بشوف رقص هيب هوب قدامي مباشرة ..
رامي يبغى يجننهم : واثقين ..
سارة : يلا يلا بلا تمنن يلا شغل أي شي من عندكم يصلح للرقصة..
رامي : مادمك كذا تأمغيني ( تأمريني ) مانيب غاقص (راقص) ..
ملاك ورهف و روان : لااااااااااااااا ..
سامي : ههههههه لاتجننهم ..
رامي : شوفوا تبغوني اغقص(ارقص) هيب هوب خلوا سويغة (سويرة) تعتذغ(تعتذر) ..
البنات كلهم لفوا على سارة ..
ملاك : يلا سويرة اعتذري وخلصينا ..
سارة تكتفت ورفعت حاجبها وهي تبتسم : مانيب معتذرة ..
رامي يصفر : إيش الكبغياء (الكبرياء) ذا ..
البنات حاولوا فيها يمين شمال مارضت .. وحاولوا في رامي يمين شمال مارضى إلا لمن تعتذر ..
فجأة بعد ماهمست روان وملاك في أذن سارة واقفت ..
سارة : أسفة ..
تركي وياسر : سبحاااان الله ..
الكل : ههههههههههه ..
مشاري : شنو قلتوا لها عشان توافق تعتذر ..
سارة تطلع الكاميرا من شنطتها : مالك دخل .. يلا ممكن نشوف الرقص ..
رامي ابتسم : إيه كذا الأسلوب ولا بلاش ..

( وراح رامي على سيارته وقربها من المكان الي واقفين فيه الشباب والبنات .. وطلع شريط أغاني أنجليزي يصلح لرقص الهيب هوب .. وشغله وعلى على الصوت وخلى الباب مفتوح عشان يطلع الصوت واضح من السيارة )..

روان و ملاك ورهف نفس الشي طلعوا الكاميرات حقينهم عشان يصورون الرقصة ..

وبدت الأغنية بطريقة حماسية وسامي و رامي بدو يرقصون هيب هوب بطريقة تجنن ..
كانوا يسون نفس حركات بعض .. بعدين تشقلب رامي والشباب والبنات صفقوا له وصفروا .. وسامي ظل يرقص بطريقة إحترافية و وفجأة وهو يرقص وقف على يده اليسرى وتشقلب والشباب والبنات ماقصروا بالتشجيع .. مسك مسكت يد فارس ودفعته لجهه رامي وسامي ..
ملاك : اوووه فارس يلا ورنا سمعت أنك تعرف شوي هيب هوب ..
مشاري  : إيه يلا خلنا نشوف ..
فارس بحركه خاطفة اخذ الكاب الي كان لابسه سامي وقام يرقص رقص حلو وسريع بس لايضاهي رقص رامي وسامي ..

ظلوا عشر دقايق يرقصون وأنواع التشجيع والمدح ..
فجأة وقف صوت الأغاني .. و وقف معاه الرقص ..
أحمد الي طفا المسجل حق سيارة رامي : ههههههه بس كملوا في بيت خالي بوفارس مو هنا الي يقول الشارع شارعكم قلبتوه ديسكو ..
الكل : هههههههههههه ( لأنهم جد خذوا راحتهم ) ..

دق جوال مسك ..

مسك ناظرت الجوال ابتسمت وردت : هلا بقلبي وعمري .. ههههههه .. ايه .. استانسنا .. ( وتبتعد شوي عن الشباب والبنات ) ..
مشاري دخلت الغيرة شوي في قلبه .. يبغى يعرف من تكلم بس ملاك بردت قلبه وسألت ..
ملاك : سويرة من تكلم أختك وتقول له قلبي وعمري ؟؟
سارة : أولا أسمي سارة .. ثانيا تكلم أبوي بعد قلبي .. هذا اسلوبها إذا جات تكلمه ..
ملاك : أهآآ ..
دانيا : مبدعين والله وفنانين ..
سامي : أحم من ذوقك ..
فارس يدق سامي : ترا عادي خلك مغرور شوي مو لازم تصير متواضع دايما خخ ..
سامي : ههههههه ..

ورجعوا الشباب والبنات يمشون على الرصيف وقدامهم مسك بينهم وبينها تقريبا اربع أمتار ..
صارت مسك تمشي وهي منزلة عيونها على الأرض وتسولف مع أبوها وهي قاعدة تمر بتقاطع ولا بحاسة ومندمجة بالمكالمة تطلع ذيك السيارة المسرعة من جهة التقاطع ...
فارس صرخ بأعلى صوته : لاااااااااااااااااااااا
والشباب والبنات صرخوا بنفس الوقت : مســـــــــــــك ..

صوت سحب بريك وسحكة على الشارع وقلوب الشباب والبنات تدق دق ..
سارة عيونها امتلت دموع على وشك أنها تسيل على خدها على اختها  ..
كل الشباب والبنات تدور عيونهم بالشارع يناظرون شنو صار بمسك وهم مو مستوعبين الي صار  ..

&&&&&&&&&&&&&&&&&&&&&&&&&&

}.. نرجع للبلد اللي يسموها بلد الحرية والإستقلال << أمريكــآ >>...{

رائد دخل غرفة طلال وهو شاق الضحكة ينقاله رابح المليون .. وقام ينقز على فراش طلال ..
رائد بصوت كله فرح وصراخ : طلوووووووووووووووووووووووووووووول جاني احلى خبر بالدنيا .. أووووه أوووه أوووه يالسعودي .. قوم بسك نوم وصلتني أحلى مكالمة بالدنيا كلها وانت نايم قوووووم ..
طلال فتح عيونه بكسل : شنو ؟؟
رائد بطريقة دفشة صرخ بوجه طلال بفرحه : بنرجع السعوووووووووووودية بعد اسبوووع .. ياهووووو ..
طلال فز من فراشه وهو فاتح عيونه على الأخر : كذااااااااااااااااااااااااااب ..
رائد يمسك طلال ويحضنه : والله بنرجع بعد اسبوع وبنجلس بالسعودية مدة اسبوع ونرجع هنا بعدين .. ما اصدق .. بشوف السعودية من زمان مانزلت هناك ..
طلال ابتسم بفهاوة : أوكي أتركني خلني أنام عشان إذا جلست أفكر كيف نحتفل بهالخبر ..
رائد ترك طلال : ههههههههههه أوكي أنا بجهز اغراضي من الحين ..
طلال : ياخبل اعقل توك تقول بعد اسبوع بننزل يعني مو الحين ..
رائد : يووه خلني أستانس اشتري هدايا للبنات والشباب من الحين .. ( وطلع من الغرفة ) ..

&&&&&&&&&&&&&&&&&&&&&&&&&&&&&&&&&&&&&&&&


نرجع للشباب والبنات ..

البنات كلهم حاطين يدهم على فمهم وسارة حطت يدها على قلبها ..

فارس صرخ بأعلى صوته : لاااااااااااااااااااااا
والشباب والبنات صرخوا بنفس الوقت : مســـــــــــــك ..

صوت سحب بريك وسحكة على الشارع وقلوب الشباب والبنات تدق دق ..
سارة عيونها امتلت دموع على وشك أنها تسيل على خدها على اختها  ..
كل الشباب والبنات تدور عيونهم بالشارع يناظرون شنو صار بمسك وهم مو ستوعبين الي صار  ..

طاحت عيون الشباب والبنات على مشاري الي مرمي بالارض وضام مسك لصدره ..

( خلوني اشرح لكم شنو صار بلحظة مامرت السيارة .. على آخر لحظة كانت السيارة بتصدم مسك .. إلا مشاري ركض بأسرع ماعنده وضم مسك لصدره وطاح على الجهة الثانية بالرصيف والسيارة راحت بسرعة ) ..

البنات والشباب قربوا من مشاري ومسك ..
سارة بصوت يهتز من الروعة الي مرت عليهم من لحظات : مسووك قوومي ..
مسك كانت ماسكة الجوال وضامة يدينها لصدرها فتحت عيونها بشويش وناظرت بوجه مشاري القريب منها بالمررررة ... مشاري الي كان ضامها باقوى ماعنده لصدره وكأنه خايف يصير فيها شي شافته مغمض عيونه وكأنه نايم .. قامت وهي تنتفض وتحاول تستوعب الي صار ..
مسك تهتز من الخوف: شنو صار ؟؟
سارة ضمت اختها مسك ونزلت دموعها الي كانت بعيونها : خوفيتيني ظنيتك بتروحين عني ..
مسك وكأنها استوعبت : خلاص .. بس هذا أنا قدامكم ..
روان تأشر على مشاري وهي خايفة : مشاري مايتحرك شنو صار له ؟؟
البنات راحوا جنب الشباب يشوفون شنو صار لمشاري ..
مشعل : لاحد يحركه .. مشاري مشاااري انت تسمعنا ؟
مشاري فتح عيونه بشويش وهو معقد حواجبه جلس بشوي شوي وكانت ذراعه اليسرى تنزف شوي دم لأنه طاح على جهتها : أيه .. بس يدي تعورني بالمرة ..
الكل تنهد بارتياح ..
مشاري ابتسم لهم يطمنهم مع أن ألم يده يعوره بقوة : مافيه شي .. عسى ماصار لمسك شي .. (وتتنقل نظراته بينهم يبغى يشوف مسك شافها حاظنة اختها سارة )
مشعل وريان يقومون مشاري من الارض بشوي شوي ..
رامي : والله أنك نشمي بهالمواقف .. الحمدلله ماصاغ (ماصار) شي أكبغ (أكبر) ..
الكل : الحمدلله ..
مشعل : تعال اضمد يدك .. رامي جيب شنطة الإسعافات الأولية الي حطيتها بسيارتك ..
رامي : طيب
راح رامي وجاب شنطة الإسعافات.. وضمد مشعل جرح مشاري بعد ماعقمه ..

مشاري يبغى ينسيهم سالفة الي صارت من كم دقيقة .. شاف آيس كريم مو مفتوح محطوط بكيسه في سيارة رامي اخذه وراح عند جهة الشباب والبنات: الله من جايبه لي والله أني أحبه موووت ..
ياسر : لالالالا لاتاكل منه ......
مشاري حط أول لقمه منه وناظر ياسر وأشر له أنه يبغى منديل ..جاب له ياسر منديل ... وبصق مشاري الأيس كريم الي توه ذاقه : ويييييييييييييييع إيش ذا مو أيس كريم حاطين ملح بدل السكر ..
ياسر : قلت لك لاتاخذه ..
دانه : وانت ليه طالب ايس كريم يحطون فيه ملح ؟؟ هااا ؟
تركي : تبغون الصدق كنا بنعطيه سارة و روان ..
روان وسارة تخصروا : نــعم ..
ياسر وتركي : نعامة ترفسكم ..
سارة : روان عليهم ..
روان : عليـهم ..
سارة و روان اخذوا قوارير الماي ويلحقون تركي وياسر ..
ياسر وتركي قامو يركضون و وراهم روان وسارة ..
الكل : ههههههههههههههههه ..
مشعل : هاذيل بنسميهم توم وجيري
يوسف : صدقت مايعقلون عن حركاتهم ..

بعد دقيقتين وبعد ماروان وسارة سبحوا تركي وياسر بالماي رجعوا وكلهم ركبوا الباص والباقي بسيارة رامي ورجعوا بيت بو فارس ..

طبعا بعد مارجعوا الشباب الرجاجيل مسكوا الشباب واسئلوهم شسالفة جرح مشاري .. مشاري أنقذ الشباب وقال لهم أنه كان يمشي وزلق وطاح .. وصدقوه الرجاجيل .. وتعشوا .. وجلسوا يتقهون .. على الساعة وحدة كل الي جاو بيت بوفارس راحوا لبيوتهم ..

مسك تكلم أم مشعل : خلاص ياخالة من يوم السبت لازم سمور تداوم بالمدرسة معانا ..
أم مشعل : إنشالله .. بإذن الله ..
سارة : خلاص تعالي بيتنا على الساعة 6 ونص عشان تمشين ويانا ..
سمر ابتسمت لهم : اوكي .. يلا باي ..
سارة ومسك : بايات ..

راحوا أم مشعل وسمر لبيتهم ..

في بيت بو مشعل ..
أم مشعل راحت على طول تنام ..
اما سمر جلست بالصالة مع أخوانها ..
مشعل و سامي جالسين يلعبون بلاي ستيشن .. أما رامي جالس يدخن وهو يناظرهم كيف يلعبوا ..
رامي يأشر بيده لسمر عشان تجلس جنبه ..
راحت سمر وجلست جنب أخوها وهي مبعد تفصخ عبايتها بس فاكة شيلتها وحاطتها على رقبتها ..
رامي طفى زقارته بالطفاية وحط يده ورا سمر وابتسم يناظرها : إنشالله انبسطتي أمس واليوم ؟؟
سمر حطت راسها على كتف اخوها وابتسمت : إيه كثير بس اليوم حسيت قلبي بيطير من الخوف على مسك ..
مشعل لف على سمر : هههه لايطير ولا بقصص جناحينه خخ .. هذا هي مافيها إلا العافية ..
سامي : أوووووه هدف هــدف ..
مشعل لف على سامي : يالغشااااش مو تشوفني قاعد اكلم سمر ..
سامي : مالي دخل فيك .. شووف شووف كيف الأهداف ياقلبي .. الله الله علي أنا بس كلي حركات ..
سمر قامت فوق لغرفتها عشان تنام ..
ورامي نفس الشي راح لغرفته ينام ..
أما مشعل وسامي ظلوا يلعبون عشر دقايق بعدين كل واحد راح غرفته ..

&&&&&&&&&&&&&&&&&&&&&&&&&&&&

نرجع لبيت بوفارس ....

سارة عند مسك بغرفتها تبغى تطفرها بأي طريقة : أقول مسووك ..
مسك جالسة على لابتوبها تكلم صديقاتها على المسن : هااا ..
سارة حظنت المخدة الصغيرة حقت سرير مسك : شنو شعورك يوم أنقذك مشاااااري (قالت اسم مشاري بطريقة رومانسية حالمة) وضمك لصدره وفغصتيه ؟؟
مسك رفعت راسها لسارة وناظرتها وكانها مافهمت .. بعد فترة مو طويلة تركت اللابتوب وكأنها بتقوم على سارة : شنو شنووو ؟؟؟
سارة : اقولك مشاري انقذك وضمك لصدره .. تقولين شنو ؟؟
مسك وكأنها تتذكر انقلب وجها أحمر من الخجل يوم تذكرت .. ناظرت سارة وهي رافعة حاجبها : سوييييييييرة ؟؟
سارة : إيييييه إيييه تذكري اللحظة ذيك واحلمي فيها مليون حلم خخخ .. بس تصدقين رحمته فغصتيه صرتي فوقه تكسر والله..
مسك سحبت المخدة من سارة عشان تضربها فيها ..
بس سارة انحاشت من الغرفة ..
سارة راحت لغرفتها : هههههههههه يحليلها تستحي .. أووه تذكرت المومري .. خلني اشوف شنو فويرس مخبي ومن يحب الحين .. نياهاهاها >>> الأخت شريرة خخ

راحت سارة على أطرف أصابعها لغرفة الكمبيوتر لانها ماعندا لابتوب .. وتمشي على اطرف أصابعها كأنها مجرمة وماسكة المومري ..
وصلت لغرفة الكمبيوتر وشغلته وشبكت المومري .. فتحت سجل المحادثات الي نسخته من جهاز فارس ..
سارة : اوووف كله محادثات أولاد ..يؤ يحليل بعد صديق فارس ذا حاط صورته .. ماعليه زود عادي مو أحلى من فروس ..

وقرت المحادثات كلهم وكلها يسولف مع واحد متعرف عليه اسمه جهاد من الشرقية وأنهم راح يلتقون بعد كم أسبوع يشوفون بعض .. وشافت صورة أخو جهاد الصغير الي يكلمه فارس .. وسكرت المحادثات وحذفتهم وهي محبطة ..

سارة في نفسها وهي تطلع من غرفة الكمبيوتر وتدخل غرفتها بتنام "" بالطقاق يحب الي يحب وأنا شنو لقفني فيه خخخخ "" .. ونامت ..

مر يوم الجمعة على أبطالنا ولا شي جديد ..

يوم السبت الصباح ..

في بيت بوفارس الساعة ست ..

أم فارس تصحي مسك وسارة عشان يمديهم يتجهزون .. لانهم بارديييين شوي شوي يتجهزون ..

تجهزو البنات وعلى الساعة ست ونص خلصوا ونزلوا تحت يفطرون شافوا فارس جالس يفطر بهدوء متجهز لابس الثوب حقه وحاط الشماغ على كتفه و ريحت عطره واصله لفوق ..
نزلوا البنات وسلموا على امهم وابوهم وجلسوا يفطرون ..
مسك ماسكه جوالها تتصل على سمر : هلا سمور يلا تعالي بيتنا هذا أحنا جالسين نفطر .. هههه ياقلبي عليك .. اوكي سلام ..
سارة : اول مرة أشوفك تضحكين بصباح يوم السبت ..
مسك : ههه لاتلوميني سمور جالسة من الساعة خمس ومتجهزة شكلها دافورة ..
سارة : أهآآ ..
بعد ثلاث دقايق جات سمر وهي لابسة عبايتها بس مبعد تلبس النقاب وحاطة شنطتها على كتفها : السلام عليكم ..
الكل : وعليكم السلام ..
بوفارس : حياك افطري ويانا ..
سمر ابتسمت : مشكور عمي الحمدلله فاطرة ..
مسك قامت عن الطاولة : الحمدلله .. يلا خلونا نمشي ..
سارة : تو الناس الساعة سبع تصفر ..
فارس : مانيب قايم الحين انتظروا خمس دقايق لاحقين على المدرسة ..
مسك راحت عند سمر : سمور وديتي ملفك اول ؟
سمر : إيه من يوم الاربعاء واليوم بداوم ..
مسك : أهآآ .. إنشالله بنفس الفصل ..
سمر ابتسمت : لاتخافين أمي قالت للمديرة تخليني وياك ..
مسك : حلو حلو ..
فارس وسارة قاموا : الحمدلله ..
فارس : انا بروح للسيارة انتظركم .. (وطلع) ..
مسك وسارة لبسوا عباياتهم .. وطلعوا ثلاثتهم لسيارة فارس ..
توها مسك بتجلس قدام إلا فارس اشر لها تجلس ورا ..
ركبوا مسك وسارة و سمر ورا ..
فارس يلبس الشماغ : سامي بيجي معانا .. تبغون أشتري لكم كوفي قبل لاتروحون المدرسة ؟
مسك وسارة : ياليت ..
فارس يناظر سمر بالمراية وسألها كسؤال عادي : سمر شرايك ؟؟
مسك : أكيد تبغى ..
ركب سامي السيارة وكان كاشخ لابس ثوب وشماغ وصاير كشخة : السلام ..
الكل : وعليكم السلام ..
سارة : أول مرة اشوفك لابس ثوب وشماغ ..
سامي : ها وإنشاالله حلو ..
فارس : لا ماشالله عليك كشخة ..
سامي : تسلمون..

فارس مر على اقرب كوفي وأخذ لهم كلهم موكا بارده .. و وصلهم للمدرسة على الساعة سبع إلا عشر .. وراح هو وسامي لمدرستهم ..

سارة راحت على طول قسم المتوسط ومسك وسمر راحوا قسم الثانوي ..

سارة أول مادخلت الفصل وفي يدها كاس الموكا : مراااااااااحب ..
روان : هلا بك غريبة جاية مبكر أنا توني جاية .. الله بعد جايبة موكا ..
سارة : خذي اشربي وياي .. فارس توه موصلنا ومر على الكوفي واشترى لنا موكا .. وسمر اليوم أول يوم تداوم فيه فجات معانا .. ونااسة ..
وجلسوا يسولفون ..

عند قسم الثانوي ..

مسك دخلت الفصل ومعاها سمر : السلام ..
البنات الي بالفصل: وعليكم السلام ..
خلود : مسووك من ذي ليكون هذي الحلوة سمور الي قلتي لنا عنها ؟؟
مسك حطت عبايتها بالدرج وحطت عباية سمر بدرج الطاولة الي جنبها لانها فاضية ماحد يجلس فيها .. ومسكت سمر وراحت عند خلود ورنا : إيه هذا هي شرايكم فيها ؟؟ تجنن صح ..
رنا : ماشالله عليها قمـــر قمر والقمر يشهد ..
سمر استحت منهم : تسلمون ..
خلود : تعالوا اجلسوا .. ولاتستحين ياسمر منا ..
وجلسوا يسولفون ومع السوالف بسرعة تعودت سمر على رنا وخلود ودخلوا قلبها .. وحتى خلود ورنا حبوا سمر وشخصيتها الناعمة ..

نرجع لقسم المتوسط بس عند أماااااني ..

خلوني أعطيكم نبذة عن أماني ..
أماني وحدة كسلاااااانة ومعيدة أكثر من ثلاث مرات أهي اكبر من مسك يعني هي المفروض الحين بثالث ثنوي عمرها 18 بس هي راسبة والحين هي بثالث متوسط .. صايعة وقليلة ادب وحقووووووودة بدرجة .. وتحقد على روان وسارة .. لانهم دايم يخربون خططها وافكارها ..

أماني تكلم وحدة من شلتها اسمها هدى : اسمعي ياهدى أبغاك تدورين بفصول متوسط وثانوي تشوفين اسماء اباء بنات ال........... ( قالت عايلة مشاري الي قرتها بالبطاقة ) وتشوفين إذا أي وحدة منهم اسم أبوها عبدالكريم تجين تقولين لي أوكي ..
هدى الي تنطبق عليها نفس مواصفات أماني : أوكي ولا يهمك أبشري ..


نهــــــآآية البارت الســ عشر ــآدس .. ^^

أرائكم وتوقعاتكم تهمني ..^^

&&&&&&&&&&&&&&&&&&&&&&&&&&&&&&&&&&&





~| البــآرت الســ عشر ــآبع |~





أماني تكلم وحدة من شلتها اسمها هدى : اسمعي ياهدى أبغاك تدورين بفصول متوسط وثانوي تشوفين اسماء اباء بنات ال........... ( قالت عايلة مشاري الي قرتها بالبطاقة ) وتشوفين إذا أي وحدة منهم اسم أبوها عبدالكريم تجين تقولين لي أوكي ..
هدى الي تنطبق عليها نفس مواصفات أماني : أوكي ولا يهمك أبشري ..


&&&&&&&&&&&&&&&&&&&&&&&&&&&&&&&&&&&&&&&&&&&&


في مدرسة فارس ..

دخلوا المدرسة وكان فارس يتمشى مع سامي يسولف معاه لمن يوصلون الفصل .. وفي يده الموكا الباردة .. شافهم يوسف الي كان جاي قبلهم بدقيقة وبس .. راح معاهم متوجه للفصل  .. كان يوسف لابس الثوب ومشمر أكمام ثوبه لمن نص الذراع ومسوي غترته كلها لفوق بطريقة حوسة بس حلوة ..
يوسف ماسك بيده اليسار كتبه الي مشدودين بحزام الكتب ويرحب ويهلي بسامي : ياهلا ويامرحبا هلا بك .. وأنا أقول ليه اليوم المدرسة منورة ؟؟
سامي ابتسم يأشر بكاس الموكا الي بيده اليسار : هه هلا .. شفيك رافع أكمام ثوبك كذا ؟؟
يوسف يناظر نفسه وعلى وجهه نصف ابتسامه : مافيها شي عادي ..
فارس يعطي يوسف ملزمة كتبه الي مربوطين بحزام الكتب : امسك شوي ..
يوسف اخذ كتب فارس وهو يمشي على ورا بشوي شوي ومعطي فارس وسامي وجهه : ليكون مثل كل مرة .. بتفصخ الشماغ خخ ..
فارس فصـخ الشماغ وحطه على كتفه وأخذ الكتب من يوسف : خخ أيه ..
يوسف : نفسي اشوفك لابسه يوم كامل ..
سامي : مادامك تدري أنك راح تفصـخه ليه لبسته أساسا ؟؟..
فارس رفع كتوفه بلا مبالاة : بس كذا .. يلا يلا مو كأنا تأخرنا .. أخاف يطردنا هالأستاذ من أول حصة مالي خلق أوقف برا ..
يوسف وسامي : ههه يلا ..

&&&&&&&&&&&&&&&&&&&&&&&&&&&&&&&&&&&&&&&&&&&&

نرجع لمدرسة البنات ..

وقت الفسحة ..

هدى صديقة أماني قاعدة تدور بالفصول وتقرا قائمة الاسماء المحطوطة على باب كل فصل بمتوسط بعد ماخلصت الثنوي  .. وتدور عايلة الـ ........ وتشوف الأباء مثل ماقالت لها أماني .. وعرفت أن رهف اسم ابوها عبدالكريم وكملت باقي الفصول تشوف إذا في أحد غير رهف .. كانت واقفه عند باب فصل روان وسارة تشوف الأسماء .. كانت حاطة صبعها على اسم روان ..
هدى تتأفف : أووف أخيرا هذا بنت عبدالكريم ..

جاو سارة و روان جنب الفصل عشان روان تاخذ فلوسها نستهم بالشنطة وهم يسولفون ويضحكون .. شافوا هدى واقفة عند باب فصلهم وحاطة صبعها على قائمة الاسماء  .. ناظروها باستغراب .. وهدى حست ان في أحد واقف جنبها لفت شافت روان وسارة ارتبكت وردت بوقاحة وهي تحط يدها على خصرها : خـير .. شتبغون ؟؟ ..

روان وسارة ناظروا بعض بتعجب ..

سارة ناظرتها بنظرات باردة : خيرين هذا فصلنا .. انتي الي شنو تبغين ؟؟
هدى رافعة خشمها على الفاضي : أوووف ماعليكم مني ( ومشت على طول عشان ماتتوهق معاهم )  ..

روان وسارة ناظروا بعض باستغراب ورفعوا كتوفهم بلا مبالاة ودخلوا الفصل ..

روان راحت عند شنطتها تطلع الفلوس ..
سارة حاطة يدها الي اليسرى في جيبها الأيسر ورافعة يدها اليمنى ..الي رابطة فيها ثلاث شرايط ملونين وبين كل شريطة حبة كرستال تشبك كل شريطة بالثانية .. رافعه يدها اليمنى لجهه شعرها تحركه بتفكير وتوجه كلامها لـ روان : تتوقيعن شنو تسوي ذي مساعة ( تقصد هدى ) ..
روان تطلع بوكها التركواز من الشنطة وتوقف عند سارة : ماعليك منها خبلة ذي لاتعبي نفسك وانتي تفكرين ..
سارة و روان توهم بيتوجهون للباب يطلعون : هلا نورة .. شوق ..
نورة وشوق الي دخلوا الفصل قبل روان وسارة بدقيقة : هلا بك ..
سارة تحك خدها وتكلم روان: بس أحس انها ناوية شر كيف ما افكر ..
نورة ماسكة يد سارة تشوف الشرايط : كشخة انتبهي ياخذونهم الإدارة ..
سارة ابتسمت في وجه نورة وطلعت لسانها : لا تخافين عادي إذا خذوهم في غيرهم ..
روان : ههه بجد ترا ماتستاهل المدرسة تلبسين هالأشياء ..
سارة : خليني أوسع صدري .. أووف والله بتذبحني اللقافة إذا ماعرفت ليه واقفة عند باب الفصل ..
شوق : تقصدين هدى ..
روان وسارة : ايـه ..
نورة تركت يد سارة شهقت وحطت يدها قدام فمها وقالت وكأنها تذكرت : إييييييييه .. هدى الي من شلة أماني الصايعة ..

روان وسارة أنظارهم انتقلت لنورة وهم يتساؤلون ..
سارة تناظر نورة وكأنها تبغى جواب : إيه شفتيها شنو تسوي ؟؟..
نورة رفعة قبضة يدها اليسار وحطتها تحت ذقنها وتتذكر : إممم يوم أنا وشوق ندخل الفصل شفتها واقفة تناظر قائمة الأسماء .. يمكن تدور اسم أو شي .. بس سمعتها تتافف وتقول .. أخيرا هذا بنت عبدالكريم .. ( ورفعت نظرها تناظر روان ) .. يمكن تقصدك ..
روان ميلت فكها الأسفل على جهة اليسار وعلى وجهها شبه ابتسامة وكأنها تتطنز وناظرت سارة : تتوقعين شنو تبغى في اسم ابوي ؟؟؟
سارة مسكت يد روان عشان تطلع من الفصل : إممم ماعندي فكرة الحين .. خلينا نطلع نتمشى قبل لاتصفر .. باي شوق ..نورة نشوفكم بالحصص ندقها سوالف ..
نورة وشوق : بايات ..

راحو عند الكافتيريا وشروا وجلسوا على وحدة من الطاولات ..

روان تفتح فطيرة الجبن و تناظر علبة عصير المانجو حقها بتركيز : تتوقعين شنو لها بإسم أبوي ؟ ليه ماقالت بنت الـ ........ أو روان ليه على طول اسم ابوي ..(وناظرت سارة) ..
سارة تحرك علبة العصير حقتها بأطرف صبعها السبابة وهي تمضغ لقمتها : والله علمي علمك بس أحسها ناوية شر .. شرايك نحاول نعرف السالفة بطريقتنا ..
روان ابتسمت بدهاء : والله جبتيها .. خلينا ناكل ونحاول نعرف ..
سارة ابتسمت .. وكملوا أكل ..
بعد خمس دقايق خلصوا وقاموا وشافوا مسك و سمر و ملاك و رهف و صديقات مسك خلود و رنا جاين جهتهم ..
روان وسارة راحوا لهم وبصوت عالي ومبتسمات : هلاااااااااااااااااا هلاااا ..
وسلموا عليهم كلهم ..
روان تكلم البنات : ترا انا وسارة محتارين بشي ونبغى نعرفه ..
ملاك : شنو ؟
سارة : ما لاحظتوا أن هدى ذي الي من شله أماني تدور على الفصول تناظر قائمة الأسماء ..؟؟
خلود : إي أنا شفتها في قسم الثنوي تناظر القائمة ..
مسك : طيب شنو دخلنا فيهم ..
روان : إلا دخلنا ونص ..
رنا : لـيه ؟؟ ..
روان : وحدة من صديقاتي تقول سمعتها وهي تناظر قائمة اسماء فصلنا تقول اخيرا هذا بنت عبدالكريم .. ليه قالت بنت عبدالكريم يعني تدورني و تدور أختي رهف ..
رهف رفعت حاجبها : طيب ليه ؟؟
سارة : وهذا الي أحنا مانعرفه .. يمكن تخطط لشي ..
رنا ضربت صدرها وهي تبتسم : خلو هالمهمة علي أنا بشوف شنو يخططون ..
مسك تحضن رنا : يابعد قلبي يارنوو ..
ملاك : لالا بنت عمي صارت شاذة ..
البنات : ههههههههههههه ..
رنا تبعد عن مسك : هههه خلاص فشله هنا قدام البنات ..
خلود : يلا أحنا بنجلس على الطاولة ذي وانتي جيبي خططهم خخ ..
رنا : احم طيب انتظروني خمس دقايق ..
البنات جلسوا على الطاولة ..
مسك : أوكي ننتظرك ..

راحت رنا وسوت نفسها تتمشى .. ولحسن حظها شلة أماني توها داخلة الكافتيريا ويسولفون .. جلست رنا على أحد الكراسي وعطت الشلة ظهرها .. والشلة كانوا وراها واقفين يسولفون وخلوا وحدة تشتري لهم الأكل ..

اماني : ها سويتي الي قلت لك عليه ..
هدى عيونها تدور في الكافتيريا : إيه .. روانووه الي بمتوسط هذا ابوها .. وفي وحدة بالثانوي اسمها رهف أخت روانووه ..
أماني ابتسمت ابتسامة مكر ودهاء : حلو .. رهف الي شعرها طويل ..
هدى تأشر بعيونها على الطاولة الي جالسين عليها البنات : إيوا هذا هي جالسة هناك عرفتيها .. ؟؟
اماني هزت راسها إيجاب : إيوا .. خلاص الحين المسألة مسألة وقت لااكثر ..
هدى يلا خلونا نجلس بدل الوقفة
شلة أماني : يلا ..

وجلسوا على وحدة من الطاولات .. أما رنا بعد ماسمعتهم قامت على طول عند البنات ..

رنا جلست جنب مسك : سمعتهم بس مافهمت شنو يقصدون ..
روان انحنت لقدام وحطت ذراعينها على الطاولة : شنو قالوا ؟؟..

رنا قالت للبنات الي سمعته بالضبط .. : ها شنو تتوقعون بيصير ؟؟..

رهف تحرك بيدها بمعنى بالطقاق : مو لازم نعرف تعرفون سخافاتهم .. اخر شي بنعرف ..
مسك : إيوا خلونا نستانس .. بدل مانفكر فيهم ..
وجلسوا يسولفون بعدين قاموا يتمشون .. وكل دقيقتين تجي بنت تسلم على مسك ..
ملاك : ياهووو مسـك أشك أن المدرسة كلها تعرفك ..
روان : صح .. مو حالة كل دقيقة تسلم عليك وحدة ..
خلود ورنا : ههههههههه ...
خلود : شفيكم عليها .. اصلا مسك معروفة عند بنات ثنوي مرررة ..
رنا : ولا عندها معجبات من متوسط ..
سارة و ملاك و روان لفوا على مسك يتأكدون : جــد .. ؟؟
مسك ابتسمت لهم : ههههه شفيكم .. عادي إذا عندي معجبات مافيها شي ..
سارة تدق ملاك الي جنبها بكوعها بالخفيف وتغمز لها : شفتي الحركات عند أختي معجبات ..
ملاك تغمز لسارة : إييي يا ما تحت السواهي دواهي ..
الكل : ههههههه ..

ومر هاليوم عادي مثل باقي الأيام الدراسية ..

رن الجرس يعلن نهاية الدوام ..

البنات لبسوا عباياتهم وكل وحدة طلعت ..

مسك تكلم سارة وسمر : دقيقة ألبس العباية و أضبط النقاب ..
سارة وسمر وقفوا ينتظرونها ..

برا المدرسة جا فارس ياخذ البنات .. ومالقى مواقف قريبة جنب بوابة المدرسة لأن كلهم زحمة وقف بعيد شوي ..
فارس يكلم سامي الي جالس جنبه : أنا بنزل أوقف جنب بوابة الخروج عشان يدلون السيارة ..
سامي : بنزل وياك ..
فارس : أوكيك  ..

ونزلوا من السيارة .. وفارس ماطفا السيارة بس قفل الأبواب وخلى المكيف يشتغل عشان لايصير حر .. وتوجهوا عند بوابة الخروج و وقفوا على جنب يناظرون البنات الي يطلعون عشان إذا شافوا مسك ولا سارة ولا سمر ينادونهم ..


طبعا فارس وسامي صايرة اشكالهم مميزة بالنسبة للأشخاص الي واقفين جنبهم .. فاصخين الشماغات .. وسامي حاط نظارت فارس الشمسية على شعره وصاير شكله كوولز أما فارس صاير خوقاقي مع عيونه الرمادية والشمس تعكس عليهم صايرة أفتح بزيادة .. ظلوا تقريبا خمس دقايق ينتظرون البنات يطلعون ..

فارس يناظر ساعته : أووف لا إله إلا الله .. متى يطلعون ذيلي ..
سامي نزل النظارات الشمسية من على شعره لعيونه : كأن هذي سمر ..
فارس رفع نظره يناظر : إيوا هذا مسك وسارة ..
( وقام فارس يأشر للبنات بيده بمعنى تعالوا )

مسك : بنات هذا فارس يأشر ..
سارة : ههه الله يستر شكله مل وهو ينتظرنا ..
سمر : يلا .. صحيح أحنا تأخرنا ..
وراحوا عند فارس وسامي ..
فارس : يلا امشوا قدامي .. بعد هذا الي باقي متأخرين ..
سارة : ترا أنا وسمر مخلصين من زمان بس مسك الي مأخرتنا ..
فارس : امشوا بس خسنا حر ..
وراحوا على السيارة وركبوا .. وكانت باااردة عن الحر الي برا ..

سارة : الله وين الجنة وين النار ..
فارس يحرك السيارة : حمدوا ربكم اني مامشيت وخليتكم ..
سامي : هههه أعصابك عليهم خلاص ..
فارس يناظر من المراية الي ورا وبالصدفة جات عيونه على عيون سمر المتنقبة الي جالسة بالنص بين سارة الي ورا سامي ومسك الي ورا فارس  : أنا قايل لأبوي يأجر لهم باص أحسن ..
مسك : فااااااارس خلاص ماتسوى علينا ..
سارة فاضية تسولف مع سامي : سامي تصدق شكلك حلو بالنظارات .. حتى البنات الي كانوا يطلعون من المدرسة يناظرونك ..
سامي ابتسم : تسلمين عيونك الحلوة ..
فارس : هي انت لاتمون بزيادة ..
سامي : ههههه ..
سمر بعفوية : حتى فارس ..
فارس ناظر سمر من المراية وعلى وجهه شبه ابتسامه جانبية ..
مسك : إي يافارس عيونك مع الشمس صايرة أفتح بزيادة مررة حلوة  .. أقولك البس عدسات عشان تغطيهم لاأحد يعطيك عين ..
سامي : عاد ماتوصل لهالدرجة يلبس عدسات ..
سارة : إلا .. هذا أنا جاتني فترة ألبس لأن جاتني فترة ألتهبت عيوني وأمي تقول عين خخخ ..
الكل : هههههه ..

وصلوا البيت وكل واحد راح على بيته وعلى طول كلهم صلوا وناموا للساعة اربع العصر ..

مسك جلست تذاكر وخلصت بعد نص ساعة وراحت لبست عبايتها ولفت شيلتها وفي يدها كيسة ..
سارة الي كانت تحفظ نصوص : ويـــن .. ؟؟
مسك ترفع الكيسة لجهة سارة : بيت عمي بومشعل بعطي سمر الدفاتر تطبعهم بدل ماتكسر يدها وتكتبهم .. باي ..
سارة : أهآآ .. يابات ..

راحت مسك عند سمر وعطتها الدفاتر عشان تطبعهم وجلست معاها تسولف شوي وبعدين رجعت بيتهم ..

&&&&&&&&&&&&&&&&&&&&&&&&&&&&&&&&&&&&&&&&&

بعد كل هذي الأحداث بأسبوع يوم الخميس ..

في بيت بوفارس العصر ..

البنات متجمعات في الصالة ..

روان فاتحة ذراعينها : كل عاااااااااام وانتي بألف ألف ألف خير ياقلبي ..
سارة فتحت ذراعينها وضمت روان : وانتي بالف خير ياحبيبتي .. (وقالت بمزح) ما أبغى الهدايا الحين أبغاهم بعد الساعة 12 الليل ..
البنات : ههههههههههههه ..
ملاك : ههههههههه يالواثقة أنتي ..
مسك : ذبحتنا على الهدايا لو تدرون ..
البنات : هههههههههههههه ..
سارة ترمي علبة المناديل على مسك : ببس فضيحة انتي ..
دانيا : عقبال المليون سنة ..
سارة بفزع مدت يدينها : لالالالالالالالالالالالالالالالااااااااااااا ..
البنات استغربوا منها ..
دانة : شفيك ؟؟..
سارة : ما أبغى اشوف نفسي عجوز ..
البنات انفجروا ضحك على سارة ..

طبعا البنات كلهم اتفقوا أنهم يلبسون جينزات أو برمودا وتي شيرتات حلوة بدل مايلبسوا فساتين ولا تنانير .. بس صايرة أشكالهم روووعة ونعومة ..

ومر الوقت بسرعة والكل اجتمع بيت بوفارس وصارت الساعة 12 إلا خمس دقايق ..
والكيكة الكبيرة والأكل كله مرتب بطاولة بالصالة بطريقة حلوة ..

أم فارس : بنات لبسوا الشباب يبغون يدخلون ..
ملاك التفتت على سارة : بتدخلينهم ؟؟..
سارة ابتسمت : أحم ايه خبرك بسوي مختلط خخخخخ ..

البنات كلهم لبسوا عباياتهم الكتف ولفوا شيلاتهم ..
وأم فارس نادت الشباب يدخلون ..
ودخلوا الشباب وكل واحد هنأ سارة بعيد ميلادها ..
مشعل يحسب الشموع الي مبعد يشغلونها الي على الكيكة ويصفر : كبرتي ياسارة وصرتي بالخمس طعش ..
سارة ابتسمت : أحم خبرك لازم نكبر ..
روان  : يلا سارة شغلوا الشموع قبل 12 ..
أم فارس شغلت الشموع وطفت الأنوار .. البنات كلهم واقفين جنب سارة والشباب من الجهة الثانية والأباء والامهات واقفين من اطراف الطاولة الثانية ..

الكل : هبي بيرث دي توو يووو .. هبي بيرث دي توو يووو .. هبي بيرث دي هبي بيرث دي تو يووووووو ساااااارة ..
سارة تناظر هم شخص شخص وكلهم مبتسمين وقلبها يرقص وبغت عيونها تدمع من الفرحة بس مسكتها ..
ياسر : يلا سارة طفي الشموع ..
سارة ناظرت ياسر تبتسم مسوين صلح هي وياه لمدة يوم بمناسبة هاليوم .. وناظرت الساعة الي على الجدار .. وطلعت الساعة صوت يعلن على حدوث منتصف الليل ..
البنات : يلا تمني أمنية صارت 12 ..
سارة ناظرت الشمووع وعيونها تلمع بدموعها .. وغمضت عيونها وحركت شفايفها تقول أمنيتها بدون صوت .. والكل يناظرها .. بعدين فتحت عيونها بسرعة ونفخت على الشمووع والكل صفق وصفر .. وشغلوا الأنوار ..
ريان : ها سارة شنو تمنيتي ؟؟..
سارة ابتسمت وعيونها مغرقين بالدموع : ســـر ( ونزلت دموعها على خدينها ) ..
مسك : ساروة ليه تصيحين ؟؟؟ ..
سارة مسحتى دموعها بسرعة : لا بس أحس أن عمري بدا ينقص .. بس فرحانة ..
مسك ابتسم لأختها وضمتها : ههه خوفتيني يالدووبة ..
سارة لفت على الشباب والبنات وقالت بمزح : يلااا الهدايا ..
الكل : هههههههههههههه ..
وكلهم عطوها الهدايا مغلفين ..
بوفارس عطى سارة لابتوب أخر نوع : هااا إنشالله عجبك ..
سارة : واااااااو ( وتحضن أبوها ) .. مشكوور يا احلى بابا بالدنيا ..
مشاري : إيـه مو لله ..
الكل : هههههههههه ..
سارة لفت على أمها وابتسمت : باقي وحدة ماعطتني هديتي ..
أم فارس ابتسمت لبنتها : أنا هديتي غير عن الكل و راح تفاجأك كثيــر ..
سارة تحمست : يلا يلا وينها ..
ام فارس رفعت جوالها لأذنها : ادخل ..

تحرك مقبض باب الصالة والكل أنتقلت عيونهم من أم فارس للباب .. مافي أحد برا كلهم مجتمعين بالصالة ..

دخل شخص ماتوقعه أحد والكل صايبتهم الصدمة .. ومتعلقة عيونهم فيه مو مصدقين ..  شعره كثيف وطويل .. ماغيره هذا هو ..

سارة فتحت فمها وعيونها على الأخر بعدين صرخت ذيك صرخة : أأأأأأأأأأأأأأأأأأأأأأأأأأأأأأأأأ رااااااااااااااااااااااااااااااااااااااااااااائد ..

وركضت واحضنته بأقوى ما عندى وتعلقت برقته : رؤود ما أصدق أنك جيت ..
أم فارس : ها شرايك ..
سراة بدون ماتلف وتناظر عيون رائد مو مصدقة : أحلــى هدية وصلتني بالدنيا ..

رائد الضحكة فالعة وجهه ومن شدة فرحته رفع سارة من الأرض وقام يدور فيها : هههههههههههههه حتى أنا أحلى شي بالدنيا صار لي .. طلووووول أدخل ادخـــل ..

الكل عيونهم راحت عند الباب دخل طلال الي جسمه معضل وحلو ماتغير إلا زاد حلى بس ..

هالمرة مسك الي راحت عند طلال وهي تصرخ وتضمه ..

طلال ماتفرق فرحته عن رائد متشقق من الوناسة ..
مسك : عموو اشتقت لك .. وحشتني مووت ..
طلال : فديت العمو وأهلها حتى أنا .. (ورفع نظره للبنات) وانتوا ماشتقتوا لي ؟؟
البنات بسرعة البرق التموا على طلال وهم مو مصدقين .. أما رائد نزل سارة وحظن مسك ..
رائد يناظر طلال : اكشخ ياشيخ مو مثلي عندك خير أنا بس ثنيتن ..
الكل : ههههههههههههههههه
سارة ابتسمت : ماعليك ياخالوو أنت الخير كلــه ..

&&&&&&&&&&&&&&&&&&&&&&&

طبعا الحين عرفتوا .. أن رائد يصير أخو ام فارس يعني خال مسك وسارة بس .. أما طلال يصير أخو بوفارس يعني عم البنات كلهم ..

&&&&&&&&&&&&&&&&&&&&&&&

وبعدين راحوا الشباب يسلمون على طلال ورائد الي لهم سنتين مانزلوا السعودية لانهم ظاغطين انفسهم للدراسة ..

مشعل : هلا بطلال هلا بأهل امريكا ..
طلال يمزح : طلال كذا حاف انا عمك عمت عيون عدوك ..
الكل : ههههههههههههههه ..
مشعل ابتسم : بعد شسوي ماني متعلم أنادي أحد اصغر مني وأقوله عمي ..
طلال : خخخ خلاص ..

وراحوا كلهم جلسوا على الكنب وطبعا سارة ومسك جالسات جنب خالهم رائد ولاصقين فيه ..
رامي : ساغة (سارة) مسك .. خنقتوا خالكم ..
رائد يقربهم أكثر منه : ماعليك منهم هذيل حبايبي ..

وقصوا الكيكة و وزعوها ..

والبنات يسولفون مع طلال ورائد بحماس ..
مسك : خالوو كم بتجلس معانا ..
رائد ابتسم ابتسامته الي تطيح الطير من السما : بجلس اسبوع .. ياعلني فدا اختي ام فارس جابتني وجابت طلال على حسابها ..
طلال : وين أسيل أبغى  أشوفها من زماااااااان اذكر أنها كانت بالمهد وينها ..
رائد نفس طلال يتلفت : صحيح وينها .. ؟؟
اسيل الي كانت بالمطبخ تشرب ماي جات .. وطلال ورائد ناظروها بفرح ..
طلال : اسووووول تعالي عند عموو ..
رائد : لالا تعالي عند خالوو أحسن ..
الكل : هههههههههههههه ..
أسيل ماعرفتهم راحت على طول عند أمها .
.
رائد على طول قام واخذها من عند اخته ام فارس وحظنها ورجع جلس بين سارة ومسك وجلس يبوس خدودها : الله شحلاتها والله تجنن ودي أكلها ..
أسيل تناظره مستغربة بس ماقالت شي لانها تحب الرجال يشيلونها ..

سارة : اسوول هذا خالوو رائد أخو ماما ..
طبعا أسيل مافهمت بس ابتسمت ببلاها يوم شافت سارة متحمسة وتأشر على رائد ..
طلال : رائد عطني بنت أخوي ..
رائد يضم أسيل بعناد وهو يبتسم يغايظ طلال : مافيه بنت أختي ذي عندك بنات شكثرهم حولك ..
طلال عرف أن رائد يستفزه : ههههههههه هين أوريك

ومسك طلال اقرب وحدة له وهي سمر وطوقها بذراعينه وحظنها وجلسها جنبه وملصقها فيه ويناظر رائد ويبتسم : هههه شفت عندي الي ماعندك عندي اكثر منك حتى سارة ومسك الي حلال عليك حلال علي ( ويطلع لسانه ) ..

الكل يضحك على حركات طلال و رائد ..

سمر صارت خدودها طماطم لانها مستحية من عمها طلال نفسه .. لانها من زمان ماشافته ..
رائد يناظر سمر الي مستحية من طلال : بس أترك بنت اخوك شوف صار وجها أحمر .. استح على وجهك روعتها تشوف رجال شكبره اصغر من اخوها على طول يضمها .. وملصقها فيه ارحمها ياشيخ ..
الكل انتبه لسمر : هههههههههههههه ..
طلال ناظر سمر  وابتسم وفكها بس مازالت يده على كتفها : هههههه والله بنت أخوي حلوة توني أحس .. ( ويناظر سمر الي تناظر الأرض بخجل ) ..
روان وملاك يتميلحون عند طلال : وأحنا ..
طلال : وانتي وهي وكلكم تجننون ..

مسك توها بتحرك شفايفها بتتكلم إلا تشهق ذيك الشهقة وتحط يدها على فمها .. والكل التفت لها ...



نهــــــآآية البارت الســ عشر ــآبع .. ^^

أرائكم وتوقعاتكم تهمني ..^^


&&&&&&&&&&&&&&&&&&&&&&&&&&&&&&&&&&&


~| البــآرت الثــ عشر ــآمن |~



طلال ناظر سمر  وابتسم وفكها بس مازالت يده على كتفها : هههههه والله بنت أخوي حلوة توني أحس .. ( ويناظر سمر الي تناظر الأرض بخجل ) ..
روان وملاك يتميلحون عند طلال : وأحنا ..
طلال : وانتي وهي وكلكم تجننون ..

مسك توها بتحرك شفايفها بتتكلم إلا تشهق ذيك الشهقة وتحط يدها على فمها .. والكل التفت لها ...
رائد اللي حاط يدينه على كتوف مسك وسارة التفت على مسك وقال بقلق خفيف : شنو فيك ؟؟ ..
مسك حاطة يدها على فمها وتناظر عيون خالها رائد : نسيت اشغل الكاميرا ..
سارة مدت يدها على علبة المناديل اللي على الطاولة ورمتها على مسك : مالت ثم مالت ثم مالت طيرتي قلبي ..
الكل استوعب سبب شهقة مسك انفجروا ضحك : هههههههههههههه ..
ملاك : بجد سخيفة ..
روان تقلد على مسك وتشهق مثلها وتحط يدها على فمها : إيوا سخيفة ظنينا صار شي صدق تشهق على أي شي مطفوقة ..
فيصل يحرك حواجبه ويبتسم : سمعوا من اللي يقول مطفوقة .. أجل مسك مطفوقة عز الله شنو تطلعون أنتوا ؟؟ ..
الكل فطسوا ضحك على شكل فيصل ..
أم فارس : لاتخافين أنا شغلت الكاميرات شوفيهم في الزاوية ولا أحد يفوت هالذكرى ..
رائد : علني فدا أختي والله أنك فطنة ..
رهف : ليه أنت خروف العيد ..
الكل : ههههههههه ..
رائد يمزح : رهييف استحي تراني عمك مثل طلال ..
طلال : لا ياقلبي أنا عمها مو أنت ..أنت لك سارة ومسك بس غيرهم لاتحلم .. بنات شباب حيلكم فيه .. اسمعوا كلامي وأنا عمكم ..
ملاك ترمش بعينوها بسرعة وبطريقة تضحك : بس انت خالي مو عمي .. وحتى دانة ودانيا ..
طلال يسحب ملاك ويجلسها جنبه بس من الجهة الثانية ويبتسم لها : عاد خالكم عمكم المهم اني اصير لكم كل أبوكم وأمكم ..
الكل ابتسموا ..
فيصل : إلا صحيح يا طلال ويا رائد ماسمعتوا بالخبر ؟؟..
رائد وطلال بنفس الوقت : شنو ؟؟؟؟ ..
فيصل : أحم المدام حامل بالشهر الخامس يعني حوالي أربع شهور وبصير أبـو ..
طلال ورائد : هاااا ..!!
ملاك وسارة و روان ورهف وفارس ويوسف وريان وياسر وتركي بنفس الوقت قالوا : من قال هاا سمع ..
والتفتوا على بعضهم واضحكوا : هههههههههه..
رائد وطلال استوعبوا : مبرووووك الف ألف مبروووك ..
طلال : بس كيف ماحد وصل لنا الأخبار ؟؟..
رائد يناظر طلال وغمز له : خبرك أنا وأنت مقطوعين من الشجرة ..
طلال تدور عيونه بين البنات وشاف ربى ابتسم لها : هالله هالله يامرت ولد أختي بالبيبي ..
رهف : الله طويل الأسم .. مرت ولد أختك .. مسوي فيها الحريص
ربى ابتسمت : أهو خله يطلع أول ..
رائد : عاد شسمه .. مانبغى تجيبون لنا مفاعيص من أشكال عماروه هالدلوع ..
دانة بمزح : ترا يقولون عرق العمام دساس .. عمار يصير أخو فيصل يعني عم البيبي ..
الكل تخيلوا عمار يكون عم البيبي انفجروا ضحك ..

طلال حط ذراعه على كتوف ملاك : إلا اقول ملوك الحين أنتي في اي صف ؟؟ ثالث متوسط ؟؟ ..
ملاك : لااا خبرك قديم .. أنا في أولى ثنوي مع رهووف ..
طلال : لا ماشالله كبرتوا .. و احلويتوا ( ويغمز لها ) ..
ملاك : هههههه لا شدعوة عاد .. تونا صغار وماخذين الحلا كله منك ..
روان بمزح : أقول شنو جبتو هديه لسارة .. تراها من اسبوع ذابحتنا على الهدايا ..
الكل : هههههههههههه ..
سارة رفعت يدينها كأنها تدعي وقالت بطريقة تضحك : يامال ذاك الي شسمه فيك إنشالله ..
الكل ضحك على شكل سارة ..
طلال لف على الشباب : أقول شباب ماعندكم اشغال الحين .. ودي أشوف بنات اخواني وخواتي بثيابهم وكشختهم .. ( ولف على رائد يبتسم يغايظه ) .. وانت معاهم ..
مشاري : شباب ما كأنها طردة ؟؟ ..
يوسف : إذا كذا أنا بجلس عناد .. ( ويمد لسانه ) ..
ياسر : حتى أنا يعني شنو بتسوي بتشيلني بتقطني برا ..
طلال ميل فكه الأسفل وعلى وجهه نص ابتسامه : إيـه إذا استدعى الأمر ..
ياسر يبغى يستفز خاله طلال : الله عليك يالفصحى .. اتحدااااك ..

طلال قام من على الكنب وراح وقف بطوله وعرضه عند الكنبة الي جالس عليها ياسر .. وخلى يدينه ورا ظهره وانحنى شوي على قدام وناظر ياسر وهو رافع حاجبه اليمين : قدها تتحدى خالك .. ؟؟
ياسر حط رجل على رجل وبسط يدينه على جوانب الكنبه وقال بغرور مايناسبه بس عشان يغايض خاله : وقدوود ..

طلال انحنى اكثر ومد يدينه ومسك ياسر وبحركه سريعة شال ياسر في الهوا .. طبعا بالنسبة لجسم طلال القوي المعضل شوي عنده ياسر خفيف : هااا .. الحين أنت قد خالك يالبزر ..؟؟
ياسر من أول ماشاله طلال قام يصارخ : يمـــــــــــــــاااع .. نزلنـي نزلني ..

الكل فاطس ضحك على شكل ياسر الي انعفس وجهه وصراخه وشكل طلال الي يضحك على ولد اخته ..

طلال يمشي على جهة باب الصالة ويسوي نفسه بيطيح ياسر من يدينه : هااا .. تتوب ولا ؟؟ ..
ياسر مسك ياقة قميص طلال بقوة واشوي ينقطع الزرار من القميص : تووبه بس نزلني بتكسرني انت ..
طلال قلب ياسر يعني مسكه من جهه رجوله وخلا راسه لتحت : أول شي قل خالي طلال وتاج راسي ..
الكل : ههههههههههههه ..
أم أحمد : خلاص يا طلال تركه الدم بيتجمع في راسه الحين ..
طلال لف على اخته ام احمد : لالا اول شي خل يقول خالي طلال وتاج راسي .. عشان مايتحداني مرة ثانية ..
ياسر يحاول مايطيح ويصارخ من قمة راسه : خـااااااااااااالي طلااااااال تـــــااااااااااااااااااااااااج راااســي خلااااص نزلني بموووووووت ..
طلال : هههههههههههههه شاطر ..

وقام طلال ينزل ياسر على الأرض بشوي شوي وماسكه عدل من جهة رجوله عشان ما يطيح جد .. لمن صار يياسر على الأرض منسدح .. رجع جلس على نفس الكنبه الي كان جالس عليها من قبل ..

الكل ضحكوا على ياسر المسدوح بالارض ...
قام ياسر عن الأرض وراح جهة الطاولة يبغى ياكل .. المحطوط في الطاولة الكيك والمشروبات الغازية والورق العنب وغيرهم ..

رائد : تصدقون ياجماااااعة إن.... ( إلا معدته تطلع اصوات تدل على جوع رائد الشديد )..

مسك وسارة : هههههههههههههههه ..
رائد : هههه مايحتاج أقول معدتي تكلمت قبلي جوعاااااااااااااااااااان حدي .. أبغى اكل دسم أبغى كبسة رز طبخ عربي .. معدتي تستغيث من أكل أمريكا ..
طلال لايقل حالا عن رائد حط يده على بطنه وسيح نفسه ( يعني صار شبه منسدح ) على الكنب شوي ويطيح بالأرض ورفع رجوله على الطاولة الي قدامه : حتـى أنا .. أحس أني بطيح لو ما أكلت شي .. من شلت ذا الياسر راحت قوتي الباقية ..
ياسر : تستاهل ..
طلال بمزح يسوي نفسه يخوف ياسر : شقـلت ؟؟؟..
ياسر : هاا ماقلت شي ..
طلال لف عن ياسر وناظر أخوه بوفارس : أي حسبت بعد .. ( وبمزح قال ) .. أقول يابوفارس مايصير كذا ماضيفت أخوك ولا عشيته .. أنا ورائد على عصافير بطنا من امس ماتعشينا متأملين بأكل السعودية ..
الشباب والبنات : ههههههههههه ..
مشعل : أجل شرايكم نسوي العشا باربـيكيو ؟؟ ..
تركي : شنو باربـيكيو ؟؟ ..
سامي : ههههههه والله صدق يوسف يوم قال عنك داج بالأنجليزي .. باربـيكيو يعني شوي دجاج في الهوا الطلق فهمت ..
ياسر : طلق ولا ولادة هههآآآي ..
تركي : هههههآآي كفك ..
الشباب والبنات يناظرون تركي وياسر بنظرات سخافة ..
ياسر يحك رقبته ويناظر تركي : ماعجبتهم ..
فارس : خلاص أنا أبغى دجاج مشوي .. الله ولا على الفحم شي موب صاحي ..
رائد : ايـاابااااه .. بس اسكت جوعتني ..
روان : تصدقون حتى انا اليوم مشتهية دجاج مشوي ..
ملاك : إيـه وتاكلنها خاليه ..
مسك : ولا .. ولا أجواء الشوي .. وتعرفون الدجاج الي يسونه أمي وعماتي تاكلون اصابعكم وراه ..
رهف وسارة : إيــه و مع .....
إلا طلال ورائد قاطعوهـم .. مساكين جاعو أكثر : بـــــــــــــس ..
الكل : هههههههههههههه ..
رائد مسك راسه ويسوي نفسه يشد شعره ويناظر اخته أم فارس : يا أختي ياتسكتينهم ولا تجهزون عدة الباربـيكو بالحديقة ..
أم فارس : هههههه خلاص نروح نجهز العدة للشوي أسهل لي من أني اسكتهم ..

بعد خمس دقايق الرجاجيل انسحبوا من الصالة وراحوا المجلس والحريم كلهم راحو المطبخ يطلعون الدجاج ويتبلونه ومن هالقبيل عشان يسون باربـيكيو .. وبقى في الصالة البنات والشباب ..

ريان غمز لمشاري ومشاري فهم له ..

ريان : اقول مشاري ماتذكر غدا ذاك الأسبوع يوم كنا بالمزرعة رهيب صح ؟؟..
مشاري : ايه كبسة عمتي أم فارس لذيذة ومع الليمون والشطة الله .. ماتـنتفوت ..
الشباب والبنات لفوا عليهم : ههههههههههههههههه ..

رائد وطلال ناظروا ريان ومشاري وعلى وجهم نص ابتسامه ..
رائد راح عند الطاولة الي فيها كيك والأشياء الخفيفة .. عشان يصبر نفسه شوي : عادي يعني بتقهرونا ماعليه كلها ساعة ومتعشين أحلى عشا ..
طلال : يلا شباب اطلعوا من غير مطرود أبغى أجلس مع البنات شوي ..

رامي قام من على الكنب بدون مايتكلم وطلع للحديقة .. وشكله يدل أنه قاعد يفكر ..

طلال : شفتوا كيف الناس العدلة (يقصد رامي) مو مثلكم ماتطلعون بكرامتكم ..
الشباب كلهم قاموا و وقفوا عند طلال وقالوا بصوت واحد : نــــــعم ..
طلال سوا نفسه خايف : ها الله ينعم عليكم .. ممكن تطلعون ..
الكل : ههههه ..
مشعل وهو متوجه للباب ويمشى على ورا .. ابتسم لعمه طلال : ترا رامي يوم طلع ما اختق لكلامك .. بس كان يبغى يدخن برا خخخ ..
وطلعوا الشباب كلهم وجلسوا بالحديقة .. لف طلال على رائد الي قاعد يياكل ورق عند بهدوء ..
طلال راح عند رائد ومسك شوكة الورق العنب الي كان رائد بيدخلها في فمه : هـي ياخبل لاتكل أشياء حامضة على معدة فاضية ..
رائد يحك شعره ويرجعه لورا : اوووف نسيييت .. بس أصبر نفسي ..
طلال : وهذا وأنت دكتور .. ماعلي المهم .. اطلع برا بجلس أنا والبنات شوي ..
رائد حط يده اليسار على خصره وابتسم نص ابتسامه : لا والله .. حتى أنا أبغى اشوف مسك وسارة قبل ..
طلال : ههه تـتحـجج بـأي شي عشان تجلس ..
رائد حط صبعه السبابة على راسه وهو يروح عند مسك وسارة : كيــــــــــفي بنات أختي وكيفي ..
ملاك : تراك أذيتنا في بنات اختك ..
رائد : سبحان الله أنتي وخالك مدري عمك نفس الطينة ..

ويفك رائد شيلة مسك وسارة : الله .. والله أنك حلوين مثلي ..
دانيا بمزح : أوف تونا ندري أنك مغرور بنفسك ..
رائد بعفوية : لا ياقلبي هذي يسموها ثقة ..
روان دخلت عرض تبغى تحرج رائد : شقــلت .. قلبك ؟؟..
ملاك نفس روان تبغى تحرجه : أي بنات سمعتوا الي سمعته من الي قاله رائد ؟؟..
طلال بمزح لرائد : شنو قلت يلا ضف بلا مع الشباب ..
رائد بغرور مصطنع يقلد البنات : يااااي شنو اسوي إذا كان لساني عسل ..
رهف : ما اقدر عليك يالـياااي ..
رائد حرك شعره بيده اليسرى ويرمش بعيونه بسرعة : ما ألقى عندكم عروسة حلوة ..
طلال مسك رائد من بلوزته من جهة رقبته من ورا : يلا يلا برا قاعد تتميلح عندهم وأنا هنا .. وبنات أمريكا الي يزحفون تحت رجولك مابغيتهم هاا ..

مسك وسارة فصخوا عباياتهم .. و رائد وطلال صفروا ..

رائد : الله الله .. طلول شوف البنات مو البرص الي بأمريكا الي على قولتك يزحفون تحت رجولي .. شوف الصناعة الأصلية ..
البنات : ههههههههه ..
طلال سحب رائد للباب وطلعه بمزح : إن شفتك موطوط هنا لا أكسر رجولك ( وسكر الباب ) ..

البنات كلهم فصخوا عباياتهم .. و سارة وملاك و روان مسكوا طلال وسحبوه جنب الكنب بس جلسوا على الأرض متربعين .. صارت روان على يمينه و ملاك على يساره و رهف وسارة وسمر قباله و وراه على طول فوق الكنب مسك ودانة ودانيا .. أما ربى جلست قريب من دانيا على الكنب ..

طلال متربع وشابك أصابع يدينه ومبتسم للبنات : اخباركم ياروح عمكم .. (ولف على ملاك وحرك حواجبه) .. وخالكم عشان بعض الناس ماتزعل ..

ملاك ابتسمت وغمزت له : كذا أنت تعجبني ..
رهف : أنا الحمدلله ..
دانة : وأنا بخير من شفتك ..
روان : أنا من شفت خشتك ياعمي كل شي صار تمام التمام ..
طلال : يابعد قلبي والله .. والباقي ؟؟..
مسك : أحد يشوف القمر معاه ولا يصير بخير ..
سارة : إيوا وحشتنا كثيـر ..
دانيا : ليه ماتنزل كل سنة .. أتذكر أخر مرة شفناك فيها قبل سنتين ..
طلال : والله شنو اسوي يابنت أختي أنا ورائد ضاغطين أنفسنا بالسمستر نخاف ننزل ونهون نرجع لأمريكا .. بس تصدقون كلكم تغيرتوا علي بالمرررة ..

روان شبكت ذراعاها بذراع عمها : قول شنو الي تغير عليك من كل وحدة ..
طلال : إممم خليني أبتدي من اليمين لليسار .. طلعا كلكم صرتوا أحلى بكثيير .. روان أحسك طولتي عن أول ..
روان : أحـم الله يطول بعمرك ..
طلال ابتسم : رهف شعرك صار أطول وأنعم ..
رهف الي كانت رابطة شعرها ذيل الحصان حطته على قدام : أحــمتين مو أحم وحدة ..
طلال ابتسم لها ونقل نظراته لسارة : سارة ياسارة .. إممم صرتي احلى بكثيير وعيونك احسهم فتحوا أكثر .. ياحظ الي بياخذك ..
سارة ترمش بعيونها : كـح .. والله أنك حلو تدري ..
طلال ابتسم : ههه أدري .. سمر صح ؟؟
سمر ابتسمت بخجل : إيـوا ..
طلال : سمر ياسموور يابنت بريطانيا .. والله لي سبع أو ست سنوات ماشفتك يوم نزلنا من أمريكا قبل سنتين كنتوا مو موجودين .. بس يابنت إيش الحلا هذا .. والله أنك نعوومة وهادية .. شكلك رومانسية ..
سمر استحت وابتسمت بدون ماترد ..
البنات كلهم بصوت واحد : أوووووو .. حركااات ..
طلال : وأنتي شكلك اعقل البنات بعد دانة .. نجي لملوك .. ملاك احس أن عيونك زادو حلا عن أول بكثير وملامحك صارت شي خطير ..
مسك : ليه هي قنبله ..
الكل : هههههههه ..
طلال : ههه مسك والله لو أني مو خالك كان تزوجتك .. رزة وكشخة وحركات .. أنا لازم أخلي واحد من عيال أخواني أو خواتي ياخذونك قبل الغريب ..
مسك استحت شوي وحطت يدينها على شعر عمها واعفسته بس طلال شكله حلو : طلووول ..
طلال حط يده اليمنى على شعره : ههه حدك عاد هذا الشعر المقدس .. اللي مطيح بناات أمريكا ..
البنات : ههههههههههه ..
طلال مد يده على وراه على جهة الكنب سحب يد دانه على جهة كتفه : مين دانوووه ؟؟..
دانة : ههه أي دانة ..
طلال لف عليها : اووف أووف دانة أيش هالحركات .. قولي لي لحد الحين كم واحد خطبك ..؟؟
دانة : هههههه ..
طلال ناظر دانيا : وأنتي يادانيا قولي لي أنتي وأختك كم شخص جا خطبكم ؟؟..
دانيا : ههه .. حلوة كم ذي ..
رهف : ياعمي يامكثرهم بس دايم يرفضوهم .. وكلهم مو من العايلة ..
طلال : لالا أنا ناوي اعرسكم كلكم من عيال عيلتنا ياخذونكم أحسن من مايخذونكم ناس ثانين ..
البنات : ههههههههه ..
طلال ناظر ربى : عاد أنتي مانقدر نقول عنك شي بس اكيد انتي من الأشخاص المهمين لان عندك ولدنا الي مبعد يشرف ..
ربى ابتسمت : الله كريم ..

وجلسوا يسولفون .. بعد ربع ساعة طلعوا كلهم في الحديقة يسون باربـيكيو ..

الرجاجيل في المجلس مريحين .. أما الحريم جلسوا داخل في الصالة وكل بين ربع ساعة تطلع أم فارس تشوف الأوضاع بعدين تدخل .. أما الشباب والبنات جالسين يسون الباربـيكيو .. الي يحط قطع الدجاج في الأصياخ والي يحرك الفحم عشان يشتغيل والي يجهز الصحن عشان يحطون فيه الدجاج الي يستوي والي جالس يسولف .. طبعا سالم وسيف وأسيل وعمار وعبدالله كلهم داخل يلعبون بلاي ستيشن .. عشان مايزعجون الشباب والبنات ..

دانة : ملاك وين مرت أخوك ربى ؟؟..
ملاك : داخل تقول ماتقدر على دخان الشوي ..
دانة أهآآ ..

جلسوا دانة و رهف على الطاولة الي جنب المسبح الي جالس عليها رائد و رامي الي يدخن ويسولف مع رائد .. وريان وطلال و سمر ودانيا ومسك جالسين على بساط فارشينه على الحشيش ..
أما عند الفحم سامي وفارس وسارة و روان .. و يوسف ومشعل ومشاري كل دقيقة مخلين تركي وياسر رايحين جاين يجيبوا قطع الدجاج ويرتبونهم عشان لمن يستوي الفحم يحطوه ..

عند رائد ورامي ..

أول ماجاو دانة ورهف رحب فيهم رائد : هلا والله باللي ذبحنا طلالوه عليهم وأحنا بامريكا ..
رهف ودانة : مشكور ..
رهف : أقول رائد الحين أنت كم باقي لك وتخلص دراسة ..
رائد : آآآآآآآآآآه .. والله ياشيخة كلها شهرين ونفتك وجاين مرة ثانية بس بالشهادات ..
دانة : الله يوفقكم .. ( وناظرت رامي الي جالس يدخن ويناظر ماي البركة ) ليـه تدخن ؟؟ ماتحس أنك تخرب جسمك فيها .. ؟؟
رامي لف عليها وتأملها مدة دقيقة تقريبا وأخيرا تكلم : ماتفـغق ( تفرق ) عندي .. ( ورجع يدخن بعمق ومبين أن متعمق بالتفكير .. ) ..
دانة ماعلقت ورهف جلست تسأل رائد عن أمريكا وعن المواقف الي صارت لهم ورائد ماقصر دقها سوالف ..


عند ريان وطلال ..

طلال بمزح : أقول سمور أنا ولد أمريكا وأنتي بنت بريطانيا أحنا بلبل بالأنجليزي أحسن من .. ( وناظر ريان ودانيا ومسك) ..
ريان : أقول دانيا مسك مو كأنه غلط علينا ..
دانيا : إي والله قلنا خالنا وعلى راسنا بس أشوفه تطور ..
مسك : سمييرووه .. بعد اشوفك اتفقتي مع عمي ..
طلال وسمر : هههههههه ..

وجلسوا يسولفون وصحيح سمر كانت ماتتكلم كثير بس بعدين اندمجت معاهم بالسوالف ..

عند فارس وسامي ..

فارس يحك شعره : اووف كيف نشغل الفحم عدل الحين ..
سامي يحرك الكاب حقه بتفكير : ماعندك قطعة كرون أو ورق مقوى ..
روان : والله أنكم تضحكون .. الحين مو عارفين تشغلون فحم ..
سارة : شكلهم يبغون أحد يساعدهم ..
فارس : يلا ورونا شطارتكم ..
سارة تحك خدها بتفكير بعدين ابتسمت ابتسامة شقاوة .. وبحركة خاطفة اخذت الكاب حق سامي ..
فارس : هــي هــي أنتي شنو تسوين ؟؟ ..
سارة تحرك الكاب قدام فارس : مو أنت قلت تبغى نشغل الفحم .. باعد شوي .. ( وتهف على الفحم بالكاب وصحيح ما أخذ دقيقة وهي تهف بسرعة إلا اشتغل عدل ..) ..
روان : والله أنك ذكية يابنت عمي ..
سارة : أحم أعجبك مو مثلهم سودانين مايفكرون ..
سامي : سودانين هاا .. جيبي الكاب حقي بتصير ريحته كله فحم ..
روان : عادي غسله ..
سامي مد يده بياخذه : لا يلا سارة ..
إلا سارة تبعد الكاب عشان ماياخذه سامي : لااا .. اسمع اليوم عيد ميلادي واسوي الي أبغاه .. ( وتطلع لسانها ) ..
سامي يحك ذقنه : أجل حتى أنا إذا صار عيد ميلادي بسوي الي ابغاه ( ويحرك حواجبه) ..
سارة : عاد يلا ننتظر عيد ميلادك بعدين تشرط ..

مشعل و يوسف ومشاري جاو وفي يدهم صحون فيها قطع الدجاج جاهزة بس يبغالها تنحط على الفحم

مشعل  : سامي ابعد عن الدخان ..
سامي وكأنه متململ من كلام أخوه مشعل : طيب .. ( وبعد عنهم بعدين رجع ) .. جيبي الكاب ( يكلم سارة ) ..
سارة تتنيذل : نوووو وييي ..
سامي : سااارة ..
سارة : نعـم ..
سامي مد يده بياخذ الكاب إلا سارة ترميه على روان : امسكي ..
روان تحركه بالهوا : ها تبغاه .. ؟؟
سامي : لاحول .. خلاص ما ابغاه خذوه ..( وجلس في الأرض ومسك عود صغير جلس يحركه وهو يفكر) ..
روان رمت الكاب على سارة وراحت عند رهف وملاك على الطاولة : خخ شكله يأس خذيه ..
سارة قربت شوي من عند سامي : سامي زعلت ؟؟ ..
سامي لارد قاعد يلعب بالعود على الأض ..
سارة انحنت شوي ومدت الكاب قدامه : خلاص اخذه ..
سامي نفس الشي لارد ..
سارة مدت الكاب قدام وجهه مباشرة : عااد لاتحقر كذا ..
سامي لارد ..
سارة حطت الكاب على راسه : خلاص هذا رجعته ..
سامي بسرعة مد يده ولبسه عدل وابتسم لسارة : خخخ قصيت عليك .. صدق ينقص عليك بسرعة ( ومد لسانه ) ..
سارة : مالت ثم مالت بس ....

إلا سامي يحط يده اليسار على فمه ويكح وتجيه نوبة ربـو قوية شوي ..ويده اليمين على الأرض ماسك الحشيش الي تقطع في يدينه من الألم الي يحس فيه ..

سارة نغزها قلبها شوي قربت أكثر من سامي : فيك شي .. تبغى اجيب لك ماي ..
سامي لا رد بس يكح ومنحني جسمه لقدام بهيئة تدل أنه تعبان وفيه شي ..

رامي انتبه لسامي الي في الارض على طول طفا زقارته الي في يدينه وراح عند سامي وحاول يرفعه عن الأرض شوي : سامي وين البخاخ الي عطيتك إياه ..
سامي مو قادر يتكلم حط يده اليسار على صدره ويده اليمين ماسك تي شيرت رامي من جهة صدره .. ويكح وهو منزل راسه .. وعيونه شوي دمعت ..

الكل تجمع حول سامي ..

سمر من شافت سامي على هذي الحالة ركضت على بيتهم وجابت البخاخ وعطته رامي .. الي على طول سدح سامي على ظهره وحطه في فمه .. وفتح أول زرارين من قميصه .. ومرت دقيقة و وقف عن الكح وراحت النوبة ..

سارة بقلق : فيه ربـو .. ؟؟
مشعل يهزئ سامي لانه خايف عليه كثـير : أنا مو قلت لك اخذ معاك البخاخ كل مكان .. شكلك بتموت يوم من الايام بسبب عنادك ..
سامي متضايق شوي : مشعل خلاص ..
ملاك تبغى تكسر جو التوتر : والله أنك ياسامي طيرت قلوبنا .. ارحمنا ياشيخ ..
رائد لمعت في باله فكرة .. : أقول شباب بنات ..
كلهم لفوا عليه ..
رائد : شرايكم تسحبون على يوم السبت ونتمشى الصباح .. ؟؟
رهف : مستحيل ..
ملاك : مانقدر ..
روان وسارة : غير وارد ..
مسك : للأسف مايصلح ..
طلال : ولـيه ؟؟..
ملاك : لان الأهل مايرضون من كثرة غيابنا ..
رائد : اقول مو لازم تغيبون نسوي أنا وطلال لكم استئذان من الحصة الثانية .. وناخذ التبعيات من أهلكم بكرة عشان نقدر نطلعكم ..
البنات كلهم بصوت واحد : كلك حركات ..
ياسر وتركي : نعنشها ..
الكل : هههههههه..
دانيا : أجل أنا ماراح اداوم مرة وحدة مروني وأنا أطلع البنات من المدرسة معاكم ..
دانة : مي تو ..
ريان ومشاري : أجل احنا ماراح نحضر الكلاس ..
مشاري : إي والله ماراح تفرق داومنا ولا لأ ..
رامي : معاكم ..
يوسف : أجل حتى أنا بستأذن من الحصة الثانية ..
فارس : خلاص وأنا أطلع معاي سامي ..
تركي وياسر : أحنا بنغيب ..
مشعل : أوكي الكل اتفق على يوم السبت .. وأنت ياويلك إن شفتك ماخذت البخاخ ..

سامي ما رد بس ابتسم وراح عن الطاولة الي جنب البركة ورجع الكل على مكانه وجلسوا يسولفون .. واستوا الدجاج وتعشوا واستانسوا ..

الكل دخل داخل ماعدا مسك الي جالسة تاخذ بقية صحون الأكل عشان تدخلهم داخل .. ومشاري الي جالس على البساط قريب من مسك  وشكله كان يفكر بعمق ..

مسك انتبهت لمشاري : ماراح تدخل داخل ؟؟ ..
مشاري مانتبه لها قاعد يفكر ..
مسك قربت : ياهووو ..
مشاري توه انتبه لها ورفع عينه وجات في عينها وناظرها بتفكير
مسك تناظر ذراعه : طابت ؟؟
مشاري ناظر ذراعه الي من بعد ما انجرحت من الحادث الي كان بيصير لـ مسك .. : تقريبـا ..
مسك : إذا تبغى أجيب لك معقم ولا دوا عشان تغيرها ..
مشاري في قلبه "" أيه أبغى دوا .. دوا لقلبي .."" : مسـك ..
مسك : هلا ..
مشاري ظل يناظرها مدة دقيقة تقريبا : أأأأأ .. أأ .. لو لووو .. ووولا شي .. ( وقام دخل داخل ) ..
مسك ناظرته مستغربه وفكرت شنو كان يبغى يقول لها .. بعدين دخلت داخل ..

وعلى الساعة ثنتين كل العوائل الي في بيت بوفارس رجعت بيوتهم .. طبعا ماعدا طلال ورائد الي بينامون بالملحق الي في بيت بوفارس ..

في غرفة سارة ..

سارة جالسة على سريرها الي حاطة عليه كل الهدايا وجالسة معاها مسك ..

مسك : يلا شنو بتفتحين اول شي ؟؟..
سارة : إمممم .. بفتح الي من مشيعل اول ..
مسك : هههه عاد سارووة الرجال أكبر من خالي وأنتي تقولين اسمه كانه اصغر عيالك ..
سارة ماردت فتحت الهدية على طول : اكــشخ شوفي جاب لي اسوارة ذهب ابيض ..
مسك : حلوو .. هدية حلوة من دكتور ..
سارة : هدية ابوي لابتوب وفارس جيتار وأمي جابت لي طلال ورائد من أمريكا .. إمم خلينا نشوف هدية تركي وياسر جابو هدية وحدة ..
مسك : خلينا نشوف شنو فكر ياسر يجيب لك ..
سارة بحماس فتحت الهدية : صندوق خشبي حلو ..

وتوها فتحته طلع لها صرصور وصرخت ذيك الصرخة : يمــــــــــــــه ..
وحتى مسك ارتاعت بعدين جلست تهدي سارة : ههه هذا صرصور اصطنااعي ..
سارة عصبت شوي : حتى بالهدايا حاط لي مقالب . هــــين يا ياسروه ويا تريك هــين ..

وفتحت كل الهدايا الي كانو بعضهم اكسسوارات والي جهاز آي بود متطور باللمس والي جاب لها تي شيرت حركات ووووو إلخ .. بس في هدية اللي حستها سارة انها غير .. هدية سيديات من سامي .. شغلت واحد من السيديات وكان عزف جيتار خيااااااااالي ..

مسك : الله .. من مين هالهدية روووووعة روووعة ..
سارة انسدحت على سريرها وغمضت عيونها : من سامي ..
مسك : أتوقع من عزفه ..
سارة شالت السيدي ورجعته بالحافظة : مسووك بقوم انام تبغين شي ؟؟؟..
مسك : لا .. وكل عام وأنتي بخير ..
سارة ابتسمت لأختها ابتسامة حب : وأنتي بخير ..

وطلعت مسك من غرفت سارة الي طفت الأنوار ونامت ..

راحت مسك غرفتها وظلت ربع ساعة تتقلب بفراشها يمين شمال مانامت .. جاها أرق قاعدة تفكر شنو كان مشاري يبغى يقول لها .. كان يناظرها اليوم بتوتر .. فراحت تحت الصالة وشافت ابوها .. استغربت أنه جالس لهالحزة ..

بو فارس شاف بنته ناداها : تعالي مسك ..
مسك راحت وجلست جنب ابوها : هلا يبه ..
بو فارس بحنيه : ليه مانمتي لحد الحين ..
مسك : ماجاني النوم ..
بوفارس : تدرين يامسك ليه مانمت لحد الحين ؟؟ ..
مسك مستغربة شوي : ليـه ؟؟..
بوفارس : عشانك ..
مسك بتعجب عقدت حواجبها : عشااااني ؟؟..
بوفارس يمسح على شعر بنته : أنتي كبيره وبقول لك الموضوع على طول .. مشاري ولد عمك جاني اليوم وكلمني يبغى يخطبك ..
مسك انصدمت ماتوقعتها من مشاري .. انعقد لسانها ..
بوفارس استرسل في كلامه : جاني اليوم والولد شاريك .. بس لحد الحين الموضوع بيني وبينه قال لي أخذ رايك بالأول بعدين يجي رسمي .. شكله يبغاك من زمان .. شرايك ؟؟
مسك وقفت باللي بقى من قوتها الي راحت من الصدمة الي قالها ابوها لها الحين وقالت وفكها الأسف يهتزل بالخفيف : أأأ .... أنـا .. أأأأ .. أنـا ..........

نهــــــآآية البارت الثــ عشر ــآمن .. ^^

أرائكم وتوقعاتكم تهمني ..^^

&&&&&&&&&&&&&&&&&&&&&&&&&&&&&&


~| البــآرت التــ عشر ــآسع |~


بوفارس استرسل في كلامه : جاني اليوم والولد شاريك .. بس لحد الحين الموضوع بيني وبينه قال لي أخذ رايك بالأول بعدين يجي رسمي .. شكله يبغاك من زمان .. شرايك ؟؟
مسك وقفت باللي بقى من قوتها اللي راحت من الصدمة الي قالها ابوها لها الحين وقالت وفكها الأسف يهتزل بالخفيف : أأأ .... أنـا .. أأأأ .. أنـا ..........
بوفارس ناظر بنته بحنيه : مسك قبل لاتقولين شي .. لاتخافين .. تأكدي أن كل قرار راح تقررينه ماراح يأثر بعلاقتي مع مشاري ولد أخوي .. والزواج قسمة ونصيب ..
مسك ارتاحت شوي من كلام أبوها : أأ .. أنـا أأ .. أبغى أخذ وقت أفكر ..

ما أمدى مسك تخلص كلمتها شافت شبح شخص تعرفه زين .. واقف عند باب الصالة ومتكي عليه : كنـت حاس ..
بوفارس لف على جهة الشخص وابتسم : ليه مانمت .. ؟؟

الشخص بادل بوفارس الإبتسامة بأحلى منها بدون مايرد .. وتوجه لمسك وصار قبالها .. مسك نزلت راسها بشوي خجل : سمعت الي قاله أبوي .. ؟؟

الشخص شبك يديه اليسار بيد مسك اليمين وجلس على الكنبه وجلسها جنبيه وحط رجل على رجل بارتياح ولف على مسك ناظر عيونها وهو يلعب بأصابع يدها : كنت حاس بدون ما اسمعكم .. بس الحين تأكدت ..

مسك الي كان أبوها على يسارها والشخص على يمينها .. نزلت عيونها للأرض بشوي حرج .. بوفارس حس على بنته وحب ينهي الموضوع عشان لاتنحرج أكثر : خلاص انتي خذي وقتك وأنتي تفكرين .. وأنت يا رائد ماله داعي تحرج بنتي ( وابتسم )
رائد ضحك بخفة : هههه .. لاتخاف ماراح أقول شي .. (ودق مسك بكوعه بالخفيف) ..
مسك : هههههه ..
بوفارس قام : أنا رايح أنام .. تصبحون على خير ..
رائد ومسك : وأنت من أهله ..

راح بوفارس ينام وبقى رائد ومسك جالسين لوحدهم في الصالة .. رائد قطع الصمت الي بينهم : إممم .. شرايك نتابع فلم أكشن الحين لمن الفجر نصلي ونام ..
مسك ابتسمت : أوكي .. أنا بقوم أجيب بطاطسات وحلويات من المطبخ وأنت شغل التلفزيون ودور فلم حلو ..
رائد قام من على الكنب وشغل التلفيون الي قبالهم ورجع جلس على الكنب وهو رافع رجلينه على الطاولة الصغيرة الي قدامه وماسك الريموت يفرفر بالقنوات .. : أووكيك ..

راحت مسك المطبخ وتوجهت للمخزن الي فيه البطاطسات والأغراض الي شروهم من السوبر ماركت .. شافت باب المخزن مطرف ( يعني مفتوح شوي ) ويتحرك ببطيئ .. خافت شوي ولأن المطبخ مشغلين الإنارة الخافته حست بالخوف اكثر ..
مدت يدها بشوي شوي لمقبض باب المخزن ومسكته بهدوء وقلبها يدق دق  ..
وتوها فتحت نص الباب إلا ينقز بوجها شي أسود و وجهه كرييه مررة ومرعب : بوووووووووووووعععع ..
مسك توها بتصرخ ذيك الصرخة إلا تحس بيد تطوق جسمها ويد تنحط على فمها تكتم صرختها .. وهي من شدة الخوف عيونها مدمعة شوي وتبكي ..
الي حاط يده على فمها ومطوقها باليد الثانية همس لها بأذنها : أوووووص ..
والشي الأسود الي نقز من المخزن كان شكله قبيح كان عجوز تخوف بالمرة وكلها سواد بسواد ..
العجوز تقرب من مسك  : ههههههههههههههه .. ويييييووو خوفناااهااا وييييووو ..

الي كان ماسك مسك تركها وعلى طول مسك لفت عليه ودموعها بعيونها وقالت بصوت فيه شوي بحة لأنها كانت بتصيح : طلااااال ..
طلال بهدوء : ههههه ليكون خفتي ؟ .. ما اخبرك يامسوك أنك خوافه هههه .. صدقت سارووه يوم قالت أنك بتخافين ..
مسك : يعني العجــ ... ( وتلف على جهة العجوز ) سويييييرة ..
سارة فصخت القناع والعباية الي كانت لابستهم  : هههه  تظنين بنام وبتركك تسانسين في هالليلة قومي نروح عند رائد ..
مسك حطت يدها اليسار على قلبها ويدها اليمين فتحت فيها باب المخزن وتناظر الأغراض تفكر شنو تاخذ : نذللله أحد يخوف كذا .. وتعالي من وين لك القناع ؟؟ ( وتلف على سارة ) .. وكيف جيتي للمطبخ وأنتي بغرفتك ولا حسينا فيك ؟؟
سارة : هههه لو تشوفين شكلك تحــفة .. والقناع من يوسف ولد عمي .. شرايك هذي الهدايا ولا بلاش .. وعلى جيتي لهنا أصلا جلسة الصالة تكون معطية الدرج ظهركم يعني انتوا ماتشوفون الي ينزل ويصعد الدرج .. وأنا نزلت بشوي شوي .. ولقيت عمي طلال بالصدفة هنا بالمطبخ شكله دخل من الباب الثاني .. ( لفت على عمها طلال ) .. صح ؟؟
طلال : يــس بالضبط ..

مسك رجعت لفت مرة ثانية للمخزن وقامت تاخذ بطاطسات ليز بجميع النكهات الحجم الكبير وبرينقز وحلويات وجلكسيات : أهآآ .. بس لاتعدينها ياويلك .. الحين أنتي جيبي علب بيبسي وميرندا وإذا تقدرين جيبي صحن مكسرات أنا وخالي رائد في الصالة بنتابع فلم أكشن ..( وراحت الصالة) ..

سارة لفت على عمها طلال : شفت الخونة لو أن أحنا نمنا كان جلسوا واستانسوا .. قم نروح معاهم ..
طلال : صحيح .. يلا يلا نروح وجيبي مكسرات صينية إذا عندكم ..
سارة تفتح الدولاب وتطلع كيس مكسرات صينية : مو لازم صحن ناكل من الكيس على طول ..
طلال : خخخ سودانية ..
سارة تمشي جنب طلال ويطلعون من المطبخ سوا : مالت بس قال إيش قال سودانية .. أمش وأنت ساكت ..
وصلوا طلال وسارة الصالة وكل واحد جلس له على كنبه ..
طلال : هــي تراني عمك لاتنسين ..
رائد : خخخ ذبحت بنت أختي كل دقيقة عمك وعمك ..
مسك مسكة الريموت وتكبر على الصوت : بس بــس بدا الفلم ..

الكل سكت وطبعا الصاله كانت أنوارها مطفية والنور الوحيد الي كان موجود نور شاشة البلازما حقت التلفزيون ونور خافت من النوافذ الي تطل على الحديقة .. والفلم كان دموي اكشن ومرعب في قناة MBC 2  والكل مندمج بالفلم ومتحمسين بالمرة مرت تقريبا ساعة على حالهم وكل فاصل يجي يجلسون يسولفون .. إلا يجي فاصل وهم مندمجين إذا البطل مات ولا لأ ..

الكل : أوووووووووووووووف ..
كلهم ناظروا بعض وانفجروا ضحك : ههههههههههه..
رائد : ههههههه ملاعين هالأمريكان إذا الفلم مدته نص ساعة يخلونه ساعة ونص مع الفواصل ..
مسك : ولا .. في كل لقطة حماسية يقهرون يحطون فاصل ..
سارة : خخ شفتوا كيف عليهم صواريخ موب صاحية ولا البطل يرشونه بالرصاص ولا يموت .. دايم ينحاش منهم .. حشى قطو بو سبع ارواح ..
طلال : هههههه .. عاد الأمريكان ماحد يقدر عليهم بالكذب حتى على الواقع ..
رائد انحنى لقدام ولف على جهة مسك وسارة : إيوا حتى بأمريكا عليهم كذب مو صاحي .. تخيلي تجيني وحدة تبغى تتعرف تجيني تصيح تقول حبيبها تركها وتقول ماتقدر تعيش بدون حبيب ( ويقلد عليهاويسوي نفسه يصيح بس بطريقة تضحك ) ..
الكل : ههههههههههههه ..
سارة بحماس : شنو قلت لها .. ؟؟!
طلال : على طول قلعها ..
رائد : لا واللي يقهر أنها بعدت عني يوم هزئتها راحت لواحد ثاني في الشارع تعيد التمثيلية الي سوتها قدامي خخ ..
مسك : هههههه رخيصات ..
طلال ورائد : مرررررة ..
سارة تاكل بطاطس برنقز بالملح والليمون : شكلكم لعبتوا لعب هناك شقر وبيض ..
طلال : بصراحة أول سنة كنا مسوين فيها محافظين مرررررررة ..
رائد : بس ثاني سنة صرنا فري .. وثالث سنة والي بعدها ملييييينا بشكل مو طبيعي نبغى نرجع بصراحة ملينا من البرص اللي هناك ..
مسك وسارة : هههههههه ..
مسك : بجد تكسرون الخاطر ..
سارة تكلم طلال : أقول ليه ماتقص شعرك .. أحسه طوييل أطول من رائد ..
طلال مسك خصلة من شعره الي يوصل تقريبا لنهاية رقبته وقاصه بطريقة مدرجة : إممم تصدقين حتى انا يوم شفت نفسي بين الشباب اليوم حسيت اني بنت على هالطول .. بكرة بقصه مثل رائدووه الخبل ..
رائد : انا رائدووه الخبل الحين .. هين في أمريكا ماراح اعطيك النوتات حقيني للمحاظرة .. و ورني كيف بتدبر عمرك .. قال رائدوه قال ..
طلال قام وجلس ملاصق لرائد : لالالالالا .. إلا ذي .. خلاص أنت رائد الذكي ..
رائد : حسبت بعد ..
سارة : أووووووص بدى الفلم طولوا الصوت ..

مسك طولت الصوت .. وكلهم مرة ثانية أندمجوا مع الفلم ومتحمسين .. مسك ماسكة جلكسي بيدها وعيونها على شاشة البلازما .. وسارة في يدها اليمين ميرندا برتقال وقدامها طاولة حاطة عليها بطاطسات ليز الحجم الكبير وفاتحتهم ويدها اليسار على حبة بطاطس ليز ومندمجة بالفلم ولا كلتها خخ .. أما رائد ناظر طلال وأشر له وطلال فهم إشارة رائد .. قاموا اثنينهم بدون مايحسون مسك وسارة لانهم مندمجين بالفلم .. وصار طلال ورا مسك ورائد ورا سارة ومسكوهم من كتوفهم بقوة وصرخوا بقوة : بوووووووووووووه ..
طبعا مسك وسارة صرخوا بقوة من الروعة لأنهم مندمجين بالفلم مرة والفلم يخوف بالمرة .. سارة صرخت ورمت علبة الميرندا لورا وقامت من الكنب وهي حاطة يدها على قلبها وتتنفس بسرعة : حمااااااااار ..
مسك من الروعة قامت ترتجف والجلكسي اللي كان بيدها انعفس عفاس : بلا هالحركات صدق بايخين ..
رائد وطلال ميتين ضحك : ههههههههههه ..
رائد يجلس على الكنب وأثار الضحك على وجهه : هه هههه هه .. سويرة معديها لك هالمرة أنك تسبيني ماتلامين لو تشوفين شكلك هههههههه ..
مسك : أقول خلص الفلم وانتهى بحركتكم الي بغت توقف قلبي .. شنو نسوي الحين ؟؟ ..
طلال : هههه ( ويناظر ساعته ) الحين ثلاث ونص الساعة أربع تصير صلاة الفجر خلونا نسهر لمن تصير أربع ونصلي وننام ..

&&&&&&&&&&&&&&&&&&&&&&&&&&&&&&

نروح لشخص عاشق وولهان ..( مشاري) ..

مشاري جالس في غرفته منسدح يفكر في مسك ومو جاي له النوم طول الوقت يتقلب في فراشه .. يكلم نفسه "" يارب يارب .. توافق مسك ياااارب .. وليه ماتوافق .. ياليتك يامسك تحسين فيني شوي أو تفكرين فيني لو جزء من اللي أفكر فيه .. اموت وأعرف شنو تسوين الحين .. صاحية نايمة .. اوووووف وأنا لحد الحين مو عارف انام .. لازم لازم  أشوفها بأقرب وقت واللي يصير يصير """ وبعد فترة من الأفكار الي توديه وتجيبه نام وهو يتأمل بموافقة مسك عليه ..

&&&&&&&&&&&&&&&&&&&&&&&&&&&&&&

كلهم أعجبتهم الفكرة .. وأيدوا أنهم يسهرون للفجر .. وطلعوا كلهم برا في الحديقة وكان الجو رايق مررة .. كان هدوووء واضواء الحديقة شبه خافته وصوت الهوا يحرك ماي البركة اللي جنبها الطاولة اللي جلسو عليها ..
مسك جلست على الكرسي بارتياح : اللللله الجوو مرة مرة حلو ..
رائد وقف جنب البركة ومدد يدينه بالهوا يتمدد : صدقتي جوو هادئ ونقي ..
طلال جلس على الطاولة وحط ذراعه اليمنى عليها ودنق ذقنه على يده اليمنى : اسمعووا صوت تحريك الهوا للماي .. عذاااب ..

لحظة صمت مرت عليهم في الحديقة يسمعون صوت الماي يتحرك من الهوا وصوت الحشيش اللي يحركه نفس الشي الهواا ..
سارة وقفت بسرعة : بروح وبرجع ثواني .. ( وراحت تركض وفي اقل من دقيقة رجعت وفي يدها جيتار ) ..
رائد رافع حاجبه اليمين ومبتسم : أكشــــخ عندك جيتار ..
طلال : حلو ولا لونه أسود .. من شراه لك ؟؟..
سارة : فرووس الله يخليه لي ..
مسك : حتى أنا توني قبل ثلاث أيام شريت لي اورغ ..
طلال يناظر رائد : أقول مو كأنهم طيرونا أنا وأنت الي مفروض يكون عندنا ألات موسيقية مثلهم ..
سارة جلست على الكرسي : هههه يلا اسكتوا خلوني أوريكم عزفي تعلمته من فارس ..
رائد وطلال : يلا ..
بدت سارة تعزف بمهارة عزف كلاسيكي هادئ وحلو .. رائد قام يغني بهدوء بكلمات إنجليزية ومعاه طلال يردد معاه وصار العزف والغناء خيااالي ..
مسك تصفق : الللله عليكم الله .. روووعة العزف والغناء رووعة ..
طلال حط يده تحت ذنه بتفكير : أقول بكرة الجمعة يعني لاتنسون تجيبون تبعياتكم وتبعيات البنات عشان نستأذن أنا ورائد لكم ..
مسك : ولا يهمك هذا أهم شي عندنا ..

وجلسوا مرة تعزف سارة ومرة يسولفون لمن مر الوقت بسرعة البرق وصارت صلاة الفجر .. قاموا كلهم من الحديقة ودخلوا داخل وصلوا وكل واحد دخل على غرفته نام .. ماعدا مسك الي جلست تفكر بمشاري وتقول بنفسها "" أوافق ولا ما أوافق .. مشاري مايعيبه شي رجال ولا كل الرجاجيل .. بسس ...... أهو مغازلجي .. أووف وأنا وش لي دخل مغازلجي ولا لأ ... أكيد عقل وعشان كذا تقدم لي .. يارب ساعدني .."" وبعد فترة نامت وهي محتارة توافق ولا ماتوافق ..


&&&&&&&&&&&&&&&&&&&&&&&&&&&&&&


يوم الجمعة .. العصر في بيت بو أحمد ..

ياسر جالس بالصالة وحاط يده على خده وطول الوقت يتأفف : أوووف يعني شلووون .. ملل زهق .. طفـــــــــش ..
هنادي( أم أحمد) الي جالسة تشرب قهوة مع بواحمد : قوم ذاكر بدل هالجلسة ..
ياسر حط يده على وجهه بتأفف : يمــه أقولك زهقان تقولين لي ذاكر .. دانيا ودانة جالسين يسولفون سوالف بنات .. واحمدووه ذالف يتمشى مع خطيبته .. إلا أنا ماعندي شي أســويـ ....... ( إلا تلمع براسه فكرة بالنسبة له راح تبعد الزهق .. ومن زود الوناسة قام بسرعة وقف ) .. يــــــــــس يس يس يس هذي الافكار الي تجي لي ولا بــلاش ..
بوأحمد لف على ام احمد وفي يده فنجان القهوة وابتسم : شكل الولد استجن ..
ياسر على طول أنقض على التلفون مثل ماينقض الأسد على فريسته واتصل على أرقام حافظها مثل اسمه .. الطرف الثاني رفع التلفون وياسر بدى المكالمة ..
ياسر : ألو ..
...... : ألو مرحبا خدمة الغرف السلام عليكم .. للعربية اضغط الرقم واحد ..للإنجليزية أضغط الرقم اثنان لإعادة سماع القائمة .. اضغط الرقم ثلاثة طوط طوط طووط ..
ياسر : هههههه سويرة يعني مسوية فيها حركات ها ..
سارة تقلد صوت التلفون : طوط طوووط ..
ياسر : خخ يلا ضغطت الرقم واحد ..
سارة : إذا كنت تريد أبي اضغط الرقم واحد .. إذا كنت تريد امي اضغط الرقم اثنان .. إذا كنت تريد أخي فارس اضغط الرقم ثلاثة إذا كنت تريد أختي مسك اضغط الرقم أربعة .. إذا كنت تريد سارة اضغط الرقم خمسة .. إذا كنت تريد سالم وأسيل أضغط الرقم ستة .. لإعادة سماع القائمة اضغط الرقم سبعة .. طوط طووط طووط ..
ياسر كان قاعد يسمع شنو تقول سارة ومتشقق من الوناسة ورايق حده بس عشان ينرفزها بأي طريقة عشان يضيع الملل : هههههههه الله شطوول هالهذرة ..
سارة : طوط طوووط طووط ..
ياسر : و وجع يعني مسوية ماتردين إلا بالأرقام يلا هذا انا ضغطت رقم الشخص الي أبيه .. يلا أنتظره ..
سارة : قول الرقم وأخلص ..
ياسر : خخخ يلا رقم خمسة ..
سارة : عزيزي العميل نرجوا منك الإنتظار ريثما يتم تنفيذ طلبك .. توت توت .. ( رجعت سارة تسوي نفسها اول مرة ترد على التلفون ) .. هلااا ..
ياسر يتريق عليها : وغلا .. مسرع جيتي ..
سارة : بسرعة شنو تبغى خير .. ؟؟
ياسر يبغى يشوف ردة فعلها : ها شرايك بهديتي أنا وتركي ..
سارة تذكرت : إييييييييييي ياسرووووه هــــين أنت وتريك أوريكم هيــن .. ( إلا يرن جوال سارة ) .. اقول يلا أخلص تبغى شي لاني مو فاضية لأشكالك ..
ياسر تحطم شوي : اووف اوكي باي ..
سارة : بايات ( وسكرت الخط  وردت على جوالها ) .. هلااا وغلااا ..
روان : هلا بك .. أقول مين بيمر ياخذ التبعيات حق بكرة السبت ؟؟ ..
سارة : إممم أتوقع أنه فارس الي بنخليه يمر ياخذ التبعيات .. جهزيهم واتصلي على البنات يجهزونهم أوكي ..
روان : أوكي باي ..
سارة : باي ..
مسك : روان ؟
سارة الي كانت جالسة مع مسك في الصالة الفوقية : يــس ..
مسك : اقول قومي نجلس تحت أحسن مع الكل نسولف ..
سارة : يلااا ..

ومر يوم الجمعة بدون اي أحداث مميزة للذكر ... وجا يوم السبت .. الساعة ست وربع الصبح .. في بيت بو فيصل ..

ملاك جالسة تتكشخ وتغني ومستانسة على غير عادتها : اووووه أووووه ياسعودي أوووه ياسعودي >>>> سعودية بحت خخخ ..
خلصت وتجهزت بس باقي تلبس عبايتها طلعت من غرفتها وهي تدندن والبسمة فالعة وجهها .. مرت على غرفة ريان : أنا لازم أجلسه شنو ينومه ذا في هالحزة .. خلني أزعجه الحين ..

طبعا ملاك فتحت باب غرفة ريان بدون احم ولا دستور وشغلت الانوار وقامت تصفق : يلا يلا قوووووم ريانووووه بسك نوم قوووم .. قووم تجهز للجامعة ..
ريان اللي متلفلف بلحافه مايبين إلا وجهه فتح عين وحدة بكسل وناظر ملاك وسكرها : همممم .. شعندك .. ؟؟
ملاك : يلا قوم تجهز للجامعة ..
ريان قلب جسمه للجهة الثانية : انا ماراح اداوم انقلعي وطفي النور وسكري الباب ..
ملاك تهز ريان بدفاشه متعمدة : أجل من راح يوصلني ويوصل سيفووه للمدرسة ..
ريان جلس على سريره بكسل وعصبية : أووووووه .. أبغى أعرف من ملسطك علي اليوم .. ( وناظر ملاك من فوق لتحت وهو شوي وينام وعقد حواجبه ) .. وأنتي ليه متجهزة مبكر .. ليكون طق فيك عرق الدفارة وأنا ما أدري .. ؟؟
ملاك تنفخ حول نفسها : توووف تف تووف فاااال الله ولا فالك .. شكلك نسيت أن اليوم خالي طلال بيستأذن لنا وبيمشينا ..
ريان بفهاوة وتوه يتذكر : أهآآآآآآآآآآآآآآآآآ .. مو لله أجل ..
ملاك تقلد عليه : مو لله أجل .. يلا قوم صحصح ..
ريان يهدد ملاك : الحين وقسم بآيات ربي إن ماذلفتي عن وجهي وخليتيني أقوم براحتي دوري لك غيري يوصلك فاهمة ..
ملاك تتأفف : أووف أوكيك لك عشر دقايق .. انا تحت بالصالة .. ( وطلعت ) ..

ريان قام يحك شعره بكسل وهو يبتسم على حركات اخته وقام تروش على السريع وتجهز ولبس له جينز سماوي فاتح وتي شيرت كحلي مايل للأسود وفيه كتابات انجليزية بالذهبي .. وأخذ نظارته الشمسية وحطها على شعره ورش له عطر ونزل الصالة .. سلم على أمه وابوه ..

ملاك واقفة جنب باب الصالة : يلا ..
ريان : هــي هي أنتي وقفي ..
ملاك لفت على ريان بنفاذ صبـر : هااااه .. ؟؟
ريان : يالخبلة اخذي شنطتك .. ؟؟
ملاك تناظر ريان تستوعب اللي قاله وناظرت يدها ماشافت شنطتها : يووووه .. دقيقة أجيبها ..
سيف لابس شنطته سبايدر مان المفضلة : ويييييووو نست شنطتها وييييوو
ملاك عطت سيف نظره سكتته .. وراحت خذت شنطتها ورجعت .. و وداها ريان للمدرسة و وصل سيف لمدرسته .. وبعدين راح لمشاري على واحد من الكوفيات ..

ومر الوقت وصارت الحصة الثالثة بالنسبة للي في المدارس ..

فارس في سيارته ومعاه يوسف وسامي بعد ما استأذنوا من مدرستهم ..

فارس يتصل على خاله رائد : هلا .. إيه هذا أنا ويوسف وسامي استأذنا ... إيوا أنا بمر على بيتنا .. أنت أخذ سيارة من سيارات أبوي وأنا أدليك مدرسة البنات .. أوكيك كلها خمس دقايق وانا جايك .. باي ..
يوسف : الله ياحلات هالسبت .. أول مرة أحس أني مستانس بيوم السبت ..
سامي : ههههه .. شكلك مشفوح على الغياب ..
فارس : يعني شنو تبغى ندرس علمي لازم نحاول مانغيب .. مو مثل أدبي الي فالينها ..
يوسف : صدقت والله ماحد فالها غيرهم ..
سامي : يهههههه يالكذابين أنا اشوفكم كل اسبوع لازم تغيبون يومين على الأقل ..
يوسف وفارس : ههههههههههههه ..

وصل فارس بيتهم .. وشاف عمه طلال يركب في سيارة مشاري قدام وركب رائد ورا .. وكان ورا سيارة مشاري سيارة ريان ..

مشاري يقرب السيارة من سيارة فارس ..
رائد: أكشخ ياشيخ كبرت وصار عندك سيارة ..
فارس : أحم تسلم ..
طلال : عقبال يوسف وسامي ..
فارس : سامي ماعنده الله يرزقه .. بس يوسفووه دايم منقع معاي بسيارتي ينقاله ماعنده سياره ..
يوسف الي جالس قدام جنب فارس يسوي نفسه بيطلع من السيارة : خلاص أنا أطلع بكرامتي احسن لي ..
فارس مسكه من أطرف بلوزته من جهه كتفه : أنثبر هنا .. مسوي زعلان .. ليه ماخذت وحدة من سيارات أبوي ؟؟
طلال : بصراحة خالك رائدووه يقول متكيسل يسوق ..
رائد : خخخ .. أقول يلا اتصلوا على مشعل خلوه يطلع من المستشفى يمر على دانيا ودانة بالجامعة ويمر على ياسروه و تريك من بيوتهم لانهم غايبين و رامي يمر على مدرسة البنات عشان يخلي نصهم بسيارته والنص الثاني مع ريان
سامي : خلاص أنا الحين أتصل عليهم ..

واتصل سامي على أخوه رامي الي ماداوم بالجامعة كان بالبيت واتصل على مشعل .. وبعد خمس دقايق طلع رامي من بيتهم الي جنب بيت بوفارس وشغل سيارته وحركها لمن وصل لجهة سيارة ريان ..

رامي : صباح الخيغ ( الخير) ..
ريان ببتسامه : صباح النور ..
في نفس الوقت جا مشعل من المستشفى نزل من سيارته ورفع يده يسلم على الجميع : سلاااام ..
الكل اللي في السيارات : وعليكم السلام ..
مشعل : دقايق أبدل واجي ..
مشاري : بسرعة ..
مشعل يدخل بيتهم : أوكي ..

ومرت تقريبا ثلاث دقايق وطلع مشعل وهو لابس تي شيرت أسود سادة وجينز كحلي غامق وركب سيارته : يلا والله أني أحس أن أحنا بمسيره ..
الكل سمع كلام مشعل : هههههههههههههه .. 
مشاري : فارس أنت امش قدام و وراك مشعل دله على جامعة دانيا ودانة وبعدين دله على بيت عمي بو أحمد عشان يمر على ياسر ويمر على تركي ..
فارس : اوكي .. يلا أنا بمشي وأشوفكم بعدين وين ؟؟
رائد : في المجمع نلتقي وبعدين نقرر مع البنات وين نروح بالضبط .. وخذ يامشعل هذا هي التبعيات حقت دانة ودانيا
مشعل : أوكي .. يلا فارس ..
فارس : يلا ..

وحركوا فارس ومشعل واختفوا عن أنظار الكل ..

مشاري : وأنت ياريان خل رامي وراك عشان تمرون على مدرسة البنات وأحنا وراكم عشان رائد وطلال عندهم التبعيات للإستئذان ..
ريان ورامي : أوكي ..

ومشوا الثلاث سيارات متوجهين لمدرسة البنات ..

&&&&&&&&&&&&&&&&&&&&&&&&

في مدرسة البنات ..

في قسم المتوسط .. في فصل روان وسارة ..
عندهم حصة حديث ..
سارة تكلم روان الي قدامها : روانووه مو كأنهم تأخروا شويتين ..
روان توها بترد على سارة إلا يسمعون النداء .. ( مسك محمد الـ ..... و ملاك سلطان الـ ......... ورهف عبدالكريم الـ ......... وسمر خالد الـ ..... استئذان تعالوا الإدارة .. )
روان لفت على سارة وهي فاتحة حلجها من كثر الإبتسامة : استعدي الحين بينادونا ..
سارة : يلا يلا يلا بسرعة ..

مرت تقريبا ثلاث دقايق وسارة و روان ينتظرون على ناااار ..

شوق صديقة سارة جنبها : شسالفة كلهم البنات من عيلتكم الي مستأذنين من دقايق ..
سارة لفت على صديقتها بحماس وقالت بهمس : بلاك ماتدرين شالخطط اللي مخططينها .. إذا رجعت بكرة بقولك ..
شوق : أوكيك ولا اقولك اتصلي علي اليوم احسن ..
سارة بحماس : ولا يهمك راح اتصـ.......

إلا يقطع كلامها النداء مرة ثانية ( سارة محمد الـ ....... و روان عبدالكريم الـ ....... استئذان تعالوا الإدارة .. ) ..
روان وسارة ماصدقوا على الله خذوا عباياتهم وشنطهم وطلعوا وهم يسون حركات للبنات بأصابعهم ..
ابله الحديث : سارة روان بلا هالحركات ويلا اطلعوا لاتشتتون البنات عن الشرح ..
روان وسارة ما اختقوا لكلام الأبله اطلعوا بسرعة لانهم يبغون يطلعون من المدرسة أساسا .. وصلوا الإدارة وشافوا مسك وسمر ورهف وملاك يلبسون عباياتهم ..
روان وسارة : هاااااااااااااااي ..
البنات : هايااات ..
ملاك : يلا بسرعة عشان لانتأخر ..
روان وسارة بسرعة قاموا يلبسون عباياتهم وطلعوا كل البنات من المدرسة .. وركبت ملاك قدام في سيارة اخوها ريان و ورا روان وسارة وفي سيارة رامي ركبت سمر قدام جنب رامي ورهف ورا وتوها مسك بتركب جنب رهف إلا خالها رائد يناديها : مســك تعالي هنا جنبي ..
مسك ناظرت خالها رائد كان راكب مع مشاري : لا اخاف أسوي زحمة ..
رائد : أقول بتجين ولا أجي أسحبك لعندي ..
مسك تعرف خالها إذا يبغى شي يسويه : اوكي .. ( وتوجهت لسيارة مشاري وشافت أن مكانها راح يصير ورا كرسي مشاري .. استحت شوي بوم شافت مشاري يناظر قدام بتفكير بدون مايحاول يلتفت لها أو يناظرها س بعدين قالت خلاص بتركب عشان لاترتبك أكثر .. فتحت الباب وركبت : السلام ..
الكل : وعليكم السلام ..
رائد : هلا بمسوك حبيبت قلبي ..
مسك ابتسمت لخالها بدون ماترد ..

وحرك مشاري سيارته ورا سيارة ريان ورامي متوجهين للمجمع ينتظرون مشعل وفارس ..

عند مشعل وفارس .. استأذنوا لدانيا ودانة .. ومروا على ياسر وتركي .. صار تركي قدام جنب مشعل و ورا دانيا ودانة .. أما ياسر ركب جنب سامي ورا في سيارة فارس .. وحركوا على  المجمع ..

في الطريق للمجمع في سيارة مشاري ..
رائد : مشاري وقف وقف أبغى اشتري لي كوفي من ذا المحل ..
طلال : ياشيخ انتظر لمن نشتري من المجمع أحسن ..
رائد : كيفي أبغى اجرب الي من هنا وبشتري بعدين من الي بالمجمع ..
مشاري يسفط سيارته على جنب : أوكي .. يلا ..
رائد : يلا طلال انزل معاي نشتري كوفي ..
طلال يساير رائد : يلا ..
مشاري كان بينزل معاهم .. بس رائد يتليعن : لا تنزل يامشاري مايصير نترك مسك بروحها بالسيارة .. أنتظر هنا ..
مسك الود ودها تخنق خالها على حركته .. بس ماتقدر تقول شي ..
مشاري ابتسم بهدوء : أوكي انتظركم ..

رائد وطلال انزلوا من السيارة عشان يشتري رائد كوفي .. وظل مشاري مع مسك بالسيارة .. السيارة يعمها الهدوء مشاري مستانس ومرتبك شوي في نفس الوقت .. ومسك ميته حرج من مشاري .. مشاري تسند بهدوء على الكرسي حقه وقطع الصمت الي مخيم على السيارة بكلمات قصيرة : أخبارك مسك .. ؟؟
مسك تناظر النافذة الرايح والجاي تبغى تلهي نفسها بأي شي وتتجنب مشاري .. ردت بصوت خجول و واطي : الحمدلله .... وأنت ( ماتدري كيف طلعت منها ) ..
مشاري ابتسم وناظرها من المراية : انا بخير دامك بخير ..

ورجع الصمت يخيم على السيارة مسك تلعب بتعليقة شنطتها وتفكر .. بس مرة ثانية مشاري قطع الصمت : مسك ..
مسك رفعت عيونها تناظره من المراية .. واهو يناظرها من المراية جات عينه في عينها .. وابتسم ولف عليها : لو أتقدم لك توافقين ..
مسك ماتوقعت هالسؤال يطلع من مشاري .. قامت تناظره بعدم تصديق .. ولسانها مربوط ..
مشاري يبغاها تتكلم : السكوت علامة الرضا ..
مسك : أأأ .. أأ .. شنو قلت ؟؟ ..
مشاري فهمها فابتسم لها : هههه .. يعني موافقة ؟؟
مسك تجرأة شوي : ما ادري .. ( تقصد يعني بتفكر ) ..
مشاري خاف انها تقصد أنها رفضته : يعني رافضتني ..
مسك رفعت عينها له بسرعة : شفيك ؟؟ .. أقصد أنت فاجأتني بسؤالك ..
مشاري : مسك انا راح أسوي المستحيل عشان توافقين ..

مسك نزلت عيونها بارتباك تناظر شطتها .. وفي هاللحظة اركبوا رائد وطلال وحركوا على المجمع على طول .. وطول الوقت رائد ومشاري وطلال يسولفون ومسك ساكته إلا إذا خالها رائد كلمها ترد رد بسيط وتسكت ..


وصل الكل عند المجمع ونزلوا من السيارات وانقسموا لقسمين وادخلوا وجلسوا في أقرب كوفي على طاولتين كبار ..

واطلبوا لهم موكا باردة .. وجلسوا يسولفون ..

ياسر وتركي توهم جالسين يشربون من الموكا .. ياسر بصق الي شربه في نشاف وتركي نفس الشي ..
ياسر : وووووووووووووع إيش هذا .. ياجرسوووون جرسووون ..
جا الجرسون .. : نعم ..
ياسر معصب : من الي قالك حط ملح هاااا .. بس بس رح رح .. ( لف على سارة ) سوييييييييرة
سارة لفت عليه وعلى وجهها علامات الأنتصار : واحد واحد مثل حركتك أنت وتريك في الصرصور ..
مسك : ههه إيوا تستاهل لأني ارتعت معاها ..
ملاك بلقافة : شنو سوو هالمرة ..

سارة قالت لهم القصة والكل فطس من الضحك على حركات ياسر ...وبعدها جلسوا يسولفون

رائد : ها يابنات ؟؟ شرايكم وين تروحون ؟؟
رهف وملاك و روان وسارة بنفس الوقت : الملاااااااااااهي ..

الكل قاموا يناظرون فيهم وبعدين ابتسموا وأيدوا الفكرة وراحوا أقرب مدينة ملاهي وطبعا الحساب كله صاير على طلال ورائد  ..

وجلسوا البنات يلعبون وحتى الشباب ماعدا رامي اللي كان يناظرهم وهو يدخن ويبتسم لهم .. ومشعل الي يقول مايصلح أهو كبر على هالأشياء ودانيا تقول نفس الشي كبرت على هالألعاب ودانة خوافة .. اما باقي يالشباب والبنات فالينها على الأخر ..
دانة لمحت لعبة الرماية إذا صوبت ثلاث كرات في الهدف تقدر تاخذ دبدوب متوسط الحجم ..
دانة : دانيا دانيا ..
دانيا : هلا ..
دانة : شوفي ذيك اللعبة شرايك فيها ..
دانيا : الله من زمان عن هاللعبة يلا خل نجرب حظنا ..

وراحوا ثنتينهم للعبة وجربوها ولا فازوا ..
دانيا : خسااره والله نفسي في الدبدوب ..
............ : والله مايظل بنفسك اجيبه لك ..
دانيا ودانة لفوا على ورا ..
دانيا : يلا طلال جيب لي الدبدوب ..
طلال مسك كورة : أحم بسم الله

ولعب اللعبة وفعلا فاز في اول رمية .. شافته رهف ..
رهف : أكشخ يلا فووز ..
جاو ملاك وروان وسارة ودخلوا عرض : يلا .. انا عارفة انك راح تفوز .. أنت قدها وقدود .. مافيه أحسن منك في الرمي .. ( جمل متفرقة منهم .. )

ورمى طلال مرة ثانية واصاب الهدف في الرمية الثانية ..
طلال لف على دانيا : ها تبغين الدبدوب ولا خلاص ..
دانيا بحماس : إي أبغيه ..

جاو مسك وسمر وبقية الشباب وتجمعوا على طلال .. طلال رمى الهدف الثالث وصابه .. الشباب والبنات صفقوا لطلال ..

طلال : خلاص هذا هو جا تبغين اي لون ؟؟..
دانيا تأشر : الابيض ..
طلال اخذ الدبدوب الأبيض وعطاه دانيا
دانة : حتى انا أبغى ..
رهف : وأنا بعد ..
روان ومسك : واحنا ..
سارة : حتى أنا .. وسمر بعد ..
سمر ناظرت سارة وأبتسمت .. وسارة ردت لها الإبتسامة ..
رامي قرب من اللعبة عشان يلعب : شوي ..
ياسر : عاد أنت اسمك رامي يعني لازم تفوز ..
تركي : إيوا مو حي الله ..
رامي ابتسم لهم .. طفا زقارته .. ولعب في اللعبة وبسرعة فاز والكل صفق له ..

لف رامي على البنات : من يبغى الهدية ؟؟ ..
البنات كلهم بصوت واحد : أنا ..
الشباب كلهم ضحكوا عليهم : ههههههههه ..
دانيا : لالا دانة أول لانها أهي اللي قالت لي عن هاللعبة ..
رامي لف على دانة : أي لون تبغين ..؟؟
دانة : نفس دانيا الأبيض ..

رامي أخذ الدبدوب الأبيض وعطاه دانة .. وطبعا البنات تحججوا كلهم يبغون دبدوب .. والشباب ماقصروا لعبوا وعطوا كل وحدة دبدوب .. واطلعوا من الملاهي على الظهر وراح الكل على بيته مسانس ..و طلال على العصر راح الحلاق وحلق شعره مثل رائد ..

بعد اسبوع .. رجعوا رائد وطلال لأمريكا والبنات حزنوا وبكوا شوي .. بس طلال ورائد قالوا لهم أن باقي لهم شهر ونص ويرجعون على طول .. و مسك قالت لابوها أنها وافقت على مشاري .. وبوفارس قال لمشاري عن موافقة مسك .. ومشاري طااااااااااااااااااار من الفرحة والدنيا مو سايعته .. وتقدم لمسك رسمي .. وردت لهم مسك رسمي بعد اسبوع مرة ثانية من التفكير بالموافقة والكل فرح من قلب لمسك  .. وحددوا موعد الملكة يوم الثلاثاء ..

يوم الاحد في المدرسة ..


نهــــــآآية البارت التــ عشر ــآسع .. ^^

أرائكم وتوقعاتكم تهمني ..^^

&&&&&&&&&&&&&&&&&&&&&&&&&&&&&&


~| البــآرت العـــشرون |~


بعد اسبوع .. رجعوا رائد وطلال لأمريكا والبنات حزنوا وبكوا شوي .. بس طلال ورائد قالوا لهم أن باقي لهم شهر ونص ويرجعون على طول .. و مسك قالت لابوها أنها وافقت على مشاري .. وبوفارس قال لمشاري عن موافقة مسك .. ومشاري طااااااااااااااااااار من الفرحة والدنيا مو سايعته .. وتقدم لمسك رسمي .. وردت لهم مسك رسمي بعد اسبوع مرة ثانية من التفكير بالموافقة والكل فرح من قلب لمسك  .. وحددوا موعد الملكة يوم الثلاثاء ..

يوم الاحد في المدرسة ..

عند أماني وشلتها في الفسحة ..

هدى : أموون عندي لك شي راح يساعدك وبقوة على انتقامك ..
أماني بغرور : أوكي قولي مع أني مو محتاجة جهزت الفيديو وبرسله اليوم لوحدة من خواته عشان يعرفون أخوهم عدل ..
هدى : لالالا .. ماتدرين إن مشاري خطب ..
أماني بقوة لفت على هدى وهي متفاجأة : جـــد ( وابتسمت ابتسامة مكر ) .. خلاص نرسله لخطيبته أحسن ..
هدى وهي تهز راسها بطريقة تنرفز وتحرك حواجبها : وانتي تعرفين من خطيبته ..
أماني عقدت حواجبها : يووووه .. من وين نجيب عنوانها الحين ..
هدى حطت يدها على كتف أماني : ياقلبي عنوانها هنا ( وهي تحرك بصبعها السبابة بحركة دائرية بالهوا بمعنى في المدرسة ) ..
أماني : طيب من هي .. بالقطارة تقولين ..
هدى : ههه .. طيب طيب ذيك الي اسمها على ما أعتقد مسك .. أيوا مسك أخت سويرة .. ذيك المغرورة وقالت لك ذاك اليوم عرفي أنا مين وأنتي مين عرفتيها ؟؟؟..
أماني كانت معقدة حواجبها وتناظر هدى بتفكير .. بعدين اتسعت عيونها : إيييييييييييييييييييييه .. عرفتها عرفتها .. هيين يامسييك الحين جا الوقت الي انتقم منك ومن مشاري هيـن ..

&&&&&&&&&&&&&&&&

عند مسك ورنا وخلود في الفصل بعد ما رن جرس انتهاء الفسحة.. بس مبعد تدخل استاذتهم عندهم ..

جلسوا مسك وخلود ورنا على كراسيهم .. طبعا خلود عند الجدار وجنبها مسك وجنب مسك رنا .. ومسك الي كانت جالسة بالوسط شبكت يدها اليمين بيـد رنا ويدها اليسار بيـد خلود ..

مسك ببتسامة عذبة : الله يبارك فيك ياقلبي عقبالك يارب ..
رنا باستهبال : آميييييييييين ..
خلود ومسك : مشفووووووحة على الزواج ..
رنا تتميلح عند مسك : ههه .. أحم .. مسووك ماعندك واحد هنا ولا هناك حلو لي .. يعني اخوك الخوقاقي مثلا
مسك : ههههههه .. ترى بـوصل له الكلام ..
خلود تستهبل مثل رنا : وأنا بعد مافيه واحد لي ..
مسك : ههههه شرايكم أخلي أخوي ياخذكم ثنتينكم مرة وحدة ..
رنا وخلود : هههههههههه ..

مسك دخلت يدها في الدرج حقها عشان تطلع مقلمتها حست أن فيه ورقتين في درجها .. ورقة مسفوطة .. وظرف .. طلعتهم وهي مستغربة  : شنو ذا ؟؟ ..
خلود سحبت الورقة المسفوطة والظرف من يد مسك وقامت تقلب فيهم وهي رافعة حاجبها وتبتسم : شكلهم رسايل من معجبات ..
رنا وقفت وهي منحنية لجهة طاولة خلود وسحبت الورقة والظرف منها : أووه مرة ثانية رجعوا المعجبين يرسلون .. أمداهم أنقطعوا اسبوع ..
خلود : إي والله ..
مسك سحبت الورقة والظرف من يد رنا : ههه وأنتي وياها ليه غيرانين مني ها ..
خلود ورنا بنفس الوقت : مالت عليك ..
خلود تكلم رنا : تقول أن احنا غيرانين منها .. أغلبهم من بنات متوسط البزران ..
رنا جلست على كرسيها وحطت رجل على رجل وقالت بطريقة تضحك وهي تحرك شعرها المربوط بطريقة ذيل الحصان بسرعة : صدقتي .. كلهم يسون أنفسهم من الوااااي يعني دلع .. مساكين مايدرون عنها أنها مافيها دلع .. ( طبعا رنا وخلود جالسين يمزحون على مسك مو جد ) ..

مسك تفتح أول شي الظرف وتطلع الورقة الي فيه وهي تنقل نظراتها بين خلود ورنا : ها أخليكم تقرون معاي ولا ..؟؟

رنا وخلود قربوا من مسك عشان يقرون معاها ..

كانت الورقة الي طلعتها من الظرف مزينة بألوان خشبية بلون وردي وفيها ستيكر قلب وردي وطريقة التزين وشكل الخط وتنويع الألوان في كل كلمة تدل على ان البنت من أول متوسط .. والكلام طبعا كلام حب وأنها تبغى تتعرف على مسك وأنها معجبة فيها.. وفي نهاية الرسالة مكتوب اسم المرسلة : مجنونتك .. وبعد الأسم في نهاية الرسالة من الأطرف مكتوب بين قوسين باللون الأخضر ( ملاحظة ممكن اشوفك بعد الحصة الرابعة في الكافتيريا ) ..

رنا : ههههههه والله وصار لك مجانين بعد ههههههههههه ..
خلود : ههههههه .. بس بجد أغلب الي بمتوسط تحسينهم إذا اعجبوا فيك ينعجبون من قلب ورسايل وهدايا وعفايس ..
مسك ابتسمت : شنو علينا الحصة الخامسة ؟؟ ..
خلود طلعت جدولها وهي حاطة صبعها على الحصة الخامسة : إممم علينا فيزياء .. شكلها غايبة لأني اليوم ماشفتها بالطابور .. يعني بتصير انتظار ..
رنا على طول فزت وراحت عند وحدة من البنات وسألتها عن استاذة الفيزياء والبنت راحت غرفة المدرسات تتأكد أن الأبلة حضرت أو لا .. ورجعت البنت وقالت بأعلى صوتها ابلة الفيزياء غايبة والفصل كله قام يصارخ من الوناسة .. بس قطع عليهم وناستهم دخول استاذة الرياضيات وكل وحدة رجعت كرسيها وهي تنتظر تجي الحصة الخامسة ..

&&&&&&&&&&&&&&&&&&&&&&&&&&&

نروح لمكان ثاني في مكان غير .. في الجامعة عند ريان ومشاري ورامي ..في الكلاس حقهم .. الأستاذ يشرح المحاظرة اللي ولا واحد من طلاب الكلاس فاهم عليه ..

ريان جالس يسولف مع مشاري ومو مع الأستاذ أبداً .. ورامي جالس حاط يده على خده بملل وعيونه على الأستاذ وهو فاهم المحاظرة بدون شرح الأستاذ بس جا كتسجيل حضور وطول الوقت عقله مو معاه ..

ريان : أكشخ ياشيخ من قدك .. أثر عيونك على مسك .. وأنا أقول ليه قبل كم اسبوع أنك قررت تترك حركات النص كم .. ( ويغمز له ) ..
مشاري اللي كان ماسك جواله ضرب جبهة ريان فيه بس بالخفيف وابتسم : اولا أكيد ماحد قدي .. ثانيا لوا تجيب اسم زوجتي على لسانك .. قول حرم مشاري وبس .. وثالثا أصلا أنا أنقرفت منهم  وكنت أحاول أعلمهم درس أهلهم علموهم إياه بس ما حفظوه .. فهمت ..
ريان يحك جبهته مكان ماضربه مشاري بالجوال : آآح وجع لاتضرب .. ههه ولا بعد صارت حرم مشاري ها .. على كل حال خلاص انت علمتهم والحين راح تنساهم وتتفرغ لـلحلوة مسك ( قالها عشان يغايض مشاري ) ..

مشاري لف على ريان ورفع يده كأنه بيعطي ريان كف بس الأستاذ شافه ..
الأستاذ : مالك يامشاري بتعمل إيه ..
مشاري لف على الاستاذ وهو يأشر له : ولا شي .. لو سمحت كمل كمل ..

الأستاذ : انتبه للشرح .. ( و ناظره بأطرف عينه كان وده يرد عليه بس هو من عايلـه ال...... المعروفة وعندهم نفوذ في كل مكان تقريبا ..) ..

ريان بصوت واطي : هههه وصرت تعرف تقول لو سمحت ها ..
مشاري ناظره بأطرف عينه بدون مايلف وهو يحاول يفهم على الأستاذ : اسكت ..
ريان فهم ان مشاري يبغى يلقط له كم كلمة من المحاظرة .. وتعدل وصار يسمع للمحاظرة ..

&&&&&&&&&&&&&&&&&&&&&&&&&&&&&&

نرجع لمدرسة الثنوية الي فيها مسك ..

انتهت الحصة الرابعة وجات الحصة الخامسة وكانت عليهم انتظار ..

مسك تقلب الورقة المسفوطة  الي كانت جنب الظرف بدرجها وفتحتها ورفعتها وهي تحركها وتناظر خلود ورنا: تعالوا شوفوا فيه ورقة مسفوطة كانت في الدرج جنب الظرف ..

رنا وخلود الي كانو واقفين جنب السبورة راحوا عند مسك وهم مستغربين ..

رنا جلست جنب مسك : اقريها يلا ..
خلود وقفت قبال طاولة مسك : بعد ليكون معجبة ثانية ..
مسك فتحتها وقرتها : هذي وحدة على قولتك معجبة وتبغى تلاقيني بدورة المياه الحصة الخامسة..(وانتوا بكرامة) .. وتقول تبغى تتعرف علي اكثر ..
رنا سحبت الورقة وقامت تحركها بالهوا : إيش ذي كاتبتها بورقة دفتر ولا بالقلم الأزرق وخط رديئ .. الناس لو يبغون يتعرفون على الأقل ترتب الورقة مو كذا ..
مسك ابتسمت : عادي .. يلا أنا بطلع الكافتيريا أشوف البنت الي تقول عن نفسها مجنونتي هههه .. وأمر على دورة المياه مرة وحدة أشوف هذي ..
خلود : يلا روحي بس لاتتأخري وتاخذي الحصة كاملة .. نعرفك مع هالمعجبات ياخذون وقتك ..
مسك ابتسمت : أوكيك ..

وراحت مسك وطلعت وراحت على الكافتيريا وشافت البنت اللي رسلت لها رسالة بالظرف وكانت مثل ماتوقعت من أولى متوسط وكانت البنت يدل شكلها انها حركية ورجة راحت لها مسك وسلمت عليها وجلسوا على وحدة من الطاولات وكانت البنت حبوبة وعفوية وتدخل القلب بسرعة وجلست مسك معاها عشر دقايق ..
البنت الي اسمها إيمان : شكل عندك معجبات غيري صح ؟ ..
مسك ابتسمت لها وهي حاطة رجل على رجل : إيوا .. شنو دراك ؟؟ ..
إيمان : لأني يوم جيت بحط الظرف بدرجك شفت بنت قالت لي حطي هالورقة في درج مسك ..
مسك : ههه .. ماشالله عليك فطنة .. طيب أنا لازم أقوم الحين وأنتي رجعي لفصلك ولاتضيعين حصصك ..
إيمان : طيب .. وحتى انتي حرصي على نفسك وجيبي نسبة حلوة ..
مسك ابتسمت لها : أوكيك .. بايات ..
إيمان قامت : باي .. ( ومشت لفصلها وهي مستانسة أنها تعرفت على مسك الي سمعت عنها كثير من اول مادخلت متوسط ) ..

مسك ناظرت ساعتها وبعدين تذكرت أن البنت الثانية تنتظرها بدورة المياه فراحت لدورة المياه الي بالثنوي ومالقتها .. فكرت أنها بدورة مياه المتوسط وراحت هناك .. اول مادخلت دورة المياه شافتها فاضية فقررت انها ترتب شعرها اللي كانت رافعته بشريطة صفرا ومسويته كيرلي لمن تجي البنت ..
............. : هلا والله وغلا بالمغرورة ..

مسك على طول رفعت نظرها للمراية الي قدامها عشان تشوف صاحبة الصوت الي جا من وراها وعقدت حواجبها يوم شافت بنتين يطلعون من نفس دورة المياه و وحدة منهم صارت واقفة ورا مسك وهي نفسها الي كلمتها توها ..

مسك بهدوء : نعـم ..!
البنت الي ورا مسك ابتسمت بسخرية : الله ما أدري كيف نسيتيني بهالسرعة .. انا هدى .. مسرع نسيتي ..
مسك لفت على هدى وناظرتها وناظرت البنت الي شعرها بوي مررة وطويلة وعريضة وتسكر أزرار ياقة مريولها وتغسل يدينها وتبتسم وتكلم هدى : انتي اكثر صديقة مميزة .. وحلوة ( وغمزت لها ) ..
هدى فهمت عليها فابتسمت لها بخبث : وانت أحلى حمودي ..

مسك تتنقل نظراتها بين هدى وبين البنت الي معاها وحست أنهم شذوذ وقررت تطلع ولا تظل بنفس المكان اللي هم فيه .. وقربت عند الباب عشان تطلع إلا هدى بسرعة وقفت عند الباب تمنع مسك انها تطلع ..

هدى : بدري ..
مسك ناظرتها بنظرات استحقار : باعدي عن طريقي ..
هدى ابتسمت ابتسامة استفزازية : وإذا ماباعدت ؟ ..
مسك مسكت هدى عشان تباعدها عن طريقها بقوة : وخررررررري زين ..
هدى واقفة بقوة عند الباب : حمـد امسكها بسرعة ..

طبعا هدى تقصد البنت الي معاها واسمها حميدة بس هم يسموها حمد لانها بوي مرررة وهذي البنت شاذة ومصدقة نفسها أنها ولد ..

حميدة حوطت يدينها بـ مسك وهمست بأذنها : حبيبتي خلاص بلاش لعب بزران .. خلينا نستانس ..
مسك ارتاعت من وقاحة هالبنت وخافت على عمرها وحاولت تفك نفسها من هالبنت .. بس ماقدرت الفرق بين حجم مسك اللي طولها متوسط وضعيفة وحجم حميدة الطويلة والعريضة ..
مسك علت صوتها شوي : تركيني يا وقحة ..
حميدة وهي محوطة مسك بيدينها من ورا وتقرب وجها من وجه مسك : ماعليه مقبولة منك ياحلوة ..

إلا صوت دق باب دورة المياه مرتين وتفتح هدى الباب وتطلع لخمس ثواني وترجع وهي تبتسم ومعاها وحدة رافعة خشمها على البنات وراعية مشاكل الي هي أماني ..

أماني أول مادخلت وشافت شكل مسك الي بين يدين حميدة ابتسمت ..
أماني : ها حمد شرايك فيها ؟؟ تصلح صح ..
حميدة تضغط على مسك بقوة اكثر : أكيد بتعجبني كل هالقمر تجنن بلد ..

مسك تحركت بقوة عشان تتركها حميدة بس ماقدرت ..

أماني شافت مسك وضحكت : هههههه حمد اتركها شوي ..

حميدة تركت مسك ومسك بسرعة بعدت عنها وقربت من الباب عشان تطلع ..بس أماني دفعت مسك بقوة لدرجة أن مسك بغت تطيح بس مسكت بالجدار ..

أماني : تو الناس ياروح ميشو ..
مسك ناظرت اماني بتعجب : نعم ؟؟؟؟ ..
أماني تتصنع الحزن : إيوا حبيبي قلبي ميشو بعد ماوعدني أنه يتزوجني وطلعني كل مكان .. وعطيته اللي يبغاه يتركني عشانك ..
مسك فتحت عيونها على الأخر : كذاااااابة ..
أماني تناظر مسك وفي عيونها دموع التماسيح وتدور حولها و وصلت عند حميدة وشبكت يدينها على رقبة حميدة وهي دافنة راسها في حضن حميدة وحميدة بدورها مسكت خصر أماني : يعني تسوين نفسك بريئة بعد مالعبتي على ميشو حبيب قلبي واخذتيه مني تسوين نفسك ولا سويتي شي هئ هئ ..
حميدة : خلاص حبي ما ابغى اشوف دموعك ..
مسك بثقة تحاول تسيطر على الموقف الي هي فيه وناظرت أماني وحميدة بنظرات اشممئزاز : كذابة انتي بس تبغين تفرقي بيني وبين مشاري ..
أماني لمعت عيونها بمكر وطلعت بطاقة مشاري الشخصية ورمتها على مسك وهي تتصنع العصبية : شوووفي شووفي حتى هو عطاني بطاقته وأرجعها له لمن يجي يخطبني ونكون مع بعض سوا .. ( وقلبت تتصنع الحزن والبكا ) . بس انتي اخذتيه مني ولعبتي بمخه ..
مسك اخذت البطاقة الي تهاوت قدامها وطاحت على الارض وتناظرها بعدم تصديق ويدينها تهتز وهي تشوف صورة مشاري بالبطاقة الشخصية وتقول بنفسها "" هـ هــذا هـ هــووو ككييييف كيييييف "" وصار فكها الأسفل يرتجف .. وتماسكت على آخر مابقى من ثقتها بمشاري : كذااااابة كذاااااااااااااابـة انتي سارقتها أكيد سارقتها ..
أماني تقدمت من مسك بغضب حقيقي وعيونها شوي ويطلع منها شرر : أنتي ماتفهمين .. طيييييييب طيب إذا أنتي مو مصدقتني خذي هذا وعرفي وتأكدي ..

وضربت أماني مسك بقوة من جهة كتفها بشي صغير كان بين يدين أماني وطاح على الأرض ..

أماني تناظر مسك باحتقار : فتحي عيونك عدل وعرفي حقيقة ميشو بعدين تكلمي .. باللي مايحفظك .. حمـد هدى مشينا ..

وطلعوا كلهم من دورة المياه تاركين مسك مصدومة من الي سمعته ..

مسك تناظر باب دورة المياه وهي مصدومة وترتجف وماسكة بيدها اليمين بطاقة مشاري الشخصية ونزلت عيونها ببطئ للشي اللي طاح انحنت بهدوء ومسكت المومري وهي تناظره وفي راسها ألف فكرة وفكرة عن اللي فيه وتحسس أنها بتبكي بس ماسكة نفسها .. وحطت البطاقة والمومري بجيبها وغسلت وجهها وطلعت من دورة المياه متوجها لفصلها وهي ترتجف بالخفيف .. وأول مادخلت الفصل ماتكلمت وطول الحصص سرحانة وعلقها مو معاها ..

رن جرس نهاية الدوام وكل اللي في المدرسة رجعوا بيوتهم .. وجا الليل على الساعة 7 الليل ..

عند رهف و روان في فلتهم ..

رهف ماسكة الخدادية حقت الكنب وتكلم روان الي جالسة تفرفر بالتلفزيون من الطفش : ما أصدق أن مشاري أخيرا راح يتزوج .. ولا بيتزوج من مسوك فديتها .. ودي نجتمع الحين ونفلها قبل الملكة ..
روان بقوة رمت ريموت التلفزيون ونقزت عند أختها واحضنتها : فديييييييييتك جاتني فكرة حلوة من هذرتك .. أخيرا طلعت فايدة من هذرك ..
رهف تبعد روان وتضربها بالخفيف : مالت عليك وأنا اللي قلت أجلس اسولف لك واسليك ..
روان تتلفت يمين وشمال وتركض للتليفون بسرعة : بعد شوي بتشكريني قد شعر راسك ..
رهف باهتمام قربت عند روان وجلست جنبها : على مين تتصلين ؟؟..
روان وهي حاطة سماعة التليفون على اذنها ابتسمت لرهف : راح اتصـــ .... الوووووو .. هلا بو الفرس .. ههه عادي اقط الميانة شفيها .. ههههه طيب وين العرووووسة مسوك ولا ساروه .. طيب قولهم يجون بيتنا ضروري مسوين جمعت بنات وشباب يعني حتى أنت تعال وقول ليوسف والباقي أوكيك .. لاتنسا ..بايايت ..
رهف واللقافة ذابحتها : شنو أنتي مسوية جمعه بنات وشباب متى جهزتي ؟؟..
روان الإبتسامة فالعه وجهها : عادي توني سويتها مافيها شي نجلس ونتجمع أحسن من هالجلسة العاطلة ..وعشان مشاري ومسك يستانسون قبل الملكة ..
رهف قامت بسرعة : أجل قومي على الأقل نجهز المسليات على السريع ..
روان قامت : يلا .. بس دقيقة أتصل على ملوك ودانيا ودانة ..
رهف وهي متوجهة للمطبخ : أوكيك ..

وراحت رهف تشوف المسليات وقالت لأمها أن البنات والشباب راح يجون .. وأمها قالت لها حياهم البيت بيتهم .. واتصلت روان على ملاك وملاك ماصدقت على الله قالت أنها بتجي ونفس الشي دانيا ودانة واتصلت على سمر وقالت لها وسمر رفضت بس روان جلست على قلبها لمن اقنعتها .. وصارت الساعة سبع وربع  ملاك جاتو سمر وسارة جاو بعد خمس دقايق من وصول ملاك بعد ما اقنعوا مسك لأنها رفضت أنها تروح بحجة أنها مخطوبة لمشاري ومو حلوة يشوفها بس اقنعوها انها تجي معاهم بيت عمهم بومشاري .. وفي نفس الوقت وصلوا دانة ودانيا .. وطبعا جا فارس ويوسف وياسر وتركي وسامي وريان ورامي ومشعل .. وسيف وسالم جاو عشان يجلسون مع عبدالله يلعبون معاه ..

تجمعوا كل الشباب والبنات بالمجلس الي كان فيه طاولة فيها مكسرات وجلكسيات وبطاطسات وكم صحن ورق عنب .. طبعا رهف بسرعة جهزتهم وخلت الشغالة تساعدها ..

روان انقزت على طولها وهي مشبكة يدينها وبطريقة استهباليه قالت : طبعا هذا التجمع على شرف أخوي المعرس أحم ميشو و العرووسة بنت عمو مسوك قبل الملكة ..

الكل انتقلت نظراتهم بين مشاري ومسك وقاموا يصفقون لهم .. ومشاري ماحد قده بالوناسة اما مسك قلبت الوان وقلبها ناغزها على اللي صار اليوم بالمدرسة ولحد الحين مافتخت المومري الي من أماني ..

مشعل : الله يامشاري أنت بتتزوج وأنا لحد الحين عزوبي ..
ياسر وتركي : قصدك معنس ..
الكل : ههههههههههههههههه ..
ريان بمزح : خلاص هذا مشاري اخذ من بناتنا .. هذا هم قدامك اختار ..
مشعل يناظر البنات ويهز راسه نفي : لالا أنا شريكة حياتي لها مواصفات خاصة ..
ملاك و روان وسارة ورهف : الله عليك يابو مواصفات ..
الكل : هههههههههههههههه ..
مشعل : ههه الحين أنا بومواصفات .. أكيد كل وحدة من البنات راسمه لها فارس احلامها .. حتى أنا راسم لي شريكة أحلامي ..
روان : طيب شنو مواصفاتها يمكن ألقى لك من هنا ولا هناك ..
مشعل : إممم أول شي قولوا أنتوا بعدين انا أقول ..
سارة بجرأة : أنا أقول ..
الشباب والبنات كلهم لفوا عليها : شنو ؟؟ ..
سارة ترمش بعيونها العسليات الفاتحة : اول شي أبغاه يا يكون أكبر مني بسنة أو سنتين .. أو أكبر مني بتسعة أو عشر سنوات ..
يوسف : ليه هالأعمار بالذات ؟؟ ..
سارة : عشان إذا كان اكبر مني بسنة أو سنتين يصير رجة مثلي ..
الكل : هههههههههههه ..
سارة : ههه طيب وإذا كان أكبر مني بتسعة أو عشر سنوات عشان يدلعني واكون بالنسبة له صغيرة فيكون مجبور يدلعني غصب عن خشته ..
الكل : هههههههههه ..
دانيا : ههههه وبعد ؟؟ ..
سارة : إممم من ناحية شكله أهم شي يكون شكله مقبول يعني مو يصير شكله كريه استغفر ربي ..
مشاري رافع حاجبه : بس .. والله مواصفاتك سهلة ..
سارة ابتسمت بمكر : أنا ماكملت .. أهم شي يكون يسرواي يعني يكتب باليسار .. بس ياكل باليمين ..
الكل قام يناظر سارة بتعجب ..
سمر : هههههههه سارة ترى مشعل وسامي يسراوين بس سامي له شهرين يتعلم ياكل باليمين .. اما مشعل من زمان يعرف ياكل باليمين بس يكتب باليسار ..
مشعل يستهبل قام من مكانه وصار قبال سارة ومد يده كأنه بيسلم : أجل على بركة الله .. أنا أخذك .. بس اهم شي ما ابغى هالهبال ..
سارة تستهبل معاه وقفت وسوت نفسها تصافحه بالهوا : ههههههههههه .. أوكيك ..
الكل : ههههههههههههههههه ..
فارس : أونه لو صحيح كان تسدحت من الضحك ..
مشعل يكمل استهبال: خلاص أنا اخذ سويرة وأنت أخذ سمور اختي يافارس وبكذا نتعادل ..
الكل ضحك ماعدا سمر اللي قلب وجها ألوان لانها ناظرت فارس أول ماخلص مشعل كلامه وشافته يناظرها وهو مبتسم على جنب وماتت حيا منه ..

وضلوا يسالفون ويعلقون على مشاري الي بيموت ويكلم مسك طول الوقت يناظرها بس الشباب والبنات مو معطينه مجال يكلمها .. وضلوا على هالحال نص ساعة لمن صارت ثمان واتصل بو أحمد على دانة لأن عندها موعد كشف بالمستشفى وراحت .. وراح ياسر وتركي رجعوا بيوتهم غصب لأنهم مافتحوا ولا كتاب ولاذاكروا شي ..

ملاك : بنات شباب عندي اقتراح ليه مانلعب ؟ ..
سامي : شنو ؟؟ ..
ملاك : نلعب لعبة الإختباء ..
يوسف : لعبة بزران .
روان كملت : وفيها جوائز قيمة للفائز ..
دانيا تحمست شوي : يلا خلونا نلعب شوي بليييز ..
ريان : إممم انا بلعب إذا دنو راح تلعب .
رهف : إيه أختك دانيا لازم ماتزعلها ..
ريان مد لسانه لها عشان يقهرها ولا رد ..
سامي : أنا عن نفسي بلعب ..
فارس : يلا نجرب وش ورانا ..
يوسف : خلاص معاكم ..
مشعل : ماعليه .. بس مين راح يدور علينا ؟؟..
سارة : أنااااااااا ..
رهف : خلاص ..
رامي : أنا ماغاح (ماراح)  ألعب ..
مسك بصوت واطي : ولا أنا ..
مشاري قام وقرب منها شوي وهو واقف : أنا بتخبى مع مسك وأتحداكم تلاقونا ..
ملاك و روان وسارة : هييييييييي هيييي
ملاك : تراها مبعد تصير حلال ..
سارة : انتبه للي تقوله مرة ثانية .. قال إيش قال بيتخبى مع مسك ..
مشاري قرب اكثر من مسك وصار بينه وبينها تقريبا متر : عادي بتصير زوجتي يوم الثلاثاء ..
مسك سمعت كلمة زوجتي قلب وجها ألوان الطيف ولا تحركت من مكانها .. وتذكرت أماني والبطاقة الشخصية ..

رهف : يلا بلا هذرة .. سارووة لفي وجهك وعدي للعشرين بشوي شوي عشان نتخبى ..
سارة لفت : أوكيك .. وااااااااحد .. اثنيييييييين ......

والشباب والبنات كلهم أنتشروا بالفلة عشان يتخبون ..
روان وسمر تخبو بغرفة رهف تحت الطاولة .. ومشعل تخبى ورا باب المطبخ .. وسامي تخبى هو وفارس في المخزن الي بالمطبخ .. ويوسف وملاك طلعوا من الفلة وتخبوا في الحديقة جنب شجرة كبيرة .. أما مسك دخلت أقرب غرفة شافتها بالدور اللي فوق وجلست فيها .. أما دانيا تخبت ورا كنب الصالة .. ورهف في المصعد الي في بيتهم ( ملاحظة في بيت بومشاري مصعد كهربائي صغير يتسع لشخصين تقريبا بس مو دايم يستخدمونه ) ..
وريان كان يفكر بأقرب مكان يتخبى فيه والمشكلة ان سيف وسالم وعبدالله يلاحقونه ييبغون يتخبون معاه .. وهو مايبغاهم معاه فتذكر ان فيه مصعد في بيت عمه بومشاري على طول فتحه ودخل فيه وهو يمشي بالعكس ( يعني على ورا ) .. وصدم برهف الي كانت موجودة فيه لف عليها : سوري ..
رهف تفشلت منه ولا ردت .. فجأة انفتح باب المصعد الكهربائي ودخل سالم اخو فارس وعبدالله اخو رهف وسيف اخو ريان وادفعوا ريان ناحية رهف .. بس على آخر لحظة ريان حط يدينه على جدار المصعد الي ورا رهف وصار قريب منها بالمرة بينه ويبينها 15 سانتي .. وعينه صارت في عينها رهف على طول لصقت نفسها أكثر بالجدار وهي تناظر عيون ريان بإحراج بس هذا هي نفس المسافة والمصعد هذا حجمه .. ريان خق على عيون رهف أول مرة يكون بهالقرب منها .. توها بتتكلم رهف تقول له يطلع عشان تطلع .. بس ريان قاطعها يوم حس أنها بتتكلم وقرب منها زيادة وهو يهمس لها بأذنها: أوووش ساروه بتسمعنا الحين ..( ورجع ناظر عيونها وهو يبتسم ) ..

رهف ذابت على ريان ولسانها ماتدري وين راح غير أنها نزلت عيونها من عيونه وحاولت تناظر اي شي بس كان ريان مغطي عليها فجلست تناظر تي شيرته وتشوف قفصه الصدري يرتفع وينزل بانتظام ..

سارة جلست تدور ولقت اول شخص دانيا لأنها شافتها بسرعة من ورا الكنب ..

سارة : بذمتك ذا مكان أحد يتخبى فيه .. روحي المجلس انتظري الباقي يجون هناك ..
دانيا : هههه اوكيك ..

وبعدين دخلت سارة المطبخ تدور شافت مشعل ورا الباب ..

سارة حطت يدينها على خصرها : يعني انت ودانيو ماتعرفوا تتخبو مثل العالم . رح رح المجلس انتظر الباقي ..
مشعل شاف كاس زجاج ربعه ماي على الطاولة قريب من الباب مسكه وكبه في وجه سارة ..
سارة شهقت وهي تمسح الماي من وجها بأطرف اكمام عبايتها : نــــــــــــذل ..
مشعل حط الكاس على الطاولة وهو يحرك حواجبه : تستاهلين تراني اكبر منك مو أصغر عيالك ..
وناظر باب المخزن حق المطبخ بعيونه وهو يأشر لها .. وسارة ابتسمت له وفهمت عليه ..
مشعل وهو طالع من المطبخ : يلا انتظر الباقي ..

سارة توجهة لباب المخزن اللي بالمطبخ وفتحته ودورت مفاتيح اللمبات عشان تشغل النور بس مالقتهم فخلت الباب مفتوح عشان تشوف .. ودورت بس مالقت أحد وتوها  بتلف بتطلع إلا الباب يسكر وحست بيدين تحوطها وتهزها بقوة ..
سارة صرخت بصوت شبه عالي : يمــــه ..
وتضرب اللي محوطها بيدينه وتمشي بسرعة للباب وتصدم بشخص ثاني بس تعديه بسرعة وتفتح الباب : يالسخيفين ثنينكم اطلعوا مع مزحكم اللي مثل وجيهكم ..

طلع فارس وسامي وهم يضحكون على سارة وقالت لهم يروحون المجلس ..


عند مسك بالغرفة ..

جلست مسك بالغرفة على كرسي وكانت اضواءها خافته كان النور مطفى إلا شوي عشان ماتنتبه لها سارة وتدخل .. إلا تحس بيدين تمتد من وراها وتقرص خدودها بقوة ..

مسك : آآآآآآآآآي ..
.................. : سلامتك من الآآآي ..
مسك قبل لاتلف عرفته من صوته بس لفت تتأكد أنه هذا هو وقالت بصوت هادئ جدا وخجول : مشاااري ..
مشاري : قلبــه وروحه ..
مسك تناظر الأرض بنظرات مبعثرة ماتبغى تناظر مشاري لانها مستحية منه و ودها تساله عن بطاقته الشخصية وتتأكد من الي قالوه لها بالمدرسة : ل ل لـيه جاي هنا ..؟؟
مشاري مشى وصار قدامها وانحنى لقدام وهو حاط يدينه ورا ظهره وابتسم لها : لان هذي غرفتي ياقلبي كيف ما أدخلها ..
مسك وقفت على طولها وقالت بفشيلة : أأأ ..أأ .. أأسفة .. مم مآأدري ..
مشاري ابتسم لها : شفيك اجلسي أنا ماطردتك .. حياك ..
مسك ارتبكت : أأ .. لاأ..أأ .. ببب بطلع .. أأ ..
مشاري حط يدينه على كتوفها وجلسها على الكرسي : ههههههههه .. شفيك ماراح أكلك ..
مسك نزلت عيونها بالارض ماتبغى تناظره .. وتجرأت شوي : لل ..ل لا تت تلمسني ..
مشاري يناظرها بحنان الدنيا وجلس بالأرض متربع قدامها وهو حاط يدينه على رجوله ويناظرها : شفيك قلبي احسك مو على بعضك .. فيك شي ..
مسك اربكها جلوس مشاري قدامها وبالارض وطريقة نبرته : أأأأ .. أناا مم مافينيي شي ..
مشاري مسك يدينها وهو يقربهم لصدره وناظرها بعيونها : ليه ترجفين .. يعيني أنتي الحين خايفة مني .. متضايقة مني ؟؟ .. من شنو متضايقة .. إذا متضايقة جد أطلع ..
مسك تبغى تسحب يدينها من يدين مسك بس مشاري ضاغط عليهم بالقوة وماوده يتركها.. ونظراتها قامت تتنقل بين عيون مشاري ويدينها وهي في قمة الإحراج تتلفت يمين وشمال بارتباك : أأتركنيي ..
مشاري حس فيها وابتسم وترك يدينها : يعني متأكدة مافيك شي ؟؟..

مسك وقفت عن الكرسي وعلى كتفها شنطتها اللي سيرها طويل وهي مترددة تدخل يدها فيها ولا لأ .. مشاري يناظر يدين مسك الي مترددة وشكلها بتطلع شي بس مترددة فحب يشجعها : عادي طلعي اللي تطلعين .. لاتخافين ..

مسك تشجعت شوي من كلام مشاري وطلعت بطاقته الشخصية الي رمتها أماني عليها .. وأشرت بالبطاقة على مشاري ويدينها تهتز : هـ ههـ هذي حقتك صح ؟؟ ..
مشاري قرب من مسك بالمرة وصار بينه وبينها شبر وهو يناظر البطاقة باستغراب واخذها من يدها وهو يقلب فيها وقال بهدوء : وين لقيتيها ؟؟. ( ورفع نظره لها يبغى منها اي إجابة ) ..
مسك ارتجفت وهي تأشر بأطرف صبعها السبابة على البطاقة وصوتها بدا يتحجرش : حح .. حقتك ؟؟ ..
مشاري حط البطاقة على المكتب الي جنب الكرسي الي قامت عنه مسك : حبيبتي وين لقيتيها .. من زمان وأنا أدورها ..


نروح ليوسف وملاك بالحديقة ..

ملاك واقفة ورا الشجرة وتناظر جهة الباب وتكلم يوسف بدون ماتلف عليه : مو كانهم طولوا ..
يوسف الي متسند على الشجرة ومتكتف وهو يحرك الحشيش برجوله : نرجع شكلهم ماراح يلقونا .. ( وعلى صوته شوي وقال بسرعة ) .. ملااااك قطو ورااك ..
ملاك لفت بسرعة من الخوف لأنها تخاف من القطط مرة : ويييييينها ..؟؟
يوسف ياشر على ملاك بأصبعه السبابة وهو يعايرها : ويييييييييييووو خوااااااافة ..
ملاك بعفوية ضربته على كتفه بدفاشه : غــبي ..
يوسف يحك مكان الضربة : وجع مو يد حديدة لاتضربين ..
ملاك : مالت عليك ..
يوسف : ملاك قطو وراك ..
ملاك : هه هه مو علي تلعبها مرتين ..
يوسف راح ورا ملاك ورجع قدامها وهو ماسك قطو كبير لونه بني : لا جد ما أكذب هالمرة شوفيه ( ويقربه من ملاك ) ..
ملاك فتحت عيونها على كبرها وهي تناظر القطو الي ماسكه يوسف وترجع لورا : بعـده من هنا ..
يوسف يتنيذل ويقرب من ملاك وفي يده القطو : مايسوي شي مسكيه ..
ملاك تبعد أكثر : ياحمار قلت لك بعــده ..
يوسف : هين أنا حمار هين ..

ويركض وراها بالقطو وهي من الخوف قامت تركض ودخلت المجلس بقوة وهي تلهث .. وكل الي بالمجلس اللي هم مشعل ورامي وفارس وسامي ودانيا و روان وسمر اللي لقتهم سارة كلهم عيونهم انتقلت لملاك الي دخلت خايفة ويدها على قلبها و جلست بين دانيا وسمر ..

يوسف فتح باب المجلس برجله وهو لحد الحين ماسك القطو في يدينه : وينها ويــنها ؟؟..
ملاك مسكت بسمر الي جنبها : انقلع ..
يوسف قرب من ملاك المتشبثة بسمر وصار قبالها وقرب القطو : هووووو ..

سمر بدل ملاك الي لونها قلب اصفر من الخوف لأنها تخاف من القطاوة كثير ماعرفت تتكلم .. وحس فيها أخوها مشعل قام بسرعة بعد يوسف ..

مشعل : طلع هالقطو خوفت أختي ..
يوسف ناظر سمر اللي صار وجها أصفر من الخوف وتناظر القطو برعب : هههه شكل حالة أختك مستعصية اكثر من ملاكووه .. ( وطلع القطو وسكر باب المجلس وجلس جنب سامي ) ..

دخلت سارة بنفس اللحظة المجلس : أوووف باقي رهيف ومسك وريانوه ومشاري وين ذلفوا ؟؟.. حسبوا خمس دقايق لمن ألقاهم ولا راح يفوزون ..
دانيا تناظر ساعتها : يلا دوريهم ..

طلعت سارة تدور على الباقي ..


عند ريان ورهف مع سالم وسيف وعبدالله في المصعد ..


ريان يكلم سالم وسيف وعبدالله  يبغى يطلعهم بأي طريقة : خلاص طلعوا زحمة ..
سالم : وين نروح يعني ؟؟..
ريان : المخزن الي بالمطبخ ماراح تلقاكم فيه ..

سالم وسيف وعبدالله عجبتهم الفكرة وبسرعة فتحوا الباب وطلعوا .. وريان لازال على وضعيته وهو متسند على الجدار الي ورا رهف ومقابلها ويناظر عيونها وهو خاق عليها .. ورهف لاتقل عن ريان .. بس هي حست على عمرها : ممكن تبعد شوي طلعوا ..
ريان ظل يناظرها مدة خمس ثواني يستوعب اللي قالته بعدين بعد عنها شوي بس لازل قريب منها .. وضغط أحد ازرار المصعد عشان يصعدون الدور الثاني : أحد قالك من قبل أنك حلوة ..

رهف سمعت كلمته خلاص دوروها ماتلقونها صارت تبعثر نظراتها بأي شي .. ولا ردت ..
وأول مافتح باب المصعد طلعت منه بسرعة وطلع معاها ريان ..

ريان حس فيها : ههههههه .. امشي المجلس بس .. شكل ساروه ماراح تلقانا ..
رهف تمشي معاه : أوكي ..


.. نرجع لمسك ومشاري ..

مسك بعد ماتأكدت أن البطاقة حقت مشاري كانت بتقوله عن اللي سمعته من أماني بلحظة تهور بس مسكت لسانها على آخر لحظة ..

مسك راحت عند الباب ومسكت مقبضه بتطلع .. بس مشاري قاطعها وهو يقول بصوت شبه مسموع : متى يجي الثلاثاء بسرعة ..
مسك سمعته ونزلت راسها وطلعت بسرعة .. وبعد دقيقتين لحقها مشاري ورجعوا كلهم المجلس ..

سارة دخلت المجلس وشافتهم كلهم موجودين : شف شف وانا الي حست البيت كلهم حوس وأنتوا هنا ..
ريان : هههههههههه .. تعبنا وأحنا ننتظرك ..
روان بانتباه وبمكر تناظر ريان : من الي أحنا ؟؟..
ريان : ههههه .. مالك دخل ..

وظلوا يسولفون .. وطول الوقت يوسف يعاير ملاك على القطو اللي لحقها فيه .. وصارت الساعة تسع ونص والكل راح على بيته لأن بكرة يوم دراسي مو عطلة ..

خلونا نشوف مشاعر بعض أبطالنا يوم كل واحد جا بينام ونشوف شنو يفكر فيه ..

|~ مشاري~|

ياربي ياربي ما اصدق أن مسك جات غرفتي وكلمتها .. يارب تمم لي بخير ويجي يوم الثلاثاء .. ليه حسيتها أنها تبغى تقول شي .. لالا يمكن كانت مستحية مني .. بس شكلها كان يدل أنها شاكة بشي .. بس من وين لها بطاقتي .. ياليتك يا مسك الحين جنبي .. أوووف خلني أنام أحسن لي .. ( وحضن خدادية الفراش الصغيرة ونام وهو متحرق ليوم الثلاثاء ) ..

|~ مسك~|

يعني كلام أماني صحيح .. لالا بس يوم مشاري شاف بطاقته مابين على وجهه شي ومبين أنه مضيعها مو معطيها لأحد ..يمكن هاللعينة أماني تبغى تفرق بيني وبين مشاري .. بس لييييه شنو دخلها بالموضوع وشنو عرفها باسمه أساسا .. يارب ساعدني ..

|~ريان~|

رهف يارهف .. إيش حركتي بقلبي يارهف .. كنتي بين يديني اليوم .. ماتوقعتك بهالجمال .. سبحان من خلقك .. وانا شنو لي افكر فيها ..مو انا ريان اللي أحب من أول نظرة .. اووه خلني أنام للجامعة بكرة احسن لي ..

|~رهف~|

معقولة حبيته بهالسرعة .. مستحيل أصلا مافيه شي يدل أني أحبه .. أجل ليه افكر فيه الحين .. ياترى ريان يفكر فيني الحين ولا لأ .. صدق أني سخيفة اكيد مشغول .. من انا عشان يفكر فيني .. ( ونامت بعد ماتعبت من التفكير ) ..

|~ فارس~|

ياربي لازم أخطبها قبل ماتروح مني .. لي كم اسبوع ماشفتها .. وحشتني كثيير .. إنشالله تفكر هي الحين فيني .. بكرة بكرة لازم اخطبها .. ولا راح تروح من يديني .. وأخيرا بيتحقق الي تمنيته ..

|~ مشعل~|

حركات والله هالمشاري خطب وبيملك وفرح قلب امه .. ليه انا ما اخطب وأفرح امي .. بس أنا مافيه بالي وحدة .. أبغى أخذ وحدة اميل لها .. بس امي أغلى شي لازم أفضل فرحها على اللي ابغاه ..أنا لازم أفكر بهالموضوع جد لمتى بظل عزوبي .. هههه والله أني خبل بصير معنس على قولة ساميووه ولاتزوجت ..

|~سمر~|

أنا لازم ألقى حل لهالإيميل .. لازم احظره .. بس أنا احس اني احبه .. بس مو عدله اكلم ولد من ورا اهلي .. أنا لازم بكرة اقرر وخلاص ..


وكانت هذي أفكار بعض ابطالنا قبل لاينامون ..

&&&&&&&&&&&&&&&&&&&&&&&&

وجا يوم الاثنين على ابطالنا وهم يجهزون لملكة مسك يوم الثلاثاء .. وكلهم فرحانين لمشاري ومسك ..


عند مسك بغرفتها الساعة ثمان الليل ..

تذكرت المومري الي من أماني ركبته في جهازها وألف فكرة وفكرة تدور براسها .. شافت فايل مكتوب عليه الحقيقة لاتتغير ..
فتحته وشافت مقطع فيديو واحد ترددت انها تشغله .. بس يدها تلقائيا ضغطت زر الماوس على تشغيل وانصدمت من الي شافته .. وظلت فاتحة فمها .. وبعد ماخلص الفيديو ابتسمت لاشعوريا وظلت تفكر مدة خمس دقايق وتفكر بأماني كيف تشكرها على الي سوته ..

في مكان ثاني .. في بيت بومشعل في مكتب مشعل الي في الطابق الأرض ..

كان جالس مشعل على مكتبه ويرتب بعض الأوراق الخاصين بالمستشفى .. دق الباب ..

مشعل : ادخل ..
رامي فتح الباب ودخل عند اخوه مشعل وريحت الدخان قبله .. وكان شكله تعبااان مررة .. ومو عارف يمشي عدل من  التعب .. ومبين الحزن بعيونه ..

رامي جلس على الكرسي المقابل مكتب مشعل وحط يدينه على مكتب مشعل وحط راسه فوقهم وصار صوته يتحجرش ويبكي بهدوء وبحرقة : أنا ماعاد فيني أحتمل أنا تعبت تـــعبت يامشعل  ( ورفع راسه يناظر مشعل أخوه و دموعه مغرقة عيونه الي انسابت على خدينه وتمر على ذقنه وتطيح .. ورامي الي مابكى من شهور ومستحيل يشوفه احد يبكي انهار قدام أخوه مشعل ) ..



نهــــــآآية البارت العشرون .. ^^

أرائكم وتوقعاتكم تهمني ..^^

&&&&&&&&&&&&&&&&&&&&&&&&&&&&&&


~| البــآرت الوآحــ والعشرين ــد|~



رامي جلس على الكرسي المقابل مكتب مشعل وحط يدينه على مكتب مشعل وحط راسه فوقهم وصار صوته يتحجرش ويبكي بهدوء وبحرقة : أنا ماعاد فيني أحتمل أنا تعبت تـــعبت يامشعل  ( ورفع راسه يناظر مشعل أخوه و دموعه مغرقة عيونه الي انسابت على خدينه وتمر على ذقنه وتطيح .. ورامي الي مابكى من شهور ومستحيل يشوفه احد يبكي انهار قدام أخوه مشعل ) ..

مشعل ترك الأوراق اللي بين يدينه بهدوء بس لازال ماسك قلمه بيده اليسار ويناظر أخوه رامي ينظرات حزن .. ويقول في نفسه "" ودي .. ودي يارامي ألمك لصدري الحين .. بس أنا أبغاك تفرغ حزنك المكبوت .. ودي أطلع كل الحزن من قلبك دفعة وحدة من دون ماتتعذب .. بس موبيدي .. بيدك أنت .. ابكي يا رامي ابكي وريح نفسك "" .. ولا رد على رامي وهو يتقطع على حال أخوه ..
رامي يتكلم وهو متكي بيدينه على مكتب مشعل ودافن وجهه في يدينه ويبكي : مم .. مششــعل .. والله .. والله مو قادغ ( قادر)  أصدق كيف ..!

مشعل ماتحمل يشوف أخوه كذا أكثر ترك القلم اللي بيده وقام من كرسيه وراح وقف جنب رامي .. ولفه على جهته و رامي بدوره حضن أخوه مشعل وقام يبكي بصوت عالي ..

مشعل يلملم أخوه على صدره وهو يمسح على ظهره ويهمس لرامي في اذنه بحزن ويحاول يتماسك عشان أخوه رامي : رامي مو عيب أنك تبكي .. ابكي .. ابكي لاتخلي الحزن في صدرك هالمدة ..

ما أمدى مشعل خلص كلامه إلا يندق الباب ثلاث مرات وينفتح الباب ..

دخلت بهيبتها وقوتها وصبرها المعتاد وهي تناظر ولدها مشعل اللي لام أخوه على صدره ويحاول يهديه .. أكيد عرفتوها .. أم مشعل ..

مشعل وهو لحد الحين لام أخوه لصدره وبصوت هادي يكلم أمه : تفضلي يمـه ارتاحي ..

رامي هدى شوي يوم حس أن أمه دخلت بس لازال يبكي بصوت مكتوم ويهتز جسمه .. مايبغى يحزنها أكثر وتشوف دموعه ..

أم مشعل توجهت للكرسي الي قبال الكرسي اللي كان رامي جالس عليه .. وجلست وهي متماسكة وبصبر وهدوء : رامي تعال أجلس ..

رامي تشبث بأخوه مشعل أكثر وهو حاط راسه على كتف مشعل ومغمض عيونه بقوة ويبكي بصمت وجسمه يهتز أكثر .. ولا رد على أمه ولا تحرك ..

مشعل يهمس لرامي وهو يمسح على ظهره : رامي .. روح أجلس قبال امي .. امي تبيك ..

رامي خفت مسكته لمشعل بس ماتركه وهدى تماما .. وكأنه يجمع أنفاسه ..

أم مشعل بحنيه : حبيبي رامي تعال ..

رامي تلقائيا ترك مشعل ولف على أمه .. وكان شكله تعبااان وذبلان بالمرة وعيونه لحد الحين فيها شوي دموع وعلى خدينه مبين أنه كان يبكي بحرقة .. وبدل مايجلس على الكرسي اللي قبال أمه ركع على رجلينه وحط يدينه على رجول أمه وحط راسه فوقهم وبصوت متقطع ويحاول يجمعه على بعضه : آآ .. آآمــغي ( آمري) .. يـ يـ.. يممـه ..

أم مشعل تمسح على شعر ولدها بهدوء وترفع راسه تناظر عيونه الخضر المايلين للإزرراق اللي تناظرها بحزن وآسى .. وتمسح دموع ولدها بأطرف كم جلابيتها وقالت بهدوء وصبر وحنان الأم :
إذا أنتثر دمع عينك سوي سواتي ... قول بكمك كذيا ثم مشيها
(ومررت كم جلابيتها على عيون رامي ومسحت دموعه .. ومسكت ذقنه بأطرف أصابعه وهي تناظر عيونه وكملت ) ..
الحزن يوم المفارق عامل(ن) ذاتي ... فطرة في الإنسان مايقدر يخليها

رامي مازال على وضعيته .. ويهتز جسمه وهو يناظر أمه .. ويمسح دموعه مثل الأطفال مرة ثانية بأطرف كم قميصه ويشهق بالخفيف وكلامه متقطع وكأنه مستعد للبكاء مرة ثانية : لل..ليه .. ليـه غغ ..غاااح ( راااح ) وخخ..خلانــي .. لل..لـيه دد..داايم أحح .. أحلم ف..فيـه .. ل..للـيه أأأتذكـغه ( أتذكره ) .. ددآآيم .. ( وسكت ومسح عيونه مرة ثانية مثل الأطفال ويناظر امه .. وكأنه ينتظر منها شي يثبت عكس اللي قاله ) ..

مشعل رجع جلس على كرسيه مرة ثانية وهو متأثر من كلام أخوه مرة وحط يده اليسار على وجهه يغطيه عشان يتماسك ..ويبلع ريقه مليون مرة .. عشان لايتذكر حزنه .. ويصير مثل رامي .. يبغى يصير سند لأمه وأخته مايبغى يضعف ..

أم مشعل قامت من الكرسي بكبره ومسكت يدين رامي وسحبته كأنها تسحب طفل وتوجهت لجلسة كنب موجودة على جنب وجلست على كنبه تكفي تقريبا لثلاث أشخاص .. وجلست رامي جنبها واسدحته على رجولها وهي تحرك شعره الطويل : رامي .. كلنا فاقدينه .. أنت لازم تفرغ الحزن المكبوت في صدرك .. من توفى .. ( وبلعت ريقها وقالتها وهي تضرب على الوتر الحساس عند رامي وعندها ) .. من توفى الغالي وأنت مابكيت .. وقمت تدخن يا ولدي حرام الي تسويه بعمرك .. حراام .. فرغ حزنك.. ابكي يارامي ابكي .. ولا تروح تفرغه بطريقة ثانية .. البكا مو عيب ..

رامي من سمع كلام أمه رجع يبكي بحرقة وبصوت عالي شوي : للليه .. لليه .. لليه .. ما أأأخذني معاااه ..

طبعا كلكم عرفتوا الحين ليه رامي يبكي .. رامي من توفى ابوه نزل عليه الخبر مثل الصاعقة ومن كثر أنه مو مصدق مابكى ولا فرغ حزنه من توفى أبوه .. كان يحاول بكل طرقه أنه مايبكي .. وقام يدخن عشان يتناسى حزنه .. بس  ماتحمل وقام يبكي لانه فاقد أبوه بالمررة ودايم يتذكره ويحلم فيه .. لأنه كان بالمرررة متعلق في ابوه وأقرب واحد لأبوه .. مع أن سمر أخر العنقود .. بس رامي يميل لأبوه بدرجة كبيييرة ..

أم مشعل تمسح على راسه : رامي تعوذ من إبليس هذا قضاء الله وقدره .. أنت تبغاني  أموت إذا أنت مت  ..
رامي وكأن كلام أمه نغزه وقف بكي ناظرها وهو منسدح ويتكلم بنحيب : يمه تكفين لاتتغكيني ( لاتتركيني) مثل ماتغكني (تركني) ابوي ..

فجأة تدخل سمر وهي مبتسمة وماسكه بيدينها الفستان اللي راح تلبسه لملكة مسك بكرة  .. لأنها كانت رايحة مع البنات يشترون ملابس للملكة بس مسك ماراحت معاهم لأنها اشترت قبلهم .. انخطف لون وجهها يوم شافت رامي على هالوضعية عند أمها يبكي وعيونه متورمه .. ومشعل جالس على مكتبه وحاط يده على وجهه .. دخلت وهي خايفة بالمررة وبصوتها الناعم : يمــه .. رامي .. مشعل .. شفيكم .. فيه شي ..

&&&&&&&&&&&&&&&&&&&&&&&&&&&&&&&&&&&

بنفس الوقت في مكان ثاني عند مسك ..


مسك جالسة على سريرها وقدامها لابتوبها وانتهت من مشاهدة الفيديو للمرة الثالثة وكان محتوى الفيديو طبعا متلاعب فيه من قبل أماني وصديقاتها .. مخلين اللقطات اللي مشاري كان فيها يناظر ريان ويبتسم .. ودامجينها بطريقة احترافيه مع صورة أماني .. وحاطين اللقطات اللي يقرب مشاري من أماني .. وأماني خايفة ومشاري يبتسم .. بس بعدين صار الفيديو أسود وطلعت كتابة باللون الأبيض :: إلى هنا وبس ماأقدر أوريك أكثر :: .. وهي مو مصدقة وتبتسم .. وتقول بنفسها "" كيف أشكر أماني .. بس هذي وحدة صااايعة .. ضايعة .. بس هي فتحت عيوني على أشياء ما اعرفها عن مشاري .."" ودمعت عيونها ..وقالت بصوت هامس وكأنها تكلم أحد جنبها : ليه يامشاري كذا .. ليه .. ليه يا أماني .. ليه تعطيني الفيديو الحين وبكرة ملكتي معاه .. أنــ...

إلا يندق باب غرفتها ويقطع عليها أفكارها ..

مسك بسرعة سكرت الفايل اللي فيه الفيديو بكبره : تفضــل ..

انفتح الباب وطل فارس براسه وهو يبتسم : كيف العرووسة ..؟؟
مسك ابتسمت مجاملة لاخوها : هههه الحمدلله .. بغيت شي ..؟؟
فارس : أفاا طرده هي .. وانا اللي اقول اشوف أختي العروسة إذا تبغى شي ..
مسك : ههه لا بس كأنك تبغى تقول شي ..
فارس : خخخ كاشفتني والله .. شوفي توها سارة واصلة من السوق والبنات شكلهم كل وحدة راحت على بيتها ترتاح .. بس في وحدة مع سارة ..
مسك عقدت حواجبها : ميين ؟؟ ..
فارس : حزري فزري ..
مسك برجا: فروووس مييين ..؟؟
فارس ابتسم لها : رنووو صديقتك جاية تشوفك وتتطمن عليك قبل بكرة ..
مسك انقزت : رنا صديقتي جات ..
فارس : هههههه .. شفيك .. إيه تحت جالسة مع سارة ..
مسك : وانت شنو دراك ..
فارس : توني بنزل وشفتهم من فوق .. فقلت أجي أعطيك خبر قبل لا أنزل ..
مسك : يوووه أحس شكلي مو مرتب ..
فارس رفع حاجبه : الحمدلله والشكر .. صدق بنات شلابسة أنتي .. جينز وتي شيرت حلو .. مافيها شي ..
مسك تناظر لبسها بالمراية : يعني حلو ..
فارس : إيه حلو .. ( ويناظر ساعته ) .. أقول مع السلامة أنا ماشي عندي موعد ..
مسك لفت عليه : موعد شنو ؟؟
فارس : آآه منك هذا بتتزوج وملقوفة .. بس بقولك أنا مواعد صديقي ويوسف وسامي أن احنا نتجمع اليوم .. خلاص ..
مسك : آهآآآآ ..
فارس : باي ..
مسك : بايات ..

ونزل فارس ومر من جهة الصالة اللي جالسين فيها سارة و رنا فحب يسلم عليها قبل لايطلع .. ناظر رنا وهو يبتسم : هلا رنا .. كيف حالك ..؟؟
رنا ابتسمت له : هلا بك .. الحمدلله بخير وانت إنشالله طيب ..
فارس يحرك مفتاح سيارته الي في يده اليمين ويده اليسار ماسك جواله : ماشي الحال ..
ويدق جوال فارس ويرد عليه ويناظر رنا مبتسم  : أخليكم .. ( وطلع وهو يكلم جوال ) ..

رنا تناظر باب الصالة بعد ماطلع فارس ..
سارة تدق رنا بكوعها وهي تمزح : طيب درينا أنك من معجبات أخوي .. خلاص راح بح بـح ..
رنا لفت على سارة : ههه ياثقل مزحك .. وين مسوك بعد قلبي ..
بنفس اللحظة نزلت مسك وهي فاتحة ذراعينها : يابعد قلبي أنتي والله .. كيف حالك ..
رنا قامت وحضنت مسك وهي تبتسم : أنا بخير دامك بخير ..
سارة تتسبب فيها بمزح : هــيه هيييه شنو بقيتي لمشاري حق بكرة ..
رنا : ههههههههههههه ..
مسك ما ادري كيف ابتسمت عشان ما حد يحس فيها : ههه رنوو ماعليك منها .. تعالي عندي بغرفتي ..
رنا : هههه يلا ..

راحو ثنتينهم لغرفة مسك .. ولازالت سارة في الصالة وهي ماسكة أكياس الأشياء اللي شرتهم من السوق وتكلم حالها : شــف شف مشوا من صدقهم وتركوني .. خل أروح أرتب الأغراض للملكة بكرة ..

وتوها بتصعد إلا تسمع صوت أسيل تصارخ وتركض ناحيتها و وراها سالم يركض وهو معصب ..

سارة مسكت اسيل عن سالم : سلووم شفيك عليها ..
سالم معصب ويتكلم وهو شبه يصارخ : شوفي الغبييية تشمخ اسطواناتي حقين البلاي ستيشن ..
سارة ما أدري من وين جاها الإصلاح .. ولا هي بالعادة تزيد الطين بلة وتخليهم يتحاربون ..  ومسكت أسيل عشان لايضربها سالم : خلاص أنت روح وهي ماراح تجي..
سالم ناظر أسيل نظرة خلتها تبكي : حماارة .. ( وراح ) ..

أسيل تبكي .. وإذا ماسكتت في البداية بتبتدي بالمناحة ..

سارة وهي ماسكة يد أسيل بيدها اليمين ويدها اليسار ماسكة الاكياس : سكتي تعالي شوفي شنو شريت لك معاي ..
أسيل على طول سكتت ومشت مع سارة .. وراحوا ثنتينهم غرفة سارة ..

&&&&&&&&&&&&&&&&&&&&&&&&&&&&&&&&&&&

نرجع بيت بو مشعل وبالضبط في مكتب مشعل ..


سمر عيونها تتنقل بين مشعل وأمها والاهم رامي اللي أرعبها منظره .. وقلبها يدق دق : شفيكم ؟؟ فيه شي ..
مشعل رفع راسه وهو يبتسم لها يطمنها : هلا سمور لا مافيه شي .. ( ويناظر الفستان اللي في يدينها .. وقال وهو يبغى يضيع السالفة ) .. أشوف اللي شريتيه ؟؟
سمر ماهي بحول الفستان اللي بين يدينها .. وقربت من أمها ورامي : رااامي شنو فيك .. يمه شفيه رامي ..

رامي اللي هدى من البكي وسكت وكأن دموعه خلصت من دخلت سمر .. مايبغى سمر بالذات تشوف دموعه وتعرف ليه .. لأنها راح تتذكر أبوها وتبكي .. فتعدل وجلس وهو يمسح دموعه بأطرف اكمامه ويبتسم لها بالخفيف من بين تعبه النفسي والجسدي : مافيني شي .. بس أحس أني تعبان شوي ..
سمر تلقائيا حطت يدها على جبهته : فيك حرارة شوي .. أحسك مررة تعبان مو شوي وعيونك ذبلانة ..
رامي قام من الكنب يترنح بمشيته وهو كاتم عبرته : انا غايح ( رايح ) الحمام ( وأنتوا بكرامة ) ..

ماكمل نص طريقه للباب إلا وقف لثانيتين وحس أن الدنيا بدت تظلم بعيونه ووجهه أصفر .. مسك راسه بيدينه .. وتوه بيتهاوى على الارض بس مشعل اللي كان يراقب رامي أسرع ومسكه عشان لايطيح ..

مشعل ناظر سمر وهو متوتر بس يحاول يخفيه : سمر جيبي ماي .. وجيبي شوي من اللي بقا من الغدا ..

سمر بسرعة راحت ركض تجيب اللي قال لها عنه مشعل ..

أم مشعل خايفة على ولدها لايصير فيه شي بس متماسكة عشان لايتأزم الوضع : مشعل وده المستشفى شكله تعبان مرة ..

مشعل شال بكل قوته رامي وطلع فيه الصالة وسدحه على الكنب .. وأمه تمشي وراه ..

مشعل : هالخبل شكله ما أكل من يومين .. صاير خفيف .. بشربه ماي وبأكله من اللي بقى من الغدا لمن يستوي العشا .. وإذا ماتحسن بوديه المستشفى يحطون له مغذي بدل الأيام اللي ما أكل فيها ..

أم مشعل متماسكة وصابرة : انا بروح أسوي العشا الحين ..

وراحت أم مشعل تسوي العشا وجات سمر وهي ماسكة بيدينها صينية فيها كاسين واحد ماي و واحد عصير فراولة وصحن فيه صحن رز متوسط الحجم وفيه شوي دجاج ..

سمر حطت الصينية على الطاولة الصغيرة اللي قبالهم وقالت بخوف : تفضل ..

مشعل على طول أخذ كاس الماي وميله على يديه عشان يصب شوي .. ورشه على رامي ومسح وجهه .. ولما رامي ماتحرك .. توتر أكثر مشعل بس تماسك قدام سمر اللي تناظره بخوف شديد .. جلس وحط راس رامي على ذراعه وبيده الثانية ماسك الكاس قربه من فم رامي وشربه شووي .. وفتح رامي نص عيونه بتعــب وإرهاق شديد ..

مشعل بتوتر : أنت خبل .. ليه ما أكلت وزنك نازل .. والدخان اللي بيذبحك ..

رامي مارد لانه مو قادر يتكلم أساسا ..

مشعل يمد الكاس لسمر : سمر خذي وعطيني كاس العصير ..

سمر بسرعة أخذت الكاس منه وأعطته كاس العصير ..

ظل مشعل يشرب رامي العصير بهدوء  وشوي شوي .. ظل تقريبا عشر دقايق وهو يشرب رامي بشوي شوي .. وبعدها أكله من الرز ..

جات أم مشعل وهي حاطة يدها على قلبها : ها صحى ..
رامي لف راسه ببطئ لأمه وهو تعبان ويفتح بعيونه ويسكرهم ببطئ شديد : يمـه صحيت .. لاتخافين ..
أم مشعل شافت حال ولدها كل ماله يزيد : مشعل .. يتعشى الحين وتوديه يحطون له مغذي ..
مشعل وهو يحط الملعقة اللي فيها رز في فم رامي : إنشالله يمـه .. لاتحاتين ..
أم مشعل : هذا أنا بجيب الأكل هنا أحسن ..
سمر وقفت تساعد أمها : يلا ..

&&&&&&&&&&&&&&&&&&&&&&&&&&&&&&&&&&&&&&

نروح عند فارس مع سامي ويوسف وصديقهم ..

في المجمع .. في الكوفي توهم جالسين ..

فارس : يوسف .. سامي .. هذا صديقي جهاد اللي قلت لكم عنه .. جهاد .. هذا يوسف وهذا سامي ..
جهاد : تشرفنا ..
يوسف وسامي : الشرف لنا ..
يوسف : جهاد أنت اللي متعرف عليه فارس من النت صح ..؟؟

&&&&&&&&&&&&&&&&&&&&&&&

خلوني أعرفكم على جهاد ..

جهاد شخص طيوب وحبوب ومن النوعية الهادية بس أحيانا يقلب ويصير رجة .. من ناحية شكله لون بشرته قمحي وعيونه مو وساع ولا صغار ولونهم بني غامق وملامحه مخططة وحلوة .. وشعره ناعم وطوله عادي .. وشكله مناسب على شخصيته .. يعرف كيف يقلب الطاولة في الحوار لنفسه .. وعنده أسلوب تحاور وإقناع عجيب ..

&&&&&&&&&&&&&&&&&&&&&&
جهاد ابتسم : إيوا .. شكل فارس فاضحني عندكم ..
فارس ابتسم : ههههه ..
سامي : أنت قدنا صح .. في ثالث ؟؟..
جهاد : يـس ..
فارس باعتراض : لا من قال ؟؟

الثلاثة لفوا على فارس ..

فارس : أنا 19 وأنتوا 18 أنا أكبر منكم بسنة ..
يوسف وسامي رموا عليه ملاعق البلاستك الي على الطاولة اللي كانو ياكلون فيها كيكة .. وبنفس الوقت قالوا : اذلف ..

فارس اللي نقز قبل لاتوصل الملاعق له .. ضحك هو وجهاد : هههههههه ..
سامي : ذبحتنا أكبر منكم أكبر منكم .. يالعجوز ..
الكل : هههههه..
يوسف يشرب من الكبتشينو اللي عنده : تصدقون ودي أسوي عزيمة في بيتنا بس ..
سامي وفارس وجهاد بنفس الوقت : بس شنو ؟؟؟..
يوسف ناظرهم وهو يبتسم : بس ماعندي خوات يستقبلون خواتكم .. أو يرتبون ويساعدون أمي .. أو اخت أتخانق معاها بدل تريييك ..
سامي وفارس سكتوا وحسوا في يوسف ..
جهاد اللي تكلم : عادي يايوسف وحتى لو ماعندك خوات ما راح تتوقف الدنيا .. شوفني أنا مثلا .. عندي خوات أكبر مني وكلهم متزوجات إلا وحدة .. وكل وحدة مشغولة بحالها .. وصحيح عندي أخو .. بس أصغر مني بالمرة .. 6 سنوات ما أقدر أسولف معاه عن اللي أبيه .. يعني انا عندي خوات بس كل وحدة في بيت زوجها .. واللي ماتزوجت مشغولة بالجامعة وماتفضى دايم عشان تجلس معاي .. واخوي بزر ..
يوسف ناظر جهاد وكانه رضى بكلامه : تصدق اقنعتي ..

جهاد اكتفى بالإبتسامة ..

وظلوا يسولفون ويتعرفون على بعض أكثر ..

&&&&&&&&&&&&&&&&&&&&&&&&&&&&&&&&

نروح لبيت بومشاري ..

روان ورهف واقفين في وهم في الصالة لابسين اللي شروا من السوق يورون أبوهم وأمهم ومشاري ..

مشاري يصفر : حلو والله .. أهم شي تكشخون بكرة يوم أخوكم .. إذا ماكشختو بهون
بومشاري : لالالالا .. أنا ماصدقت أنك بغيت تتزوج ..
الكل : ههههههههههه ..
رهف تدور حول نفسها : يبـه .. لاتصدقه .. تراه بيموت ويجي بكرة وحتى لو أنت رفضت .. بيملك بيملك ..
مشاري رمى عليها علبة المناديل : أم لسانين ..
الكل : ههههههههههه ..
روان تدور حول نفسها : شرايك يبـه ؟؟
بومشاري : أكيد حلو لأنك لابسته ..
روان : عيونك الحلوة يبـه .. ها يمـه شرايك حلو مثل أبوي ولا ؟؟..
أم مشاري : لا مدام أبوك قال حلو .. مايحتاج تسأليني ..
بومشاري : تسأل عنك العافية ..
مشاري : لالا أنا ما أقدر .. انا بقوم لا أخترب .. أبغى أخترب بكرة مو الحين ..
الكل : هههههههه ..
رهف : أنت مخترب ومخلص ..
مشاري وهو يصعد الدرج : ههههههههههه انطمي ..

يرن التليفون ..

روان ردت : هلا وغلا .. إيوا .. دقيقة .. رهووووف ملوك متصلة عشان نخطط على بكرة شنو نسوي بمسك .. خبرك لازم نسوي مقلب ولا مايصير ..
رهف رفعت حواجبها بشر : ههه ذكرتيني والله هاتي السماعة ولا قولي لها تكلمني جوال أنا بروح الغرفة ابدل وتعالي إذا تبغين تخططين معانا ..
روان : مايبغى لها سؤال أكيد بجي .. ( وتكلم ملاك ) .. أنا ورهف بنروح الغرفة نبدل وكلمينا على الجوال .. ههههههه .. طيب أحنا بنكلمك .. بايات ..
رهف : شفيك تضحيكين ..
روان : ههه هالخبلة تقول اتصلوا علي أنتوا لايخلص رصيدي .. بخييلة
رهف : هههههههههههه ..

ورقوا الدرج وبدلوا واتصلوا على ملاك وخططوا حق الملكة ..

&&&&&&&&&&&&&&&&&&&&&&&&&&&&&&&&


نروح لبيت بوأحمد ..

أحمد : أجل مشاري نوا يملك خلاص ..
دانيا بفرح : إيوا ..
ياسر دخل عرض كعادته : وأنتي ليه شاقة الضحكة من الأذن للأذن ..
دانة ردت بدل دانيا وهي فرحانة : أخيرا جا شي فرح يونس .. من زمان عن هالأشياء ..
أحمد : يالكذااااااابة .. أنا قبل شهر ملكت ..
دانيا : أنت قلتها قبل شهر ..
أحمد ماسك جواله وقام وهو حاطه على أذنه : هلا بقلبي ودنيتي ..
دانة ودانيا وياسر : أوووووه ..
ياسر : أحمدووه رووح عند مشاريووه عطه كورس بالحب ..
دانيا : لا مايحتاج ولا مشاريووه بالحب ماحد ينافسه ..
دانة : هي أنت اطلع كلم بغرفتك .. مو قدام البزران تخربهم ..

أحمد ناظرهم باطرف عينه .. وهو يطلع لغرفته ..

الكل : ههههههههههههههه ..
ياسر تذكر : هــي هــي انتي من البزران إذا قاصدتني .. تراني أعرف اكثر منك ..

دانة ودانيا رموا عليه الخداديات حقين الكنبه عليه بقوة ..

ياسر مات من الضحك : هههههههههه ..

دانيا : اقول دانة قومي نجرب الأغراض اللي شريناهم ..
دانة : يلا ..
ياسر : لالا .. لاتروحون ..

دانة ودانيا ماعبروه ومشوا .. وهو ياسر بدوره شغل التلفزيون وجلس يتابع فلم أكشن ..

&&&&&&&&&&&&&&&&&&&&&&&&&&&


نرجع لبيت بو مشعل ..

تعشوا وخلصوا .. بس رامي لحد الحين تعبان ..

سمر : وين سامي ..
مشعل : مع فارس ويوسف ..

أم مشعل تناظر مشعل ومشعل فهم عليها قبل لاتتكلم ..

مشعل قام : رامي يلا على المستشفى ..
رامي بتعب : مايحتاج ..
ام مشعل : رامي .. لاتعاند .. وقم روح المستشفى .. ولا ماراح أرضى عليك ..
رامي كل شي ولا زعل أمه : ولا تزعلين ..هذا أنا قمت ..

وقف رامي ببطئ وهو مو قادر يمشي عدل .. فمسكه مشعل ..
أم مشعل : وتقول مايحتاج ..

ودى مشعل رامي المستشفى وركبوا له مغذي .. وحذره الدكتور أنه إذا ما أقلع عن التدخين وهو بهالحال بتزيد حالته  ..

&&&&&&&&&&&&&&&&&&&&&&&&&&&&


في بيت بوفارس على الساعة تسع ونص ..

رجع فارس البيت .. وبدل مايتوجه لغرفته توجه لغرفة مسك .. ودق الباب ثلاث دقات ..

مسك : تفضل ..
فارس فتح الباب ودخل : مافيه أحد ..
مسك : لا رنوو توها راحت .. وسارة نايمة من الحين عشان الملكة ..
فارس : وطبعا مافيه دوامات ..
مسك : أكيد .. سارة وملاك وروان ورهف قالوا أن هذي اهم قاعدة بحياتهم .. في أي مناسبة زواج .. ملكة .. ولادة .. لازم غياب ..
فارس : هههههههه ..
مسك : فارس أحسك من اليوم تبغى تقول لي شي ..
فارس حك راسه بتفكير وجلس على سرير مسك : إممممم إيوا ..
مسك : شنو ؟؟..
فارس مسك يدين مسك وقام يلعب بأصابعها : إمممم أدري أن ماعندي سالفة لو بقولك الحين وبكرة ملكتك ..
مسك زاد فضولها وفي قلبها منقهرة من كلمة ملكتك : لا عادي قول ..
فارس لازال يلعب بأصابعها : إممم طيب .. أنا .. أنا أبغى أخطب ..
مسك تناظره بعدم تصديق : طيب بس توك صغير ..
فارس : الله يهديك أنا مو صغير عمري 19 وأنا قلت بخطب .. يعني سنتين بعدين أملك ..
مسك استوعبت وشقت حلجها من الإبتسامة : صدق .. طيب من هي سعيدة الحظ اللي بتاخذ أخوي ؟؟..
فارس ناظرها وهو مبتسم وفيه الربكة .. ومسك من عرفت اسمها طاااااااارت من الفرح ..
مسك : ما أصدق أنك تبغى تخطبها .. وناااااااسة ..
فارس : ها بس الموضوع بيني وبينك .. سأليها بعدين قولي لي ..
مسك وكأنها نست الفيديو ومستانسة من الخبر اللي سمعته من أخوها : ولا يهمك ..

طلع فارس وقلبه يرقص .. ومتأمل على الموافقة ..

مسك ظلت في غرفتها تفكر في فارس وتتخيل أنه يتزوج .. وفجأة قلبت ملامحها للحزن .. وقالت لنفسها "" أنا لازم أقرر من الحين وأعرف الحق "" ..

&&&&&&&&&&&&&&&&&&&&&&&&&&&&


يوم الملكة ..


مسوين حفلة عائلية في بيت بوفارس .. والعائلات اللي حضرت ( بومشاري ـ بوأحمد ـ بوفيصل ـ بويوسف ـ بومشعل ) ..

وطبعا البنات والشباب غابوا عن المدرسة والجامعة بحجة الملكة ..

الساعة ثمان ونص الليل ..

البنات مشغلين دي جي و انواع الرقص والوناسة وكل وحدة بزينتها البسيطة تقول الزود عندي .. والحريم جالسات يسولفون .. وأحيانا يصفقون يشجعون البنات ..

مسك كانت جالسة على كرسي والتوتر واضح عليها وتناظر البنات وهي ترتجف ..

روان تسأل ملاك : ها نسوي المقلب الحين ..
ملاك : لالا لمن يملكون احسن ..
روان : أوكيك ..

&&&&&&&&&&&&&&&&&&&&&&&&&&&

عند الرجاجيل بالمجلس ..

المكان ماليه ريحة البخور والعطور وجالسين يسولفون ينتظرون الشيخ يجي عشان يملكون ..

أحمد : ألف ألف مبروك ..
مشاري : الله يبارك ..
مشعل : لالا يا مشاري .. كيف تملك قبلي ..
الشباب : ههههههههههه ..
ريان : ليه هو أنت خطبت قبل ..؟؟
سامي حط يده على كتف أخوه مشعل وقال بطريقة تضحك : ماعليكم منه بيعجز ولا تزوج ..
الشباب : هههههه ..
مشعل مسك سامي عشان يطلعه برا ..
فارس : على وين ..
مشعل : مستحيل يظل هنا ولا يموت من ريحة البخور .. عنده الربو تعرف ..
يوسف : أها .. ويييييييوووو بيطلع بروحه برااا .. ويييييوووو ..
سامي ابتسم له ومد له لسانه وطلع مع مشعل برا ..
سامي : أرجع داخل ..
مشعل : وأتركك كأنك قطو هنا بروحك .. بصراحة راحمك ..
سامي من داخله منقهر شوي بس ضحك على كلام أخوه : هههههههههه ..
مشعل : تعال خلنا نجلس بالحديقة ..
سامي يضبط غترته البيضا : يلا ..

&&&&&&&&&&&&&&&&&&&&&

عند الحريم ...

بعد ربع ساعة جات أم فارس لمسك : يلا مسك قومي عشان يسألك الشيخ وتوقعين ..

هنا مسك طاح قلبها من الخوف ومن زود الخوف ماتكلمت ومشت ورا أمها ..

سارة تضرب ملاك بكوعها : قومي نشوف لايفوتك ..
روان نقزت : يلا ..

وراحوا ثلاثتهم ورا مسك وأم فارس يشوفون ..

&&&&&&&&&&&

عند مشاري والشيخ وبوفارس وبومشاري واقفين ورا باب الصالة ..

الشيخ يكلم مسك من ورا الباب : أنتي مسك محمد ال........
مسك بلعت ريقها : إيوا ..
الشيخ : هل تقبلين مشاري عبدالكريم ال ........ زوج لك ؟؟..

مسك بهاللحظة سكتت وماعرفت ترد ..

الشيخ كرر عليها السؤال : مسك هل تقبلين  مشاري عبدالكريم ال ....... زوج لك ؟؟..

ونفس الشي مسك ساكته وماردت .. هنا مشاري طاح قلبه وخاف انها ماتوافق ..

بوفارس يكلم أم فارس : شفيها ؟؟ ..
أم فارس : لا بس يمكن مستحية ... مسك يلا قولي ..
مسك بصعوبة تتكلم وبصوت خافت: ممموااافقة ..
أم فارس : علي صوتك ..
مسك علت صوتها : موااافقة ..
مشاري هنا طااااااااااااااار من الفرحة ومن زود الفرحة رجع المجلس وهو يركض ..

الشيخ : تفضل يابوفارس عطها توقع هنا ..
بوفارس اخذ الكتاب ودخل على أطرف باب الصالة : أم فارس عطيها توقع هنا ..
أم فارس أخذت الكتاب : طيب ..

ولفت أم فارس على مسك وهي مبتسمة : يلا ياحبيتي وقعي هنا ..
مسك أخذت القلم من وسط الكتاب وهي تناظر مكان التوقيع : ممكن يمه عطيني الكتاب بحطه بالأرض وأنا بجلس عشان أوقع ..

أم فارس عطت الكتاب مسك .. ومسك أخذته وجلست وحطته على الأرض وهي ماسكة القلم وحاطته فوق مكان التوقيع وتناظره مده .. وكأنها تفكر كيف ترسم مستقبلها ..

أم فارس تشجع بنتها : يلا مسووك وقعي لاتخافين ..

مسك جالسة على الأرض وتنفس بسرعة وعيونها غرغرت من الدموع وحطت القلم على الكتاب بهدوء ونزلت راسها ودموعها تناثروا بالأرض وتشهق وهي تبكي: أنا مو موااااااافقة ...

نهــــــآآية البارت الوآحـــ والعشرون ــد .. ^^

أرائكم وتوقعاتكم تهمني ..^^

&&&&&&&&&&&&&&&&&&&&&&&&&&&&&&


~| البــآرت الثــ والعشرين ــآني|~



مسك جالسة على الأرض وتتنفس بسرعة وعيونها غرغرت من الدموع وحطت القلم على الكتاب بهدوء ونزلت راسها ودموعها تناثروا بالأرض وتشهق وهي تبكي: أنا مو موااااااافقة ...

أم فارس من المفاجأة تبغى تتأكد أن اللي سمعته غلط .. باستغراب قالت : مسك شفيك يلا وقعي ..
مسك وهي لحد الحين منزلة راسها وحطت يدينها على وجها وهي تبكي وتشهق بالخفيف : أأ.. أأنا مااا أب..أبغـآآه .. مااأبغآآه ..

بوفارس وبومشاري والشيخ سمعوا كلام مسك .. وبومشاري وبوفارس يناظرون بعض ومستغربين ..

بوفارس يتلاحق الموقف : ماعليه يالشيخ ويابومشاري أنتوا روحوا المجلس وانا أشوف السالفة إنشالله كل خير ..
بومشاري وهو يحاول يضبط نفسه : حصل خير ..

وراح الشيخ مع بومشاري للمجلس ..
بوفارس على طول دخل على الصالة بس من الأطرف ..

عند سارة وروان وملاك اللي طلعت عيونهم يوم سمعوا كلام مسك ..
سارة لفت بعيونها على روان وملاك اللي تصنموا يوم سمعوا كلام مسك اللي ماتوقعوه أبدا .. ماحبت أبدا يشوفون شنو راح يصير بعد اللي سمعوه : بنات يلا خلونا نرجع ..
روان وملاك لفوا على سارة وهم في قمه التعجب : بــس ....
سارة قاطعتهم بتوتر : خلونا نروح يمكن سوء تفاهم وأكيد أقصد مستحيل ترفضه .. أكيد تمزح ..
روان وهي مومصدقة تأشر بأطرف صبعها على جهة مسك : بس مو كذا مزح ..
سارة مدت يدها اليسار ونزلت صبع روان : روان خلاص ..

ملاك اللي فهمت وبعدها روان فهمت شنو تقصد سارة رجعوا ولا كأن شي صاير ..

&&&&&&&&&&&

عند ناس ثانين شافوا بومشاري والشيخ يرجعون للمجلس بدون بوفارس اللي دخل بالصالة ووجهه شبه معصب .. بس هم مايعرفون ليش.. عرفتوهم اللي كانوا جالسين بالحديقة .. مشعل وسامي ..

سامي لف على أخوه يستفسر من اللي توهم شافوه .. ومشعل بدوره فهم على سامي ..

مشعل : ساميوه ابغى أعرف ليه أنت صرت ملقوف كذا هاه ؟؟.. يا أخي يمكن شي خاص فيهم ..
سامي رفع يده اليسار ورفع صبعه الإبهام : أولا أنا سامي مو ( ويقلد على مشعل ) ساميووه .. ( ويرفع صبعه السبابة يكمل ) ثانيا أنا مو ملقوف ولا راح اصير ملقوف .. ( ورفع صبعه الوسطى وقرب يده من وجه مشعل ) .. ثالثا مايسوى علي .. أنا ما سألتك ولا شي ..
مشعل بعد يد سامي وهو بيقوم : هههههه .. خلاص أكلتني بقشوري .. أقوم أدخل المجلس أحسن لي ..
سامي مسك معصم مشعل وجلسه على الكرسي مرة ثاني : هــي انت .. مو توك تقول ماتبغى تتركني هنا كأني قطو .. أجلس وانثبر ..
مشعل يبغى يرفع ضغط سامي .. رفع حاجبه : أنا أنثبر ها .. أنا أخوك الكبير وتكلمني كذا ها .. شوف لك غيري مين يجلس معاك ..
سامي : ترا إن رحت داخل بدخل وراك ..
مشعل : إذا دخلت راح تتدهور صحتك وتموت ..
سامي رفع كتوفه بلا مبالاة : عادي ..
مشعل حس أن سامي جاد بكلامه فجلس : خلاص .. مالت عليك .. بدوووي وخبل ماتراعي صحتك ..
سامي حط رجل على رجل وهو يبتسم ونزل الشماغ والعقال وخلا الطاقية وميلها لقدام وقام يتكلم بلهجة بدوية مو لايقة عليه : والله على مزاجي .. متى ما صار عندي مزاج(ن) راعيتها .. قال إيش قال خبل .. ما الخبل غيرك .. ياخرووف ..
مشعل فطس ضحك : هههههههههه ترا وقسم وقسم مايليق عليك أبداً ..
سامي فصخ الطاقية وحرك شعره بحوسه وقال بلكنة بريطانية متقنة وحلوة عليه :
Is this what are you wants ? ( هل هذا ماتريديه ؟)
مشعل ابتسم ابتسامة رضا : إيوا هذا الزين ولا بلاش ..
سامي رمى الغترة اللي على كتفه على مشعل : انقلع .. أنا حلو بكل حالاتي ..
مشعل بمزح : لاحول شكل الغرور راكبك راكبك ..
سامي : أحم ويحق لي ..

&&&&&&&&&&&

نرجع عند بوفارس اللي دخل عند أم فارس و مسك ..

بوفارس دخل وهو شبه معصب على مسك .. ناظر أم فارس : ممكن تخليني معاها شوي ..
أم فارس تبغى تظل عشان لايصير شي أكبر : بس....
بوفارس قاطعها بهدوء وهو يسحب نفس : ممكن ..

أم فارس انسحبت بهدوء .. وتركتهم لحالهم ..

بوفارس لف على بنته اللي بالأرض وحاطة يدينها على وجها وتبكي بس بصمت من يوم دخل أبوها .. كسرت خاطره .. بس معصب عليها شوي لأنها رفضته يوم الملكة ..

بوفارس مسك بنته من كتوفها و وقفها على حيلها بهدوء : مسك شنو غير رايك ؟؟..

مسك واقفة قبال أبوها بس لازالت حاطة يدينها على وجها وماردت ..

بوفارس نزل يدين مسك وقال بحنيه : مسك .. ليه رفضتيه الحين .. وانتي كان قدامك فرصتين أنك ترفضينه .. يوم قال لي أكلمك بدون ما أحد يدري و وافقتي .. ويوم تقدم لك قدام الكل وافقتي .. إلا الحين بالذات ؟؟ ليييه ؟؟..

مسك بقلبها "" تسألني ليه يايبـه .. تسألني ليه .. يصاحب غيري .. تبغى أقولك أن ولد أخوك يصاحب غيري .. وتسألني ليه ؟؟ "" وماردت على ابوها بس نزلت راسها ..

بوفارس بهدوء رفع راس مسك وناظرها بعيونها مباشرة : أسف يامسك .. أنا ماعودتك أني أجبرك على شي ماتبغينه .. بس هالمرة أنا مجبور أني أجبرك .. تبغيني أفضلك على فرحة مشاري الحين اللي مو سايعته الدنيا ..
مسك رفعت راسها لأبوها باستغراب من كلامه وبهمس وفيه بحة خفيفة : تجبرني ؟؟..
بوفارس : كان قدامك فرصتين ترفضين .. وترفضين الحين .. وأكسر بخاطر مشاري .. أنتي لازم توقعين الحين .. ولي كلام ثاني معاك بكرة .. (وانحنى وسحب الدفتر من على الأرض وهو يناظر بنته نظرة أمر ) : يلا ..
مسك ودمعة سالت على خدها وصوتها يرتجف : ما أبغااه ..
بوفارس بحزم : مسك .. ماتبغينه ليه هو لعبة تلعبين بالرجال ..
مسك ناظرت مكان التوقيع ورجعت عيونها تغرغر ..

بوفارس بحنيه المعتادة اللي ماقدر يخفيها  : مسك لاتخافين .. وقعي .. مشاري مايستاهل رفضك .. ولاتخافين من كلامي لك بكرة .. يلا أنتي بنتي وأنا أعرفك زين ..

مسك تحاول تتمالك دموعها : يبه هذا زواج وماينفع تجرني عليه .. يبه الله يخليك ترضا على بنتك أنها تتزوج وهي مغصوبة ..
بوفارس بنفسه "" يامسك شكل ماينفع معاك إلا الحزم "" بحزم وصرامة : إيه أرضاها إذا تقدم لها مرتين و وافقت ويوم الملكة ترجع بكلامها وتحطمين قلب الرجال فأرضاها .. مسك وقعي ولا تراني لا أبوك ولا أعرفك ..
مسك رفعت نظرها لأبوها وهي تلعن وتسب في أماني على أنها خلتها تشوف الفيديو .. وتفكر كيف راح تكون حياتها مع مشاري وهي مجبورة عليه .. مسكت القلم بخوف .. وناظرت أبوها مرة ثانية ..
بوفارس حب يشجعها يوم شافها مسكت القلم  : يلا كلها توقيعة صغيرة وترجعين عند البنات ..

مسك "" ماتدري يايبه ان هالتوقيعة الصغيرة راح تربطني بمشاري "" .. وسمت بالله في قلبها وناظرت بتوقيع مشاري .. و وقعت .. ناظرت توقيعها .. هذا التوقيع ربطها اليوم بمشاري ..
بوفارس تنهد تنهيدت راحه : مسك .. أنا أدري أنك عاقلة وفاهمة .. أنا أدرى بمصلحتك .. ( وتوه بيمشي إلا رجع لها ) .. مسك ..
مسك رفعت راسها وقلها فيه حزن الدنيا : آمر يبـه ..
بوفارس : يمكن يدخل مشاري يلبسك الشبكة .. فابغيك تكوني طبيعية وتبتسمين على الأقل .. ولا تحسسينه يامسك أنك مجبورة .. إياني وإياك يامسك .. فاهمة .. إن سويتي شي يبين أنك مجبورة لأي أحد كان .. حتى لو أمك .. لا أنتي بينتي ولا أعرفك ..
مسك رفعت راسها بقوة لأبوها : هآآه ..؟
بوفارس بصمود : اللي سمعتيه .. ويلا روحي استانسي مع البنات .. لا تضيقي خلقك بأي شي مايستاهل .. ( وطلع ) ..

مسك كلام أبوها يرن رن بأذنها .. ومو مصدقة أن هذا أبوها اللي عمره ماجبرها على شي ماتبغيه صار كذا .. خذت لها نفس عميق وبنفسها "" يلا يامسك .. روحي عند البنات ولا كأن شي صار .. ماعليه كلها كم ساعة وتصيرين بحالك بالغرفة وصيحي لمن تقولي بس اكتفيت .. أبوي قال ما أضيق خلقي .. لازم أفكر بشي حلو .. شي حلو ؟؟ .. إيوا فارس فارس .. يبغالي أكلمها بكرة اليوم مافيه فرصة "" ..

جات أم فارس : ها مسك ؟؟ ..
مسك فهمت على أمها : خلينا نرجع للبنات ..
أم فارس : كذا .. تعالي أوديك دورة المياه أصلح لك مكياجك ..

وراحت مسك مع أمها وصلحت مكياجها البسيط .. وطبعا أول مارجعت مسك الكل قام يزغرط ويصفق ويبارك لمسك .. جلست مسك على الكرسي وهي تضغط على نفسها عشان تبتسم .. أو على الأقل ماتبكي ..  وتفكر في فارس وموضوعه عشان تبتسم ..  وشغلوا الدي جي .. وجلسوا البنات يرقصون ..

&&&&&&&&

عند بوفارس اللي طلع من الصالة وهو شبه مرتاح من اللي سواه "" أسف يامسك .. كان لازم أضغط عليك واجبرك .. هذا هي مصلحتك .. وراح تشكريني بعدين .."" والتفت على جهة الحديقة شاف مشعل وسامي : شفيكم برا تعالوا داخل ..
مشعل : بس سامي مايقدر على ريحة البخور والعطور القوية .. عنده الربو ..
بوفارس بتفهم : أهآآ .. أجل تعالوا بعد خمس دقايق لاني راح أفتح الباب والنوافذ عشان تخف الريحة ويدخل ..
سامي : لا مايحتاج ياعمي أنا....
بوفارس قاطعه : قلت لكم خمس دقايق وأشوفكم في المجلس .. أنتوا مثل حسبت فارس إذا ماحضرتوا من يحضر ..

مشعل وسامي ناظروه وهم يبتسمون .. وبوفارس رد الإبتسامة ورجع للمجلس ..

أول ما دخل بوفارس الكل سكت .. وعرف بوفارس أن الموجودين عرفوا أنه في شي من وجهه بومشاري .. وتأخر بوفارس ..

بوفارس ابتسم لهم يطمنهم : السلام عليكم ..
الكل : وعليكم السلام ..
فارس : ها يبه .. نقول مبروك .. ؟؟..
بوفارس لف على مشاري اللي واضح عليه التوتر وهو يناظر عمه : ألف مبرووووك منك المال ومنها العيال ..
مشاري بصوت شبه عالي وحماسي : يــــــــــــــس ..
الكل : هههههههههههههه ..
بومشاري ضرب ولده على كتفه : اهجد ياولد فشلتنــا ..
مشاري ولا همه شي : عادي عادي يبـه مو أنت من زمان تقول اتزوج .. خلني أفرح ..

الكل بعد ماسمع كلام بوفارس قاموا مرة ثانية وباركوا لمشاري اللي موسايعته الفرحة ..
وكملوا باقي البيانات ومشى الشيخ ..

عند مشاري..
ريان : أنت مع خشتك من أول ماخطبتها وأنت الإبتسامة من الأذن للأذن ..
تركي دخل عرض : إيوا كأنه أول واحد يخطب .. صح ياسر ..
ياسر بتأيد : صحين ..
مشاري وهو متشقق من الوناسة ولا أثر كلامهم في بسمته : انقلعوا ..
بوفارس : فارس أفتح الباب والنوافذ عشان تخف ريحة البخور ويدخل ولد عمك سامي ومشعل ..
فارس قام يفتح الباب والنوافذ : إنشالله ..
بومشاري يساسر أخوه بوفارس : إيش صار .. ليكون غصبتها ..؟؟ .. تراني ما أرضاها على ولدي وهي مغصوبه ..
بوفارس ابتسم يطمنه : لا لا .. بس تعرف دلع بنات .. تقول صغيرة ..
بومشاري تنهد بإرتياح : ريحتني الله يريحك ..

بعد خمس دقايق دخل سامي ومشعل .. وباركوا لمشاري مرة ثانية ..
يوسف : ها يامشعل .. ماتبغى تسوي مثل مشاري ولا هونت ؟؟..
رامي اللي كان جالس وأغلب الوقت ساكت .. تكلم  باستنكار : مــن ؟؟.

مشعل لف على أخوه رامي وحس أنه بدت تتغير نفسيته .. او على الأقل يحاول .. لانه من دخل ولا تكلم .. إلا قليل ..

يوسف : إيه عن مشعل ..
سامي بمزح : يوسفوووه أنت ماتفهم .. هذا مشعل المعنس .. بالله عليك من بتقبل فيه .. صار عجوز ..
الكل : هههههههههههههه..
رامي مسك جزء من خصلات شعره الطويلة وبتحدي وهدوء : أقص شعغي ( شعري ) للنص إن تزوج ..
مشعل بتحدي : راميوه قد التحدي ؟؟..
رامي : وقدوود ..
فارس يصفق : أحلى أحلى .. الأخوان يتحدون بعض ..
فيصل اللي كان حاضر : هههههه شكله ناوي من زمان .. ولا قال لكم ..
الكل لف على مشعل ..
مشعل : ههههه قلبت مخهم يافصيل .. ها راميوه .. لحد الحين على كلمتك ..
رامي : ولا غاح (راح ) أثنيها ..
أحمد لف على الشباب : لا ماكذب فيصل شكله ناوي ..
فيصل يأشر جنبه : تعال تعال .. من زمان ماسولفنا ..
مشعل جلس جنب فيصل .. وهو يبتسم وفي راسه كم فكرة ..
ريان لرامي : أقول رامي شفيك احسك تعبان ومو على بعضك اليوم ..
رامي ببتسامة خفيفة : لا بس صداع خفيف .. شوي ويغوح ( يروح) ..
ريان : سلامات ماتشوف شر .. وإذا تبغى اجيب لك بندول ..
رامي حط يده في جيبه .. مالقى باكيت الدخان : لا مايحتاج .. ( وناظر مشعل وهو رافع حاجبه ) ..
مشعل انتبه لرامي اللي يناظره .. وفهم ليه يناظره ..
فيصل اللي انتبه لنظرات مشعل ورامي اللي يتبادلونها : شفيك وياه .. تناظرون بعض كذا ..
مشعل : لا سلامتك .. بس أنا أخذت باكيت الدخان حقه عشان ينقطع عنه ..
فيصل ناظر رامي : أهآآ .. زين سويت شكل صحته متدهورة وإذا دخن بتزيد ..
مشعل : أقول أنت دكتور صح ؟؟ .. بس شنو ؟؟..
فيصل ابتسم : أحــم إيوا دكتور جراحة ..
مشعل : أهآآ .. ياقوي قلبك بس على هالمجال ..
فيصل رفع كتوفه : إذا انا مادخلت هالمجال وغيري مادخل من ببيساعد الناس في عملياتهم بعدين .. وحتى أنت دكتور على ما أعتقد نفسي ؟؟..
مشعل ابتسم : إيه .. أجل بتصير أبو .. ( ودقه بكوعه بالخفيف ) ..
فيصل : هههه إيه بصير أبو وشكلي بصير جد وأنت ولا راح تتزوج ..

&&&&&&&&&&&&&&&&

عند البنات ..
سارة قربت من اختها وهمس في اذنها : شفيك كنتي تبكين ؟؟..
مسك عرفت أن سارة عرفت بس ماتدري كيف .. فتداركت نفسها بارتباك تحاول تخفيف : لا بس حسيت أني راح أفقدكم كلكم إذا تزوجت ..
سارة اللي مامشت عليها كذبة مسك بس سايرتها .. وهي ناوية تكلمها اليوم بالليل : أهآآ .. من قدك اليوم يومك ..
مسك ابتسمت مجاملة لاختها ..
سارة راحت عند روان وملاك وقالت لهم كلام مسك .. ومشت عليهم الكذبة ..
رهف جات عند ملاك و روان وسارة : ها .. لحد الحين أنتوا معاي بالمقلب ..
الثلاثي : أكييييييد ..
روان متحمسة : وناااسة كلها مسألة وقت ونسوي المقلب .. ساروة جهزتي الكاميرا ..
سارة : ولا يهمك .. جاهزة ..

&&&&&&&&&&&&&&&

نروح لناس نسيناهم شويتين .. اللي في بلد يسموها بدل الحرية والإستقلال
<< أمريكا >> .. عرفتوهم .. طلال ورائد ..

رائد في الكلاس وهو حاط راسه بين يدينه بس يناظر الدكتورة : آآآآآآآخ يالقهر .. مالقت مسيييك تتملك إلا اليوم .. قهههههههر .. ولا أنا خالها الوحيد ما احضر .. كيييييييف .. كييييييييف ...
طلال اللي لايقل عن رائد في الشعور .. حاط رجل على رجل ويهز رجله اليمين .. وهو ماسك قلم الرصاص ويعض عليه : قســم بالله قهــر .. أورريه مشاريوووه يوم مشينا فكر يخطب ويملك .. هــين يصبر ..

الدكتورة الأمريكية انتبهت لهم وحبت تتسبب فيهم ( طبعا كلامها بيصير بالعربية الفصحى لأنه مترجم ..)

الدكتورة : أنتما أنتبها للشرح ..
طلال ورائد رفعوا عيونهم وكلها تتطاير شرر ..
رائد يكلم طلال : شنو تبغي ذي الهبلة ..
طلال : وأنا شدراني عنها هالخبلة ..
الدكتورة مافهمت عليهم لانهم يتكلمون عربي : أنتما إن لمن تعجبكما المحاظرة تفضلا بالخروج ..
طلال ورائد قاموا .. أهم يبغونها من الله ..
رائد يتكلم عربي وببطئ ويثقل الكلمات عشان يقهرها : على تبـــن محاظرة .. قم قم نتمشى احسن من مقابلها .. متفصخة قدام ربي وخلقه وتسمي نفسها دكتورة .. قم ..
الطلاب العرب اللي بالكلاس انفجروا ضحك : ههههههههههههههههه ..

الدكتورة انقهرت لأنها مافهمت عليه بس حست أنها أنهانت لأن الطلاب ضحكوا ..

الدكتورة بعصبية : أخرجااا ..

طلال ورائد طلعوا من المحاظرة وطلعوا يتمشون يخففون من قهرهم على أنهم ماحظروا ملكة مسك ...

&&&&&&&&&&&&&&&&&&&&&

نرجع السعودية في بيت بوفارس في المجلس ..

الشباب جلسوا على قلب مشاري يوزون راسه يمين وشمال عن مسك ..

ريان : أقول مشاريوه يالخبل .. ليه جالس هنا .. قم روح عندها شوفها ..
يوسف : إيوا .. الحمدلله والشكر يوم الملكة ولا شفتها لحد الحين .. لو أنا منك أوقع هنا واجلس جنبها على طول مو أجي هنا ..
أحمد : صحيح ما توقعت أنك راح تجلس معانا .. أنا يوم ملكت على طول دخلت عندها .. مو مثلك طايح حظك ..
فيصل : حتى أنا .. أكيد مسك بعد شوي بتتعب وإذا دخلت متأخر بيكون فيها النوم ولا بتعطيك وجه وتقوم عنك بسرعة ..

مشاري اللي عيونه تتنقل بين الشباب وهو ساكت ..

فارس : صدقت يافيصل .. أختي اليوم جالسة مبكر وأكيد بتكون دايخة على الساعة عشر .. يعني بتكون أخلاقها شبه مقفلة وياه ..
سامي : أجل عليك السلام يامشاري .. ماراح تشوفها شكلك ..
مشعل حب يغايظه : شوف يارجال بتدخل أنت وتلبسها وتشوفها ولا أدخل أنا بدالك ..

مشاري بعصبية رمى عقاله على الأرض ويكلم أبوه وعمه : بــــــــــــــــــــــس .. يبــه عمــي خلااااااااااااص .. يكفــي .. تراني تعبت وأنا أنتظر أبغى أدخــل أشوووفها .. ألبسهااا .. أي شي ..  واللي يرحم والدينكم ..بس ..
الكل : هههههههههههههههههههه ..
بومشاري : خلاص والله كسرت خاطري .. بوفارس شرايك ؟؟..
مشاري خلاص باعها : شنو شنو ؟؟.. تراني زوجها الحين .. وإذا مو مصدقيني والله أدخل واخذها معاي عادي ..
الكل : ههههههههههههههههههههه ..
بوفارس مسك جواله ويتصل على أم فارس : ههههه خلاص مصدقينك .. هلا أم فارس .. أقولك ترا الولد مستعجل وطفش .. يبغى يدخل يشوفها ويلبسها .. إيوا كلها خمس دقايق......
مشاري قاطع عمه بسرعة وهو رافع صبعينه : دقيقـــتين ..
الكل : ههههههههههههههه ..
بومشاري : اثقل اثقل .. فشلتنا ..
بوفارس : ههههه خلاص كلها دقيقتين وداخلين خليهم يتغطون .. إيوا بس مشاري بيدخل .. مع السلامة ..

مشاري وقف على طوله وسحب عقاله من الأرض وضبطه وضبط الشماغ الأحمر خلاه فوق بعض بطريقة حوسة بس حلوة : يلا ..
فارس : وقسم وقسم .. أختي ماعندها جناحين عشان تطير ..
الكل : ههههههههههههههههه ..
مشاري : يالسخيف ..
ياسر كعادته يدخل عرض : أفـآآ .. فروس .. شوفه شنو قال عنك .. لاتخليه ياخذ أختك من الحين ..
فارس بمزح : شكلــي ..
مشاري صرخ على ياسر : ياسروووه ..
الكل : هههههههههههههههه ..
ريان : الله الله كل ذا بس عشان مسك .. رح رح لا الحين صدق تطير ..
مشاري : وهذا أنا اللي خايف منه ..
الكل ضحكوا على رجة مشاري ..
مشاري توه بيطلع إلا مشعل يقاطعه : أقول لهالدرجة مستعجل تبغى تشوفها .. مبعد تمر نص دقيقة على الدقيقتين ..
مشاري بقوة وجرأة : إيه ..
الكل : ههههههههه
مشاري على طول وصل عند باب الصالة .. واتصل على رهف : هلا رهوف .. يلا قولي لهم أنا على الباب أدخل ؟؟ .. نص دقيقة وأنا داخل مالي شغل فيكم فاهمة .. مع السلامة ..

رهف سكرت الجوال ونادت بأعلى صوتها : مشـــاآآآآآري بيدخل تغطوا ..
مسك هنا لفت على أمها بروعة : بيدخل ؟؟..
أم فارس ابتسمت لبنتها : إيوا نسيتي أنه بيلبسك الشبكة ؟؟..
مسك بخوف : أنا ما أبغى الشبكة ..
أم فارس : مسك خلاص الحين هو عند الباب ..
مسك : بس.................

إلا تسمع صوت زعرطة وتصفق بصوت عالي .................

عيونها تعلقت فيه .. إيوا هو مافيه غيره  .. دخل مشاري بثوبه الأبيض وشماغه الأحمر المضبط بطريقة حلوووة .. وابتسامته الواثقة مرسومه على شفايفه ويده اليمين ماسكة يد أمه وهو يناظر أمه ويبتسم .. وريحة عطره الي يشمها من عشرين متر .. يقال عنه سابح بالعطر .. وعلى يساره رهف و وراه ملاك و روان ودانة ودانيا اللي قاموا مع البنات يدخلون مشاري ويصفقون ..

مسك بدون شعور وقفت ومسكت يد سمر الواقفة جنبها وهي متجمدة .. وسمر ضغطت على يد مسك تطمنها ..
مشاري اللي وصل جنب مسك بس ما التفت لها يناظر أمه ويتبسم لها ويناظر الموجودين عدا مسك ..

مشاري سلم على أم فارس لأنها الحين تصير أم مرته يعني خالته وباس راسها ..
أم فارس : ألف ألف  مبروك .. وحط مسك بعيونك تراها غاليه ..
مشاري : لاتخافين ياخالة مسك بحطها بقلبي ..

ورجع مشاري مسك بأمه ويناظرها ويتبسم لها ..

رهف أول ماوصل مشاري عند مسك راحت شغلت الدي جي وعلت صوته وقامت هي وأختها روان يرقصون بحماس والبنات يصفقون يشجعونهم ..

أم مشاري : مشاريوه ياللزقة شفيك توزع أبتسامات ناظرها .. مو أنت اللي رجيتنا تبغى تدخل ..
مشاري : يمــه أخاف ألتفت أطيح مغشي علي ..
أم مشاري تضربه على كتفه : بعد مو ماليه عينك ياقليل الحيا ..
مشاري : هههه يمـه لاتفهميني غلط والله أخاف يصير فيني شي إن طالعتها ..
أم مشاري : عن الدلع  ولا ترا بخليها ترقى فوق ..
مشاري : لالالالالا ..

مسك كانت تسمع كلامهم بالحرف الواحد ومنزلة راسها ومشاعرها متلخبطة .. وكلام أبوها يرن في اذنها ..

مشاري ترك يد أمه والتفت ببطئ شديد جهة مسك اللي واقفة على يساره .. شافها بفستانها التركواز متموج للبحري الهادئ وعليه شيفون لونه فضي ناعم وفيه لمعة خفيفة .. من فوق بدون سيور وقصة تحت الصدر فيها كرستالات ناعمة وينسدل بهدوء لتحت .. من قدام صاير قصير لمن فوق الركبة بالضبط  .. ومن ورا ذيل طويل نهايته أسوارة كرستالية مركبة على معصم مسك عشان إذا جات تمشي ماتطيح .. وشعرها مفتوح اللي يوصل لنص الكتف ومغطي كتوفها العارية ومرول بلفات كبيرة .. وفي شعرها دبوس كرستال أبيض مع تركواز .. والحلق الكرستالي الكبير.. اللي مبين من بين خصلات شعرها .. يعني مسك كلها على بعضها صايرة كأنها أميرة هالليلة .. عيونه تفحصت وقيمت شكل وذوق مسك الرآآئع ..

مشاري من دون شعور لف كامل جسمه لجهتها ومد يده اليمنى وحط صبعه السبابة على ذقنها ورفع راسها .. التقت عيونه بعيونها .. دق قلبه بقوه .. شاف عيونها العسلية المحروقة الغامقة اللي ذبحته من زمااان توسعت أكثر من أنها وساع .. وتناظره بخوف ممزوج بتوتر واحراااااج من لمسته .. ابتسم يطمنها .. بس مسك نزلت عيونها بسرعة للأرض ..

&&&&&&&&&&&&&&&&&

خلونا نشوف شنو كانوا مسك ومشاري يقولون أول مادخل مشاري عند مسك ..

~| مشاري |~

دخلت وأنا ماسك يد أمي وأناظرها ما أبغى أناظر مسك .. مع اني متشوق أشوفها .. بس مو قادر .. أناظر الكل وأبتسم بثقة وداخلي أحس أني شوي متوتر .. سلمت على خالتي أم فارس وفي داخلي ارقص .. إيوا ياعااالم أرقص .. لاني إذا سلمت على خالتي أم فارس يعني حبيبتي مسك زوجتي .. تفهمون شنو معنى زوجتي .. أمي قالت لي ناظرها .. أنا لفت راسي لجهتها .. انصدمت منها ملاك .. تراني ما اقصد ملاك بنت عمي سلطان بوفيصل خخخ .. أقصد قلبي وعمري مسووك .. حسيت أن كل براءة الدنيا فيها .. تجنن ياناس .. ذوق وجمال ودلال .. حطيت صبعي تحت ذقنها .. أبغى أشوف عيونها .. شفت عيونها .. قلبي حسيت بيطلع من مكانه من كثر مايدق .. شفت فيها نظرات خوف .. توتر .. إحراج تناظرني بانصدام .. وكأنها تفاجأت من لمستي لها .. أعترف لكم أحبها وأحبها وأحبها .. وأحس أني لحد الحين في حلم .. مومصدق أنها صارت حلال لي .. بودي أفتح لها صدري وأدخلها فيه أحميها فيه .. ولا يصير فيها شي ..

~| مسك |~

بعد مارجعت ووقعت وقلبي ينزف حزن وقهر أن أبوي جبرني .. سمعت رهف تقول أنه بيدخل .. توني بقول لأمي لايدخل ما ابغاه .. سمعت تصفيق بصوت عالي .. دخل مشاري .. حتى بدون ما يقولون لي .. لا شعوريا وقفت ومخي وقف عن التفكير .. مسكت يد سمر بنت عمي .. وحست فيني وضغطت على يدي تحاول تطمني .. بس من وين أتطمن وهو قدامي .. ماحسيت إلا مشاري واقف جنبي .. حسيت بعيونه اللي تتفحصني وتناظرني .. لو أدري أنه بيدخل كان مالبست هاللبس .. شنو بيقول عني .. ميته على الملكة .. حسيت بإحرااااج ممزوج بغضب مكبوت .. أول مرة شخص مو محرم لي يوقف جنبي وأنا مو لابسة عباية .. حسيت أن الوقت مو راضي يمشي .. ليه ما أخذ له وحدة من اللي مخاويهم .. بس أنا الغبية اللي وافقت .. ياربي خلاص مافيه مفر أنا الحين .... ما أقدر أقولها أحسها صعبة .. فجأة حسيت شي يرفع راسي .. شفته وعيونه اللي تناظر عيوني مباشرة ... ومر الفيديو معاها قدام عيوني .. فجأة انقطع الفيديو من قدامي وشفت ابتسامة ارتسمت على شفايفة .. حسيت أن ابتسامته قتلتني .. كأنه يأكد على الفيديو اللي مر قدام عيوني .. بس هذي الإبتسامة احسها من قلبه .. نزلت عيوني للأرض إحراج .. ما ابغى احاول احلل وأفكر في شخصية مشاري أكثر ... أخاف أظلمه يمكن فرحان جد مثل ماقال ابوي .. ليه كذا يامشاري .. ليــه !!..

&&&&&&&&&&&&&&

مشاري قرب منها أكثر وحضن راسها بين يدينه وباس جبينها بهدوء وحب : ألــف ألـف مبروك ..
مسك بإحراج من قربه .. وببحه وأقرب للهمس : الله يبارك فيـك ..
مشاري مسك يدها الباردة من التوتر بيده الدافية وجلسها جنبه بالكرسي ..( لأن الكرسي اللي كانت جالسة عليه مسك يكفي لشخصين ) .. وهو يناظرها ولاقادر يشيل عينه عنها .. سحرته بشكلها ..
مشاري يكلم أمه : يمــه وين الشبكة ..؟؟
أم مشاري اللي جهزت الشبكة على طاولة قدامهم : هذا هي قدامك ..
مشاري وهو لحد الحين يناظر مسك وحاط يد مسك بيدينه وكأنه خايف أنها تروح منه : يمــه إذا ماعليك امر عطيني إيـها ما أقدر اقوم ..
مسك تناظر الكل وهي تحاول تتجنب كلام مشاري أو تناظره ..
أم مشاري : هههههه إنشالله ..

قامت أم مشاري ومسكت علبة عنابية مخملية كبيرة شوي وفتحتها كان فيها الشبكة المصنوعة من الذهب الأبيض الخالص وفيه فصوص ألماس صغيرة وناعمة .. كانت الشبكة من ذوق مشاري .. و وقفت جنب مشاري : يلا خذ الخاتم ولبسها ..

الكل تجمع حولين مسك ومشاري يصورونهم ويصفقون ويزغرطون ويصفرون ..

مشاري أخذ الخاتم من يد أمه ومسك يد مسك ولبسها الخاتم وهو في قمة الوناسة .. وبجرأة باس يدها بهدوء ..
مسك من دخل مشاري الخاتم سحبت يدها بسرعة وحضنتها بصدرها وهي في قمة الإحراااج ..

الكل : هههههه ..
أم فارس تزغرط .. والبنات يصفقون مع أنه الدي جي مشغل .. ويصفرون ..
ملاك : أووووه أوووه يافلتت زماني شكلنا بنغير لقبك وبنخليك الرومنسي اضبط لك ..
سارة : لالا أنا ما اقدر على أخوكم أختي راحت فيها ملح ..
دانيا : أخس عليك يالجريئ البنت ذابت ..
الكل : هههههه ..

ناظرهم مشاري نظرة خاطفة وابتسم لهم وناظر مسك ..

أم مشاري تعطي الخاتم لـ مسك : يلا لبسيه ؟؟ ..
مسك ناظرت خالتها أم مشاري بعدم تصديق وأشرت على نفسها بدون ماتتكلم ..
أم مشاري ضحكت على حركة مسك : هههههه إيوا يلا ..
مسك مسكت الخاتم بأطرف أصابعها ولفت على مشاري وهي تناظر يده .. تنتظره يرفعها عشان تحط الخاتم ..
مسك بصوت أشبه للهمس : ممكن ترفع يدك ؟؟..
مشاري ذاب عليها .. ورفع يده بدون مايقول شي ..

مسك بأطرف أصابعها ويدينها ترتجف مررة .. دخلت الخاتم لنص صبعه بدون ماتلمس يده وبعدين نزلت يدينها بسررعة البرق..

مشاري ابتسم على حركتها ودخل الخاتم عدل في يده ..

ام مشاري عطته العقد عشان يلبسها ..

مشاري أخذ العقد وهو وقف قبال مسك ويبتسم لها : ممكن ..
مسك كانت منزلة راسها رفعته باستنكار يوم تكلم ..
مشاري وهو ماسك العقد بيدينه أشر على شعرها : شعرك ..
مسك ناظرته وكأنها مافهمت راحت روان وراها ومسكت شعرها : يالذكية بعدي شعرك عشان يلبسك ..
مسك حست بروان تبعد شعرها عن كتوفها وبانو لأن الفستان بدون سيور وبنفسها "" حسبي الله عليك ياروانوه "" .. حست أنها بردت اكثر من الإحراج ومشاري اللي ابتسم لها ..
مشاري واقف قبال مسك توه بيلبسها إلا دانيا تقاطعه ..
دانيا : لالا روح وراها عشان تعرف تلبسها ..

مشاري مارد على دانيا ولا كأنه سمعها و وقف قبال مسك .. حط العقد على رقبتها .. قرب منها أكثر عشان يبغى يناظر وراها عشان يبغى يسكر العقد فجأة .. حس بأحد يدفعه من جهة ظهره ويصدم في مسك ... مسك بهاللحظة تمنت أن الأرض وتنشق وتبلعها .. ظلت ترمش بعيونها بعدم تصديق .. حست أن جسمها صار نااار و وجها صار طماطم .. ومشاري اللي كان مطوق مسك بذراعينه ابتسم  .. وكأن الوضع عاجبه مايبغى ينتهي .. سكر العقد  ببطئ وهو على وضعيته .. ولا تحرك ظل يحرك خصلات شعرها همس لها : تدرين شكثر تمنيت هاللحظة أحبك .. أنتي حبيبتي وعمري وكل دنتيتي .. لاتخافين ولاتنحرجين مني .. ( ظل يهمس في أذنها لمن حس أن مسك ذابت خلاص ).. توه بيتركها إلا حس بأحد يسحبه بقوة من ثوبه من ورا ..

مشاري لف وبهدوء : هــاه ..
الكل : هههههههههههههههههههههه ..
أم مشاري : بــس .. قلنا يمكن تحس على دمك البنت اختنقت .. احرجتها .. شوف وجهها صار أحمر .. أشوفك عاجبك الوضع ..
مشاري لف على مسك وناظر وجهها وضحك بخفة : هههههه .. ( ولف مشاري على البنات مرة ثانية شاف اخته رهف تناظره وتغمز له .. وهو ابتسم لها وأشر لها بمعنى بعدين أكلمك ..)
رهف ماقدرت تتحمل قربت عندهم وهمست في اذن مشاري : شرايك بالمقلب .. تراه هدية من عندنا  ..؟؟
مشاري همس لها : أحلى هدية وأحلى مقلب .. ابشري باللي تبغينه ..

مسك ناظرت رهف وأشرت لها بمعنى هين .. لأن رهف هي اللي دفعت مشاري ..

رهف مسكت مشاري من كم ثوبه : مشاريوه شوف مرتك تهدد على المقلب ..
مشاري لف على مسك وهو يبتسم : هههه .. لاتخافين منها مو قلتي مرتي خلاص .. أنا وياها نتفاهم بعدين .. ( وغمز لمسك ) ..

مسك من سمعت كلامه لفت تناظر اي شي قدامها وبلعت ريقها فوق الثلاث مرات ..

مشاري قرب من مسك اللي تناظر اللي قدامها وحط يدينه على أذنها وهي بدورها رفعت راسها بسرعة ..
مشاري بهدوء  وابتسامة خفيفة : باقي الحلق ..

مسك صايرة مطيعة ولاتحركت أو بالأحرى تجمدت .. شال مشاري حلقها وأخذ حلق الشبكة ..

ملاك : عسى مايخرم أذنها الحين بس ..
سمر : ههه حرام عليك ..
رهف : لا لاتخافين تدرب علي وعلى روانوه ..
الكل : ههههههههههههه ..

ولبس مشاري مسك الحلق بهدوء و خلص بدون أي موقف .. ومسك يدها وجلسها مرة ثانية على الكرسي على يساره وجلس لاصق فيها وحط يده ورا ظهرها .. ومسك كأنها مخدرة تبغى يخلص الوقت و تروح غرفتها .. وتوه بيكلمها إلا رن جواله .. تأفف رد : نـعم .. خير شنو تبغي ..؟؟
فارس اللي فاتح السبيكر : أقول أطلع أحسن لك تراك طولت ..
سامي : إيوا الله أعلم شنو مسوي ..
ريان : يعني شنو بيسوي .. راح فيها ملح ..
الشباب : هههههههه ..
مشاري : خلصتوا ..
يوسف يغايظ مشاري : أقول مشاري حلوة ؟؟..
مشاري بهدوء خوف يوسف : شنو قلت ..؟؟
يوسف : هاه ماقلت شي ..
الشباب : ههههههههههه ..
مشعل : ها مشاري .. تنصحني ..
مشاري لف على مسك وابتسم لها : تصدق أنا ما انصحك ..
رامي : ليه .. تبغاه يعنس أكثر ..
الشباب : هههههههههههههه ..
أحمد : لاجد مشاريوه ليه ماتنصحه ..
مشاري ضغط على كتف مسك : لأنك بتروح فيها ملح ..
الشباب : هههههههههههههه ..
فيصل : لهالدرجة حلوة الملكة ..
مشاري : اقول ما كاني عطيتكم وجه زيادة ..
بوفارس بمزح : مشاري خلاص ارجع ..
مشاري باندفاع : لاااااااااااااااااا ..
الشباب : هههههههههههههههه ..
مشاري : شوفوا طلعة من هنا ماني بطالع ..
بومشاري : حلت لك الجلسة هناك .. تعال ..
مشاري بعناد ويرص على كتف مسك بقوة بدون قصد : مانيب جاي ..
سارة انتبهت لمسك المنزلة راسها : هـــي أنت جعل أصابعك القص شوف شنو سويت ..
الشباب سمعوها : ههههههههههههههههه ..
ياسر  : كفو أختي تربيتي ..
مشعل : لاتسمعك الحين تقلب عليك دنيتك ..
الشباب : هههههههههه ..

مشاري نزل الجوال عن أذنه : خير ..
سارة تاشر على مكان يده على كتف مسك الأيسر : شوف شنو سويت شوف أثار اصابعك صار احمر ..
مشاري انحنى شوي يناظر المكان اللي تاشر عليه سارة .. ظل يناظره بتعجب : أســف والله ماكنت أقصد ..
مسك ماردت عليه لأنها أصلا منحرجة منه ومن قربه لها بهالشكل ..
مشاري ظنها زعلانة منه انحنى أكثر لجهتها وباس بسرعة مكان أثار أصابعه : اسف والله ما أقصد ..
مسك وقفت بقوة من حركته وكأنها تبغى تمشي ..

الشباب : ياهوووو مشااااااااري ..
مشاري انتبه لجواله : هااااه ..
الشباب :ههههههههههه ..
فارس : شنو مسوي لاختي عشان تتأسف منها ها ..؟؟
مشاري : ياملاقيف بلا لقافة ..
ريان : ماعليكم منه أكيد سوا شي من حركاته ..
الشباب : ههههههههههه ..
بوفارس : خلاص مشاري ارجع هنا ..
مشاري يناظر مسك الواقفة : ما ابغى ..
بوفارس : اسمع ياتجي هنا الحين ولا اخذ بنتي منك الحين ..
مشاري بانفعال : لالالالالالالالالالا ..
الشباب : ههههههههه ..
يوسف : يستاهل مايجي إلا بالتهديد ..
مشاري : طيب ياعمي أبغى أطلع معاها بعد شوي لمطعم ..
مسك سمعته لفت بقوة وكأنها تقول لا وألف لا .. وارتاحت يوم سمعت مشاري يقول : لييييه ..
بوفارس : بترجع ولا شلون ..
مشاري يتحلطم : خلاص خلاص .. هذا أنا جاي ..
مشعل : أخيرا مابغى ..
مشاري : جاي واستعدوا بدوس ببطونكم .. جاي مع السلامة .. ( وسكر التليفون ) ..

&&&&&&&&&&&&&&&&&&

عند الشباب ..

فارس : ول سمعتوا شنو قال ..
فيصل : تصدقون كسر خاطري .. خربنا عليه ..
ريان : شنو يكسر الخاطر .. تشوفه الحين جنن مسك بحركاته ..
مشعل : شكلي بنفذ بجلدي خخ ..
يوسف : صدقت شكله يتحلطم ..
أحمد : تتوقعون شنو شكله يوم دخل ..
ياسر : أنا عن نفسي بسأل دانيا ودانة وأخليهم يعطوني التفاصيل ..
تركي : عليك أفكار ..
سامي : هذا إذا عطوك وجه ..
الشباب : هههههههههههه ..
رامي وقف وهو ماسك راسه بألم .. ولاحظه الكل ..
بوفارس : سلامات .. تعبان ..
رامي : لا بس بغوح (بروح ) البيت باخذ بندول واغتاح ( ارتاح ) .. صداع خفيف ..
مشعل توه بيقوم مع رامي .. إلا رامي قاطعه : مايحتاج أظن أني أدل البيت ( وابتسم يطمن مشعل وراح ) ..
مشعل كان يبغى يلحق رامي يتطمن عليه بس هون بعد كلام رامي لانه حس أنه يبغى يرتاح لا اكثر ..
&&&&&&&&&&&&&&&&&&&&&&

نرجع عند مشاري في الصالة ..

مشاري قام ومبين أن الوضع عاجبه وماوده يطلع : أنا طالع ..
روان : ليه توه مبكر ؟؟ ..
مشاري : شنو أسوي مع أبوك وعمك .. مو راضين ..
البنات : ههههههههههه ..
مشاري لف على مسك : الجوال بكرة راح أجيبه .. لاني أبغى أخر موديل لك .. أوكي ..
مسك بهدوء : أوكي ..
مشاري مسك يدينها الثنتين : راح أتصل عليك اليوم إذا ممكن ..
مسك لفت وجهها تناظر الكل ولا حاولت تسحب يدينها عشان ماحد يحس وبهدوء : اللي تبغيه .. سووه ..
مشاري قرب من أذنها وهمس لها : تراك اليوم مو على بعضك .. قلبي حاسني .. لاتضايقي نفسك .. تراني لاحظتك من أول مادخلت ..
مسك سكرت عيونها بهدوء وهي على وضعيتها وقالت ببحة : أحم .. لا بس أحس أني دايخة مانمت ..
مشاري باس جبهتها وترك يدينها : أحس ان فيك شي غير .. بس بتركك الحين عشان ترتاحين .. أشوفك على خير قلبي ..
مسك ناظرته وهو يعطيها ظهره ويمشي بهدوء .. وتنهدت تنهيده ارتياح ممزوجة بألم ماحد لاحظها إلا شخص واحد ..

أول ماطلع مشاري البنات والحريم فصخوا العبايات ..

توها مسك بتجلس على الكرسي إلا سمر ودانة يمسكون يدينها الثنتين ويرقصونها معاهم .. وهي سايرتهم بس رقصت على الخفيف ..

&&&&&&&&&&&&&&&&&&&&&&&&

عند مشاري أول ماعتب باب المجلس ناظر الشباب بنظارات تكبر وهو يبتسم ..

مشاري نقل نظراته لعمه وأبوه : هذا أنا جيت .. ارتحتوا ..
الشباب : إيــه ..
تركي يبغى يشب الحرب : هي مشاري .. ترا الشباب هم اللي وزوا أبوك وعمي عليك .. ولا هم ولا بحاسين فيك ..
الشباب كلهم لفوا على تركي : انثبــر ..
مشاري : ههههه أصلا مايحتاج تقول .. أدري وأدري أنك أول من عطيتهم الإقتراح ..
الكل : هههههههههه ..
أحمد : شسالفة شكلك مروق ولا كأن أحنا خربنا عليك ..
مشاري جلس جنبهم ورفع كتوفه وهو يبتسم : عادي .. لأني بكلمها وباخذ راحتي أكثر من هنا ..
فارس : هي أنت ترا الدنيا مو سايبة .. بدخل غرفتها إذا جات تكلمك .. على بالك بتركك تخربها قبل الزواج ..
مشعل : إيوا حيلك فيه يافارس .. مشاريوه مايتأمن في هالفترة ..
مشاري مسك فنجان القهوة اللي قدامه : اسمع انت وياه لا الحين بذا في وجيهكم ولا تسوي نفسك من الحين النسيب الحشرة .. تراني مو اي أحد ..
الشباب : هههههههههههه ..

&&&&&&&&&&&&

عند البنات ..

رهف حاطة يدها على راسها ..
ملاك : شفيك ؟؟..
رهف ماسكة راسها : أووف راسي يألمني من الصداع .. سويرة ماعندكم بندول ..
سارة تفكر : إممم أتوقع .. تعالي المطبخ نشوف ..

راحوا المطبخ وفتوا الصيدلية ..

سارة تدور بالأدوية الكثيرة : غريبة في هالصيدلية الكبيرة ولا كرتون بندول ..
رهف تدور معاها : والله شي يضحك عندكم جميع أنواع الحبوب ولا عندكم بندول ..
سارة : يمكن فويرس اللي أخذه لانه ياخذ الندول كأنه حلاوة بالمدرسة .. تعالي اسأل سمر يمكن عندهم ..

رجعوا الصالة ..

سارة : سمر عندكم بندول ؟؟
سمر : إيوا مستحيل مايكون موجود .. ليه سلامات فيك صداع ؟؟..
سارة : لا رهف راسها يعورها ..
سمر : أهآآ روحي بيتنا تلاقين البندول بالمطبخ بالدولاب الفوقي اللي بين الثلاجة والفرن ..
رهف : سارة واللي يعافيك روحي جيبه ..
سارة : رهييف ما لي خلق أشاوط من هنا لبيت عمي .. أنتي روحي انتي اللي راسك مو راسي ..
رهف : أووف طيب .. بروح .. ولا تسون شي قبل لا أرجع
سارة : طيب ..

&&&&&&&&&&&&&&&&&


عند رامي اللي كان جالس بحديقتهم اللي كانت نفس تصميم حديقة بيت بوفارس .. لأن بوفارس مسوي حديقتهم نفس حديقة أخوه خالد الله يرحمه .. جالس على الأرض و مقابل البركة بالضبط وحاط جزء من قدمه اليسري بالماي ورجله اليمنى ضامها لصدره وجنبه باكيت الدخان اللي خلص نصه .. كان مخبيه بغرفته عن مشعل عشان لاياخذه منه .. وفي يده زقارة على نهايتها ..  جالس يفكر بابوه ويحاول يتغلب على حزنه ويعيش حياته ويفكر بكلام مشعل .. كان شكله يفكر بعمق ولا حس باللي مرت من وراه ودخلت المطبخ بهدوء لانه كان معطي الباب اللي بين بيت بوفارس وبين بيتهم ظهره .. وهي ماحست فيه ..

بعد دقيقتين وقف رامي بعد ماحس أن الصداع خف بعد مادخن لانه صار مدمن على التدخين .. بس مازال راسه يألمه .. مسك راسه بهدوء وتوجه للمطبخ وهو يناظر باكيت الدخان والولاعة وحاط يده الثانية في جيبه.. وصل المطبخ .. توه بيتوجه للصيدليه .. شافها وهي واقفة وماسكة علبة البندول في يدها وفاتحتها تشوف إذا فيها الحبوب ولا لأ .. وخصلات من شعرها مغطية جزء من وجهها .. تأمل فيها للحظات وبجرأة جلس على واحد من كراسي الطاولة وحط زقارة جديدة بفمه ومقرب الولاعة عشان بيشغلها ويناظر الطاولة: لو سمحتي بندول معاك ..


نهــــــآآية البارت الثــ والعشرون ــآني .. ^^

أرائكم وتوقعاتكم تهمني ..^^

&&&&&&&&&&&&&&&&&&&&&&&&&&&&&&


~| البــآرت الثــ والعشرين ــآلث |~



بعد دقيقتين وقف رامي بعد ماحس أن الصداع خف بعد مادخن لانه صار مدمن على التدخين .. بس مازال راسه يألمه .. مسك راسه بهدوء وتوجه للمطبخ وهو يناظر باكيت الدخان والولاعة وحاط يده الثانية في جيبه.. وصل المطبخ .. توه بيتوجه للصيدليه .. شافها وهي واقفة وماسكة علبة البندول في يدها وفاتحتها تشوف إذا فيها الحبوب ولا لأ .. وخصلات من شعرها مغطية جزء من وجهها .. تأمل فيها للحظات وبجرأة جلس على واحد من كراسي الطاولة وحط زقارة جديدة بفمه ومقرب الولاعة عشان بيشغلها ويناظر الطاولة: لو سمحتي بندول معاك ..

اهي تجمدت بمكانها والدم وقف بعروقها .. وكأنها تحاول تستوعب الصوت .. وعينها وقفت ماترمش ..

رامي كان ماسك الزقارة بيده اليمين ويده اليسار ماسك فيها راسه يحركها يحاول يخفف الصداع اللي في راسه .. ناظرها وكأنه مستغرب .. وقف و راح قبالها وبينه وبينها شبرين احنى راسه شوي لجهتها وناظرها بعيونه الزرق المايلين للأخضر الغامق وباستغراب : تسمعيني ..

&&&&&&&&&&&&&&&

نرجع لبيت بوفارس عند البنات ..

البنات جلسوا حولين مسك ويسولفون بعد ماتعبوا من الرقص والإستهبال ..

روان : أووف منك انتي مارحتي تاخذين البندول ..؟؟
سمر : وين دانة ؟؟..
رهف اللي ازعجت البنات براسها : لا مارحت خليت دانة تروح بدالي .. يالله شسالفتها ذي تأخرت ..
دانيا : انتي ياتصخين وتنطمين وتريحنا .. ازعجتينا لقلقلقلقلق .. حمدي ربك أن أختي رضت تروح .. ولا مافي أحد بيعطيك وجه ..
ملاك : إي والله رهيف سكتي ازعجتيني .. راسي وراسي
سارة : إمم بنات شرايكم نلعب أونو الحين ..
البنات كلهم لفوا عليها ماعدا مسك وبصوت واحد : بلا سخافة ..
سارة : يمــه منكم ..

&&&&&&&&&&&&&&&

عند رامي ودانة في المطبخ في بيت بومشعل ..


دانة متجمدة ولا هي عارفة شنو تسوي وكأن عقلها وقف .. وعينها وقفت عن الرمش تحاول تستوعب .. وجزء من خصلات شعرها جاي على عيونها ..

رامي اللي كان منحني ويناظرها بعيونه .. مد يده اليسار لجهة وجهها ورفع خصلة من خصلاتها عن عيونها الكحيلة .. ومر على وجهه شبح الإبتسامه .. على شكلها كانت شبه متصنمة من كلمها .. نزل نظره لعلبة البندول .. رفع يده اليمين وسحب نفس طويل من الزقارة .. وبعدين نزلها لعلبة البندول .. ويده اليسار لحد الحين ماسكة خصلة من خصلات دانة .. ودانة متجمدة بس عيونها اللي تتحرك وتشوف حركات رامي ..

سحب رامي شريحة حبوب بندول من العلبة بهدوء واخذ له حبتين .. ورجع شريحة الحبوب في العلبة .. ورفع نظره لدانة اللي تراقبه وكأن أحد كاب ماي عليها .. نفخ على وجهها الدخان بهدوء .. وهي بدورها سكرت عيونها ..

رامي ابتسم على جنب .. ونسى ألم راسه شوي : بــزغة ( بزرة ) .. وطول عمغك (عمرك ) بزغة ( بزرة ) .. ولا غاح ( راح ) تكبغين ( تكبرين ) .. تذكغين ( تذكرين ) يوم..........
دانة فتحت عيونها وناظرته .. وما أخذت ثانيتين .. إلا حست أن يدها اليمنى تألمها .. واستوعبت كل اللي صار .. وتحركت بسرعة لجهة الباب وفي يدها اليسرى علبة البندول اللي تعفست بين يدينها من الغضب : غـبي .. غــبي ..
رامي مرر صبعه السبابة على خده مكان الكف اللي عطته إياه دانة لمن وصل صبعه لذقنه .. وابتسم ابتسامة جانبية خفيفة وبهدوء ارعب دانة : هذا الكف يدل أنك لحد الحين تذكغين ( تذكرين ) .. وتغاه (تراه) دين علي إذا ماغجعته ( رجعته ) لك .. ما أكون غامي ( رامي ) ..

دانة مشت وكلامه يتكرر في راسها .. ولمن وصلت لحديقة عمها بوفارس أخذت نفس عميق ودخلت بسرعة للصالة ..

أول مادخلت دانه الصالة تنهدت براحة وراحت عند البنات .. ورمت علبة البندول على رهف : خذي .. ومالت عليك وعلى اللي يسمع كلامك ..
روان : شفيك ؟؟..
دانة جلست جنبهم : لا بس قالت لي عادي أني أروح بدون عباية لبيت عمي بومشعل لان الشباب كلهم في المجلس .. وانا الخبلة صدقتها ..
روان وسارة وملاك ورهف ودانيا انقزوا عليها وفيهم الفضول : وأحد شافك ..
دانة عيونها تتنقل بين الخماسي .. وبكذبة متقنه : لا .. بس كنت خايفة أن أحد يشوفني ..
خمستهم : أهآآآ ..
سمر : هههههه شفيكم .. يعني تبغون أحد يشوفها ..
ملاك : أيه يعني يصير فيه أكشن شي ..
دانة : مالت عليكم بس ..

&&&&&&&&&&&&&&&

عند رامي في المطبخ أول ماطلعت دانة ..

ظل واقف يفكر في اللي سواه .. ورجع له ألم راسه أخذ حبتين البندول وبلعهم وشرب ماي .. وطفا الزقارة وفتح نافذة المطبخ عشان تروح ريحة الدخان ولا راح يكشفه مشعل .. ورقى لغرفته وأخذ له شور على السريع ونام بهدوء ..

&&&&&&&&&&&&&&&&

في المجلس ..

بومشاري وقف : يلا عن أذنك ياخوي ثقلنا عليك ..
بوفارس : تو الناس لاثقلت ولا شي ..
بومشاري يناظر ساعته : شنو تو الناس بتصير 12 الحين .. يلا مشاري ..
مشاري قام متحمس يبغى يروح البيت عشان يتصل على مسك : إنشالله ..( وراح جهة الباب ) ..
بومشاري : يالمطفوق وين وين ؟؟..
مشاري لف على ابوه مستغرب : هلا .. بروح البيت ..
بومشاري : الله يفشلك .. تعال سلم على عمك بوفارس أول ..
مشاري حك جبهته : اوه نسيت .. ( وراح عند عمه بوفارس ) .. يالله مع السلامة عمي والف مبروك مسك علي وألف مبروك علي مسك .. ( وناظر ابوه وفيه الضحكة ) .. وألف مبروك لك ياعمي إنشالله تزوج فروس ..
الشباب : ههههههههههه ..
فارس : من بوؤك للسما ..
الشباب : هههههههههههههه ..
بوفارس ضحك على رجة مشاري : ههه الله يبارك فيك ..

بعد نص ساعة بيت بوفارس كل اللي فيه راحوا بيوتهم ..

وكل اللي بالبيت راحوا غرفهم ينامون ..

أول مادخلت مسك غرفتها قفلتها قفلتين .. وشهقت ذيك الشهقة المكبوته طول الملكة .. وبدت دموعها الحارة تسيل على خدينها ..  تبكي بصمت وهي مغمضة عيونها بقوة .. وجسمها ينتفض ويهتز من البكاء اللي تحاول ماتطلعه عشان لاتصيح بصوت ويسمعونها .. جلست على أطرف سريرها تذكرت مشاري اليوم معاها .. كل حركة .. ضحكة .. كلمة .. نظرة منه .. حنيته .. طيبته .. وحطت يدينها على وجهها تمنع طيف مشاري أنه يمر على بالها .. وبصوت مبحوح وكأن مشاري قدامها : لــيه لييييه يمشاري ..؟؟ ليه ..

صوت أحد يدق الباب ... مسك ماردت وتحاول تكتم شهقاتها وبكيها ..

سارة اللي كانت قدام باب غرفة مسك ولا نامت .. في نفسها "" ليه يامسك قافلة الباب .. فيك شي يا أختي والله حاسة فيك بس ما أعرف إيش هو .. "" ورجعت غرفتها تحاول تنام ..

عند مسك بعد خمس دقايق قامت من على السرير عشان بتبدل وفي راسها مليون فكرة وفكرة .. انتبهت لجوالها شاشته نورت وطلع صوت يعلن عن وصول مسج .. ماعطته أي أهتمام لأنها مالها خلق .. بعد ثلاث دقايق بعد مابدلت فستانها .. وجلست على التسريحة مسحت المكياج الخفيف .. وتوها بتفك القلادة اللي لبسها مشاري تذكرت كيف لبسها .. طاحت دموعها من القهر والحرج اللي كانت فيه .. وفكتها بهدوء وفكت الحلق .. ناظرت الدبلة  .. حست أن فرحت مشاري موجودة بالدبلة .. توها بتفصخها وبترميها بغضب وقهر .. إلا صوت جوالها يرن بموسيقى كلاسيكية هادئة ..

مسك خذت نفس طويل .. والجوال لازال يرن .. قامت سحبت جوالها بدون ماتناظر شاشة الجوال وردت بصوت هادئ فيه بحة : ألووو ..
........... : أخيييرا رديتي .. كيف حالك .. إذا أنتي بخير فأنا بخير قبل لاتسألين ..
مسك ابتسمت بألم : أنا الحمدلله بخير ..
.......... : مسك ليه تبكين ..
مسك عرفت أنها راح تنكشف : من يبكي ؟؟ أنا ؟..
........ : علي يامسك ..
مسك بهدوء : كاشفتني يارنا دايم كاشفتني ..
رنا بحنيه : مسك حبيبتي .. صوتك مبين أنك تبكين وطريقة كلامك .. فضفضي لي .. قولي .. أنا أسمع لك ..
مسك والدموع بدت تغرغر بعيونها : ما اقدر ..
رنا : مسك لاتخافين .. فضفضي لي .. ماراح يطلع شي لأحد .. وأنتي عارفتني عدل ..

مسك شهقت وقامت تبكي وقالت لرنا كل شي من شافت الفيديو من أماني لمن أبوها أجبرها وحذرها أنها تعلم احد وإلى هذي اللحظة اللي تكلمها فيها ..

رنا اللي انصدمت من اللي تعانيه مسك .. وبحكمة قالت : كل هذا يامسك .. وأنتي ماقلتي لي ..
مسك تبكي ولاترد ..
رنا خلت مسك تبكي براحتها : مسك تبغين رايي ..
مسك بهمس : إيوا ..
رنا : صدقي قلبك مو عقلك .. أنتي شفتي مشاري وتصرفاته معاك ..
مسك بحزن : والفيديو ..
رنا : وهذا المشكلة الفيديو .. لازم في شي يبرره .. وأماني هذي راعية مشاكل .. تبغى تفرقك عن مشاري بأي طريقة ..
مسك بصوت أقرب للهمس : ونرجع لنفس النقطة .. الفيديو .. إيش عرفها في مشاري ..
رنا : هذا السؤال جوابه عند مشاري .. وانا أنصحك يامسك لاتخلين أماني تخرب حياتك .. وأتبعي قلبك ..

ظلت رنا تهدئ مسك مدة خمس دقايق لمن هدت نسبيا ..

رنا : يعني لو أنا منك يتقدم لي واحد مثل مشاري وافقت ..
مسك : طيب .. رنا ..
رنا : هلا ..
مسك بمزح : تبغين أخوي ؟؟..
رنا بمزح : إيوا عادي كم تبغين المهر ..
مسك بجدية : ترا أخوي خطبك قبل كم يوم وقالي اكلمك ..
رنا بفجعة : هااا .. شنو قلتي ..
مسك حست بصديقتها وضحكت عليها بالخفيف : ههه أدرري أنك سمعتي ..
رنا تلون وجها : مسيك بلا مزح سخيف ..
مسك ابتسمت على صديقتها : ليه أكذب بهالأشياء .. وإذا مو مصدقتني أخليه يكلمك بكرة ..
رنا : هاه .. لالا .. أنا مو موافقة ..
مسك : رنو بلا عيارة .. تراه أهو اللي جاني وقالي .. وبعدين خير ياطير ليه ترفضين اخوي .. مو توك تقولين لو يتقدم لك أحد زين ماترفضينه .. ليه أخوي مو زين ولا مو.......
رنا بصوت عالي : مســـــــــــــــــــــــك ..
مسك وقفت عن الكلام ..
رنا : ههههه .. الحين رجعتي مسك القديمة ..
مسك تحاول أنها تتحاشى سيرة أنها خلاص لمشاري : ها شنو اقول لأخوي .. ؟؟
رنا : شنو شنو شنو ؟؟ .. خليني على الأقل أفكر ..
مسك : طيب مبدئيا شنو ؟؟ .. تراه شكله يفكر فأبغى ارحمه ..
رنا تلون وجهها : مبدئيا .. يعني مبدئيا أنا موافقة ..
مسك فرحت من قلب : صــــدق .. فديييييييييييتك والله يارنوو .. ما اصدق ..
رنا بحياء : مسك خلاص ..
مسك : والله ما اصدق .. شكلي بكرة بجي المدرسة ..
رنا : شنو تجين .. لالا .. أنتي اكيد الحين تعبانة .. وثانيا أنا قلت لك مبدئيا ..
مسك : اقول رنو ياويلك إن غيرتي رايك .. يابعد قلبي أخوي لازم بكرة ضروري أقوله ..
رنا تحاول تنهي السالفة : اقول يلا مع السلامة بنام بكرة وراي مدرسة مو مثلك ..
مسك : أوكي بايات ..

سكرت من عند رنا وشافت المسج .. كان من مشـاري .. كان يسألها فيه عن حالها ..

رمت مسك جوالها على السرير .. ورمت نفسها على السرير .. وجلست تفكر مرة ثانية في كلام رنا لها .. حست أنها راح تبكي من الحيرة .. إلا رن جوالها مرة ثانية .. وردت عليه بدون ماتناظر الشاشة .. : ألوو ..
مشاري : يالبى الألوو وأهلها ..

مسك لارد تناظر السقف ..

مشاري برومنسية خلت مسك تعيد تفكيرها للمرة المليون : كيف حال الحلوة ..
مسك تذكرت كلام أبوها .. وبصوت هامس : بخير ..
مشاري ببتسامة حست فيها مسك : ماراح تسأليني عن حالي ؟؟ ..
مسك بلعت ريقها .. وبصوت بالموت ينسمع : كيف حالك ؟ ..
مشاري : هه ولو أني ماسمعتك عدل .. بس انا بسابع سما دامك بخير ..

لحظة صمت ..

مشاري : مسك ..
مسك بهدوء : نعم ..
مشاري : فيك شي .. صوتك متغير ..
مسك بكذبة تبغى تنهي المكالمة : إيوا لاني كنت نايمة ..
مشاري : أهآآ .. أسف اني أزعجتك وقطعت نومك .. تصبحين على ألف خير قلبي ..
مسك بمجاملة : وأنت بخير ..

سكرت الجوال وراحت في سابع نومة من التعب والتفكير ..

&&&&&&&

في غرفة فارس ..

جالس على جهازه وشابك على النت وفاتح المسن ..

جالس يشتغل ويحمل برامج وأفلام .. فجأة طلعت له نافذة المسن .. " تم تسجيل دخول دنيـا ردية "

فارس شوي وتطلع عيونه على طول فتح النافذة ..

معاند زمانه ( فارس ) : مرحبا بالقاطعة .. كيف حالك  سوسو ؟؟
دنيا ردية : هلا .. أنا بخير .. أنت ؟؟
معاند زمانه : الحمدلله .. ليه مقاطعة كذا ؟؟
دنيا ردية : ظروف ..
معاند زمانه : أوكي بعذرك هالمرة .. بس على الأقل ولو إيميل واحد ..
دنيا ردية : معاند .. بقولك شي ..
معاند زمانه : قولي بدون ماتستأذنين ..
دنيا ردية : أنا أعرف الحين اني غلطانة أني اكلم ولد من ورا أهلي .. فابغاك تحظرني وتحذفني ..
معاند زمانه : بس أنا أعتبرك مثل أختي ..
دنيا ردية : انت تعتبرني مثل اختك ؟ ..
معاند زمانه : إيوا ..
دنيا ردية : وترضاها على أختك تكلم واحد بالنت ؟؟..

فارس سكت فترة بعدين رد ..

معاند زمانه : أوكي .. بس اتمنى أنك ماتنسيني .. بحظرك وبحذفك .. مثل ماتبغين .. واسمي فارس .. بس حبيت أقول لك اسمي لاني مارضيت اقولك إياه من قبل ..
دنيا ردية : عاشت الأسامي يافارس .. ومقدرة تعاونك معاي وتفهمك .. في حفظ الرحمن ..
معاند زمانه : في أمان الله ..

سكر فارس المحادثة وحط البلوك وحذف الإيميل .. وحز في خاطره .. بس هو مايرضاها على خواته ..

&&&&&&&&&&&

عند سمر ..

بعد ماسكرت المحادثة خذت لها نفس وتذكرت اسمه وفي نفسها "" فارس .. يمــه ليكون فارس ولد عمي .. لالا يمكن تشابه بالاسماء بس .. بس خلاص انا بحذفه "" .. مع أن سمر ماتبغى تحظره بس هذا اللي كان لازم يصير من زمان  .. وسوت بلوك ودليت .. وطفت الجهاز ونامت بارتياح ..

&&&&&&&&&&&

عند رامي ..

رامي منسدح في فراشه يتقلب .. وفي نفسه "" معقولة يادانة تذكغين ( تذكرين ) لحد الحين .. بس أنا غاح ( راح ) أغجع ( أرجع ) لك الكف اللي سلفتيني إياه اليوم .. ""

&&&&&&&&&&&&

عند دانة ..

نفس حال رامي تتقلب بفراشها .. وفي نفسها "" لحد الحين مانسيت يارامي .. لحد الحين .. بريطانيا وسنينها مانستك .. الله يستر منك ""

&&&&&&&&&&&
في يوم الأربعاء ..

مسك قالت لفارس عن موافقة رنا المبدئية .. وفارس استانس بالمررة ..
وطبعا الموضوع سر بين فارس ومسك ..

وفي الليل جا بوفارس .. وكلم مسك .. ونصحها عن مشاري .. وحاول يعرف السبب الحقيقي ورا رفض مسك المفاجئ في الملكة لولا أنه أجبرها .. بس هي قالت .. أنها ماتقدر تفارقهم ومن هالقبيل .. لمن اقتنع ابوها بهالسبب ..

&&&&&&&&&&&&&&&

بعد شهر من هذي الأحداث ..

طبعا مشاري طول هالفترة مايشوف مسك .. لان البنات والشباب منكدين عليه .. بس يكلمها جوال وماياخذ عشر دقايق لان مسك تطلع لها كل مرة حجة .. وهو يسايرها يبغى يشوف أخرتها معاها ..

وفارس ينتظر الفرصة المناسبة عشان يفتح موضوع خطبته لرنا مع أمه ..

ولا في أحداث مميزة في هالشهر ..

&&&&&&&&&&&&&

يوم الخميس ..

عند الشباب في المجلس في بيت بومشعل متجمعين ..

سامي قرب شوي من أخوه مشعل : صدق يعني أنت تفكر تتزوج ..؟؟
الشباب كلهم سكتوا ..
مشعل عقد حواجبه : من قال .. ؟؟
سامي : أنا قلت .. لاتسوي نفسك نسيت أنت يوم تحديت رامي ..
رامي : إيوا شكلك بتثني كلمتك ..
مشعل : أهآآآ .. ( وابتسم وقال بصوت عالي كل اللي بالمجلس سمعه ) .. : تقصد حبيتبي بعد قلبي .. عليها عيون جناااااان .. وحلوة ..
سامي والشباب فاتحين فمهم من طريقة كلام مشعل ..
مشعل بثقة : شفيكم .. كلكم تعرفونها أنا أبغاها وما ابغى غيرها ولا راح ياخذها أحد غيري ..
سامي فاتح فمه : طيب من هي ؟؟
مشعل بثقة كبيرة : باخذ سوسو بنت عمي بوفارس ..

نهــــــآآية البارت الثــ والعشرون ــآلث .. ^^

أرائكم وتوقعاتكم تهمني ..^^

&&&&&&&&&&&&&&&&&&&&&&&&&&&&&&


~| البــآرت الرآبـ والعشرين ــع |~


مشعل عقد حواجبه : من قال .. ؟؟
سامي : أنا قلت .. لاتسوي نفسك نسيت أنت يوم تحديت رامي ..
رامي : إيوا شكلك بتثني كلمتك ..
مشعل : أهآآآ .. ( وابتسم وقال بصوت عالي كل اللي بالمجلس سمعه ) .. : تقصد حبيتبي بعد قلبي .. عليها عيون جناااااان .. وحلوة ..
سامي والشباب فاتحين فمهم من طريقة كلام مشعل ..
مشعل بثقة : شفيكم .. كلكم تعرفونها أنا أبغاها وما ابغى غيرها ولا راح ياخذها أحد غيري ..
سامي فاتح فمه : طيب من هي ؟؟
مشعل بثقة كبيرة : باخذ سوسو بنت عمي بوفارس ..

المجلس صار هدوووووء بشكل غريب .. ولا أحد تحرك ولا شي وكأن الوقت وقف .. وكان بالمجلس ( مشعل ـ رامي ـ سامي ـ فارس ـ يوسف ـ تركي ـ ياسر ـ أحمد ـ ريان ـ مشاري ـ فيصل ) ..

فارس بفهاوه : هااااه ..!
يوسف : سمعتوا اللي سمعته ..
ريان : فيصل قم معاي نروح المستشفى أبغى اشوف إذا في أذني ماي ولا لأ ..
مشاري : خذني معاك ..
سامي ساكت ويناظر أخوه بنظرات عدم تصديق ..

أحمد وفيصل استغربوا بعدين ابتسموا على الخفيف على ردة فعل الشباب ..

رامي باستغراب : قلت من ؟؟..

ياسر وتركي بهاللحظة انتبهوا للكل .. واستغلوا الفرصة ..

ياسر غمز لتركي .. ولف للشباب وهو واقف : شبااااب شكلنا كلنا ماسمعنا عدل .. خلونا نعيد السؤال من البداية ..
تركي وقف جنب ياسر : إيوا .. واحد اثنين ثلاثة .. يلا ..

الشباب طبعا وببلاهة من زود أنهم يبغون يكذبون اللي سمعوه عادوا كلامهم ..

سامي قرب أكثر من عند أخوه مشعل .. وهو يبلع ريقه : صدق يعني أنت تفكر تتزوج ..؟؟

الشباب على ماهم عليه من الجمود بس عيونهم تتحرك ..

مشعل ابتسم على حركتهم .. وقام يعيد الكلام اللي قاله من قبل وفيه الضحكة : من قال ؟؟..
سامي بحيرة : أحم كح .. أنا قلت .. لاتسوي نفسك نسيت  .. شقلت بعد .. إيوا .. أنت يوم تحديت رامي ..
رامي بتعجب وينتظر يتأكد من كلام اخوه .. وأتوماتيكيا عاد كلامه اللي قاله قبل : إيوا شكلك بتثني كلمتك ..
مشعل شوي وينفجر من الضحك: أهآآآ .. ( وابتسم وقال مرة ثانية بصوت عالي .. وقام يثقل الكلام ويتكلم ببطئ عشان يسمعون عدل) .. : تقصـد حبيبتي بعد قلبي .. عليها عيــون جناااااان .. وحلوة .. هااا .. سمعتووووا ..

سامي والشباب كل واحد يناظر الثاني من طريقة مشعل .. اللي يقول عنه يتكلم عن وحدة هايم فيها ..

مشعل وفيه الضحكة : ها خلاص .. وقلت لكم من قبل أنا ما راح أخذ غيرها ولا راح أخلي غيري ياخذها  ..
سامي بلع ريقه كذا مرة .. وبتردد وكانه يبغى يسمع اسم غير : طيب من هي ؟؟
مشعل ببتسامة وهو رافع حاجبه : باخذ سوسو بنت عمي بوفارس .. بـس خلاص .. أشوفكم صدقتو ياسروه وتريك .. ماراح أعيد الكلام ..
فارس يأشر على نفسه : يعني بتاخذ أختي ..
مشعل ببتسامة : إيوا .. بصراحة من أول ماشفتها خذت قلبي ..

الكل سكت .. وفجأة انفجروا ضحك ..

مشعل ببرود يناظرهم : عفوا فيه شي يضحك .. ؟
رامي وهو يضحك ويمسح دموعه : هههههآآآآي .. هههه  .. هه .. ما أقدغ (ما اقدر) .. هههههه .. والله ظنيت أن هاليوم ماغاح ( ماراح ) يجي .. هههههه .. مو مصدق أنك غاح ( راح ) تصيغ ( تصير )  غو غو.. غومنسي ( رومنسي ) لهالدغجة (لهالدرجة) ههههههههههههههههههآآآي ..
الشباب ماتوا من الضحك : ههههههههههههههههههههه ..

مشعل وقف على طوله ببرود ..

الكل وقف ضحك ..

فيصل : شفيك ؟؟ ..
أحمد : ليكون زعلت .. ترا هذي حركاتهم عادي تعود ..
مشعل لف عليهم وعلى وجهه شبه ابتسامة وعيونه يطلع منها المكر : أنا مو رومنسي هاا ..
رامي بمزح : أبدا من قال .. أصلا الغومنسية ( الرومنسية ) ناخذها من عندك ..
مشعل وكأنه مخطط على شي : تتمسخر ..
رامي بهدوء وببتسامة : لا ..
مشعل بتحدي : تتحداني ..
الشباب قاموا يصفقون ويصفرون : أوووه رجعنا للتحــدي ..
رامي ابتسم وهو رافع حاجبه باستفسار : عــلى ؟..
مشعل : على أني ( ويقلد على رامي ) غووومنسي ( رومنسي ) ..
رامي وفيه الضحكة : أتحدى ليش لأ .. بس المقابل شنو ؟؟..
مشعل : اي شي عادي ..
رامي حس أن مشعل جاد بكلامه فحب يصعب التحدي : طيب .. اللي يخسغ (يخسر) بالتحدي يطلع البنات والشباب اليوم أي مكان يبغونه وطبعا التكاليف من فلوسه .. شغايك (شرايك) ..
مشعل بلا مبالاة : أوكي .. جهز فلوسك بس ..

الشباب قام يصفرون ويصفقون ..

ريان : أوه أوه .. شباب جهزوا حالكم للطلعة ..
يوسف : بصراحة تحدياتهم لاتعوض ..
أحمد : حدهـا ..
فيصل تحمس شوي : طيب متى راح يصير التحدي ؟ ..
مشعل بثقة  ولا مبالاة : الحييييين .. أروح عندها واسلم عليها .. وأقولها كلمتين عسل من قلبي ..
فارس اللي يظن أن مشعل مستحيل يسويها : أوكي يلا نروح عندهم ..
الشباب : يلا ..
&&&&&&&&&&&&&&&&&&&&&&

عند البنات .. في الحديقة ..

طبعا البنات اليوم تجمعوا .. وقرروا يفلونها .. لأنهم عرفوا أن الشباب متجمعين في بيت بومشعل .. فقالوا أن الشباب من أحسن منهم وتجمعوا في بيت بوفارس ولأن لهم شهر كامل من بعد ملكة مسك ماتجمعوا .. كانوا جالسين بالحديقة وفارشين لهم بساط في الأرض وحاطين لهم أكل مسليات من حلويات وبطاطسات وغيرها .. ويسولفون ..

سمر : بناااااات ..
البنات كلهم سكتوا ..
ملاك : شفيك يامال الضربة .. ؟؟
مسك : تضربك إنشالله ياملييك .. لاتدعين على بنت عمي ..
رهف لسمر : اخلصي علينا .. إيش تبغين ..
سمر تأشر على الباب اللي يفصل بين بيتهم وبيت عمها بوفارس : في أحد يدق الباب ..

البنات كلهم وبلا استثناء عيونهم انتقلت للباب ..

روان : يمكن حرامي ..
دانيا دقت روان على راسها : اي حرامي مع وجهك .. أكيد واحد من الشباب ..
دانة : شوفوا شنو يبغون .. سارة قومي فتحي ..
سارة بالعناد هي كانت متربعة صارت منسدحة : أسفة عندك رجول تروحين تفتحين فيها الباب ..
دانة : مالت عليك يالسودانية ..
سارة بنذاله ولا هامها شي : عادي ..
سمر بتوقف : أنا بقوم ..
مسك مسكت سمر من يدينها وجلستها وقامت هي : اجلسي انتي أنا أفتحه ..

مسك وقفت عند الباب : ميــن ؟؟!!

في الجهة الثانية من الباب ..

مشاري قلبه يدق دق وفي راسه كلام كثير ويحاول يرتبه ويبغى يشوف مسك بعد هالشهر الطويل ..

رد مشعل : انا مشعل ممكن شوي ..
مسك عقدت حواجبها : خير فيه شي ؟؟ ..
مشعل : لا بس أنا والشباب نبغاكم شوي ..
مسك : ثواني أقول للبنات عشان يلبسون العابيات ..
مشعل : ننتظرك ..

مسك رجعت للبنات : بناات مشعل يقول بيبغانا في شي هو والشباب .. يعني لبسوا عباياتكم ..
سارة : أووف ياذا المشيعل والشباب والله أنهم مزعجين ..
دانيا : صدقتي يعني غصب يدخلون ونلبس العبايات ..
رهف : قولي لهم مالنا خلق نلبس عبايتنا ..
ملاك : إيوا .. قولي لهم ينقلعون ..
مسك : وجع .. بصراحة أنا استحي اقول هالكلام لهم .. وحدة منكم تروح ..
سمر : شدعوة بنات أكيد يبغون شي ضروري ولا ما كان جاو كلهم ..
روان : سمور واللي يرحم والدينك سكتي لاتدافعين عنهم ..
دانة : لا جد صحيح كلام سمر يمكن يبغون شي ضروري ..
دانيا قامت : خلاص حلاص قمنا نلبس ..

راحوا كل البنات و البسو عباياتهم و رجعوا مكانهم ( طبعا مثل ماقلت لكم من قبل هم يلبسون عباية كتف وشيلة ويكشفون وجيهم لقرايبهم ) ..

راحت مسك وافتحت الباب ..
فارس أول واحد دخل : وأخيرا طولتوا ..
ملاك : واثقين أن احنا بنفتح يعني ..
دخلوا باقي الشباب : السلام ..
البنات : وعليكم السلام ..

مشاري وكأنه أسد أنقض على فريسته .. على طول مسك يد مسك ولمها على صدره بأقوى ماعنده : وحشتيني موووت ..
البنات والشباب كلهم لفوا على مشاري ومسك وبصوت واحد : هـــــــــــي انت ..
مشاري وهو لحد الحين لام مسك لصدره .. ناظرهم بنظرات حارقة ممزوجة بقهر : انثبروا وانطموا .. شهر كامل ماشفتها ولا شي .. كله بالتليفون .. هذا ولا شي من حقي .. انقلــعوا ..
الشباب والبنات خلاص انفجروا ضحك : ههههههههههههههههه ..
فارس : خلاص والله كسرت خاطري .. حتى أشوفك اليوم لابس اليوم أسود يالمسكين يعني تعبر عن حزنك خخخ ..

كان مشاري لابس تي شيرت أسود نص كم .. فيه رسومات عشوائية بالأبيض .. وجينز كحلي غامق مايل للأسود .. وصاير شكله كوولزز ..

مشاري متشبث بمسك وكانها بتطير منه : ومن تكون انت عشان تقول كسرت خاطرك .. اذلف مالت عليك من نسيب ..
الكل : ههههههههههههههه ..
ياسر وتركي : وييييييييييييووو لقط لقــط لقط وجهك ويييييييييييييييوووو ..

مسك اللي ذابت بين ذراعين مشاري وقلبت ألوان همست له : بس كفـاية ..
مشاري بنفس الهمس : لا مو كفاية .. اليوم لنا جلسة مع بعض مو حالة ذي ..
مسك ببحة ومفتشلة قدام الشباب والبنات : بعدين خلاص .. شوفهم يناظرونا ..
مشاري بعناد وبصوت عالي : ينقلعون الحين كلهم ويضفون .. انا ساكت عليهم من زمان .. أشوفهم مصخوها ..
الكل : هههههههههههههههه ..
رامي وكانه تذكر : مشيـــعل التحدي يلا ..
الشباب كلهم سكتوا ويناظرون مشعل ينتظرون أنه ينفذ التحدي .. والبنات على روسهم علامة الإستفهام ..
ملاك : أي تحدي ؟؟ ..
روان : شسالفة .. ؟؟
سارة : الله تحدي بس على شنو ؟؟..
مشعل قرب من سارة : على هذا .. وانحنى لجهتها وهوا يبتسم .. وصار قريب منها بالمرة ..
بس سامي مسك تي شيرت أخوه مشعل بقوة من جهة ظهره : مشيعل بلا سخافة ..
مشعل لف على أخوه سامي وبنظرة قاتلة وبعد يدين سامي : وخر عني ..
وانحنى مرة ثانية على سارة .. وسحبها لناحيته وبااااااسها على خدها بأقوى ماعندها : بعد قلبي والله .. أنتي عسل على قلبي والله .. أنا أبغاك لي .. أنا وبس ..

الشباب كلهم فاتحين فمهم على أوسعه ..

فارس يأشر على مشعل : أأ كــيف .. شلوون ..
يوسف فاتح عيونه : ما أصدق ..
فيصل وأحمد بفاتحين عيونهم : شنو سويت أنت الحين ..
ريان : ليش سويت كذا ..
ياسر وتركي : يعني أنت ..
رامي وسامي كملوا : يعني هالتحدي كله مقلب في مقلب .. ؟؟
مشعل اللي كان حاضن أسيل بين يدينه ويبوس خدودها وهو يبتسم : أي مقلب ؟؟ .. أنا قلت لكم أحب سوسو بعد قلبي وما حد بياخذها غيري .. وهذا هي الحلوة بعد قلبي شرايكم تهـــبل صح ..
فارس يأشر على سارة : بس أنت قلت سوسو.....
قاطعه مشعل وهو يرمي اسيل بالهوا ويمسكها ويضحكها : إيوا أنا قلت سوسو .. ماقلت سارة .. أنا كنت أعني أسيــل وأنا أدلعها سوسو .. مو بس سارة اللي يسمونها سوسو ..
الشباب انفجروا ضحك على تفكيرهم : هههههههههه ..

( لان مشعل انحنى لجهة سارة عشان أسيل كانت بحضنها .. فانحنى لجهتها وسحب أسيل لجهته ..)

البنات اللي ماتوا ويبغون يعرفون شسالفة .. بس دانيا سألت ..

دانيا : شسالفة ؟..
مشعل بعد مازهق أسيل من كثر ما باس خدها قرب من عند دانيا ينزلها عندها : السالفة ومافيها أنهم تحدوني أني أجي وأكلم حبيبة قلبي سوسو .. مسكيها وانتبهي لها ..
دانيا مسكت أسيل من عند مشعل وجلستها جنبها .. والبنات فهموا السالفة بعد ما ركبوا كلام الشباب اللي الحين وكلام مشعل ..

سامي : ماااالت عليك يامشيعل وعلى مزحك الثقيل ..
رامي : صدقتك وأنا اللي استانست قلت خلاص بيتزوج ..
ريان : ههه ولا وكلنا فكرنا بسويرة
مشعل : ما أقول إلا خلف الله على أم(ن) جابتكم بس .. وعلى تفكيركم ..
الشباب : ههههههههههههههه ..
فارس وكأنه تذكر .. راح على طول عند مشاري ومسك ويحاول يسحب مسك منه : بعد انت الثاني عن أختي .. خنقتها .. بس خلص الوقت ..
مشاري سحب مسك بقوة .. لدرجة أنها صدمت في صدره .. وطوقها عشان لاياخذها فارس : انقلع ضف وجهك مالك دخل .. أنا زوجها .. رح رح .. تسلط على أحمدووه ..

مسك لاتسألون عنها لان الدم تجمع بوجها من الخجل ولا هي قادرة تتحرك .. جسمها تخدر من مسكة مشاري لها ..

فارس يحرك حواجبه : والله لمن أكون اخو خطيبته ساعتها بتسلط عليه ..
مشاري حس ان مسك جد بدت تختنق لأنه حس بتنفسها السريع ولأنه لامها بالقوة .. ففكها عنه بس مسك يدها اليسار بيده اليمين : أووه .. بتروح ولا كف يعدلك أنت ..
فارس بطريقة تضحك بالمرة : خلاااص خلاص كل شي ولا الكف ..

مشاري ناظره باستحقار وقهر ..

يوسف : هههههههههه فويرس شفيهم على خواتك .. شوف مشاريوه اخذ مسك .. ومشيعل على قولته يبغى أسول .. مابقى لك إلا سويرة مبعد يجيها الدور ..
فارس : أحم بعد شسوي إذا خواتي حلوات وطالعين علي ..
الكل : يالواثــق ..
فارس : هههههههه ..
ريان : تعالوا الحين من فاز بالتحدي ..
مشعل ورامي بنفس الوقت : أنـــا .. ( وناظروا بعض ) .. لاااااا ..
مشعل : أنا اللي فزت ..
رامي : وتسمي هذا فوز .. كيف فزت ؟؟
مشعل : هذا أنا رحت عند حبيبتي وحضنتها وبستها وكلمتها .. يعني أنا اللي فزت ..
رامي : لا والله .. يالغشاش .. مايصيغ (مايصير) لانك تدغي (تدري) أنه مقلب .. صح شباب ..
مشاري : إيوا صحيح .. مشيعل مايصير هذا غش ..
مشعل : مالي دخل أنا اللي فزت ..
ريان وفارس يغايضون مشعل : غشااااااااااااش ..
ياسر وتركي نفس الشي : غشاش غشااش ..
مشعل رفع حواجبه : ماهميتوني ..
يوسف : هههههه والحل يعني ؟؟ ..
فيصل : انا عندي الحل ..
أحمد : واللي هو ؟؟ ..
فيصل : نص تكلفة الطلعة على رامي والنص الثاني على مشعل ..
رامي ومشعل : اتفقنا ..
رامي : مع أنه مفغوض (مفروض) ما أدفع لأنك دكتوغ (دكتور) وعندك ماشالله .. وأنا المسكين طالب جامعي ..
مشعل : أقول لاتتمسكن ..
يوسف يصفق : يلا بنات وين تبغون تروحون ؟؟.. لأن الخاسر أهو اللي بيدفع تكاليف الطلعة حقتنا ..

البنات فجأة كلللللللللللهم كل وحدة تقول مكان وصار فوضى ..

مشعل صـرخ صرخة سكتتهم كلهم : بـــــــــــــــــــــــــــــــــــس ... ههههههه شفيكم بس مكان واحد بنوديكم ..
دانيا : تبغون رايي .. نروح مطعم الحين .. مدامنا مبعد نتعشى ..
رهف ناظرت ساعتها : صدقتي شي حلو الحين الساعة تسع وخمس وثلاثين دقيقة يعني نص ساعة نحوس بأحد المجمعات والباقي في المطعم . شرايكم ..

البنات كلـهم وافقوا على الفكرة والشباب نفس الشي .. وقالوا لأهلهم أنهم بيتعشون برا عشان لايحاتونهم .. وطبعا كلهم لابسين عباية كتف ماعدا دانيا ودانة .. وكلهم لابسين نقاب ماعدا سارة و روان الكاشفين وجيهم ..

مشعل : الحين على تقسيم السيارات مانبغى ناخذ كل السيارات لاتصير مسيرة .. شوفوا .. أنا معاي رامي وسمر سامي ..
مسك : لا سمر أبغاها معاي ..
مشاري قرب منها وهمس في أذنها بهدوء ورومنسية : أوص لهالدرجة مو محتملتني .. حبيبتي بس اليوم تكفين .. أبغى أخذ راحتى معاك على الأقل ولو لساعة وحدة بس ..

مسك انحرجت مرررة من كلام مشاري لها .. وفي عقلها تفكر بكلام رنا مليون مرة ..

مشاري : خلاص أنا ومسك مع بعض ..
فارس :  لاتنسى تراني معاكم ..
مشاري صدق منقهر : أفففف .. انت جد متى راح تفك عني .. لاتخليني إذا خطبت أنكد عليك ..
فارس : لكل حادث حديث ..

وبعدها تفسموا على السيارات التالية ""( سيارة مشعل : معاه رامي وسامي وسمر ) ـ ( سيارة ريان : معاه ملاك و روان و رهف وتغلغصت معاهم سارة) ـ ( سيارة فيصل : معاه يوسف ودانيا ودانة) ـ (سيارة أحمد : معاه تركي وياسر ) ـ ( سيارة مشاري : معاه مسك وفارس ) "" ..


في سيارة مشاري ..
مسك جالسة جنب مشاري .. وفارس جالس ورا بالنص ناقز بينهم ..

مشاري : حبيبتي مسك شرايك ب....
إلا يقاطعه فارس : لا تقول حبيبتي ..
مشاري تجاهل فارس : شرايك ياقلبي نجهز لل....
إلا يقاطعه فارس مرة ثانية : لاتقول ياقلبي ..
مشاري من زود التعصيب لان فارس جد ملله من ركبوا السيارة وهو مجننه .. سحب بريك قوي وهو يسوق .. زين ماصدم : يا أخي تراك أزعجتني .. أقلقتني اتركني وزوجتي لحالي .. ولا ترا أحذفك من النافذة الحين ..
فارس خاف هالمرة من مشاري : ههه خلاص بعقل ..
مشاري لف على مسك اللي عيونها غرغرت لأنها ارتاعت من سحبة البريك المفاجئة .. وخافت يصير حادث .. مسك يدينها يطمنها : حبيبتي لا تبكين ..
مسك من الخوف : لاتسوي كذا ..
مشاري : حبيبتي خلاص .. أنا مستحيل أسوي شي مايرضيك ويلا وهذا السيارة وحركناها وأوعدك دام فويرس منثبر ماتستوي هالحركات ..

في سيارة مشعل ..

مشعل يسوق وجنبه رامي و ورا سامي وسمر ..

سامي مسند راسه على النافذة ويناظر الشارع بشرود .. وتكلم وهو مو حاس : لو أن أبـو.... ( إلا انتبه لنفسه وسكت وانتقل نظره بين أخوانه اللي بين عليهم أنهم فهموا شنو قال .. بس مابينوا .. بس هو حس فيهم .. رجع ناظر النافذة وهو يفكر) ..


وصلوا أحد المجمعات .. ونزلوا البنات والشباب ..

يوسف وكأنه تذكر : مشعل مشعل ..
مشعل : هلا ..
يوسف يأشر على البنات : سلاحف النينجا ههههههههههههههه ..
مشعل وبقية الشباب : ههههههههههه ..
ريان : بنات هالله هالله في الصرف ماوصيكم الحساب تراه على رامي ومشعل ..

رامي ومشعل ظربوه بالخفيف على ظهره ..

البنات : ههههههههه ..

وانتشروا البنات والشباب بالمجمع  ..

عند مشاري ومسك وفارس في الكوفي ..

مشاري : فارس يرحم أمك وأبوك خلاص روح عنا .. احنا بمكان عام .. اتركنا على الأقل ربع ساعة بعدين تعال الزق على كيفك ..
فارس يفكر : إمممم أوكيك ربع ساعة وراجع ياويلك إن سويت شي من هنا ولا هناك ..
مشاري ماصدق على الله : إيوا روح أنت أول ولا يصير شي ..

وراح فارس يتمشى .. وترك مسك ومشاري لوحدهم ..

مشاري أول ماطلع فارس من الكوفي جلس جنب مسك .. لان يوم كان فارس موجود ماخلاه يجلس جنبها خلاه يجلس قبالها .. ومسك يدينها بنعومة : كيف حالك يالغلا ..
مسك بهدوء وماكان ودها أن فارس يقوم ويتوحد فيها مشاري : الحمدلله ..
مشاري ميل وجهه لوجها وبهدوء وحزن : مسوك قلبي شفيك .. ترا قلبي طول هالشهر حاس أن فيك شي ..
مسك بلعت ريقها وبصوت أشبه بالهمس : مافيني شي ..
مشاري يضغط على يدينها أكثر : إلا فيك وأنا ادري أن فيك شي من يوم الملكة .. بس شنو هو ما أدري ..
مسك تحاول تسحب يدينها بهدوء بس مشاري ماسكهم عدل : لو سمحت شوي ..
مشاري قرب يدين مسك لصدره بحزن : أولا أنا زوجك يعني مابهدك .. ثانيا شفتي كيف .. أنتي ماتبين حتى ألمسك لييييه ..

مسك في نفسها "" أخليك تلمسني بعد مالمست غيري .. ليه يامشاري تعذبني أكثر ليه "" فنزلت راسها وحاولت تتدارك دموعها .. إلا أن مشاري رفع راسها واستغرب من الدموع اللي فيها .. وعلى طول مسحهم وهو في قمة استغرابه : مسك ليه تبكين ..

مسك تذكرت كلام ابوها وتداركت نفسها : ماني متخيلة أني راح أترك أمي وأبوي وانتقل لبيت ثاني ..
مشاري ظل يناظرها فجأة ابتسم : لا تحاتين ياحياتي .. بحطك بقلبي مو بعيوني ..أنتي بس تعالي ( وغمز لها ) ..
مسك صار جسمها مرة حااار من كلام مشاري ...
مشاري حس فيها : هههههههههههههه ..

&&&&&&&&&&&

عند الخماسي ( رهف وملاك و روان وسارة وسمر ) ..

من محل لمحل .. ماخلوا محل مادخلوه ويعلقون على الرايح والجاي ويتمسخرون على رواعي المحلات .. وبالذات لو كان لبناني خخخ ..
سمر اللي تكسرت رجولها من الدوارة جلست على أحد الكراسي : بنااات بس يرحم والدينكم .. خلونا نستريح ..
رهف تأشر على واحد من المحلات : أحنا بنروح هذا المحل انتي انتظري هنا أوك ..
سمر : اوكيك ..

راحوا البنات للمحل المقصود .. وسمر جلست تنتظرهم وهي تناظر العلبة المغلفة وتفكر .. مرت خمس دقايق .. عشر دقايق .. ماحد جا من البنات لسمر .. وكل من يمر يقط عليها كلمة ويمشي .. وهي من النوعية الخوافة .. جاها واحد وظل يرمي عليها كلام غير لائق ..فهي من الخوف قامت ومسكت الكيستين ومشت والشاب يلحقها ويرمي عليها كلام .. وسمعته يتصل على واحد يجي .. وهي تمشي من الخوف عيونها غرغرت ومو عارفة شنو تسوي .. جوالها في شنطتها وشنطتها عند روان ..

الشاب يلحقها شافت شاب ثاني قدامها يأشر للشاب اللي وراها وقلبها شوي ويطيح .. تمشي بالمجمع والمجمع شوي صاير خفيف .. يعني الجهة اللي تمشي فيها مافيها إلا اثنين ثلاث أشخاص بس .. وهي تمشي حست في الشاب اللي وراها كل ماله يقرب واللي قدامها يقرب أكثر منها وحست أنهم راح يحاصرونها .. دخلت على أقرب محل شافته وكان نفس الشي مافيه أحد غير العامل اللي فيه .. ودخلوا وراها الشابين وأصوات ضحكاتهم الماصخة مسوية إزعاج بالمحل ..

سمر عيونها تلف بالمكان شافته واقف يناظر اكسسوارات للجوال راحت ركض له وقفت وراه بالضبط وصوتها في بحة بكي وعيونها مغرغرة : ف.. فف.. فــاااارس ..

فارس لف عليها والتقت عيونه الرمادية بعيونها : هلا .. ( وناظرها وهو معقد حواحبه ) سمر ؟؟ وين البنات عنك ؟؟..
سمر تبلع ريقها وهي خايفة : مم... مآآ أدري ..
فارس حس أنها خايفه من شي والدليل صوتها وعيونها المغرغرين : شفيك سمر ؟؟ ..
سمر وهي ترتجف شوي : فف.. في اثنين يي..يلاحقوني ..
فارس على طول رفع نظره للشابين اللي بالمحل اللي يناظرون سمر نظرات وقحة .. وهنا عصب وخاف على سمر جد .. ومسكها من يدها بعفوية : حبيبتي تعالي خلاص أوصلك للبنات ..
ومشى وهو يسحبها معاه .. وسمر ميته خوف بس تطمنت أن فارس كان موجود .. وتقول في نفسها "" لا يمون العم ماسك يدي ""..وظل يدور بالمجمع لمن حصل دانة ودانيا ..

فارس : دانة .. دااانة ..
دانة لفت : هلا ..
فارس مد يد سمر لهم : انتبهو تتركونها بروحها .. أنا رايح ..
دانيا : اوكي ..

راح فارس .. يكمل دوارة بالمجمع ..

وبعدها بربع ساعة طلعوا كلهم من المجمع بعد ماخلوا رامي ومشعل يدفعون عنهم ..

توجهوا للمطعم وخذوا لهم طاولة عائلية كبيــرة ..

دانيا : تدرون من ناقصنا بهالجمعة الحلوة ..
الكل : من ؟؟..
دانيا : عمي طلال ورائد ..
الكل : إي والله ..
فيصل : كلها نص شهر ويرجعون على طووول ..

وجابوا الأكل وهم بنص الأكل سارة و روان جلسوا يشربون ماي بشكل مو طبيعي ..

بعد دقيقتين من شرب الماي .. لفوا على ياسر وتركي ..
ياسر وتركي : واااااااحد صفر ..
الكل : هههههههههه ..
سارة : حمااااااااااااااار ..
روان : صدق حميير حاطين الشطة الحارة هين ..

بعد ماخلصوا أكل رجعوا بيت بوفارس ياخذون أغراض البنات اللي نسوهم وكل وحدة ترجع على بيتهم .. اول مادخل ياسر وتركي بيت عمهم بوفارس .. ماحسوا إلا بماي ينكب عليهم ..
سارة و روان : واحد واااااااااااااحد هووووووووووو ...

الشباب والبنات : هههههههههههه ...

والكل رجع لبيته ..


في يوم الجمعة .. راحت سارة لبيت عمها بو مشعل على الساعة أربع ...

دخلت ولقتهم بالمطبخ يشربون حليب وشاي وكان شكلهم كأنهم جالسين يتناقشون وسمر وسامي أشكالهم شوي حزينة .. بس أم مشعل كانت في غرفتها ..

سارة : سلاااااااااااااام ..
الكل : وعليكم السلام ..
مشعل : حيا الله سارة ..
سارة : الله يحيك .. جايبة لكم أحلى خبر ..
سامي : واللي هو ..
سارة بحماس : فروووس خطب ..
سمر من سمعت الخبر رمت كاس الماي اللي كانت تشربه على الجدار بغضب وبأقوى ماعندها .. وفي نفسها "" مستحـــيل "" ..


نهــــــآآية البارت الرآبــ والعشرون ــع .. ^^

أرائكم وتوقعاتكم تهمني ..^^

&&&&&&&&&&&&&&&&&&&&&&&&&&&&&&


~| البــآرت الخــ والعشرين ــآمس |~


سارة : سلاااااااااااااام ..
الكل : وعليكم السلام ..
مشعل : حيا الله سارة ..
سارة : الله يحيك .. جايبة لكم أحلى خبر ..
سامي : واللي هو ..
سارة بحماس : فروووس خطب ..
سمر من سمعت الخبر رمت كاس الماي اللي كانت تشربه على الجدار بغضب وبأقوى ماعندها .. وفي نفسها "" مستحـــيل "" ..

سارة اللي كانت جنب سمر .. اول مارمت سمر الكاس بالجدار بقوة غمضت عيونها من الروعة .. ودخلت زجاجة حجمها 1سم  في خدها اليسار لأن زجاج الكاس ارتد بقوة من على الجدار وانتثر في الهوا .. وسمر انجرحت في يدها اليسار من الزجاج يوم رمت الكاس ..

سارة لفت على سمر باستغراب تحاول تستوعب اللي صار ..
سمر انتبهت لنفسها وللي سوته .. ناظرت سارة شافت خدها ينزل منه دم وفيه زجاج .. ارتاعت من اللي سوته .. وحاولت تبرر وهي مرتبكة : أأ..أأأ .. أأسفــة .. م..ماكنت أقصد .. ووالله .. م...
سارة قاطعت سمر وهي شوي مستغربة : لا تعتذرين ولا شي .. بس شفيك ؟؟..

قام سامي وفتح الصيدلية وطلع شنطة الإسعافات الأولية .. وطلع منها ملقط وقطن ومعقم ولزقة .. وقرب من سارة وهو ماسك الملقط : شوي ..
سارة ناظرته ماسك المقلط .. لمست خدها بأطرف صبعها .. وناظرت صبعها : دم ..

مشعل أخذ الملقط الثاني من شنطة الأسعافات الأولية وراح عند أخته سمر وجلسها في الكرسي اللي جنبه ومسك يدها اليسار ويطلع الزجاج اللي دخل فيها : سمر هالمرة لو بتفرغين غضبك .. فرغيه بشي ثاني مو بالكاسات .. وليش كسرتيه أساسا..
سمر يدها تألمها شوي وهو يشيل الزجاج منها .. بسرعة تكلمت ترقع اللي سوته : أححح .. لأنك تكلمت على ورث بابا ( ودمعت عيونها ) ..

مشعل سكت و ملامح وجهه صارت عادية وجلس يعقم يدها ويلفها بهدوء .. لأنهم قبل ماتدخل سارة كان مشعل يتكلم عن الورث .. وسامي وسمر كانو محزنين يوم سمعوا طاري أبوهم .. واتفقوا ان الورث يتم عند مشعل .. لمن يحتاجون له ..

سامي يحاول يطلع الزجاج من خد سارة .. بس سارة كل دقيقة تبعد وتقول يعور : سارة ثبتي شوي .. شلون تبغيني أشيلها وانتي تتحركين بتعورك أكثر ..
سارة حطت يدها بالخفيف على خدها لأنه بدا يألمها .. وتملت يدها شوي دم : آآآي .. أنت شوي شوي ترا يعور .. ( ومدت يدها اللي فيها دم ) عطني الملقط انا أشيلها بروحي ..
سامي مد يده وبسرعة وبخفة شال الزجاجة : خلاص شلتها ..
سارة ماصدقت على الله : أوف اخيراً ( وجلست على كرسي جنب سمر ) .. سمور تعالي بيتنا والله ملل ..
سامي جلس على كرسي يسار سارة .. وأخذ ملقط وحط فيه قطنه فيها معقم يمسح الدم وينظف الجرح : لاتتحركين ..
سمر بهدوء : ما ادري أفكر ..
سارة لفت على سمر باندفاع : لييييييش ؟؟..
سامي بالملقط لف وجه سارة : لاحووول سااارة ..
سارة لفت وجها بحيث يكون خدها اليسار مقابل سامي : أوكي خلاااص مابتحرك ..
سمر : سارة بعد شوي بعطيك دفتر الرياضيات حق مسك ..

سارة ناظرت سامي اللي ينظف الجرح بعيونها العسلية الفاتحة بدون ماتحرك وجهها وكأنها تقوله بلف وجهي .. وسامي انتبه لعيونها اللي تناظره وفهم عليها .. وبنفـي : لأ ثم لأ ثم لأ ..
سارة : يمه منك ماقلت شي ..
الكل : هههههههههه ..
سامي نظف الجرح بهدوء وحط عليه لزقة جروح : خلاص تحركي .. والله لو أنك بزر ثبتي ..
سارة مدت له لسانها .. ولفت لسمر : غصب عنك بتجين والله ملل هناك .. مسك تذاكر ماتعطيني وجه ..
مشعل : وليه أنتي ماتذاكرين ..
سارة : إيش اذاكر وما أذاكر ..
رامي : طيب عغرفنا ( عرفنا ) أن أخوك خطب .. بس مين ..؟؟
سارة تذكرت : إيوا نسيت .. خطب صديقة أختي اسمها رنا ..
سمر فتحت عيونها : رنـو اللي معانا بالفصل ماغيرها ؟؟..
سارة : إيوا عليك لمــبة ..
سمر بهدوء : أهآآ .. الله يوفقهم ..
سامي لف على أخوه مشعل وهو رافع حاجبه : لا بالله انا اشهد أنك معنس .. اجل فويرس يخطب وأنت لحد الحين ماخطبت ..
الكل : ههههههه ..
مشعل ابتسم وهو يقرب كوب الشاي من فمه : ههه عادي شكلي بزوجك قبلي وانا ماتزوجت .. ذبحتني غصب الزواج هو ..
سامي : ههه إيه غصب ..
سارة ناظرت برامي وهي مستغربة : غريبة ماتدخن ؟؟ قطعته ؟؟ ..
رامي : إيه ..
سارة تناظره وهي تفكر : من متى ؟؟ ..
مشعل استغرب من سؤالها : من شهر ليه تسألينه هالسؤال ؟؟..
سارة تناظر مشعل وهي تأشر على رامي : لا بس مستغربة .. لان لون شفايفه باهت ماتغير من قطع الدخان .. مفروض يخف لون شفايفه لأنه قطعه من شهر ..

مشعل لف على أخوه رامي بشك : صحيح .. شلون ماخف لونهم ؟؟ ..

رامي نزل كوب الشاي على الطاولة .. وحط يده اليسار على شفايفه .. ويده اليمين ماسكة الملعقة الصغيرة يحرك فيها الشاي بهدوء .. ويناظر سارة اللي كشفته ويناظر أخو مشعل .. لأنه ما قطع التدخين .. يطلع برا البيت ويدخن ويرجع يسبح عشان تروح ريحة الدخان ..
مشعل كشف رامي : راميوووه عطتني الباكيت ..
رامي ناظر مشعل بهدوء وبحذر وهو لحد الحين حاط يده اليسار على شفايفه : ماعندي ..
مشعل رفع حاجبه وبقهر : طيب .. ليه تخلف وعدك هاه ؟؟.. وأنا الخبل اللي أظن أنك قطعته ..
رامي نزل عيونه لكوب الشاي بهدوء : ما أخلفت وعدي .. أنا قلت لك بحاول .. ماقلت بقطعه ..
سامي : وانا اقول ليه هالأيام ماله نفس ياكل مثل اول .. مع أنه قطع التدخين .. اثرك ماقطعته أساسا ..
سارة تحك خدها اليمين : أوف لو أدري أنه يدخن سر .. كان ماقلت لكم .. (لفت على رامي ) .. أسفة ماكنت اقصد ..
رامي نزل يده عن شفايفه .. وناظرها بتفكير : لا خلاص هم عرفوا .. بس مين معلمك كيف تعرفين اللي يدخن ..
سارة : ماحد .. أصلا مايبغى لها تفكير .. سمور يلا معاي ..
سمر مترددة شوي : إممم..
سارة قامت بدون ماتنتظر رد من سمر .. ومسكتها من ذراعها : يلا قومي بدلي ولبسي عباتك ..
مشعل يستفز سارة : وليش أنتي ومسك ماتجون هنا ؟؟..
سارة : ليه أهي وحدة وأحنا ثنتين ..
مشعل يدق بأصابعه على الطاولة : اللي يبغيها يجيها .. ثانيا أنا ما مرة شفتكم جيتوا عندها ..
سارة : أوكي أنا عادي .. بس مسيــك اللي تذاكر مابترضى تجي .. بدق عليها الحين وأنت كلمها أوكي ..
مشعل بنص ابتسامة : عشان تبغين مشاري يدفني وأنا حي ..
الكل : ههههههههههه ..
سارة : ههه خلاص سمور أنا بروح عند مسك وبظل على راسها لمن تجي أوك ..
سمر قامت عشان بتروح غرفتها تتجهز لهم : أوكي ..

طلعت سارة لبيتهم عشان تقول لمسك تجي بيت عمها خالد بومشعل .. وسمر دخلت غرفتها تستعد عشان بيجونها سارة ومسك ..

مشعل يناظر رامي بنص عين وهو رافع كاس الشاي لفمه : دواك عندي .. تدخن بالسر هاا ..
سامي وهو جالس على الكرسي مدد يدينه بالهوا .. بعدين تثاوب وحط يده اليسار على فمه ووقف يلم اغراض الأسعافات الأولية ويحطهم بالصيدلية : أنا بقوم انام شوي لمن المغرب .. صحوني قبل الصلاة .. ( وراح لغرفته ) ..
رامي وقف بهدوء .. وحس بنظرات أخوه مشعل له : حتى انا بقوم انام لمن المغغب (المغرب) .. (وراح لغرفته) ..

ظل مشعل بروحه في المطبخ .. اتكى بكوعه الأيسر على الطاولة وكف يده اليسار تحت ذقنه .. ويده اليمين ماسكة ملعقة الشاي الصغيرة وحاطها على أطرف الكوب ويناظر الكوب بسرحان ويفكر بأخوانه .. ومستقبلهم .. أهو يعتبر نفسه الحين مكان أبوه .. تغيرت ملامح وجهه للحزن شوي .. وفي نفسه "" آآآه يايـبه .. شوف إيش صار بعد مارحت .. شوف امي كيف صابرة وتصبرنا .. شوف رامي شنو يسوي بنفسه .. وسامي اللي من الخارج يحاول يتماسك عشانا .. بس أنا أدري أنه فاقدك كثيـر .. وحبيبة قلبك سمر .. وأنا !! .. تركنا وحطيت الحمل علي .. الله يرحمك يايبه ويسكنك فسـيح جنآته .. "" وتنهد تنهيـدة ألم .. ونقل نظراته للزجاج المنتثر بالأرض .. لان ماحد شاله .. وظل يناظره وهو يفكر بعدين عقد حواجبه .. وفي نفسه "" سمر ليه كسرت الكاس .. بس أنا يوم سألتها قالت لي عشان أني تكلمت عن الورث .. بس ليه ماكسرته يوم أني تكلمت بالورث .. ليه كسرته يوم دخلت سارة وسمعت الخبر .. دقـــيقة دقــيقة .. لحظة .. سمر تحــب فارس !!!؟؟ .. تحبه "" وضحك بالخفيف .. وكمل في نفسه "" الحب صعب ياسمر للي في عمرك .. اتمنى يكون تحليلي خطأ لكسرك الكاس .. وماتكوني تحبيه .. لأنه خطب .. "" وتنهد تنهـيدة تعــب ..
انتبه ليد تنحط على كتفه اليمين وتقطع تفكيره .. رفع عيونه لقى أمه ببتسامتها الحنييه .. وهو بدوره أوتوماتيكيا ابتسم لأمه ابتسامه خفيفه من بين تفكيره اللي انقطع ..

أم مشعل وهي حاطه يدها على كتف ولدها مشعل وتبتسم تخفف عليه : لاتفكر كثـير لأنك بتتعب .. توك صغـير على الهم .. عيش حياتك .. أدري أن الغالي تركنا وخلى الحمل عليك بروحك .. بس لاتتعب نفسك وتفكر كثـير .. ابتسم لا تخلي حزنك يتغلب عليك ..

مشعل ابتسم لأمه وحط يده اليمين على يد أمه وسكر عيونه وتنهد بهدوء : لا تخافين يا يـمه .. مدامك انتي معاي .. ماراح يصير شي ..
أم مشعل انتبهت للزجاج المتناثر توها بتاخذ المكنسة .. إلا مشعل قام واخذ المكنسة قبلها وابتسم لها : خليها عنك أنا أكنسه ..
أم مشعل ابتسم له وفي نفسها "" طول عمرك بارني ياولدي عسا ربي مايحرمني منك "" : كيف انكسر .. ؟؟ ..
مشعل وهو يكنس الزجاج بهدوء وكم خصله من شعره جايه على جبهته وتتحرك مع حركته : انكسر على سمر ..

ام مشعل تتأمل ولدها .. كبر وصار عمره 29 سـنة .. رجال بمعنى الكلمة .. أخذ مكان ابوه بعد ماتوفى .. ويحب امه وخوانه وحاول يسعدهم .. ويشوف مصلحتهم .. ويشتغل دكتور ..
مشعل جلس جنب أمه بعد ماخلص كنس : يمـــه يـمه .. يــمـه ..
أم مشعل انتبهت لولدها : هلا يمـه .. شفيك ..
مشعل ابتسم على أمه : شفيك سرحانة .. تتأملين فيني .. أحم أحم ترا أدري أني حلو ..
أم مشعل : ههههه .. أفكر فيك .. اللي هم كبرك عندهم الحين عيال .. متى تكمل نص دينك ..
مشعل وكأن أحد قارصه : يووه يمــه .. لهالدرجة مليتي مني ..
أم مشعل : ههههههه لا بس اتنظرك تأشر على المدام اللي بتجي وبتكون ام أحفادي ..
مشعل : هههه .. إنشالله لمن القى اللي تناسبني وتكون شريكة حياتي .. أنتي أول وحدة راح تدرين .. حتى قبل اللي باختارها ..
أم مشعل دمعت عيونها : الله لايحرمني منك ..
مشعل : ولا منك يالغالية ..

&&&&&&&&&&&&&&

عند سمر في غرفتها ..

ترتب غرفتها عشان بتستقبل بنات عمها وتشوف حالها وتتجهز .. وفي قلبها تقول "" معـقولة .. فارس ولد عمي خطب !! .. خطب صديقتنا رنـا .. وانا وين رحت .. استغفر الله ليه اقط نفسي على الولد .. لو يفكر فيني مثل ما افكر فيه كان خطبني .. يخطبني !! .. بس أنا أحس أني معجبة فيه .. أحسه مثل سامي .. أعتبره أخ .. صحيح أني أحبه بس محبه أخويه .. وأعجبت بشخصيته بس .. ولا مرة فكرت أني احبه حب حبايب .. الله يوفقهم ويسعدهم يارب "" ..

&&&&&&&&&&&&&&&&&&&

عند سارة في غرفة مسك ..

مسك : سااارووه بس راسي بينفجر من ازعاجك ..
سارة جالسة قبال مسك وهي لحد الحين لابسة عبايتها مافصختها من جات من بيت عمها خالد : عاد يلا مسوووك .. حتى أن مشعل قال ولا مرة جيتو عند سمر .. كله تخلونها تجي بيتكم بس ماتزورونها في بيتها ..
مسك وكأنها اقتنعت : صدق مشعل .. يلا دقيقة البس ..
سارة فرحت من قلب لانها بالمرة طفشانه : وأخيــــــراً .. انتظرك ..

لبست مسك عبايتها البشت ولفت شيلتها وراحت مع سارة بيت عمها خالد من الباب اللي بين بيتهم وبيت عمهم .. طبعا بعد ماقالوا لأمهم أنهم في بيت عمهم ..

&&&&&&&&&&&&&&&&&&&&

عند رامي بغرفته ..

فيه النوم .. وتوه بيسكر عيونه إلا تذكر ذاك اليوم يوم هم بالبحر .. اللي كان راح يكون يوم أخر يشوفون فيه دانه .. بس ربي حماها ..

كانوا رايحين في البحر .. وهو ودانة جالسين عند الألعاب اللي ورا الكباين يلعبون .. والباقي جالسين عند البحر ومتطمنين أن الألعاب قريبة عند الكباين ..

كان في ذيك الحزة رامي عمره 11سنة ودانة 11 سنة لأنهم كبر بعض .. كانو في خامس إبتدائي .. يلعبون بالمراجيح ..
دانه اللي كانت لابسة عباية كتف وحجاب نزلت من المرجيحة : أنا بروح عند البحر طفشت ..
رامي كان يتمرجح بقوة وكانه يطير : انتظغيني ( انتظريني ) .. أوصلك .. لان أبوي قال ما اتغكك بغوحك ( اتركك بروحك ) ..
دانه بلامبالاة : عادي ماراح يصير شي مع السلامة ..

تبعدت عن رامي مسافة 15متر تقريبا .. إلا يجيها واحد تقريبا عمره بين الـ 20 و 21 سنة ..

الشاب يناظر دانة ملامح دانه الحلوة رغم انها لابسة عباية كتف وحجاب : مرحبا .. كيف حالك يا أمورة .. أنتي حلا ؟؟..
دانه ناظرته باستغراب : أنا بخير .. بس أنا مو حلا ..
الشاب عقد حواجبه : إذا أنتي مو حلا .. أجل شنو أسمك ياقمر ..
دانه بخجل : دانه ..
الشاب ابتسم بمكر .. وانحنى وصار وجهه قريب من وجه دانه .. ويناظر عيونها وهو يبتسم لها .. وقرص خدها بالخفيف  : عاشت الأسامي يا دانه .. أنا اسمي سامر .. تجين معاي عند أختي رغد تلعبين معاها شوي ..
دانه بحذر : بس ابوي يقول ما اروح مع ناس ما أعرفهم ..
الشاب استقام بوقفته و وقف جنبها وهو يأشر على كبينه بعيدة شوي عن الألعاب : بس شوي لأن أختي رغد طفشانة جالسة بروحها .. بس تلعبين وياها وبعدين ترجعين هنا .. شوفي قريب المكان .. بسرعة نرجع ..
دانه اللي كانت على نياتها صدقت كذبته : أوكي بسرعة ..
سامر مسك يدها وهو يبتسم : يلا ..

وراح سامر مع دانة للكبينه ..

دانه في الكبينه تتلفت وهي مستغربة : وين أختك رغد ؟؟..
سامر بوجه بارد وهو يقرب منها : أي رغد وأي خربطة ..
دانه فتحت عيونها على كبرها : يعـني تكذب ..

سامر مسك دانه بقوة وشالها وهي تحاول تفك منه .. وراح عند السيارة فتحها ويحاول يدخلها السيارة .. فجأة حس بشي يضرب في راسه ارتج راسه رج وخلاه يدوخ إلا شوي وترك دانه اللي طاحت بالأرض .. ومسك راسه يحاول يوقف ..

رامي يتنفس بسرعة لانه جا يركض لدانه .. و بعد مارمى الكوره حقته بأقوى ماعنده  المنفوخة عدل وصايرة إذا اي أحد جاته تألم لانها صايره خشنة من ضغط الهوا اللي فيها .. سحب دانه من الأرض وقام يركض فيها لمن وصلوا عند كبينتهم بس ما دخلوها ..

رامي وهو يحاول ياخذ نفس بعد الركض : أنا ماقلت لك لاتغوحين ( لاتروحين ) إلا لمن أجي معاك ..
دانه اللي كان حالها معفوس وتبكي وتحاول تسكت وتعدل حجابها : وووالله أنه هو اللي قال لي تعالي حق أختي ..
رامي مسكها من كتوفها : غبــيه وبزغة ( زرة) وطول عمغك (عمرك) بزغة (بزرة) .. ولا غاح ( راح ) تكبغين ( تكبرين ) .. أهلنا قالوا مانغوح ( مانروح ) مع ناس مانعغفهم ( مانعرفهم ) ..
دانه اللي سكتت وقلبها يدق دق من الخوف اللي مر عليها : أسفـة بس لاتعلم أبوي و أمي ..
رامي ياخذ نفس .. وهو اصلا ماراح يعلم احد لانهم بعدين بيحطون اللوم عليه لأنه تركها بروحها .. : أوكي بس قولي لي شنو قال لك ..

دانة قالت له كل شي بدون ماتنقص شي .. ورامي يسمع لها ..

دانة : هذا أنا قلت لك الله يخليك لاتقول لهم ..
رامي : خلاص مابقول لهم ..
دانة وقفت جنب رامي بخجل واعتذار : وأسفة أني ما انتظرتك ..
رامي ابتسم لها : يلا نغوح (نروح) عند أهلنا نجلس هناك أحسن ..

وراحوا عند أهلهم ولا كأن شي صار .. ولحد الحين ماحد يدري عن هالشي إلا هو ودانه ..

تقلب رامي للمرة المية بفراشه وفي نفسه "" أووف أبغى أنام .. ليه جيتي على بالي .. وانا أساسا ليه ذكغها (ذكرتها) .. شي من زمان صاغ (صار) وخلص .. وليه وقفت قبالها مثل وقفت ذاك الحماغ (الحمار) يوم كنا بالبحغ (بالبحر) .. أنام أحسن لي ""..

ونام رامي بسرعة لانه كان جد دايخ .. ودانه يوم عطت رامي كف .. لانه وقف نفس الوقفة وناظرها نفس النظرة اللي ناظرها سامر اللي كان بالبحر .. وقال لها نفس الكلام الي قاله لها يوم كانوا بالبحر .. بزرة وطول عمرك بزرة .. ماراح تكبرين .. وكأنه يذكرها بذاك الموقف وهي تكره ذاك اليوم .. اللي كانت راح تضيع منهم .. بس هي ممتنة لرامي اللي انقذها على آخر لحظة .. بس انقهرت أنه ذكرها في ذاك اليوم واستفزها يوم أنه قال لها بزرة ..

&&&&&&&&&&&&&&&&&&&&&

عند دانة ..

دانة في غرفتها منسدحة على فراشها .. وفي يدها رواية رومانسية تقراها .. ودانيا أختها اللي قاعدة ترتب التسريحة حقتهم ومندمجة ..

دانة كانت أبدا مو مع الرواية .. كانت تتذكر ذاك اليوم اللي كانت بتضيع من أهلها .. وكلام رامي لها يوم كانت في المطبخ ..

فجأة طفى نور الكهرب حق الغرفة ..
دانة اخترعت وانقزت : ليـــــــــــه ..
دانيا اللي طفت النور واقفة جنب ازرار النور : لـي ساعة اسألك بتجلسين بالغرفة هنا ولا لأ .. بس مارديتي قلت اطفي النور وأطلع ..
دانة وماسكة روايتها على جهة قلبها : وإذا مارديت عليك تطفين النور وتمشين .. مفروض إذا مارديت عليك .. تفهمين إني بجلس هنا ..
دانيا : يعني مابتشوفين الفلم اللي بيعرضونه اليوم ..
دانة تذكرت .. ورمت الرواية على سريرها وفزت : الحين بدا ؟؟ ..
دانيا تحمست لأختها : لا بعد خمس دقايق .. بقوم اجهز المسليات ..
دانة بسرعة طلعت من الغرفة : أنا بشغل التلفزيون أحط القناة ..
دانيا راحت للمطبخ : أوكي ..

&&&&&&&&&&&&&&&&&&&&&

عند سارة و مسـك ..

أول مادخلوا بيت عمهم خالد .. سلموا على أم مشعل ومشعل اللي لحد الحين بالمطبخ يسولفون .. وطلعوا على جهة الدرج ..
مسك وهي تصعد الدرج : أول مرة بدخل غرفة سمور .. كم مرة جيت بس أجلس بالصالة ..
سارة تسبق أختها على الدرج بسرعة : لاتخافين أنا أوريك غرفتها ..
مسك : أوكيك نشوف شنو تسوين ..

سارة اول ماوصلت فوق .. درعمت ( يعني دخلت بدون أذن ) للغرفة اللي قبالها وكانت ظلمة على طول شغلت النور : سموور امداك نــمتي يلا قو.............
حطت يدينها على فمها .. تجمد الدم بعروقها .. شافته نايم على جنبه الأيمن متلحف لمن بطنه .. وكان لابس تي شيرت وجينز .. دخلت غرفة سامي بالغلط .. عيونها قامت تتحرك .. قامت ترجع بشوي شوي ..

سامي تحرك شوي بس مافتح عيونه : همممم ..

سارة من الفشلة ومن خوفها أنه يصحى .. بسرعة البرق طفت النور وسكرت الباب بهدوء ..
مسك اللي كانت واقفة عند الباب وتشوف سارة : خخخ هذا انتي اللي جاية قبلي .. خلف الله على ام جابتك بس .. أمشي فشلتينا .. حمدي ربك أن الولد ماصحى .. ولا جالسة تصارخين ..
سارة : انطمي انتي ..
سمر فتحت باب غرفتها وهي تبتسم : حيالله من زارنا تعالوا ..

ودخلوا مسك وسارة غرفة سمر وجلسوا يسولفون .. وسمر توريهم ملابسها واكسسواراتها .. وبعض الصور اللي صوروهم في بريطانيا ..

&&&&&&&&&&&

عند سامي ..

سامي حس بأحد يدخل غرفته .. بس ما مميز مين .. لانه كان في بداية النوم .. ولو كان بنص النوم .. ماتحرك ولا شي لأن نومه ثقيـل .. وهو مافكر كثير .. ظنها سمر ولا مشعل يستهبل عليه .. فكمل نومــه ..

&&&&&&&&&&&&

بعدها جا مشعل وصحى سامي ورامي لصلاة المغرب .. وصحو وصلوا .. ومسك وسارة رجعو على المغرب لبيتهم يصلون ويذاكرون لان بكرة السبت ..

وجا السبت .. والاحد وبعده الأثنين .. والثلاثاء وطبعا فارس خلى أمه تكلم أم رنا وخطبوها .. ورنا وافقت .. يعني الحين رنا خطيبة فارس .. مع أنه لحد الحين ماشافها ولا هي شافته .. وطول هالأيام رنا تحاول تخفف على مسك .. وتنصحها على مشاري وتواجهه .. وتسأله عن الفيديو .. عشان يتفاهمون .. ومسك بعد ماتعبت من كثر الأعذار اللي تقولها لرنا عشان ماتواجه مشاري قالت لرنا أنها راح تقوله ..
وتاخذ بنصيحتها ..

وجا يوم الأربعاء .. ورنا نفس الشي يوميا تتصل على مسك تشوف إذا واجهت مشاري .. وتشجعها عشان تساله عن الفيديو أكيد عنده تبرير ..


يوم الخميس ..

الساعة ثمان ونص ..

مسك كانت جالسة على سريرها و مشغلة لابتوبها مشغلة موسيقى كلاسيكية .. طلعت من غرفتها تروح دورة المياه ( وأنتوا بكرامة ) .. ورجعت لغرفتها .. توها بتجلس على سريرها ..
صوت عالي خرعها : بوووووووووووووه ..
مسك اللي انقزت وشوي وقلبها يطيح في رجلينها .. لفت بقوة وهي مرتاعة.. وفتحت عيونها على كبرها : مشاااااري ..

مشاري كان متخبي ورا الباب .. ولابس قميص نص كم أسود مقلم بخطوط ضعيفة لونهم أخضر .. وجينز كحلي محروق ..

مشاري طلع وردة بيضا من ورا ظهره : كيف قلـبي .. ؟
مسك تناظر مشاري وهي مو مصدقة وتناظر الوردة : مين جابك هنا ؟؟..
مشاري مسك يدين مسك وجلس معاها على سريرها : قلت لابوك أني ابغى أشوفك واسلم عليك .. واسولف معاك شوي.. فوصلني لغرفتك ..
مسك بلعت ريقها : طيب ليه جيت الحين ؟؟ ..
مشاري حط الوردة في يدينها : زوجتي وابغى اجي أسلم عليها ..فيها شي ..
مسك منحرجة من مشاري وخاصة أنه دخل غرفتها .. دخل عالمها : لا مافيها شي ..
مشاري انتبه للابتوب حقها : تعالي نسمع الموسيقى اللي عندك ..

مشاري خلا مسك تجلس بنص السرير وفي حضنها اللابتوب حقها و وراها مشاري بالضبط ..

مشاري ماد ذرايعينه وماسك مع مسك اللابتوب ويقول لها شغلي هذي وطفي هذي ..

مسك متفشلة من قرب مشاري لها بهالشكل : طيب هذي حلوة ؟؟ ..
مشاري مد يده على جهة التحكم بالماوس : دقيقة أجرب هذي ..

مسك شالت يدها عن المكان اللي تحرك منه الماوس وخلت مشاري يختار بروحه ..

مشاري شغل اللي اختارها : لالا خليني أغيرها .. ولا خلينا ندور شي احلى بملفك ..

وظل مشاري يدخل بالملفات ويشوف بعض تصاميم مسك اللي تصممهم بالفوتوشوب .. وينصحها في بعضهم عشان تتطور ..
مشاري ابتسم : ماشالله عليك .. مصممة محترفة ..
مسك تحاول تخلي الوقت يمر بسرعة بأي طريقة : شكرا

دخل مشاري على ملف الفيدوهات .. هنا مسك توها تنتبه .. و وجها أصفر وتشوف مشاري وين يحرك الماوس .. شغل مشاري كم فيديو .. وطلع من الملف .. مسك هنا في قلبها تنهدت تنهيده راحة ..

مشاري : يوه لحظة في فيديو اسمه لاتتغير الحقيقة .. ما ادري الحقيقة ماتتغير .. بشوفه ..

مسك هنا جمدت ولسانها انربط .. مشاري بيشوف الفيديو الحين .. بتتفجر القنبلة قدام عيونه .. بينكشف كل شي

مشاري شغل الفيديو .. وشاف نفسه .. وأماني .. تصنم .. استغرب .. مو عارف يستوعب اللي يشوفه .. شاف الفيديو كله بدون حركة .. ومسك نفس الشي .. خلص الفيديو .. ومشاري الدم وقف بعروقه .. ظل دقيقتين تقريبا بدون مايتحرك ..

فجأة وبهدوء مد يدينه للابتوب مسك .. سكر الفيديو وحذفه .. وسكر الجهاز بكبره .. وخلا ذقنه على كتف مسك الأيسر وهو مغمض عيونه .. ويدينه لحد الحين على اللابتوب المسكر وبهمس: من متـى ؟؟ ..

مسك لارد بس دموعها اللي بدت تسيل على خدينها وتنفسها المنتظم ماتغير..

مشاري رفع صوته شوي : من متـى ؟؟ ..

مسك بدى جسمها يهتز بالخفيف وتنفسها قام يتسارع شوي .. ودموعها تجري على خدينها ..

مشاري رفع يدينه عن اللابتوب وطوق مسك عدل .. صار ظهر مسك على صدر مشاري ..

مشاري فتح عيونه بهمس : من متى يامسك .. جاوبيني ..
مسك من بين دموعها .. وبهمس : قبل الملكة بكم يوم ..
مشاري رجع غمض عيونه : وليه ماقلتي لي ..

مسك تبكي وتهتز بس بصمت عشان ماحد يسمعهم من برا .. وهي تحس بنبضات مشاري تتسارع ويحاول يهدي نفسه ..

مشاري يضغط شوي على مسك وهو مطوقها .. وببحة : ليه ماقلتي ليه .. ؟؟
مسك سندت راسها على كتف مشاري وهي تبكي ومغمضة عيونها : إيش تبغاني أقول .. أقولك ما ابغيك .. لانك لمست غيري قبلي ..
مشاري زاد من الضغط على مسك : ومن قال اني لمستها ..
مسك تحاول تهدي نفسها .. لان مشاري الحين بيبـرر لها : والفيـديو ..
مشاري نزل يده اليمين في جيبه واتصل على ريان وحط السبيكر : هلا ريان ..
ريان : هلا بك ..
مشاري يغمض عيونه بقهر : ريان أحنا شنو كنا نسوي لمن نروح عند البنات اللي نغازلهم ..
ريان : مشاري تستهبل علي ..
مشاري بصوت أعلى شوي : شنو كنـا نسوي ..
ريان فهم على مشاري انه يبغاه يقول شنو يسون : طيب لاتعصب .. كنا نروح عندهم .. أنا أصور وأنت تقرب من عندهم ..

مسك غمضت عيونها بقوة وتبكي بصمت ..

مشاري وده يكسر الجوال : إيوا كمل ..
ريان يكمل : أنت توقف جنبهم أو تجلس جنبهم وأنا أصورك .. وبعدين أنت تبعد عنهم وتقول لهم أنك كنت تبغى تربيهم بدل تربيه أهلهم وثقتهم اللي ضيعوها .. وانا أرمي الفيـديو عليهم وبـس .. عشان ياخذون العظة ومايدخلون أحد غريب في بيوتهم ..

مسك فتحت عيونها بهدوء وببطئ وهي تحاول تستوعب اللي قاله ريان ..
مشاري يبغى يثبت برائته أكثر : طيب ريان .. أنا مرة طلعت مع بنت لمكان بدونك .. ؟؟
ريان باستغراب : لأ .. ليكون سويتها من وراي ..
مشاري : لا ومستحيل تصير .. عندي حبيبتي مسك .. إيش لي ببنات شوارع ..
ريان : ههههههههههه .. الله يوفقك معاها .. يلا أنا مشغول ماني بفاضي لقرقرتك واستهبالك ..
مشاري : مع السلامة

مشاري سكر الجوال وحطه على جنب : مسك قلبي فهمتي معنى هذا الفيديو ..

مسك سكتت من البكي ومسندة راسها على كتفه  ..

مشاري : من اللي متلاعب بالفيديو .. وعطاك إياه .. لاتقولين لي نفس الموجودة فيه ..

مسك هزت راسها بدون ماتتكلم ..

مشاري : الـ ........ الـ ........ ( قام يسب في أماني ) تبغى تفرق بيني وبينك .. أنا أوريها ..

توه بيتحرك عشان يقوم .. إلا مسك مسكت يدينه وحطتهم على خدودها .. وببحة : خلااااص يامشاري .. اهم شي أنا وأنت .. ربي يحاسبها .. أهم شي أنك برئت نفسك .. أهم شي انك جنبي وبالي مرتاح .. أوعدني أنك ماتقرب لها ..
مشاري لمها لصدره وهو مغمض عيونه : اوعدك .. انتي قلبي ودنيتي .. وهالمرة قولي لي أي شي يضايقك .. مو تخبين علي ..
مسك فكت نفسها من مشاري ولفت عليه وعيونها شوي متنفخة من البكي وخشمها شبه أحمر : إنشالله ما اخبي عليك اي شي ..
مشاري مسك خشمها وحركه بالخفيف .. وقال بكذب مع أنه ميت على شكل مسك صاير طفولي بالمرة  : تدرين انك تفشلين وانتي تبكين .. قومي غسلي وجهك ..
مسك : ههه .. جد يعني مو حلو ..
مشاري يكابر : قلت يفشــــل ..
مسك رمته بالمخدة : أدري أنك تكذب والدليل بعيونك ..
مشاري ردت له الروح : ههههههههههه كاشفتني ..
مسك أول مرة تحس بالسعادة الحقيقة بعد ملكتها بمشاري .. قامت بحماس متوجهة للباب عشان تروح تغسل وجهها وهي تمشي لورا وتناظر مشاري: اكيد مو أنا مسك ..
مشاري رمى عليها المخدة اللي رمتها عليه بس هي طلعت بسرعة .. واضحكوا اثنينهم : ههههههههههههههه ..

وغسلت مسك وجهها .. وتوها بترجع لغرفتها .. شافت مشاري واقف عند غرفتها : يلا تجهزي بنروح مطعم ..
مسك ابتسمت له : أوكيك ..
فارس فجأة مر وسمع أخر جملة : على جثتي تروحون بروحكم .. معاكم ..

وصحيح راح معاهم فارس للمطعم وجننهم .. ومشاري معطي فارس أكبر طاف .. مستانس لأنه عرف سبب حزن مسك اللي كان حاس فيه .. وراضاها .. ومسك مستانسة هي الثانية .. اول مرة تحس انها جد مملكة على مشاري ..

على الساعة 10 رجعوا للبيت .. نزل فارس من السيارة .. وتوها مسك بتنزل إلا مشاري يمسك يدها ..
مشاري باس يدها : تصبحين على خير ..
مسك حست بسعادة حقيقة وخجل وابتسمت : وأنت بخير ..

ودخلت البيت بسرعة وهي شوي وتطير من الفرحة .. دخلت غرفتها .. و أول شخص دقت عليه .. رنــا .. وقالت لها كل شي صار .. واشكرتها ومو عارفة ترد لها الجميل .. لانها كانت تشجعها انها تعلم مشاري على الفيـديو ..
مسك تقوم من فراشها وتطلع من الغرفة وهي تكلم جوال : إيوا دقيقة شوي لاتسكرين ..
رنا : أوكي .. انتظرك ..

مسك راحت عند فارس في غرفته ..

مسك بهمس لفارس : فروووس فرووس ..
فارس رفع حاجبه لها : هااا ..
مسك تأشر على جوالها : رنوو على الجوال .. تبغى تكلمها ( وغمزت له ) ..
فارس ابتسم على فكرة أخته وبهمس : أكيد مايبغالها ..
مسك بهمس : خذ ..

أخذ فارس الجوال وحطه على أذنه وسمعها تدندن لمن تجي مسك : ألوو ..
رنا باستغراب : ألو مسك ؟؟ ..
فارس : لا ياقلبي .. أنا خطيبك فرووس الحلو ..
رنا بسرعة البرق سكرت الجوال بوجهه و وجهها ألوان ..
فارس : ههههههههههه ..
مسك : مالت عليك ..(وتقلد عليه) أنا خطيبك فروس الحلو .. ضف .. روعتها ..
فارس : كيفي ..

مسك وهي تطلع من غرفته وتدخل على غرفتها واتصلت على رنا فوق الخمس مرات وسادس مرة ردت رنا بس بدون ماتتكلم ..

مسك : ههههه ألو أنا مسك ..
رنا : مالت عليك .. أوريك يوم السبت ..
مسك : شرايك .. هذا أنا رديت لك جزء من الجميل .. خليتك تكلمين حبيب القلب ..
رنا بخجل : مالت بس ..

وظلت مسك تكلم رنا لمن نامت ... وجا يوم الجمعة وطبعا مشاري طول الليل يكلم مسك بالجوال ويسولف معاها و وصلت الساعة وحدة .. ومسك قالت لمشاري أنه بكرة عليها مدرسة ماتقدر تسهر أكثر .. ومشاري اللي ماوده يسكر .. بس عشان دراسة مسك وافق ..



يوم السبت ..

مسك متحمسة بالمرة تروح وتشوف رنـا وتحضنها وتجلس معاها ..

وصلت المدرسة ..

دخلت الفصل وهي تغني وتدندن ومستانسة بالمرة حطت أغراضها .. وهي شوي وتنقز من الفرح والحماس لـرنا ..

جلست على كرسيها وتناظر كرسي رنـا متى تجي .. شافت خلود تدخل الفصل وخشمها أحمــر ومعاها كم بنت من بنات الفصل ..

مسك استغربت قامت لصديقتها خلود : شفيك خلود ؟؟..
خلود تبكي وحاطة يدينها على وجها ..
مسك خافت أكثر مسكت كتوف خلود .. وتناظر البنات اللي بعضهم يبكي واللي مبين على وجهه الحزن : شفــيها ..
خلــود بصوت متقطع :ررر .. ررن..ررنــــا ..
مسك عقدت حواجبها.. وقلبها يدق طبول : شفيها تكلمي ..
خلود قامت تبكي أكثر ..
مسك خافت هنا جد : شفــيها تكلمي ..
خلود ببكي : ررررنــا راااااحت ..
مسك انقبض قلبها : وين راحت ..
خلود تبكي بمررارة ولا ردت ..
مسك علت صوتها وتهز بخلود : وين راحت انقلت مدرسة ثانية ؟؟..
وحدة من البنات اللي واقفين وتبكي : مااااتت ..


نهــــــآآية البارت الخــ والعشرون ــآمس .. ^^

أرائكم وتوقعاتكم تهمني ..^^

&&&&&&&&&&&&&&&&&&&&&&&&&&&&&&


~| البــآرت الســ والعشرين ــآدس |~


خلود ببكي : ررررنــا راااااحت ..
مسك انقبض قلبها : وين راحت ..
خلود تبكي بمررارة ولا ردت ..
مسك علت صوتها وتهز بخلود : وين راحت انقلت مدرسة ثانية ؟؟..
وحدة من البنات اللي واقفين وتبكي : مااااتت ..

مسك رمشها وقف عن الحركه .. تناظر البنت اللي تكلمت .. وهي ماسكة خلود من كتوفها .. لفت على خلود بهدوء ورموشها لحد الحين ما رمشت .. وتنفسها بدى يتسارع وكأنها تلهث .. وبصوت متقطع : خ..خلووود ..... ووووييين ..... رنـــــا ..؟

خلود صوتها قام يعلى بالبكي وهي مو قادرة تتكلم ..

مسك تهز خلود بقوة ودموعها بدت تسيل على خدينها .. وصوتها كل ماله يعلى حتى صار تقريبا صراخ : كذاااااااااااااااااابة كذااااااااااااااابة ... أمس انا كلمتها العصر .. كذاااااابييييين كيييف تموت وهي كلمتني .. وفاااارس أخوي .. شنو أقوووله .. أصلا كييف من قال لكم أنها ماتت .. أكييييد رنوو الحين في بيتهم ومسوية مقلب .. كذاااااااابيين ..
خلود غمضت عيونها بقوة وهي تبكي وتنوح .. وجسمها يهتز بعنف من مسك : مسسسسسسسك خلااااااااض يكفي ..

دخلت سمر وعبايتها على كتوفها وشيلتها مبعد تفصخها وشنطتها على كتفها .. وببتسامة مرحة : مرحبــا .. ( بهت وجه صمر وهي تناظر بعض البنات يبكون .. وبنات على وجيهم علامة الجزن .. ومسك ماسكة خلود وتهزها وثنتينهم يبكون .. وبصوت مهزوز قالت .. ) شفيــكم .. ؟؟
مسك على طول تركت صديقتها خلود وحضنت بنت عمها سمر وببكي يقطع القلب : رررنـــا راحت .. خلاص ماتت ..
سمر وهي حاضنه مسك شهقت .. وناظرت البنات تبغى تتأكد من اللي سمعته من مسك .. وشافت بوجيه البنات اللي يأكد على كلام مسك .. ضمت بنت عمها بقوة وعيونها بدت تمتلي بالدموع .. وصوتها بهتز هز : الله يرحمها .. ادعي لها بالرحمة ..
مسك تنوح بصوت حزين .. وهي تحاول تمسك دموعها اللي غصب عنها تنزل  : الله يرحمها .. الله يرحـمها .. بب..بس فااارسس شنـو اقوووله ..
سمر نزلت دمعة على فارس .. وتتخيل حاله أول مايسمع هالخبر .. خطيبته .. حبيبته اللي كان بيتزوجها .. وبكت على رنـا .. كانت صديقة فرفوشية .. ما تدري كيف بتكون المدرسة بدونها .. حاولت تهدي مسك .. وفصخت عبايتها وشيلتها وحطت شنطتها على الطاولة حقتها باستعجال .. و وجهت كلامها لخلود بحزن : كيف توفت .. ؟؟

خلود تحاول ماتبكي وتزيد الهم همين .. وهي تمسح دموعها وصوت شبه هامس تحاول تعليه وتخليه ثابت : أمس .. اتصلت عليها على الساعة 9 بالليل ماردت .. ظليت أتصل على جوالها .. بس ماترد .. وعلى بيتهم .. اتصلت على بنت عمها اللي أعرفها  .. قالت لي أن رنا وأمها وأبوها صار لهم حادث .. ووو رنـا وأمها توفوا .. وأبوها في العناية المركزة ..

مسك طلعت منديل من جيبها وتحاول توقف بكي وتمسح دموعها : الله يعين أبوها بيظل بروحه .. ( ورجعت تبكي بحرارة وحضنت سمر مرة ثانية تبغى أحد يخفف عنها هذي صديقتها رنا من يوم كانو في ثاني متوسط وهي متعرفة عليها .. وصارت صديقتها الرورح بالروح .. كيف تفقدها بيوم وليلة ..)

( ملاحظة : رنا هي وحيدة أمها وأبوها .. الحين توفت رنا وأمها باقي بو رنـا .. والحين هو في العناية المركزة .. يعني صار وحيد بدون زوجته وبنتـه ) ..

سمر دموعها تنزل بهدوء بدون صوت .. هي من قبل جربت كيف يتوفى أعز الناس على قلبها .. أبوها .. وتعرف كيف يمر الإنسان إذا فقد شخص عزيز .. تحاول تتماسك .. وتخفف على بنت عمها .. وبهمس فيه بحة : خلاص يامسك .. ادعي لها بالرحمة .. اهي الحين وأمها محتاجين للدعاء ..

ظلت مسك متشبثة بسمر لمدت خمس دقايق تقريبا بعدها هدئت عن البكي بس لازالت عيونها مستعدة للبكي بأي لحظة .. وحاولت تتماسك .. وهي تفكر بالمصيبة كيف بتقول لاخوها فارس ..

سمر يوم حست أن مسك هدت شوي تركتها وتحاول تهديها أكثر : هذا يومها وكلنا راح نموت .. اذكري ربك .. عشان رنا ترتاح في قبرها ..

&&&&&&&&

في قسم المتوسط ..
في الطابور ..

( ملاحظة طابور المتوسط مع طابور الثنوي يصفون كل مرحلة بجهة .. يعني طابور بنات متوسط قبالهم طابور بنات ثنوي ) ..

شوق : بناات بناات شوفوا فصل من فصول ثنوي فاضي مكانه ..
نورة : إي والله غريييبة مافيه إلا وحدة ثنتين صافين ويبكون ..
روان وسارة اللقافة بدت تشتغل عندهم : شنوو ؟؟ تتوقون شفيهم ..
شوق ونورة بنفس الوقت : علمنا علمكم ..
بنت من بنات فصلهم : وحدة من فصلهم توفت بحادث ..
الرباعي لفوا عليها وشهقوا ..
روان حاطة يدها على فمها : الله يرحمها .. والله صعبة يفقدون وحدة في هالعمر ..
شوق : الله يصبر أهلها ..
نورة : إي والله ..
سارة : الله يرحمها .. بس شنو عايلتها ؟؟..
البنت عقدت حواجبها : على ما أعتقد من عايلة الـ............ إذا ماخاب ظني ..
سارة شهقت ذيك الشقهة وحطت يدها على فمها وهي متأثرة ..
روان وشوق ونورة لفوا عليها : شفيـك ..
سارة وهي على نفس وضعيتها وعيونها انتقلت لبنات الفصل اللي من الثنوي ويصفون طابور وهم يبكون بصمت : هــ هـذي رنـــا صديقة مسك ..
روان تناظر سارة ببلاهة : تقصدين رنـا اللي تممشي مع مسك ..
سارة بحزن وعيونها دمعت : إيه ..
روان فتحت عيونها على وسعهم : كذاااابة رنا رنا ماغيرها ..
سارة تحاول تمسك نفسها وتذكر الله .. لازم تكون قوية حق أختها واخوها : الله يرحمها .. إيوا .. الله يرحمها ..

مر دوام المدرسة حزيييييين وممل وبكي بالنسبة لفصل اللي كانت فيه رنا .. وكانت كل أبلة تدخل عليهم .. ماتعطيهم حصة .. لانها تدري أن البنات ماراح يفهموا وهم على هذي الحالة .. فتجلس وتذكر رنا بالخير .. لان رنا كانت لها مكانة بالقلب للي يعرفونها..

على الساعة وحدة .. جا فارس بسيارته ومعاه سامي ..

أول ماركبوا سارة وسمر ومسك .. كانو ساكتين على غير العادة .. ومسك تحاول قد ماتقدر أنها تكتم بكيها .. وسمر ماسكة يد مسك وتضغط عليها عشان تهدى .. وسارة وجهها باهت وعلى غير عادتها ساكتة ولا هي أول ماتركب ماتسكت ..

فارس رافع حاجبه وهو يحرك سيارته : شفيكم ..
ولا وحدة تكلمت ..
فارس استغرب أكثر أنهم ماردوا عليه : هــي شفيكم .. ؟؟ خوفتوني ..
ولا وحدة ردت ..
سامي وهو شبه مغمض عيونه لانه فيه النوم : خلاص ماعليك منهم أخرتهم بيقولون شفيهم ..

فارس سكت وساق السيارة لبيتهم بهدوء .. أول ماوقفت السيارة عند باب بيتهم .. نزلت سارة بأسرع ماعندها للبيت جري .. تخاف أخوها يسأل عن سبب بكي مسك وتتوهق ..  وسمر وسامي نزلوا على بيتهم .. ومسك نزلت تحاول تسرع وهي تبكي ..

فارس لحق اخته مسك بسرعة قبل لاتوصل لبدايته الدرج ومسكها .. لأن سارة رقت فوق ودخلت غرفتها .. ناظر مسك عيونها منفخة وخشمها أحمر أستغرب وباستفسار سألها : شفيك ؟؟ ..
مسك غمضت عيونها بقوة وهي تنوح بصوت يقطع القلب ..
فارس مسكها وخاف شوي من طريقة بكي مسك : مسك مســك ردي علي شفيك ..

&&&&&&&&&&&&&&&&&&&&&&&&&&&&&&

بيت بومشعل ..

عند سمر أول مادخلت و وجها باهت والدمعة عالقة بعيونها تحاول تمسكها .. شافها سامي .. واستغرب من حالها ..
سامي : شفيكم اليوم بالسيارة ساكتين ؟؟ شنو صاير ؟؟..
سمر لفت على أخوها ودموعها اللي كانت عالقة بعيونها نزلت : خطيبة فارس اللي تصير صديقة مسك توفت أمس ..
سامي فتح فمه من اللي سمعه : ووووفارس ؟؟..
سمر تمسح دموعها : مايدري لحد الحين ..
مشعل من وراهم اللي سمع كلامهم .. وبهدوء : الله يعينه ..
سامي وسمر لفوا على أخوهم مشعل .. تنهدو بتعب : الله يرحمها ..
سمر عيونها تجمعت فيها الدموع : يعني كيف توها الأربعاء كانت حاظرة كيف .. بس اليوم....
رامي سمع كلامهم من بدايته وقاطع سمر : بس اليوم سجلوها بالمدرسة غايبة للأبد .. ( وناظر اخته سمر وهو متكي بيده اليمين في الجدار وراسه مايل لجهتها وفي وجهه علامات الحزن من سمع طاري الموت ) صح ؟؟..
سمر هزت راسها ودموعها تنزل : إيه ..
سامي بهدوء وغموض : كيف توفت ؟؟..
سمر تبلع ريقها كذا مرة :  تت..توفت بحااادث هـ هي ووو أمها .. وأبـوها بب..بالعنااية المركزة ..

سامي ناظر أخته لمدة دقيقة .. بعدين نقل نظره لرامي ومشعل اللي نزلوا نظرهم للأرض ..

رامي مر جنب أخوانه وهو حاط يدينه في جيبه ..وصار معطيهم ظهره .. وعلى وجهه علامات الحزن ومرسومه على شفايفة نص ابتسامه .. وكأنها تدل على سخرية وألم  : سبحان الله .. الحوادث تاخذ اعز الناس دايما .. (وصعد الدرج بهدوء وهو مغمض عيونه .. وكأنه الهدوء ماقبل العاصفة .. ودخل غرفته عشان ينام ) ..

&&&&&&&&&&&&&&&&&&&&&&&&&&&

بيت بوفيصل ..

دخلت ملاك البيت و وراها ريان وهو مروق ويحاول يجننها ويتخانق معاها : هي انتي ليش مو معطيتني وجه ..
ملاك طفشت من أخوها من ركبت بالسيارة وهي ماتتكلم وهو يحاول يجنننها : أووووووووهوووووو .. أنت ماتفهم ماتحترم سكوتي ..
ريان يلعب بمفتيح سيارته بالهوا .. ويناظر أخته وهو مبتسم : لا ..
ملاك بغضب وصراخ وعيونها فيها لمعة تدل على دموع : أنت متى بتحس .. لازم أقولك أن رنا خطيبة فارس توفت وأنت مستقعد لي تنكت ( ورقت على غرفتها ) ..
ريان اللي كان يلعب بالمفاتيح حقينه بالهوا .. سمع كلام ملاك .. مفاتيحه طاحوا بالأرض .. ناظر مفاتيحه اللي طاحو .. ويخاطب نفسه بصوت شبه مسموع : الله يعين فارس على ما ابتلاه .. ( وانحنى اخذ مفاتيحه وراح فوق عشان يتروش ) ..

&&&&&&&&&&&&&&&&&&&&&&&&&&&&&&

بيت بومشاري ..

مشاري فتح باب الصالة و وراه خواته ساكتين .. و راحو غرفهم بدون مايسلمون حتى ..
مشاري يناظرهم مستغرب .. أم مشاري شافته يناظرهم : لاتلومهم على بكيهم  ..
مشاري رفع حاجبه لأمه : ليش يبكون ؟؟..
أم مشاري : صديقة مسك .. اللي هي خطيبة فارس صار لها حادث وتوفت ..
مشاري ارتعش جسمه من طاري الموت : بسم الله الرحمن الرحيم .. يمـه متأكدة ..
أم مشاري : إي ياولدي .. الله يعين فارس ..
مشاري : الله يرحمها .. أنا بروح عند مسك اواسيها ..
أم مشاري : تسوي خير لأنها صديقتها الروح بالروح ..
مشاري : إنشالله يمـه .. تبغين شي وانا طالع ؟؟..
أم مشاري : لا سلامتك وانتبه وانت تسوق ..
مشاري يطلع : إنشالله ..

&&&&&&&&&&&&&&&&&&&&&&

نرجع لبيت بوفارس ..

كان بوفارس وأم فارس بالصالة و وصلهم خبر وفاة رنا .. وأم فارس محزنة على ولدها وكيف بيتلقى الخبر ..

بوفارس عرف ان مسك تدري من بكيها فقام من الكنبة اللي جالس عليها وتوجه لفارس اللي ماسك أخته : فارس اتركها ابغيك في موضوع ..
فارس ما اهتم لكلام أبوه اللي يهمه الحين أخته يبغى يعرف شفيها : يبه دقيقة .. مسك شفيك قولي لي ..
مسك تبكي بصوت عالي .. وماتحملت تكتم الكلام بقلبها : رنـــــــا ..
فارس مسك أخته من كتوفها .. وباستفسار وقلبه يدق من سمع اسمها : شفيـها ؟؟..
بوفارس : رنــا...
إلا قاطعته أم فارس وهي حاطة يدها على كتف بوفارس : محمد مو وقته الحين ..
بوفارس : لا وقته يسمع من عندنا ولا يسمع من برا .. مالحقنا على صلاة الجنازة .. ولازم يحضر الدفن ..
فارس لف على أبوه وعلى راسه أكبر علامة استفهام .. وقلبه كل ماله يدق وشوي يطلع من مكانه : دفن ؟؟ ..
بوفارس ياخذ نفس عشان يفجر القنبلة بوجه ولده وبهدوء : رنـا عطتك عمرها ..

فارس ناظر أبوه للحظة يبرمج اللي قاله أبوه .. فجأة طاح فارس من طوله ..

مسك وأم فارس ارتاعوا : فااارس ..
بوفارس أول ماتهاوى فارس مسكه بسرعة قبل مايطيح وجلس مع ولده بالأرض وهو خايف عليه .. ويضرب في وجهه بالخفيف : فاارس رد علي .. فاااارس ..

فارس ما أغمى عليه بس من شدة الخبر .. ماقدر يصلب طوله .. ويناظر أبوه بنظرات تايه .. وكأنه مفهي ومو حاس باللي حوليه ويلهث وفمه مفتوح يحاول يتنفس عدل .. ووجهه باهت ويسكر ويفتح عيونه وبدت عيونه تغرغر .. ويحاول يركب كلمه على بعضها وهو مو قادر يحرك شفايفه أساسا : ششش .. ششنن..ششننووو ؟؟..
ام فارس بخوف على حال ولدها : مسك روحي جيبي مآآي ..

مسك راحت جري على المطبخ وهي ميته خووف على اخوها ...

أسيل طلعت من غرفتها ونزلت من الدرج .. وتوها جالسه من النوم وهي ماسكه لعبتها باربي .. وتفرك عيونها: ايث ثــار ..؟ثنو فيك فآآرث .. (إيش صار .. شنو فيك فارس) ..

سارة اللي بدلت ملابسها طلعت شافت أخوها بالأرض وجنبه أبوها .. خافت .. أخذت أختها أسيل ودخلت فيها لغرفتها ..

سالم كان جالس بالصالة يلعب بلاي ستيشن .. يوم شاف أخوه طاح قام وهو مفزوع : يـبــه شفيه فارس ؟؟ ..
ام فارس ودموعها بعيونها على ولدها : سلووم ارجع لجهازك ولا ارقى لغرفتك ..
سالم فهم على أمه أنها مابتقوله الحين .. فراح لغرفته : أنا بنام شوي ..

رجعت مسك وهي تركض بكاس الماي وهي تبكي ..

بوفارس أخذ كاس الماي من مسك .. ويحاول يشرب فارس الماي : فارس اشرب .. فارس خلاص أنت رجال ومؤمن بقضاء الله وقدره ..
فارس أبد كأنه مو معاهم وبدا يبكي مثل الطفل اللي فقد أمه : ليييييييييييش مااااااااااااااااااتت .. من اللي قال لكــــــــم .. كذاااااااااااااااابين مستحيييييييييييييل تتركني وترووووووح .. ( ويشاهق وهو يبكي ودموعه صارت سيول على خدينه .. وقف بتعب وهو مو قادر يتوازن .. مسك درابزين الدرج (يعني سور الدرج) .. ويحاول يصعد لغرفته .. وهو يبكي ويشاهق ويصارخ ) كذااااااااااااااااااااابين .. رنـــــــــاااا مستحيل تموووت .. فاهمييييييييييييييييين ..
بوفارس مسك ولده وهزه يبغى يصحيه للواقع .. وبصوت عالي وحزم وقلبه متقطع على ولده : فاااااااااارس .. أنت مؤمن بقضاء الله وقدره .. لاتكفر وتقول مستحيل تمووت .. أفهم واصحى .. بعد ساعة ابغاك تكون جاهز عشان بنروح للدفن فاااااااهم .. رنا الحين محتاااجة للدعاء مو البكي .. ادعي لها بالرحمة ..

مسك تبكي بحرقة .. وزاد همها همين يوم شافت حال أخوها .. فجأة انفتح باب الصالة.. دخل مشاري وعيونه تايهى بالمكان يدور قلبه مسك ..
مشاري : السلام ..
بوفارس وأم فارس الوحيدين اللي ردو السلام .. ومسك ماردت لانها ما تدري أن مشاري دخل لان فارس يصارخ ويبكي بصوت عالي .. وفارس مو حاس بأحد ..

مشاري على طول راح عند مسك ولمها لصدره : ادعي لها بالرحمة .. لاتبكين يامسك .. تبغين تزيدين فارس هم أكثر من اللي هو فيه ..
مسك تشبثت بمشاري بقوة .. تبغى أحد يحتويها .. تبغى أحد يخفف عنها ..

مشاري ناظر عمه بوفارس وأشر له بمعنى بيرقى مع مسك فوق .. وبوفارس هز راسه بمعنى يكون أحسن ..

مشاري حاول يمشي مسك معاه لفوق بس مسك مو قادرة تتحرك .. رفعها بين يدينه .. وكانت بالنسبة له خفيفة لان مسك ضعيفة و وزنها قليل .. صعد الدرج ومر جنب فارس وهو منزل عيونه ما يبغى يناظره وينكسر خاطره عليه أكثر من كذا ..

أول مادخل مشاري غرفة مسك .. نزلها من بين يدينه وهي بسرعة رمت نفسها على سريرها تبكي بحرارة ..

مشاري جلس بهدوء على أطرف سريرها وهو يحاكيها : قلبي .. البكي ماراح يرجعها للحياة ..
مسك زادت من البكي أكثر وأكثر ..
مشاري بحنية : هي محتاجة للدعاء اكثر من شي ثاني ..
مسك رفعت راسها عن سريرها وهي تبكي و عيونها منفخة من الدموع : تخيل أنك تفقد أعز صديق لك بين يوم وليلة .. يعني ماتقدر تشوفه مرة ثانية .. أو تحكي معاه .. هي اللي قالت لي أني أكلمك واسألك عن الفيديو .. هي اللي كنت ابث لها همومي .. كانت تسمع لي وتنصحني .. كانت لي صديقة وأخت... ( وانخنق صوتها من البكي ) ..
مشاري فتح ذراعينه لها وهو يناظرها .. وهي على طول رمت نفسها بين ذراعينه وهي تبكي .. تبغى أحد يواسيها .. ومشاري لمها على صدره ويحاول يهديها ويذكر الله .. وقرأ عليها من سور القرآن اللي حافظهم .. عشان تهدأ نفسية مسك ..

&&&&&&

بعد ساعة في مكان ثاني ..

واقف ويشوف خطيبته ينزلونها لمثواها الأخير .. قبرها .. ويرمون عليها التراب .. فارس كان واقف جنب أبوه .. ولابس ثوب ومتلثم بشماغه الاحمر ومتكتف .. ورافع يده اليمين على وجهه يحاول يغطيه .. ويبكي بكي يقطع قلب اللي قلبهم من حجر .. مايـبين من وجهه إلا عيونه الرمادية المنفخين من كثر البكي .. وصايرين حمر .. وجسمه يهتز هز .. ويحس أنه بأي لحظة راح ينهار ..

: شوف هذاك الواقف توه شباب ويبكي هالبكي .. والله قطع قلبي ..
: تقصد هذا .. هذا ولد بوفارس .. خطيب البنت اللي توفت ..
: لاحول ولا قوة إلا بالله .. الله يعينه على ما ابتلاه ربي ..

كانو هذيلا ناس من اللي اللي واقفين جنب اللي يدفنون ..

&&&&&&&&&

مرت ثلاث أيام العزا .. هم وغم على اللي يعرفون رنا وأمها .. وبالذات فارس ومسك .. مشاري كان يوميا إذا خلص العزا يروح عند مسك يحاول يقويها .. ويجلس في بيت عمه بوفارس على كل وجبة عشان يخلي مسك تاكل ..

وفارس المجروح .. يروح أيام العزا غصبن عنه .. وطول الوقت وهو جالس بالعزا يتلثم ويبكي بصمت .. وأول مايقومون الرجاجيل من العزا يقوم بسرعة ويرجع لبيتهم  .. ويدخل غرفته ويكسر أي شي يشوفه قدامه .. ويبكي بصوت عالي .. وأم فارس قلبها متقطع على حال ولدها .. وفارس ابدا ما ياكل شي .. إلا أن أبوه يغصبه ويدخل لغرفته .. ويغصبه ياكل ..
بس فارس بالموت ياكل ثلاث لقمات بالكثير بعدين يمتنع عن الأكل لان نفسيته صايرة زفــت×زفــت  .. وطبعا المدرسة راميها بالزبالة مايداوم .. وأبوه مقدر حالته مع أنه في ثالث ثنوي ..

&&&&&&

في يوم الأربعاء بعد أسبوعين من وفاة رنا ..


طبعا مثل ماقلت لكم فارس مايدوام بالمدرسة وله اسبوعين ماداوم .. وسامي و يوسف يحاولون يفهمون الشرح ويكتبون لفارس في دفاتره شرح الدروس اللي ماحضرهم ..

وفارس حالته كل مالها تسوء .. ونحف أكثر من أول وحالته الصحية والنفسية في تدهور .. ودايم يجيه دوار وكأنه بيغمى عليه من سوء التغذية .. بس أمه تغصبه ياكل اي شي .. وهو ياكل ومو مو مشتهي الأكل بس ياكل أقل من القليل .. بس عشان يصلب طوله .. ولا تكلم مع أحد في هالأسبوعين أبدا ولا سمعوا صوته .. إلا وهو يبكي ويصارخ في غرفته ..

كان بوفارس وام فارس وسالم واسيل وسارة جالسين بالحديقة حقت بيتهم .. ومشاري جا وخلا مسك تنزل عندهم .. يبغى يغير نفسيتها أكثر .. مع أن مسك نفسيتها هدئت وبدت تتقبل أن رنا راحت .. وهذا قضاء الله وقدره .. وبوفارس نزل فارس غصب عنه معاهم .. مع أن وجود فارس معهم أو عدمه واحد لانه مايكلمهم ولا شي وطول المدة يبكي ..

وأم فارس خلت أم مشعل وسمر وسامي ورامي ومشعل يجون معاهم بالحديقة عشان يحاولون ينسون مسك وفارس رنا ..

فارس يبكي بصوت مسموع وهو جالس على الكرسي ومتكي على الطاولة وحاط يدينه على وجهه .. ويتذمر وينوح ليه رنا ماتت ..!


سارة وهي تاخذ نفس : فااارس خلاص يعني كيف ..
مشعل يناظر ولد عمه .. متغير .. وصاير نحيف أكثر من اول .. وعيونه متنفخه .. ومايكلم أحد .. وطول الوقت يبكي .. سأل باستفسار : من متى وهو على هالحال ؟؟ .. ماتغيرت حالته من أول ماسمع الخبر ؟؟ ..
أم فارس بأسى هي تناظر ولدها : لا وكل مالها تزيد ..

رامي فجأة قام من كرسيه بقوة .. لدرجة أن الكرسي طاح بالأرض .. وتوجه لفارس وشده بقوة من ياقة تي شيرته .. لمن وقفه على طوله .. وهز جسمه بقوه .. لدرجة أن فارس فتح عيونه على وسعها وهو يبكي ..

رامي بغضب وهو يرص على ياقة فارس : أنت متى غارح (راح) تبطل بكي .. ها قول لي (ويهز فارس بقوة) .. ماتفهـــم أنت ولا لأ .. ادعي لها بالغحمة (بالرحمة) بدل هالبكي اللي ماله فايدة ..
فارس انهار وقام يصارخ بهستريا وهو يبكي : بعــــــد عني ماااااااااالك دخــــل فينــي .. إذا بتكلمني رجع لي رنـــــــــا بالأول ..
رامي عطى فارس كف على وجهه بأقوى ماعنده لدرجة أن فارس طاح بالأرض .. وعيونه تشع غضب وفيهم دموع .. وصرخ بصوت عالي  : مووووووو أنت اول وااااااااااااااااحد ولاااا أخغ (ولاأخر)  واااااحد يتوفى عليه عزيز عليه .. فاااااااااااااهم  .. مو بــس أنت ..
فارس قام بالقوة اللي باقية فيه .. ويبكي بصوت عالي ويصاارخ : اتركـــــــــــــــــني بحااااااااااالي .. قلت لـــك مااااااالك دخــــــل فيني .. رنــــا لازم ترجع لـــي ..

رامي مسك فارس مرة ثانية وقام يضربه بقوة .. على أي مكان تطيح يده أو رجله على فارس بدون رحمة .. وكأن رامي تجرد من أي ذرة إنسانية للي يشوفه .. وبوفارس ومشعل وسامي قامو يحاولون يفكون رامي عن فارس ..

رامي كان بـوفارس ماسكه .. ومشعل ماسك فارس يحاول يبعده من يدين رامي .. وسامي يحاول يكون بين رامي وفارس عشان لا يضربه أخوه رامي ..

رامي وبوفارس ماسكه .. بس رامي ماسك فارس من تي شيرته بيده اليسار .. ويصارخ وفي عيونه دموع معلقة وهو يتنفس بسرعة : اصحــــــى يااااااا فاااااااااغس (فاارس) لو غنــــــا غااااااح تغـجع ( لو رانا رااااح ترجع ) .. كااااااان غجـــع ( رجع ) أبــوي قبلهـــا .. فااااااهم .. مــــــاغااااااااح تغجك ( ماراح ترجع ) لك اصحــــى ..
فارس بعناد وبصراخ وهستريا وكأنه فهم على الحقيقة المرة ومو قادر يتقبلها .. وجسمه يألمه من الضرب : إلاااااااااا راااااااح ترررررررجع .. أنا أعرفهـــــا مستحيل تتركني بروووحي ..
رامي جذب فارس لجهته : غبــــــــــــي.......

وتوه بيضرب فارس إلا قاطعهم صوت من وراهم يصارخ : بـــــــــــــــــــــــــــــــــــــــــــــــــــــــــــــــــس يكـــــــــــــــــــــفي ...



نهــــــآآية البارت الســ والعشرون ــآدس .. ^^

أرائكم وتوقعاتكم تهمني ..^^

&&&&&&&&&&&&&&&&&&&&&&&&&&&&&&


~| البــآرت الســ والعشرين ــآبع |~


فارس بعناد وبصراخ وهستريا وكأنه فهم على الحقيقة المرة ومو قادر يتقبلها .. وجسمه يألمه من الضرب : إلاااااااااا راااااااح ترررررررجع .. أنا أعرفهـــــا مستحيل تتركني بروووحي ..
رامي جذب فارس لجهته : غبــــــــــــي.......

وتوه بيضرب فارس إلا قاطعهم صوت من وراهم يصارخ : بـــــــــــــــــــــــــــــــــــــــــــــــــــــــــــــــــس يكـــــــــــــــــــــفي ...

رامي وقفت يده بالهوا وهو يتنفس بسرعة .. ويناظر فارس اللي كان مغمض عيونه .. تركه بقوة .. وكأنه كبح نفسه ..

مسك رفعت راسها لمصدر الصوت بهدوء وعيونها اتسعت وعلى شفايفها ابتسامه خفيفة تدل على المفاجأة وبهمس : راائد .. طلااال

مشاري لاحظ ابتسامة مسك الخفيفة .. وارتاح شوي لأنها بدت تبتسم ..

أم فارس قامت سلمت على اخوها رائد و أخو زوجها طلال : هلا رائد .. طلال .. حيآكم ..
رائد وطلال بنفس الوقت : الله يحيك ..

الكل سلم على رائد وطلال بهدوء .. طبعا ماعدا بوفارس اللي ماسك رامي .. ومشعل اللي ماسك فارس ..

سامي باستغراب : غريبة مو مفروض على الاسبوع الجاي تجون مو الحين ؟ ..
طلال وهو يحك راسه : ضغطنا نفسنا بالسمستر وخلصنا .. قلنا نجي نسويها مفاجأة ..
رائد يكمل علي كلام طلال .. وهو يأشر على فارس بهدوء : بس ماتوقعت فارس بيصير كذا ..
فارس مغمض عيونه وهو يبكي بصمت بس جسمه يهتز .. وماسكه مشعل ..
رائد وهو يقرب عند فارس .. ويأشر لمشعل اللي ماسكه : ممكن نروح مكتبك شوي .. ( ويأشر على نفسه و على فارس ومشعل ) ..
مشعل فهم على رائد .. ومسك فارس يحاول يمشيه معاه لانه تعبان نفسيا وجسديا من قلة الأكل ومن ضرب رامي : يكون أحسن ..
طلال راح عند رامي وشبك يده بيد رامي وسحبه وجلسه وجلس جنبه على طاولة بعيدة شوي عن الموجودين .. وهو يناظره بحنيه قال بحكمة وهدوء : أنت اللي سويته صح ومو صح .

رامي اللي جالس جنب عمه طلال ويناظر البركة اللي على جنب .. وصدره يرتفع وينخفض ويحاول يضبط تنفسه .. مارد على طلال ..

طلال يحرك يده المشبوكة بيد رامي : قلنـا ضربه عشان توعيه من اللي هو فيه .. مو تذبحه ..

رامي على حاله مارد ..

طلال : أنا ورائد شفناك من اول ماقمت صفعت فارس .. تصدقني لو قلت لك أن ماحد قدر مثلك يتجرأ و يضرب فارس وهو بهالحالة .. بس هالمرة حاول تفرق بين غضبك وحزنك على فراقه ( سكت طلال شوي ) .. ومحاولتك أنك تساعد فارس ..

هنا رامي ضغط على يد عمه وكأنه يقوله لاتقول أكثر من كذا لاتفتح الجروح أكثر ..

طلال ببتسامه حلوة : خلاص يارامي .. أدري أن جروح قلبك لحد الحين مالتأمت عدل .. الحياة ماراح توقف .. ولو أخوي هنـا كان مارضى لك تسوي في عمرك كذا ..
رامي غمض عيونه واخذ نفس وفتحهم .. وأخيرا تكلم بكلمة وحدة: أدغي (أدري)..
طلال وقف وهو لحد الحين ماسك رامي : يلا خلنا نجلس معاهم ..
رامي قام بهدوء : يـلآ ..

أول ماوصلوا للجلسة اللي جالسين فيها البقية .. راح رامي عند عمه بوفارس وبهدوء وهو يناظر الأرض : أسف ياعمـي .. أنـ...
بوفارس قاطعه ببتسامة تهدي رامي : ماعليه يارامي أجلس واعتبر كأن شي ماصار .. لان هذا الشي كان فارس محتاجه .. اجلس ..

&&&&&&&&&&&&

عند مشعل في مكتبه ..

مشعل جلس عند كرسي مكتبه وقباله جلس رائد وفارس ..

مشعل بهدوء يكلم فارس المنزل راسه و مسكر عيونه : فارس .. ليه لحد الحين تبكي ؟؟ .. ليه ماتدعي لها بالرحمة بدل هالبكي ؟؟..

فارس حط يدينه على وجهه ومارد ..

مشعل وهو يحرك القلم بين يدينه ويناظر فارس : فارس .. اسمعني .. في بيت شعر حلو قالته أمي لرآمي يوم فقـد أبوي ..

رائد جالس ساكت يناظر فارس ونآظر مشعل وهو يتكلم حس أن مشعل قاعد يضرب في الوتر الحساس في نفسه يوم ذكر أبوه ..

مشعل قام من كرسيه وصار قبال فارس وكمل كلامه : تدري شقالت له يافارس .. (وسكت لثانيتين بعدين كمل وهو يشيل يدين فارس عن وجهه ) ..
قالت .. إذا أنتثر دمع عينك سوي سواتي ... قول بكمك كذيا ثم مشيها ( ومسح دموع فارس المتجمعة بعيونه بأطرف أصابعه) .. الحزن يوم المفارق عامل(ن) ذاتي ... فطرة بالإنسان مايقدر يخليها ...

فارس يناظر مشعل وهو يحاول يمسك دموعه ..

مشعل بحنيه وهو يضرب بالوتر الحساس عنده .. وبشوي ملامح حزينه يحاول يخفيها : فارس .. تدري ليه أنا مو مثلك .. تدري ليه أنا ما أبكي لحد الحين على أبوي ..

فارس وكأنه حس بمشعل .. ونزل راسه وهو مغمض عيونه .. و هز راسه بنفي ..

مشعل تنهد بهدوء وبصوت مجروح : لأن عمـــر البكـا مارد ميـت ..
فارس بصوت متقطع يحاول يلملمه على بعضه ودموعه تجمعت مره ثانية بعيونه مستعدة للنزول بأي لحظة وفكه الأسفل يرتجف : ببب..بــسس .. رررنــآآآ ... خخ..خطيبـتييي.....
مشعل قاطعه بهـدوء .. وهو يحظن وجه فارس بين يدينه ويناظر بعيونه مباشرة : أنت قلتها الحين .. خطيبتك .. مو زوجتك .. يعني أنت مو مملك عليها .. يعني ماتعرفها عدل .. هي مجرد صديقة لأختـك .. يمكن شفتها مرة .. مرتين .. ثلاث .. بس ماعشت معاها حيآة كاملة .. أو على الأقل يوم كامل تكون معاك .. تخيـل تكون أنت بمكـآن رآمي .. أو سامي .. شنو راح تسوي إذا فقدت غالي .. ؟؟؟

فارس سكر عيونه وهو يشاهق بهدوء وكأنه بدآ يتقبل الحقيقة المرة ..

مشعل يحاول يخفف عنه شوي .. لأنه لاحظ أنه بدآ يتقبل ويستوعب وفاة رنـا : يكفي يافارس بكى .. يكفي أسبوعين .. مفروض في هالفترة بدل ماتبكي تدعي لها .. عشان ربي يسهل عليها في قبرها .. إذا أنت جد تحبها أدعي لها ..
فارس سكت تماما عن البكي بعد ماسمع كلام مشعل .. وبصوت هامس وهو مغمض عيونه ويحاول يتماسك : ااا..اا..الــله يررررحـمهاا ..

مشعل لف على رائد .. و رائد ناظر مشعل وهو متعجب ويبتسم .. أخيرا أقر فارس أن رنـا توفت ..
فارس قام من الكرسي بالقوة اللي باقية فيه .. وتوجه للبآب وطلع ..
و وصل لحديقة بيتهم ومر جنب الموجودين وكأنهم مو موجودين .. وملامح وجهه ماتدل على شي .. ودخل البيت وراح على غرفته ..

عند رائد ومشعل ..

رائد توه بيمسك فارس لا يطلع .. إلا مشعل مسك رائد : خلاص تركه الحين .. هو محتاج يختلي شوي بروحه عشان يستوعب أكثر الكلام اللي قلته له .. أهو الحين يعتبر أنه توه طلع من مرحلة الصدمة ..
رائد ابتسم بهدوء : أوكي .. ما أدري شنو أقولك يامشعل .. أنت ساعدت فارس كثير بكلامك هذا .. أدري أنك ضغطت على نفسك عشـ....
قاطعه مشعل وهو يرد له الإبتسامه : لا عادي كلنا أول مانفقد أحد لازم نمر بمرحلة صدمة وعدم تصديق ..
رائد مد يده اليسار لمشعل : يلا نرجع عندهم ..
مشعل مد يده اليمين لرائد ومسكها وهو يضحك : ههه يلا .. أحس اني بزر وأنا ماسكك كذا ..
رائد : هههههههههه ..

رجعوا للحديقة ..

أم فارس على طول راحت عند أخوها رائد : شفيه فارس رجع وشكل وجهه مايدل على شي ..
رائد ابتسم لاخته يطمنها : الحمدلله الحين هو بدا يتحسن من الحين .. يعني يبغاله فترة شوي أطول عشان يتحسن أكثر ..

بوفارس ارتاح من كلام رائد .. لأنه كان قلق على حال فارس اللي كل ماله يتردى : أجل خلاص يعني على السبت بخليه يداوم مابقى على الإختبارات النهائية إلا اسبوعين ..
رائد يبغى يطلعهم من الجو اللي هم فيه .. مدد ذراعينه بالهوا وهو شاق الإبتسامة : هــي انتوا ..
الكل لف عليه مستغربين : نعـم ..
طلال وقف جنب رائد ومدد ذراعينه بالهوا مثل رائد : أحنا رجعنااااااااا .. يعني الدكتور رائد والدكتور طلال قدامكم ..
سارة فزت على طولها ومسك نفس الشي وسحبت معاها سمر وراحوا عند رائد وطلال ..
سارة ذراعها اليمين على رقبة طلال وذراعها اليسار على رقبة رائد .. متعلقة فيهم وهي متشققة من الوناسة : يعني الحين أنتوا تجلسون هنا على طووول  .. ألــف ألف ترليوووووون مبروووووووك ..
مسك أخيرا دخلت الفرحة على قلبها بعد وفاة رنا .. ابتسم وهو تحضن رائد : ما أصدق اخيرا بتستقرون هنا ..
رائد استانس وضم مسك بقوة .. بعدين حس بشي يسحب مسك من عنده .. رفع راسه : خيـر ..؟؟
مشاري وهو ماسك يد مسك عن رائد وهو يبتسم : ممنوع ثم ممنوع احد يضمها غيري فاهم ..
سامي بمزح : بدينا بالغيرة ..
مشاري يناظر مسك : إيه ..
مسك انحرجت منه ..
الكل : هههههههههههه ..
سمر تمد يدها لعمها طلال وهي تبتسم : الف مبروك ..
طلال من زود الفرحة رفع سمر وهو ضامها : الله يبارك بعمرك ..
رامي : هههههههههههههههههههههههآآآآي ..
الكل لف عليه مستغربين من ضحكته ..
ام مشعل : بسم الله الرحمن الرحيم شفيك ؟؟..

رامي يضحك وهو يأشر على جهة طلال .. الكل ناظر المكان اللي  يأشر عليه .. وافطسوا من الضحك .. لان طلال كان رافع سمر .. ورجول سمر متدلية مو بالأرض ..

مشعل : ههههه الله يقطع إبليسك .. طلال نزلها معلق أختي بالهوا ..
طلال نزل سمر .. وهو منحني ويناظرها بعيونها : ههههه عشان ماتستحين مني ..
سمر تحاول تخفي حرجها وتبتسم : ههه ..
أم فارس أخذتها فرصة : خلاص أجل نحتفل في طلال ورائد بعد الإختبارات .. يعني بعد شهر ..
طلال ورائد تخصروا : ليه بعد شهر ..
سارة بنذاله وتحرك حواجبها : لأن الإختبارات بعد أسبوعين .. والإختبارات تاخذ أسبوعين يعني أربع أسابيع .. يعني تقريبا شهر ... وييييووو بعدين بنحتفل فيكم  ..
طلال يحرك حواجبه : ماعليه .. عادي .. الحين أحنا خلصنا .. وماعندنا اختبارات .. يعني انتي بتاكلين تبن وأنت تذاكرين ويييو ..
الكل : ههههههههه ..

في اليوم اللي بعده عرف الكل برجعت طلال ورائد وباركوا لهم .. ومرت الأيام بشكل عادي .. وفارس بدا يتقبل رحيل رنا وقام مايبكي عليها .. كل ماحس انه بيبكي يقول الله يرحمها ..ورجع يداوم بالمدرسة .. و نفسيته كل مالها تتحسن أكثر من أول يعني رجع ياكل أحسن ..

مرت الأيام بسرعة خاطفة وجات الإختبارات وبتخلص ..

في يوم الأثنين آخر يوم للأختبارات ..

في بيت بو أحمد ..

الساعة 6 ونص ..

دانة ودانيا طبعا من زمان مخلصين اختباراتهم لانهم بالجامعة .. وسهرانين على التلفزيون يتابعون فلم ..

مر جنبهم ياسر اللي كان ماسك قلم أزرق حبر وبس  .. دانيا حبت تقهر ياسر ..
دانيا : أقول دندون ..
دانة مندمجة مع الفلم : هلا ..
دانيا : بعض الناس مساكين كل يوم رايحين للإختبارات ..
دانة ناظرت ياسر : هههههه صدقتي والله الحمدلله أن أحنا خلصنا وافتكينا ..
ياسر ناظرهم بأطرف عينه : خير تتسببون من صباح الله ..
دانيا : ههه .. أقول رح أخذ كتابك احفظ لك كم كلمتين على بعضهم
دانة : صحيح .. بس ماخذ قلم أزرق ..
ياسر بلا مبالاة وهو ماسك مقبض باب الصالة عشان بيمشي : عادي .. الله يخلي اللي جنبي .. ( وطلع ) ..
دانة ودانيا ناظروا بعض : ههههههههههه ..

في بيت بومشاري ..

رهف ماسكة أوراق المراجعة وتحاول تحفظ كم كلمة .. على الأقل تسمي نفسها تذاكر : يلا وين مشاري ..
مشاري توه نزل من غرفته وهو يلعب بالمفاتيح حقينه : هذا أنا جيت .. يلا أنتظركم بالسيارة ..
روان وهي تلبس عبايتها : حظه مشاريوووه خلص قبلنا ..
رهف نفس الشي تلبس عبايتها : إي والله ..
روان خذت شنطتها اللي حاطة الكتاب فيها بس شكل : وأنتي مسوية نفسك تذاكرين اطلعي بس ..
رهف خذت شنطتها .. وهي ماسكة الأوراق تناظرهم : سكتي خليني على الأقل أركز ..

في بيت بوفيصل ..
في سيارة ريان ..

ريان كعادته يبغى يتسبب بملاك في كل صباح : بجد مليييك شنو ذاكرتي ..
ملاك : شدخلك أنت ..
ريان : لأنك أمس ماشفتك ماسكة كتاب ولا شي .. شلون بتختبرين ..
ملاك : اوووف منك .. خلاص بقولك .. أنا بخلي اللي جنبي تساعدني اسكت الحين ..
ريان ابتسم : اهآآ .. تقدين تغششك ..
ملاك : نظف أذنك قلت تساعدني مو تغششني ..
ريان : هههه أعصابك ..

في بيت بويوسف ..

يوسف واقف عند باب الصالة و ماسك الكتاب عشان يسترجع معلوماته اللي ذاكرهم أمس : ترييييك و وجع قم ولا بمشي عنك ..
تركي الل يكان يفرفر بالتلفزيون : زييين زين هذا قمت .. بس بس لاتاكل الكتاب ..
يوسف وهو يمشي على جهة سيارته : امش وانت منثبر ..
تركي سكت لأنه حس أن يوسف بأي لحظة راح يكفخه جد ..

في بيت بومشعل ..

سامي رايح جاي في الصالة وهو ماسك كتابه .. وسمر جالسة بعبايتها وتراجع معلوماتها من الدفتر ..
مشعل : خلاص بس .. راسي داار .. راايح جاي رايح جاي اهجد ..
سامي فيه شوي توتر مع أنه حافظ الكتاب مثل اسمه : مالك دخل فيني ..
أم مشعل وهي تعطي سمر و سامي عصير برتقال فريش : اشربوا شوي ..

سامي أخذ الكاس وهو مندمج مع الكتاب ..
سمر خذت العصير : تسلم يدينك ..
رامي بمزح : يمـه ليش على ناس وناس ..
أم مشعل ابتسم : ههه .. إذا تبغى أقوم أسوي لك ..
مشعل : لالا يمه ماعليك منه .. بس يخفف دمه .. لاحوول رامي قوم ودهم المدرسة .. أخاف سامي يعض الكتاب الحين جد ..
الكل ومن ضمنهم سامي : ههههههههههه ..

في بيت بوفارس ..

مسك جالسة في الصالة ولابسة عبايتها بس الشيلة حاطتها على كتوفها وماسكة كتابها تذاكر .. وفارس جالس بهدوء يذاكر وقباله
كاس شاي بالحليب .. وسارة جالسة متربعة بالكنب و مخففة على عمرها بس تذاكر من اوراق المراجعة  ونفس الشي لابسة العباية بدون الشيلة ..

فارس قام بهدوء : يلا ..
قامت مسك وسارة ولفوا الشيلة : يلا ..

وطلال كان جالس يناظر تلفزيون و رائد ماسك لابتوبه ..
رائد : شدو حيلكم أخر يوم ..
طلال : نبغى شهادات ترفع الراس ..

فارس ومسك وسارة : إنشالله ..

&&&&&&&&&&

في مدرسة البنات ..

وبالذات في قسم الثنوي ..

بعد ماطلعت مسك من الأختبار وهي راضيه عن نفسها أنها حلت تقريبا كل الأسئلة صح .. راحت في الحديقة .. وكانت تقريبا شبه فاضبة لانها أول وحدة سلمت ..

........ : هاااااااي ..
مسك رفعت حاجبها ولفت وبدون نفس ردت : نعــم ..
........ : يووه ليه تردين علي كذا ..
مسك : مايكفي اللي جاني منك وحاولتي تفرقين بيني وبين مشاري ..

(أكيد عرفتوها من غيرها .. أماني .. )

أماني ابتسمت ابتسامة مكر : أنا ماسويت شي .. أنا قلت الحق ..
مسك ابتسمت بسخريه : و اي حق .. تقصدين زووور ..
أماني تتبسم وكأنها تدري أن كذبة الفيديو أنها راح تنكشف : يووه أي زور وأي خرابيط ..
مسك تبغى تنهي الحوار : والله أنتي أدري ..
أماني ابتسمت ابتسامة ثقة : طيب كيف يكون زور ؟؟ .. فهميني ؟ ..
مسك تكتفت وهي رافعة حواجبها وتناظر أماني باستحقار : ما أحب الناس الأغبياء ..
أماني تحط يدها على بطنها وهي تبتسم بخبث وبدلع ماصخ : تيب والبيبي ..
مسك عقدت حواجبها وهي على وضها متكتفه : شنوو ..
أماني اتسعت ابتاسمتها : يووه مسك .. شفيك أقولك البيبي .. أنا قلت مابقولك .. بس هذا حقك .. هذا ولد زوجك ..
مسك على طول انكرت : لعبي غيرها ..
أماني طلعت ورقة من جيبها ومدتها قدام عيون مسك .. وببتسامة نصر : شوفي وتأكدي .. هذا تقرير من المستشفى أني حامل .. وإذا بتقولين ان التقرير مزور روحي نفس المستشفى اللي طلع التقرير وسأليهم ويقولون لك ..
مسك وبدا الخوف يتسلل لقلبها أنه يكون كلام أماني جد  : أقول روحي واكذبي على غيري ..
أماني بلا مبالاة : كيفك .. بس إذا ولدت بجي لمشاري ياخذ ولده .. وعلى فكرة ترا مشاري واللي معاه ( تقصد ريان ) لعبوا على بنات كثيير .. يعني مو بس أنا .. بس اعتقد أني أنا الوحيدة اللي من سوء حظي حملت .. فأقولك تراهم يخططون لكل شي ومبرر .. بس أنا الحين عندي دليل قوي ..
مسك فتحت عيونها على اوسعها وهي تبلع ريقها : كذابة ..
أماني رمت على مسك ورقة التقرير ومشت : خليك على عماك أحسن لك .. بااااي ..

مسك ظلت تناظر أماني لمن أختفت من عيونها .. نزلت نظرها للتقرير اللي تهاوى على الأرض .. اخذت التقرير بيد مرتجفة وحطته بجيبها وحاولت تتماسك .. وفي نفسها "" كيييييييف يعني مشاري يكذب علي ؟؟ .. واستخدم ريان عشان يبرر لي .. بس هذي اماني حقودة .. أكيد تكذب .. لا بس التقرير يدل على حمل .. وأماني شكلها واثقة بالمرة أنها حامل .. ياربــي "" ..

على الساعة تسع كل اللي كانو بقاعات الإختبار .. صاروا في بيوتهم ..

في بيت بوفارس ..

دخلت مسك وفارس وسارة و روان و رهف وملاك وسمر .. لأن البنات قالوا بيتجمعون على أخر يوم من الإختبارات .. أما ياسر جا بروحه بدون سابق إنذار ! ..

البنات دخلوا يصفقون ويصفرون .. ماعدا مسك اللي على طول راحت غرفتها .. ولا أحد قال لها شي .. لأنها في السيارة تتحجج أن فيها النوم ..

سارة ترقص مع ياسر ويصارخون اثنينهم وينقزون : خلصنااااااااااااااا خلصناااااااااااااااا هوووووووووووووو هوووووووووو ... خلصناااااااااااااااااااا ..

والبنات يشجعونهم وهم يصفقون ويصفرون ويصارخون ..

سارة و ياسر راحوا لجهة فارس اللي كان قريب من الدرج يبغى يصعد .. بس سارة مسكته من يده اليمين وياسر من اليسار وهم يرقصونه معاهم ويصارخون من الفرحة ..

فارس ابتسم ابتسامة خفيفة على هبالهم وفي هالإبتسامة تعب شوي وعيونه ذبلانة .. لأنه في الإختبارات يسهر وماينام إلا قليل : تركوووني برووح انام ..

طبعا ماحد منبه لكلامه لانهم يصارخون ويصفقون ..

فارس بصرحة سكتتهم كلهم : تركووووووووووووووووووووووووووووووني ..

الكل سكت وتجمد بمكانه .. فارس حس انهم ارتاعوا وضحك ضحكة خفيفة على اشكالهم وهو يمسح وجهه بيدينه الثنتين : هههه .. تركوني بروح انام مانمت ..
سارة تدفه على جهة الدرج بدفاشة : رووح روح نام مالت عليك .. خرعتنا ..

ياسر : وجع يالدفشة ..
سارة : مالك دخل ..

فارس صعد الدرج وهو شبه مغمض عيونه لانه يبغى ينااااام ..

طبعا البنات ماخذوا ساعة في بيت بوفارس إلا وهم رجعوا لبيوتهم عشان يرتاحون بعدين يقررون شنو يسون ..

في العصر ..

في بيت بوفيصل ..
في الصالة ..

ملاك جالسة جنب أبوها : يبــه يلا خلنا نسافر ..
فيصل اللي كان جالس مع زوجته في الصالة : شنو سفر .. توكم مخلصين اختبارات ..
ملاك : إييييه ماهي هذي حلات السفر بعد التعب والإختبارات ..
ريان جالس يفرفر بالتلفزيون : عاد أنتي تعبتي تعب وقطعتي عمرك مذاكرة ..
ملاك طنشت ريان : يمــه يبــه خلونا نكلم خوالي وخالاتي نسافر يوم الأربعاء ..
بوفيصل يساير ملاك : وعلى وين تبغينا نسافر ..
ملاك على طول وبدون تفكر : بريطـــآنيا ..
بوفيصل : اهآآ ..
ملاك خذت جوالها واتصلت على سارة : ألووو سوييرة .. أقولك امسكي اهلك واقنعيهم عشان نسافر ذا الأربعاء .. إييه أدري وناسة بس اقنعيهم .. أنا قلت بريطانيا .. جد .. أدري أنا أنتي واحد .. هههه عن السخافة .. أوكي خبري روان والبقية .. بااي ..
ريان يتمسخر : لا بعد عزمتي .. يصير خير إن سافرنا هالأسبوع ..
ملاك تناظره بتعالي : نشوف ..

في بيت بومشاري ..

بعد ماسارة خبرت روان ورهف أنهم يحنون على راس اهلهم لمن يوافقون .. راحوا طيران للصالة شافوا أبوهم جالس بالصالة مع أمهم .. ومشاري جالس معاهم .. وعبدالله يطالع تلفزيون ..
رهف تتميلح عند أبوها : تدري يبـه أني أحبك مــرة ..
بومشاري رفع حاجبه وهو يدري أنهم يبغون شي : ههه أدري ..
روان : وتدري يبـه أن قلبك مايطاوعك ترد طلب بناتك ..
مشاري : ههههه إلا يطاوعه .. أقول وش وراكم ؟؟ ..
روان دقت رهف بأطرف صبعها على كتفها : رهف لفي ورا فيه شي وراك ؟؟..
رهف فهمت على أختها .. ولفت ورا ورجعت لفت على مشاري : مافيه شي ورانا ..
الكل : ههههههههه ..
أم مشاري : طيب شنو تبغون ..
روان وهي واقفة ومشبكة يدينها لمستوى ذقنها : الزبدة والسمنة .. وهو طلب بسيط تقدرون عليه .. يعني أنا ورهف مانطلب الكثير ..
مشاري يتريق عليهم : أي كملي يا استاذة ..
روان طنشته ..
ورهف تكمل عن روان : نبغى نسافر هذا الأربعاء على بريطانيا ..
بومشاري : بس مو كأنكم مستعجلين ..
رهف و روان بسرعة : لالالا شنو مستعجلين .. أصلا عمي بوفارس وعمتي أم فيصل والباقي كلهم بيسافرون هذا الأربعاء لبريطانيا >>> طبعا قاعدين يكذبون عشان يوافق أبوهم خخ ..
بومشاري يدري انهم يكذبون ولا كان اخوه بوفارس قاله : أهآآ طيب .. جهزوا حالكم اليوم نحجز التذاكر ..
روان ورهف انقزوا : هيــــــــــــــا ..
مشاري قام : تتمسكنون لمن تتمكنون .. أروح عند مسك أحسن لي ..
روان ورهف راحوا على طول كل وحدة غرفتها يرتبون شناطهم ..

&&&&&&&&


في بيت بوفارس ..

نفس الشي سارة ومسك ماسكين بأبوهم يقنعونه لمن أقنعوه ..
سارة : يابعد حيي بابا بروح أقول لسموورة ...

طلعت سارة لبيت عمها بومشعل .. ودخل مشاري بيت عمه بوفارس ..

مشاري دخل وسلم على أم فارس وبوفارس .. وسلم على مسك وهمس لها بأذنها : ألف مبروووك ..
مسك بدون نفس وبنفس الهمس : الله يبارك فيك ..

مشاري استغرب من طريقة ردها له .. بس فكر أنها يمكن من بعد الإختبارات مالها خلق ..

&&&&&&&&

عند سارة دخلت بيت عمها ولقتهم كلهم بالصالة : السلام ..
الكل : وعليكم السلام ..
سارة بدون مقدمات : أبغاكم تجهزون حالكم وأغراضكم .. عندي لكم خبر شي ..
مشعل بمزح : وأنتي تشتغلين أم هلال نقالة الأخبار ..
سارة : لا .. المهم الخبر هو ان أحنا بنسافر الإربعاء ذا ..
ام مشعل : مو كأنه مبكر بالمرة ..
سارة : لا ياخالة مو مبكر ولا شي .. بالعكس عشان نستانس ..
سامي : طيب على وين السفرة ..
سارة مددت ذراعينها بالهوا وقلدت صوت الإوبيرا : بريــطاااااااااانيــــــــــااااا ...
الكل ضحك على حركة سارة : ههههههههههه ..
سمر : طيب قلتي للبنات ..
سارة : لاتوصين حريص .. حتى يوسفوه قلت له .. يلا أنا استأذن برتب أغراضي ..

أول ماطلعت سارة .. مشعل قام يناظر رامي .. ورامي فهم عليه وبهدوء : عادي حلو أن احنا نغوح لبغيطانيا ونتغكر ( نروح لبريطانيا ونتذكر)  الاشياء الحلوة ..
مشعل ابتسم له : تعجبني ..

وجا يوم الأربعاء بسرعة البرق وأبطالنا ركبوا الطيارة على بريطانيا و وصلوا للفندق .. طبعا فيه سويت للبنات .. وسويت للشباب .. وسويت للحريم وللرجاجيل ..


رهف ترمي نفسها على السرير : يوم السبت الشهادات حقينا .. وماراح نلحق عليهم ..
ملاك و روان وسارة : أحسـن ..

الكل نام لمن الليل .. لانهم كانوا تعبانين بعد الطيران ..

على الساعة 8 ونص الليل ..

ملاك تدق باب سويت الشباب .. فتح لها يوسف : هااه ؟؟..
ملاك : و وجعااه .. قول للشباب نبغى نتمشى ..
يوسف اللي كان في نفسه يتمشى بعد : أوكي دقيقة ..

راح وقال للشباب .. والشباب نفس الشي ودهم يتمشون .. فطلعوا ..
احمد : الله الله متجهزين بعد ..
لأن البنات كلهم واقفين عند باب السويت ولابسين عباياتهم الكتف وكاشفين وجيهم .. وحتى دانة ودانيا لابسين كتف وكاشفين لانهم ببريطانيا ..

مشعل يلبس الكاب البرتقالي المحدد بالأسود : وين تبغون تروحون ..
البنات كلهم وبصوت واحد : الملاهــــــي ..
الشباب بنفس الوقت : ملاهــي ..
روان وسارة : يـــس يــس ..
طلال : والله أنكم علي يابعدي ..
رائد : يلا خلونا نوسع صدورنا ..
مشعل لف على رامي : رامي تذكر مكان ذيك مدينة الملاهي اللي كنا نروحها ..
رامي : إيه يلا خلونا نمشي ..
تركي : الحمدلله عندنا ناس يدلون الأماكن العدلة هنا ..
ياسر : صدقت .. خلنا نفكر بمقلب ..
تركي ابتسم : ولا يهمك ..

وقالوا لأهلهم أنهم رايحين للملاهي وجاوا معاهم سالم وسيف وعبدالله وأسيل .. و وصلوا مدينة الملاهي .. وكانت بجد رووعة وكبيــرة وشوي زحمة ..

أول مادخلوا من الزحمة روان وسارة افترقوا عن البقية ..

روان تتلفت يمين وشامل : سارة .. شكلنا ضعنا من اولها ..
سارة مشبكة يدها بيد روان وحاطة الجوال على اذنها : التبن الرصيد مخلص .. وأنتي ؟؟ ..
روان : انا نسيت جوالي بالفندق ..
سارة : حلو حلو .. خلينا نتمشى يمكن نشوفهم ..
روان : يلا ..

وتمشوا ولا لقوا أحد ..
روان : سارة شوفي ذا البزر يصيح ..
سارة : يوه مسكين شكله ضايع  مثلنا ..

راحوا له ..
سارة انحنت للولد الصغير اللي يجي عمره 6 سنوات تقريبا لمستواه : شفيك تبكي ؟؟..
الولد : وهو يبكي ويحاول يمسح دموعه : ضعت عن أخوي ..
روان : طيب شنو اسمك يابطل ..
الولد : محمد ..
سارة : عاشت الأسامي يامحمد .. أنا سارة وهذي روان ..
روان :  أنت جاي مع مين ؟؟ ..
محمد : مع أخوي الكبير ..
سارة : وشلون شكل أخوك ..

محمد ماعرف يوصف لهم لأنه يعتبر صغير ..

وروان وسارة تعبوا وهم يحوسون بالملاهي ولا لقوا أخوه ..

من جهة ثانية ..

رهف كانت مع ملاك يتمشون قريب من الشباب يختارون لهم لعبة ..

ملاك : رهوف شرايك نركب هذي اللعبة ؟؟..
رهف : إي شكل.........

إلا تحس رهف بيد تنحط على فمها وتشدها لورا .. وملاك تحس أن أحد طوقها ويحط يده على فمها ..


عند روان وسارة ..

تعبوا وهم يحوسون لهم عشر دقايق وهو يمشون ويدورون أخو محمد .. فجلسوا على أحد الكراسي ويناظرون الرايح والجاي ..

فجأة نقز محمد وركض حق واحد وهو شاق الإبتسامة من الأذن للأذن ..

روان : شوفيه شكله لقى اخوه ..
سارة تناظر محمد يكلم أخوه ويأشر عليهم : الحمدلله .. ( وتناظر ساعتها ) شفيهم ماحسوا فينا ولا فقدونا ؟؟..
روان : يصبرون أوريهم بس خلينا نلقاهم .. شوفي شوفي محمد واخوه جايين جهتنا ..

وصل محمد وأخوه ..

أخو محمد : مشكورين .. والله ما ادري شنو أقول لكم .. تعبت وانا أدوره والحمدلله أنكم خليتوه معاكم ..
سارة تناظر أخو محمد وهي تفكر : لاعادي ..
أخو محمد : شكلكم ضايعين محمد قال لي .. تبغون شي أساعدكم فيه ؟؟..
روان بتردد : إذا ممكن جوالك نكلم الأهل ..
أخو محمد على طول طلع جواله ومده لروان :  مافيه مشكلة ..
روان : شكرا ..

وتوها روان تدق  رقم عمها طلال .. إلا سارة وقفت عن الكرسي وفتحت عيونها على اوسعها وهي تأشر على أخو محمد : أنـــــــــــــــت ..



نهــــــآآية البارت الســ والعشرون ــآبع  .. ^^

أرائكم وتوقعاتكم تهمني ..^^

&&&&&&&&&&&&&&&&&&&&&&&&&&&&&&


~| البــآرت الثــ والعشرين ــآمن |~


روان بتردد : إذا ممكن جوالك نكلم الأهل ..
أخو محمد على طول طلع جواله ومده لروان :  مافيه مشكلة ..
روان : شكرا ..

وتوها روان تدق  رقم عمها طلال .. إلا سارة وقفت عن الكرسي وفتحت عيونها على اوسعها وهي تأشر على أخو محمد : أنـــــــــــــــت ..
أخو محمد قام يناظر سارة وهو رافع حاجب وهو مستغرب ويأشر على نفسه باستنكار :  تقصديني ؟؟؟؟ .. ( وتلفت يمين شمال يمكن تقصد غيره بس هي تناظره .. سألها باستنكار ) .. تعرفيني ؟ ..
روان وهي حاطة الجوال على أذنها قامت وباليد الثانية مسكت عباية سارة وبهمس : سااارة شفيك ..
سارة تأشر على أخو محمد وهي مو مصدقة : أنت اللي بالصوووورة ..
أخو محمد عقد حواجبه وهو ماسك أخوه محمد بيده : صووورة ..؟؟
سارة تأشر على محمد وأخو محمد وكأنها تأكد على اللي في بالها : اللي في جهاز فااارس ..؟؟
أخو محمد ناظرها مستغرب : أنتي أخت فاارس ؟؟ ..


عند الشباب والبنات ..

رائد رافع يده وحاطها ورا راسه واليد الثانية في جيبه : الحين شلون بنلقاهم ..
مشعل مدخل يده اليسار في شعره وشايل أسيل على جنبه الأيمن .. لف على رامي وسامي : أنتوا تدلون هنا روحوا دوروا على سارة و روان وملاك ورهف .. وأنا بظل معاهم ..
رامي عكس الكاب الأسود اللي لابسه على راسه لورا ومشى : أوك ..
فارس : سامي بجي معاك ..
سامي : يلا ..
يوسف : انتظروني معاكم  ..

ومشوا الثلاثة يدورون عن البنات ..

مشعل لف على الشباب والبنات وهو يخلع الكاب البرتقالي عن راسه ويلبسه أسيل وهو يبتسم لها ويبوس خدها : غريبة وين طلال وريان .. لاتقولون ضاعوا ..
ياسر : لا رجاجيل طول بعرض يضيعون ..
تركي : وأصلا عندهم جوالاتهم ..
رائد : أنا شفتهم قبل لايبعدون عنا يتساسرون شكل وراهم شي ..
أحمد : أقول يلا خلونا نتمشى وندور لنا كم لعبة سنعة ..
مشاري على طول مسك يد مسك ومشى : شوفو أنا معاي مسك .. إذا بغيتوني اتصلوا على جوالي ..
مسك طبعا ماقالت شي ..
رائد ناظر مسك وهو رافع حاجبه وهو مبتسم وهو ناوي يجننهم : أهآآ .. أقول مشاري خلها معاي مشتهي ألعب معاها ..
مشاري شد مسك وهو يمشي بسرعة : في أحلامك ..

ومشوا مشاري ومسك بروحهم ..

سالم اللي كان ساكت طول الوقت ومطير عيونه على الألعاب ونفس الشي سيف وعبدالله عيونهم تلمع وهم يطالعون الالعاب بحماس .. وقالوا بنفس الوقت : نبي نلــعب ..
دانيا تكتفت : شكلكم ماراح تتحركون ..
دانة لسمر : أقول أنتي تدلين .. اختاري لنا لعبة حلوة
سمر ابتسمت : اوك ..
رائد يمشي جنب سمر وهو يبتسم لها ويناظرها ومتحمس للعب : نبغى أخطر لعبة هنا ..
ياسر اللي كان يمشي قدام سمر ورائد بالعكس .. يعني مقابلهم وهو يمشي لورا .. رفع يده بالهوا ويحرك أصابعه : إيوا نبغاها تخوف ..
تركي اللي يمشي على ورا نفس ياسر ويرفع يده بمعنى أوكي : ونبغاها كذا .. يعني أكشن نصارخ فيها ..
رائد : يبغالنا نسوي تحدي من يتحمل أكثر باللعبة .. (ولف على سمر ) .. أنتي جيتي هنا كثير صح ؟؟ أكيد حافظتها ..
سمر تناظر الألعاب تحاول تشتت انتباها عن نظرات رائد لها وهو يكلمها لانها حيوية بالمرة : إيوا ..

أما أحمد ودانة ودانيا كانو ورا تركي وياسر ورائد وسمر وسالم وعبدالله وسيف بالضبط يعني تقريبا بينهم ربع متر و يعلقون على الألعاب الموجودة ويسألون عن مدينة الملاهي اللي هم فيها ويجاوبهم مشعل ..

مشعل يبتسم لأسيل اللي تشد خدوده وتضحك : ههه عقلي يابنت ..
أسيل ولا هامها تشد بخدوده وتضحك : ههههه ..
مشعل يفكر : الحين مافيه ألعاب حق الصغار إلا وحدة أو ثنيتن هنا والباقي للكبار .. مشكلة ..
تركي سمعه : ماحد قالكم تاخذون بزران ..
دانة تبغى تخفف عن مشعل : مشعل عطني أسيل عنك ..
مشعل ناظر أسيل يمد لها لسانه ويدخله وهي حاطه يدها على فمه تبغى تمسك لسانه : ههه .. لالا عادي خليها عندي ..
دانة : ماعليه خمس دقايق بس أشيلها ..
ياسر دخل عرض : الحين تنتاقشون عشان هالمفوصة .. تراها تعرف تمشي وشايلينها ..
رائد بدفاع عشان يجنن ياسر : مفعوصة بعينك .. هذي الاميرة أسول .. تسواك وتسوا عشرة مثلك ..
أحمد : خخ تستاهل ماحد قالك تسبها قدام خالها .. حيلك فيه
رائد دق يده على صدره : ولا يهمك .. اللي يقرب لبنات أختي يشوف حقه ..
مشعل : ههه البرنسس اسيل لازم مانتعبها ( ولف على أسيل يبتسم لها ) صح ..
أسيل مافهمت عليه بس ردت ورا مشعل لانه يبتسم لها : ثـــح ..
مشعل استانس عليها وباس خدها بقوة: فديت الثـح وهلها ..
دانيا أخيرا تكلمت : سمـر انتظري نتصل على الباقي يلحقونا ..
سمر وقفت ولفت على مشعل : أوكي .. مشعل اتصل عليهم .. خلهم يجون عند القطار ..
ياسر وتركي ولعت عيونهم بوناسة : قطااار ..
رائد ابتسم ابتسامة مكر لياسر وتركي ولف على سمر  : الموووت .. قطار الموت ..
سمر ابتسمت بالخفيف : إيوا ..
تركي بتفكير : فيه سكة حلزونية ؟؟..
سمر ضحكة على كلام تركي : إيوا .. شكلك خفت ..
أحمد دخل عرض : ثواني أنا بكلم رامي ..
رائد يضحك على أشكال ياسر وتركي من عرفو أن في القطار سكة حلزونية وهو رافع حاجبه : ثواني أكلم طلالووه يجي هناك ..

&&&&&&&&&&&&&&&

عند طلال وريان ..


طلال يأشر لريان براسه و ريان فهم عليه ..

ريان ابتسم ومطوقها بقوة و يهمس في أذنها :just be quite  .. Sweet girl ""  فتاة حلوة .. فقط كوني هادئة "" .. (ويشدها لصدره بقوة ) ..

طلال نفس الشي همس في أذنها ويهددها بالأنجليزي ومحوطها بقوة وحاط يده على فمها  ..
فجأة داست على رجله وتحركت بقوة من عند طلال وضربته على صدره و تتنفس بسرعة وحاطه يدها على قلبها وهي ترتجف وفتحت عيونها على كبرها : طيحتو قلبي الله يطيحكم بحفرة وتتكسرون قولوا أمين ..
طلال : ههههه حشى كل هذا دعوة علينا على هالمقلب .. لحظة لحــظة .. إذا أنتي ملاك وأنا ماسكك .. أجل ريان مـاسك...... ( وبسرعة يروح عند ريان ويفك رهف من عنده .. وهو يمد لسانه ) .. خخخ هدها مو أختك شكلنا خربطنا بينهم ..
ريان بعد مافك طلال رهف من يدينه .. ميل راسه لجهة رهف ويحك راسه باحراج خفيف لأنه جد ماكان يدري : خخخ أسف .. بس مو مني من طلول ..
طلال : طلول بعينك .. أنا عمك عمت عيونك .. وثانيا أنت اللي قلت لي هذي رهف وهذي ملاك ..
ريان يتصنع البراءة وهو يأشر على نفسه ويرمش بعيونه ببطئ  : أنــــاااااااا ..
طلال يسوي نفسه معصب : طسسس هناك .. ( ويلف على رهف ) .. عسى ماكسر ضلوعك ؟؟ .. كان متوعد في ملوك يفغصها بين يدينه شوي .. رهـف رهـــــف رهووف ..
رهف اللي نشف الدم من عروقها من الخوف ومن الفشيلة بس تكابر وبغرور مصطنع : هااا .. لا كنت بتكسر على آخر لحظة ..
ملاك تحرك حواجبها وتبتسم ابتسامة مكر وتتكلم بطريقة عربجية بحت : هع هع اللي صار الحين راح أنشره على المستوى العالمي للأخبار الخزعبلية خخخ  ..
رهف وريان لفوا على ملاك بقوة وريان مسك عباية ملاك من كتفها اليسار ورهف مسكتها من كتفها اليمين وبنظرات حارقة وبنفس الوقت : يااا ويييييييييييلك ..

ملاك تنقل نظراتها بين ريان ورهف بتعجب والإبتسامة من الإذن للإذن .. وناظرت خالها طلال وغمزت له ..

طلال رفع يده اليسار لشعره الفحمي وحركه وتقدم لملاك وسحبها عن ريان ورهف وهو يحاول يمسك ضحكته بس يبتسم : ملووك عقلي بعدين تصير سالفة كبيرة .. وشكلهم اللي خبري خبرك ملوك "" يقصد حبوا بعض "" ( وغمز لملاك وضحك ) هههههههههههه ..
ملاك : هههههههههه .. يلا خلنا نرجع للشباب والبنات عشان نروح كلنا بنفس اللعبة ..
رهف وطلال : يلا
ريان ببتسامة على جنب وهو حاط يدينه في جيب الجينز حقه : يلا ..
ملاك دقته بكوعها وهي تضحك بالخفيف .. وتبغى تجنن ريان شوي : حلوة رهف صح .. صح .. صح .. صح .. حلوة .. حلوة .. ( وهي تناظره من على جنب وتحرك حواجبها تغايظه وتكرر كلامها عشان تهبل فيه ) ..
ريان ناظرها بسخرية ومد لسانه : أدري تبغين تغيظيني .. طسي هناك بس ..
رهف اللي سمعت كلام ملاك .. و ودها تذبحها .. بس ماحبت تعطي  الموقف أكبر من حجمه لانه كان مايدري ..
ملاك مستمرة : شرايك أدفعها لك عشان ينعاد الموقف مرة ثانية واصورك وتعلقها بغرفتك هاااه ..
ريان بمكر صار ورا ملاك وطوقها بذراعينه بقوة وشوي بتنرعص .. ويضحك عليها : هاااه .. تسكتين لسانك ولا أعصرك الحين .. هههههه ..
طلال ورهف لفوا عليهم : هههههه ..
ملاك : ريااانووه و وجع .. آآآي اتركني شوف الناس تطالع .. آآآي خلاص بسكت و وجع ..
ريان تركها وهو يضحك بانتصار : هههه تستاهلين .. امشي وأنتي منثبرة ..
ملاك ماتابت : ندري كنت مشتاق لرهف عشان كذا جيت لي لأن فيني ريحتها صح ( وتحرك حواجبها ) ..
ريان رفع حاجبه بانكار وبهدوء مرعب : نعــم ..
ملاك خافت : هاه ولا شي ..
طلال : ههههههه .. عدل شغلك ..
رهف برد قلبها لأن ملاك خلتها علك على لسانها : أحسن تستاهلين ..

ريان لف على رهف وهو رافع حواجبه وعلى وجهه شبح ابتسامه .. خلى رهف تنثبر وتلف وجهها على الألعاب ..

رن جوال طلال ..

رد طلال : هلا .. انا وريان مع ملاك ورهف .. لا مو ضايعين بس أحنا أخذناهم معانا .. عند القطار ؟؟ .. إيوا شايفه .. اوك دقيقتين وجاينكم ..
ملاك بلقافة : من ؟؟ ..
طلال يحط جواله بجيبه : رائد يقول أنهم عند القطار ينتظرونا ..
ريان يأشر باستغراب : عند هذاك القطاار ؟؟ ..
طلال : إيه ..
ريان : مجانين والله ..
رهف تحمست : هذا حلات اللعب ..
طلال ابتسم : تعجبيبني ..

&&&&&&&&&&&&&&&&&&&&&&&

عند رامي ...

رامي كان يحوس بمدينة الملاهي يدور البنات .. شال الكاب عن راسه وماسكه بيده اليسار ويده اليمين على شعره من فوق .. وعيونه على الألعاب يمكن البنات ركبوها وما انتبه لهم .. فجأة صدمت فيه بنت بريطانيا تقريبا عمرها 17 أو 18 بالكثير وطاحت بالأرض  .. لأنه باين أنها كانت تركض ..
رامي نزل عيونه الخضر المايلين للإزرراق بهدوء لها وقال بلكنة بريطانية بحت ومو مبينة لتغة الراء كثير عنده : Sorry  "" أسف ""
البنت ناظرت رامي مو مصدقة .. هذا هو ماتغير بس زاد حلى أكثر من أول ..نقزت وحضنته بقوة وهي تصارخ : Mary ... Raaaam that’s me "" رااااام هذا أنا .. ماري ""..
رامي حط يدينه على كتوفها وبعدها شوي عنه ونزل يدينه وهو لحد الحين ماسك الكاب حقه بيده اليسار .. وناظرها بتعجب خفيف : yes I remember you  "" نعم أتـذكرك "" ..
ماري مسكت يده وهي مستانسة : How are you when you was in Saudi Arabia ??  "" كيف حالك عندما كنت بالسعودية ؟؟ "" ..
رامي باختصار وهو يناظر يده اليسار اللي ماسكتها ماري :Fine  "" بخير "" ..

خلوني أعرفكم على ماري ..

ماري بنت بريطانية عمرها 17 سنة في ثاني ثنوي .. عايلتها جيران بيت خالد (بومشعل) يوم كانو ببريطانيا .. وحيدة أمها وأبوها .. وتعرف سمر يعني تقريبا صديقتها .. وتحب مشعل ورامي وسامي موووت .. بس أكثر شي رامي خاقة عليه البنت >>> ماتنلام خخ .. من ناحية شكلها .. لون بشرتها أبيض وشعرها قاصته فكتوريا لنص الرقبة لونه بندقي غامق .. وجهها دائري وعيونها مو وساع ولا صغار لونهم بني داكن .. ومن ناحية طولها متوسطة الطول .. وهي بنت طيوبة وحبوبة ..

ماري تصلح تنورتها البلاك الكلوش اللي توصل لنص الركبة بالضبط  ولابسة بلوزه كت لونها نيلي فيها أزرار بلاك تلمع لمن الرقبة اللي فيها ياقة على شكل مثلث (أذان القط) : with who you are come to here ?  "" مع من أتيت إلى هنا ؟ ""
رامي سحب يده من يدها وهو يتلفت يمين و شمال بهدوء وببطئ ورجع ناظرها :
… I came with my relatives
and you with who you are come to here ??
"" أنا أتيت مع أقاربي .. وأنتي مع من أتيتي إلى هنا ؟؟
ماري حست أنه يدور أحد بس ما اهتمت وهي تناظره تبغى تملي عينها منه :
... I come with some friends
Here they are there
"" أتيت مع بعض الأصدقاء .. ها هم هناك ""  ( وأشرت لصديقاتها بيدها بالهوا وهم ماصدقوا على الله جاو عندها ) ..
ماري تأشر على صديقاتها بيدها:  this is Ramey.. ..Cler  .. Jane
This is Jane and Cler ..Ramey
"" جين .. كلير .. هذا هو رامي .. رامي هذا جين و كلير ""
جين وكلير مطيرين عيونهم على رامي من أول ماصدمت فيه ماري وهم يقزونه قز .. ردو بنفس الوقت : ..Nice to meet you  "" سررنا بمقابلتك"" ..
رامي وماوده يطول بالكلام : Me too  "" أنا أيضا "" ..
ماري حبت تستفسر عن سكنه لانه صار الحين مقيم بالسعودية والحين جاي بس سياحة : In any hotel you live now ?? I want to see  samar
"" في أي فندق تسكن الأن ؟؟ أريد أن أرى سمر "" ..
رامي ينهي كلامه :  bye.. hotel.. Excuse me now I am a little busy........ In
"" في فندق ال....... اعذروني الأن أنا مشغول قليلا .. باي "" ( ومشى وهو يلبس الكاب حقه ) ..
كلير لفت على ماري :   he is very beautiful"" إنه جميل جدا ""
جين تناظر وين ما اختفى رامي عنهم :??  Yes.. is it your boy friend "" نعم .. هل هو صديقك ؟؟ ""
ماري مبتسمة : No .. he is our neighbor son previous "" لا .. هو ابن جارنا السابق "" ( ولفت على جين وكلير شافتهم سرحانين يناظرون مكان وين راح رامي .. ضربتهم على كتفهم وهي تضحك ) .. he is go .. let is go to play  "" لقد ذهب .. هيا نذهب نلعب "" ..
جين وكلير حسوا على دمهم : Come on  "" هيـا "" ..

رامي بعد ما راح عنهم دق جوال .. ورفعه : هلا أحمد .. أغجع ( أرجع ) ؟؟؟ بس مالقيت البنات .. لقيتوهم وين ؟؟ .. أهآآآ  .. أجل أنا جاي  والباقي يلقاهم سامي مع يوسف وفاغس ( فارس ) .. طيب وين انتوا ؟؟ .. أوكي جايكم ..

&&&&&&&&&&&&&&&&&&&&&&&

عند مشاري ومسك ..

واقفين عند لعبة قطار الموت بس مبعد يركبون ..

مشاري متحمس وماسك بيد مسك اليسرى : مستعدة ؟؟ ..
مسك اللي كانت ماسكة بيدها اليمنى ورقة التقرير اللي من أماني ومسفطتها بين يدينها ومو مبينة .. وناوية أنها تسأله عنها .. ابتسمت مجاملة لمشاري تجاريه : إيوا ..
مشاري طلع بوكه ونظارته الشمسية وجواله من جيبه ومدهم لمسك : خذي حطيهم بشنطتك يمكن يطيحون وأحنا بالقطار ..

مسك فتحت شنطتها وحطت أغراض مشاري فيها وسكرتها بالسحاب وحطت الشنطة على كتفها عشان ماتطيح ..
مشاري أعطا العامل اللي جنب اللعبة التذكرة حقته وحقت مسك وركبوا وثبتوا عليهم حواجز الحديد حق الأمان .. وبدا القطار يمشي بسرعة ..

مسك من اول مابدى القطار يمشي غمضت عيونها .. لانها بالاساس خايفة شوي من هاللعبة بس تجاري مشاري .. وفي نفسها "" مسك ماراح تطيحين .. ماراح تطيحين .. كلها لعبة وتنتهي .. معاك مشاري لاتخافين .. مشاري .. أماني .. "" وضغطت على الورقة اللي لازالت في يدها وتفكر وميته خوف من سرعة القطار .. فجأة .... رفــعت يدها اليمين وفتحت يدها .. وطااااارت الورقة بالهوا بعيـــــــــــد .. وقامت تصارخ لان القطار وصل للسكة الحلزونية : واااااااااااااااااااااااااااااااااااااااااااااااااا .. يمــــــــــه .. يمااااااااااااااع .. وااااااااااااااااااااااا ..
مشاري يصاارخ ويضحك من قلب من خوفه ومن مسك : واااااااااااااااااااااااااااااااااععععع هههههههههههههههههههههههه وااااااااااااااااااااااااااااااااااا ... ( ويصارخ عشان مسك تسمعه ) .. مســــك حللللللوة اللـــــــــــعبة صــــــــــــــــح ..؟؟
مسك تصارخ من قلب : يمـــــــــــــــــاااا .. نزلوووووووووووووووونــــــــي .. مشااااااااااااري نــــــــزلنــــــــــــــــــــــي ..
مشاري ميت ضحك ويصارخ مع حركة القطار  : ههههههههههههههههههه وااااااااااااااااااااااااا ...

بعد فترة وقف القطار وانرفعت حواجز الحديد حق الأمان ...
مشاري قام وهو شاق الضحكة .. وراسه شوي يدور .. ومد يده لمسك اللي ماتحركت : هههههه رج راسي هالقطار رج .. قلبي تعـالي نجرب غير هاللعبة ..

مسك مدت يدها لمشاري وهي ترتجف ..
مشاري سحبها لعنده وقاموا ينزلون الدرج عشان يطلعون من هاللعبة وهو مشبك يده بيدها : هههه خلاص نزلنا الحين .. لاترتجفين .. أنا معاك .. صح ..
مسك ناظرت فيه وهي لحد الحين ترتجف من القطار .. ابتسمت له من قلب .. واضغطت على يد مشاري المشبوكة بيدها وقربت لعنده : إيوا لأنك معاي ..
مشاري استغرب شوي منها .. بس بسرعة راح منه الإستغراب وهو يأشر : تبغين غزل بنات .. ( نوع من أنواع الحلويات تشبه القطن ولونه وردي ) ..
مسك في نفسها "" غبية يوم شكيت بمشاري .. أنا خلاص مستحيل أخلي أماني أو غيرها يفرقوني عنه .. يمكن صدق هي حامل .. بس مو مشاري .. يمكن من قذارات الغير .. يارنا أنتي بالقلب دايم .. الله يرحمك .. تذكرت كلامك وهذا ساعدني كثير .. وأماني بالطقاق فيها "" .. وانتبهت بمشاري وهو يكرر عليها السؤال : إيوا أبغى غزل بنات .. بس مو أي بنات .. غزل مسك بس ..
مشاري استانس : ههههههههههههه .. أوكي ..

مسك وهي بالقطار يوم تركت الورقة.. تذكرت كلام رنا الله يرحمها .. وقررت أنها ماتخلي أحد يفرق بينها وبين مشاري مهما كان .. وكأنها طير وتحرر من سجن الحيرة .. أنه يبقى في الشك والظن بالعالم الخارجي وهو في القفص  .. ولا يستكشف العالم اللي حوله ويقطع الشك باليقين .. وكأن أماني ابتعدت عنهم بالمسافة اللي تطايرت فيها الورقة من غير رجعة ! ..

رجع مشاري بعد ماشراه : يلا مسوك افتحي فمك ..
مسك فتحت فمها : آآآآآممممم .. مرة حالي ولذييذ ..
مشاري يناظرها بكل حب : يلا افتحيه مرة ثانية ..
مسك فتحت فمها : آآآآآآآآآآ .. إممم لاجد مشاري مرررة حالي ..
مشاري يستهبل عليها : أدري لأنه من يديني ..
مسك استحت شوي : هههههه .. يمكن ..
مشاري أكل من غزل البنات من بعدها : إممم صدقتي بالمرة حالي وصاير طعمه حلو .. تدرين ليه ..
مسك استغربت شوي : ليـه ؟؟ ..
مشاري غمز لها يبغى يحرجها : لأنه بعدك ..
مسك انحرجت وبرجى قالت :  مشاري .. هههه
مشاري ابتسم : يالبى اللي ينحرجون ..

&&&&&&

عند سارة و روان ..

أخو محمد كرر سؤال على سارة لأنها  ماردت عليه : أنتي أخت فارس ؟؟ ..

سارة توها بتحرك شفايفها .. إلا روان وهي حاطة جوال أخو محمد على أذنها وهي تتصل ومبعد عمها طلال يرفع جواله .. رن فجأة .. وناظرت بالشاشة .. ومكتوب نوف يتصل بك .. مدته لأخو محمد : جوالك يرن ..
أخذه أخو محمد ورد : هلا نوني .. ههه حمدي ربك أدلعك .. أنا بالملاهي مع محمد .. إيوا .. هههههه .. ماعليه لاتزعلين .. لالالا .. خلاص بكرة أنا وياك نتمشى على كيفك .. اوك .. حلو .. بايات ..

أخو محمد مد الجوال لروان مرة ثانية : خذي اتصلي مرة ثانية .. ( ولف على سارة ) .. يعني أنتي أخت فارس .. ؟؟
سارة ناظرت ورا أخو محمد ولمحت فارس وسامي ويوسف يتلفتون وكأنهم يدورون أحد ..  وركضت بسرعة وحضنت أخوها : أخيرا جيتوا تعبنا واحنا ندوركم ..
فارس يبتسم وهو يفكها : ههه .. طيب وين روان .. ؟؟
سارة تاشر : هذا هي ..

راحو أربعتهم لروان ..

روان : تو الناس .. الحمدلله لولا الله ثم أخو محمد كان ضعنا أكثر ..
يوسف وسامي وفارس لفو على اخو محمد وبتعجب : جهـــــــــااااد ؟؟..

&&&&&&&&&&
تذكرتو جهاد صديق فارس اللي تعرف عليه من النت وهذي صفاته عشان تذكرونه ..

جهاد شخص طيوب وحبوب ومن النوعية الهادية بس أحيانا يقلب ويصير رجة .. من ناحية شكله لون بشرته قمحي وعيونه مو وساع ولا صغار ولونهم بني غامق وملامحه مخططة وحلوة .. وشعره ناعم وطوله عادي .. وشكله مناسب على شخصيته .. يعرف كيف يقلب الطاولة في الحوار لنفسه .. وعنده أسلوب تحاور وإقناع عجيب ..
&&&&&&&&&&&&

جهاد ابتسم من قلب : هلااااااااااا .. أخباركم .. احوالكم ؟؟ إنشالله تمام ..
سامي وفارس ويوسف : الحمدلله بخير ..
فارس بتعجب : غريبة جاي بريطانيا مبكرين مثلنا .. مو أنت قلت ماتققدر إلا بعد خمسة أيام ؟؟..
جهاد وهو ماسك يد أخوه ويبتسم لأصحابه .. وتطمن يوم شاف حال فارس تحسن بعد وفاة خطيبته : لا بس لأن أختي من درت أن أحنا بنسافر بريطانيا .. أصرت أن أحنا نسافر مثلكم مبكر ..
يوسف : أهآآ .. مع مين جاي للملاهي ؟؟ .. بروحك ؟؟
جهاد : إيوا بروحي .. ماراح اضيع عندي جوالي ..
سامي يبتسم لروان وسارة : اقول بيضيع الوقت وأنتوا ضايعين .. يلا خلونا نرجع للباقي ونطمنهم ..
جهاد باستفسار لسامي : خواتك ؟؟ ..
فارس رد : لا هذي أختي وهذي بنت عمي .. ومشكور انك ساعدتهم ..
جهاد ابتسم : لا عادي .. فرصة سعيدة أني شفتكم هنا ..
يوسف : أقول في اي فندق أنتوا ساكنين ..؟؟
روان تدخلت : يوسفوه شفيك على الولد ماسكه تحقيق ؟؟ ..
يوسف ابتسم ابتسامة خفيفة : روانوه عقلي عني .. صديقي وبكيفي ..
روان : إيه أصلا هو مو صديقك صديق فارس ..
يوسف لف عليها وهو رافع حاجبه : نعم ؟؟ ..
روان بدت : نعامة ترفسك قول آمين ..
يوسف ابتسم : آمين بس أنتي قبلي ..
روان لفت على يوسف وتوها بترد إلا يقاطعهم جهاد وهو رفع ذراعينه : خلاص خلاص .. حصل خير .. لاتتخانقون بسببي أنا ماشي من زمان وانا هنا ..
سامي : قبل تمشي صحيح في أي فندق ساكنين عشان نعرف وينك ..
جهاد : في فنـدق ال........ وأنتوا في أي فندق .. يمكن نغير الفندق اللي أحنا فيه لأن أبوي مو عاجبه ..
فارس : أحنا في فندق ال......... تعالوا هناك خدمتهم حلوة ..
جهاد : أوكي صار .. مع السلامة .. ومع السلامة يا أخت فارس ( وابتسم لها ) .. ويابنت عمه ..
محمد وهو مبتسم ويحرك يده لهم : مع السلاااااااامة ... روران .. سارة .. مع السلااامة ..
ومشى جهاد وأخوه محمد من مدينة الملاهي ..

سامي ويوسف وفارس لفوا على روان وسارة وهم مستغربين شوي ..
سارة : هي أنتوا شفيكم ؟ ..
وهم يتمشون بين الألعاب .. تكلم فارس : شصار مع جهاد ؟؟ ..
سارة : اسأل روان ..
روان : لاتسألني .. اسأل أختك .. أنا طلبت منه الجوال عشان اتصل على عمي طلال ..
سامي : وجوالاتكم ..
روان : أنا نسيته وسارة خلص رصيدها ..
يوسف : طيب شفيه جهاد حسيت فيه شي .. يوم سلم عليكم قبل لايمشي ..
روان : اسأل سارة هي خرعته وقالت له أنت صديق فارس اللي بالجهاز وما أدري إيش ..
الثلاثي لفوا عليها .. وتكلم فارس : وأنتي شعرفك بجهاد هااه ..
سارة تبرر كأنها مجرمة مسوية شي : أبد سلامتك شفت صورته وصورت أخوه الصغير بجهازك ومعاها محادثاتك معه ومع ربعك .. بس ..
فارس رفع حاجبه : أهآآ .. وأنتي من متى تتجسسين على محادثاتي هاا ..
سارة : أووهوو .. فروس خلاص .. أقول وين ملوك ورهوف عشان نركب الألعاب مع بعض ..
سامي : دقيقة .. (و رفع جواله واتصل على رامي ) .. هلا رامي .. إيوا لقيناهم .. لقيتو ملاك ورهف .. وين لقيتوهم .. أهآآآآآآآآ .. أوكيك .. وين أنتوا .. طيب دقيقتين وجاينكم .. سلام ..
روان باستغراب : حتى ملاك ورهف ضاعوا ..
يوسف : إيوا ..
سامي : لأ .. طلع أن ريان وطلال ماخذينهم معاهم يتمشون ..
الكل : أهآآآ ..

بعدها بكم دقيقة تجمعوا كلهم قدام لعبة قطار الموت .. ماعدا طبعا مشاري ومسك ..

رامي يبتسم لسمر : سموووغ ( سموور ) حزغي فزغي ( حزري فزري )  من شفت هنا قبل شوي ..
سمر استغربت بس فكرت : إمممم مين ؟؟ ..
رامي : ماغي (ماري) ..
سامي يبغى يتأكد : تقصد ماري بنت ستيف جارنا اللي هنا ؟؟ ..
سمر لفت على رامي وهي فاتحة عيونها : صحيح ؟؟ ..
رامي هز راسه وعلى وجهه شبح ابتسامه : إيوا ..
سمر تتلفت يمين وشمال : وينها ؟؟ ..
رامي : ما ادغي (ما أدري ) .. بس هي جاية مع ثنتين من صديقاتها .. وسألتني عن مكان الفندق اللي حنا ساكنين فيه عشان تزوغك (تزورك) .. وعطيتها اسم الفندق ..
روان : أكشخ .. بعد عندك ربع هنا ..
سمر : لا مو كثير .. بس ماري بنت جارنا وهي صديقتي ..
أحمد : ماراح تكلمون مشاري يجي ؟؟ ..
رائد : هذا المشاري بكفخه .. كلمته ويقول ركب القطار هو ومسك وقاعدين يتمشون يختارون ألعاب ثانية ..
أحمد : حظه معاه خطيبته ..
سارة : وأنت ليه ما اخذت خطيبتك ؟؟ ..
أحمد : مسافرة مع أهلها للكويت ..
سمر تستفسر : غريبة ماجا فيصل وزوجته ؟؟..
دانة : مايقدر يجي لأن زوجته بالشهر السابع .. خطر عليها الطيارة ..
طلال يفرقع أصابعه متحمس : أقول من يتحدى على هالقطار ؟؟ ..
ريان بحماس مع عمه طلال : معاك أنا ..
رائد رفع يده هو يناظر ياسر وتركي ورافع حاجبه : أنا ..
ياسر تردد شوي من شاف شكل السكة بس تشجع عشان مايتفشل قدام رائد : وانا ..
تركي نفس ياسر رفع يده : وانا ..
أحمد : وش ورانا .. بركبها ..
سامي تحمس معاهم : معاكم ..
يوسف : شكلها تخوف ..
فارس يدقه : بلا خوف .. بجربها ..
يوسف : أوك بجربها ..
طلال يناظر البنات : والجنس الناعم شكلكم جبانات ..
هنا فزت ملاك بعربجية : من يقول أنا أول وحدة بركب .. سويرة .. روانوه ..
سارة و روان نفس الشي نفخوا ريشهم ومسوين قويات : أكيد ..
رهف قربت من ملاك : يلا ..
سمر : بلعبها معاكم ..
دانيا تعطي دانة شنتطها : مسكي .. أنا وياكم ..

والبنات نفس الشي أعطوا دانة شناطهم ..

دانة : هاللعبة ماراح اركبها بايعه عمري أنا .. خلصوا هذي وبركب معاكم في اي لعبة ..
مشعل وهو شايل أسيل ويأشر لـ سالم وسيف وعبدالله : تعالوا .. أنا راح ألعبهم كم لعبة تناسبهم لمن تخلصو هذي .. ( ومشى مع الصغار ) ..
رائد : وأنت يا رامي ماراح تلعب ؟؟ ..
رامي يحرك يده بمعنى روحوا لعبو : لا مالي خلق هاللعبة ..

قصوا الشباب والبنات لهم التذاكر و ركبوها بعد خمس دقايق لأنه كان عليها شوي زحمة ..

دانة من أول ما بدت اللعبة تناظرهم وهم يصارخون واللي يصفر واللي يضحك .. فجأة انتبهت لرامي اللي قرب منها و وقف جنبها على يسارها وصار بينها وبينه شبر ..

رامي وهو لابس الكاب حقه ومنزله شوي على عيونه ورافع راسه يناظر القطار اللي يتحرك بسرعه بلا مبالاه : تبغين اغجع ( ارجع ) لك الكف اللي سلفتيني إيآه ذاك اليوم ..
دانة اقشعر بدنها ناظرته بأطرف عينها بدون ماتلف .. شافته يناظر القطار وهو حاط يدينه بجيبه .. و ردت عليه بعد تردد وكأنها ماسمعته : نعــم ؟؟ ..
رامي لف لناحيتها شوي وميل راسه لجهة اليسار وناظرها بأطرف عيونه : شكلك تبغين الكف الحين عشان تسمعين عدل ..
دانة بلعت ريقها كذا مرة .. وتسلل الخوف لقلبها شوي .. وبدون ماتناظره ردت : مو من حقك تمد يدك علي ..
رامي لف عليها بكامل جسمه ويناظرها من تحت الكاب : ومو من حقك انك تمدين يدك علي بدون سبب ..
دانة تدافع : لأنك ما احترمت نفسك ..
رامي رفع حاجبه بسخرية : ما احترمت نفسي ؟؟ ..
دانة تبعثر نظراتها على الألعاب اللي حولهم : مفروض ماتناظرني وانا دون عباية ..
رامي ناظرها ببرود ولا رد عليها ..
دانة حست انها انتصرت عليه لأنه مارد .. لفت عليه شافته يناظرها ببرود .. تجرأت شوي : أشوفك سكت ..
رامي وهو لازال يناظرها ببرود : لأن هذا من حقي ..
دانة عقدت حواجبها : حقك .. ؟؟
رامي ابتسم ابتسامة على جنب : عادي نظغة شغعية ( نظرة شرعية ) ..
دانة صنمت شوي .. وردت بهدوء يمكن سمعت غلط : إيش ؟؟ ..
رامي اتسعت ابتسامته وهو ينقل نظره للقطار : ولا شغايك (شرايك) .. أغلب المخاطيب يطلبون نظغة شغـعية ( نظرة شرعية ) .. وانا سويتها ..

دانة في هاللحظة لسانها انربط وتحاول تترجم كلام رامي بعقلها "" مخاطيب .. يسون .. نظرة .. شرعية .. و ... رامي .. شافني .. يقول .. سويـتها .. يعني .. "" ..
رامي مستغرب من نفسه ومن كلامه أكثر من دانه .. بس توه فكر و عجبته الفكرة .. وقرر أنه يفاتح أمه بعد كم يوم ..

&&&&&&&&&&&&&&&&&&&&

عند مشاري ومسك ..

بعد مالعبو كم لعبة .. ومسك منبسطة كثـــير .. ومشاري نفس الشي ..

مشاري يأشر : شرايك بهذي ..
مسك : إمم شكلها هادية وبايخة ..
مشاري يسحب مسك من يدها : ماعليه نجربها ..
مسك : يووه مشاري مو حلوة ..
مشاري دفع ثمن التذكرة وسحب مسك وركبها جنبه : مستحيل اركبها لوحدي ..

كانت اللعبة عبارة عن مركبة على شكل بجعة كبيرة تكفي شخصين .. في الماي تلف على المدينة الترفيهيه كلها ..

مشاري حط يده على كتف مسك وخلى راسها على كتفه : مسك ..
مسك : لبـيه ..
مشاري بهدوء : أنتي مبسوطة معاي ؟ ..
مسك مغمضة عيونها : إيوا ..

لحظة صمت ..

مسك : مشاري ..
مشاري : لبيـه قلب وعمر مشاري ..
مسك بعد تردد : تحبني ؟؟ ..
مشاري قربها منه أكثر : تسأليني هالسؤال يامسك ؟؟ ..
مسك .. لارد ..
مشاري : أنا ما احبك .. أنا اعشقك ..
مسك ابتسمت وتجرأت شوي : وأنا أكثر منك ..
مشاري بعدها شوي عنه وناظرها وهو يبتسم : مو أكثر مني ..
مسك تناظره ترد له الإبتسامه : إلا ..
مشاري : هو مغرم فيك ..
مسك : وهو فرحها ودنياها .. ماتسوي دنيتها شي بدونه ..
مشاري : وهو يشتاق لها بكل لحظة ..
مسك : وهي قلبها يدق لمن تكون قربه ..
مشاري يقرب مسك منه : مسك مستحيل يغلب حبك الحب اللي بقلبي ..
مسك ومشاري بنفس الوقت : لان القلب وآحد .. ( ونآظروا بعض ) .. ههههههه ..
مشاري : قلبي ممكن طلب ؟؟ ..
مسك : آمر تدلل ..
مشاري : غني لي ..
مسك : ههه شنو أغني هنا ؟؟ ..
مشاري يفكر : إممم .. إيوا غني صدفة .. صوتك حلو فيها مررة ..
مسك : وشنو دراك أنه حلو يمكن مو حلو ..
مشاري : إلا سمعتك قبل يوم كنتوا بالحديقة مع البنات ..
مسك : ههه يعني لازم لازم ..
مشاري : إيوا لازم ..
مسك : أوك ..
مشاري : وآحد ثنين ثلاث .. يلا
مسك بهدوء وبصوت صافي مع صوت الماي :
صدفه ومن بين كل الناس علقني
من يوم شفته وعيني جات في عينه
حسيت شي في عيونه حيل يجذبني
لما ابتسم بانت بوجهي تلاوينه
سلم عليي وجلس جمبي وكلمني
كل الحواجز تلاشت بيني وبينه
اخذ ايديني بايديه وقام يوصفني
ولا تمنيت ايدي تترك ايدينه
قالي كلام بصراحه حلو دوخني
ماقد سمعت بحلاته آه يازينه
معاه احس الأغاني عنه وعني
واجمل اغاني الغزل شعري وتلحينه

ومشاري يرد وراها .. ومستانس بالمرررة ..

وبعدها نزولوا من اللعبة وقاموا يتمشون بين الألعاب وهم مشبكين يدينهم ببعض ..

مشاري : تعالي نشتري أيس كريم ..
مسك : مشاري أنت بتخليني دبـة .. أكل حلويات .. توني قبل شوي أكلت غزل بنات والحين أيس كريم ..
مشاري: أحسن عشان تسمنين شوي .. مفروض تشكريني أني أعدلك قبل الزواج .. ولا تبغيني أخذك وأنتي عصاقل كذا ( وغمز لها ) ..
مسك انقلب وجهها أحمر : مشاااااري ..
مشاري : ههههههه خلاص بلاها من آيس كريم ..

&&&&&&&&&&&&&&&&&

عند رامي ودانة ..

بعد كم دقيقة وصل القطار و وقف ..

ونزلوا الشباب والبنات ..

أو مانزلوا تركي راح ركض عند أقرب زبالة ( وانتو بكرامة ) واستفرغ ..

الكل شافه : هههههههه ..
روان تمشي كانها سكرانة .. وخبطت بسامي ولا تحركت ..
سامي ثبت نفسه بعد مانزل وتوازن .. استغرب من روان : روااان .. فيك شي ؟؟ ..
روان وكأن أحد قارصها بعدت بسرعة : هاااه .. لا ماشي ..
جاوها ملاك وسارة مسكوها وبنفس الوقت : خلف الله على أم(ن) جابتك .. امشي ..
يوسف يتحسس حنجرته : أحم أحم .. حلقي تقطع وأنا أصارخ ..
فارس : ههه .. ابغى أعرف من اللي قال لكم خلونا نبدى بهاللعبة ..
ريان ورائد ورهف وياسر بنفس الوقت : سمـــر ..
سمر استحت شوي يوم كلهم ناظروها : ههه أنتوا اللي قلتوا تبغون أخطر لعبة ..
دانيا : هههه ماعليك منهم .. رهـــيبة .. راح صوتي وانخرمت أذني من يوسفوه ..
الكل : ههههههههههههه ..
( لأن يوسف كان ورا دانيا وطول الوقت يصارخ خخ ) ..
سارة : ملوك روان .. يلا خلونا نحوس على الألعاب ..
فارس : سارة تعالي تعــالي ..
سارة : هااه ؟؟ ..
فارس يفتح بوكه : ووجعـآه .. خذي هذا بطاقة شحن .. اشحني جوالك عشان تقدرين تكلمينا إذا ضعتي عنهم ..
سارة اخذت البطاقة : أوك .. يلا ..
روان : واااااااااااو اليوم نفلها على الأخر ..
ملاك : فرصة ماتنتفوت ..
سارة تمشي : اللي يبغى ألعاب الأكشن يجي ..

وبعدها تفرق الكل على مجموعات ..

ياسر وتركي بروحهم ..

تركي : يااااااسر .. تعال شوف شوف ..
ياسر : شنوو ؟؟ ..
تركي يوري ياسر ويبتسم بمكر : شـرآيك ؟؟ ..
ياسر ابتسم بمكر نفس تركي ..
تركي : تنفيـــذ ؟؟ ..
ياسر : أكيــد ..

عند الثلاثي ( ملاك ، روان ، سارة ) ..

نزلوا من لعبة وهم يضحكون ..

ملاك : هههههههه .. رجت راسي رج ..
سارة : هههه صدقتي اللعبة مو صاحية ..
روان : شرايكم .... آآآي .. ( وتحط يدها على راسها من ورا .. وتتلفت ورا ) ..
ملاك وسارة : شفيك ؟؟ ..
روان : شي ضربني على راسي من ورا ..
سارة : يمكن تتوهمين خلين..... آآي .. شنو هذا ..
روان : شفتي قلت لكم ..
ملاك نفس الشي حست بشي يضربها بظهرها ولفت بسرعة : يااااااااسرووه ترييييك ..
روان وسارة لفوا بسرعة : هيــن ..
ياسر وتركي هجوا بسرعة ..
ملاك : الملاعين كانوا ماسكين مسدس الخرز .. ويطلقون الخرز علينا ..
سارة : شنو نسوي الحين ؟؟ ..
روان : مستحيل نعديها لهم ..
ملاك تفكر وتناظر حولها : بــــــــــــسسسسس لقييييييتهااااا ..
روان وسارة : نوريــــنا ..
ملاك : اسمعووا ..

&&&&&&&&&&&&

عند ياسر وتركي ..

تركي : ههههههه شفت كيف اشكالهم ..
ياسر : هههههه إيوا لوو.......

وشهقوا ذيك الشهقة وهم مغمضين عيونهم ..

ملاك و روان وسارة : هههههههه ..
سارة : واحد واحد هوووو ..
روان : تستاهلون ..
ملاك : عشان ماتعيدونها ..

تركي وياسر اللي البنات رموهم ببالونات كبيرة فيهم ماي من ورا ظهرهم وتملت كل ثيابهم ..

تركي : بس مو كذا ..
ياسر : هذا ظلم ..
البنات وهم يمشون ويضحكون على أشكالهم : ههه تستاهلون ..

&&&&&&&

بعد فترة اجتمعوا كلهم مرة ثانية عشان بيمشون ..

فارس : هلا والله بماشريووه ..
مشاري مروق : هلا بك ..
فارس : احمد ربك أني خليتك اليوم تصير مع أختي بروحك ..
مشاري بمزح : تدري لو أنك جاي معانا تدري شنو كنت بسوي فيك ؟؟ ..
يوسف دخل عرض : شنو ؟؟ ..
مشاري : أقطه من قطار الموت وأخليه صدق اسمه قطار الموت ..
الكل : هههههههههه ..
سارة تدق اختها : استانستي ؟؟ ..
ملاك : شلون ماتستانس وهي مع حبيب القلب ..
سمر :ههه حرام عليكم خلوها بحالها
دانة : ههه لالا .. شنو قال لك ؟؟ اعترفي ..
دانيا معاهم تجنن مسك : ها عسا ماطرتي معاه ..
رهف : أكيد أخوي أبو الرومنسية ..
روان : كان فارس يقصص جناحينهم ..
الكل : ههههههههههه ..
أحمد : مشعل ليه مالعبت لحد الحين ؟؟..
مشعل ابتسم : شنو ألعب .. شايفني بزر ..
طلال : أقول لاتسوي نفسك ثقيل .. جيـب أسيلووه عنك .. و روح أنت مع رائد تحدوا على لعبة على الاقل ..
مشعل : لا ماعليه......
إلا فارس سحب أسيل أخته من مشعل : روح يلا أحنا نشوفكم الحين ..
رائد يأشر على لعبة خطيرة : شرايك بهذي ؟؟ ..
الكل : هووووه ..
مشعل ابتسم : قدهــا ؟؟ ..
رائد يتقدم للعبة : وقدوود ..

ادفعو ثمن التذكرة واركبوا اللعبة ..

كانت اللعبة عبارة عن عمود عريض شوي .. وفيه كراسي مرتفعه .. وبالبداية تدور عادي بعدين تدور بسرعة والكرسي يتشقلب .. يعني يصير الراس تحت والرجول فوق ويتحرك يمين ويسار .. يعني هاللعبة حق اللي بغى يستفرغ خخ ..

أول ماركبوا مشعل ورائد .. حطوا لهم حدايد الأمان عشان مايطيحون ..

رائد : بسم الله الرحمن الرحيم ..
مشعل : بسم الله ..

وبدت اللعبة تتحرك .. والشباب والبنات يطالعونهم .. بعد كم دقيقة بدت اللعبة تتشقلب فيهم .. ونظارت رائد الشمسية اللي بجيبة وبوكه طاحوا بالارض .. ومشعل طاح جواله .. وقلم حبر .. وبوكه بالأرض ..
رائد : هذا أولها ..
سامي : تو الناس مبعد تشتغل عدل ..
رائد : خلاص بطلــت ..
الكل : ههههه ..
رائد يصارخ لأن صاير راسه لتحت و وجهه أحمر : وااااااا ههههههه ..  يرحم أمكم نزلوني بمووت ..
مشعل ميت ضحك : هههههههههه .. قدهــا هاااه ..
رائد : انسحـــب واااااااا هههههههههه خلاص بطلت بطلــــت ..
مشعل : هههههههههههههه ..
أسيل شافت مشعل كذا خافت عليه .. مدت يدينها بالهوا وصرخـت : مثـــعل ..
مشعل سمعها : ههههههه فديت حبيبتي ..
رائد يتكلم سوري : ألكم يخـرررررب بيت هاللعبة ..
الكل : ههههههههه ..

بعد خمس دقايق وقفت اللعبة .. و انفتحت حدايد الأمان ..

نزل مشعل وراح عند رائد لأنه ماتحرك : رااائد قم انفتحت اللعبة ..
رائد .. لا رد ..
مشعل هزه شوي : رااااائد اصحى .. أنت معاااي ..
رائد فتح عيونه .. لانه كان على وشك الإغماء : هاااه ..
الكل : هههههه ..
طلال : راءدوووه تسمي نفسك قدها هاه ؟؟
رائد نزل ومشعل ماسكه .. ورائد يعدل شعره الطويل لأن شعره صار كله لفوق : هههه اركبها وراح تعرف ليه ..
طلال : بايع عمري انا ..
مشعل على طول أخذ أسيل من فارس : هلا بحبيبة مثــعل .. هلا باللي تخاف على ثعــول ..

ورجعوا كلهم على الفندق وكلن راح نام لأنهم منهلكين بعد هالطلعة الطويلة ..

في اليوم اللي بعده ..

في سويت الحريم ..
أم فيصل : هالبنات مايشبعون نوم ..
أم احمد : صدقتي الحين نجلسهم ماصارت ..
أم مشعل : لا أتركوهم شوي .. أمس جاو متأخرين ومنهلكين بعد المدينة الترفيهيه >>> تعجبني هالأم هع
أم فارس : لا ماحد قالهم يطلعون من أول يوم ..
أم يوسف : إيه وبعد خليهم يجلسون للصلاة الحين 2 الظهر ولا وحدة قامت صلت ..
أم أحمد مسكت جوالها : الحين اكلم دانيا عان تصحى وتصحيهم ..

&&&&&&

في سويت البنات ..

الكل نايـم ..

رن جوال دانيا ..ظل فوق الدقيقة يرن ولا احد يرد .. ودق فوق الثلاث مرات .. انتبهت له دانيا فارفعت جوالها بدون ماتناظر الشاشة .. وبصوت كله نوم : ألووو ..
أم أحمد : ساعة لمن تردين ..
دانيا : هاه .. لا بس كنت نايمة ..
أم أحمد : قومي الحين .. وقومي البنات معاك وصلوا ماصليتوا .. ولا بنستخدم معاكم اسلوب ثاني ..
دانيا فتحت عيونها وهي تجلس ببطيء : خلاص كل شي ولا الأسلوب الثاني .. هذا صحيت ..
أم أحمد : يلا وصحي البنات .. مع السلامة ..
دانيا وهي تتثاوب : مع السلامة ..

&&&&&&&&&

عند سويت الرجاجيل ..

كعادة أغلب الرجاجيل .. يحبون يتكلمون بالأسهم والسوق .. ويتناقشون بأوضاع الدول ومسوين فاهمين .. وكل واحد يفهم اكثر من الثاني .. يقالهم بيحررون فلسطين !! ..

بو يوسف : شفتوا السوق اليوم ؟؟ ..
بومشاري : إيه اليوم مرتفع .. قلت ببيع بعض الأسهم ..
بو فارس : أنتبه تراهم دايم ينكبون فينا .. ينزلونه بسرعة ..
بو احمد : شفتوا الأخبار وعن آخر أفعال إسرائيل في فلسطين ؟؟ ..
بو فيصل : إيه .. والله شي يدمي القلب ..
بو مشاري : إلا أقول ماتحسون إن الشباب طولوها وهم نايمين ..
بو يوسف : إيه ماشفتهم من بعد مادخلنا الفندق ..
بو أحمد : لازم نصحيهم عشان يصلون .. ولا واحد رز طوله وصلى ..
بو فارس : إيه هالعيال ينامون أكثر من أنهم يصحون ..
بومشاري رفع جواله يدق على مشاري ..

&&&&&&

عند سويت الشباب ..

جوال مشاري يدق .. ولا أحد رفعه ..ظل يرن فوق الخمس مرات ..  ولأن ريان مع مشاري بنفس الغرفة ونومه مو ثقيل مرة رد على الجوال : ألوو ..
بو مشاري يتأكد : ريااان ..
ريان انتبه : هلا خالي ..
بو مشاري : وين مشاري ؟؟ ..
ريان ناظر مشاري بأطرف عينه : نايم ..
بومشاري : وأنا خالك قوم اصحى وصحي الشباب وخلهم يصلون ..
ريان يتثاوب : بس ياخالي تو الناس ..
بومشاري : ريان قوم ولا راح نستخدم اسلوب ثاني ..
ريان : خلاص هذا بقوم ..
بومشاري : بتصل عليكم بعد شوي أتأكد ..
ريان قام من السرير بكسل : أوكي ..
بومشاري : مع السلامة ..
ريان : مع السلامة ..

&&&&&&&&

وصحيح بعد ربع ساعة كل الشباب والبنات صحوا من النوم  بعد عناء كبير .. وبالذات سامي لعن خير الشباب وهم يصحونه بالموت قام وصلوا و راحوا يفطرون ..

على العصر كانوا البنات والشباب جالسين في جلسه تحت في الفندق ويسولفون ..

دخل جهاد وقدامه أبوه وأمه وجنبه وحدة لابسه عباية كتف وكاشفه وجهها وماسكة يد محمد ..

قام فارس يسلم عليه : هلا والله ..
جهاد : هلا بك .. ( و رفع يده يسلم على الكل ) السلام ..
الكل : وعليكم السلام ..
يوسف وهو جالس : الأهل ؟؟ ..
جهاد : إيوا .. أنا وأمي وأبوي وأختي واخوي .. جايين نسكن هنا أحسن من الفندق اللي احنا ساكنين فيه ..
نقزت دانيا من كرسيها : نوووييييفووووه ..
نوف راحت عند دانيا : دندووون كيف حالك .. و شنو جابك هنا ؟؟
دانيا : انا جاية مع الأهل ..
نوف : تقربين لصديق أخوي ..
دانيا تأشر على فارس : تقصدين هذا .. هذا ولد خالي ..
سامي لدانيا : صديقتك ..
دانيا لفت على الشباب والبنات : بنات شباب هذي نوف .. نوف هذول بنات وشباب عمي .. ماعدا هذاك خالي ( تقصد طلال ) ..
نوف ببتسامة : تشرفنا ..
الكل : الشرف لنا ..
دانيا : اتركك الحين تضبطين امورك بالغرفة الجديدة هنا ..
نوف : اوك .. سلام ..
دانيا : باي ..
أحمد : يعني نوف صديقتك تصير أخت صديق فارس و يوسف وسامي ؟؟ ..
دانيا : إيوا توني أدري الحين ..
فارس ابتسم لجهاد : الصدف حلوة صح ..
جهاد : ههه إيه ..
وراح جهاد وعايلتهم لفوق يرتبون أمورهم بالشقة ..
دخلت ماري وركضت لسمر
( ملاحظة راح أكتب على طول الترجمة لكلام ماري وسمر ) ..
سمر بدورها قامت وحضنتها : هااااي ..
ماري تناظر سمر : كيف حالك ؟؟ لقد اشتقت إليك كثيرا ..
سمر مبتسمة : وانا ايضا ..
ماري : لقد تغيرتي جدا .. واصبحتي أكثر جمالا ..
سمر : لاتجامليني ..
ماري : هذا هي الحقيقة .. إنك تزدانين جمالا ..
سمر : شكرا .. دعيني أعرفك على اقربائي ..
ماري : حسنا ..
سمر : هذه ملاك ابنة عمتي .. وهذا أخيها ريان ..
ماري تناظر ريان وهي منعجبة من جمالهم وتأشر على ملاك وريان : ملاك و راين تشرفنا ..
ريان : اهلا وسهلا .. ولكن اسمي ريان وليس راين ..
ماري : أسفة .. ريـان .. هل نطقته بالشكل الصحيح ؟؟ ..
ريان ابتسم : أجل ..
سمر : وهذه روان وأختها رهف .. وهذا أخيهما مشاري ..
ماري تدق سمر : اقاربك جميلون جدا ياسمر ..
الكل : ههههههههه ..
سمر : ههههه .. وهذه سارة وأختها مسك .. وأخوهما فارس ..  ومسك هي خطيبة مشاري ..
ماري : أوووه .. مبااركا لكما .. أتمنى لكما حياة سعيدة ..
مسك : شكرا ..
سمر : وهذه دانيا وأختها دانة وهؤلاء أخويهما أحمد وياسر ..
ماري : اسماء جميلة .. دانة دنيا أهمد ياسر ..
أحمد انفجر ضحك وتكلم عربي : هههه أجل اسمي اهمد هاه ههه تكفين خليتي طريقة نطق اسمي بالهندي ..
الكل : هههههه ..
ماري مافهمت عليهم : ماذا ؟؟ ..
سمر : هههه لاعليك منه .. إنه يقول لقد أخطأتي في نطق اسمه .. اسمه أحمد وليس أهمد ..
ماري تفشلت شوي : هههه أسفة .. اسمك أأأأححمــد ( بصعوبة قالت اسمه ) ..
سمر : هه و هذا ابن عمي يوسف .. و أخوه تركي ..
ماري : نعم جوزيف إنه اسم رائع جدا ..
يوسف : احم شكرا ..
سمر : واخيرا هذا عمي طلال و هذا رائد خال سارة ومسك ..
ماري : وااو لديك عم بهذا السن .. شي رائع حقا ..
سمر :  أجل .. وطبعا .. أنا وأخوتي ..
ماري : ههه أجل أعرفكم ..
سمر تتكلم عربي : بناات شباب هذي ماري صديقتي .. ( ورجعت تتكلم إنجليزي ) .. ماري تعالي اجلسي هنا ..

جلست ماري جنب سمر حول الطاولة اللي جالسين عليها البنات والشباب .. وصاير شكلها شاذ بينهم لانها الوحيدة اللي مو لابسة عباية .. ولابسة جينز وبلوزة نص كم : شكرا ..
وجلسوا يسولفون معاها ويتكلمون عن الإسلام وعن حقوق المرأة وهي مستمتعة معاهم وهي تتناقش ..
يوسف : أحم ماري أريد أن أسألك سؤال ؟؟ ..
ماري : تفضل ..
يوسف : لو كان لديك جوهرة جميـلة جدا ونادرة جدا جدا .. ماذا ستفعلين بها ؟؟ ..
ماري : إممم تقصد لو كانت غالية الثمن وجميلة ونادرة جدااا ؟؟؟ ..
يوسف : اجل ..
ماري : إممم اعتقد أنني لن أرتديها .. لأننني اخشى عليها ان تضيع أو أن تصاب بخدش .. فأنا سأضعها في علبة مخملية تحفظها عن أي شي يضرها ..
يوسف : وهذا هو غرض العباءة ..
ماري : لم أفهم ..
ريان : انا سأفهمك .. هو يقصد بالحوهرة أنتي ..
ماري : أنا ..
ريان : أجل .. أنتي جوهرة جميلة جدا .. فلماذا تجعلين أي شخص لا يستحق أن يرى جمالك يستطيع أن يراه .. فمثلا .. امامك ابنه عمي سمر ..
ماري : اجل اكمل ..
ريان : هي تلبس العباءة .. حتى تحفظ نفسها من أي مكروه .. ولا تجعل كل من هب ودب أن يرى جمالها .. فانا أبن عمها لا أرها إلا بالعباءة .. فانا لا أستحق أنا أشاهدها .. لاني لست بأخيها أو زوجها ..
ماري فكرت شوي : أجل هذا صحيح ..
أحمد دخل معاهم : إممم ألم تري من قبل بعض الرسومات للسيدة العذراء ؟؟ ..
ماري : بالتأكيد رأيت الكثير ..
أحمد : ألم تلاحظي شيئا مميزا في كل الرسومات ..
ماري : إمممم لا عدا انها دايما مع السيد المسيح ..
أحمد : لالا .. ألم تلاحظي في أغلب الرسومات أنها تضع قماش منسدل على رأسها كحجاب ..
ماري وهي تتذكر شكل الرسومات : أجل أجل لقد تذكرت .. إنني أرى أن أغلب الرسومات فيها السيدة العذراء تضع ذلك القماش ..
أحمد : وهذا يسمى حجاب .. الم تفكري يوما لماذا كانت السيدة العذراء تضع الحجاب .. ؟؟
ماري حست شنو يقصدون : أجل لا تحتاج إلى أن تكمل فأنا لقد فهمت عليكم .. أنا أستأذن الأن ..
يوسف : هل تضايقتي ؟؟ ..
ماري ببتسامة : لالا لكن لدي بعض الأعمال الصغيرة ..
ريان : لاتضني أننا بكلامنا نستهين بك .. لكن نحن نغار عليك من الذئاب .. فإنها لاترحم ..
ماري وهي تمشي ابتسمت على خفيف : شكرا لكم .. لي زيارة لكم مرة أخرى ..
الكل : إلى اللقاء ..
ياسر : ههههههههههههههه صرتوا داعية مصلحين ..
الكل : هههههههههه ..

مر الوقت بسرعة وصار الليل  .. وأغلب الشباب طلعوا يتمشون .. والرجاجيل نزلوا السوق مع حريمهم .. والبنات وحد راحت السوق مع الحريم .. واللي نايمة عشان تصحى بالليل تسهر .. واللي جالسة تحت بالفندق بالإستقبال تشرب كوفي .. واللي تتمشى مع وحدة من البنات برا بحديقة حول الفندق

كانت سارة هي جالسة تحت في الإستقبال تشرب كوفي .. خلصت وقامت دخلت المصعد وضغطت رقم الدور حقهم وعطت باب المصعد ظهرها .. وعلى آخر لحظة دخلوا شابين معاها بالمصعد وسكر الباب ..
الشآب البريطاني : مرحبا يا حلوة ..
سارة لفت عليه وعيونها مفتوحة على الأخر ..

&&&&&&&&&&&&

عند دانيا بحديقة الفندق تتمشى مع صديقتها نوف ..


نوف : تصدقين كنت افكر فيك .. واقول وين بتسافرون هالسنة .. ودي أجي معاك ..
دانيا : هههه .. وهذا أنتي معاي ..
نوف صرخت : داااانيا انتبهي ..

دانيا توها بتلف إلا يجي واحد ويمسك نوف ويلصقها بالجدار ويكلمها بالإنجليزي و دانيا يجيها عجوز يمكن عمره بالأربعينيات وشكله سكران وريحته مقرفة .. ومسك دانيا ولصقها بالجدار : ما رأيك ان تأتي معي ؟؟ ..
دانيا صرخة : بعـــــــــد عني يالوووووسخ ..
العجوز حط يده على فمها وكتم صوتها : ستأتين معي شئتي أم أبيتي ..

نهــــــآآية البارت الثــ والعشرون ــآمن  .. ^^

أرائكم وتوقعاتكم تهمني ..^^

&&&&&&&&&&&&&&&&&&&&&&&&&&&&&&


~| البــآرت التــ والعشرين ــآسع |~


دانيا توها بتلف إلا يجي واحد ويمسك نوف ويلصقها بالجدار ويكلمها بالإنجليزي و دانيا يجيها عجوز يمكن عمره بالأربعينيات وشكله سكران وريحته مقرفة .. ومسك دانيا ولصقها بالجدار : ما رأيك ان تأتي معي ؟؟ ..
دانيا صرخت : بعـــــــــد عني يالوووووسخ ..
العجوز حط يده على فمها وكتم صوتها : ستأتين معي شئتي أم أبيتي ..
دانيا انقرفت من ريحته وبعدت يده بقوة وهي تقاومه و تصارخ : سااااااااااعدوووني .. يالقذر يالوسخ بعــــــــد .. آآآآآآآآآآآ .. ياحـيواااااان بااااااااااااااعد عنــي ..

العجوز ماهو فاهم على كلامها لأنها تتكلم عربي .. فمسكها بقوة وضربها على بطنها ضربة قوية خلت قوتها تتلاشى وماتقدر تتحرك من الألم  .. وحط يده على فمها من جديد وهو شادها لناحيته ويجرها للسيارة .. ويكلم صاحبه اللي ماسك نوف : كيفن هيا ماذا تنتظر ؟؟ .. بسرعة أركبها السيارة ..
كيفن راص على نوف بقوة لدرجة حست أن ممكن ضلوها تتكسر بأي لحظة .. كلم راعي التكسي اللي عطوه رشوة يساعدهم : مات  أفتح لي الباب ..
مات بسرعة قام وفتح الباب الخلفي له : بسررررعة ..

كيفن حط يده على فم نوف بقوة وماسكها بقوة .. وهي تقاوم ومو قادرة تصارخ لأنه مغطي فمها بيده .. حاولت تتحرك بقوة .. بس جون كان مو كبير بالسن مرة مثل جون كان عمره تقريبا 35 سنة وبقوة دخل نوف السيارة وجلس جنبها يحاول يسيطر عليها .. أما جون اللي واجه صعوبة وهو يدخل دانيا السيارة .. لأنها تقاومه .. وهو شبه سكران .. بس بالأخير دخلها وخلاها جنب نوف اللي كان كيفن منزل راسها بالقوة على فخذه عشان ماتقدر تتجرك ..
كيفن لنوف ودانيا بصوت مرعب وبنظرات قاتلة : صصصصصصـه .. اسكتا وإلا قتلتكما الأن .. ( وطلع مسدسه .. وبالفعل انخرسوا دانيا ونوف من الرعب ودموعهم اللي تتكلم ) ..
كيفن ابتسم .. ومرر يده على راس نوف لمن ظهرها .. ويناظر نوف بنظرات وقحة : فتاتان مطيعتان ..
نوف صارت دموعها سيول وهي تترجى كيفن : هئ ابتعد عني هئ هئ .. أريد العودة للفندق هـئ ..
كيفن ابتسم بسخرية .. وهو يرفع نوف بقوة وعينه في عينها .. وبصوت ماليه الإستهزاء : حسنا ياسيدتي هل هناك طلبات أخرى ..
نوف دموعها مغرقة وجهها وماتشوف عدل منها .. وطريقة مسكت كيفن لها معورتها : هي أرجوووك أرجووك .. أعدنا للفندق هــئ .. أرجــووك .. اطلب أي مبلغ تريده وسأدفعه لك هئ .. أرجوووووك ..
كيفن باستحقار وبعنف نزل راس نوف بقوة على فخذه و حط المسدس على خدها .. ويتكلم بحدة : إن سمعت لك نفسا .. سأفرغ الرصاص في وجهك ..
نوف خلاص ماقدرت تقول شي غير البكي بصوت واطي عشان لايقتلها ..
جون طفش وعصب من دانيا اللي تحاول تتحرر منه : أوووه .. كييييفن تصرف معها ..
كيفن بدون تردد أو تفكير أطلق على دانيا رصاصة ..!

&&&&&&&&&

نروح لمشاري و رائد وفارس ومسك وسمر وروان مع الحريم في السوق ..


طبعا الحريم كل وحدة في جهة تشتري لنفسها ولعيالها .. و سمر وروان يعطون آرائهم لمسك بالملابس اللي تاخذها .. ومشاري يختار مع مسك بلايز لها .. بس فارس ورائد منكدين عليه ويتطنزون وكل دقيقة ناشبين له خخخ ..

مشاري رفع قبال مسك بلوزة ناعمة فوشية أكمامها جبنيز كت مطرزة بالفضي اللامع بطريقة كلاسيكية من جهة فتحة الرقبة : قلبي خذي هذي .. بتصير عليك مرة روعة ..
توها بترد عليه مسك .. إلا يتدخل فارس عرض كعادته : إيش هذا يا مشاري .. تبغى أختي تلبس هالأشياء اللي تفشل .. لالا أسمح لي ماعندك ذوق ..
رائد يكمل على كلام فارس .. لأنه من أول ماطلعوا للسوق وهم مستلمين مشاري عشان يهبلون فيه خخ : صدقت يافارس .. مشاري ما أصدق أن ذوقك كذا .. ولا بعد أشوفك تقول لها عليك مرة روعة ما ادري إيش .. من متى الميانة هااه ..
مشاري اللي كان من البداية معطيهم أكبر طاف .. فاض به الكيل .. وطفش منهم .. لأنهم بجد بكل كلمة يقولها لمسك أو أي شي يمسكونها عليه .. لف عليهم وهو يحاول يحتفظ بآخر صبره .. وقال باستهزاء ممزوج بقهر منهم : والله ماحد طلب رايكم بذوقي هذا أولا ..
رائد وفارس بسرعة ردو بطريقة تنرفز وهم متكتفين : وثانيـا ..
مشاري انفجر قهره جد .. ورما البلوزة اللي بيده .. ومسك يد مسك وسحبها لناحيته .. وخلاها قباله معطيته ظهرها .. مابينه وبينها إلا خمسة سانتي ..وقام يأشر على مسك وعلى نفسه : ترا حبيبتي .. اللي هي أختك .. واللي هي بنت أختك .. شوف انا أقصد هذي مو ذيك .. عشان اخاف انك أحول .. هذي زووووجتي .. انت فاهم اللي اتكلم عليه ولا لأ .. زوووجتـــي .. يعني حلااااااالي .. يعني أقووول لها اللي أبغــى .. فهمتوووووا .. أوووف ..
مسك حست أن خالها وأخوها زودوها حبتين : فروس رائد .. يكفي ..
روان دخلت عرض : إيه .. بس يكفي .. طفشتوا أخوي .. أنت مسوي الأخو الحشرة وهذا الخال الحشرة .. يعني تخففوا دمكم ..
رائد يناظر أظافيره بعدم أهتمام وكأنه ماسمع روان : أقول فارس ..
فارس : آمـر قول ..
رائد رفع نظره لفارس وهو يمثل عدم الإهتمام : كأني سمعت وحدة بزرة تتفلسف علينا ولا ؟؟ ..
فارس يحك سكسوكته بتفكير : تصدق حتى أنا سمعت .. بس ماعليك ماناخذ بكلام المبزرة ..
روان تكتفت بسخرية : هــي هــــي أنت وياه تراني أسمعكم ..
رائد : يووه أنتي هنا .. سوري ..
فارس : يـؤ رائد ليه تعتذر أحنا ماتكلمنا عنها .. هي اللي تليقفت وقالت أنها هي .. سبحان الله رحم الله أمرء عرف قدر نفسه ..
روان انقهرت منهم : مشااااري امسكهم عني لأمسحهم من الوجود ..
رائد : يووه ليه أنتي مكنسة ..
فارس يضرب كفه بكف خاله رائد : هههه حلووة كفك ..
مشاري : أووف .. انتوا خلاص عقلوا عني وعن أختي ..
رائد : هههه أقول .. ترانا مانسينا اللي قلته لمسك من دقايق .. لاتحاول تضيع السالفة ..
مسك ملت منهم فبعدت عنهم تتفرج على الملابس ..
مشاري تأفف : أووووف .. ترى صدق مصختوها ..
رائد يخفف دمه : حط عليها ملح ..
روان : سخيف .. أقول سمر ماتحسين إن في ناس عقلهم قد حبة الفستق ..
فارس : وليش تسألين سمر ؟؟ ..
روان رافعة حاجبها : لأنها معاي ..
رائد تكتف : ومن قالك ؟؟ ..
روان : أنا أقول ..
مشعل طفش واستغل الفرصة وراح عند مسك ..
رائد : لا أبشرك ترا سمر معانا ..
روان حطت يدها على خصرها : لا هي بصفي ..
فارس انتبه لمشاري اللي راح عند مسك : أقول رائد أنا بروح عند مشاريوه .. وأنت شوف حل مع ذي .. ( وراح ) ..
رائد ناظر روان وهو يميل فكه .. ولف على سمر وهو يبتسم : يلا سمور قولي لها انك بصفي وخلصينا ..
روان لفت على سمر .. وتقلد على رائد : يلا سمور قولي لها أنك بصفي وخلصينا .. عدال شوي شوي .. سمر أنا بنت عمك وصديقتك ..
رائد : لا يا سمر أنا صديق عمك .. وخال صديقتك مسك ..
روان : أنا أعتبر أختك ..
رائد قرب شوي من سمر : وانا أخوك ..
روان قربت من سمر ومسكت يدها : وانا من نفس جنسك بنت أقدر أمسك يدك (وناظرت رائد بانتصار) ..

رائد رفع يده يحرك شعره وناظر روان وهو رافع حاجبه .. بعدها ابتسم بغموض وهو يناظر سمر ..
روان شافته ساكت : ههه هذا يدل اني فزت وخليت سمر بصفي ..

رائد مارد عليها سوى أنه يناظر سمر .. وسمر اللي طول الوقت تنقل نظراتها بينهم .. حست بنظرات رائد لها .. وتفشلت بالمررة ..

روان استغربت من سكوته ومن نظراته لسمر فاشتغلت عندها اللقافة : هـي أنت شفيك ؟؟ ..
رائد اتسعت ابتسامته وهو يناظر سمر .. بعدها ناظر روان وفيه الضحكة : لا بس يوم قلتي أنك تقدرين تمسكين يدها .. فكرت كيف أقدر أمسك يدها وأنا مو محرم لها .. وكنت بكسر راسك وبقول لو أني ههههه ..خلاص مايحتاج أقول هههههههههههه ..

سمر فهمت عليه وتفشلت .. وعلى طولبعدت عنهم وراحت جنب مسك اللي مبين عليها حايرة بين الملابس ..
روان اللي نفس الشي فهمت : يالسخيف ..
رائد بصوت جدي : استحي على وجههك أنا كبر عمك .. ولا تقطين الميانة كثير ..
روان تفشلت لأنها بجد قاطة الميانة معاه : أووف ( وراحت تتمشى بأرجاء المحل ) ..

&&&&&&&&


نرجع لدانيا ونوف ..

كيفن بدون تردد أو تفكير أطلق على دانيا رصاصة ..! .. ونوف اللي كانت على فخذ كيفن غمضت عيونها بقوة وهي تبكي ..
دانيا جمدت مكانها وهي تناظر المسدس يطلع منه دخان خفيف ودموعها بعيونها ناظرت وين تصوبت الرصاصة .. كان بينها وبين الرصاصة سانتي واحد بس وتدخل في راسها ..
كيفن وهو يناظر دانيا بسخرية : هذا أول تحذير لك .. والثانية سوف تذهبين لقبرك ..


&&&&&&&&&

عند ملاك ورهف ودانة ..

ملاك رايحة جاية في الغرفة : أووف طفش .. المفروض نتمشى اليوم ..
دانة : بدل هاللقلقة اللي مالها داعي خلونا نخطط على اللي بنسويه بكرة ..
رهف : صدقتي .. يلا خلينا الحين نبتدي نخطط حق بكرة عشان نفلها عدل ..
ملاك استسلمت وجلست جنب رهف ودانة : أوكييك ..

&&&&&&&&

نرجع لسارة اللي بالمصعد ..

تناظر الشاب البريطاني اللي يقرب منها وصديقه اللي جنبه وبخوف باين بعيونها : خيـر ؟؟ ..
الشاب البريطاني مافهم عليها بس ابتسم لها بمكر لمن صار بينه وبينها نص شبر :  ماهو اسمك ياحلوة ..
سارة انعقد لسانها بس عيونها اللي تتحرك وتحاول تستوعب اللي يصير قدامها ..
الشاب الثاني يناظر سارة من فوق لتحت وهو يقرب من صديقه : هيــا جاك ماذا تنتظر ؟؟ ..
جاك حط يدينه على كتوف سارة .. فجأة سارة رفعت يدينها وحوطتهم على رقبته وشدته لجهتها وهي تبتسم ابتسامة تذوب وتتكلم انجليزي : هل قيل لك من قبل أنك جميل جدا ..
جاك استغرب من حركتها بس استانس وهو يناظر عيونها العسلية وهي تناظره بلهفه وشوق !! .. فنزل يدينه على خصرها وهو مركز بعيونها ودايخ عليها : وهل تهمك الإجابة كثيرا ..
سارة وهي لحد الحين متعلقة برقبته : لا .. أنت تهمني ..
صديق جاك : جاك ماذا بك هيا ..
سارة وهي تناظر عيون جاك : لماذا لانذهب إلى مكان أنسب من هنا ..
لمعت عيون جاك بمكر وهو خلاص لصق فيها : ومااللذي يضمن لي ذالك .. ؟؟
سارة شدته من رقبته أكثر  .. وارفعت نفسها له .. وباسته بهدوء على خده وناظرته وهي دايخة عليه : هذا ..
جاك ماصدق على الله قرب منها .. بس هي سحبت يدها اليمين وحطتها على شفايفه : لا ليس هنا .. لا استحمل .. دعنا نذهب لمكان أفضل هيا ..
صديق جاك متكتف قرب من سارة وتوه بيلمسها .. إلا هي صرخت بالخفيف : لااا .. أنا لا أريدك ( وناظرك جاك ) .. أريده هو ..
صديق جاك ناظر جاك وهو رافع حاجبه : أسمعت ماقالت ؟؟ ..
جاك يناظر سارة وكأن صديقه ماقال شي ..
سارة فكت يدينها عنه وراحت عند أزرار الأصنصير .. وبسرعة انقض عليها جاك مسك يدها : ماذا تفعلين ؟؟ ..
سارة ابتسمت له : سأغير المكان حتى نذهب لمكان لوحدنا ..
ناظرها جاك بشك .. بس سارة قربت منه وهي تناظره نظرات ذباحة : ألا تثق بي ؟؟ ..

جاك ترك يدها بهدوء وبحذر .. وهي بدورها مدت يدها للأزرار وضغطت على الدور الخامس .. بدل الدور الرابع اللي فيه سويتهم ..

وطول الوقت ماسك يدها جاك خايف انها تلعب عليه .. وصديقه يناظر جاك بنظرات .. وجاك يفهمه انه ماراح يخليها على كيفها ..

وصل الأصنصير للدور الخامس وانفتح الباب .. سارة تقدمت وطلعت .. وطبعا جاك ماسك يدها بقوة عشان ماتفلت منه و وراه صديقه ..
جاك يناظرها : والآن ماذا ؟؟..
سارة قربت منه وهي تبتسم وتأشر على شقة : هذه الشقة معروفة بـ... ( وغمزت له ) لا أحتاج لقولها .. هيا فالنستمتع معا ..

جاك مشى وراها وهو مستانس ويغمز لصديقه وصديقه يبتسم له ..
وقفت سارة قبال الشقة ومدت يدها للمقبض .. وافتحت الباب .. تنهدت بالخفيف لأن الباب مو مقفول : تفضلوا ..
دخلوا داخل الشقة .. وسمعوا صوت ضحك وصوت أغاني من إحدى الغرف .. وجاك لف على سارة يناظرها ..
سارة ابتسمت له وهي مشبكة يدينها بيده : لاتخف هيا إنهم هنا .. لنخبرهم أولا أننا سنحجز  غرفة هنا ..
جاك ابتسم لها : هيــا ..
فتحت باب الغرفة ودخلت ودخل معاها الشابين البريطانين وهي شوي وبتبكي ..
فجأة .. حل مكان الضحك صمت رهييب وماينسمع منها غير صوت الأغاني ..

سارة بصوت عالي وهي شوي وتبكي : سااااااعدوني من هالكلااااب ..

بدون أي كلام هجم مشعل على جاك .. وقام يضربه بقوة .. وجاك يقاوم ويضرب مشعل .. أما صديق جاك خاف .. وتوه بينحاش إلا يمسكونه سامي ويوسف ويستلمونه ضرب ..
سارة تناظرهم وهي تبكي وترتجف .. ناظرها جاك وهو يتعارك مع مشعل .. فجأة فلت من مشعل بقوة واتجه لسارة وهو ناوي يذبحها لأنها كذبت عليه .. بس جهاد اللي كان يناظرهم ومو مستوعب فز من مكانه وبقوة دفع سارة لدرجة أنها طاحت على السرير .. عشان يبعدها عن جاك ..

جاك دفع جهاد بقوة وتوه بيمسك سارة .. إلا يطيح على ظهره من سحبت مشعل له ..
أما عند سامي ويوسف مع صديق جاك .. أنواع الضرب والشتم ..
سامي صرخ : يووووووووسف انتبه ..
يوسف اللي طاح على الأرض رفع عينه لصديق جاك .. شافه رافع مسجل الأغاني اللي كانوا مشغلينه ويرميه على رجله بقوة .. وصرخ يوسف ذيك  الصرخة اللي حس أن روحه بتطلع : آآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآ ... يالحيواااااااااااااااااااااااااان .. آآآآآآآآآآآآآآآآآآآآآآآآآآآآآآآآآآآآآآآآآآ .. يالحقيــــــــــــــــــــــر .. آآآآآآآآآآآآآآآآآآآآآآآآآآآآآآآآآآآآ ..

سامي مسك صديق جاك قبل لايهرب وقام يتضارب معاه بروحه .. وسارة تناظرهم وهي تبكي على اللي تشوفه .. جهاد بسرعة طلع من الشقة ينادي إدارة الفندق يتصرفون .. ومامرت دقيقتين إلا جاك وصديقه مطلعينهم من الفندق واتخذوا معاهم الإجراءات اللازمة ..

ومشعل على طول شاف حال يوسف أخذه لأقرب عيادة يعرفها ببريطانيا ..

في الغرفة بعد ماطلع مشعل ويوسف .. وبقى فيها سارة وسامي و جهاد ..

سامي جالس قريب من سارة ويحاول يهديها : خلااااص سارة .. راحوا .. لاتبكين ..
سارة مغطيه وجهها وتبكي بخوف من  اللي كان راح يصير لها ..
جهاد كان واقف ياخذ نفس .. وقرر يطلع عشان سارة تاخذ راحتها : أنا رايح برا .. (وطلع) ..
سامي : سااااااارة بــس .. هذا جهاد طلع .. لاتبكين ..
سارة بدت تسكت تدريجيا إلى أن سكتت ونزلت يدينها عن وجهها .. وقلبها يدق دق ..
سامي مد لها منديل عشان تمسح دموعها : أحكي لي شنو صار ؟؟ ..
سارة سكتت وهي تناظر المنديل لفترة .. وبعدها ناظرت سامي ..
سامي حب يشجعها : يلا سارة قولي شنو صار لاتخافين ..
سارة خذت نفس وبدت تقول لسامي كيف مثلت عليهم عشان يصدقوها وهي متفشلة منه ومتقلبة ألوان .. وكيف خططت انها تجي لسويت الشباب على أمل أنهم موجدودين وينقذوها .. وهي تناظر أي شي قدامها .. تحاول تتجاهل نظرات سامي لها  : وبـس ..
سامي يناظر سارة ومستغرب كيف خططت لكل هذا فجأة وبدون سابق إنذار : أهــآآآآ ..
سارة قامت من مكانها : أنا بروح لسويتنا ..
سامي قام معاها : يلا ..
سارة ناظرته بتعجب : يـلا ؟؟! ..
سامي : إيوا بوصلك لهناك .. عشان ماحد يتعرض لك مثل مساعة ..
سارة تناظر الأرض : أوكيك ..

طلعوا من سويت الشباب .. و وصلها سامي لسويت البنات .. واستقبلوا سارة رهف وملاك ودانة ..

&&&&&&&&&
عند طلال و أحمد وريان و رامي ..

أحمد و ريان يصفرون بتعجب : إيش هذا ! ..
رامي يضحك : ههه هذا ولا شي ..
طلال انتبه لأحمد وريان : هـــي أنت وياه .. هذا وأنا معاكم .. أنت خاطب وأنت بزر ..
ريان : مالت عليك ..
أحمد : صدقت .. من أنت ؟؟ .. هذا أنت عمنا وقدوتنا .. وتجي لهالمكان معانا ..
طلال : أحم أحم أنا هنا عشان أراقبكم وأتأكد أنكم ماتسون شي ..
رامي : هههههه ذبه حلوة بس لاتعيدها ..
ريان : شوف شوف العن يومها ..

كانوا هالرباعي واقفين جنب باب مرقص أغانيه لآخر الشارع .. بس ما دخلوه .. لأن هذا عندهم مو من الأشياء اللي تربوا عليها .. صحيح عندهم حركات نص كم بس بحدود خخخ ..

أحمد يناظر ناس يمشون .. تقريبا بينهم وبينه عشر أمتار متوجهين للمرقص : شبااااب .. شووفوا مو كأنهم من بناتنا ..
رامي و طلال و ريان لفوا : ويـــن ..
أحمد فتح عيونه على وسعها : لالا .. هذي دانيا هناك شوفوا .. تعالوا ..
ريان ناظر مكان مايناظر احمد وشهق : هذي دانيا وذي اللي شفناها بالفندق (يقصد نوف) ..
طلال لاشعوريا انقلب لأسد متوحش وانقض على جون و بدا يضربه ضرب .. لدرجة أن اللي يشوفه يقول عن طلال متجرد من أي ذرة من الرحمة .. وريان عاون عمه طلال على جون ..

أما أحمد و رامي اندفعوا على كيفن ولعنوا خير خيره ..

تجمهروا عليهم الناس وهم يتضاربون ..

كيفن طاح بالارض ومسدسه كان على الأرض .. بحركة سريعة مسكه ومسك نوف وطوقها من رقبتها وهو حاط المسدس على راسها وصرخ : لاتتحــــــركوا ..

لحظة هدوووء ..

الرباعي وقفت حركة أجسامهم ..
ريان اللي كان ماسك جون رفع نظره لكيفن .. يحاول يستوعب ..
وأحمد ورامي جمدوا بمكانهم خافوا يصير في نوف شي ..
كيفن يشد على نوف بقوة .. لدرجة أن نوف قامت تكح لأنها مو عارفة تتنفس عدل : اتركوا جون وإلا سأقتلها ..
أحمد خلى دانيا وراه خاف يصير فيها شي ..
كيفن لصق المسدس بقوة على راس نوف وهو يصارخ : ألا تسمعوووون .. اتركووه ..
ريان كان شبه راكع .. وماسك جون من ياقته .. نزل نظره لجون بعد ماناظر كيفن ..
جون ناظر ريان بسخرية وابتسم باستهزاء ..
ريان تفل (بصق) على وجه جون وتركه بقوة وهو يقوم واقف ..
قام جون وهو يترنح من بعد الضرب اللي أكله ..
كيفن قام يناظرهم وبحذر وباستغراب : أيــن هو ؟؟ اللذي كـ......

إلا تجيه ضربه على راسه تفقده توازنه .. ويهجم عليه طلال اللي اختفى من أنظارهم وصار وراه .. أول مافقد توازنه كيفن .. طلال هجم على يد كيفن وأخذ منه المسدس ..

في هاللحظة هرب جون بسرعة .. وأختفى عن الأنظار ..
طلال ناظر كيفن وهو موجه المسدس ناحيته .. ابتسم بسخرية : الأن صديقك الجبان هرب وتركك لوحدك ..
كيفن عارف أن طلال مستحيل يطلق عليه النار عشان لايتوهق بجريمة قتل .. ولف وتوه بيهرب .. إلا طلال بلحظة انتقام أطلق على كيفن رصاصة .. اسقطت كيفن على الأرض !! ..
..
جات الشرطة .. شافت كيفن على الأرض رجله مجروحه من الرصاصة اللي رماها عليه طلال عشان مايهرب .. ومالقوا أثر لطلال ولا رامي أو أحمد أو  ريان .. ولا دانيا ونوف .. شافوا واحد يعطيهم مسدس ويحكي لهم السالفة .. وكيفن طبعا ماقال شي عن طلال والبقية .. لأنه إذا بلغ عنهم بيفضحونه وبينسجن أكثر ..

&&&&&&&&&

بعد ساعتين ..

انتشر خبر اللي صار مع سارة و دانيا ونوف بين أهلهم .. وطبعا لايخلوا من بكي الأمهات اللي انفجعوا .. من اللي كان راح يصير ببناتهم وأولادهم .. وبالذات أم يوسف يوم درت أن يوسف بعيادة يجبرون رجله بعد ما انكسرت ..

والكل أخذ محاظرة طويلة عريـــضة من أهلهم .. وحذروا البنات أنهم يطلعون أي مكان لحالهم إلا لمن يجي معاهم أحد الشباب ..

بعد ماطلعوا الأهل لغرفهم ينامون وتركوا كل الشباب والبنات تحت في الفندق في الطاولة المعهودة اللي دايم يجلسون عليها ..

يوسف آخر واحد جلس وحط عكازته على جنب : ابن اللذين .. وقسم لو هو قدامي الحين انحره ..
طلال يناظر دانيا ونوف : قولوا لي شنو صار بالضبط ..
دانيا نوف قالوا كل شي صار بالحرف الواحد ..
مسك : يابعد قلبي أنتوا .. الحمدلله على سلامتكم ..
يوسف دخل عرض يلطف الجو : الله يسلمك .. أدري كسرت خاطرك لأن رجلي انكسرت ..
الكل ابتسم على الخفيف ..
ياسر : ماتعرف تضحك أحد ..
تركي : إي تفشل ربي ماعطاك من اللي عطاني ..
يوسف رفع يدينه : الحمدلله اللهم لك الحمد والشكر ..
الكل : ههههه ..
دانة : والله ماتستاهلون هاللي صار لكم ..
أحمد : وأنتي يا سارة قولي لنا ..
سارة ارتبكت ولا تكلمت ..
رائد يشجعها : لا تخافين .. هذا دانيا ونوف قالوا ..
سارة ناظرت سامي شافته يناظرها ويبتسم يشجعها .. وقالت لهم كل شي ..
مشعل ضرب يدينه بالطاولة بتعجب : يخــــــــرب بيتك ..
سارة رجعت لهبالها .. تلقائيا قالت : شو حبيــــــتك ..
الكل ناظرها مستغرب من ردها ..
فارس يبغى يحرج أخته : شنو قلتي ..
تفشلت سارة : ماقلت شي ..
ملاك نفس الشي تبغى تحرجها .. وحركت حواجبها : إلا قالت تحبه ..
سمر ابتسمت : خلاص تركوها بحالها ..
مشعل تدخل : إيه عادي .. أدري أن الكل ميت علي بس أنا ما أعطي حد وجهه ..
الكل وبدون استثناء : مالت ..
جهاد : ماتلاحظون أن اليوم صار اغلبه طق ومطاقق ..
دانة : إيوا أنا قلت لأمي تطلع صدقة دفعة بلاء ..
رائد ناظر ساعته : أقول شباب بنات .. الوقت تأخر .. خلونا نقوم .. بعد المحاظرة اللي أخذناها اليوم لازم نتم يومين لمن ترجع الأمور طبيعية ..
الكل قام يتوجه لسويته ..
رهف تتأفف : اوووف يعني اختربت أغلب الخطط اللي خططناهم حق بكرة ..
روان لسارة : الحين نروح للغرفة وتقصين اللي صار لك من جديد .. أحس أكشن ..
سارة : ههه والله فاضية ..

&&&&&&&&&&&&&

بعد يومين من التشدد في طلعات الشباب والبنات .. أخيرا رجعت الأوضاع طبيعية ..

وطلعوا الشباب والبنات لوحدهم وكانوا رايحين لأحد الموانئ البحرية عشان يركبون قوارب .. أما أهلهم كل واحد أخذ زوجته يتمشى معاها يقاله بيعيد شهر العسل معاها خخخ ..

مشاري ماسك يد مسك : واااو روعة .. يلا خلينا نركب على أقرب واحد .. بدون الحشرة ..
نقزو لهم رائد وفارس : من  ؟؟؟؟ ..
مشاري رفع مسك بين يدينه وركض فيها لأقرب قارب وجلس جنبها : أعوذ بالله ..
الكل فطس ضحك : ههههههههههه ..
ركب الكل في نفس القارب لأنه كبير ..
سمر باستغراب : يوسف ماراح تركب ؟؟ ..
يوسف كان متكي بعكازته و واقف جنب القارب .. بس ماركب : لا ..
روان : ليه ؟؟ تتدلع يعني ؟؟ ..
ريان : صحيح ليه ماراح  تجي ؟؟
تركي يلبس نظارته الشمسية : لالا بس عنده دوار البحر مايستحمل ..
الكل : أهآآآ ..
مشعل : كان ظليت بالسويت بدل ماتتعب هنا ..
يوسف : لالا أظل بالفندق وأترك هالمنظر الحلو ..
سامي : يمكن نطول .. ساعة على الأقل ..
يوسف رفع الكيسة اللي كان ماسكها بيده اليمين : عادي أجلس وأكل وأنا أنتظركم هنا ..
طلال : أجل يلا ..
رائد وقف : وااااحد اثنين ثلاااااااااااث ..
الكل : انطلاااااااااااااق ..
رائد لسواق القارب : حرك المركب ..

وانطلقوا .. ويوسف يسوي لهم حركات بيده وهم يردونها له .. لمن اختفوا عن انظاره .. ناظر البحر بهدوء وهو يستنشق الهواء بعمق ويملا رئتيه بهواء نقي .. توه بيرجع لورا عشان يجلس .. إلا يزلق من الأرضية الخشبية اللي كان واقف عليها .. وتطيح عكازته على الأرض .. ويطيح هو بالماااي .. أول ماطاح حاول يسبح .. بس ماقدر !! .. بسبب الجبس اللي يغرقه لتحت .. حاول بكل قوته يسبح لكن لافائدة .. مر شريط ذكرياته قدام عيونه وفقاعات الهواء تطلع من فمه .. وهو حاط يده على فمه .. لعل وعسى يدخل له هوا .. لكن قام يدخل في فمه وخشمه ماي البحر .. و وقف جسمه عن أي الحركة أو نبض لقلبه .. وبدى جسمه يتهاوى لتحت في قاع البحر ..

في القارب الكل مستمتع ويسولفون ولاهم حاسين باللي صار ليوسف ..!!


نهــــــآآية البارت التـ والعشرون ــآسع  .. ^^

أرائكم وتوقعاتكم تهمني ..^^

&&&&&&&&&&&&&&&&&&&&&&&&&&&&&&


~| البــآرت الثـلـــــــآثــون |~


وانطلقوا .. ويوسف يسوي لهم حركات بيده وهم يردونها له .. لمن اختفوا عن انظاره .. ناظر البحر بهدوء وهو يستنشق الهواء بعمق ويملا رئتيه بهواء نقي .. توه بيرجع لورا عشان يجلس .. إلا يزلق من الأرضية الخشبية اللي كان واقف عليها .. وتطيح عكازته على الأرض .. ويطيح هو بالماااي .. أول ماطاح حاول يسبح .. بس ماقدر !! .. بسبب الجبس اللي يغرقه لتحت .. حاول بكل قوته يسبح لكن لافائدة .. مر شريط ذكرياته قدام عيونه وفقاعات الهواء تطلع من فمه .. وهو حاط يده على فمه .. لعل وعسى يدخل له هوا .. لكن قام يدخل في فمه وخشمه ماي البحر .. و وقف جسمه عن أي الحركة أو نبض لقلبه .. وبدى جسمه يتهاوى لتحت في قاع البحر ..

في القارب الكل مستمتع ويسالفون ولاهم حاسين باللي صار ليوسف ..!!

ريان ماسك ملاك من كتوفها ويسوي نفسه بيدفعها على البحر : هاهاها .. أقــطك .. أقطــــك .. ( يمد بالكلام بطريقة استفزازية خخ ) ..
ملاك رافعة يدينها وحاطتهم على يدين ريان : ريااااانوووه و وجع بعــد ..
دانيا : خلاص ريان اتركها .. تعال خلنا نجرب نصيد سمك ..
وبالفعل ريان ترك أخته ملاك .. ولف على دانيا : يلا نشوف من يصيد أكثر ..
تركي رافع حاجبه : من يصيد أكثر ؟؟ ..
ياسر يكمل : أصلا انتوا صيدوا وحدة بعدين فكروا تصيدون ..
ريان بسخرية : ها ها ها اضحك ؟ .. أضحك ؟ .. ها ها ها .. انقلعوا لأقطكم بالبحر الحين ..
ياسر وتركي راحوا على الجهة الثانية يسالفون لانهم يدرون ان ريان يسويها ..
ملاك تناظر ريان ودانيا : سبحان الله .. دانيووه لو تقول لك اذبح نفسك .. تسويها .. أما أنا اللي اختك من نفس الدم ولاشي .. وهي أختك بالرضاعة أجل لو هي أختك بالدم .. ما أدري شنو مسوية لك سحر .. كأنك خادمها ..
دانيا لفت على ريان : أقول أقرى على نفسك لاتطقك عين ..
ريان مسك يد دانيا وتوجه لسنارات صيد مصفوفة على جنب : صدقتي .. الله يديم هالأخوة .. أدري فيها منقهرة .. يلا اختاري لك صنارة ..

من جهة ثانية عند طلال ..

كان طلال واقف في أحد زوايا المركب لوحده ومتكي على سور المركب .. وحاط ذقنه على يده اليمنى .. ويتحسس بأطرف أصابعه اليسرى الجرح الخفيف على خده اليسار .. اللي نتج من الخناق اللي صار .. ويتأمل البحر بهدوء .. وخصلات من شعره تتحرك مع الهوا ..

........ : سمــآآآآآآيل ..
لف طلال وجهه بهدوء لمصدر الصوت ببتسامه خفيف .. وطلع صوت .. تشــك .. ( صوت التقاط صورة خخ ) ..
دانة تناظر الصورة بالكاميرا : روووعة .. طالعة عفوية بقوة ..
طلال مد يده : أشووف ..
دانة مدت الكاميرا لعمها ووقفت جنبه : قول لي شرايك بالصور ..
طلال كان يفرفر بالصور ويناظرهم ببتسامة : حلوين .. وين هذي ..؟؟
دانة : هذي يوم أمس روانوه وملاكوه مستهبلين على الآخر ..

نروح لجهة ثانية في المركب .. عند عصافير الحب .. مشاري & مسك ..

مشاري حاط رجل على رجل وممدد ذراعينه لورا على سور المركب ويناظر مسك اللي على يمينه بحنية : عاد خلاص مسوك شرايك نسويه بعد الإختبارات ..
مسك اللي كانت جالسة جنب مشاري ولافة وجهها لورا تناظر البحر .. وبخجل قالت : يووه مشاري .. قلت لك تو الناس .. شنو بعد الإختبارات قريييب مرة ومايمديني أتجهز ..
مشاري لف على مسك ورفع رجوله وتربع على الكرسي وهو يلف وجه مسك بيده .. وبحماس وكأنه لقى الحل : خلاص .. مايحتاج أنا أبغاك مثل ما انتي .. مو لازم  تجهزين شي ..
مسك حطت يدينها على وجهها بخجل : يووه مشاري هذا زواج مو لعبة .. يعني لازم تحرجني ..
مشاري حس على دمه : ههههههه .. وووهـ بس فديت اللي يستحون .. خلاص .. أنتظرك لو بعد سنة ..
مسك وكأنها ما صدقت : خلاص بعد سنة زواجنا ..
مشاري بمزح .. ناظرها بأطرف عينه وهو لحد الحين متربع وكتف يدينه لصدره : أدري تبغين أي شي عشان يبعد زواجنا .. أدري أدري ما يحتاج تقولين .. أدري أنك ماتبغيني .. خلاص اللي مايبغيني ما أبغيه ..
مسك مسكينه صدقت وبعفوية قالت : لالا .. والله أني أحبـ.... ( إلا انتبهت للي بتقوله وانعقد لسانها يوم شافت مشاري يناظرها بنص عين وعلى شفايفه شبح ابتسامه ) .. أأ .. أأأ .. كنت .. أأنـا .. أأ ..بقوول .. أأأ ..
مشاري ناظرها بنص عيونه وبطريقه توتر ولحد الحين متكتف ومتربع ويهز راسه بالخفيف : أهآآآ .. إيوا .. كملي .. بتقولين .. كملـي ..
مسك ناظرته وتوترت .. قامت تتلفت يمين شمال : أأ .. لا .. كنت بقول .. أن نفسيتي مو متهيأة أني بترك أمي وأبوي ..
مشاري نزل رجوله ومد يدينه ومسك يدين مسك : لالا أنا أبغى اللي قبل ..
مسك عقدت حواجبها : اللي قبل ؟؟ ..
مشاري : اللي كنتي بتقولين أحبـ... بعدين سكتي .. تحبين إيش ؟؟ ..
مسك تفكر شلون ترقع : أأأ .. إيه كنت بقول أحب سارة ما أدري كيف بتركها ..
مشاري وكانه تحطم شويتين .. بس حب يلعب عليها عشان يسحب منها الكلام : لاااا ء .. تلعبين علي .. أدري تحبين واحد .. عشان كذا ترقعين بأختك سويرة .. أدري اللي ماخذ عقلك يتهنى به ..
مسك تلقائيا بدون ماتحس : مشاري أنا أحبك وبس .. ما أحبـ....
إلا يقاطعها مشاري بسرعة وهو متشقق من الوناسة : أخيييييرا قلتيها .. قلتي أحبك .. أخيـــــراً ..
مسك تناظره وهي تفكر باللي قالته .. وانتبهت وبخجل حطت يدينها على وجهها مرة ثانية : مشاااااري ..

من جهة ثانية عند أحمد ورامي ..

أحمد : شي حلو ..مادامك فاهم بإدارة الأعمال عدل أجل ليه ماتاخذ لك دوام جزئي تدير نصيب ابوك .. ماشالله عليك مايحتاج تدرس بالجامعة ..
رامي ممدد يدينه على سور المركب اللي وراه ومرجع راسه لورا ويناظر السما .. ولون السما منعكس على عيونه ومعطيهم جاذبية خطييرة .. ويتكلم بهدوء وبشبه حزن : والله ما أدغي (ما أدري) .. أنا كم مغة (مرة) قلت لمشعل بطلع من الجامعة .. أحس مليت كل شي يقوله الدكتوغ(الدكتور) بالجامعة أعغفه (أعرفه) من قبل .. أبوي الله يغحمه(يرحمه) علمني كل شي في هالمجال .. بس هو يقول لازم الشهادة ..
أحمد حط يده على كتف رامي و ببتسامة : خلاص سوو مثل اللي قلت لك عليه .. خذ لك دوام جزئي ..
رامي رفع راسه لقدام : أفكــغ (أفكر) ..
أحمد شاف سارة تمر قدامه .. مسك يدها : تعالي تعالي ..
سارة رفعت حاجبها : خير ؟؟ .. من متى الميانة تمسك يدي ..
أحمد : يالبقرة أنا أخوك ..
سارة ضربت راسها يبدها اليمين : أوه نسيت .. هلا اخوي بالرضاعة بغيت شي ؟؟ ..
أحمد : أحم أحم .. عاد ما أوصيك زواجي بعد شهر .. أبغى الكل يقول هذا سارة أختك أحمد بالرضاعة ..
رامي ناظر أحمد بنص عين : بدينـا ..
ملاك اللي كانت مع سارة دقتها بكوعها : إيه شوفي شوفي .. ياناس بنتحر أنا ..
أحمد وسارة ورامي : ليــه ..
ملاك بحسرة : دانيوه ماخذه ريانوه وفصيلوه .. حشى ما كأني انا أختهم قبل ماتصير دانيا أختهم .. والحين سويرة .. طلع لها أحمدوه وياسروه ..
سارة : أوووف أوووف اللهم لاحسد اللهم لاحسد .. إذا عن ياسروه أنا مستغنيه عنه لك .. أما أحمدوه .. إممم الللللللللللله وناااااسة ..
أحمد : شفيك ..
سارة بحماس : لأن عرسك جاي ..
أحمد : طيب ؟ ..
سارة : يعني إذا جاو بيزفونك .. أنا بكشف مو لابسة عباية .. اللله أنواااع الوناااسة .. وبسلمك لجنوووي ..
أحمد ترك يد سارة : ههه .. أولا مبروك عليك هالوناسة .. ثانيا أسمها جنى مو جنوووي .. ويلا ماتنعطين وجهه ..
سارة : العدال أنا الميته عليك .. ما أقول إلا كش عليك .. ( ومدت لسانها ومشت هي وملاك عند دانيا وريان ) ..
أحمد لف على رامي : شفت بنت اللذين ..
رامي : هههه عادي هذي ساغة (سارة) ..

نروح لآخر جهة في المركب ..
عند رائد ومشعل وفارس وجهاد و نوف و روان ورهف وسمر ..

مشعل اللي كان ماخذ أسيل معاه وحاطها بحظنه : يلا قوليها آخر مرة .. بلييز آخر مــرة ..
أسيل اللي باين عليها أنها طفشت من حركات مشعل : مثـــعل مثثثثثعل .. بــث ..
جهاد : ههه خلاص شكل البنت طفشت .. اتركها بحالها ..
مشعل باسها على خدها بقوة : خلاص .. إذا رجعنا نشتري شوكلاتات وحلويات لك أوكي ..
أسيل تحمست يوم سمعت طاري حلاوات .. مسكت ذق مشعل بيدينها الصغار : مثـعل مثعـل ..
مشعل : لبـيه ..
أسيل وهي ماده يدينها قدام عيون مشعل وتحرك أصابعها : نثتري ثوكلت وو حوواويات وو ثنكرث وتويييكث ..
الكل : ههههههههه ..
فارس : يا أوم المصالح أنتي ..
روان : صحيح مشعل ليه أخذتها ؟؟ .. وتركت سلوم وسيف وعبود أخوي ؟؟ ..
رائد : أنتي ماتفهمين .. مشعل طايح بحب بنت أختي .. عشان كذا أخذها ..
سامي : خخخ صدقت من ناحيت طاح بحبها طاح وتكسر بعد ..
سمر : ههه ..  بجد أسول عسوله ..
رهف لنوف : نوف شفيك ساكته لاتستحين ..
نوف انتبهت : هااه .. لا ولا شي .. كنت أفكر باللي صار قبل يومين ( تقصد يوم اللي انخطفوا فيه ) ..
مشعل : هههه تبغين أعالجك ..
نوف ناظرته وهي مستغربه : شنو ؟؟ ..
سامي : خخ خرعت بنت الناس .. ماعليك منه تراه مهوس بشغله .. يحب يمارسه على طول ..
رهف توضح : أهو دكتور نفسي عشان كذا يقول تبغين يعالجك من الصدمة ..
نوف لفت على مشعل وهي فاتحة عيونها : جــد ؟؟ ..
روان : شفت شفت كيف الناس مو مصدقين أنك دكتور نفسي ..
سمر : ههه شنو كنتي متوقعة أن يشتغل ..
نوف هزت كتوفها : ما أدري .. بس ما توقعت أنه دكتـور ..
فارس : أجل ياطويلة العمر بقولك كل واحد هنا شنو يشتغل .. هذا مشعل وعرفتي .. ( وقام يتكلم لبناني ) عندك خالو رائد الله يحفزو (لله يحفظه) بيشتغل دكتور جراحة ..
رائد نفس الشي قلب لبناني خخخ : أولك تـئبوورني ..
روان : يرحم أمكم ترا مايلبق أبداً ..
سمر : يوه روان ليه تحطمين بالعكس حلو ..
رائد وفارس بنفس الوقت : تحلى أيآمك ..
روان : ولا بعد واثقين ..
رائد : أوف خير أنتي تراك حاشرة نفسك بالمرة ماتلاحظين ..
روان : أحد كلمك أنت ..
رائد : بزرة ..
روان : متخلف ..
جهاد تدخل عشان لايتخانقون : خلاص هدوو هدوو ..
مشعل : هههه الحمدلله لك يارب والشكر .. ههههه ..
فارس كمل وطنشهم : وهذاك عمي طلال نفس تخصص خالي .. دكتور جراحة .. أما أحمد يشتغل في الشركة .. واحنا الباقي كلنا لحد الحين ندرس ..

وظلوا كلهم على هالحال مرة يسالفون مرة يمزحون مرة يعصبون ووإلخ ..

&&&&&&&&&&&&

نروح عند أبو يوسف وأم يوسف ..

كانوا بالسوق .. في محل خزف ..

أم يوسف كانت ماسكة مزهرية صغيرة وتناظرها .. فجأة زلقت من يدينها وانكســـرت .. لف عليها بويوسف : بسم الله ..
أم يوسف حاطة يدينها على قلبها : اللهم اجعله خيراً .. اللهم أجعله خيـراً ..
بويوسف : ماعليه الحين أدفع حسابها ..
أم يوسف : عبدالرحمن .. قلبي ناغزني .. فيه شي .. في شي صاير في عيالي ..
بويوسف : تعوذي من إبليس يامرا مافيهم إلا العافية ..
أم يوسف : لالا انا قلبي حاسني فيهم شي .. اتصل عليهم .. الحين الحين ..
بويوسف دفع ثمن المزهرية .. ودق على تركي : الحين أوريك أن مافيهم شي .. ألوو تركي وين انتوا ...أهآآ أوكي خذ كلم أمك .. خذي كلميه عشان تتطمنين ..
خذت أم يوسف الجوال : ألو تركي .. عسا مافيك شي .. لا مافيه شي .. طيب عطني يوسف .. نعم؟؟ .. مو معاكم .. طيب فمان الله .. عبدالرحمن يوسف مو معاهم .. تركوه بالميناء .. اتصل عليه خلنا نشوف يمكن فيه شي ..

بويوسف أخذ الجوال واتصل على جوال يوسف .. ظل دقيقة .. بس ماحد رد .. اتصل مرة ثانية .. نفس الشي : مايرد ..
ام يوسف خافت : قلت لك .. ولدي فيه شي ..
بويوسف يهديها : شفيك .. يمكن تارك جواله بالفندق .. أو حاطه على السايلنت .. تعوذي أنتي من بليس بس ..
ام يوسف تهاول تهدي نفسها : أعوذ بالله من الشيطان الرجيم .. أعوذ بالله من الشيطان الرجيم ..

&&&&&&&&


عند يوسف في البحر بنفس اللحظة اللي قام يتهاوى فيها و وقف جسمه على الحركة أو عن أي نبض يدل على وجود حياة فيه .. مرو جنبه ثلاث غواصين .. استغربوا منه .. واحد من الغواصين أول ماشاف يوسف على هالوضع ينزل لتحت .. حاول يمسكه ويصعد فيه للسطح .. بس ماقدر .. على طول خلع قناع التنفس حق الأوكسجين وحطه على يوسف لعل وعسى يسعفه .. و أشر لصدقيه أنهم يساعدونه وبالفعل .. قدروا ثلاثتهم يسبحون فيه ورقوه لفوق ..

أول ماطلعوا فيه لفوق .. رقى واحد منهم وسحب يوسف على الأرضية الخشبية ..
( ملاحظة : بكتب لكم الترجمة على طول ) ..
وحاول يسوي تنفس اصطناعي له .. قام يناظر يوسف وهو يلهث ويكلم نفسه : أرجو أنه لم يمت .. ( وقام يصارخ لصدقيه ) .. هيـــا ماذا تنتظران اتصلوا بالإسعاف فورا ..

واتصلوا على الإسعاف واخذوا يوسف والثلاثة اللي طلعوه .. وطول الطريق يحاولون يسون بعض الإسعافات الأولية ..

بعد دقيقتين في المستشفى .. لأنه قريب من الميناء والإسعاف يسوقون بسرعة ..

كان يوسف على سرير أبيض .. والممرضات يركضون وهم يسحبون السرير لغرفة يمكن تكون الأمل في إنقاذه .. طلع الدكتور بسرعة مقص .. وقص تي شيرته .. وصرخ على الممرضة : بســرعة أعطيني جهاز الإنعااااش ..
الممرضة عطته الجهاز .. والدكتور بدوره حطهم على صدر يوسف .. وجسم يوسف يرتفع ويضرب بقوة بالسرير جثه هامدة .. ويحاول الدكتور مرة .. ومرتين وثلاث ..
الدكتور وقف عن الصدمات الكهربائية وهو يناظر يوسف بحزن .. ماقدر ينقذ حياته .. بس على الأقل حاول .. لف على الممرضة وهو يناظر ساعته : هل وجدتم معه أي شئ يثبت هويته ؟؟ ..
الممرضة الثانية رفعت الجوال اللي كان على جنب .. بعد ماجففوه من الماي : لا وجود لبطاقة هوية أو شي آخر فقط هذا الجوآل ..

إلا يرن الجوآل ..

الدكتور أخذ الجوال من الممرضة : مرحبا .. نعم؟؟ .. لو سمحت هل يمكنك التحدث بالإنجليزية .. أنا الدكتور ستيف .. هل هذا الجوآل لشاب في الثامنة عشر من العمر .. .. أأ أنت والده ؟؟ .. هدء من روعك قليلاً .. إنه بمشفى ......... وأنا أتأسف لنقل هذا الخبر لك ... لقد توفـ.......

فجأة بدون سابق إنذار قطع كلام الدكتور الصوت اللي هز غرفة الإنعاش هز ...
طوووووووووووووووووووووووووط .. طووووووووووووووووووووووووووووووط طوووووط طوووووط .. طوووووووووط.....

جمد الدكتور بمكانه وتحركت عيونه تناظر الشاشة اللي فيها خط باللون الأحمر يتحرك بسرعة ويعطي خطوط متعرجة .. يعني أن الجثة اللي بين يدينه فيها رمق من الحياة .. أخذ ثلاث ثواني يستوعب اللي قدامه .. رمى الجوال بالأرض بسرعة .. حاول يساعد يوسف .. بس تنفس يوسف بدى يقل تدريجيا ويضعف .. صرخ بالممرضات اللي جنبه : اعطوووني الأدوااات بسرررعة ..

&&&&&&&&

من جهة ثانية عند بويوسف وأم يوسف ..

بويوسف يتنفس بسرعة وهو ماسك الجوال ومو مستوعب الكلام اللي انقال له .. وبالذات أن اللي كلمه ..دكتور ..و رمى الجوال ويسمع صوت مثل الصفير وكلام بالأنجليزي مافهمه لأنهم يتكلمون بسرعة .. قام يتلف يمين وشمال .. وأشر لتكسي مرت جنبهم وراح يركض لها بسرعة .. لدرجة أنه كان راح ينسى زوجته أم يوسف .. وصرخ بالسواق : إلـــى مستشفـــى .............. بسرررررررررررررعة ...
أم يوسف عيونها مدمعة ويدها على قلبها : قلت لك قلت لك .. قلبي حاسني .. ياقلبـــي عليييك يا يــوسف .. ياقلبـــي عليييك يا يوسف .. بموووت إن صار لك شي ..
بويوسف متوتر بالمرة وهو مو متخيل أن ولده الكبير يمكن يروح من يدينه .. إلا متأكد .. من كلام الدكتو اللي ما يطمن .. على طول بدون شعور اتصل على أخوه الكبير بوفارس .. والعبرة خانقته ..

&&&&&&&&&

نرجع للشباب والبنات ..

رجعوا للميناء بعد ساعة .. ونزل الكل من المركب وهم يضحكون واللي مسوي معصب واللي ساكت وووإلخ ..

سامي يناظر باستغراب عكازة يوسف مرمية على الأرض : وين يوسف ؟؟ ..
الكل قامت عيونهم تدور بالمكان .. بس مالقوا ولا أثر يدل على وجوده ..
ياسر يناظر تركي بخوف وكأنه يبغى ينفى هالشي .. تركي انتبه له .. ومسك كتوف ياسر بتوتر : شفيــك ؟؟؟
لف ياسر عيونه بخوف وهو يناظر البحر .. ويتكلم ببطئ : ليكون...
تركي قاطعه معصب : لالالا ما أتوقع ..
ريان يناظر الماي بتوتر : يمكن لان العكازة على الأطرف يعني شوي وتطيح بالماي ..
البنات كلهم ساكتين وخايفين يصير شي كبير ..
فارس هنا خلاص .. خاف أن اللي يقولونه صحيح .. وهو مو مستعد يفقد شخص ثاني .. وبالذات أن يوسف يعرفه من هم صغاار .. توه بيرمي نفسه بالماي .. إلا يرن جوال طلال ..
طلال رفعه وهو مرتبك : هلا .. هاااه .. مستشفى ......... طيب ليه .. يوووسف .. شنو ودااه هناك .. طيب طيب أعصابك .. دقايق وأنا جايكم ..
مشاري بسرعة : مين ؟؟ ..
طلال يمشي بسرعة و وراه الكل : أختي أم فيصل ..
ريان : يوسف فيه شي ..
طلال وقف تاكسي بسرعة وهو متوتر وركب معاه رائد وفارس وتركي بدون ماينتظرون ثانية وحدة : ما أدري ما أدري .. أنتوا رجعوا الفندق ..
فارس اللي وجهه منقلب .. يكلم السواق بدون مايعطي كلام عمه أي اهتمام : اذهب إلى مستشفى ........... بسرررررعة ..
وانطلق راعي التكسي للمستشفى المقصود ..

دانيا على طول لفت على الشباب : شنو تنتظرون خلونا نروح نشوف شنو فيه ..
مشعل قام يناظر البنات والشباب يناظرونه بترقب .. تنهد : يلا وقفوا تكسي عشان نروح ..

&&&&&&&&&&&&

في المستشفى ..

وصل كل الشباب والبنات .. وتوجهوا للممر ..

أم فيصل للبنات والشباب : ليه جيتوا مو قلت لكم ظلوا بالفندق ..
ملاك تناظر وجهه عمها لعل وعسى تعرف شي : يمــه مو وقته وصلنا ..
رامي يناظر عمامه يهدون بو يوسف وعماته يهدون أم يوسف اللي مبين أنها تبكي .. لف على طلال وفي عيونه لمعه غريبه : لاتقـــوول.....
طلال اللي كان مشبك يدينه بتوتر : لالالا .. بس انت ادعي له .. قاعدين يسحبون الماي من الرئتين .. لأنه ابتلع كمية كبيرة من ماي البحر وقفت قلبه .. إلا لطف ربي بحاله .. ما أدري كيف نبض قلبه مرة ثانية .. إنشالله ينجوا يقولون نبضه ضعيف بالمرة ويمكن مايعيش ..

رامي هز راسه وتسند على الجدار وهو متكتف .. ويمر شريط الحادث اللي صار لأبوه .. كان بالمستشفى وقلبه يدق دق للي يمكن يصير بأبوه .. كان متعلق بأمل ان أبوه ممكن يعيش .. بس طلع هالأمل سرااب .. ناظر الكل .. كلهم متعلقين بالأمل اللي صار سراب قدام عيونه يوم كان أبوه هنا ..

بعد ساعة من التوتر والقلق المغطي على المكان ..

طلع الدكتور و وراه الممرضات يدفون السرير اللي عليه يوسف .. الكل عيونهم تناظر يوسف كان بدون تي شيرت .. وعيونه مسكرة بهدوء وسلام .. وعلى فمه جهاز للأوكسجين .. ومبين أنه يتنفس بهدوء شديييد ..

الدكتور للممرضات : انقلوه لغرفة رقم 3 .. ( ولف على الموجودين .. وعرف بويوسف من طريقة نظراته ليوسف وله .. فمد يده يسلم ) .. أنا الدكتور ستيف ..أنت والد الشاب ؟؟ ..
بويوسف مد يده بتوتر .. وباختصار : نعـم ..
الدكتور ستيف ابتسم يطمنه : هل بامكانك التوجه معي للمكتب حتى ننهي بعض الإجراءات ..
بويوسف يلحق الدكتور : بالتأكيد ..

بعد نص ساعة طلع بويوسف من المكتب .. والكل التف حوله .. وهو بدوره يحاول يطمنهم بعد ماتطمن : مافيه إلا العافية نقدر نشوفه الحين .. الحمدلله لطف ربي بولدي ..
أم يوسف بلهفه وكأنها تبغى تتأكد : في أي غرفه ؟؟ ..
بويوسف : غرفة ثلاثة ..

الكل توجه للغرفة ماعدا جهاد ونوف .. انتبه له سامي ..
سامي : شفيكم ؟؟ ادخلوا ..
جهاد بتفكير : بس احس اني ....
سامي فهم عليه : لاتقول هالكلام ياجهاد انت ولدنا منا وفينا .. يلا نوف .. ادخلوا ..

ودخل الكل ..

شافوا يوسف توه يصحى ويفتح عيونه بهدوء .. أم يوسف بدت تبكي مرة ثانية : كذا يا يوسف تخوفني عليك .. تبغيني أنت أموووت .. كذااا تسوي بأمك ..
يوسف بما أنه توه صاحي كان مو حاس باللي حولينه عدل .. أو مبعد يستوعب شي ..
تركي : يالنذل كذا تطيح قلبي .. يالسخيف ماتعرف تختار مقالب عدلة ..
رائد ومسك : الحمدلله على السلامة ..
دانة : سلامات ..
رهف : ماتشوف شر ..
بوفارس ببتسامة : خلاص ماعليكم منه يتدلع ..
سارة : إيه يبغى يعرف غلاته ..
ملاك تأشر على الكل : خلاص عرف غلاته عدل ماشالله جيش ..
الكل بلا استثناء : سمي بالرحمـن ..
بعد خمس دقايق صحصح يوسف عدل وأول كلمه قالها : انا في الجنة ولا النــار ؟؟..
الكل قام يناظره لفترة مو طويلة وانفجروا ضحك : هههههههههههههههههههه ..
سمر تمسح دمعة نزلت من عيونه من شدة الضحك : هه هه يعني هه حتى وأنت بالمستشفى هه تنكت ..
مشاري : ههههه الله يقطع شرك من ولد ..
يوسف انتبه لنفسه وهو يتذكر يوم غرق .. بس اللي يعرفه أنه غاب عن الوعي ولا قدر يتنفس : الله كلكم تحبوني ..
مشعل : واثق ..
يوسف يناظر صدره المكشوف .. بعدها بعد كمام الأوكسجين : أحم .. أولا طلعوا البنات استحي أنا ترا ..
الكل ضحك عليه ..
يوسف : أووف وانتوا كل شي تضحكون عليه .. شنو صار لي ..
رائد : يعني أنت ماتذكر ؟؟ ..
يوسف : لا بس اللي أعرفه أني زلقت وطحت .. وحاولت أسبح .. بس الجبس غرقني ولا عرفت أتنفس .. وبعدها ما أذكر شي ..
روان تحرك يدها بالهوا بحركات وهي تحرك اصابعها وكأنها تخوفه : لا أحمد ربك أن في ناس كانو يسبحون وانتبهوا لك وساعدوك .. ولا كان أنت بــح ..
بومشاري : رواااان ..
يوسف ابتسم : ماعليك منها عمي عادي ماقالت شي غلط .. هذا أولا .. وثانيا أبغى أطلع .. وجيبوا لي تي شيرت على الأقل ..
فارس كان لابس بلوزه سودا طويله صيفيه خفيفة وفوقها قميص خفيف لونه بحري .. فصخ القمص واعطاه ليوسف : خذ فكنا .. بس أهم شي ماتعيدها .. طيرت قلوبنا ..
جلس يوسف بعد ماكان منسدح : يلا لفوا وجيهكم ببلبس ..
الكل : ههههههههههههه ..
جهاد : يعني طول الوقت بدون تي شيرت بس الحين يوم جيت بتلبس نلف ..
يوسف ناظره باطرف عيونه ولبس القميص : صدق ما أدري شلون عطيتكم وجه وخليتكم تتمون هنا ..

دخل الدكتور بعد ما ضرب الباب ..

الدكتور ستيف يناظر يوسف وهو حاط يدينه بالبالطوا حقه ويبتسم : شي رائع .. لديك أقراب يحبونك جدا ..
يوسف ابتسم له ..
الدكتور ستيف : لا تخافوا عليه فهو قط لديه سبع أرواح ..
يوسف ناظره بأطرف عيونه ويبتسم : شوفوا وجهي بعد شوي بموت من عيونه ..
الكل : هههههههههههه ..
الدكتور مافهم بس ابتسم ..
طلال : هل بالإمكان ان نكتب له خروج ؟ ..
الدكتور : أجل بالتأكيد ..

وشافوا اللي جابو يوسف للمستشفى وشكرهم يوسف بنفسه وحاول بويوسف يعطونهم فلوس بس مارضوا .

&&&&&&

بعدها طلع الكل .. ومعاهم يوسف اللي لحد الحين يمشي بالعكازة ..

وأول ماوصلوا الفندق .. وقفهم بويوسف : بكرة راح نرجع السعودية ..
الشباب والبنات : لييييييييييييه ؟؟؟ ..
بوفيصل : هذا يوسف انكسرت رجله .. وغرق .. الله يستر من الثالثة ..
بو أحمد : إيه .. نقصر الشر ونطلع من هالبلد أحسن لنا ..
بومشاري : خلاص جهزوا أغراضكم من اليوم ..
الكل رجع ساكت لسويته .. لأنهم مايقدرون يثنون كلمة أهلهم ..

وبالفعل .. في اليوم الثاني راحوا المطار وركبوا الطيارة ورجعوا على أرض السعودية ..

أول ما انفتح باب الطيارة .. الكل قاعد ينزل من الدرج  ..

مسك تمدد يدينها بالهوا وهي تسحب نفس : فديت ترابك يالسعودية ..
مشاري ينزل وراها : وفديت هلها أنا ..

رائد وفارس كل واحد مسك مشاري من جهة من كتفه وسحبوه لقدام وهم يمشون ..

مشاري : خييييير خييير ؟؟ ..
فارس : تراك ماتنعطى وجه أبدا ..
رائد : خليناك على راحتك يوم ببيرطانيا بس الحين أحلم ..
مشاري : تراها زوجتي ..
فارس : انزل وأنت ساكت ..
أما الباقي قاعدين ينكتون ويضحكون ..

استقبلهم بالمطار فيصل و زوجته ربـى ..

وراح الكل على بيته وناموا نومه أهل الكهف بعد تعب السفــر ..

&&&&&&&&&&&


في بيت بو فيصل ..

في غرفة ملاك .. الظهر ..

رن جوالها .. وبعد خمس مرات من المحاولة رفعت وردت بعصبية : خيير ؟؟ ..
روان : أعصااابك .. أعصااابك علينا ..
ملاك : اوف شتبين قطعتي علي حلمي ..
روان : أقول قومي صحصحي .. ترا فيه عزيمة في بيت عمي بويوسف اليوم بالليل ..
ملاك وهو مسكرة عيونها من النوم : طيب والمناسبة ؟ ..
روان : ما ادري يقولون عشان أن يوسفوه نجا من الغرق ..
ملاك : أهآآ .. قلتي للبنات ؟؟ ..
روان : إيه قلت لهم .. يلا باي .. عندي بزنس ..
ملاك تقلد روان : باي عندي بزنس .. ضفي .. ( وتسكر في وجهها ) ..

&&&&&&&&&&&&

في بيت بو مشعل ..
كانوا متجمعين بالصالة ..

سمر تحاول تفوز على سامي بالبلايستيشن .. ومشعل منسدح على الكنب يناظرهم ويعلم سمر بعض الأزرار عشان تفوز عليه ..
مشعل : سمووور يميييين يمييين و إكــس ..
سامي : أنت ياليت تكرمنا بسكووووتك .. لالا .. هههه خلي ينفعك مشيعل ..
سمر : لاااااااا .. أوووف .. على الأقل قص علي وخلني أفوز ..
مشعل قام من الكنبة وجلس جنب أخته : عطيني شوي ..
سمر عطته : خذ ..
مشعل هز راسه : شوفي ..
وصحيح ما أمداه دقيقة إلا خسر سامي : هههه شفت ..
سامي : خلااااص درينا انك أحسن منا و تعرف تلعب ..
مشعل : ههههه عشان ما تقول خلي مشيعل ينفعك ..
أم مشعل اللي كانت جالسة ماسكة كتاب ثقافي >>> تعجبني هالأم هع .. انتبهت لرامي اللي جالس معاهم وسرحان وكأنه يفكر  : رامي فيك شي ؟؟ ..
رامي رفع عينه لامه وناظرها فترة بعدها قطع صمته : يمــه .. أنا أبغى أتزوج ..
مشعل وسامي وسمر لفو عليه ويناظرونه مستغربين : إيييش .. ؟؟
رامي يناظر أمه : يمه أنا أبغيك تخطبين لي وحدة ؟؟ ..
أم مشعل سكرت الكتاب اللي بيدها وهي تناظر ولدها رامي ومنقهرة : أسفة يا رامي ..
رامي انفعل : لييييه يمــه ؟؟
أم مشعل بقهر واضح : أسمع يارامي هذا كلمتي بقولها .. إن خطبت أو فكرت مجرد تفكير تخطب انا مو راضية عليك ليوم الدين ؟؟ ..

نهــــــآآية البارت الثـلـــــــــــــآثين .. ^^

أرائكم وتوقعاتكم تهمني ..^^

&&&&&&&&&&&&&&&&&&&&&&&&&&&&&&


~| البــآرت الوآحـ والثلـآثـين  ـد |~


رامي انفعل : لييييه يمــه ؟؟
أم مشعل بقهر واضح : أسمع يارامي هذا كلمتي بقولها .. إن خطبت أو فكرت مجرد تفكير تخطب انا مو راضية عليك ليوم الدين ؟؟ ..
رامي وقف وعينه على أمه منقهر : وشنو سبب هالغفض (هالرفض) .. ؟؟ ولا مو من حقي ؟؟ ..
مشعل يحاول يهديهم : رامي لاتعلي صوتك .. أكيد أمي عندها سبب مو كذا والطريق .. ( ولف على أمه ) .. يمـه ليه هالرفض ؟؟.. لاتخلين الولد على عماه عطيه سبب ..
أم مشعل تناظر مشعل : أسأل نفسك قبل لاتسألني ..
مشعل استغرب من كلام أمه : اسأل نفسي ؟؟ ..
سامي وسمر عيونهم تتنقل بين أمهم ومشعل المستغرب ورامي المنقهر ..
أم مشعل : إيه أسأل نفسك .. شنو تبغى الناس تقول هاا .. تقول أم مشعل على آخر عمرها تزوج الصغير قبل الكبير .. هاا ..
الكل يناظر أم مشعل لمن استوعبوا اللي قالته ..
مشعل تلقائيا ابتسم  .. بعدها ضحك وقام جلس جنب أمه : ههه هه يمــه .. ههه  يعني بتعلقين أخواني لمن أنا أتزوج ههههه .. خلي الولد يكمل نص دينه .. هه ماعليك مني ههه ..
أم مشعل : شف هالولد .. أحر ماعندي ابرد ماعنده ..
مشعل يحاول يمسك ضحكته : ههه .. أحم .. يمه .. أحــم .. أنا قلت لك إذا لقيت اللي تناسبني راح تعرفين قبلها .. وهذي بوسه على الراس حق أغلى الناس ..
ام مشعل حز بنفسها أنه ماتزوج لحد الحين : بعد عني بعـد .. أدري تبغى تلعب علي بكم كلمة .. بس هذا كلمتي ولا راح أثنيها .. إذا تزوجت أنت يامشعل .. أخلي رامي يفكر يخطب ..
مشعل ابتسم نص ابتسامة وقام يحك شعره بيده اليسرى : عااد يمـه تخيلي أن اللي يبغيها رامي .. تنخطب وتوافق .. ذيك الساعة بيزعل ولا راح يتزوج صدق ..
رامي كان يناظر أمه على أمل أنها تسمع كلام مشعل ..
أم مشعل سفهته وفتحت الكتاب ورجعت تقرا ولا ردت عليه ..
مشعل حاول يمين شمال يكلم أمه بس هي ماعطته وجه أبداً .. لمن طفش : أم شعووول .. يرضيك أنا ولدك البكر كذا تسفهيني ..
أم مشعل اللي يشوفها يعرف على طول أنها مندمجة بالقراءة ولامعطيته وجه ..

مشعل ناظر سمر وسامي ورامي وهو يفكر فجأة ابتسم ابتسامة خفيفة وغمز لأخوانه .. ورمى نفسه على الكنب ومدد يدينه على ورى الكنب .. ورجع راسه لورى وهو يناظر السقف .. وقال بهدوء وطفش : خلاص شكلي بتزوج .. (وناظر أمه بأطرف عينه) ..
أم مشعل مسترسلة بالقراءة ولا كأنها سمعت شي ..
مشعل رجع يناظر السقف وتنهد وقام يكلم نفسه بصوت مسموع : آآآآآه .. شكلي بخلي أمي تدور لي ..
أم مشعل على طول سكرت الكتاب ولفت على ولدها : خلاص أنا عيني على وحدة من زمان ..
مشعل على وضعيته بس رفع راسه وابتسم بمكر : هههه يعني يوم أكلمك ماتعطيني وجه .. بس حق سالفة الزواج جاهزة ..
أم مشعل عرفت ان مشعل كان يلعب عليها : مشعــل ..
مشعل يستعبط : لبــيه ..
أم مشعل : خلاص أنا اليوم راح أخطبها لك .. وأنا متأكدة أنها تناسبك ..
مشعل بفضول : إذا اليوم بتخطبينها يعني هي من عايلتنا ؟؟ ..
أم مشعل ابتسمت له لأنه أخيرا سأل : وتعرفها ..
سمر بهاللحظة انقزت جنب أمها من الجهة الثانية لأن مشعل جالس على يمينها : من هـي ؟؟ ..
سامي قرب من أمه وجلس على الطاولة اللي قبالها : إيه من هي اللي بتعطينها للشايب ( يقصد مشعل ) ..
مشعل ناظره بأطرف عينه وهو شبه مبتسم ولا رد ..
أم مشعل : بعد ما أخطبها راح تعرفونها ..
الكل ماعدا رامي : لاااااا ..
مشعل : يمـه مايصير .. قولي لي شنو أسمها عشان اعرف إذا تعجبني ماتعجبني .. تناسبني ماتناسبني ..
أم مشعل : يعني تشكك بذوقي .. بقولك بس هاااا .. إذا عرفت اسمها الحين أتصل على أهلها عشان نحدد موعد بكرة نجي عندهم وأكلمهم بالموضوع ..
سمر وسامي باستغراب : ليه بكرة ؟؟ ..
مشعل توهق مع أمه أهو أساساً مايبغى يتزوج بس يمزح معاها وهي صدقت : يوه يمـه .. ليه كل شي سريع سريـع .. وأنا بس سألتك عن اسمها ولا قلت أبغيها ولا لأ ..
أم مشعل : أولا عشان البنت ماتروح من يدينا .. ثانيا عشان ماتقدر تتهرب وتقول ما أبيها وما أدري إيش من خرابيطك ..
مشعل قام يحك راسه يحاول يطلع له مخرج من هالورطة : يعني أفهم إني مغصوب ؟؟ .. يمـه أخاف ماتناسبني وتوهقين بنت الناس معاي ..
أم مشعل : لا مو مغصوب بس أنت بصراحة مصختها ..
مشعل قام يفكر وقرر أنه يسأل أمه عن اسمها عشان يعرف إذا ما تناسبه يقنع أمه بطريقته : طيب قولي لي اسمها وبكرة روحي عند أهلها ..
أم مشعل ابتمست : دانيا بنت عمك بو احمد ..
مشعل ناظر امه وهو معقد حواجبه : دانيا ؟؟ ..
سمر ابتسمت : الله تصدقين يمه أحسها تناسبه ..
سامي بمزح : هااا شراي الشايب ؟؟ ..
مشعل مو مع سامي يفكر بدانيا هل تناسبه أو لا : أهآآ .. بس مو كأنها صغيرة علي ..
أم مشعل : يووه شنو صغيرة يا مشعل أنت 29 وهي 22 بينكم سبع سنوات تقريبا عادي ..
مشعل حط يدينه على راسه يفكر وبنفسه "" ساميوه يقول شايب .. بس أنا مافيني شيب .. بس أنا صحيح بدخل الثلاثين ولاتزوجت .. ولازم أفرح امي .. لازم أتنازل شوي عن أفكاري الصعبة  "" وتنهد : خلاص يمه اللي تشوفينه ..
أم مشعل يقال صار عندها عيد قام تزغرط ذيك الزغروطة : كلللللللللللللللللللللللللللللللللللللللللللللللوووووووووووووووووووش ...
مشعل وسامي وسمر ورامي ناظروا أمهم مستغربين بعدها ضحكوا : ههههههههههههه ..
مشعل : هههههههههه يمه لهالدرجة تبغين الفكة مني ..
أم مشعل الفرحة مو سايعتها والإبتسامة من الإذن للأذن : والله ماصدق أن هاليوم جا ..
سمر : وهذا أنتوا ماكلمتوا أهلها ..
سامي يتصنع الغيرة : أجل أنا إذا خطبت غصب عنكم بتسون لي أكثر من مشيعل ..
أم مشعل : توك صغير ..
رامي أخيرا تكلم : وهذا مشعلوووه وافتكينا منه .. وأنا يعني متى ؟ ..
أم مشعل : إذا ملك أخوك راح نكلم أهل اللي تبغيها .. بس الحين مافيه ..
رامي ضرب رجله بالأرض : يووه يمه شنو يصبغني ( يصبرني ) لذاك الوقت ..
ام مشعل : كل تأخيره فيها خيره .. ( وقامت لغرفتها) ..

&&&&&&&&&&&&&&&&&&&&&&&&&&

في بيت عبدالرحمن ( بويوسف )  ..

يوسف جالس على طاولة المطبخ  وعكازته جنبه ومتكتف قبال أمه ويناظرها تسوي حلويات وكيك : يمـه لاتعبين نفسك .. خليني أتصل على المخبز يجيبون كل شي جاهز ..
أم يوسف تحط الكيكة في الثلاجة بعد مازينتها : لا خلاص مابقى شي .. وأنت روح أرتاح في الصالة ..
يوسف مسك عكازته يلعب فيها وبمزح : يمه شفيك .. كل دقيقة روح أرتاح روح أرتاح .. شايفتني عجوز .. قولي طردة ماتبغيني ..
ام يوسف ابتسمت له : لا مو طردة بس شنو تسوي هنا ..
يوسف نزل بخفة من الطاولة مع أن رجله للحين فيها جبس .. وراح لجهة البسكوت اللي أمه سوته وأخذ له وحدة وأكلها : شغلتي والله هنا أني أذوق اللي تسويه أم يوسف وأعطيها رايي ..
أم يوسف شالت الصحن من قدام يوسف لأنها تدري أنه راح يقضي عليه : هههه لو ظليت دقيقة وحدة هنا راح تخلصه .. يلا روح عند أخوك تركي ..
يوسف : تريييك مالت عليه جالس على التلفزيون .. لو عندي أخت .. كان جلست معاها .. وساعدتك الحين ..
أم يوسف ابتسمت لتفكير ولدها ..
يوسف وكأنه قرر يطلع من المطبخ .. وقبل لا يطلع : جد يمـه ليه مسوين عزيمة عندنا .. لاتقولين عشاني نجيت من الغرق .. تراه سبب سخيف مع أحترامي ..
أم يوسف : إممم عادي .. حرام نسوي عزيمة في بيتنا ؟؟ .. مافيها شي ..
يوسف وهو يمشي بهدوء بالعكازة : طيب إذا بغيتي شي أنا بغرفتي على جهازي .. مو تتصلين على أبوي ..
أم يوسف ببتسامة : إنشالله ..

&&&&&&&&&&&&&&&&&&

على الساعة ثمان الليل الكل تجمع بيت بو يوسف ..

وبما أن عايلة بويوسف صغيرة مو كبيرة فـفلتهم مو كبيرة بالمرة متوسطة الحجم .. الرجاجيل جلسوا بالمقلط .. والحريم بالصالة .. والبنات والشباب بالصالة الثانية المفتوحة على صالة الحريم ..

ريان : يعني متى زواجك .. ؟؟
احمد : بعد اسبوع بإذن ربي ..
سامي ببتسامة صفرا : الله يتمم عليك ..
أحمد ابتسم : تسلم ..
ملاك : اقول مو كأنه ناقص أحد ؟؟ ..
فارس : تقصدين رائد وطلال ..
ملاك : إيـه ..
فيصل يناظر ساعته : بعد عشر دقايق تنتهي مناوبتهم ..
سارة : أجل انت مناوبتك متى ؟؟ ..
فيصل : من الساعة وحدة للصبح ..
دانيا : واعليا وعليك يا أخوي .. الطب ومايسوي .. وأنت متى مناوبتك ؟؟ ( تقصد مشعل ) ..
مشعل ناظرها بنظرات لها معنى : من الصبح للظهر دوام عادي ..
يوسف حط رجل على رجل بشوي شوي عشان رجله لاتألمه : أجل يبغالي أدخل طب النفسي مثلك أريح عمري .. ما ابغى أتجرجر بالمستشفيات في نص الليل ..
رامي : بتدخل طب ..
يوسف : أكييد .. بعد الجهاد والحرووب في علمي مستحيل ما أدخل طب ..
رهف : وأنتوا طب ؟ .. ( تقصد سامي و فارس ) ..
فارس وسامي : إنشالله ..

وجلسوا يسالفون ربع ساعة ..

رامي دق أخوه مشعل بالخفيف وهمس له : وجع قزيت البنت قز .. غض البصغ (البصر) ..
مشعل نزل عينه عن دانيا كان يحاول يدرس كل حركة تسويها وتعابير وجهها .. ابتسم على كلام أخوه ..

مسك : مو كأن خالي رائد وطلال تأخروا......

ما أمداها تخلص كلمتها إلا طلال ورائد دخل وهم يتنحنحون بصوت عالي ..

طلال ورائد : أحـــم أحم يااااولد طررييييق ..
الكل : تفضلوا ..
طلال ورائد بنفس الوقت : الدكاترة وصلوووا ..
الكل : ههههههههه ..

وجلسوا جهة صالة الشباب والبنات ..

مشاري : بل بل بل .. ( ولف على مسك الي قباله ) لو طاريه المليون مو احسن ..
طلال ورائد على طول طلال بعد سمر عن يمين مسك ورائد بعد سارة عن يسارها وخلو مسك بينهم : يابعد حيي والله ..

فيصل : غريبة تأخرتوا شوي ؟؟ ..
رائد يحرك شعره : آآآآهـ بس كانت عندنا عملية وتأخرنا فيها شوي ..
دانة بمزح : وعسا ماذبحتوا المريض ..
طلال ابتسم : ههه  لا فال الله ولا فالك .. الحمدلله نجحت العملية ..
تركي : ترا مو بس أنتوا اللي عندكم شهادات من أمريكا .. والله مو بس أنتوا الدكاترة في البلد ..
أحمد : صدقت بهاذي ذبحونا دكاترة ودكاترة ..
رائد تنهد : على بالكم هالشهادت جات من هنا والطاير ..
طلال : هذي تعب سنين .. هذي شقا عمر ..
رائد : هذي اللي خلتني أبكي بسبب صعوبتها .. وبعدتنا عن أهلنا ..
طلال : صدقت أهم مو حاسين بهالشي إلا لمن يجربون الغربة سبع سنوات بعدين خلهم يتكلمون ..
تركي : بــس بس بس الله لايقوله بس أني أتغرب .. بدرس هنا عسكررية وبفك عمري ..
الكل تخيل تركي عسكري انفجروا ضحك : ههههههههههههه ..
مسك : ربى انتي الحين بأي شهر ؟؟ ..
ربى بهدوء وابتسامة صافيه : الثامن ..
مسك : ربي يسهل عليك ..
روان : يؤ بالثامن مو مبين عليك كأنك الخامس أو السادس ..
دانة : ماعرفتوا جنس البيبي ؟ ..
فيصل : لا مانبغى نعرف ..
أحمد : ليـه ؟؟ ..
ملاك تقلد على فيصل : نبغاها سبرااايز ..
الكل : هههههههه ..
ريان : إذا جا ولد شنو بتسمونه ؟؟ ..
ربى : إنشالله عبدالله ..
مشاري : وإذا بنت ؟؟ ..
دانيا تدخلت وبغرور اصطناعي : أكيييييد مايبغى لها دانيـا ..
مشعل : وااثقة ..
دانيا : ويحق لي ..
الكل : ههههههههههه ..
سارة ورهف : مصدقة عمرها ..
فيصل : ههه لا شنو تبغين بنتي تتعقد بنسميها الهنوف ..
دانيا : قطييعة الهنوف .. من يحصل له أصلا الشرف أنه يسمي ورعانه علي ..
ياسر يقاله بيسولف : أقول مشاري متى تتزوج ؟ ..
مشاري ناظر ياسر بعدها ناظر مسك بأطرف عينه : والله لمن المدام تحدد الموعد ..
رائد بصوت الكل سمعه : مسك شرايك آخذه وآخليه لتجارب التشريح ..
الكل : ههههههه ..
سمر لروان بهمس : روان قومي معي لدورة المياه (وأنتوا بكرامه) ..
روان بنذاله وهي مبتسمة : قولي لسارة ..
سمر لسارة : سارة قومي معاي لدورة المياه .. (ويوم حست أن سارة راح ترفض قالت برجى) .. بلييييز ..
سارة : طيب طيب ..

وقاموا ثنتينهم ..

تركي : ويـن ؟؟ ..
سارة : بلا لقافة ..
سمر : ساارة  .. ( ولفت عن تركي وهي تبتسم ) بس تدليني دورة المياه ..
تركي ناظر سارة وهو يرفع حواجبه يغايظها : أهآآ ..

راحوا لجهة دورة المياه .. دخلت سمر وسارة واقفة جنب الباب ماسكة عباية سمر  وتناظر نفسها بمراية المغاسل اللي جنبها ..

فجأة جا سامي يركض وهو حاط يده على فمه و انحنى جهة أقرب مغسلة واستفرغ وهو يكح ..

سارة استغربت من حاله كان من دقايق مافيه شي .. بس انقرفت يوم شافته يستفرغ فلفت وجهها وهي مغمضه ..
سامي وقف استفراغ وفتح ماي المغسلة وتمضمض وغسل وجهه  وهو متكي بالمغسلة يحاول يصلب طوله و منزل راسه يكح بقوة وعيونه دمعت .. قام يتكلم بصعوبة وبصوت مبحووح ويناظر سارة بعيونه العسلية الناعسة : كــح كح .. سس سااررة .. كح ..
سارة لفت وجهها لجهته وهي تفتح عيونها ببطئ وخايفة من حالته : شفيك ؟؟ ..
سامي يحاول يفك أزرار قميصه الفوقيه بصعوبة بيده اليسرى ويده اليمنى متكي فيها بالمغسلة : كح ممششعـل كــح كح كح .. نن نـاديــه كــح .. (وكتم صرخته اللي كانت بتفلت منه وهو على وشك البكاء) آآآآآآهـ .. كــح كح ..

وسالت دمعته على خدينه وهو يرجف وبسرعة لف ظهره لسارة مايبغى تشوفه بهالحالة .. بس سارة  مافاتها دمعته ماستحملت أول مرة تشوفه يبكي .. رمت عباية سمر .. وقربت منه بهدوء .. بعدها رفعت راسها بتروح تنادي مشعل .. شافت مشعل واقف يناظر سامي بخوف ممزوج بروعة ..

مشعل راح عند سامي ومسكه وقام يهزه بخوف : سااامي ساااااامي .. أنت معاااي ساااميووه و وجع رد علي ..
سامي رفع يده لحلقه وهو يتنفس بصعوبة وهو يبكي بصمت .. ومشعل فهم عليه وقام يدور بجيوب سامي بتوتر : ويييين ذلف......

ولقى مشعل البخاخ وحطه في فم سامي الي يبكي ويده على بطنه ..

طلعت سمر من دورة المياه (وأنتوا بكرامة) .. وانفجعت بشكل أخوها سامي وشكل مشعل الخايف عليه حطت يدها على قلبها .. سارة اللي كانت تراقب بصمت شالت العباية وعطتها سمر وهي مازالت مصدومة من بكاء سامي : ألبسي يمكن يجي أحد ..
لبست سمر عبايتها باهمال وجلست جنب سامي ومسكت يده وخايفة : سامي شفييك ..

سامي مارد عليها بس سكر عيونه يحاول يمسك دموعه مايبغى أحد أكثر يشوفهم .. وضغط على يد سمر بقوة يمكن يخف الألم اللي يحس فيه شوي لدرجة أن سمر حست أن يدها راح تنكسر بس ماقالت شي .. بعد دقايق رجع تنفس سامي للطبيعي بس لازال يتلوى من الألم ..
مشعل بشك : سامي شفيك ..
سامي مسك بطنه مو قادر يتحمل حاس ان بطنه يتقطع قطعة قطعة .. و وقف مرة ثانية واستفرغ ..
مشعل : بطنك .. شنو ماكل ؟؟ ..
سامي يتكلم بصعوبة : ووولا ششـي ..
مشعل : ساامي لاتكذب .. وجهك أصفر .. شنو أكلت أمس واليوم ..
سامي غسل وجهه مرة ثانية : مما أكلت ششي .. بب بس أكلت جهر اللومي (بودرة بيضا لونها أبيض حامضة عرفتوها ^^" هع ) ..
مشعل صطره كف على وجهه وهزه بقوة من كثر خوفه عليه : انت حمااار .. ماتفهم .. من أمس ماكلت شي واليوم نفس الشي .. ولا بعد تاكل شي حامض تبغى تجيك قرحة المعدة أنت .. وأنا أقول ليه وجهك شاحب .. الحين الحين تاكل ولا راح يغمى عليك .. سارة
سارة فهمت وتحركت : طييب ثواني ..
سامي اللي كان على الأرض يتنفس بسرعة وماسك بطنه بيده اليمين ويده اليسار على خده .. حس بمشعل وهو يجلس جنبه ويناظره بنظرات حنية .. بهدوء قال سامي وهو يحس بتأنيب الضمير : أأ .. أسسـف ..
مشعل حط يدينه على جبهته وحركهم لمن رجع بعض خصلات شعره لورى و وصلت يدينه ورى رقبته وهو يتنهد بعدها نزلهم لعيونه مرة ثانية وكأنه يفكر : لاتتأسف ..

بسرعة البرق راحت سارة المطبخ وجابت فطيرتين وعلبة عصير .. مدتهم لمشعل وهي تلهث : خذ ..
مشعل أخذهم ومد فطيرة لسامي وفتح العصير له : أكل والحين ..
سامي متضايق ومعدته تألمه ويناظر الأرض : ططيب بس هنـا مم.. ما أبغى أطلع عششان أمي...
مشعل فهم على سامي أنه مايبغى أمه تحاتيه : أنا بجلس معاك لمن تخلص ..

وبدا سامي ياكل ومشعل جالس جنبه على الأرض ..

سارة حست على دمها .. ومسكت سمر : قومي نرجع ..
سمر : بس...
سامي بلهجة أمر وهو يناظرها بعيونها : ارجعي ..

سمر تركت يده وقامت بهدوء وراحت مع سارة للصالة ..

مشعل يناظر أخوه سامي ويفكر بنفسه "" سامي ورامي هالأثنين بيجننوني .. واحد بيذبح نفسه بالتدخين وحزنه على أبوي .. والثاني مهمل مرضه اللي ممكن يقتله بأي لحظة تساهل فيه والسبب لأن أبوي راح .. آآآآآهـ لو أنك يا يبا موجود كان عرفت تتصرف معاهم وماكان حالهم كذا .. ما أقول إلا الله يرحمك ..  "" ..

&&&&&&&&&&

أول مارجعوا سمر وسارة .. الكل قام يناظرهم وعلى وجيهم علامات الأسئلة ..

رامي ناظر سمر وبحذر : سمغ (سمر) .. سامي فيه شي ؟؟ ..
سمر عيونها تتنقل بين الكل .. وماردت على رامي ..
فيصل : سمر أخوك فيه شي ؟؟ لأن مشعل راح له ولا جى للحين ؟؟ ..
سارة ترقع : شفيكم كذا .. مافيه شي ..
رامي وقف : أنا أقوم أشوفه....
إلا يقاطعه مشعل الي توه دخل ومعاه سامي : لي كلام وياك بالبيت .. ( ويلف على رامي ) .. هذا هو شوفه .. مافيه شي بس شكل معدته قالبة عليه شوي ..

بعد فترة مو طويلة .. طلع مشعل مدة خمس دقايق ورجع ومعاه جاو الرجاجيل ماسكين أوراق معاهم للصالة وتجمعوا كلهم .. والبنات والشباب على روسهم علامة استفهام ..!

بوفارس تكلم : طبعا كلكم عارفين أن أحنا اليوم متجمعين في بيت أخوي عبدالرحمن بويوسف عشان يوسف أنه نجى من البلا اللي كان راح ياخذه ..
يوسف نفخ ريشه ورفع يدينه بطريقه استهباليه : شكرا شكرا شكرا أخجلتم تواضعي .. لاداعي للتصفيق شكرا شكرا ..
الكل : هههههههههههههههههههه ..
بويوسف : ههه اهجد ياولد .. وهالتجمع له سبب ثاني ..
الكل لف على يوسف يضحكون عليه : وييييييووو فشلوووووه فشلووووه ..
يوسف تفشل شوي : ههههههه .. الله يصلحك يبه فشلتني خخ ..
بومشاري يسأل الشباب والبنات : فيه شي ماتعرفونه ونسيتوه من فترة والغريبة أن ما حد منكم سأل عنه ..
روان  وسارة طق فيهم عرق اللقافة : شنو ؟؟ ..
رهف تفكر : إممم مافيه شي ..
دانيا نفس الشي تفكر : صحيح مافيه شي ..
ملاك : طيب قربوا لنا ..
دانة : ليه هو أنتي في اختبار ..
سمر ومسك : عمي شنو ؟؟
مشعل ابتسم : يوه معقولة ماعرفتوا ..
الشباب كلهم ساكتين ويناظرون الرجاجيل ومشعل ولا قالوا شي ..
بو أحمد رفع جريدة كان ماسكها : نتايج الإمتحانات ..

هنا الكل قاموا يناظرون بعض توهم يذكرون أنهم ما استلموا نتايجهم لأنهم كانوا مسافرين .. وكل واحد قام يناظر الثاني بنتظرات توتر وقلق ..

بو أحمد باستفسار : هاا نبتدي بالأولاد ولا البنات ..
البنات بسرعة : لالالالا الشباااب أول أول ..
الشباب قاموا يصارخون : لالالالا البنااات أول .. الليدي فيرست ..
بو مشاري رفع أوراق في يده : خلاص أنا ببتدي ..
البنات عيونهم تعلقت في بومشاري ..
بو مشاري يناظر الأوراق في يده : روان ..
روان فز قلبها : إيــوا ..
بومشاري ابتسم : مبرووك ممتاز 86% ..
روان انقزت وحضنت أبوها : صحيح .. اشووف أشووف ..
بومشاري عطاها شهادتها : خذي ..
روان خذت شهادتها ورجعت جلست وهي مبققة عيونها بالشهادة والبنات التموا عليها ..
روان لأمها : شفتي يمه أنا اذاكر .. أبغى الحلاوة منك ..
أم مشاري تبتسم : إنشالله ..
بس بومشاري قاطعهم : رهــف ..
رهف حطت يدها على قلبها : لبيــه ..
بومشاري يناظر الدرجات حقينها : 88% ألف مبروووك ممتاز ..
رهف انقزت وراحت عند ابوها وسلمت عليه وباسته على خده بفرح : الله يبارك فيك ..
أم مشاري : ألف مبروك ياراهف تستاهلين ..
رهف باست راس أمها : تسلمين ..
بومشاري ابتسم ولف على بوفيصل : خذ شهادة بنتك ..
بوفيصل أخذ شهادة ملاك وابتسم  وهو يناظر ملاك : هااه ملووك تبغين تشوفين شهادتك ..
ملاك تناظر أبوها بخوف : قول ..
بوفيصل يلعب بأعصاب بنته : لالا يا ملاك شنو هذي الدرجاات (ويعقد حواجبه) ملاك شنو هذي ؟؟ ..
ملاك طاح قلبها حطت يدها على قلبها : كم خذت ؟ ..
فيصل يخوف ملاك : أكيييد درجات نازلة انا أعرفك ماتذاكرين ..
ريان يكمل عليها : صدقت كم مرة اشوفها تلعب قيم بوي في أيام الإختبارات ..
هنا ملاك شوي وتصيح : يبـه ..
بوفيصل : خذتي ... خذتي ... نسبتك هي .. إممم ..
أم فيصل : هههه لاتلعب في أعصاب البنت ..
ملاك أعصابها شوي محروقة عليها خخ .. قامت وراحت عند أبوها : يبــه قول لاتلعب فيني ..
بوفيصل معقد حواجبه : 87% ..
ملاك تناظر أبوها لفترة لمن استوعبت قامت تصارخ وحظنت أبوها : وااااااااا .. حرقت اعصابي .. عاد أنا أبغي هدية على هالنسبة ..
بوفيصل يضحك : ههههه لاتستعجلين ..
بومشاري يعطي مشعل شهادة سمر : خذ ..
مشعل اخذ شهادة سمر وهو يبتسم : سمر ..
سمر قلبها يدق ولا دق الطبول : هلا ..
مشعل يأشر على خده : اول تعالي عطيني بوسة واقولك ..
الكل : ههههههههههههه ..
سمر قام وهي تضحك : وهذي بوسه يلا قول ..
مشعل : 97% مبرووك ..
سمر راحت على طول لرامي اللي فتح ذراعينه لها ..
رامي مبتسم : ألأف مبغوك (مبروك) تستاهلينا والله ..
سمر مو سايعتها الفرحة : تسلم ( ولفت على أمها اللي نفس الشي فتحت ذراعينها لها ) .. شرايك يمـه ..
أم مشعل : كفو ياسمر الله يوفقك ..
سامي بمزح دق أكته بكوعه بالخفيف بعد ماخف ألم بطنه بعد ما أكل : أقول سمور بس درينا أنك خذتي نسبة عالية .. اهجدي ..
سمر ابتسم لأخوها ..
طلال يحضن سمر : ماعليك منها لاتخرب عليها .. بنت أخوي والنعم فيها ترفع الراس ..
روان ورهف وملاك بصوت وآآحد : وأحنااااا ..
طلال يحرك حواجبه : أقول هي أعلى نسبة فيكم تستاهلها وأكثر بعد ..
رائد يناظر سارة ومسك ودانيا ودانة : بعد من بقى من البنات هاا ..
بومشاري أعطى أخوه بوفارس شهادات سارة ومسك : استلم ..
بوفارس : تسلم .. ها مسك ولا سارة .. من أول ..
مسك وسارة كل وحدة تأشر على الثانية بنفس الوقت : هـي .. لالا أنتي .. خلاص ..
الكل ضحك على أشكالهم : هههههههه ..
بوفارس : سارة ..
سارة ناظرة ابوها : عطني إياها من الأخير ..
بوفارس ابتسم على استعجال بنته : 89% مبرووك ..
سارة صرخة ذيك الصرخة اللي خلت الكل يسد أذانه خخ .. وراحت لأبوها وسحبت منه الشهادة مو مصدقة : أشووف أشووف واااااو .. روانوووه شوفي شوفي ..
رائد قام وشاف شهادة سارة وضربها على ظهرها بفخر : ألف مبرووك تقر عينك فيها ..
سارة وقفت عند الكنبة وتهاوت عليها وهي حاطة يدها على قلبها : وقسم ولا الولادة ..
الكل : هههههههههه ..
بوفارس : مسك تتوقعين كم ..؟
مسك تفكر بثقة : إمم يمكن سبعة وتسعين أو سته وتسعين ..
بوفارس : لا 98% ألف مليون مبروك ..
مسك استانست وخذت شهادتها بعد ما باست راس أبوها وسلمت على أمها .. الكل فرح عشان مسك وباركو لها ..
طلال هنا نقز وطبطب على ظهرها : ماهي بغريبة طالعة علي ..
رائد نقز هو الثاني ومسك يد مسك : من يقول .. أصلا هي طالعة علي ..
طلال تخصر : من يقول .. ؟؟
رائد : أنا أقول ..
طلال : لااا ..
رائد ينعم صوته مثل البنات : إيييه ..
طلال : انقلع طالعة علي ..
رائد : انت الي ضف هي طالعة على خالها جميل العرب رائد ..
طلال : يالواثق ..
مشاري هنا وقفهم : بس بس .. لا أنت ولا هو .. طالعة علي خلاص ..
طلال ورائد لفوا عليه بنفس الوقت : اسكــت ..
الكل : ههههههههههههههه ..
بو احمد : وطبعا بناتي دانة ودانيا انجحوا بنسبة حلوة ..
الكل بارك لهم ..
بوفيصل : والشباب نفس الشي اللي بالجامعة انجحوا ..
بوفارس : بــس ..
الكل لف على بوفارس ..
بوفارس : بس فيه خمس أشخاص شهاداتهم ماقلناها ..
بويوسف : تركي 79% إنشالله المرة الجاية أحسن ..
تركي ولا هامه : إنشالله يبـه ..
بوأحمد : ياسر ..
ياسر ابتسم : هلا يبــه ..
بو أحمد : 79% مثل تركي إنشالله نسبة احسن في السنة الجاية ..
ياسر معتبر هالنسبة حلوة بالمرة بالنسبة له و شاق الضحكة : إنشالله ..
ريان لف يوسف وفارس وسامي : باقي الثلاثي المرح .. نسبة العمر اللي تحدد مستقبلهم ..
الكل لف عليهم ..
بوفارس رفع الجريدة اللي كان ماسكها : هذي يبغالها الجريدة .. من يبغى اول ..
أحمد : أنا أقول فارس ..
مشاري : خلنا نشوف حقت سامي ..
فيصل : لالا يوسف ..
مشعل : أنا أقول نشوف حقت فارس ..
دانيا : ليه مانشوف حقت سامي بالأول ..
روان : لا حقت يوسفوه أول ..
سارة : لالا بس فارس اخوي اول ..
وجلسوا يتناقشون من يقولون نسبته أول ..
يوسف علا صوته وقطع عليهم : أحنا على أعصابنا وأنتوا تتناقشون من الأول .. أقول بلا خوف بلا هم قولوا نسبتي أنا أول ..
بوفارس ناظر بويوسف وهو يبتسم : خلاص خذ قول نسبة ولدك ..

بويوسف أخذ الجريدة وظل يقرا فيها يسوي نفسه يدور اسم يوسف مع أنهم حاطين دوائر بالأحمر على اسم فارس ويوسف وسامي .. بس هو يبغى يلعب بأعصابه ..

بعد دقيقتين تقريبا مل يوسف : يووه يبا كل ذا تدور أسمي ..
بويوسف ابتسم وسوا نفسه لقى الأسم : بس بس لقيته ..
يوسف ماسك عكازته : يبـه من الأخر لو سمحت ..
بويوسف : يعني لازم تعرفها ..
يوسف رص بيده على العكازة : يبـــه ..
بويوسف ابتسم لولده : مبروك يالدكتور ..
يوسف يناظر أبوه فرحان مو مصدق .. بويوسف يكمل : 98% ألف مبروك ..
الكل قام يصارخ ويهني يوسف اللي مو سايعته الفرحة ..
فارس ببتسامه : والله أنك مو هين يا يوسفوه .. 98% والله خطيير ..
تركي متكتف : على بالك هالمذاكرة اللي قطع عمره فيها تمر كذا ..
يوسف الضحكة من الأذن للأذن ويناظر الشهادة : تسلم .. عقبالكم ..
ملاك ورهف : مبرووك يالدافووور مبروووك ..
روان : صدقتوا ماتوقعته دافور كذا ..
سارة : إيوا مع أنهم دايم يغيبون ..
يوسف بفخر : لازم نستدفر شويتين على نهاية الدراسة عشان المستقبل .. يمــه شرايك ؟؟ ..
أم يوسف : الله يوفقك يايمـه في دنيتك وآخرتك ..
يوسف ابتسم لأمه وباسها على راسها ..
بوفارس لمشعل : شرايك الحين فارس ولا سامي ..
مشعل ابتسم : فارس وبعده سامي .. ولا على كيفك ..
بوفارس يناظر الجريدة : ها فارس تبغى تعرف نتيجتك ولا ؟؟ ..
فارس تخصر وعلى وجهه شبح ابتسامة : يعني شرايك ..
بوفارس بمزح : رايي أنك ماتبغاها ..
فارس راح عند ابوه وحاول أنه يسحب الجريدة وابتسم : يبــه يلا عطني أشوف ..
بوفارس : أول تتوقع كم ؟؟..
فارس ناظر الكل : إممم يمكن 95% ؟؟ ..
بوفارس : أهآآ وشرايك لو أقول لك 98% ؟؟ ..
فارس فتح عيونه الرمادية على وسعها وهو يناظر أبوه وهو مومصدق : أحللللف ..
بوفارس : ههههه لا صدق ..إ
فارس ضرب كفه بكف يوسف وهو يتضحك : هههه نفس نسبتك هههههه .. فلللله ..
يوسف : ههههه ألف مبروووك ..
رامي : مبغوووك مبغوووك (مبروك مبروك) .. شكل نص العايلة يادكاتغة(دكاترة) أو إداغة (إدارة)  اعمال ..
الكل : هههههه ..
دانة : ها طب ؟؟ ..
فارس : أفكوورس ..
رائد : هاا أبو الفرس أشوفك تمشي على خطاي طب .
طلال : تدري يا رائد ..
رائد : شنو ؟؟ ..
طلال : توني ادري ان الشباب قاموا يقلدون علينا في كل شي ندخله يدخلونه ..
رائد : يووه شنو نسوي بأعمارنا ..
الكل : هههههههههههه ..
والكل بارك لفارس وفرح له من قلب ..
سمر متحمسة : باقي سامي ..
الكل التفت على سامي ..
سامي يناظرهم وعلى وجهه شبح ابتسامه : بسم الله شفيكم ..
الكل : ههههههههههه ..
مشعل : عمي ممكن الجريدة ..
بوفارس ابتسم واعطى مشعل الجريدة بعد ماشاف نسبة سامي : الله يحفظه لكم ..
مشعل ماسك الجريدة : ويحفظ لك أحبابك .. سامي تعال شوف نسبتك ..
تركي : ليه يشوفها قولها ..
مشعل بنذاله يحرك حواجبه : مافيـه ..
الكل باعتراض : لااااااااااااااااا ..
مشعل : هههه تعال ..
راح سامي و وقف جنب اخوه مشعل اللي ماسك الجريدة بحذر وطاويها عشان ماحد يحاول يشوف النسبة : هااا شرايك ..
سامي يناظر الجريدة بوجه بلا تعابير .. فجأة سجد لله شكر .. والكل استغرب من تصرفه ..
بعد ماقام سامي وهو شاق الضحكة : ههههه 99.80% ..
الكل فتح عيونه على أوسعهم وصرخوا صرخة هزت البيت .. وأول شخص بارك لسامي سمر اللي حضنته وهي مستانسة للأخر : ألف ترليوووون مبرووووووك ..
والتموا عليه كلهم اللي يبارك واللي يضحك ويمزح واللي واللي وووإلخ ..
سامي ناظر أمه اللي كانت مبتسمة وعيونها شبه مدمعه .. حرك سامي شفايفه بهمس وهو فاتح ذراعينه ويمشي ناحيته : يمـه تسعـة وتسعين فاصلة ثمانين بالمية ..
أم مشعل لمت ولدها وهي تدمع : مبرووك ياولدي هذا اللي تستاهله ..
سامي بعد عن أمه شوي وناظرها ومسح دمعتها : هههه طيب عاد لاتبكين ..
أم مشعل : ههه هذي دموع الفرح والله ..
سامي توه بيتكلم إلا يشوف يد تمتد من وراه لقدام وجهه وماسكة مفتاح وتحركه .. لف لورى شاف مشعل ماسك مفتاح ويهزه قدامه .. ناظر سامي المفتاح لفترة بعدين رفع عينه لأخوه يبغى يتأكد : سيارة ؟ ..
مشعل يحرك حواجبه : يعني تتوقع غيرها ..
سامي أخذ المفتاح يتأكد بعدها ضحك وهو يصرخ : هههههه شريتهاااااااا هههههه ..
مشعل حط يدينه بجيبه وهو يبتسم ورافع كتوفه : عااادي مو قلت لي أني دكتور أقدر  ههههههه ..
دانيا بمزح : مبروووك .. الحين لازم توديني تحليه بعد هالهدية الحلوة ..
سامي ابتسم : ههه أبشري ..
أسيل ماسكة بثوب ابوها بوفارس : بابا بابا ..
بوفارس نزل راسه لها : هلا بابا ..
أسيل تاشر على البنات : أبغى ولقة مثل ثارة ومثك و لوان والبنات ( أبغى ورقة مثل سارة ومسك و روان والبنات ) ..
مشعل سمعها لف عليها وانحنى لها ويقلد عليها : تبغين ولقة مثلهم ..
أسيل هزت راسها بـ إيه ..
مشعل نزل لمستواها وأشر لخده : أول بوسه ..
أسيل باسته على خده ..
مشعل ابتسم لها وفرش الجريدة على الأرض وقص لها صفحة منها ملونه : خذي هذي ورقة أكبر من اللي عندهم وأحلى ..
أسيل استانست وعيونها طايرة على الورقة ..
عمار  راح عند مشعل : وأنا وأنا ..
مشعل قص لعمار ورقه نفس أسيل : أول بوسه ..
عمار باس مشعل على خده ..
مشعل عطاه الورقة وضربه على ظهره بالخفيف : رجاال وابن رجاال ..
ملاك باستنكار : من ليكون عماروه أشك ..
الكل : هههههههههههه ..
عمار وقف قبال ملاك وتخصر : إلأ أنا رجااال ..
ملاك باستفزاز : لا مو رجاال ..
عمار انقهر وشوي بيصير : إلا رجاال ..
سيف يستخف دمه : ويييو أنت مو رجاال مثلي ..
سالم : أنت بزر ..
روان : العدال أنت وياه اللي شنباتكم واصلة لرجولكم عاد ..
الكل ضحك على سالم وسيف وتفشلوا ..
مشاري : والله أن الرجال عبيد أخوي شوفوه عاقل وهادئ ..
الكل لف على عبدالله اللي جالس على الكنب بهدوء ويناظرهم .. ابتسموا له ..
ملاك تقهر عمار : ماعندك شنب ولحية مثل بابا .. أنت مو رجال ..
عمار ضرب رجله بالأرض وصوته صار مايل للبكاء : إلا رجااااال رجااال ..
الكل : هههههههههه ..
بوفيصل : ههه ملاك عقلي عنه .. أنت رجال غصب عن الكل ..
عمار راح عند ابوه وناظر ملاك ومد لسانه لها ..
ملاك تتلفت يمين شمال : شوفوا أبن اللذين ..
الكل : هههههههههههه ..
أحمد : ماتبغى تطلع تشوفها ؟؟ .. (يقصد السيارة) ..
سامي تحرك بهدوء عشان يطلع برا التفت بيقول من يجي معاي ماشاف إلا كل الشباب والبنات واقفين وراه : ههههههههه ..
طلعوا الشباب والبنات يشوفون السيارة ويجربها سامي ..

أول ماطلعبوا من الصالة .. أهلهم كلهم ضحكوا عليهم ..
بوأحمد : ههه بعدهم صغار ..
بوفيصل : صدقت ما أدري متى بيكبرون ..
بوفارس : ولا شكلهم بيكبرون ..
بومشاري : ههه تفاءلوا بالخير تجدوه ..
بويوسف : والله أنهم يرفعون الراس بهالنسب ..
الكل :إي والله ..

من جهة الحريم ..

أم مشعل لأم أحمد : أقول يا أم أحمد ..
أم أحمد : تفضلي قولي ..
أم مشعل : والله بودنا بكرة نزوركم على العصر عندكم شغل ولا حاجة ؟؟ ..
أم أحمد ببتسامة : حياك ربي البيت بيتكم تعالي بأي وقت .. ماعدنا شي يشغلنا عنكم ..
ام مشعل : على خير إنشالله ..

&&&&&&&&&&

برا في الحديقة ..

بعد ماجرب سامي السيارة .. أعطى المفتاح للشباب يجربونها ..

مسك : الحين صارت يا فارس سيارتك قديمة ..
ملاك : الحين بنكنسل سيارتك من القائمة ونخلي سيارة سامي بدالها ..
رهف : لا حرام بس ماعليه كل شي جديد حلو ..
فارس ابتسم : عادي ..

عند سامي بعد ماطلع من السيارة .. كان شبه متضايق .. أولا بسبب ريحت السيارة الجديدة صايرة قوية وضايقته بالمرة وطلع منها عشان لاتجيه نوبه .. وثانيا .. فكر لو أن أبوه موجود شكثر كان راح يفرح له .. لو أن أبوه كان تغيرت أشياء كثيرة .. لو لو لو إلخ ..

كان يتمشى جنب البركة المكشوفة .. لان بيت بويوسف ماعندهم أطفال فسوو البركة مكشوفة .. حس شوي بالدوار وقام يترنح وتنفس صار سريع وكأنه بتجيه نوبه ربو .. مد يده يحاول يمسك أي أحد عشان يثبته ..
انتبه له ريان .. ركض بسرعة له ومسكه وهو يلهث :مسسكتك .. لالالالالا ..

طااااااااااااااااااااششششش ..

الكل لف على جهة البركة ..

طاحوا ريان وسامي اثنينهم بالماي لأن سامي كان على الحافة وريان ماسكه ويوم طاح سامي وحاول يمسكه ريان انسحب معاه للبركة ..

طلع ريان راسه من البركة .. وبعده سامي ..
ريان يساعد سامي : سلااامات ..
سامي يحاول يضبط تنفسه : بس طلعني ..

طلعوا من البركة .. ومشعل مد يده لأخوه سامي ورائد مد يده ريان وطلعوا من البركة ..
مشعل بقلق : قوم معاي المستشفى حالك مو عاجبني ..
سامي يرجع شعره المبلل لوراى بعد ماضبط تنفسه : لا بس لأن السيارة ريحتها الجديدة قوية ..
ريان يناظر ملابسه : مشاري شلت ثيابي حقين البحر اللي بشنطة سيارتك ..
مشاري : لا .. (ومد له مفتاح سيارته) .. خذ رح بدل ..
راح ريان ياخذ ملابسه ويبدل ..
يوسف متكي بالعكازة : وأنت رووح غرفتي فيه ملابس على السرير في كيس ألبسهم ..
سامي : بس...
يوسف رفع عكازته وتوازن شوي : انقلع بدل لا بهاذي على ظهرك ..
الكل : هههههه ..

راح سامي لغرفة يوسف وفتح الباب و ولع الأنوار وسكر الباب بهدوء .. ناظر الغرفة بنظرة سريعة .. وتوجه للدولاب وأخذ الملابس الجديدة ولبس .. بقى تي شيرته .. فصخه و وقف يفكر وهو يناظر التي شيرت اللي ماسكه بيلبسه .. "" ليه ؟؟ ليـه أنا كذا .. ليه ؟ .. أنا لازم أبتسم للحياة عشان تبتسم لي مو ارجع واقول لو أبوي و لو أبوي و لو أبوي .. لو أبوي هنا كان أكييد نصحني أكمل حياتي بدون حزن .. وإنشالله أرفع راس امي .. وأخلي الكل يقول هذا الدكتور سامي بن خالد ال....... لازم يكون اسمك فخر لي .. بس هالربـو .. أنا لازم ما أخوف مشعل بعد الحين .. وأريحه شوي اللي فيه مكفيه .."" وتنهد وابتسم  بهدوء ولبس التي شيرت .. وطلع نزل تحت ..
وجلسوا وتعشوا وفلووها ومزحوا والشباب رقصوا وأنواع التعليق عليهم .. والكل مستانس بشهادته .. بعدها كل عايلة رجعت لبيتهم ..

&&&&&&&&&

في اليوم الثاني ..
في بيت بو مشاري ..
الظهر ..

رهف لابسة عبيايتها : يلا مشاري عجل ..
مشاري ينزل من الدرج و حاط النظارة الشمسية على شعره : بس بس حرقتيني .. يلا .. ماراح تجي روان ؟؟ ..
رهف تطلع من باب الصالة : لا نايمة ..
مشاري : عبدالله تعال مع رهف بيت عمه أم فيصل تلعب مع سيف ..
عبدالله ماصدق على الله لانه طفشان في البيت على طول فز وطلع مع مشاري ..

في السيارة ..

ركب مشاري وركب عبدالله ورا .. ورهف قدام ..
رهف : ليه جبته ؟؟ ..
مشاري : خليه يلعب مع سيفوه مسكين جالس بروحه ..
رهف : طيب بس انا ماراح أطول .. باخذ بعض الصور من عند ملاك ..
مشاري يحرك السيارة : ماعليك منه أنا بمره بعدين ..
رهف : براحتك ..

وصلوا بيت بو فيصل ..

مشاري ينزل نظارته الشمسية على عيونه : أمرك بعد ساعة ؟؟ ..
رهف : أوكي .. يلا عبدالله ننزل ..

نزلت رهف وعبدالله ودقت الجرس وجاها صوت الشغالة بالإنترفون وفتحت لرهف عن بعد .. رهف أشرت لمشاري يمشي لأنهم فتحوا .. مشى مشاري .. ودخلت رهف بيت عمتها .. شافت عمار جالس بالمرجيحة المتوسطة الحجم ويتمرجح وخدوده مورد من الشمس ..
رهف لعمار : هلا عمور شفيك جالس تلعب بهالظهريات ..
عمار : عادي .. عبود ثيـف داخل يلعب بلاي ثتيشن يلا نروح نلعب معاه ..
عبدالله مسك يد عمار : يلا .. (وراحوا) ..
رهف ناظرت المرجيحة وجلست عليها بهدوء وتحركت فيها شوي ..
........ : تتذكرين ايام الطفولة ..
رهف لفت عليه .. وقامت وهي متفشلة لأن المرجيحة شكلها حقت الصغار : هلا ريان .. لا بس كذا ..
ريان : هلا بك .. تفضلي داخل ..
رهف تدخل : زاد فضلك .. هلااا ملووك ..
ملاك طبت على رهف : هلااااااااااع قومي معاي فوق ..
رهف : هاا جهزتي الصور اللي قلت لك عليهم ؟؟ ..
ملاك تصعد الدرج : إيوا ..

&&&&&&&&&

في بيت بو فارس ..

سمر جالسة مع مسك بالصالة يسالفون وداقينها سوالف ..

سمر : إلا غريبة سارة مو جالسة ؟؟ ..
مسك : لا ابشري ماتجلس الحين تجلس الليل عشان تسهر وهذا حالها .. حسافة عمي طلال ورائد عندهم مناوبة ولا كان خليناهم يمشونا على كيف كيفهم ..
سمر : ليه هم  بالذات ؟ .. نخلي سامي يطلعنا .. عادي ..
مسك : لا لأن الطلعة معاهم فلله تحسينها غير وسوالفهم غير والاماكن اللي يمشونك فيها تصير غير ..
سمر : بل بل حشى صارت ذي جدة غير ..
مسك : ههههه....

إلا يدق جوال مسك ..

مسك ناظرت الرقم وابتسمت ..
سمر ابتسمت : من ؟؟ لاتقولين مشاري ؟؟ ..
مسك قامت : ههه إيوا عن اذنك شوي ..
سمر : أذنك معاك .. ترا بستخدم جهازك ..
مسك تمشي : حلالك ..

بعد ماراحت مسك عن سمر .. أخذت سمر لابتوب مسك وفتحت إيميلها عشان تقرا الرسايل تضيع الوقت لمن ترجع مسك .. توها فتحت صفحة البريد عشان بتقرى الرسايل إلا ينزل فارس من فوق وهو يصفر ..
فارس انتبه لسمر : هلا ..
سمر : اهلين ..
فارس قرب من عند سمر : بليز ممكن الجهاز دقيقتين جهازي بالمصلح ..
سمر مدت اللابتوب له : طيب ..

أخذ فارس اللابتوب وجلس قبالها .. وتوه بيفتح بريده انتبه أن بريد سمر مفتوح .. جا بيسكره .. لفتت انتباهه رسالة في بريد سمر هزته هز .. في نفسه "" هذي الرسالة اللي توني رسلتها امس لسوسو .. اللي عرفتها من النت وتركتني لأنها عرفت ان اللي تسويه شي غلط مع أني أعاملها كأختي .. كيف وصلت الرسالة لسمر .. لحظة لحظة .. دنيا ردية دلعها سوسو .. وسمــر .. يعنـــي .. هي اللي أعرفها !!!! .. "" رفع عيونه الرمادية لسمر شافها تناظر اصابيعها .. ورجع يفكر وهو في قمة الاستغراب "" لالا لاتكون سمر .. أحس مو داخله عقلي .. صدق لقالوا الدنيا صغيرة .. "" .. ظل على هالوضع تقريبا خمس دقايق لمن جات مسك ..

مسك : سوري تأخرت عليك ..
سمر ببتسامة : لا عادي ..
فارس مد اللابتوب على الطاولة : خلاص خلصت .. أقول مسك ..
مسك : هلا ..
فارس يناظر اللابتوب : عندك إيميلي ؟..
مسك : إيوا ليه تسأل ؟؟ ..
فارس نقل نظراته لسمر بطريقة غريبة : لا أنا أقصد إيميل *********@********
سمر لفت بهدوء على فارس وهو يقول الإيميل .. شافته يناظرها بنظرات غريبة .. خافت .. وفي نفسها "" هذا الإيميل نفس الإيميل اللي كنت ضايفته .. يعني فارس اللي كان بالإيميل نفسه ولد عمي لالالالا يارب مو هو يارب مو هو بس نظراته وحركته هذي تثبت هالشي .. ياربيييي .. "" .. ويوم تأكدت أنه فارس .. التقت عيونهم مع بعض وتبادلوا النظرات .. وكأن نظراتهم كهرب ..
مسك : إيوا عندي ..
فارس ميل فكه الأسفل : أهآآ ..
سمر ارتبكت وقامت من الكنب : أأأ .. أأ مسك عن اذنك انا بقوم البيت ..
مسك وقفت : لييييييه ؟؟ ..
سمر تدور لها عذر ترقع فيه : أأ إمم .. عندي كم شغلة لازم اسويها يلا سلام ..
مسك بخيبة : أوكي باي ..
فارس قام : أنا رايح أجيب جهازي من المصلح .. باي ..
مسك حطت يدها على خدها إلا يرن جوالها : هلا ميشو ..
مشاري : أحـم ليه أنا قطوة (ويقلد عليها) مييييشووو ..
مسك : هههه .. طيب بغيت شي ؟ ..
مشاري : شف شف .. ماتسألني عن حالي وأخباري .. (وغير صوته وكأنه زعلان) .. مقبولة منك مقبولة ..
مسك : ههههه سوري والله سوري بس لأن سمور راحت ومتململة بالمرة مافيه احد هنا ..
مشاري يضرب على صدره : أفا عليك  .. متململة وأنا موجود .. ألبسي عباتك ربع ساعة وأنا جايك ..
مسك بفرحة : أوكي .. بس....
مشاري : شنوو ؟؟ ..
مسك بفشيلة : خالي رائد يقول لا أطلع معاك بروحي ..
مشاري : نعم نعم .. راءدوووه ذا مخرب علي .. اقول هو الحين مو موجود بالدوام ..
مسك : بس اليوم مناوبته بتنتهي بعد ثلث ساعة ..
مشاري : خلاص يمدينا نطلع وهو مبعد يجي .. خالك ذا وفويييرس حشششرة ..
مسك : هههه .. يلا أقول أتجهز .. باي ..
مشاري : دقيقة دقيقة ..
مسك : هلا ..
مشاري : كذا باي حاف ؟؟ ..
مسك : اقول مشاري ..
مشاري :ليبــه ..
مسك : لا تخليني أتصل على رائد ..
مشاري : هااه أقول مع السلامة ..
مسك : ههههه .. بايات

أول ما طلعت سمر للحديقة طلع وراها فارس ..

فارس : تو الناس يا دنيا رديه او خليني أقول سوسو بنت عمي ..
سمر وقفت مكانها وبجرأة وهي منحرجة : طيب وبعدها ..
فارس ابتسم وهو لام يدينه لورى : تصدقين كان بخاطري اعرف من هذي دنيا رديه ولحد الحين ما أصدق أنك أنتي صدق الدنيا صغيرة ..
سمر تمشي لناحية باب بيتهم لفت نص لفه بوجهها وقالت بهدوء وتثقل الكلمات : ولا حتــى أنا .. (ودخلت بيتهم) ..
ناظر فارس مكان ماراحت بعدها طلع يجيب لابتوبه من المصلح ..

&&&&&&&&&&


أما في بيت بو أحمد ..

كانت ام مشعل جالسة مع أم أحمد بالصالة ..

أم احمد تضيف أم مشعل بالقهوة والحلا : حيا الله من زارنا .. زارتنا البركة ..
أم مشعل ببتسامة : تسلمين ..
أم أحمد جلست وببتسامة : أخباركم أخبار العيال ؟ إنشالله بخير ؟ ..
أم مشعل ردت الإبتسامة : الحمدلله بخير ونعمة .. انتوا إنشالله بخير ؟ ..
أم أحمد : الحمد لله بخير ..
وجلسوا يسالفون تقريبا ربع ساعة ..
أم مشعل تفتح موضوع سبب زيارتها : والله يا أم أحمد زيارتي هذي لها سبب ..
أم أحمد : قولي أسمع ..
أم مشعل : يا ام احمد والله اني جاية أطلب يد بنتكم لولدي ..
أم أحمد سكتت فترة قصير بعدها ابتسمت : والله هذي الساعة المباركة ..
أم مشعل توضح : طالبين بنتكم دانيا لمشعل ..
أم احمد : والله أن مشعل رجال ومايعيبه شي .. رجال بن رجال اصل وفصل .. وبنتي ماراح تلاقي أحسن منه ..
أم مشعل ابتسمت بارتياح : وبنتكم والله جمال ودلال ومشعل محظوظ لو صارت من نصيبه ..
أم أحمد : الشرف لنا ..
أم مشعل قامت : يلا يا ام أحمد أنا أستأذن ..
أم احمد قامت : وين تو الناس ..
أم مشعل : تعرفين أشوف أوضاع العيال .. ها يا أم أحمد .. أبغي البنت تفكر براحتها .. وحتى لو رفضت الزواج قسمة ونصيب ..
أم أحمد ببتسامة مطمئنة : إنشالله .. وإنشالله خير ..
أم مشعل : إنشالله .. يلا مع السلامة ..
أم أحمد وصلت ام مشعل للباب وراحت ..

&&&&&&&&&&&

نرجع لواحد من الكوفيات  ..

عند سامي و يوسف وفارس وجهاد ..

جهاد : الحمدلله على السلامة .. أنت متى راح تفك هالجبس ..
يوسف : الله يسلمك .. أووف لاتذكرني .. أنا اتمنى اليوم قبل بكرة يفكونه على الاسبوع الجاي ..
جهاد : إييه تذكرت .. ألف مبرووك على النسب .. بصراحة نسبكم حلوة مرة ..
الثلاثي : تسلم ..
فارس : كم نسبتك ؟؟..
جهاد : 97.60 % ..
سامي : شنو بتدخل .. ؟؟
جهاد : محاماه ..
يوسف : أهآآ الله يوفقك ..
جهاد : ويوفقك ..
فارس : مادريت .. ساميوه حصل هدية سيارة ..
جهاد ابتسم : صحيح .. بس ما اشوفه يستخدمها ..
يوسف : وهنا العلة .. مايسوقها .. يجي مع فارس ..
سامي متململ وحاط يده على خده : شنو لي اسوق وفي ناس تسوق عني .. أقول فارس .. مافيه احتفال هنا ولا هناك ..
فارس : إييه عرس أحمـدووه على الأسبوع الجاي ..
سامي : اهآآ حلو ..
فارس لف على جهاد : وانت يا جهاد تعال العرس .. يوم الخميس في صالة .........
جهاد : ابشر بإذن ربي اجي ..
وضلوا يسالفون ..

&&&&&&&&&&&&&

نرجع لمسك ..

لبست عبايتها تجهزت .. توها بتطلع .. إلا دخل خالها رائد بالبدلة السماوية حقت المستشفيات ..
رائد : هااي ..
مسك : هايات .. وين طلال ؟؟ ..
رائد رافع حاجبه : عنده مناوبه ثانية .. وين ؟؟ ..
مسك ارتبكت : أأ .. إممم ..
رائد : لاتقولين مع مشاريوه ؟؟ ..
مسك : أأ .. إيوا ..
رائد : مسك أنا شنو قلت لك ؟ ..
مسك : بس والله طفش ماحد يطلعني ..
رائد : خلاص أنا الحين أطلعك ..
مسك : يووه رؤوود مايصيير ميشو اتصل علي كيف أكسر في خاطره كذا ..
رائد ناشب لمسك وعلى وجهه ابتسامه ويحرك حواجبه : نعم شنو شنو عيدي ماسمعت .. أقول أنا رايح ابدل وياويلك إن طلعتي الحين لمن انزل اشوف حل ..
مسك مر شبح ابتسامة على وجهها يوم تخيلت ردة فعل مشاري أن رائد جا : طيب ..

راح رائد بسرعة غرفته وبدل في دقيقتين بسرعة ورجع : هاا جا ..
مسك قامت : لا... ( إلا يدق جوالها ) .. هذا هو ..
رائد مد يده وفي عيونه ابتسامة مكر : عطيني عطيني ..
مسك استتسلمت وعطته : بلييز رؤوود لاتجننه ..
رائد يأشر بيده عشان تسكت .. ورد على الجوال بس ماتكلم ..
مشاري : هلا مسوك يلا اطلعي قبل لايجي النشبة راءدووه ..
رائد ساكت ويسمع وهو بيضحك ..
مشاري : ألو مسك .. انتي هنا ..
رائد تكلم وفي صوته الضحكة : مشاريووه أنا النشبة هااه .. اجل أحلم تطلع معاك مسك الحين ..
مشاري المسكين ارتاع : هااااااه .. رائد .. أأ .. وين مسك ..
رائد يهز راسه : أجل وين مسك .. أقول أرجع من درب ماجيت .. مسك بتجلس معاي الحين ..
مسك مسكت يد رائد تهزها .. وتحرك شفايفها بدون صوت وتعابير وجهها مايلة للترجي بمعنى "" لا رائد الله يخليك  الله يخليك"" ..
مشاري : يوه رائد الله يخليك بس اليوم .. مايصير ..
رائد ضحك على حالهم مسك من جهة ومشاري من جهة ثانية : هههههههههههههه .. طيب طيب .. سبحان ربي القلوب على بعضها .. تترجوني اثنينكم خخ .. كسرتوا خاطري والله ..
مشاري عقد حواجه : شنو ؟؟ ..
رائد : أقول .. أخليكم تطلعون بشرط ..
مشاري : واللي هو ؟؟ ..
رائد : اجي معاكم ..
مشاري سكت .. وقال في نفسه شي أحسن من لاشيء .. يتحمل رائد عشان خاطر مسك : طيب .. أنا أنتظركم برا ..
رائد كتم ضحكته : أوكيك .. باي .. ( وسكر ) .. يلا قدامي ..
مسك : شنو ؟؟ ..
رائد تخصر : هههه على بالك بتركك تطلعين معاه .. لو تطلع روحك .. مافيه إلا بعد الزواج .. امشي قدامي ..
مسك ابتسمت : يلا ..

وطلعوا يتمشون وطول المدة رائد ناشب لهم ومهبل في مشاري ومسك تضحك ..

&&&&&&&&&&&&&&&&&

نرجع لبيت بوفيصل ..

في الليل على الساعة ثمان وربع ..

جالسين بالصالة ..

رهف تناظر ساعتها : أقول مليــك مو كأني طولت ..
ملاك : أقول انطقي هنا ..
رهف : أول تعالي بيتنـا بعدين انطق هنا ..
ملاك تتأفف : أووووف .. طيب طيب .. انقلعي ..
رهف تناظرها بنص عين وهي حاطة الجوال على أذنها وتقلد على ملاك : انقلعــي .. ألو مشاري .. تعال مرني .. يووه .. يعني بعيد مرة .. طيب طيب أدبر روحي بااي ..
إلا يدخل ريان : مرحبا ..
ملاك ورهف : هلا ..
ريان لرهف : شفيك عافسة وجهك ..
ملاك : بس شكل أخوها مايقدر يوصلها البيت ..
ريان يلف سلسلة مفاتيحه على صبعه : أجل قومي أوصلك ..
رهف أخذت كيس الصور وقامت : دقيقة أنادي عبود ..

راحت نادت اخوها عبدالله ورجعت : يلا ..

طلع ريان وركب السيارة .. وركبت رهف وعبدالله ..
وحرك ريان ..
رهف تناظر الطريق .. فجأة شافت السيارة تغير الطريق غير طريق بيتهم .. رفعت نظرها لريان : هــي ترا بيتنا هناك ..
ريان وقف السيارة : أدري .. شنو شايفتني حوول .. انزلي ..
رهف تناظر المكان : شنو وين أنزل ..
ريان تنهد : شفيك .. بننزل مطعم نتعشى ونرجع .. عبدالله يلا ..
نزل عبدالله ونزلت رهف ..

ودخلوا المطعم .. كان المطعم راقي .. وهم دخلوا قسم العوائل .. وخذوا لهم طاولة حق اربع اشخاص صادة شوي عشان رهف تاخذ راحتها ..
ريان جلس وحط رجل على رجل وفي يده المنيو : شنو تبغين ..
رهف تناظر المينو وباستهبال : ترا على حسابك ..
ريان ضحك : هههه إيه ..
رهف تناظر المنيو بتفحص : إممم والله مو عارفة أختار .. أغلب الأكلات جديدة أسماءهم علي ..
ريان : خلاص أنا أطلب لك على ذوقي تبغين ولا ..
رهف : يلا نجرب إيش ورانا .. نشوف ذوقك ..
ريان ناظرها بأطرف عينه وهو يبتسم  : وانت عبود شنو تبغى ..
عبدالله كان ماسك المنيو مقلوبة ومسوي نفسه فاهم .. لأن المنيو مكتوبة بالأنجليزي : أبغى شورما ..
ريان ورهف : هههههههههه ..
عبدالله ناظرهم بعتب : خلاص ما أبغى شي ..
ريان : ههه .. خلاص ناخذ لك شورما ..

وطلب ريان له ولرهف على ذوقه وجاب لعبدالله اللي يبغاه .. وتعشوا بهدوء وريان يسولف مع رهف ورهف ترد باستهبال أو خبال >>> شالفرق خخ ..

خلصوا أكل وطلعوا من المطعم ..
ريان يركب سيارته : ها شرايك بذوقي ..
رهف تركب ورا : إمممم يلا يمشي الحال ..
ريان بمزح : ما اقول إلا مالت عليك ..
عبدالله ركب قدام : يلا نشتري آيس كريم ..
رهف بحده : عبيـــد ..
ريان ابتسم وحرك سيارته : آيس كريم آيس كريم ..
و وقف ريان عند باسكن روبنز : شنو تبغون ..
عبدالله : هييي باسكن روبنزز .. أبغى بالشوكلاته ..
رهف : أووف عبيد ينقالك مشفوح ما كأنك لازم تاكل منه بالأسبوع مرتين ..
ريان : ماعليك منه .. شنو تبغين ..
رهف : لا ما ابغى ..
ريان : أفاا يارهف .. تردين عزيمتي ..
رهف بمكر : أفااا من يقول .. آيس كريم أوريوا الحجم الكبير ..
ريان : ههههه بتصيرين مثل بومبا ..
رهف تكتفت : ماعليك مني أنت عزمتي .. وانا باكله مو أنت ..
ريان : خخ أوك ..
نزل ريان خمس دقايق وجاب الأيس كريمات ورجع ..
ريان يمد لعبدالله : خذ يا بو الشوكلاته ..
عبدالله خذ الأيس كريم وبدا ياكل فيه : شكــراً ..
ريان : العفو .. ( ويمد لرهف ويبتسم ) .. خذي يا بومبا ..
رهف مدت لسانها واخذت الأيس كريم وتقلد عليه : خذي يا بومبا .. امحق تشبيه ..
ريان حرك سيارته بسرعة وهو ياكل آيس كريمه : ههه .. أقول حق شنو جاية لملاكووه ؟ ..
رهف ماسكة الكيسة وتاكل : مالك دخل .. يمـــه .. هــي بالعدال أنت بتموتنا ..
ريان وقف قبال بيت عمه بومشاري : ههههههه  .. يلا وصلنا ..
رهف نزلت ونزل عبدالله ..
رهف : مشكور على الطلعة نردها بعرسك ..
ريان : فاالك ماقبلناه .. يلا مع السلامة ..
رهف : باي ..

ودخلت رهف بيتهم مع أخوها عبدالله .. وتوها روان جالسة من النوم ..
&&&&&&&&&&&&&&&&&

في بيت بو مشعل ..

مشعل بتوتر : ها يمه خطبتيها ؟؟..
أم مشعل : إيــه ..
مشعل : وإيش قالوا ؟؟..
أم مشعل تشرب قهوتها : ماقالوا شي .. أكيد بيخلون البنت تفكر ..
مشعل : أهآآ ..
رامي قرب من أمه : يمــه هذا أنتي خطبتي له .. يلا خطبي لي ..
أم مشعل ناظرته بأطرف عينها : سبحان الله أنا أول ابغى واحد يخطب صاروا اثنين .. اهجد يا ولد لمن توافق عليه البنت بعدها يصير خير ذيك الحزة ..
رامي بوز : خلاص ..

&&&&&&&&&&&&&&&

في بيت بو أحمد ..

أم أحمد لدانيا : يا دانيا طق النصيب بابك مرة ثانية ..
دانيا بدون تفكير : قولي لهم ماعندنا بنت للزواج ..
دانة : وانتي كل ساعة ترفضين اللي يتقدمون لك ..
دانيا تحط لها قلوس : أنتي وافقي على اللي يتقدمون لك وانا أوافق ..
أم أحمد : بس هذا اللي تقدم لك غير ..
دانيا بدون أهتمام : تاجر .. دكتور .. غني .. مافيه شي مميز ..
أم أحمد : وإذا قلت لك ولد عمك ..
دانيا تركت القلوس على الطاولة و باهتمام : من ؟؟ ..
أم أحمد ببتسامة : مشعل ..

نهــــــآآية البارت الوآحـ والثـلـــــــــــــآثين ــد .. ^^

أرائكم وتوقعاتكم تهمني ..^^

&&&&&&&&&&&&&&&&&&&&&&&&&&&&&&


~| البــآرت الثـ والثلـآثـين ـآني |~


أم أحمد لدانيا : يا دانيا طق النصيب بابك مرة ثانية ..
دانيا بدون تفكير : قولي لهم ماعندنا بنت للزواج ..
دانة : وانتي كل ساعة ترفضين اللي يتقدمون لك ..
دانيا تحط لها قلوس : أنتي وافقي على اللي يتقدمون لك وانا أوافق ..
أم أحمد : بس هذا اللي تقدم لك غير ..
دانيا بدون أهتمام : تاجر .. دكتور .. غني .. مافيه شي مميز ..
أم أحمد : وإذا قلت لك ولد عمك ..
دانيا تركت القلوس على الطاولة و باهتمام : من ؟؟ ..
أم أحمد ببتسامة : مشعل ..
دانيا بعدم  تناظر أمها وكأنها مفهية : هااه .. من يمه ؟ عيدي مرة ثانية كأني ماسمعت ؟ ..
دانة تستنذل قربت من أختها وصرخت عند أذنها : مشـــــــــــــــــعل ..
دانيا حطت يدها على أذنها : بس بس بس بس وقسم أبغى أذني .. (وناظرت أمها) .. يعني مشعل ولد عمي خالد ماغيره خطبني ..
أم أحمد ببرود : كان خاطبك ..
دانيا انصفق وجهها : شلون يعني ..؟؟
أم أحمد وكأنها بتمشي : مو أنتي قلتي لي اقولهم ماعندنا بنات للزواج ..
دانيا : يوه يما هذا غير ..
أم أحمد كاتمة ضحكتها : شلون غير ؟..
دانيا تحك خدها : يعني .. ولد عمي لازم افكر بعدين ارد .. مو لعبة
ام أحمد ابتسمت : واللي قبله لعبة هااه .. على العموم فكري على راحتك و ردي لي خبر ..
أول ماطلعت أم أحمد من الغرفة لفت دانة على دانيا وهي مبتسمة ورافعة حاجبها : مشعل أجل هااه .. من متى وأنتي تخططين عليه هاه أعترفي اعترفي ..
دانيا لفت لأختها وهي فاتحة عيونها : دويين بلا سخافة ..
دانة ببتسامة تغايضها : علي يادندون ها .. يلا قولي لي متى شبكتيه .. عشان اشبك مثلك ..
دانيا اللي للحين مو مستوعبة أن مشعل تقدم لها : دويين اسمعي كلام يوصلك ويتعداك.....
دانة تستخف دمها : وتعداني وراح القصيم ومر على الرياض ..
دانيا : اوووف دانة يالله عاد اقلبي وجهك ..
دانة ماسكة خط الإستهبال : أي صفحة ..
دانيا اللي كانت واقفة سرحت وهي تناظر نفسها بالمراية .. ولا ردت على دانة ..
دانة وقفت جنب دانيا وطلت بوجهها بعدين مدت يدها قبال وجه دانيا وحركتها : اشوفك من الحين تفكرين بحبيب القلب .. ( وحركت حواجبها ) ..
دانيا انتبهت لأختها ولفت عليها ومعقدة حواجبها ورافعة حاجب : نعــــــــــم ؟؟.. عيدي ..
دانة ترجع بخطوات بهدوء لورى : إممم قلت تفكرين بالحبيب .. ( وحطت رجلها برا الغرفة وانحاشت ) ..
دانيا بس اسمعت كلام أختها لحقتها  ركض تبغى تمسكها ..
دانة كانت تركض بقوة ومرت على الصالة وشافت أحمد توه داخل مسكته من ذراعه ولفت حولينه بقوة من شدة الركض عشان توقف وتخبت وراه وهي ماسكته ..
أحمد ارتاع : هي بسم الله . سكنهم بمساكنهم .. شفيك ..
دانة تلهث وهي تضحك : الوحش دانيووه آآآآآآآآآآآآآآآ .. أحمدوه شوفها ..
دانيا اللي تحاول تمسك دانة : أحمدوه بعد عنها .. ولا ماراح تحظر زواجك سالم ..
أحمد يضحك : ههههه .. أعوذ بالله منك .. مو بنت .. شفيك عليها ؟؟..
دانة تحرك حواجبها وهي لحد الحين متخبية ورا أحمد : دانيوه اقوله أقووله ..
دانيا تحرك يدها بتهديد : ياويلك ثم ياويلك إن نطقتي بحرف واحد ..
احمد لف وجهه لوراه يكلم دانة : تقولين لي شنو ؟؟ ..
دانيا بتهديد : داااانة ..
أحمد بفضول : شنوو ؟؟ ..
دانة تناظر احمد وتناظر دانيا : مابقوله بشرط .. ماتسوين فيني شي ..
دانيا تتخصر : غير اني بحرمك من السنكرز حقي وعن الكيك اللي أسويهم وما أقولك عن الأفلام اللي بشوفهم ماراح اسوي شي ..
أحمد : بل بل بل .. كل ذا ولا بتسوين شي .. شنو هالشي الخطير اللي مو مخليتها تقوله ؟؟ ..
دانة طلعت من وراه : ولاشي وخل اللقافة عنك ..
دخل عليهم ياسر وهو يبتسم بنذاله : أنا اعرف ..
أحمد بفضول : شنو ؟؟ ..
ياسر يناظر دانيا : أم الحسن والدلال خطبها مشعل ولد عمي ..
هنا دانيا جمدت من الفشيلة والحيا قدام أحمد .. هي ماتبغى حد يعرف .. إلا لمن تفكر .. أو على الأقل بعد مرور يومين .. مو بنفس اليوم ..
أحمد رفع حاجبه مبتسم : أجل مشيييعل اللي مقوم الحرب في بيتنا بينك وبين دانة .. هااه .. والله أنه موب هين  ( ولف على ياسر ) .. وأنت شدراك ؟؟ ..
ياسر رفع كتوفه بلا مبالاه : أبد .. وأنا كنت بمر على الصالة سمعت خالتي أم مشعل تكلم أمي على خطبة دانيا لمشعل ..
أحمد يناظر ياسر بأطرف عينه: سمعت ولا تسمّعت عليهم ؟؟ .. (و لف على دانيا .. ماشافها ماشاف إلا غبرتها ) ضحك : هههههه يحليلها تستحي ..
دانة : وانت مالقيت تقول لأحمدوه إلا الحين قدامها ..
أحمد تخصر وهو يرفع حاجبه : وليه شايفتني وحش قدامك باكلها لو عرفت ..
ياسر : ههه عادي .. من الحين تتعود لأن بنات خالتي وخوالي بيعرفون وبيلصقون فيها ..
أحمد مسك جواله بوله وهو يناظره : آآآه .. ابغى اعرف انتوا وسوالفكم يالحريم .. ليه قبل شهر من العرس ماتخلوني أشوفها ولا حتى أسمع صوتها ..
ياسر يخفف دمه ويطبطب على ظهر أحمد : عشان يزيد الشوق ياخوي يزيد الشوق ..
دانة و أحمد ضحكوا على حركة ياسر : ههههه ..
دانة : ههه اروح لدانيا اشوف شنو صار لها ..
بعد ماراحت دانة لف ياسر على أحمد : كلها ستة ايام صبرا يا احمد فإن موعدك جُنـى ..
أحمد لف عليه وهو متوجه لغرفته : خخخخ الله يسمع منك ..

&&&&&&&&&&&&&&&&&&

عند بيت بوفارس ..

جلست سارة من النوم على الساعة تسع ونص .. نزلت تحت .. شافت أخوها سالم يلعب بلاي ستيشن .. وجنبه أسيل ماسكة يد البلاي ستيشن اللي مو مشبوكة ومصدقة نفسها تلعب خخ ..

سارة جلست على الكنب : وين مسك ؟ ..
ماحد رد عليها ..
سارة : سالمووه وصمخ ماشفت مسوك ؟ ..
سالم وهو مركز على اللعبة : أووف ما أدري ما أدري ..
سارة تقلد عليه وهي تقوم : ما أدري ما أدري  .. مالت عليك ..

وراحت لأمها في الصالة الثانية : يمه وين مسك ؟ ..
أم فارس تفرفر بالتلفزيون : طلعت مع مشاري ومعاها خالك رائد ..
سارة تخصرت : وليه ماقلتوا لي عشان أروح ..
أم فارس : وين تروحين مايكفي أن رائد منغص عليهم ..
سارة برطمت : طيب وين طلال ؟ ..
أم فارس : عنده مناوبة ثانية بالمستشفى ..
سارة تتعلق بأخر أمل : وفارس لاتقولين طالع ..
أم فارس : إيه ..
سارة بجد ملانة : أوووف ..
ام فارس : روحي اتصلي على بنات عمك سولفي معاهم شوي تضيعين الملل ..
سارة : شبعت من وجيهم .. بس بس بس لقيتها .. باااي ..
أم فارس تناظر بنتها باستغراب وابتسامة : اللهم لك الحمد و الشكر ..

عند سارة رقت غرفتها بسرعة وانقزت على السرير وسحبت جوالها وقعدت تفرفر بالأرقام .. ولقت رقم حافظته مثل اسمها واضغطت الزر الأخضر .. رن مرتين والثالثة فتح  الخط  ..
........... : نعم ؟؟..
سارة تنعم صوتها : وحشتني موووت .. كيف حالك ؟ ..

&&&&&&&&&&&&&&&&&&&&&&&&&&&&&

عند بيت بومشاري ..

روان مستقعدة لأختها رهف ومستلمتها تحقيق على طلعتها مع ريان : يعني كذا عزيمة بدون مناسبة ؟ ..
رهف تفرفر بالتلفزيون : إيه ..
روان تقرب أكثر من أختها وتوطي صوتها : يعني ماقالك شي من هنا ولا هناك ؟..
رهف تناظر أختها بأطرف عينها بدون ماتلف : يعني مثل إيش ؟؟ ..
روان يقالها تفكر : إممم يعني يتقرب منك ..
رهف تعرف اللي تبغى تقوله روان بس تبغى تطفشها : شلون يعني ؟..
روان : أووف بلا بقارة .. يعني قال لك أحبك شي مثل كذا ..
رهف لفت على أختها : ههههههههههههه ..
روان تناظر أختها : يعني قالك ..
رهف تحاول توقف ضحك لمجرد أنها فكرت أن ريان اللي فيه غرور شوي يقول هالكلام لها : ههههههههه هه .. هه .. عليك تفكير غريب صرااحة ..
روان تخصرت : شلون يعني ؟؟ ..
رهف مبتسمة : ولا شي .. بس عادي ريان ولد عمتي وعزمني مافيها شي .. يعني غصب أحد يحبني عشان يعزمني ؟ ..
روان : الزبدة .؟؟..
رهف تستهبل على أختها : الزبدة والزيت إذا مو مصدقتني روحي عند عبود وسأليه شنو صار .. هو صغير وما أعتقد يكذب ..
روان صدقت وراحت عند عبدالله واستلمته المسكين ..
رهف : هههه شف صدقت الهبلة هههه ..

&&&&&&&&&&&&&&&&&&&&&&&&&&

عند بيت بو أحمد ..

دانيا : أوريه النذل ياسروووه .. يصبر ..
دانة كاتمة ضحكتها : خلاص ترا مو أنتي أول وحدة تنخطبين ..
دانيا حطت يدها على خدها وهي متربعة على سريرها : تتوقعين ليش خطبني أنا بالذات ..
دانة جات بتطلع من الغرفة وهي ماسكة مقبض الباب .. ابتسمت وهي تناظر المقبض : إممم يمكن الأقدار .. ( وطلعت ) ..
دانيا تناظر الباب .. وتكلم نفسها : يمكــن ..

&&&&&&&&&&&&&&&&&&&&&&&&&&&&&


في بيت بو مشعل ..

سمر جالسة بالصالة وحاطة أطرف أبهامها على شفتها السفلية وتفكر باللي صار اليوم لها مع فارس .. "" يعني معقولة !!!! .. أنا .. أنــا اللي كنت أكلمه ولد عمي فارس !! .. صدق الدنيا صغيرة .. يااااربي شهالورطة .. أكيد الحين أخذ عني فكرة مو شي .. ولا شنو تفسير نظراته لي يوم عرف !! .. لحظة هو شلون عرف .. شلوون .. ليكووون ... "" وقامت من مكانها وراحت لغرفتها وشغلت جهازها وافتحت البريد حقها .. وتأكدت من اللي توقعته .. قامت تخاطب نفسها بصوت واطي : أنا الغبية اللي ماسكرت بريدي .. ولا انتبهت لرسالته .. يعني لازمـ......
صوت من وراها قاطعها : لازم شو ؟؟ ..
سمر لفت بفزع : بسم الله .. بليز رامي هالمرة دق الباب مو تخرعني ..
رامي ابتسم بهدوء وهو يناظر الجهاز حقها : شتسوين ؟؟ ..
سمر بهدوء وهي تغلق بريدها : أبد بس أقرا البريد .. من الملل ..
رامي يفكر : إمم نزلي تحت معاي .. أنا بنزل أسبح بالبغكة (بالبركة) .. أغيغ (أغير) جو ..
سمر : طيب بس أنا مالي خلق اسبح ..
رامي مسكها من يدها : أقول أمشي مو لازم تسبحين بس ناظغي (ناظري) أخوك السباح كيف يسوي الحغكات (الحركات) .. ( وحرك حواجبه ) ..
سمر حست انه يبغى يروح عن نفسيتها شوي فابتسمت : يلا ..

&&&&&&&&&&&&&&&&&&&&&&&&&&&&&&&&&

عند مشاري ومسك ورائد في أحد الحدائق العامة ..

طول المدة رائد مهبل في مشاري .. ومشاري مستحمله عشان مسك ..
كانوا ثلاثتهم جالسين على أحد الكرسي مشاري على اليسار ورائد في اليمين ومسك بالوسط بينهم .. كان مشاري و رائد لافين على جهة مسك ومسك تناظر قدام .. وكل واحد يكلمها بسالفة غير عن الثاني ..
مشاري ناظر رائد بنظرات استحقار من قهره : أنت ماتسكت خلني اكلمها أنا .. تراها زوجتي ..
رائد ميل فكه وهو شبه مبتسم لأنه مايلوم مشاري على هالنظرة لأنه هبل فيه : كيفي بنت أختي وبسولف وياها .. وتراها بنت أختي قبل لاتصير زوجتك ..
مسك قامت عنهم : وأنتوا لمن تتفقون نادوني ..
مشاري مسك يدها وجلسها جنبه وهو ماسك يدها ويناظر رائد : حسبي الله على الظالمين .. الله ياخذ حقي منك ..
رائد ضحك ضحكة ملت الحديقة : ههههههههههههههه .. يصير خيـــر متأكد أنك مظلوم عشان أكون أنا ظالمــ....... ( ناظر جواله اللي رن وقطع كلامه ) .. هلا طلول .. هااااه .. لالالا يرحم أمك لاتقوول .. (رائد برطم ) .. أووف طيب .. عشر دقايق وانا جاي .. باي ..
مسك ناظرت خالها : شفيك ..
رائد يقاله زعل ويناظر مشاري بأطرف عينه : أووف طلول يقول في حالة طارئة بالمستشفى تستلزم أني اجي أساعده ..
مشاري ابتسم من قلب : شفت دعوة المظلوم مستجابة ..
رائد حط الجوال بجيبه وهو يحرك يده لهم : يلا قوموا .. وصلوني للبيت عشان أخذ سيارتي وأروح .. ومسك ترجع البيت ..
مشاري : أوديك بس مسك تجلس معاي حق شنو تروح ..
رائد يمشي : بلا حكي فاضي وامش في ناس تنتظرني .. وإذا تبغى تشوفها أجلس معاها بالبيت ..
مشاري قام وقامت مسك معاها ومسك يدها : ما أقدر عليك يالمهم ..

&&&&&&&&&&&&&&&&&&&&&&&&&&&&&&&&&&&

في شقة فيصل ..

ربى كانت جالسة بالصالة تريح لأنها قريب تدخل التاسع .. وتتصفح ألبوم زواجها وهي تبتسم وتتذكر كل لحظة صارت .. سمعت صوت تحريك المفتاح في الباب .. قامت بهدوء وأخذت وردة بيضا من المزهرية و وقفت قبال الباب ..
دخل فيصل بهدوء وظهره منقص قص من بعد الوقفة اللي وقفها في العمليات اللي سواها .. وملابسه فيها شوي بقع دم .. ابتسم يوم شاف ربى : ما أدري من اللي مفروض يعطي الثاني ..

أخذ الوردة منها وحضنها على الخفيف عشان فيه دم وعشان حملها ومشاها معاه للكنب وجلسها وجلس جنبها بارتياح ويحرك الوردة على خدها : قلبي لاتعبين نفسك هالمرة وتتحركين .. (وسكت شوي) .. أنا أبغى اعرف شنو تسوين ؟؟ ..
ربى ببتسامة تعجب : أسوي شنو ؟ ..
فيصل مسك يدينها : كل مررة أرجع من المستشفى أشوفك تزيدين حلى أكثر من قبل .. شنو تسوين ؟؟ .. علميني عشان أعدل خشتي و بعدين أخاف تشوفين نفسك علي ..
ربى نزلت راسها بحيا : ههه .. ما أسوي شي هذاني .. قص علي بكم كلمة .. ادري أني شينة من حملت ..
فيصل بصدق : والله بالعكس من حملتي صرتي عســـل أكثر من أول .. (وابتسم) .. شرايك كل سنة تحملين عشان الحلى يكثر ..
ربى ضربت فيصل على كتفه بالخفيف : أقول ماودك تاخذ شور ..
فيصل ناظر نفسه : ههه صدق نسيت .. (انتبه للالبوم وأخذه) .. الله قاعدة تشوفين الصور ولا تعزميني عليهم ..
ربى سحبت منه الألبوم : ههه أقول لاتتهرب اول شي قوم غير هالدم بعدها تعال اعزمك ..
فيصل قام مبتسم وقرص خدها : عشر دقايق وأنا جاي ..

&&&&&&&&&&&&&&&&&&&&&&&&&&&&&&&&&&&

نرجع للكوفي ..

كانوا الثلاثي اللي هم ( سامي ، يوسف ، جهاد )  يسولفون ..

أما فارس جالس قبال لابتوبه اللي جابه من المصلح وداخل على النت يفرفر فيه بدون هدف ويفكر .. "" يعني بنت عمي .. سمـر .. هي اللي كانت طول المدة بالمسن .. شلون ؟؟ .. أوووف شهالسؤال الغبي .. "" وجلس يتذكر سمر والمواقف اللي صارت له معاها .. وناظر سامي اللي قباله .."" لالا يافارس .. عيب وهذا أخوها ولد عمك قبالك وتفكر فيها .. اعقل .. شي عادي .. أنا ما كنت ادري انها هي .. لازمــ..."

قطع تفكيره يوسف وهو يحرك يده قبال وجهه : ياااااهوووووو  .. يابو عيون رمادية .. وين وصلت ..
سامي : أتوقع وصل السودان .. ورجع ..
يوسف وجهاد وفارس : ليش السودان بالذات ؟؟ ..
سامي : ههه لأنه راح لها في الليل ما شاف أحد ورجع ..
يوسف وجهاد وفارس ظلوا ساكتين مافهموا على سامي ..
بعد دقيقة تقريبا فهم فارس وضحك : هههههههههههه .. الله يقطعك من ولد هههههههه ..
جهاد نفس الشي فهم : ههههههههههه حلوووة منك بس لايسمعك سوداني ههههه ..
يوسف اللي كأنه الأطرش في الزفة مافهم : شنو مافهمتها ..
سامي ضحك : هههه أحسن لك لاتفهمها هههه ..
جهاد ناظر ساعته : أقول أنا بقوم الحين ..
فارس سكر جهازه وقام : يلا حتى أنا بمشي .. يلا مشينا ..
يوسف مسك عكازته و وقف وجنبه سامي : يلا ..

&&&&&&&&&&&&&&&&&&&&&&&&&&&&

عند سارة بغرفتها ..

سارة : وحشتني مووووت .. كيف حالك .. ؟؟ ..
........... باين الإستغراب بصوته : شسالفة ليكون جا حق عقلك شي .. تبغين أوديك المستشفى ..
سارة : ههههههههه .. أقول يسور صدق ألبي عم بيدق إلك من جوا ..
ياسر يقلد عليها باستهزاء : ترا حتى أنا ألبي عم بيدق إلك من جواتوو ..
سارة تناظر السقف : إممم تصدق ياسر ..
ياسر بعبط : لا ما اصدق ..
سارة : جد أحس ملل مافي أكشن مافيه مقالب مثل اول ..
ياسر : ياحبك للخناق .. وأنا وش دخلني فيك داقة علي ؟؟ ..
سارة : ولو محسوب علي أخو ببلاش ..
ياسر : طيب شنو تبغين ماني بفاضي لخرابيطك ..
سارة يقالها زعلت : كثر الله خيرك .. مع السلامة (وسكرت الجوال) ..

بعد أقل من نص دقيقة رن جوال سارة ..

ناظرت سارة الرقم وردت في الرنة الخامسة : الو ..
ياسر : أقول بلا حركات مبزرة .. يعني مسوية نفسك تزعلين ..
سارة : والله ملل أنت مو حاس ..
ياسر : طيب عندك نت ؟ ..
سارة : أكييد ..
ياسر : شغلي جهازك .. وبعطيك لعبة حلوة أنا عديت فيها مراحل كثيرة ..ونشوف من يعدي أكثر ..
سارة قامت لجهازها شغلته : مايبغى لها أكييد انا الفايزة ..
ياسر : يالواثقة انتي .. أقول تبغين تكلميني كلميني بالمسن مالي خلق كل دقيقة أروح البقالة أشحن الرصيد ..
سارة : يالبخييييييل ..
ياسر : مو بخيل قلت لك مالي خلق اروح البقالة وأشتري بطايق شحن ..
سارة : وليه ماتحوله فاتورة احسن ..
ياسر : افكر .. يلا باي ..
سارة : بايات ..

( هذا هم سارة وياسر .. على كثر مقالبهم وخناقاتهم الدايمة مع بعض إلا أنهم اخوان والدم اللي يمشي بعروقهم ماهو بماي .. ) ..

&&&&&&&&&&&&&&&&&&&&&&&&&&&

في بيت بومشعل في الحديقة برا ..

دخل مشعل البيت وشاف رامي يسبح بالبركة ويسولف مع سمر اللي جالسة على واحد من الكراسي جنب البركة : هااي ..
رامي وسمر : هايات ..
مشعل لرامي : You are an excellent swimmer.. "" أنت سباح ماهر "" ..
رامي ابتسم : we are learn from you ..  "" ولو احنا نتعلم منك ""..
سمر : هي أنت وياه ترانا مو في بريطانيا عدلوا كلامكم ..
مشعل ورامي ابتسموا ..
مشعل : وين سامي ؟؟ ..
سامي توه دخل البيت : هذا أنا ..
سمر : لو طارين المليون مو أحسن ..
سامي رفع حاحب : مو كأنك غلطتي ..
رامي : بلا حكي فاضي .. نزلوا الماي غووعة (روعة) ..
مشعل مسك اطرف ملابسه من جهت كتفه : لا بروح أخذ لي شور داخل ..

رامي غمز لسمر وسامي .. وهم فهموا شنو يقصد ..

مشعل قاعد يفرفر بجواله وهو متوجه لداخل .. مر من جنب البركة ..

رامي صرخ : هجووووووووووم ..
مشعل وقف ورفع راسه .. شاف سمر وسامي مبتسمين وكل واحد منهم رافع يدينه .. ابتسم ببلاهة : شنو .. ؟؟ ..
قرب سامي وسمر منه ومسكوه من ذراعينه ويحاولون يدفعونه لورا ..
مشعل فهم على اللي بيسونه : لالا .. وجع .. تركوووني .. ساميووووه ... وجع .. سميييير ... لالالا ..
رامي قرب من جهة مشعل وهو بالبركة .. ومسك رجل مشعل : هااا أنا أقول لك هنا أزين وأحسن مو شوغ (شور) داخل ..
مشعل رمى جواله على جهة الحشيش .. وحاول يفك نفسه من سامي وسمر : راميووه يالسخيف اترك رجلي .. واااااوووو .. يمااااع .. ( تشبث بسامي على أخر لحظة ولا طاح  .. وقام يضحك على أشكالهم وهم يحاولون يطيحونه وعلى شكله ) .. هههههههههه .. ههه هه .. عقلوا عنيـ.......... (سحبه رامي بقوة من رجله) ..

طرااااااااااااااااااااااااااااااااااااااااااااااااش ..

طلع مشعل راسه من الماي : كح كح كح كــح .. هه ههه هههههه .. نذلين وربي نذلين .. هههههه ..
رامي يسبح جنبه : عزمتك بغضاك (برضاك) طنشتني .. بس شغايك (شرايك) مو هنا أحسن من داخل ..
مشعل يسبح : أهو أحسن أكييد أحسن .. بس ظهري تكسر من الماي من هالطيحة يعوور ..
سامي واقف ورا سمر ويحك رقبته وهو يناظر فوق ويصفر : أحم كح .. (حط يدينه على كتوفها) .. أقول سمور ماودك تبردين مو كأنه حر ..
سمر لفت بسرعة وهي مشبكة يدينها بيدينها : لالالا .. تكفــى سامي .. لالاا .. يمااااه .. لااا .. مشعــل رامي شوووفووه ..
رامي ومشعل يسبحون وهم يضحكون عليهم ويشجعون : يلاااا من اقوى من الثاني .. يلاااا يلاااا ..
سامي يضحك وهو مشبك يدينه بيدين سمر ويحاول يطيحها وهي تصارخ وتحاول تطيحه ..
سمر تصارخ وتترجاه : سااااميييي .. لاااا ... وااااااوووو .. يمااااه .. لالالالا ..
سامي ومشعل ورامي يضحكون : هههههههههههههه ..

&&&&&&&&&&&&&&&&&&&&&&

من جهة ثانية في حديقة بيت بوفارس ..

توه فارس دخل حديقة بيتهم لانه كان يرتب السيارة .. سمع صوت ضحكات وصراخ .. واستنتج أن الصراخ صوت سمر تترجى سامي وتضحك بشي ماعرفه .. وشكلهم أخوانها اللي يضحكون .. ابتسم على هالأخوان .. على ألمهم .. وفقد ابوهم .. إلا أن كل واحد منهم يدعم الثاني .. تحرك وهو ماسك شنطة اللابتوب توه بيدخل إلا ينفتح باب الصالة وتطلع أم مشعل ومعاها أم فارس ..

فارس ابتسم : مرحبا ..
أم مشعل : مرحبا بك زود ياولدي ..
أم فارس : هلا بك ..

إلا يسمعوون صوت طراااااااااااااااااااااااااااااااااااااااااااااااااااش .. وصراخ وضحك و وعيد ..

أم مشعل تحركت : يلا يا ام فارس .. هالعيال مايعقلون ابداً ..
أم فارس : الله يحفظهم لك ..
أم مشعل : وتعالي زوريني في بيتنا حياك ربي بكل وقت ..
أم فارس : إنشاالله ..

دخلت ام مشعل بيتهم من باب الحديقة اللي بين البيتين ..

سمر أول ماشافت امها طلعت من البركة وهي ترجف : يمــه شفتي عيالك شنو سوو ..
أم مشعل ناظرتها وناظرت مشعل ورامي اللي بالبركة مبتسمين .. وسامي اللي واقف على جنب ..

مشعل رفع يدينه باستسلام : لاتناظريني كذا .. ولدك راميوه أهو اللي حرض سميير و ساميوه علي وقطوني بالمسبح .. حتى شوفيني بملابسي ..
ام مشعل تمسك سمر : أنتوا متى يعني بتعقلون ..
رامي طلع من المسبح وتوجه لسامي واحضنه بقوة متعمد : أحبك يا خوي تدغي (تدري) ..
سامي : هـــي أنت فكنــي .. ملابسي صارت ماي .. ماتسمع الكلام أنت .. والله دريت أنك تحبني .. فكني يرحم أمك ..
رامي بالنسبة لحجمه وقوته لسامي قدر يسحبه بقوة : مشعــل استلمه .. يعني على ناس وناس ..
مشعل قرب من جهة رامي ومد يدينه : هههههه يلا ..
سامي يحاول يفك عمره بس مو قادر : شنووو .. لالا .. يماااه شوووفيهم .. اتركني ..
أم مشعل يقالها بتعدل بينهم ابتسمت  : شفيك سامي ترا الماي مايخوف .. هذا كل أخوانك طيحتهم بالبركة ..
سمر مدت لسانها وهي ترجف : تستااااهل وويييييووو ..
رامي نزل رجول سامي بالبركة وهو لحد الحين ماسكه : هههههههه شفت حتى امي .. مشعل مسكه ..
سامي متشبث برامي ومتعلق بأخر أمل : لالالا .. أنا فيني ربووو بعدين يزيد علي .. مشعل تكفـــى .. تكفـ.......
مشعل مسك رجول سامي ونزله للبركة : ههههههههههههه .. هذا أنت في البركة .. ما جاك شي .. لاتتدلع ..
سامي يشهق من برودة الماي : هيــن أورييكم .. (وقام يرش على مشعل ورامي ماي) ..
رامي على طول نط بالبركة : لاتخليني أغغك (أغرك) جد ..
سمر تشجع : يلاا يلاااا من يغرق مين ..
أم مشعل هزت راسها وهي تتبسم ودخلت داخل ..
سامي طلع من المسبح وقام يركض ورا سمر وسمر تر كض في الحديقة وحولين البركة .. وصوت صراخهم وضحكهم مالي الحديقة كلها ..

&&&&&&&&&&&&&&&&&&&&&&&&&

عند بيت بوفيصل ..

بوفيصل وأم فيصل جالسين بالصالة يتابعون تلفزيون و ملاك جالسة مع ريان تلعب اونو و سيف جالس يناظرهم ..
ملاك باقي لها ورقة وحدة : أوووونووو ..
ريان عنده تقريبا خمس اوراق : ملاك ملااااك شوفي شووفي كاظم السااهر ..
ملاك لفت لورا تناظر التلفزيون ..
ريان أول مالفت ملاك .. طلع ورقة من تحته تسحيبة من نوع أم أربع هع .. وأشر لسيف وفيه الضحكة أنه مايعلمها ولا بيذبحه ..
ملاك لفت لريان : يالحول هذا حسين الجسمي بعد ماضعف ..
ريان هو يدري : اهآآ .. معليش ما انتبهت العتب على النظر ..
ملاك : أقول ألعب ..
ريان قط ورقة : سحبي أربع ..
ملاك فتحت عيونها : لاااااا .. يالغشااااش ..
ريان : هههه شنو غشاااش .. اقول اسحبي وانتي ساكتة ..
ملاك منقهرة : والله غش مايصير (تقولها وهي ماتدري انه جد يغش) ..
سيف ببلاهه : شدرااك أنه يغش ؟؟ ..
ملاك ناظرت سيف : نعم ؟؟ ..
ريان توهق : أقول بلا طولة حكي اسحبي وخلصينا ..
ملاك وكانها اكتشفت الغش : لالا ستووب .. سيفووه .. ليكون رياانووه يغش ..
سيف ببلاهه أكبر يأشر على ريان : تحته تسحيبات ..
ريان ناظر سيف وعيونه مفتوحة على كبرهم : سيفوووه و وجع ..
ملاك قطت أوراقها وقامت عند ريان : قووم اشوووف قوووم ..
ريان توهق : وليش أقوم أنتي مصدقة ذا الدلخ .. اعترفي انك خسرانة ..
ملاك دفت ريان المتربع بقوة لمن طاح على جنبه .. وشافت أغلب التسحيبات عنده : يالغشااااااااااش .. ولا مصدق نفسك أنك فايز هاااه .. هين ..
ريان قام ينحاش من ملاك : مع السلامة ..
ملاك قامت وراه تركض : وين وين بدري ..
ريان يركض وملاك تركض وراه مسوين ازعاج بالبيت .. وبوفيصل وأم فيصل يضحكون عليهم ..
سيف : وييييوووو توم و جيري وييييووو ..
وقف ريان و وقفت ملاك ..
ريان لف على ملاك : مو كانه غلط علينا ..
ملاك لفت عليه : إيه والله ..
ريان : عليه ؟؟ ..
ملاك : عليــــه ..
وقامو يلحقون سيف وسيف يهرب منهم ...

&&&&&&&&&&&&&&&&&&&&&&&&&&&&&&&&&&&

قبال بيت بوفارس ..

مشاري وقف سيارته ونزل ونزل رائد ومسك ..

رائد على طول نزل بسرعة وركب سيارته عشان يروح المستشفى بسرعة : مشاريوه .. تبغى تسولف مع مسك أدخل معاها داخل .. ماتبغى مع السلامة أوك ..
مشاري مع مسك عند باب بيتهم : أقول تيسر انت وشوف مرضاك أحسن لك ..
رائد حرك وما طول مع مشاري لأنه مستعجل ..
ومشاري ومسك دخلوا داخل البيت ..

&&&&&&&&&&&&&&&&&&&&&&&&&&&&&&&&&


بعد كل هذي الاحداث بأسبووع ..

في يوم عرس أحمــد ..

الساعة ست المغرب .. في بيت بو أحمد ..

هنادي (أم أحمد) تجهزت قبل الكل عشان تروح القاعة وتستقبل الناس .. وجاية البيت تاخذ كم غرض وتروح القاعة .. أما البنات توهم رايحين المشغل ..
ياسر شاف أمه قام يصارخ : يبـــــــه يبـــه ألحق على مرتك هنااادي ألحـــــــق ..
جا بو أحمد ركض وهو مرتاع .. ناظر ياسر وناظر مرته : شفيــك .. روعتي هذا أمك مافيها إلا العافية وش زينها ..
ياسر تخصر ويناظر ابوه بأطرف عينه : وترضى لها تروح العرس كذا ويصكونها بعين ..
بوأحمد يبغى يسكت ياسر : عادي شفيها تقرى على نفسها ..
ياسر بخبث : وإذا اخطبوها ..
أم أحمد تضحك على خبال ولدها ..
ياسر يستهبل : شفيك يا ام احمد أشوف الكلام عجبك ..
بو احمد يضرب ياسر على راسه : أبغى أعرف انت متى بتعقل ..؟؟ ..
ياسر يحك مكان ماضربه ابوه اسم عوره خخ : أححح .. عشم ابليس بالجنة ..
بو أحمد ناظر ولده بأطرف عينه .. ولف على زوجته : الله طالع الزين اليوم .. شرايك نعيد شهر العسل ..
أم أحمد يقالها استحت وماتكلمت ..
ياسر يصفر : أووه اووه يبه خف شوي تراني ما استحمل توني صغير ..
بو احمد مسك ياسر من أطرف ثوبه : أمش أمش .. الله يصلحك ..
ياسر باستهبال : ليه يبه أنا سيارة ..

&&&&&&&&&&&&&&&&&&&&&&&&&&&&&&

في المشغل .. ]دانة ، دانيا ، رهف ، ملاك ، مسك ، سمر ، روان ، سارة[ كانوا كلهم بمشغل واحد .. وأمهاتهم بمشغل ثاني .. والعروس بمشغل بروحها ..

روان وهي تتعلك وجنبها سارة يفرفرون بالكتلوج حق التسريحات : شرايك بهذي ..؟؟
سارة : إممم لالا خلينا ناخذ شي سنبل .. شرايك بهذي أحلى ..
روان : إممم بتطلع رووعة مع الفستان ..

من جهة ثانية عند مسك وسمر ..
مسك تستشير سمر : والله محتارة شنو احط ميك أب ..
سمر : إممم أشوف فستانك أول ..
مسك خذت الكيسة وطلعت فستانها : هذا هو ..
سمر : طيب أنت شنو بتسوين بشعرك ..
مسك ورتها الكتلوج : مثل كذا ..
سمر : حلو حلو .. أجل سوي لك مكياج بس لاتخلينه أوفر .. لأن ملامحك حلوة وطريقة التسريحة اللي بتسوينها تناسب السنبل ..
مسك : أووك .. تسلمين يابعدي ..
سمر : ولو عادي ..

وعند رهف وملاك ..

ملاك جالسة على الكرسي وقاعدة تفهم الكوفيرة اللي تبغيه : أبغيك تسوينه كذا سويه هنا كيرلي وسويه كذا .. فهمتي ؟؟ ..
سارة انقزت بالكتلوج : تقصدين كذا ؟؟ .. ترا انا وروان بنسويها ..
ملاك : إييييييوا .. جيبي أوريها ..
العاملة السعودية شافتها : إيوا خلاص .. بسم الله ..
العاملة الثانية لرهف : وأنتي تبغين مثلها ولا ؟ ..
رهف : لالا شوفي نفس هذي الصورة اللي معلقة أبغى مثلها ..
العاملة : مثلها بالضبط ماتبين زيادة عليها أو شي ؟؟ ..
رهف : لالا نفسها بالضبط ..
العاملة : بس هالتسريحة تحتاج قص ..
روان شهقت : رهييف بتقصيين ؟؟ ..
رهف ترقع : إيه بقص بس على طوله ..
روان : أول شي اتصلي على أمي استأذني ولا بتذبحك ..
رهف : أووف طيب ..

واتصلت على أمها وتمت فوق العشر دقايق تترجى امها .. وشوي بتصيح .. وامها مو راضية لها ..

رهف سكرت من أمها وهي متضايقة : مارضت ..
سمر تخفف عنها : رهوف سوي مثلي كذا .. والله حلو .
رهف : خلاص سوو أي شي ..
سمر للعاملة : سوي لها مثل هذي مرة حلوة عليها ..
العاملة : ولا يهمك .. بسم الله ..

وأخيرا عند دانة ودانيا ..
دانيا خلصت الميك أب حقها وكان مو مرة ثقيل وقامت للبنات : بنااات شو رأيكن ..
البنات أنواع المدح لها ..
رهف : شكلك تبغين تنخطبين اليوم بالعرس ..
دانة بنذالة : ومن قال لكم أنها ما انخطبت ..
البنات كلهم لفو : شنوو ؟؟ ..
دانيا لفت لأختها وحركت يدها بمعنى هين ..
دانة لسمر : سموور ماقلتي لهم ..
ملاك لسمر : شنو اللي ماقلتي ؟؟ ..
سمر ابتسم وهي تنتظر دورها للميك أب : يؤ نسيت أقولكم .. مشعل أخوي خطبها قبل أسبوع ..
البنات كل وحدة فتحت عيونها على الأخر واللي شهقت من زود الصدمة خخ ..
سارة : يالخاينة وليش ماقلتي لنا ..
سمر : ما ادري حسيت الموضوع مايستاهل أني أقولكم وماصار شي ..
مسك : وأنا اقول شفيها البنت هالأسبوع رايحة بالعسل ..
دانيا بعفوية : وش دراكم أني بوافق يمكن ما أوافق ؟؟ ..
ملاك : يعني بترفضينه ..
دانيا انبهت أن أخته سمر هنا : ها .. أأ .. أسفة سمر ماكنت أقصد .. بسـ..
سمر قاطعتها : ههه عادي .. الزواج قسمة ونصيب .. وهذي حياة عمر .. مو لعبة ..
دانة بنغزة : أقول مسك شنو مسوية مع مشاري ..
مسك ارتبكت : أأ .. الحمدلله ..
ملاك : إيه صدق اليوم بتشوفينه بالكشخة ولا ؟؟ ..
مسك ماردت ..
سارة : هههه مايبغالها عاد ..
رهف : اقووول اعقلوا عن مرت أخوي ..
دانيا : عشتو من الحين ..
رهف : أكيييد هذي مسك مو اي شي ..
سمر : ههههه أقول رهف اخلصي على المرة ولا تتحركين كثير ..
رهف انتبهت للكوفيرا : سوري .. وتراني مانسيت السالفة ..
دانيا : أي سالفة ..
سارة تخصرت : سالفة الخطوبة صبري في محظر بينفتح ..
دانة : الله يعينك ..

&&&&&&&&&&&&&&&&&&&&&&&&&&&&

بنفس الوقت في الصالون الرجالي ..

عند أحمد جالس على الكرسي والحلاق يضبط له ذقنه ..
رائد واقف جنبه : من قدك يالمعرس ..
أحمد ماتكلم لأنه مايقدر قاعد يحلق ..
طلال : فله عرس ولد أختي .. من زمان عن العروس ..
يوسف اللي كان متشقق من الوناسة لأنه فك الجبس ولابس ثوب وشماغ : ألف مبروك .. عقبالي وعقبال الكل ..
الكل : آميـــن ..
يوسف لف عليهم : ول كلكم شكلكم طايحين في الحب إلا أنا ..
ريان : إلا صدق يا مشعل .. سمعت أنك خطبت دانيا صحيح ..
مشاري : أووه أووه .. أنا أدري من زمان أنه غار مني ..
مشعل : هههه أصلا مبعد يصير شي يمكن مافيه نصيب ماتدرون ..
فارس بمزح : يالخااين كذا تخون اسيل اختي .. ما ارضى تصير لها ضره ..
مشعل : أفاا عليك كل وحدة في بيت ..
ياسر : هي انت وياه مصدقين السالفة ..
رامي : تعال تعال ..
ياسر : هااه ..
رامي انحنى لياسر : ضبط لي الشماغ ما اعغف (ما أعرف )..
ياسر ناظره ببلاهه وضحك : هههه من جدك ؟؟..
رامي ابتسم بهدوء : يعني لو اعغف (أعرف) طلبت منك .
تركي : هههههه أول مرة أشوف واحد مايعرف يسوي الشماغ ..
طلال سحب رامي و وقفه قباله : تعال يابو عيون ملونة .. تعلم ..
رامي ابتسم ..
طلال يسوي له الشماغ .. ورامي واقف يناظر عمه وهو يحرك يدينه ..
طلال : بس ..
رامي ناظر نفسه بالمرايا : هههه أحس شكلي غلط ..
فيصل : صدقت .. أنت وسامي وفارس أحس أشكالكم غلط بالثوب والشماغ ..
فارس يسبل بعيونه الرمادية : شفيني .. وهـ ياملحي بس ..
سامي مسك يد فارس : ماعليك من العذال ..
فارس يستهبل ويتكلم لبناني : لك تؤبرني .. بعرف أنو أنا وانت أحلى ناس ..
سامي يضحك : ههههههه ولو ..
رائد حط يده تحت ذقنه باستهبال : الحين أبغى أعرف من البوي ومن الليدي ..
الكل : ههههههههههههههههههه ..
خلص احمد حلاقة ..
الكل : نعيييييما ً ..
أحمد الفرحة مو سايعته : الله ينعم عليكم ..
الحلاق السوري : أبضاااي .. الله يوفأقك ..
أحمد : تسلم .. أقول شباب .. شرايكم ألبس البشت ولا لأ .. احس الفكرة موعاجبتني ..
فيصل : شف هالخبل .. في عرسك وماتبي تلبس البشت ..
مشاري :انصحك نصيحة لوجه الله .. لبسه تصير رزة أكثر ..
فارس : وأتوقع أبوك بيغصبك تلبسه لو ماتبيه ..
أحمد : يعني من رايكم ..
الكل : إيــه ..
أحمد : زين زين اعصابكم .. ( وفام يتحلطم ) والله انا مسكين بليلة عرسي ويكلموني كذا ..
الكل سمعه : ههههههههههه ..
أحمد : زين واحد منكم يجيب ثوبي وغترتي من المغسلة ..
الشباب كلهم طلعت عيونهم ..
طلال : ماطلعته امس ..؟؟
أحمد ببراءة : لأ ..
يوسف : هذا اللي بيقتلني ..
رائد قام : هههه والله أنك تووحفة .. في اي مغسلة وديتهم ؟؟ ..
أحمد : مغسلة الـ...........
رائد طلع : عشر دقايق وانا جايكم ..

&&&&&&&&&&&&&&&&&&&&&&&&&&&&

في المشغل بعد ثلاث ساعات يعني على الساعة تسع الليل .. البنات كلهم خلصوا ..

دانيا : بناااات كلكم خلصتوا ؟؟ ..
البنات : إيوا ..
ملاك : ينات شوفوا مانبغى زحمة بالسيارة يعني بس كل ثنتين أو ثلاث بسيارة بس ..
روان : رايي من رايك احسن ..
سارة : صحيح عشان مايخرب المكياج ..
مسك : خلاص نتصل في مين من الشباب ؟؟ ..
دانة تحسب البنات : إذا تبغون كل ثنتين بسيارة يعني أربع سيارات .. شوفوا لكم اربع من الشباب يوصلونا ..
سمر : من الحين أنا مع مسك ..
مسك ابتسمت ..
رهف تأشر لمسك : أجل اتصلي على مشاري يوصلك انتي وسمر ..
مسك ابتسمت واتصلت على مشاري ومع الرنة الثانية رفعه ..
مشاري : هلا قلبي ..
مسك بشوي خجل لأنها مو متعودة تتصل عليه أهو اللي يتصل عليها : هلا مشاري ..
مشاري : كيف حالك يالحلوة ؟؟ إذا أنتي بخير فأنا بخير .. ها خلصتي من المشغل ؟؟ ..
مسك ابتسمت : أنا الحمدلله تمام .. إيوا خلصت .. ممكن تمرني ؟؟..
مشاري : افااا عليك تسأليني بعد .. أقول اجهزي دقايق وأجيك ..
مسك : مشاري لحظة ..
مشاري: لبيــه ..
مسك : إمم من جنبك من الشباب فاضي عشان يوصل الباقي ؟؟ ..
مشاري : دقيقة شوي .. (ونزل جواله ويكلم الشباب) .. شباااب من فاضي فيكم يوصل البنات من المشغل ؟؟ ..
ولا واحد من الشباب رد ..
مشاري : وجع كل ذا كسل ..
مشعل اللي كان جالس يلعب بلاي ستيشن ترك اليد : أنا أوصلهم ..
مشاري رفع السماعة لمسك : هلا مسك ..
مسك : هلا ..
مشاري : أنا ومشعل اللي بنوصلكم ؟؟ ..
مسك تسمع صوت موسيقى عالية وتصادم .. باستغراب : مشاري وين أنتوا الحين ؟؟ ..
مشاري : ههههه أحنا في بيت عمي بومشعل .. قطينا المعرس احمدوه وياسروه وتريك وطلال وفارس وفيصل في القاعة يستقبلون الرجاجيل واحنا رجعنا البيت ..
مسك استغربت أكثر : وليه رجعتوا أساسا ؟؟ ..
مشاري : هههههه بس كذا ماحد له خلق بالوقفة هناك مبكر .. يعني بعد شوي بنروح .. عشان لاينكسر ظهرنا نسلم على هذا ونضيف ذاك تعرفين ..
مسك : أهآآ .. ليييييش .. ( تكلم رهف ) ..
رهف اللي سحبت الجوال من مسك : أقول مطولة السالفة وهي قصيرة .. مشاري ..
مشاري : هلا ..
رهف : شووف دبر لنا سيارتين غيرك وغير مشعل .. مانبغى يصير زحمة ..
مشاري : خلاص أشوف الشباب وأرد لكم ..
رهف : أوك ..
مشاري : يلا عطي زوجتي جوالها ..
رهف تقلد عليه : عطي زوجتي جوالها .. زين ياقيس زمانك .. مسك خذي ..
مسك فيها الضحكة بس كاتمتها .. وأخذت الجوال : ألوو ..
مشاري : فديت الألوو وهلها ..
مسك ابتسمت ولا ردت ..
سارة و روان بقلقافة واقفين جنبها ويدقونها : شنو يقولك شنو ؟؟شنو ؟؟ ..
مسك تناظرهم وماردت عليهم عشان ينقهرون ..
مشاري يفكر : أقول مسك شنو سويتي بالمشغل ؟؟ ..
مسك ابتسمت : يعني البنات إذا راحو المشغل شنو يسون ؟؟ ..
مشاري يستهبل : هههه لا أقصد يعني هل يعني غيروا معالم وجهك بالاقنعة اللي يحطونها ؟؟ ..
مسك تبغى تحيره : إممم ما أدري والله ..
مشاري : خلاص أنا بشوفك وبحكم أوك ..
مسك استحت : شنو ؟؟ ..
مشاري بخبث : ههههه أقول يلا حبيبتي مع السلامة .. شوي وأدق لك تليفون عشان تطلعون أوك ..
مسك بالموت يطلع منها الحكي : طيب .. بايات ..

&&&&&&&&&&&&&&&&&&&&

من جهة ثانية في بيت بومشعل .. عند الشباب ..

مشاري سكر الجوال وهو مبتسم : أقول يلا شباب تأخرنا كثير بيلعن خير خيرنا أبوي وعمامي ..
ريان قام وهو لابس الثوب ويضبط الشماغ : الله يعيـــــــــــن ..
مشاري : شوفوا ترا البنات يبغون أربع سيارات .. عشان مايتزاحمون ..
يوسف : بعد يتشرطون ..
رائد : ماعليك منهم ..
ريان : أشوفك بصف البنات ؟؟ ..
سامي : أصلا اللي يشوف خشته مع هالشعر الطويل أضمن لك أنه مع البنات ..
رائد حرك شعره اللي لمن نص رقبته من تحت الشماغ وبدلع مصطنع : وهـ بس فديت شعري .. عيون الحساد كثااار ..
الكل : هههههههههههههه ..
مشعل : هههه لا صدق الحين أقدر أقول أنك خكري ..
رائد فك شماغه ورفع عقاله وبعربجيه : شنووو ؟؟ ..
مشعل : ههههههههههآآآآآي .. لا أصلا أنت ابو المراجل أمش بس أمش ..
رائد رجع عقاله وضبط شماغه : حسبت بعد .. قبل لاتقول خكري شوف اللي جنبك خكري ماركة اصلية مطول الشعر مع عيون ملونة ..
مشاري ناظر رامي : صدقت والله ..
رامي ابتسم : غائد (رائد) .. لو سمحت لاتدخلني .. خلقت غبك (ربك) .. شنو أسوي يعني ؟؟ ..
ريان قاطعهم : أقول تحركوا .. وتشهدوا على أعماركم تأخرنا جد ..

&&&&&&&&&&&&&&&&&&&&&&&&&&&

قبال المشغل ..

دق مشاري على مسك : هلا حبيبتي .. كيف حالك ؟؟ ..
رائد سحب منه الجوال : أقول بتسوي فيها خطاب غرام .. ألو مسك .. يلا انزلوا .. مع السلامة .. شفت مو انت تطول السالفة وهي قصيرة ..
مشاري انقهر من رائد اللي جا معاه بالسيارة ..

.. بعد ثلاث دقايق البنات كلهم نزلوا .. وتوزعو بالسيارات وكان ترتيبهم كذا ..

] في سيارة مشاري معاه رائد قدام و ورا مشاري سمر وجنبها مسك[
و
]  في سيارة ريان معاه يوسف قدام و ورا ريان ملاك وجنبها رهف  [
و
]  في سيارة مشعل معاه سامي قدام و ورا مشعل سارة وجبنها روان [
و
]  في سيارة رامي ماحد معاه قدام و وراه دانيا وجنبها دانة [

في سيارة مشاري ..

مشاري وهو يسوق لف على مسك : أقول مسك ..
مسك بهدوء : هلا ..
مشاري ناظر الطريق : غريبة ما اشوف شي فوق راسك ..
مسك استغربت : شنو ؟؟ ..
مشاري : يعني عمارة .. أأ .. أقصد تسريحة ..
سمر سمعت كلمته جات بتضحك بس مسكت نفسها وحست فيها مسك دقتها وهي مستحية ..
رائد يناظره بأطرف عينه : أستح وهذا خطيبتك وتكلمها كذا ..
مشاري : هههه لاتلومني متعقد من اللي أشوفهم بالتلفزيون .. مسك جد انا أتكلم سويتي لك شي بشعرك ..
مسك بصوت هامس : إيوا ..
مشاري ابتسم وسكت ..

&&&&&&&&&

في سيارة ريان ..

يوسف يحوس بالاشرطة اللي عند ريان : كيف حالكم بنات ؟؟ ..
رهف وملاك : الحمدلله ..
ريان : هاا ملاكووه اليوم بتوسعين الصدر .. أخيرا صار عرس ..
ملاك مبتسمة على جنب وهي مغطية وجهها لأنها حاطة مكياج : اخيــراً ..
يوسف ترك الأشرطة وتسند : أبغى أعرف أنتوا شنو تحسون فيه يوم يصير عرس ؟؟.. تقلبون الدنيا فوق تحت ..
رهف يقالها تتكلم فصحى : شعورن ماله مثيل أبداَ ..
ريان ابتسم : لو يدري عنك سيبويه كان صار معلم شورما أحسن له ..
رهف بغرور : اصلا هم معقدين اللغة العربية أكثر من اللازم ..
يوسف ابتسم يخوف ملاك : تخيلي ملاك .. يدخل قطو العرس ..
ريان : أما عليك أفكار ..
ملاك : وجع يوجعك .. فااال الله ولا فالك ..
يوسف : انا أشهد أني برجع لأمي وأنا مكسر من بعد دعوتها..
الكل : هههههههههه ..

&&&&&&&&&&


في سيارة رامي ..

كان رامي مشغل موسيقى كلاسيكيه .. أول مادخلو دانيا ودانة وطى الصوت ..

دانة ودانيا : السلام عليكم ..
رامي : وعليكم السلام .. كيف الاحوال ؟؟ ..
دانيا : بخير ولله الحمد .. وأنت شلونك ؟؟ ..
رامي لاحظ أن دانة ماردت : تماام .. مبغووك (مروك) لأخوك أحمد وعقبال ياسغ (ياسر)  ..
دانيا ابتسمت : الله يبارك فيك .. وعقبالك ..
رامي ابتسم بمكر : لالا ياشيخة تو الناس .. الله لايقوله ..

&&&&&&&&&


في سيارة مشعل ..

روان اللي لابسة عباية كتف بس مغطية وجهها لأنها حاطة مكياج تكلم سامي : أقول ما اشوفك تسوق سيارتك ..
سامي مريح : ليش اتعب نفسي وفي ناس تسوق عني ..
روان لمشعل وصبعها يأشر على سامي : والله مايستاهل السيارة ..
مشعل ابتسم ..
سارة نفس روان متغطية : إييييييه صح .. مشيييعل يالخاين .. >>> الأخت قاطة الميانة بقوة هع ..
مشعل ابتسم على اسلوب سارة : آمري .. سمي ..
سارة : يالمجرم يالمجرم .. تسويها من تحت لتحت ولا تقول لنا ..
روان فهمت : إبييييه صدق شلون كذا ماتوقعتها والله ..
سامي استغرب لف لأخوه : شنو مسوي أنت ؟؟ ..
مشعل مبتسم على طريقة كلامهم ويفكر شنو مسوي : ما أدري والله ..
سارة : بعد ينكر بعد ..
مشعل : ههه إيييه عاد شنو أنا مسوي عشان أفهم ..
روان : تخطب ولا تقول لنا .. أفااا بس افااا ..
سارة : أجل هذا العشم اللي فيك .. وأنا أخر من يعلم ..
مشعل ضحك : ههههههههههههههآآآآي .. ههههههههههههههه هه هه .. ( وقام يمسح دموعة اللي طلعت ماتوقع هذا اللي يقصدونه ) .. ههه .. شرايك عشان مايعايرني ساميووه بالعانس ..
سامي ابتسم وناظره بأطرف عينه ولا تكلم ..
واستلموه سارة و روان تحقيق .. نشفوا ريقه طول الطريق ..

&&&&&&&&&

بعد خمس دقايق .. وصلوا الشباب للقاعة ونزلوا البنات ودخلوا داخل .. ماعدا رامي اللي وصل أخر واحد لأنه يمشي بهدوء ..

رامي : وصلنا ..
دانيا فتحت الباب ونزلت ..
دانة انحنت تعدل كعبها : دانيا لحظة بعدل الكعب ..
دانيا دخلت داخل ولا سمعت دانة ..
دانة وهي تعدل كعبها حست أن السيارة تتحرك .. وقفت يدينها عن الحركة وعيونها مركزة على رجلها .. رفعت راسها ببطئ .. وتكلمت وهي تتلعثم : أأ .. د..دقييقة .. أنزل ..
رامي حرك السيارة ولا كأنه يسمعها ..
دانة استقامت بجلستها وتوها لفت على الباب بتفتحه عشان غصب يوقف .. شافت أن الباب مقفل .. لفت عليه .. كان لابس ثوب وشماغ وصاير خوقاقي .. ولا كأنها موجودة بالسيارة .. خافت وفي نفسها "" شفيه ذا يستهبل ولا شنو ؟؟ "" جمعت قوتها وتكلمت : انت هــي وقف بنزل ..
رامي أخيرا رفع عيونه للمراية وشافها جالسه ومغطية وجهها .. رفع حاجب وباستنكار : نعـم ؟؟ ..
دانة تثقل الكلام : أقووولـــك وقـــف بنــزززل ولا بـــ...
قاطعها رامي وهو يوقف بمكان فاضي مافيه سيارات ولا احد .. ولف عليها وهو مبتسم نص ابتسام : ولا شنو ؟؟ ..
هنا دانة تلفتت يمين وشمال ودقات قلبها وصلت لبلعومها : ولا بتصل على أبوي بقول لهم مو راضي ينزلني ..(وفتحت شنطتها عشان تطلع الجوال) ..
رامي بحركة سريعة لف عليها وسحب شنطتها منها بخفة وسهولة وحطها بحضنه عشان ماتقدر تاخذها .. وباستهزاء : والحين ..
دانة انصدمت من حركته .. ماتوقعتها أبداً منه .. انربط لسانها من الإستغراب ..
رامي ابتسم على جنب .. ولف عنها .. وفتح باب سيارته وطلع منها ..
دانة تراقبه شنو يسوي .. جا وفتح الباب الخلفي من الجهة الثانية اللي ورا كرسي السايق ودخل وسكر الباب .. هنا حست دانة على دمها وشهقت أول ماجلس بالكرسي اللي جنبها وقلبها يدق دق الطبول : ننننعــم ..!!!!!!!!!
رامي لف على جهتها وعطى ظهره للباب وحط أصابع يده اليمين على خده و ذراعه اتكفى فيها على السيت .. ابتسم بوجهها : سياغتي (سيارتي)  وبكيفي ..
دانة خايفة وراصة على أسنانها : افتــح البـــاب ..
رامي نزل يده عن خده وتكتف : أعتقد أني قلت سياغتي(سيارتي) وبكيفي .. وكل شي فيها (وثقل الكلام) ملــكي .. ( وحرك صبعه السبابة بحركة دائرية في السيارة وأخر شي وقف صبعه في أتجاه دانة ) .. فهمتي ..
دانة قلبها وصل لبلعومها وهي تشوف صبعه يأشر عليها ..
رامي بجرئة مد يده على غطى دانة وسحبه بسلاسة وبان وجهها له ..

&&&&&&&&&&&&&&&&&&&&&&&&&&&&&

عند البنات بعد مادخلوا  .. ومو منتبهين لاختفاء دانة ..

قاعدين في غرفة يضبطون أشكالهم .. مبعد يدخلون القاعة ..

مسك لفت للبنات وهي تلف حول نفسها : بنات شكلي مضبوط ..
سمر : تهبلللليييين ..
ملاك : الله يعين مشاري اللي بيتسدح ..
روان : شوي شوي على أخوي ..
مسك ابتسمت وهي تسبل بعيونها : تسلمون .. سمر تعالي معاي ..
سمر : يلا ..
رهف : انتظروني بجي معاكم ..
دانيا : قبل لاتدخلون سمو على أنفسكم ..
الثلاثي ابتسموا ومشو ..
دانيا : حركاات مطقمين ..
سارة وروان قربوا وجيهم جنب بعض وابتسموا بقوة وكأنهم بيصورون : حلوين صح ؟؟ ..
دانيا : ههههه إيوا .. انتظروني شوي ..
ملاك واقفة : ونااسة ما اصدق أن أحمد عرس .. (ورفعت يدينها ) يارب يارب ريانووه يعرس ونفتك منه ..
البنات : هههههههه ..

&&&&&&&&&

من جهة ثانية أول مادخلوا مسك و سمر ورهف .. اللي حاضرين قاموا يناظرونهم ويتهامسون ..

سمر لمسك بهمس وهي تناظر الناس ومستحية : مسك شفيهم كذا ؟؟ .. شكلي غلط ؟؟ ..
مسك ابتسمت ابتسامة ساحرة : لا ياقلبي .. هم كذا لأنهم شافونا ..
رهف لسمر : استعدي اليوم مخطوبة ..
سمر : بسم الله علي ..

أم فارس قامت من وحدة من الطاولات وراحت عند البنات وسلمت عليهم ..

أم فارس ببتسامة : تهبلووون والله .. قريتوا على أنفسكم ..
مسك بدلع رباني : أكيييد ..

كانت مسك لابسة فستان قصير فوق الركبة بالضبط .. لونه فوشي مبين بياض بشرتها  .. وصاير طايح على جسمها .. ومن جهة الخصر فيه سلسلة كرستالية ناعمة ..ومن فوق صاير مثل قطعة قماش حولين زنودها ماسكين الفستان  يعني بدون سيور تقريبامثل فستان الأميرة النائمة اللي بدزني من فوق >>>  ماعرفت أشرحها ^^" .. ومن جهة الصدر شيفون يلمع .. ولابسة كعب لف على سيقانها فضي .. ومسوية شعرها ستريت لمن نص الظهر ومسوية بف صغير وحاطة فيه تاج صغنوون روعة وقاصة لها قذله فوق عيونها .. ومكياجها وردي هادئ خفيف فيه لمعة مع روج وردي مع القلوس .. ومع بقية الإكسسوارات من حلق وأساور وعقد .. صايرة مسك مرة مرة روووعة ..

أم فارس تناظر سمر : ماشالله مشالله  عليك وأنتي يا سمر صايرة مرة حلوة ..
سمر ابتسمت بحيا : تسلمين ياخالة الحلا كله منك ..

أما سمر كانت لابسة فستان طويل لونه أسود .. كان من فوق صاير ماسك عند الصدر بدون سيور وفيه شك بطريقة حلوة وضيق لمن عند الخصر بعدين يستوسع .. وفيه فتحه من على جنب لمن فوق الركبة بشوي .. صاير فستانها مرة فخم وبالذات أنه باللون الاسود .. ومسوية شعرها الكستنائي الغامق ستريت لمن خصرها ولا حطت شي عليه .. ومكياجها كان مرة مرة سنبل لونه أسود وفيه لمعة خفيفة بالوردي وشفايفها الصغير المملوءة حطت لهم بس قلوس لأن شفايفها لونهم لون التوت من الله .. ومع بقية الإكسسوارات وعيونها الناعسة اللي تشبه عيون سامي ولون فستانها اللي مبرز لون بشترها البيضاء صايرة مرة كيووت ..

أم فارس ابتسمت على كلام سمر ..
رهف تناظر مرت عمها وهي تسبل عيونها باستهبال : وأنا يا خالة شرايك .. يعني ممكن أنخطب اليوم ..
أم فارس ضحكت : هههههه .. الله يغربل إبليسك يارهف .. أنتي حلوة بدون شي ..

و رهف كانت لابسة فستان طايح على جسمها لونه بين البيج والذهبي .. وشعرها الأسود اللي أقصر من شعر سمر بشوي .. سوت مثل سمر .. ستريت وخلته على جنب .. كان فستانها طوق على الرقبة ومن ورا الظهر تقريبا كله يبان .. ومخصر على جسمها لمن الخصر بعدها يتوسع .. ومكياجها مسوية لها مكياج بين الذهبي والأسود مع المسكرا و روجها وردي فيه لمعة بالذهبي .. صاير رووعة ..

ام مشعل وأم مشاري جاو وسلمو على البنات ..

أم مشاري : زين ماقصيتيه شحلاتك كذا .. وين أختك روان ..
رهف ابتسمت : قاعدة تتعدل داخل شوي وتجي ..
أم مشعل تناظر بنتها برضا : والله كبرتي ياسمر صرتي مثل الحلاوة ..
سمر ابتسمت لأمها بدون ماترد ..
أم مسك : تعالوا بنات أعرفكم على بعض الحريم اللي هنا ..

مشت مسك ورا أمها وكأنها عارضة أزياء .. وسلمت على الحريم بذوق وابتسامة وعرفتها أم مشاري على الحريم بأنها خطيبة ولدها مشاري .. والحريم ما قصروا قز في البنات خخ .. لدرجة أن سمر ماتتكلم بس تسلم لأنها تستحي من نظراتهم ..
رهف قامت بذوق : من فضلكم .. بنات أنا بشوف كم شي هنا تجون ..
قامو مسك وسمر بذوق واستأذنوا وقاموا ..

وحدة من الحريم أول ما قاموا البنات : ماشالله كل وحدة تقول الزين عندي .. والله أفكر أخطب بنتك يا أم مشاري ويا أم مشعل لأولادي ..
أم مشاري وام مشعل بنفس الوقت : محيرين لعيال عمهم (ناظروا بعض وابتسموا .. هم قالوا كذا عشان مايبغون بناتهم ياخذون من برا العايلة) ..
الحرمة : حسافة والله ..
الحرمة الثانية تناظر مسك وهي تتكلم مع رهف وسمر من بعيد : والله كان نفسي ببنتك يا ام فارس .. بس يلا .. الله يوفقها ..
أم فارس ابتسمت ..

بعد خمس دقايق دخلت دانيا ومعااها ملاك ..

الناس قاموا يناظرونهم وانبهروا من أشكالهم .. كل وحدة تقول الزين عندي ..

دانيا : شفتي شلون قلت لك اليوم وحدة منا بتجيها عين وحدة بوحدة تصيب ماتخيب ..
ملاك : بسم الله .. قل اعوذ برب الفلق .. قل اعوذ برب الفلق ..
دانيا ابتسمت بخفة ..

كانت دانيا لابسة فستان طويل ذهبي  .. من جهة الصدر كله شك باللون الأحمر رروعة ومفتوح على شكل التفاحة بدون سيور .. ومن تحت الصدر فيه قصة ناعمة .. وضيق لمن الخصر .. يعدها يستوسع على شكل طبقات من الشيفون الذهبي .. ومنثور على طبقات الشيفون كرستالات صغيرة باللون الأحمر .. وحاطة لها ميك آب ذهبي مدموج مع الأسود و روج أحمر صاارخ .. ومسوية لها تسريحة شعرها كيرلي ومرفوع كله بس بطريقة مرة مرة حلوة وصايرة دانيا كلها على بعضها كووولز ..

أما ملاك كانت لابسة فستان طويل لونه بيج ومرة سنبل .. ماسك عند الصدر بدون سيور .. ومن ورا فيه فيونكا كبيرة باللون الذهبي محددة أطرافها بالكرستالات .. والفستان مخصر على جسمها لمن الخصر بعدين يتوسع بدون قصة .. وكانت مخليه شعرها كيرلي متروك بحرية على كتوفها وحطت مكياج خفيف باللون الذهبي مع الأسود و روج وردي .. صايرة ملاك اسم على مسمى ملاك ..

ومن ورا دانيا وملاك طلوا توأمين وهم مبتسمتين .. لالا .. عفوا مو توأمين .. كانوا روان وسارة .. مسوين نفس الفستان .. ونفس الشعر ونفس المكياج .. وصايرين جد كأنهم توأم ..

كانو مسوين لهم فستان باللون الأحمر .. من جهة الصدر مسوين قصة مربعة وفيها أكمام قصيرة مرة جبنيز .. وضيق لمن الخصر فيه كرستالات مصفوفين كحزام .. وبعدها طايح لتحت .. من على الجنب الأيمن قصير ويتدرج للجهة اليسرى طويل صاير ذيل وعلى اطراف التدرج  مطرز بخيوط وردية تلمع .. وفي نهاية الذيل اسوارة كرستالية لابسينها على يدهم اليسار عشان مايطيحون .. ولابسين كعب فضي لف على الساق .. وشعرهم مسوينه كيرلي لمن أكتافهم وحاطين فيه مشبك كرستالي .. والمكياج حطوا لهم وردي فاتح مع لمعة بسيطة ومسكرا وكحلة و روج وردي مع قلوس بس .. لأنهم بروحهم حلوين .. وسارة بالذات عيونها فاتحة ماتحتاج مكياج كثير .. ولأن البنات اساسا في اعتقادهم أن المكياج الكثير يعتبر قناع يغطي جمالهم الطبيعي ..

روان تعدلت : ها .. شنو الأحوال ؟؟ ..
سارة تعدلت هي الثانية : شوفي وجيه الحريم وتعرفين ..
ملاك باستهبال : هاا .. من تبغون تاخذون ولدها أول ..
سارة و روان : هههه ..
سارة : امشو نسلم من هنا ..
وراحوا يسلمون على الحريم اللي يتفحصون البنات تفحص خخ ..

دانيا تمشي بتمايل وبخفة وتسلم على أمها وتبارك لها وعلى عماتها وزوجات خوالها .. جا دور مرت خالها خالد أم مشعل .. أم مشعل استلمتها وسلمت عليها : ماشالله تبارك الله عيني عليك باردة يابنتي .. يابخت من بياخذك ..
دانيا استحت ولا ردت ..

&&&&&&&&&&&&&&&&&&

من جهة ثانية في قاعة الرجاجيل ..

أول ما دخلوا الشباب .. كانوا كلهم لابسين ثوب وشماغ ومرسمين مرة .. بدخلتهم وكأن كل واحد ماخذ شوي من الهيبة اللي عند أبوه .. صايرين مرة كشخة ..

فارس راح عندهم وسلم عليهم : كان طولتوا أحسن .. عمامي بيكرفونكم هنا ..
ريان : لا مايقدرون شوف لنا هيبة يوم دخلنا مايقدرون يفشلونا قدام خلق ربي ..

وتوزعو الشباب يسلمون على الرجاجيل والمعرس مرة ثانية هع .. وكل واحد من الشباب أول مايسلم على أبوه ..و أبوه يعرف أصحابه على ولده ..

مر سامي عند عمه بوفارس وسلم عليه .. وبوفارس بعد ماسلم على سامي مافك يده ولف على أصحابه : هذا ولدي سامي .. رجال وبن رجال ..
سامي ارتبك أول ماسمع عمه يتكلم .. أول مرة يحس باحساس الفخر ان عنده عم كذا ومخليه بمكانه ولده فارس ..

يوسف شاف جهاد توه داخل : هلا جهوود ..
جهاد : جهوود بعينك .. كيف حالك ..
يوسف حرك رجله اللي كانت مكسورة : مادام مافيه جبس أنا بخير .. أنت كيفك يابو الشباب ؟؟ ..
جهاد : انا تمام أمش خلني أسلم على المعرس ..

&&&&&&&&&&&&&&&&&&&&&&


نرجع عند رامي ودانة في السيارة ..

أول ماسحب رامي الغطى من دانة بان وجهها له .. تأمل ملامحها المصدومة من حركته بعيونه الخضر المائلين للأزرق وهو مميل راسه لفترة دقيقة تقريبا.. مع أنه السيارة صايرة شبه ظلمة .. والنوافذ مظللين عشان كذا ماخذ راحته .. والمكان اللي موقف سيارته فيه فاضي .. 

رامي بهدوء : تبغين تغجعين (ترجعين) ودموعك على خدك ..
دانة ماطلعت منها أي حركة من الروعة حتى عيونها مارمشتهم .. عدا قفصها الصدري اللي يرتفع وينزل ..
رامي مر على شفايفه شبح ابتسامة .. ورفع يده وهو ضام أصابعه : شغايك (شرايك) .. مو الحين أنسب وقت أغجع (أرجع) لك الكف اللي عطيتيني إياه ؟؟..
دانة انتفضت بالخفيف .. و عطت الباب ظهرها ولصقت فيه وهي تناظر يد رامي المرفوعة وهي خايفه .. ولا ردت ..
رامي رفع حاجبه ومتسم نص ابتسامة : السكوت علامة الغضا (الرضا) ..
دانة ناظرته بهدوء وهي شوي بتبكي بس ماسكة نفسها وبصوت مهزوز وتعلقت بأخر امل لها : بب..بلييزز نزززلنــي ..

رامي فتح قبضة يده وحرك يده بسرعة ودانة سكرت عيونها بقوة وهي تتنفس بصعوبة وترجف .. انتظرت عشر ثواني تستوعب .. حست بيد ناعمة على خدها تتحسسه مثل الأطفال .. فتحت عيونها ببطئ شديد .. شافت عيونه اللي انعكس عليها شوي ضوا من برا السيارة تناظرها وشفايفه مرتسمه عليهم ابتسامة هادئة .. ارتجف فكها السفلي وتنتفض .. ومو قادرة تستوعب شي .. ماضربها ؟؟ لييه ؟؟ ..

رامي ببتسامة هادية ويده على خدها : ليــه أجغح (أجرح) خـدن حساااس ..
دانة ناظرته بعيون فيها دموع ماسكتهم عشان ماتنزل .. ومن قهرها وخوفها منه .. عطته كــــــــف ..

رامي راسه لف لجهة اليمين بعد كف دانة له .. وعيونه مبين عليها الإستغراب .. سحب يده من على خدها وحطه على خده ولف عليها .. وبهمس مرعب : تضغبيني (تضربيني) ؟؟ ..
دانة استجمعت قوتها : إيه أضربك إذا تعديت حدودكــ....
رامي فجأة وبدون سابق انذار عطاها كف سكتها .. ومسك يدها اللي ضربته فيها .. وبصوت مرعب أكثر من قبل وهدوء مخيف : أنا تنازلت عن هذاك الكف .. لأن عندي طغقي (طرقي) الخاصة عشان أخذه .. أما هذا الكف اللي الحين أخذتيه .. عشان اللي سويتيه هنا الحين ( وأشر على خده ) .. ولاتفكغين (ولاتفكرين) سامعتني ولا تفكغيرن مجغد تفكيغ (ولا تفكيرين مجرد تفكير) أنك تمدين يدك علي يا دانة .. مو اني أول كف ماغجعته (مارجعته) لك تمدين يدك مرة ثانية .. لا يا دانة .. حطيني في بالك .. ولا أكسغ (أكسر) لك يدك فاهمة ..
دانة تكابر ماتبغى دمعتها تنزل بعد الكف .. ومنزلة راسها وهي ترجف .. ولا ردت عليه ..
رامي شد على يدها بقوة وعلا صوته : فاااااهمة ..
دانة بصوت مهزوز وانكسار وفيه بحة شوي لأنها على وشك البكاء وبصوت أقرب للهمس : فاهمة ..
رامي خف الضغط على يدها .. ولانت ملامحه .. وبصوت هامس وحنون : خايفة ؟؟..
دانة ماردت تداري دمعتها ..
رامي بصوت فيه شوي ندم : دانة .. خايفــة ؟؟ ..
دانة بانكسار عشان يرجعها لأنها تدري أن العناد مايفيد معاه .. بهمس : إيوا ..
رامي فك قبضته بهدوء عن يدها .. سحب نشاف لها ومده بوجهها بدون مايتكلم .. لأنه يدري أنها يمكن بأي لحظة يقول لها شي بتطيح دموعها ..
دانة اخذته بهدوء وحاولت تمسح الدموع قبل مايطحون ويخربون مكياجها الناعم ..
طلع رامي من السيارة وركب مكانه مرة ثانية وهو متضايق .. أخذ شنطتها ومدها لها : خذي ..
دانة اخذت شنطتها وهي ساكته وغطت وجهها .. وحاولت تهدي نفسها قد ماتقدر اليوم عرس أخوها ..

رامي حرك سيارته لجهة القاعة مرة ثانية ويحس بهم على قلبه .. فتح بعض الأدراج اللي قباله ولقى زقارة وحدة و ولاعة .. مع أنه قطع التدخين من فترة .. بس يحس أنه الحين محتاجه مرة .. أخذ الزقارة و ولعها وفتح النافذة .. وقام يدخن بهدوء وهو يسوق .. والدخان يمر برئتينه ويطلع من فمه أو خشمه .. بعد دقيقة وصل للقاعة وفتح أبواب السيارة : وصلنا ..
دانة تناظره وهي حاضنه شنطتها ولا ردت ولا فتحت الباب ..
رامي استغرب منها لف عليها شافها تناظره .. قال في نفسه يمكن ما سمعته : دانة وصلنا .. انزلي ..
دانة بهدوء وهي حاطة يدها على مقبض باب السيارة وتناظر أصابعه الحاضنه الزقاره : لاتدخن .. (وسكتت شوي) .. يضرك .. ( افتحت الباب وانزلت ودخلت القاعة ) ..

رامي يناظر مكانها اللي كانت جالسة فيه لفترة .. بعدين حرك سيارته جهة قاعة الرجاجيل .. ونزل من سيارته ورمى زقارته بالأرض وداس عليها .. تذكر أنه دخن .. ولو عرف مشعل بهالشي ياويله .. فتح باب سيارته بسرعة وبخ على نفسه عطر الي من عشرين متر يشمه .. ودخل القاعة ..

أول مادخل رامي القاعة صارت هدوء .. رامي تقريبا أول مرة يحضر عرس خليجي من سبع سنوات أو أكثر .. فارتبك من الهدوء اللي خيم على المكان فجأة .. عيونه دارت بالمكان لمن أستقرت على الشباب اللي يناظرونه .. راح لهم بهدوء وسلم عليهم ..

رامي همس لريان وهو يسلم عليه : هـي شفيهم ذولي يناظغوني (يناظروني) كذا ثوبي فيه شي ..
طلال اللي كان واقف جنب ريان سمع رامي .. ضحك : ههه لا أتوقع أن عيونك الملونين وشكل خلقتك غير عن اخوانك ولا بعد أجنبي لابس ثوب وشماغ عشان كذا يمكن استغربو ا شوي .. قم معاي أعرفهم عليك عشان يعرفون أنك عربي خخ ..
رامي ناظر عمه وهو رافع حاجب : أجل لو سمعوني أتكلم إنجليزي شنو سوو ..
يوسف : يقولون أجنبي ماركة خخ ..
مشعل : تعال تعال ..
رامي قرب منه : هلا ..
مشعل : شفيك تأخرت ربع ساعة ؟؟ ..
رامي ارتبك : هاا .. لا بس كنت أدور غرض بالسيارة ..
مشعل : راميووه ..
رامي : كيفك لاتصدق ..
مشعل : لا أنا أقصد الحين هالريحة اللي أشمها من نفسك ..
رامي ارتبك أكثر :أي غيحة (ريحه) .. هذا العطغ (العطر) ..
مشعل رفع حاجب يستهزأ بمعنى صحيييح ؟ ..
رامي : مشعل .. خلاص ..
مشعل : اخر مرة أحذرك من الدخان فاهم .. ويلا رح سلم على الرجاجيل أشوف ..
رامي : طيب طيب أعصابك ..

&&&&&&&&&&&&&&&&&&&

البنات كلهم جلسوا بطاولة وحدة بعد ماسلموا .. وجلسوا يسالفون ..

سمر انتبهت : بناات وين دانة ؟؟ ..
مسك : إيه صدق أنا فاقدتها من أول مادخلنا ..
ملاك : إيه والله ماشفتها في الغرفة يوم نتعدل ..
سارة و روان يناظرون بعض باستغراب ..
رهف تلفتت يمين وشمال : ماشفتها وينها ؟؟ ..
دانيا قامت : أختي وينـ....
صوت دانة من ورا أختها دانيا : هذاني هنا ..
دانيا لفت على أختها بتفحص : وينك طيرتي قلبي ؟؟ ..
دانة : هذاني قدامك ..
دانيا : وين كنتي ؟؟ ..
دانة بصدق لانها كانت تحاول تمسك نفسها قبل لاتطلع لهم : كنت بالغرفة أعدل مكياجي واضبط شكلي ..

كانت دانة لابسة فستان سكري طويل من فوق ماسك عند الصدر وفيه شوي شك من دون سيور و ضيق لمن الخصر بعدها ينساب بنعومة لتحت وفيه فتحة من على جنب لمن الركبة   ولابسة كعب لونه فضي .. وشعرها مسويته تسريحة نفس دانيا كيرلي كله ومرفوع بطريقة حلوة .. وطلعة لها خلصة طويلة ناعمة من على جنب عينها .. ومسوية لها مكياج ناعم باللون الأسود عليه لمعة بالفضي .. وحاطة روج وردي حلو مع قلوس صايرة رووعة ..

سارة تبغى تغير الجو : أقول وين اللي قالوا بيرقصون من أول مايجون .. مابقى على زفة العروس إلا ساعة تقريبا ..

البنات قاموا عشان يرقصون ..

وصعدوا كلهم المسرح وقاموا يرقصون رقص .. و وسعوا صدورهم .. وكل وحدة تقول الزين عندي ..

الحريم طول المدة يطالعون فيهم وكل مايقولون لوحدة من امهات البنات أنهم بيخطبونهم .. يقولون محجوزين لولد عمهم خخخ ..

بعد فترة .. نزلوا نص البنات بعد ماتعبوا من الرقص واللي هم ( سارة و دانة و رهف و سمر ) وجلسوا بطاولة بروحهم ومعاهم ربى مرت فيصل .. أما الباقي يرقصون ..

نزلت دانيا عن المسرح وراحت عند نوف وسلمت عليها وهي مرة مستانسة ..

نوف لابسة فستان أسود لمن الركبة من فوق طوق وبعدها ينساب على جسمها بسلاسة .. وكعب فضي ناعم وكانت مسوية شعرها ستريت لمن نص ظهرها وحاطة لها روج وردي مع قلوس وكحلة ومسكرا بس بدون ظل أو كريم اساس لان بشرتها بيضا صافية وعيونها عسليات شبه فاتحة ..

نوف : ألف ألف مبرووك .. عقبالك ..
دانيا  ابتسم لصديقتها : وأنتي قبلي ..
نوف تسبل عيونها : توني صغنونة ..
دانيا : أمشي اجلسي مع بنات خوالي هناك ..

وجلسوا على الطاولة وسالفوا ..
دانيا قامت : أنا بقوم ارقص تقومين ؟ ..
نوف : لا بعد شوي ..
دانيا قامت : أوك ..
رهف : أنتي أخت جهاد صديق فارس صح ؟ ..
نوف ابتسمت : إيوا ..
سمر حطت يدها على بطن ربى : يالبي يهبل أحس اللي بيطلع بيكون امير أو أميرة ..
ربى : ليه ؟؟ ..
سمر : لأن فستانك احسه مثل الأميرات روووعة ..
سارة : هههه حلو تفكيرك ..

كان فستان ربى لونه عنابي حلو .. فيه أكام وسيعة من الشيفون الشفاف .. وقصة تحت الصدر فيها شك وكرستالات .. ومن تحت القصة كله كلوووش وسيع فيه شيفون مع القماش بارز بطنها الكبير لمن تحت .. ومسوية شعرها كيرلي وحاطة فيه مشبك كرستالي صغير .. ومكياج وردي حلو وناعم .. صاير مررررة حلووة وكيوت ..

رهف : بس جد حلو ستايلك ياشيخة .. ارفقي بحال فيصل لمن تولدين ..
ربى ابتسمت بحيا : بلا مجاملات ..
جات أم فارس لسارة : سارة قومي جيبي الحلا من أخوك فارس ..
سارة : يمـه خلي وحدة من الخدامات ..
أم فارس : كلهم مشغولين .. بسرعة روحي من الباب الثاني مافيه احد بيطق الباب خليه يدخل يحط كرتون الحلا ويطلع ..
سارة مسكت جوالها وقامت : طيب ..

طلعت سارة من الباب الثاني وماكان في احد .. وجلست تلعب بالجوال تنتظر فارس يجي .. اندق الباب ..
سارة مركزة باللعبة في الجوال فتحت الباب وهي تناظر جوالها .. دخل من على جنب وحط الكرتون على الطاولة ..
سارة رفعت راسها له : أخبار أحمدوه هناك ؟؟ ..
فارس مارد عليها ..
سارة راحت عنده ولفته ودارت حول نفسها : شرايـــ... .. أأأ .. إإ .. (تقلب لون وجهها أصفر من الفشيلة) ..
.......... اول ما سمع صوتها يوم يحط الكرتون تفاجأ أن مو الخدامة اللي فتحت له الباب .. لأن فارس قاله يروح بداله والخدامة هي اللي بتفتح له .. وماحب يلف ويحرجها بس هي اللي لفته لجهتها .. انبهر بشكلها .. بس بسرعة صد عنها وطلع ..
سارة أول ماطلع قلبها يدق دق مو مصدقة أنه شافها بزينتها وبدون عباية .. دخلت القاعة بسرعة وحمدت ربها أنه ماكان أحد هناك وشافها ..
أم فارس شافت بنتها : ها جابه الحلى  ..
سارة : إيه .. (ومشت وجلست على الطاولة .. وجلست طول المدة تفكر ..)
نوف : شفيها ساكتة .. سارة سااارة ..
سارة انتبهت لها : هلا .. (وناظرت نوف بتفحص وفي نفسها "" جهااد شافني ياويلي ياويييلي .. يووه هذي اخته ياربي فشييلللله فشيلله ..)

وجلسوا يسالفون وقاموا يرقصون .. وعلى قولة ملاك طلعوا الزيران اللي فيهم .. وسارة نست الموقف مع الرقص والفلة ..

&&&&&&&&&&&&&&&&&&&&&&

من جهة ثانية عند جهاد ..

دخل مجلس الرجاجيل .. وجلس يفكر "" جهاد أنساها .. أنت تخون صديقك إذا جلست تفكر فيها .. بس ما أقدر والله أنها حلوووة .. جهااد أعقل .. أنت ماترضى أحد يشوف وحدة من خواتك .. انساها كلها بنت .. بنت عادي .. انسى .. ""..

ظل نص ساعة بعدين قام يمشي .. اتصل على امه ..
جهاد : هلا يمه .. أنا بمشي .. لالا بس شوي دايخ .. يمه مافيني إلا العافية بس أبغى انام .. ونوف .. طيب ........ هلا .. يعني نوف ماراح تجي .. ومن بيجيبها بعدين .. أوكي أنا برا باي "" ..
فارس سمعه : على وين تو الناس ؟؟ ..
جهاد وقف : لا بس بروح البيت بنام .. شكلي مانمت زين اليوم ..
يوسف مرة : يؤ حسافة .. اجلس شوي ..
جهاد : والله أعتذر .. تآمرون على شي ؟؟ ..
فارس ويوسف : سلامتك ..
جهاد : أجل يلا مع السلامة ..

&&&&&&&&&&&&&&&&&&&&&&&&

نرجع لقاعة الحريم ..

قالوا ان العروس بيزفونها .. والحريم كلهم تغطوا لأن فيه تصوير .. وانزفت جُنى في البداية على أبيات شعر عنها بصوت أحمد .. وبعد الأبيات بدت موسيقى سريعة وحلوة وأم جنى زفت بنتها .. لأن جنى هي وحيدة أمها وأبوها .. والكل يزغرط لها ويصفق ويصفر ..

كانت جنى مسوية فستانها من فوق قطعه كلها شكل من جهة الصدر على شكل التفاحة ومن ورا خيوط على شكل إكسات .. ..وظهرها كله باين وفي مسافة كبيرة من بطنها باينة بس مغطيه بشيفون شفاف يلمع .. بعدين من جهة الخصر  منفوش طبقات كثيرة فيها كرستالات .. والطرحة حقتها طويلة لتحت .. ومسوية لها تسريحة حلوة مرفوعة ونازلة منها كم خصلة على وجهها .. ومكياجها بين الأسود والسماوي .. وماسكة باقة ورد أبيض وأحمر مرتبة بشكل حلو ..

وصلت للكوشة حقتهم وجلست والمصورة تلتقط لها الصور .. وبعدها قامت الطقاقة تغني ..
دانيا تكلم جنى : أنتي ناوية تاكلين عقل أخوي اليوم ..
جنى ابتسمت بحيا ..
سمر : ألف مبروووك ..
جنى : الله يبارك فيك ..
والبنات قاموا يسلمون عليها .. وهي مرة مستانسة أن البنات من جهة زوجها مرة حبوبين ومرحين ..

وقامو يرقصون البنات طول المدة .. لمن قالوا أن المعرس راح يدخل .. الكل لبس عباياتهم .. ما عدا أم أحمد ودانيا ودانة وسارة لأنها أخته بالرضاعة ..

سمر : سارة ماراح تلبسين عبايتك ؟؟ ..
سارة ابتسمت : يؤ نسيت أقولك .. أنا أحم وبكل فخر .. أختهم بالرضاع ..
سمر ابتسمت : أهآآ ..
دانة : سارة بتجين ولا ؟؟ ..بسرعة أمي ودانيا راحوا ..
سارة مشت : جاية جاية ..

راحت سارة مع دانة لبرا عند الباب برا .. وهناك كان واقف بو أحمد وأحمد وياسر .. استحت شوي لانها أول مرة تفصخ عباياتها قدام بو أحمد وأحمد وحتى ياسر ..
سارة : سلام ..
الكل : وعليكم السلام ..
أحمد مبتسم لانه أول مرة يشوف سارة كذا بدون عباية : ههه هلا بأختي .. هه
سارة : شفيك تضحك ؟؟ ..
أحمد : هه لالا بس مستانس .. و أحس اول مرة أشوفك كذا .. اسمحي لي يعني لحد الحين مو مصدق أنك أختي ..
سارة : لا صدق .. (ولفت حول نفسها ) .. شرايك بأختك .. كشخة صح ؟؟ ..
أحمد لابس البشت الأسود ناظر سارة : إيه ماشالله .. يمـه يلاه متى أدخل ..
سارة بالعمده لياسر : وأنت شرايك ؟؟ ..
ياسر بلع ريقه .. لأنه أول مرة يشوف سارة بدون عباية .. وماتوقع أنها بهالجمال .. ارتبك من سؤالها  : هااه .. إييه حلوة حلووة زين ..
سارة مسكت يد ياسر .. هي تدري أنه مرتبك .. بس تبغى تجننه : يلا أنا بوقف جنبك عشان نزف أحمدووه ..
ياسر يناظرها مستغرب ..
سارة : إممم ولا .. أنا بصير بجهة وأنت بجهة أوك .. أووف ولا ما ادري على حسب ..
بو أحمد : ياسر أرجع حرام تشوف مرت أخوك .. أنت كبير ..
ياسر مسكين : يبه عادي لبسوها اي شي بدخل بزف أخوي وبرجع ..
سارة  :اووه حسافة يلا المرات الجايه احسن ..
ياسر على قولتهم أسم زعل وطلع برا ..
دانيا جات من داخل : يلا الحين ادخل ..

دخل أحمد على صوت التزغرط والتصفق والتصفر .. أحمد كان لابس الثوب الأبيض .. والغترة مع العقال .. ولابس البشت الأسود  .. وعن يمينه أبوه وأمه وعن يساره سارة
ودانة.وقدامه دانيا تزغرط .. والفرحة مو سايعة أحمد أبد ..

وصل للكوشة و وقف قبال جنى .. وهو مو مصدق لحد الحين .. باس جبينها : ألف مبرووك ..
جنى بحيا وبصوت بالموت ينسمع : الله يبارك فيك ..
وسلم عليها بو احمد ..

دانة ودانيا وسارة يرقصون ومستانسين .. دانة مسكت يد أبوها وقامت ترقص معاه .. وام أحمد ترقص بعد ..
سارة شافت بنات عمها على الطاولة .. وأشرت لهم وهي ترقص بـ حررة ..

البنات على الطاولة ..

ملاك : شوفوا شوفوا التبن سوييرة ..
رهف : خليها تجي هنا لا أكفخها ..
سمر : يوه ماعليكم منها اخوها خليها توسع صدرها ..
مسك : ههه أما سويرة فلللته ..
نوف : صدقتي ..
روان : حظها سويرة .. لو حتى أنا مثلها بعد ..
البنات بنفس الوقت يوم تخيلو أن روان تصير أخت ياسر : أعووذ بالله ..

بعد ساعة ونص تقريبا طلع أحمد وجنى من القاعة وتوجهوا لغرفة خاصة عشان يصورون .. ومشوا على فندقهم .. لأن وراهم سفرة بكرة ..

أول ماطلع أحمد وأبوه .. البنات فصخوا ورقوا للمسرح وأدبو سارة خخخ .. وقامو يرقصون .. وعلى الساعة وحدة الناس قاموا يمشون .. لحد الساعة ثنتين مابقى أحد إلا أهل المعرس ..

فجأة دخل وبدون سابق إنذار طلال للقاعة .. والبنات قامو يصارخوون من الفرحة ..
طلال رقى عند المسرح وأخذ المايك من عند الطقاقة : أحم أحم .. ون تو ثري .. أحم تسمعوني ون تو ثري ..
البنات كلهم يصرخون ويصفرون ويصفقون : إييييوا ..
طلال باستهبال وهو شايل شماغه وحاطه على كتفه ومخلي الطاقية وفوقها العقال وشعره الفحمي الطويل مبين .. صاير شكله روعة : لاداعي لاداعي يا أحبائي لا داعي .. (وقلب يتكلم سوري) .. ليكم اسكتو شوي ..
البنات سكتوا ..
طلال يسبل بعيونه .. وشال طاقيته وعقال وحطهم على طاولة صغيرة .. وحرك شعره شوي : إيوا هيك الواحد بيأدر يتكلم .. (ورجع يتكلم سعودي) .. اسمعوا كلها كلمتين .. من تقوم ترقص معاي ؟؟ ..
البنات كلهم قاموا صعدوا المسرح ..
طلال يرجع لورا بطريقة تضحك : يمــه بسم الله فوج .. (ولف على الطقاقة اللي رايحة فيها ملح من اول ماشافته) .. شوفي غني اي شي على ذوقك ..
الطقاقة وقد شمرت عن سواعدها خخ : ولا يهمك .. ( وقامت تدق وتغني ) ..

البنات قاموا يرقصون وطلال يرقص معاهم .. جات أم فيصل لطلال : شف شف وهذا أنا أقول للبنات طلال العاقل .. أثرك أنت الراس الأكبر..
البنات كلهم ومعاهم طلال : هههههههههههه ..
ملاك وقفت : أصلا اللي بيدخل هنا .. بيعلق لافته مكتوب عليها .. مركز دعارة ..
الكل : ههههههه ..
طلال : هههههههه حلوة بس لاتعدينها ..

ورجعوا يرقصون ..

طلال أنتبه لوحدة جالسة في طاولة بعيدة وحاطة يدها على خدها وتناظرهم ومتنقبة .. كلم مسك : أقوول من ذي اللي هناك ؟؟ ..
مسك عقدت حواجبها : إييه ذي صديقة دانيا ..
طلال وقف رقص وسحب دانيا : وجع صديقتك هنا وتخليني استهبل قدامها .. راحت هيبيتي ..
دانيا : ههههههههههه شفيك عادي ..
طلال أشر للطقاقة توقف .. وبالفعل وقفت الطقاقة ..
روان : لييش ..؟؟..
طلال رفع جواله : الجوال .. هلااا .. هااا .. خخخ .. كشفتوني .. لا انا هنا مع البنات .. شنو ؟؟ .. شنو قلة أدب .. بنات أخواني وخواتي حلااااااااااااال حررة فيك .. يلا كسرتوا خاطري .. أقول لهم يلبسون وأدق عليكم .. باي .. بناااااااااااات ..
البنات اللي كانوا كلهم واقفين جنبه : نعم ؟؟ ..
طلال ماسك خط الإستهبال .. شبك يدينه ببعضهم ومسوي نفسه مستحي : شوفوا أحم .. الشباب غاروا مني .. لاني معاكم .. يبغون يدخلون هنا .. شسوي بعمري ..
رهف دقته بكتفه : الحين أي احد بيشوفك تتكلم كذا بيقول خكري ..
طلال ابتسم وتعدل : يلا البسوا الشباب بيدخلون ..

البنات قاموا لبسو عباياتهم ..

دانيا راحت عند صديقتها نوف .. لانها أصرت عليها تظل معاها .. وهي اللي بتوصلها : نوف .. عيال خوالي بيدخلون .. تتضايقين ؟؟ ..
نوف : إممم احس شكلي غلط بينكم ..مافيه مكان كذا اجلس فيه انتظرك ؟؟ ..
دانيا تفكر : إممم .. إيوا دخلي غرفة العروس .. مافيها أحد وماحد بيدخل هناك ..
نوف قامت : أوكي .. وألف مبروك وعقبالك (وغمزت لها) ..
دانيا رفعت يدينها : وانتي قبلي ياااااارب ..
نوف ابتسمت من تحت النقاب ودخلت داخل الغرفة ..

بعد خمس دقايق ..

طلال ماسك جواله : هاا بنات لبستو ؟؟ ..
البنات : إيوا ..
طلال دق دقة بجواله ورفع رائد  : هلااا .. يلا ادخلوا لبسوا ..

أمدااه طلال سكر جواله هنا .. إلا دخلوا كل الشباب عشرتهم دخلوا ]  مشعل ، رائد ، مشاري ، ريان ، رامي ، فارس ، يوسف ، سامي ، ياسر ، تركي [ .. وصعدوا على المسرح ..
طلال أخذ المايك مرة ثانية وقام يتكلم : وااااو .. وبدأ سرب الطيور يغزو المسرح .. هههههه .. أي وجع رائدووه اتركني .. تعرفون الشباب لازم يحشرون أنفسهم بكل مكان .. ومايخلوني استانس مع البنات ..
رائد سحب المايك بقوة من طلال : مراحب بنااات .. كيف حالكم ؟؟ .. أدري طلالوووه ماقصر فيكم مللكم صح ؟؟ ..
البنات يضحكون ..
طلال : وجع هات المايك ..
رائد فصخ عقاله وشماغه والطاقيه ورماها على وحدة من الطاولات .. وقام يمشي بالمايك لأنه لاسلكي : انقلع .. شرايكم بنات شنو تبغون تسمعون أغاني من صوتي الشجي .. أحم احم طبعا بدون غرور ..
طلال قرب من عند رائد : جيب المايك ..
رائد قام يسرع في المشي عشان ماياخذ طلال المايك : مانيب ..

طلال قام يركض ورا رائد يبغى ياخذ المايك ورائد يركض في القاعة .. صايرة أشكالهم توووووحفة ..

أخيرا وصل رائد للمسرح مرة ثانية وبسرعة خاطفة أخذ يوسف المايك منه : أحم .. يعني أسمحو لي اعلق عليهم .. توم أند جيري على الهوا مباشرة ..
ياسر أخذ المايك من يوسف : ولا بعد هذي وجيه دكاترة جايبين شهادات من أمريكا .. أشك أنهم ماخذينها بالواسطة ..
تركي جنب ياسر : أصلا مايبغى لها ..
هنا طلال ورائد هجموا على ياسر وتركي خخخ .. وصار المايك عند مشاري : أحم احم إلى زوجتي العزيزة ممكن تتقدمين إلى هنا ..
سحب ريان المايك من عند مشاري : روووح زين .. زوجتك العزيزة تجي لك بعدين مو الحين .. بنات شرايكم أي أغنية تبونها ؟؟ ..
سامي سحب المايك من ريان وهو يمد لسانه : جيب جيب مالت عليك .. فين اختي سمر ؟؟ ..
مشعل سحب المايك من عند أخوه سامي : أقول عن المصالة الزائدة .. أحم احم ما أعرف شنو أقول بســ....
فارس سحب المايك منه : أوووف تراكم تفيخون الواحد كل دقيقة المايك عند أحد .. أحم بنات شرايكم فيني اهبل صح ..
البنات فطسو ضحك على حركات الشباب ..
أخذ رامي المايك من فارس .. : هاتوا ما أقول إلا مالت عليكم كل لكم .. خذي أنتي (يكلم الطقاقة) .. وغني شي حلو أوك ..
الطقاقة خلاص خقت على عيون رامي .. وتشوف المزاين قدامها .. قامت بتسوي نفسها حركات قالت مثل رامي : أوك ..

وبدت تغني والشباب أنواع الرقص .. والبنات يشجعونهم .. والطقاقة متحمسة اكثر .. ظلوا على هالوضع ربع ساعة تقريبا ..

تعب شوي من الرقص ومن جو الإغاني .. نزل من المسرح بدون ماحد يحس فيه .. وفكر يطلع برا .. إلا أنه شاف غرفة على جنب .. فخمن أنها غرفة العروس .. قال في نفسه بيستريح فيها شوي وبيرجع لهم ..

فتح الباب وهو يحاول يضبط تنفسه بعد الرقص .. دخل وسكر الباب .. وهو يناظر الأرض جلس على الكنبة .. ومدد يدينه لورا بارتياح .. يحس جسمه تعب بسرعة من زمان مارقص كذا .. رفع راسه .. انصدم .. ماتوقع يكون أحد بهالغرفة أبدا .. شافها بفستانها الأسود الناعم وشعرها المتروك على كتوفها .. وحتى هي باين عليها ملامح الإنصدام بقوة ..

قام بسرعة من الكنبة وهو متلعثم : أأ ..إإ .. أأأسسسف ..
نوف من شدة الروعة راسها قام يدور .. أنتبه لها وحس انها راح تطيح لف وشافها اختل توازنها وطاحت .. وعلى أخر لحظة مسكها عن الأرض ..


نهــــــآآية البارت الثـ والثـلـــــــــــــآثين ـآني .. ^^

أرائكم وتوقعاتكم تهمني ..^^

&&&&&&&&&&&&&&&&&&&&&&&&&&&&&&


~| البــآرت الثـ والثلـآثـين ـآلث |~



فتح الباب وهو يحاول يضبط تنفسه بعد الرقص .. دخل وسكر الباب .. وهو يناظر الأرض جلس على الكنبة .. ومدد يدينه لورا بارتياح .. يحس جسمه تعب بسرعة من زمان مارقص كذا .. رفع راسه .. انصدم .. ماتوقع يكون أحد بهالغرفة أبدا .. شافها بفستانها الأسود الناعم وشعرها المتروك على كتوفها .. وحتى هي باين عليها ملامح الإنصدام بقوة ..

قام بسرعة من الكنبة وهو متلعثم : أأ ..إإ .. أأأسسسف ..
نوف من شدة الروعة راسها قام يدور .. أنتبه لها وحس انها راح تطيح لف وشافها اختل توازنها وطاحت .. وعلى أخر لحظة مسكها عن الأرض ..

استغرب من وجود بنت غير بنات عمه في القاعة .. ناظرها لثواني بدون استيعاب .. بعدها رفع عيونه عنها لفوق وفي يكلم نفسه بقلبه "" اعقل .. غض البصر .. حرام .. هي مو محرمة عليك .. انت ماترضاها على أختك "" .. فكر شوي شنو يسوي .. وفي نفسه "" استغفر الله .. أنا مظطر .. لازم ألمسها عشان أشيلها "" .. واستجمع قوته ورفعها واستقام بوقفته .. بهاللحظة سمع صوت ضحك يقرب شوي شوي من الباب ..

لف وجهه للباب من دون مايحرك جسمه .. انفتح الباب .. وادخلت من طرف الباب وهي تضحك .. أول ماطاحت عيونها عليه وعلى نوف .. ضاع الكلام بلسانها ..
طلال اللي كان واقف وراها ويسولف معاها طل من ورا ظهرها : شفيكـ..... (طير عيونه على نوف ) .. أأإإ .. من ذيـ....
......... لفت عليه بسرعة ودفته برا بقوة عشان مايشوفها وسكرت الباب .. وعلى طول طاحت عيونها على العباية المحطوطة على جنب .. قربت من عنده وقلبها يدق من اللي قدامها .. ورمتها على نوف اللي بين يدينه .. تحاول تغطيها .. بارتباك أشرت على الكنب : حطها ..
.......... بنفس الارتباك خاف تظن فيه ظن سوء .. حطها بهدوء على الكنب وصد عنهم .. انتبه لقارورة ماي اخذها ومدها لها وهو صاد : خذي رشي عليها ..

......... أخذت القارورة .. وبعفوية تلامست أصابعهم .. واثنينهم مرت قشعريرة بجسمهم كانها كهرب ..

.......يدها ترجف من لمسته وفتحت القارورة  ورشت شوي على نوف وهي تضرب على خدها بهدوء : نووف نووف ردي علي نوووف .. (وأخذت دقيقة وهي تحاول تصحيها) ..
نوف فتحت عيونها بهدوء ..
......... خاف صار لها شي : أححم .. دانيا .. صحت ولا لأ ؟؟ ..
نوف سمعت صوته .. وانتبهت أنها مو لابسة الشيلة والعباية بس مغطية جسمها .. مسكت يدين دانيا بحرج .. ودانيا فهمت عليها ..
دانيا اخذت نفس وبصوت تحاول تجمعه من الحيا: مشعل لو سمحت ممكن تطلع ؟؟ ..
مشعل ارتاح انها صحت وتحرك لبرا على طول بدون أي كلمة ..
أول ماطلع مشعل تنهدت نوف براحة ممزوج بحرج ..

داخل الغرفة ..
دانيا تعطيها القارورة عشان تشرب ماي : سلامات .. طيرتي لي قلبي يالدووبة .. شصار ؟؟ ..
نوف شرربت شوي وناظرت دانيا بخجل من الموقف : أول شي أنا مو دوبة .. ثانيا .. الله يسلمك ماتشوفين شر ياقلبي .. ثالثا .. ماصار شي ..
دانيا ناظرتها بأطرف عينها : إيه ولد عمي شايلك بين يدينه وأنتي مغمى عليك ولا صار شي ؟؟ ..
نوف باحراج بعفوية : لا .. بس انا كنت واقفة هناك (وتأشر على جهة المرايا) .. أعدل شعري .. بعدين هو دخل (وتأشر على الباب) .. وشكله ماحس فيني لأنه يناظر الأرض .. وجلس على الكنب (وأشرت مكان اللي جالسة فيه دانيا) .. ورفع راسه وارتاع اني موجودة هنا شكله ماتوقع أن أحد هنا ..
دانيا : إيه وبعدين ؟؟ ..
نوف تناظر الأرض : بعدين أنا من زود الروعة حسيت أن راسي يدور وبس .. ما ادري شصار بعدها ..
دانيا : أهآآ ..
نوف خافت ان دانيا فهمت غلط : دنووي شفيك احسك مو مصدقتني .. إذا مو مصدقتني سألــ....
قاطعتها دانيا ببتسامة : لا مايحتاج أسأل ولا شي .. انتي صديقتي الروح بالروح .. وأنا أسفة أني تركتك كذا .. خلاص بجلس معاك الحين لمن نمشي ..
نوف نفخت ريشها بمزح : أحم أكيد بتنثبرين عندي من يحصل له يجلس مع خشتي ..
دانيا ضربتها من عند كتفها : يالواثقة أنتي ..

&&&&&&&&&&

من جه ثانية برا الغرفة ..

مشعل طلع وهو يتنهد بارتياح ..
ناظره طلال بنظرات استفهام : شسالفة ..؟؟
مشعل يبرر وهو يمشي وطلال يمشي جنبه : ماأدري .. دخلت الغرفة على أنه مافيها أحد .. وشفت وحدة داخل .. وهي ارتاعت وطاح مغمى عليها ..
طلال : أهآآ . وصحت هي ولا ؟؟ ..
مشعل : إيه صحت ..
طلال دق مشعل بكوعه بالخفيف ويناظره بأطرف عينه : أجل استانست ..
مشعل وقف ومعقد حواجبه : نعـم ؟؟ ..
طلال وقف قباله وحرك حواجبه : استانست معاها وأنت داخل ..
مشعل بسرعة : شنو لالالا .. لايروح فكرك بعيـ.....
طلال قاطعه : يالدلخ اقصد دانيا مو البنت ..
مشعل سكت لثواني يستوعب : شدخل ؟؟ ..
طلال ابتسم نص ابتسامة : مو أنت خاطبها يالدلخ ؟؟ ..
مشعل فهم : أهآآآ ( وابتسم يوم تذكر رجفة دانيا يوم تلامست أصابعهم ) مالت عليك حسبت عندك سالفة .. ولا أشوفك مسكت علي كلمة الدلخ ..
طلال : إلا عندي سالفة بقول لدانيا عشان ترفضك ( وحرك حواجبه وحط صبعه السبابة على راسه ) .. وثانيا كيفي اقولك دلخ تنك سبيكة اللي هو أنا عمك عمت عيون عدوك ..
مشعل تكتف ورفع حواجبه باستفزاز : أقول تراني اكبر منك .. يااا يــا ياعمي ..
طلال مشى وهو حاط يدينه في جيبه : لو أنك كبر جدي .. بظل عمك غصبن عن خشمك ..
مشعل رفع عقاله من على راسه وقرب من عند طلال بمزح : أنا كبر جدك هاا .. أنا الحين اربيك ياعمي خخ ..
طلال حط رجله وهج جهة المسرح ومشعل يركض وراه .. صايرة اشكالهم تحفة خخ ..

فارس ليوسف وهو يناظرهم : والله حاله .. العجول قاموا يراكضون .. أجل انا ما أنلام ..
يوسف : هههه أشكالهم شــي .. عيدوها بصوركم بلوتوث .. الدكاترة توم أند جيري ..
طلال فتح أول زرارين من ثوبه : أقول مشيعل وأنا عمك عليهم ..
مشعل وقد شمر عن سواعده خخ : عليهم ..
ملاك اخذت المايك من الطقاقة لأنها قامت خلاص مشت : أحم .. هدوووووووووووء .. يالورعااااان هدووووووء ..

اللي كان يتكلم سكت واللي كان يرقص أو يركض وقف وناظروا ملاك اللي صرخت بالمايك ومستغربين من تصرفها ..

تركي يتلفت : مين تقصدين بالورعان ؟ ..
ياسر يأشر على نفسه وعلى الشباب والبنات : تقصدين أحنا ؟؟ ..
ملاك اللي تسبل بعيونها من تحت نقابها (لأن البنات كلهم وبدون استثناء لبسوا نقابهم عن الشباب لأنهم بكامل زينتهم و حرام أنهم يشوفونهم كذا) : إيه .. اسمعوا أعزائي وعزيزاتي ..
رائد قاطعها وهو يصارخ عشان تسمعه : ماأقدر أنا على اعزائي بس ..
ملاك طنشته : رامي .. اسمح لي أقول لك شي ..
البنات والشباب لفو على رامي .. ورامي استغرب وابتسم : إيش ؟؟ ..
ملاك : أحم .. بعطيك إياها من الأخر ..
رامي استغرب اكثر : طيب شنو ؟؟ ..
ملاك : شكلك غللللللط بالشماغ يعني اسمح لي ..
الشباب والبنات كلهم بصوت واحد ناظروا رامي : أوووووووووووووووووووه ..
رامي بنص ابتسامة ورافع حاجبه : يعني كذا أحسن (و فصخ شماغه والكل صفر وصارخ له ) ..
ياسر سحب الطاولة الصغيرة اللي قبال الكوشة ونزل الورد اللي عليها وأشر لتركي بعيونه : ترووك ..
تركي فهم عليه وأخذ له نفس الشي طاولة ونزل الورد عنها : يلا ..
ياسر يناظر رامي : نبغى سعودي عدل .. واااحد اثنين ثلااااثة .. ( وقام يطبل هو وتركي بطريقة سريعة و روووعة) ..
روان وملاك قاموا يصفقون بقوة معاهم ..
يوسف و مشعل يستهبلون ويزغرطون : كلللللللللووووووووووييييييش ..
الكل ضحك وهم بصفقون ويطبلون ..
رامي قام يرقص سعودي أصلي والشباب والبنات مسوين دائرة كبيرة حوله ويشجعونه ..
رائد أشر لطلال براسه .. وطلال فهم عليه .. أخذوا شماغاتهم من أكتافهم ضبطوا شماغاتهم بطريقة حوسة فوق بعضها بس صايرة خوقاقية مع شعورهم المبينة من تحت الشماغ .. و قربوا جنب رامي وقابلوا بعض وقاموا يدقون رقبة ويهزون أكتافهم ويرقصون رقص حلو ..

سارة تصرخ وهي تصفق : طلوول ارحمني عااااد ..
مسك لأختها : خالي راائد جررررح .. رووعة ..
رهف : بنات امسكوني تراني خقيت ..
سمر ابتسمت : بصراحة شي خطيير ..
ملاك و روان يشجعونهم يلااااا يلااااا اوووووه .. عاااشوو .. إيووووا .
دانة تناظر طلال و رائد وعجبها رقصهم .. وناظرت رامي .. وفي نفسها "" من يقول أن هذا رامي اللي بالسيارة "" .. وصرخت لعمها طلال : طلال خف شوي البنات بيتسدحون ..
الكل بدون استثناء ضحك : ههههههههههههههه ..
فارس قرب منهم وتلثم  بشماغه وهو يرقص معاهم .. وماسك يد سامي يسحبه معاه .. وسامي يضحك ويرقص معاهم ..

بعدها بدقيقتين ياسر وتركي وقفوا تطبل والكل وقف تصفيق ..

رهف لياسر وتركي : لالا أنتوا اثبتوا اليوم أنكم شي .. عليكم تطبيل خطيير ..
ملاك : إيه ماعلامهم شي .. حلو تطبيلهم ..
فارس فك اللثام : يوسفووه ليه مارقصت ..
يوسف بغرور مصطنع ويعدل شماغه ويتكتف : سوري ما ارقص هنا أخاف بعض الناس تخق (وناظر البنات) ..
الكل : ههههههههههههه ..
مشاري : وااثق مررة ..
رائد يهف على نفسه بيدينه بطريقة مايعة وبدلع مصطنع ويعلي صوته شوي عشان يسمعه الكل : أقوول تلووولــي  ..
طلال يجاري رائد ويضبط شماغه بس يتكلم عادي : هلا حبـي وقلب تلوولـي أنا ..
الشباب والبنات تكتفو ويناظرونهم كيف يتكلمون ومبتسمين ورافعين حواجبهم ..
رائد شبك ذراعه بذراع طلال ويكمل كلامه بطريقه مايعه : تعبت وانا أرقص .. في ناس عيونهم قزتنا قز بسم الله علينا .. اتوقع في عين صابتنا صووح ؟؟ ..
طلال ابتسم : سلامتك ياحياتي من التعب .. إذا على الناس اللي خقوا فهم أكيد خقوا وذابوا بعد .. على هذا الجمال .. أما عين ماأتوقع عيونهم باردة وأنا حصنتك ياقلبي قبل لاندخل ..
الكل انفجر ضحك عليهم وعلى طريقة كلامهم : ههههههههه ..
سمر بهمس لرهف وهي تمسك ضحكتها : الحين مين البنت ومين البوي فيهم ؟؟ ..
رهف علت صوتها عشان يسمعونها : بصراحة اثنينهم شكلهم خكرين .. بس أتوقع البوي طلال والليدي رائد ..
ملاك : صدقتي اشك أن رائد رجال ..
رائد وهو مشبك ذراعه بذراع طلال ناظرها بقوة ونص ابتسامة على شفايفه : تعالي قربي هنا عندي و اوريك كيف رجــال ..
ملاك افتشلـــت مررة وبلعت لسانها ..
الكل : هههههههههه ..

دخلت أسيل القاعة لأنها كانت عند أمها مع الحريم برا في الجلسة اللي برا تبع القاعة .. وكانت تركض تبغى تصعد المسرح .. وصايرة مرة مرة تهـــبل و كيوت .. لابسة فستان وردي منفوش وصاير طفولي .. وعلى شعرها القصير اللي يوصل لمن نص رقبتها حاطن لها تاج كرستالي وردي .. و روج وردي مع كحلة فوق عينها باللون الأسود بالموت البنات سووها لها لانها تتحرك .. و واضح عليها تورد خدودها الطبيعي لأنها بيضا ..

شافها رائد وهي تركض لناحية الكوشة .. ابتسم ابتسامة واسعة وشالها بالهوا وقام يدور فيها ويرميها بالهوا ويبوسها : ياللــــــــه ما أقـــــدر انا ترا ذبت اناا .. كيوووووووووووت .. ياااربي هالبنت تهــــــــــــــبل ..
الشباب طارت عيونهم على اسيل .. بجد كانت مرة كيوت كأنها لعبة ..
ريان أخذ أسيل من رائد وباسها وصفر لها : أسوول شهالحركاات .. تبغين أخطبك أنا ؟؟ ..
ياسر : الحين شنو تحبون بهالمفعوصة ..
تركي : صدقت .. عادية مو شي أحسها ..
طلال والشباب قربوا منهم : شنوو ؟؟ ..
تركي وياسر خافو : هااه ولا شي ..
الكل : ههههههه ..
رائد وطلال : حسبت بعد ..
أسيل طبعا مافهمت على ريان .. بس استانست يوم شافت الشباب كلهم تجمعوا عليها .. وبعفوية : إيوا ..
الكل : ههههههههههههه ..
مشاري : لا البنت بالمررة خاربة ..
سامي اخذ أسيل وعاجبه شكلها : هي مايصلح تخرب البنت انت .. أسول أنا أخذك أحسن من هالشايب أووكي ..
فارس دقه من كتفه : الحين أنت ياللي بتكحلها عميتها .. جيب اختي .. (فارس حاول يسحب اخته من سامي بس اسيل متعلقة فيه من رقبته) .. أسيلووه فكي منه .. أنا أحسن ..
سامي بعد شووي عن فارس : يا اخي هي تحبني غصب تجيك ..
أسيل تناظر عيون سامي بتركيز .. وببراءة طفولية صرخت وكأنها استنتجت شي خطير : ثـــــــآآرة ..
سامي استغرب منها : إيييش ؟؟ ..
أسيل تتحرك وهو شايلها : ثــااارة ثــاااارة ..
مشعل : عطها سارة ..
سامي : ههه طيب طيب أعصاابك .. (قرب من سارة) .. خذي ..
سارة مدت يدينها تاخذها ..
أسيل تعلقت في سامي وبطفولية : لاااااا ..
سامي مسكها عدل : هاااااه .. أجــل ؟؟ .. هذا (ويقلد عليها) ثـــااااارة ..
أسيل تأشر على عيون سامي لدرجة أنها حطت صبعها السبابة الصعنون على عيونه : نفث ثــاارة .. ثــاارة عيوونــها .. نفثهــا ..
سامي رمش عيونه كم مرة يحاول يفهم اللي تقوله ..
الكل ضحك على طريقة تفكير أسيل : ههههههههه ..
سامي ابتسم ع تفكيرها : هههه إيه نفسها ..
ريان : لا ماشالله يا فارس اختك عندها عقل تربط بين ألوان العيون ..
يوسف نقز : أشووف (وقام يناظر عيون سارة ) ..
سارة ارتبكت وحركت يدها بالهوا : هــي أنت .. خير شنو تبي ؟؟ ..
يوسف يناظر عيونها ومسوي نفسه مركز ..
سارة عصبت : يوسفوووه ياعل عيونك البط إنشالله ..
يوسف ولا كأنه يسمعها لف على سامي وقرب وجهه منه يناظر عيونه يقاله يركز : إممم إي والله تقريبا نفس اللون بس سارة افتح حبتين ..
مشعل : سبحان الله توك تحس ..
أسيل توها تنتبه لمشعل .. وعلى طول صرخت : مثـــــــــعل ..
مشعل أخذها من عند سامي : يالبيــه قلبي أنا ..
ريان حط يده على قلبه : ما أقدر أنا على الرومنسية ..
ياسر : هيــن بقول لدانيا .. عندك سوابق بعد .. معاي دانة صح ؟؟ ..
دانة ابتسمت : أوك معاك .. بعد اختي تنغش من البداية ..
رامي بنغزة : يؤ من اللي تكلمت ليكون دانة ؟؟ .. افا ماتوقعتها تصيغين (تصيرين) ضد أخوي مشعل ..
روان قاطعتهم وهي تتكلم بالمايك : شبااااب شباااب بنااات لسن تو مي ..
تركي : بالله عليكم واحد يترجم لي كلام كوندريزا رايس ..
الكل : هههههههههههه ..
فارس : ماذا لديك ياغلامـة ..
روان : والله لدي الكثير والكثير .. المهم .. عندي فكرة خزعبلية شي شي .. خطيرة وجهنمية وسكرة بنفس الوقت ..
طلال : بالله عليك شنو خزعبلية ؟؟ ..
رائد : و شلون جهنمية وسكرة بنفس الوقت ؟؟ ..
ريان : هاتي ماعندك يا أم لهــب ..
روان : حسنــا يا أبا جهـل ..
يوسف حط يده اليمين على خصره واليسار يأشر فيها : ومتى تخلص مسرحية الجاهلية ذي ؟؟ ..
مشاري : روووني ماعليك منهم قولي بسرعة .. أعرف خططك الحلوة ..
روان : تسلم يابعدي .. هذا الأخو ولا بلاش .. والخطة عشانك والله ..
الشباب والبنات : نورينا ..
روان بمكر : شباب بناات شرايكم نشوف شكل مشاري ومسك على الكوشة ؟؟
رامي وريان بنفس الوقت : مافهمت ؟؟ ..
روان : أحم يعني نمثل أن اليوم العرس ومسك تجلس على الكوشة ومشاري نزفه هنا ..
الشباب والبنات كله أيدو ماعدا طبعا مسك المنحرجة ..
مسك بقلبها "" روانوووه ذبحك على يدي إنشالله "" ..
مشاري ابتسم ابتسامة وسيعة وهو يناظر بأطرف عينه مسك : إيوا يلا شباب أنا بوقف هناك في بداية الممر وما أوصيكم بشي ..
تركي : انا وياسر بنظل هنا نطبل ..

البنات محاوطين مسك ..
مسك : هي أنت وياه .. ماهو على كيفكم ..
رهف بخبث : والله زوجك موافق ويبغى .. مالك كلمه انتي الحين ..
مسك :  لا والله ..
ملاك : ندري أن امنيتك اليوم قبل بكرة تجلسين مع مشاري .. بس مسويه فيها ثقل ..
سارة : يلا يا اختي بلا ثقالة دم جلسي على الكوشة وفكينا ..
فارس قرب منهم يبغى يقطع نقاشهم ومسك يدها وسحبها للكوشه من تحت كلام البنات ..
فارس وصل للكوشة : خلاص بنات ازعجتونا .. وأنتي يلا اجلسي بلا مصالة زايدة ..
روان : هــي ..
رهف : فتح عيونك ..
ملاك : أشك أنك متعمد ..
دانة : فارس ..
فارس لف عليهم وهو ماسك يدين أخته : هااه ..
سارة تأشر على وحدة جنبها : مسك هنا يالحوول ..

فارس ضغط على يدينها وكأنه يبغى ينفي اللي بباله .. قلبه قام يدق دق الطبول ..  لف عليها وهو يفكر يمكن هي .. هي الوحيد اللي ماسمع صوتها بين البنات الحين وهم يكلمونه .. ناظر بعيونها كانه يبغى يميزها عدل .. توه ينتبه لرجفتها ..

قرب رامي منهم ومسك يدين أخته ويدين فارس وفصلهم عن بعض تحت عيون الشباب والبنات اللي تناظر الموقف : خلاص .. ماصاغ (ماصار) شي .. سمووغ(سموور) حبيتي قومي للبنات .. (وسحب فارس معاه ) ..

تحركت سمر تبعد عنهم وقلبها يدق دق يبغى أوكسجين .. لأنها حبست أنفاسها من مسك يدينها فارس .. وحاولت تلقط أنفاسها .. ورجعت عند البنات ..

مسك لسمر شافت رجفة يدها اللي تحاول تخفيها ..: قلبي سمر هدي نفسك ..
سمر تحاول تبتسم وهي تحاول تخفي الرجفة اللي سرت بصوتها : يلا مسسك .. روحي للكوشه وخلصينا ..

مسك رضخت للأمر الواقع وقربت للكوشه وجلست وهي بالمرة منحرجة ومتفشلة وحولينها البنات يشجعونها ..

أما الشباب كلهم راحوا عند بداية الممر اللي يوصل للكوشة .. وكلهم ضبطوا أشكالهم .. وضبطو الشمغ حقينهم .. وفي هاللحظة دخلوا الأمهات وهم لابسين عباياتهم ومتنقبين ..
أم فارس : راائد .. شسالفة واقفين هنا ؟؟ ..
رائد يحاول يوصل لهم المعلومة : أحم .. أبد والله نزف مشاري لمسك ..

الأمهات فهموا على عيالهم وضحكوا عليهم وجلسوا على وحدة من الطاولات يتفرجون عليهم ..

ياسر أخذ المايك : أحم .. تجريب المايك واحد اثنين تجريب المايك طلال رائد تخيلوا الحين يتصلون عليكم يطلبونكم لمناوبة ؟ ..
طلال ورائد تخيلوا هالشي وقاموا يصارخون : قل خيـــر ولا انثبر ..
ياسر : طيــب لو....
الشباب كلهم قاطعوه من بعيد صرخوا : يابوووك أخلص علينا ..
ياسر ضحك : ههه .. طيب أعصابكم يلا ..
(ونزل المايك عند الطاولة عشان يطلع الصوت عدل وقام يطبل هو وتركي ) ..

وتحركوا الشباب حولين مشاري يتبسمون .. وكانوا كأنهم فوج طيور .. كلهم بثوبهم الأبيض وشمغهم .. ومشاري يمشي كأنه معرس بس ناقصه البشت .. والحريم كأنهم صدقوا .. قاموا يزغرطون ويصفقون .. والبنات من عند مسك يشجعونهم ..

مشاري يمشي وصاير شكله رزه وقدامه اسيل تمشي ومستانسة تبغى توصل لمسك الجالسة ومتنقبة ..

وصل مشاري للكوشة .. وهو حدة متشقق من الوناسة .. والحريم صعدوا المسرح يباركون >>> من جدهم صدقوا خخخ ..

وجلسوا على الكوشة ومشاري لصق بمسك لصقة كأنه صمغ بتكس خخ .. وحاط يده على أكتافها ..وماخذ راحته وهو يشوف الشباب يرقصون ويرقصون أم أحمد وأم فيصل لأنهم حلال عليهم .. والبنات طبعا يشجعونهم ..

بعد تقريبا ربع ساعة .. الكل تعب .. وصارت الساعة ثلاث الليل ..
أم أحمد : الله يبارك فيكم عقبال الشباب والبنات ..
الشباب والبنات بعبط بدون استثناء : الله يسمع منك ..
الكل : ههههههههههه ..
أم مشاري بمزح : عيال أخر زمن والله .. يلا ربع ساعة ونمشي ..

تفرق الكل يشوف شغله ويرتب أموره عشان بيمشون ..
مشاري ماسك يد مسك : وين المصورة ؟؟ ..
دانة : الله بالخير .. مشاري ترا الساعة ثلاث المصورة في بيتهم الحين ..
مشاري : ياحسافة .. أقول سويرة ..
سارة : نعم ..
مشاري : جبتي كامرتك ؟؟ ..
سارة تشوف شنطتها اللي على كتفها : دقيقة .. إيوا ..
مشاري : تعالي لحقيني .. صورينا ..
سارة : أووك ..

وصلوا عند غرفة العروس ..
سارة : دقيقة .. دانيا داخل مع صديقتها ..

ودخلت سارة ..

سارة : مراحب .. ترا بنمشي بعد شوي .. وممكن تطلعون مشاري ومسك بصورهم هنا ..
دانيا لنوف : يلا ..

بعد دقيقة طلعت دانيا ومعاها نوف وسارة ظلت داخل .. وبنفس اللحظة مر جنبهم مشعل يمشي جنب أمه يسولف معاها .. ولا أنتبه لهم .. أما دانيا حست بخجل لأنه خاطبها .. ونوف بفشيلة لانه شافها بدون عباية .. ومشوا للبنات ..

دخل مشاري مع مسك الغرفة ..

مشاري سكر الباب وقابل مسك وفك نقابها .. وصفر باعجاب : اذوب أنا .. خقه والله خقه ..
مسك بخجل : أحم .. طيب لف ..
مشاري : ليــه ؟؟ ..
مسك : أنا بفصخ عباتي .. وأضبط شكلي وإذا قلت لك لف .. تلف أوك ..
مشاري بحماس لف صد عنها : أوووك يلا .. ولا تطولين ولا بلف ..
مسك بسرعة فصخت ورتبت شكلها ..
مشاري يناظر ساعته : مسك ترا مرت دقيقة ونص .. بلف ..
مسك واقفة وراه : يلا ..
مشاري لف عليها وطير عيونه : مســك ..
مسك ابتسم و ردت ..
مشاري وعلى وجهه علامات الإستغراب : شنو هذا ؟؟ ..
مسك ارتبكت .. يمكن فيه شي : فيه شي ؟؟ ..
مشاري فجأة حضنها بقوة وهو مو مصدق : مسك اليوم نتزوج أحسن ..
مسك انحرجت مرة وخصوصا أن سارة تناظرهم وهي متكتفة ..
سارة : يااااهووو أصوركم ولا أمشي ..
مشاري بعد شوي شوي عن مسك وهو يناظرها بالفستان الفوشي وصايرة مرة روعة .. مسك خصلة من شعرها وقام يحركها : طيب استني أستوعب القمر بعدين صوري ..
مسك بخجل : ترا بطلع ..
سحب مشاري مسك لصدره وهي معطيته ظهرها ومحوطها يدينه : يلا صوري ..
سارة رفعت الكاميرا عشان تصور : مسك ارفعي راسك ..

مسك دوروها ماتلقونها حركات مشاري معاها وقدام اختها سارة .. مو قادرة ترفع عينها عن الأرض ..
مشاري همس لها : ارفعي راسك ولا أنا أرفعه ؟؟ ..
مسك رفعت راسها بصعوية وتناظر قدام ..
مشاري بنفس الهمس : شطورة يابعد قلبي ..
سارة صورتهم : والله رووعة الصورة ..
مشاري فك مسك ولفها لجهته وحط يدينها على رقبته .. ويدينه على خصرها .. وناظر بعيونها : يلا ..

مسك قلبها يدق دق وتناظر بعيون مشاري اللي تناظرها بحب حست انه يقرا افكارها وفاهمها ..

سارة : الله على الرومنسية بس .. صورتها ..

ومشاري كل دقيقة مطلع له حركه وسارة تصورهم ..
سارة : مشاري .. أعقل والله أني استحي .. أخاف أخترب ..
مشاري : ماعليك .. أنتي صوري ..
سارة : وإذا أمي شافت الصور والله أنها تقصفني بصاروخ نووي ..
مشاري : ماعليك .. أنتوا عندكم طابعه ؟؟ ..
سارة : إيوا .. ليش ؟؟ ..
مشاري : حلو .. انا بكرة أجي بيتكم أطبع الصور على ورق تصوير .. وأنتي حذفيهم من الكاميرا .. أوك ..
سارة : طيب بس أنا مالي شغل .. تراني أنا استحي ..
مشاري ماسك مسك : أنتي بس صوري ..
سارة : ومسك موافقة ؟؟ ..
مشاري ناظر مسك بترجي : مسك يلا .. عادي .. انا وأنتي مملكين على بعض .. يعني أنا زوجك عادي ..
مسك انحرجت مررة من كلمة زوجك ومن طلب مشاري .. ونزلت راسها ..
مشاري : السكوت علامة الرضا ..
سارة : أنا بطلع مالي شغل فيكم ..
مشاري : سوييرة .. صوري ذي الصورة وطلعي ..
سارة : طيب أنا بضغط الزر بعد ما أعد للثلاثة وأنا مسكرة عيوني اوكي ..
مشاري : طيب ..
سارة ضبطت الزوم للكاميرا وثبتت يدينها ولفت وجهها وهي مغمضة : مالي دخل فيكم  .. وااااحد .. اثنين .. ثلاااااااثة .. يلاااااا .. (وضغطت زر التصوير ) ..

مسك جسمها ولع ضو .. وصار مرة حار .. من حركة مشاري .. وحست بأنفاسه .. وتحس بأي لحظة بيوقف دقات قلبها .. وانتفض جسمها .. وبصوت هامس بالموت ينسمع لدرجة أن مسك ظنت أن الكلام مايطلع من فمها وبصوت خجول ومهزووز بقوة : خخ .. خخللل..خخلللاصصص ..

مشاري سمع صوتها وحس فيها ..  ترتجف بشكل مو طبيعي .. خفف من ضمته لها .. وبعد عنها تدريجيا بس لا زال قريب منها .. وضمها مرة ثانية بخفيف : خلاص ماصار شي .. سارة خلاص اطلعي ..
سارة فتحت عيونها وسكرت الكاميرا على طول ورمتها بشنطتها : طيب بس إن سويت لها شي الحين .. بقول لابوي ..
مشاري ابتسم : لاتخافين أنا أخاف عليها من نسمة الهوا ..

سارة طلعت من الغرفة بهدوء ..

مشاري يناظرها بحب : قلبي مسك يلا نمشي ..
مسك وهي تحاول تضبط دقات قلبها ورجفتها وخجلها .. أخذت عبايتها بهدوء وقاعدة تلبسها ..
مشاري حس في مسك ويبغى يغير لها الجو :  إلا بسألك قريتي على نفسك في العرس ؟؟ ..
مسك هزت راسها بدون ماتتكلم .. وخلصت لبسها للعباية ..
مشاري مسك يدها : حبيبتي ماله داعي الرجفة ترا عادي .. تراني ماسويت شي كبير أو غلط .. يلا عاد اضحكي ..
مسك ابتسم ابتسامه صغيرونه على اسلوب مشاري عشان يخليها تتكلم ..

وطلعوا برا الغرفة ..

والكل توزع على السيارات كالتالي ..

الأباء والأمهات كل واحد أخذ زوجته وعيالهم الصغار مع الخدامات معاهم ..

أما الشباب توزعوا مثل أول ماجاو كذا مع تغير بسيط : ..


] في سيارة مشاري معاه رائد قدام و ورا مشاري سمر وجنبها مسك[
و
]  في سيارة ريان معاه يوسف قدام و ورا ريان ملاك وجنبها رهف  [
و
]  في سيارة مشعل معاه طلال قدام و ورا مشعل دانيا وجبنها نوف [
و
]  في سيارة رامي معاه سامي قدام و وراه دانة وجنبها سارة و روان  [
و
]  في سيارة فارس ماحد معاه قدام و وراه ياسر وتركي [


في سيارة مشاري ..

الجو هادي ومشاري مشغل موسيقى كلاسيكية ومكبر على الصوت شوي ولا أحد يتكلم ..

رائد استغرب من سكوت مشاري .. لان مشاري من يجلس مع مسك لازم يسولف معاها ولو بس يسألها عن حالها : فيــه شي ..
مشاري لف عليه بهدوء ولف مرة ثانية على الطريق : لأ .. ليش ؟؟
رائد حرك كتوفه : ما ادري .. بس كذا إحساس ..
مشاري في قلبه "" والله لو يدري كان صارت علوم "" .. وبهدوء : أهآآ ..
ورجع السكوت للسيارة غير صوت المسجل اللي يصدح فيها ..


في سيارة ريان ..


يوسف : يعني فليتوها ..
رهف : إيه .. من ناحية فليناها فليناها .. بس أحس جسمي تكسر ..
ريان : على الأقل يتكسر بالرقص .. أحسن من أنه يتكسر وانتي واقفة كل دقيقة تسلمين وكل دقيقة تصبين قهوة .. والله حالة ..
ملاك : أبغى أعرف وش تحسون به في عرس الرجاجيل ؟؟ ..
يوسف مروق بعد هالتعب : شعور أي مواطن سعودي متوعدين فيه إذا ما سوى شي ..
ملاك : الله لو أحد من خوالي هنا ويسمعك تتوقع شنو يصير ..
رهف : ياحبيبتي ياملوك أفكارك بالمرة سلبية ..
يوسف : فال الله ولا فالك .. أعوذ بالله ..
ريان يبغى بأي طريقة يسولف مع رهف : أجل اليوم كاشخين .. شنو بتسوين في عرس اخوك يارهف ؟؟ ..
رهف بعفوية : ياقلبي والله يمكنـ...... (وعضت على شفايفها بقهر على زلة اللسان هذي) ..
ملاك تحرك حواجبها : أجل ريانوه قلبك هاااع ؟؟ ..
يوسف ضحك على كلام ملاك : هههههههههه ..
ريان يبغى يقهر ملاك : ياااربي .. تعلمي .. هذا الناس اللي لسانهم دايم معسول مو انتي مالت عليك ..
ملاك تكتفت وتسندت وهي تناظر ريان بأطرف عينها اللي مو مبين على ملامح وجهه أي تعبير لكلمة رهف .. وتناظر رهف اللي تناظر الشباك بهدوء : الله يعلم مافي القلوب ..
يوسف : وانا أشهد ..


في سيارة مشعل ..

مشعل جالس بالكرسي اللي جنب السواق ومخلي عمه طلال يسوق سيارته .. ويسولفون بهدوء عن أوضاع المستشفى ..

طلال : دانيا وين بيت صديقتك ..
دانيا لفت على نوف : وين بيتكم ..
نوف : في حي الـ........ في شارع الـ........
دانيا : في حي الـ........ في شارع الـ.......
طلال عقد حواجبه : ماعرفته ؟؟.. مشعل تدله ؟؟ ..
مشعل : لا والله ..
طلال : صديقتك تدل حيهم ؟؟ ..
دانيا لفت على نوف ونوف هزت راسها بـ إيـه : إيه تعرفه .. وصفي له ..
نوف أشرت على نفسها باستنكار وبهمس : أنا بقول وانتي قولي له ..
دانيا بنذاله لانها تدري أن صاحبتها خجولة شوي من الشباب اللي ماتعرفهم : والله كفيك .. أنا مو ببغاء أردد الكلام .. قولي له ترا عمي ماياكل ..
مشعل وطلال ابتسموا ..
نوف تمنت تذبح دانيا بهاللحظة : أححم .. جنب مركز الـ....... لف يسار .. فيه شارع اسمه الـ ....... الفله اللي لون بابها نحاسي ..
طلال يسمع صوتها الهادئ المرتبك وهي توصف له : أهآآآ .. عرفته .. خلاص ..

نوف ماصدقت على الله تخلص كلامها تسندت بارتياح واتصلت على بيتهم تقول لهم أنها جاية ..


في سيارة رامي ..


الهدوء سيد المكان .. كل واحد ساكت مهدود حيله بعد العرس ..
وصوت أغنية أنجليزية هادئة مصغر عليها رامي .. وصوت روان وسارة يتهامسون عن الأشياء اللي شافوهم بالعرس .. وكل واحد مع تفكيره ..
سامي ساكت وكل همه النوم لأنه بجد تعب ومانام عدل .. أما رامي ودانه تفكيرهم منحصر بالثاني .. ويفكر بشنو يفكر الثاني ..


في سيارة فارس

فارس يسوق ويحس أنه شوي بينام .. إلا أن ياسر وتركي يسولفون فوق راسه عشان لايسهو ويصير فيهم حادث ..

فارس : طيب تروك بس اسكت شوي .. راسي أحسه بدا يألمني ..
ياسر : ماعليك منه .. والله أنت شوف نفسك عيونك شوي وتسكر من النوم ..
تركي : إيه .. كلها دقايق ونوصل ..
فارس تنهد وتمنى أنه ركب مع أحد يسوق بداله : طيب سولفوا ولا بجد بنام الحين ..


في بيت بوم مشعل أول ماوصلوا ..

سمر صعدت على طول لغرفتها تدور الفراش ..وأم مشعل نفس الشي ..
سامي يحس نفسه بالموت يمشي لأنه دايخ مره ويحس بتعب شوي ويكح بالخفيف ..

رامي ينبه سامي : سامي استخدم البخاخ الحين عشان لاتجيك نوبة ..
سامي يدور في جيبه وهو شبه مغمض عيونه : طيــب .. (واستخدم البخاخ) ..
مشعل مر جنبهم واسند سامي .. اللي يحس أنه شوي وينام بالدرج : ههه عاد بلا تدلع .. بوصلك هالمرة بس ..
سامي يحس عيونه جمر : تسوي خير ..
رامي ومشعل وسامي صعدوا فوق وكل واحد توجه لغرفته ..

&&&&&&&&&

بعدها كل واحد وصل بيتهم وناموا .. كل واحد بهمه وفرحه .. ويتمنى يكون بكرا يوم جديد حلو عليهم ..

في اليوم الثاني على الساعة 2 الظهر ..

في بيت بو أحمد ..

جا احمد مع جنى يسلم على أهله قبل لا يسافر مع زوجته شهر العسل ..

أحمد سلم على أمه وأبوه وجنى نفس الشي ..
أم أحمد : صباحية مباركة ياعرووسة وعريس ..
أحمد وجنى : الله يبارك فيك ..
أحمد : أقول وين البنات وياسر ؟؟
بو احمد : أمس ماجينا من القاعة إلا على الساعة ثلاث ونص تقريبا وعلى طول ناموا ..
أحمد ابتسم بمكر : أهآآ .. جنوو تعالي معاي ..

أم أحمد وبو أحمد ابتسموا على حركات ولدهم .. وهذا تزوج ولا عقل ..

دخل أحمد وماسك جنى بيده لغرفة البنات و ولع الأنوار : بناااااااااااااااااااات قوووومووا انا وصلت ..
دانة عقدت حواجبها وغطت وجهها بالبطانية : ياسرووه أنقلع براا ..
أحمد : أعووذ بالله الأخلاق مقفلة .. أقوووولكم جلسووا أنا المعرس وصلت .. بسافر ماليزيا بعد ساعة ..
دانيا حطت المخدة على وجهها : استغفر الله .. هلا احمد مبروك .. يلا تروحون وترجعون بالسلامة .. طف النور .. وسكر البااب ..
جنى ابتسمت على تصرف احمد ودانيا ..
أحمد سحب البطانيات بقوى من دانيا ودانة وانحاش وهو يسحب جنى بسرعة ..
أحمد سمع صراخ خواته : ههههههه ..
جنى : حراام عليك ..
أحمد : هه ماعليك منهم .. يلا مشينا ماعلينا من ياسروه .. نزور اهلك ونروح المطار ..
جنى : يلا ..

&&&&&&&&&&&&&

على الساعة ثلاث العصر ..
في بيت بومشاري ..

مشاري لبس ملابس سبورت لونهم رمادي وفي يده كيس فيه ظرف لأأوراق طباعة خاصة حق الصور و ألبوم صور جديد .. ومتجهز للطلعة .. استوقفه صوت رهف من وراه ..
رهف : مشاري ..
مشاري لف عليها : هلا ..
رهف قربت منه : شوي ممكن ..
مشاري فهم على أخته أنها تبغى تكلمه في موضوع : اوكي (وجلس على كنب) .. قولي ..
رهف : إممم وين بتروح ..
مشاري بهدوء : عند مسك ليه ؟؟ ..
رهف : إممم بسألك سؤال ؟؟ .. ممكن ؟؟ ..
مشاري : أوكي ..
رهف : انت مرتاح مع مسك ؟ ..
مشاري استغرب بالمرة من سؤال أخته : أكييد مرتاح ليه تسألين ..
رهف : أأ .. ما أدري بس امس يوم جينا بنمشي من العرس كلمتها ماردت علي .. وأنت...
مشاري ابتسم بالخفيف وعرف ليه أخته تسأل .. لأن مسك من وقت الصورة مرة مرتبكه : إيوا .. وانا إيش ؟؟ ..
رهف : أأ .. أنت تصرفاتك مع مسك في المزرعة من قبل وكذا وحتى يوم الملكة .. وتراني لاحظتك في الملكة كأنك مجبور أو متألم شي كذا ؟؟ ..
مشاري عقد حواجبه : مجبور ؟؟ متى ؟؟ ..
رهف : أنت في الملكة تنهدت بطريقة غريبة يوم جيت بتطلع من الصالة  .. ماعجبتك مسك ؟؟ والله مسك جمال ودلالـ...
مشاري قاطعها وهو يضحك : هههه لو من اليوم لبكرا تمدحينها ماوفيتي حقها .. أنا في الملكة تنهدت بألم صحيح .. لأن الوقت ماكفاني أملي عيني من مسك .. فهمتي ولأن أبوها وأبوي غصبوني اطلع من عندها .. فهمتي ؟؟ ..
رهف فهمت : أهآآآآآآآآ ..
مشاري وقف : هاا بغيتي شي ثاني ؟؟ ..
رهف ابتسمت : لا .. والله يوفقك وننتظر عرسك ..
مشاري لبس نظارته الشمسية : ربك كريم .. خلي العروس تحدد اول .. (وطلع) ..

&&&&&&&&&&&&&

في بيت بو فارس ..

الكل نايم عدا مسك اللي جلست لأن مشاري قال لها انه بيجي .. ويوم درا أنها نايمة كان بيهون بس مسك أصرت عليه ..

مشاري دخل بعد مافتحت له الخدامة : هلا مسوك (وحضنها) .. كيف حالك ؟؟ إذا أنتي تمام انا تماام ..
مسك ابتسمت بخجل : الحمدلله ..
مشاري رفع الكيس اللي بيده : أول شي أول شي لازم نطبع الصور ..
مسك ابتسمت : طيب نصعد فوق لغرفة الكمبيوتر وأنا اجيب الكام حقت سارة ..
مشاري : يلا ..

وبالفعل بعد خمس دقايق تم طباعة الصور .. ومسك ماتجرأت وناظرتهم .. ومشاري نسقهم بالألبوم ..
مشاري سكر الألبوم : خذي الألبوم هذا واحتفظي فيه كل مانصور صورة نحطها هنا أوكي ..
مسك مسكت الألبوم بخجل : أوك ..

وطلعوا برا غرفة الكمبيوتر ومسك دخلت غرفتها وحطت الألبوم في أحد الأدراج وطلعت لمشاري ..
وظلوا يسالفون كأنهم عصافير الحب تقريبا نص ساعة بعدها قام مشاري ..
مشاري : أكلمك بالليل أوك قلبي ..
مسك خدودها موردين شوي : اوك ..
مشاري بسرعة باسها من عند خدها ومشى ..
مسك تحسست خدها بحرج .. وجلست على التلفزيون عشر دقايق .. إلا وعمها طلال دخل ..
طلال : هااي ..
مسك : هايات .. خلصت مناوبة ..
طلال تنهد : ياليت .. ساعة بريك بس ..
مسك : أهآآ .. و رائد ؟؟
طلال ناظر مسك وهو مضيق عيونه : قال بيظل هناك أحسن له .. مسك شنو ذا ؟؟ ..
مسك : شنو ؟؟ ..
طلال حرك ياقة بلوزتها اللي مغطية رقبتها : ذا اللي هنا ..
مسك ارتبكت وتذكرت أمس : هاا ؟؟ .. يمكن بعوضة ..
طلال فهم وميل فكه ولا علق : أهآآ .. أجل بعوضة أجل ..
مسك انحرجت وقامت : أأ انا بنام شوي ..
طلال مسكها من يدها وجلسها : وين رايحة أجلسي .. عادي مافيها شي ..
مسك مفتشلة وساكته ..
طلال مايبغى يحرجها : قومي سوي لي عصير برتقال من تحت يدك إذا ممكن ؟؟ ..
مسك قامت بسرعة : اوك ..
طلال ابتسم على حركة مسك وهو مريح على الكنب ..
وبعد خمس دقايق جات مسك بالعصير : تفضل ..
طلال : زاد فضلك .. أهم شي أنك مسويته مو الخدامة ..
مسك ابتسمت : إيـه..
طلال شرب شوي : إممم ممكن سؤال ؟؟ ..
مسك : تفضل ..
طلال : شنو اسم صديقة دانيا ؟؟ ..
مسك عقدت حواجبها : أي وحدة ؟؟ ..
طلال : اللي بالعرس ..
مسك فهمت عليه وابتسمت : أهآآ متى شفتها ؟؟ ..
طلال : عاد يلا مسك .. شفتها وخلاص ..
مسك : اسمها نوف .. اللي راحت معانا بريطانيا ..
طلال : إيـــــه وأنا أقول وين شفتها من قبل ..
مسك : متى ناوي ؟؟ ..
طلال : على شنو ؟؟ ..
مسك تحمست : تخطبها ..
طلال : ارقدي يابنت .. توني صغير ..
مسك : لااا والله أجل ليش تسأل ؟ ..
طلال : مجرد إشباع فضول لا أكثر ..

&&&&&&&&&&&&&&&&&&


في الليل على الساعة 10 الليل ..

في بيت بو يوسف ..

بو يوسف عازم أم يوسف على العشا برا .. وفي الفلة موجود تركي في الصالة تحت يطالع تلفزيون .. أما يوسف في غرفته لابس بدي اسود مع جينز وجالس على لابتوبه على النت ..

فجأة وبدون سابق إنذار طفى كهرب الفلة كله ..

يوسف تأفف : أوووف هذا وقته تطفي الكهرب ..(وسمع تركي تحت يصارخ صرخ له يوسف وهو يفتح باب غرفته وينزل بسررعة ) .. ترووك جااااي أعصااابك .. أجلس ..
تركي شوي ويصيح : بسررررعة تعااال .. وينك ؟؟ ..
يوسف وصل لأخوه تركي اللي يستنجد لانه يخاف مرة من الظلام ومسك يده وشغل جواله عشان يطلع نور : خلاص هدي أعصابك .. أنا معاك ..
تركي غمض عيونه ومتمسك بأخوه وعيونه مدمعه ..
يوسف تنهد : عد من الواحد للعشرة .. أنا بروح أشوف العداد للفلة ..
تركي تمسك بقوة بأخوه : بجي معاك ..
يوسف : طيب ..
وتحركوا في وسط الظلام اللي بالصالة ومر قدامهم شي طوييييل مرررة ويتحرك قدامهم ..
يوسف بلع رييقه يظن أنه يتوهم : تريك تشوف اللي أشوفه ..
يوسف وتركي بققوا عيونهم في اللي قدامهم أهو أكيد اكيد جن.. الفله هادية وهدوءها مرة فضيع وفي كم غرفه في الفله فاضية وقليل أحد يدخلهم .. وصرخوا ذيك الصرخة اللي هزت المكان هز لدرجة أن أرواحهم بتطلع : وااااااااااااااااااااااااااااااااااااااااااااااااااااااااااااااااااااااااااااااااااااااااااااااااااااااعععع ..
فجأة هجم عليهم بدون سابق انذار طاحوا على الأرض وهم يصارخون .. وتركي يتنفض بالارض بشكل مريع ..

نهــــــآآية البارت الثـ والثـلـــــــــــــآثين ـآلث .. ^^

أرائكم وتوقعاتكم تهمني ..^^

&&&&&&&&&&&&&&&&&&&&&&&&&&&&&&


~| البــآرت الرآبــ والثلـآثـين ـآبع |~


يوسف بلع رييقه يظن أنه يتوهم : تريك تشوف اللي أشوفه ..
يوسف وتركي بققوا عيونهم في اللي قدامهم أهو أكيد اكيد جن.. الفله هادية وهدوءها مرة فضيع وفي كم غرفه في الفله فاضية وقليل أحد يدخلهم .. وصرخوا ذيك الصرخة اللي هزت المكان هز لدرجة أن أرواحهم بتطلع : وااااااااااااااااااااااااااااااااااااااااااااااااااااااااااااااااااااااااااااااااااااااااااااااااااااااعععع ..
فجأة هجم عليهم بدون سابق انذار طاحوا على الأرض وهم يصارخون .. وتركي يتنفض بالارض بشكل مريع ..

طاح جوال يوسف بالأرض وحاول يشيل اخوه من الأرض اللي جسمه يتنفض بشكل يخوف ويبكي ومغمض عيونه ..
يوسف قلبه على وشك أنه يطلع من مكان : ترييييييييك قوووم و وجع تراك خوفتني تريييييييك ..

ولف بحذر ويقرى المعوذات ويناظر في الظلام يبغى يشوف اللي هجم عليهم ..

يوسف : بسم الله الرحمن الرحيم .. اعوذ بالله من الشيطان الرجيم .. ترووك قوم مافيه شي ..
.......... بخوف : ريانووه روح شغل الكهرب .. أخاف جات له سكته قلبيه ..
ريان بارتباك بسرعة طلع يشغل النور ..

يوسف سمع اسم ريان وارتاح قلبه شوي وسمع صوت اللي كلمه .. شاف ظل يتحرك في الظلام ويقرب جنب جواله و يوجه ضوء الجوال لجهته .. ضيق عيونه من الضوء وهو يحاول يميز الصوت اللي كلم ريان : ميــن ؟؟ .. (فجأة اشتغل الكهرب للفلة كلها) .. ملاااااك ؟؟؟ ..

ملاك كانت واقفة وماسكة الجوال بخوف وتناظر يوسف الجالس على الأرض وماسك أخوه اللي يبكي .. وقربت منهم : أأ .. إإ .. أسفين ماتوقعنا بتخافون كذا .. شفيه ؟ ..
يوسف يجلس تركي يهديه : روحي جيبي ماي ..
ملاك راحت المطبخ بدون أي كلمة بسرعة ورجعت بكاس الماي : خذ ..
ريان رجع بعد ما شغل الكهرب وفي يده ثوب .. رمى الثوب على جنب وقرب من عند تركي : بسم الله .. شفيه .. والله لو ندري أنه بيصير كذا .. ماسوينا المقلب ..
يوسف يشرب أخوه ماي ويمسح على وجهه بالماي شوي : خلاص تروك قوم .. ماصار شي ..

تركي طالع ريان اللي منحني بجسمه يناظره .. مسح دموعه بقوة وهو يرجف وقام بشوي شوي بدون اي كلمة ..

ريان مسكه من كتوفه : لاتروح دورة المياه وانت بهالحالة مو زين .. أجلس بالصالة لمن تهدأ عدل ..
تركي بعد يد ريان بقوة .. وراح على على الصالة وجلس على الكنب وهو معطيهم ظهره وحاط راسه بين يدينه ..
ملاك بهمس ليوسف : اخاف صار فيه شي ..
يوسف قام عن الأرض وبنفس الهمس : لا .. يس هو يخاف من الظلام ..
ملاك : أهآآ .. (وناظرت يوسف بتعطيه جواله .. أول مرة تشوفه لابس بدي.. وفي ذراعينه خطوط خفيفة تدل على أنه عنده عضلات بس توها في بدايتها) .. خذ .. وييع ترا مايليق عليك عصاقل ..
ريان دقها : مليكووه استحي ..
يوسف ابتسم : ماعليك منها .. هبلة ماتعرف شي ..
ملاك : نعــم ؟؟..
ريان : ههههه صدقت .. حلو عضلاتك في بدايتها ..
يوسف ماسك الجوال بيد وكاس الماي بيد ثانية : إلا اقول مقالبكم مو شي .. شنو الأبيض ذا الطويل ..
ريان تذكر وشال ثوبه المرمي على الأرض : والله المقلب من أفكار مليكوه .. أما الشي الطويل ثوبي ذا .. رفعته بيديني بالهوا .. ههههه بس لو تشوف شكلك أنت شي غريب  ..
يوسف ناظره بأطرف عينه : أجل شي غريب ..
ملاك : صحيح ماتوقعنا تخافون لذي الدرجة ..
يوسف لف لكنب الصالة يجلس : تفضلوا .. أنتي عيشي في فله موحشة بروحك .. وكم غرفة فاضية ماحد يدخل فيهم إلا نادرا .. وطفي الكهرب .. وشوفي وش يصير فيك ..
ملاك خافت شوي وقامت تتلفت وتسوي نفسها تتفل : توف توف بسم الله .. اللهم سكنهم بمساكنهم ..
ريان يتطنز : هههههه بس خليتي الارض كلها تفال ..
يوسف ابتسم وهو جالس مريح على الكنب وممدد يدينه : صحيح هبلة ..أقصد موحشة .. يعني مثل فلتنا مافيها ناس كثار .. مو اللي سكنهم بمساكنهم .. (وسكت شوي ) .. إلا صاير شي ؟؟ .. زيارة مفاجاة بدون سابق إنذاار ؟؟ ..
ملاك بلعانة : خير بيت عمي وجاين نزوره ..
ريان : مليكووه قص إنشالله بهاللسان أكلتي الولد بقشوره .. ماقال شي .. اخلصي اخذي اللي تبينه .. وراي شغل ..
يوسف رفع حاجب : شنو تبغين ؟؟ ..
ملاك قربت شوي منه : احم .. ولد عمي العزيز الجميل ..
يوسف : هههه لاتطولينها وهي قصيرة .. شتبين ؟؟ ..
ملاك بربكة : أحم .. ممكن ألبوم صورك ..
ريان فتح عيونه : خير ؟؟؟ .. مليك ؟؟ ..
يوسف ضحك : ههههههه خير بنت عمي ليكون تشتغلين خطابة وبتخطبين لي وأنا ما أدري ؟؟ ..
ملاك انقهرت : من زينك عاد .. يلا قوم جيب ألبومك وألبوم تركي معاك ..
ريان بنغزة : يوسف يمكن بتسوي لك عمل ولا شي ..
يوسف : هههه يمكن ليش لأ ..
ملاك : أوووف بتقوم تجيب ولا شلون ..
يوسف : أول شي حق شنو وأجيبهم ؟؟ ..
ملاك : ســر ..
يوسف تكتف : أجل مافيه صور ..
ملاك : يوسفوووه ..
يوسف مبرد اعصابه يجننها : نعم سمي ؟؟ ..
ملاك عصبت : سموك في بطنك إنشالله ..
يوسف متكتف ورافع حواجبه بدون مايرد عليها ..
تركي قام : أنا أجيبهم ..
ملاك لفت عليه .. شكله هدأ : تسوي خير والله .. أحسن من أخوك الدلخ ذا ..
يوسف : تراني ساكت عليك .. ما أبغى افشلك ..
ملاك : اسكت اسكت يرحم والدينك ..
تركي صعد يجيب الصور ..
ريان : ههه والله أنك بعدي والله .. تعرف تسكتها ..

يوسف ابتسم .. وملاك خزت ريان عشان يسكت ..
بعد دقيقتين نزل تركي ومعاه ألبومين : خذي ..
ملاك : تسلم تسلم والله .. بكرة برجع لكم الألبومين أوك ..
تركي ياخذ نفس : أوك بس لايصير فيهم شي ..
ملاك : ترووك .. زعلان على المقلب ؟؟؟ ..
تركي يحاول يتناسى المقلب : لا ..
ملاك : والله لو أدري أنـ....
تركي قاطعها ببرود يسكتها ماله خلقها : إيه خلاص ماصار شي ..
ملاك : ما أقول إلا مالت عليك ..
تركي مد يدينه بسرعة يسحب الألبوم بس ملاك انحاشت : ترا إن عدتيها باخذهم ..
ملاك عند باب الصالة : بالمشمش ..
يوسف : تعالي تعالي جيبي صوري ..
ملاك تحرك الألبومات بالهواء : أكيييد فيها فضايح صح ..
يوسف قام يركض عشان ياخذ الالبومات : هاتيهم ..
ملاك قامت تركض في الصالة : إيه هيــن .. يماااع .. هيييه خير تلحقني  (ومسكت بريان) ..
يوسف يلهث وهو واقف قبالها : بلا حركات المرزة ..
ملاك : يلا باعد .. واستح على وجهك ..
يوسف مد يده بارتباك : يلا ملوك جيبه شوي واعطيك إياه ..
ملاك تحرك حواجبها : أجل ملوك أجل .. ريان مشينا ..
ريان : ههه يالله .. اترخص أنا .. تامرون على شي ؟؟ ..
يوسف يأس من ملاك وهو متكتف ويناظرها بأطرف عينه : سلامتك ..
ريان ابتسم على يوسف : أشوفكم على خير .. بااي ..
يوسف وتركي : باياات  ..

أول ماطلع ريان وملاك .. تركي عيونه تناظر باب الصالة اللي تسكر : ترا واضح عليك ..
يوسف لف على أخوه : شنو ؟؟ ..
تركي ناظر أخوه بدون مايلف عليه : مايحتاج أوضح .. بس أنا ملاحظك من قبل وشفت اللي بألبومك من زمان .. يعني ماحد بيلاحظ إلا اللي يدقق في تصرفاتك ..
يوسف ارتبك : مو شرط ..
تركي رجع على الكنب يفرفر بالتلفزيون : على العموم .. إذا شافت اللي بالألبوم عادي .. لا مو عادي .. إممم بيصير احسن لك ..
يوسف حك شعر راسه : والله أنك داهية .. أنا رايح فوق ..
تركي يتابع تلفزيون بدون هدف بس يضيع الوقت ولا رد على كلام اخوه  ..

&&&&&&&&&&&&&

في سيارة ريان اول ماطلعو من بيت بو يوسف ..

ريان يحرك سيارته : الحين أنتي جد شنو تبغين بصورهم ؟؟ ..
ملاك براحة وهي حاظنة الألبومين : قلت لك ســر ..
ريان : مافيه مجال أعرف هالسر ؟؟ ..
ملاك ابتسمت : كل شي بوقته حلو ..
ريان رفع حاحبه : نشوف ..

&&&&&&&&&&&&&&&&&&&&&&

في نفس الوقت في بيت أبو جهاد ..

في غرفة جهاد ..

منسدح على سريره وحاط يدينه ورا رقبته .. ويناظر السقف بتفكير .. ويكلم نفسه بصوت مسموع : اطلللللللعي من باااالي اطلعي .. شكلها أخت فارس .. إيوا حتى يوم كنا ببريطانيا اتذكر قالت ان اسمها سارة .. اوووف ياااربي ما ابغى أفكر فيها .. بس والله حلوة (وقلب على جنبه) .. طيب وإذا فكرت فيها .. بعدين ؟؟ .. احبها ؟؟ .. (وقام يضرب راسه بالخفيف وحط المخدة فوق راسه) .. ارحميني يا ساااارة واطلعي من راااسي .. (وتنهد وهو مغمض عيونه ويتذكر شكلها) .. آآآآآهـ .. لاحوول .. استغفر الله .. انام أحسن لي ..

من جهه ثانية في الغرفة اللي جنب غرفة جهاد ..

تتذكر الموقف .. وكانه قدامها .. ومرة منحرجة منه ومن صديقتها .. وبالذات انه خطيب دانيا .. وفي نفسها "" وأنا الذكية ماخذة راحتي .. شنو بيقول عني .. لازقة ببنت عمه .. وأنا وش دخلني شنو يقول .. الحمدلله ماشافني احد ثاني ولا كانـ...... "" قطع تفكيرها صوت الجوال حقها يدق بنغمة كلاسكية ..

ناظرت الاسم وابتسمت : هلاا وغلا ياللي ذكرهم على البال ..
دانيا : ههههه بجد يعني كنتي تفكرين فيني ؟؟ ..
نوف ابتسمت : أقول لايكبر راسك الحين ..
دانيا ببتسامة خفيفة : أخبارك ؟؟ ..
نوف : الحمدلله وأنتي ؟؟ ..
دانيا : ماشي الحال .. عسا ما ازعجتك باتصالي بهالوقت ؟؟ ..
نوف : لا شدعوة .. تو الناس توها الساعة عشر .. لا إزعاج ولا شي .. بأي وقت اتصلي عادي ..
دانيا : تسلمين ياقلبي .. بس حبيت اعزمك على تجمع في بيتنا يوم الأحد .. جمعة بنات ..
نوف : إمم يعني بعد بكرة .. اشووف .. مع أني أحس مو شي أني أتطفل على جمعة بنات خالك وكذا ..
دانيا : أقول بتجين غصبن عن خشمك لا ألكك كف يسنعك ..
نوف : يمــه منك يامتوحشه .. خلاص بجي ..
دانيا : إيه صيري مرة سنعة ..
نوف بدلع مصطنع : وهـ بس .. طول عمري أعرف السناعة ..
دانيا : إيه إيه كثري منها .. تامرين على شي ؟ ..
نوف : لا سلامتك ..
دانيا : أجل تصبحين على خير ..
نوف : وانتي من أهله ..

&&&&&&&&&&&&&&&&&&

في بيت بوفارس ..
على الساعة 10 ونص ..

بوفارس في غرفته يريح .. أم فارس بالمطبخ تسوي العشا وتعلم الخدم اللي يسونه .. طلال ورائد بالمستشفى .. مسك بغرفتها تكلم حبيب قلبها مشاري .. سارة بغرفتها .. سالم بالحديقة يلعب كورة ..

أسيل تلعب بالصالة بألعابها المنثورة بالأرض قبال فارس اللي منسدح في الكنبة ويطالع تلفزيون .. وحاط الريموت كنترول على صدره .. رفع نظره للسقف وكأنه يسترجع الذكريات ..

مو مصدق انها راحت بدون رجعة !!!! .. ماتت .. يعني خلاص ماراح ترجع ولو للحظة ..
يتذكر يوم هو واقف هنا بالصالة ويسألها عن حالها .. وقالت أنها بخير ..
والحين هـي تحت الثــــــــــــــــرى ..

دمعت عيونه الرمادية وهو مركز على السقف وبهمس وكأنه يكلم احد قدامه ردد اسمها : رنــا  رنا ..
أم فارس مرت بالصالة وشافته .. وسمعته .. ماعجبها حاله .. قربت منه : فارس حبيبي فيك شي ؟؟ ..
فارس رفع يده بسرعه جهة عيونه ومسح دموعه المتعلقة على طرف رمشه ولف على امه مبتسم ابتسامة باهته .. وبصوت متحجرش : أحم .. لا مافيني شي .. (وناظر الريموت كنترول) بــس ليـه يصير معي كذا ؟؟ .. أنا بالذات ؟؟ ..
أم فارس قربت منه .. وعرفت وش فيه : بسم الله عليك .. يمـه فارس .. والله حالك مو عاجبني .. تبغى أخطب لك ؟؟ ..
فارس بغصة وغمض عيونه : لا .. مو مستعد أفقد أحد مرة ثانية ..
أم فارس عورها قلبها على ولدها : فارس .. الموت حق علينا كلنا .. وهذا يومها ..
فارس أخذ نفس طويل : الله يرحمها ويسكنها فسيح جناته ..
ام فارس : اللهم آميين .. (ام فارس قامت بعد ماتطمنت على ولدها شوي) .. تبغى أسوي لك شي ؟؟ ..
فارس ابتسم لأمه : لا تسلم يدينك ..
أسيل من بين ألعابها قامت وفي يدها دمية أرنب .. وبطفولية : أنا أنـا .. أبي حليب ثوكلت (شوكلت)..
فارس ناظر أخته أسيل : حليب ثـوكلت أجل ؟؟ .. في أحد يشرب حليب هالحزة ..
أسيل رمشت بعيونها ببراءة .. وطريقة صوتها الطفولي تجنن : حليب .. يثويني .. بتله .. وقوية .. ابي حليب .. (حليب يسويني بطلة وقوية ابغى حليب ) ..
فارس قلب موده وقام يجنن أسيل ويتطنز عليها : هذا لأنك عنز .. ومو حلوة .. لأنك تحبين الحليب مثل النونو ..
أسيل مافهمت عليه بس حست أنه يسبها من طريقة كلامه .. وبرطمت : مــاما .. ثوفي فارث .. (شوفي فارس) ..
أم فارس شالت أسيل : ماعليك منه .. أنتي بطلة وحلوة لأنك تشربين حليب .. وبتصيرين مثل السندريلا إذا كل يوم تشربين حليب ..
أسيل استانست وتحمست : إيوا .. أصير مثل الثندريلا ..
أم فارس لفارس : فارس لاتخرب أختك .. هي خلقه اكلها مو ذاك الزود .. أنا أبغاها تشرب حليب وتتعود عليه يفيدها .. (وناظرت ساعتها) تعرف متى يجون رائد وطلال ؟؟ .. عشان إذا بيتأخرون نرفع لهم عشا ..
فارس أخذ سماعة التليفون : دقيقة اشوف .. (ودق على رقم خاله رائد .. وانتظر شوي) .. هلا رائد .. أختك تقول لك متى تجون ؟؟ ..
أم فارس قاطعته بمزح : فوييرس استح أنا أمك .. شنو تقوله أختك ؟؟ ..
فارس ابتسم : سبحان الله دعوتك مستجابة هذا هي سمعتني .. أهآآ .. طيب .. روح روح ..باي .. يقول بعد ربع ساعة تقريبا ..
أم فارس نزلت أسيل على الأرض و مشت : زين ..
أسيل جلست على الكنب .. وماسكة دميتها الأرنب وتحرك رجولها .. ناظرت فارس اللي يناظر فيها بأطرف عينه : ثفت ماما تقولي أنا مثل الثينديلا إذا ثربت حليب ..
فارس بمكر : أجل الثيـندريلا هاه ؟ ..
فجأة مسكها وقام يدغدغها وصوت ضحكاتهم مالية الفلة ..

في الدور الثاني .. وخصوصا في غرفة سارة ..

سارة جالسة ترتب أدراج إكسسواراتها وتحوس فيهم .. ومشغلة الأيبود وحاطته بجيب البرمودا .. ولابسة سماعات الهيد فون على راسها .. و تدندن وهي ترقص وتتعلك .. صاير شكلها حلو وكريزي خصوصا أنها رافعة شعرها ببكلة بطريقة عشوائية وخصلات من شعرها على وجهها .. ولبسها برمودا بيج مزموم في نهايته وبلوزة سنبل رمادية كت .. والكحل الأسود اللي أبرز بقوة لون عيونها الفاتح ..

طول المدة تجرب الإكسسوارات وبعدها تصفهم بالدروج .. لبست خاتم في صبعها السبابة فضي فاضي مافيه نقش او فص .. قربت يدها من وجهها كأنها بتتصور .. ناظرت في عيونها بالمرآية وكأنها تذكرت شي .. ظلت تناظر عيونها بتعجب ..

قامت تكلم نفسها بهمس مسموع : جهــاد .. شافني وأنا بزينتي .. والله إحراااج .. يارب نسى الموقف .. ياااارب.. والله نعمة النسيان حلوة .. يلا ماعليه .. أكيد نسى .. كلها لحظة شافني فيها بالغلــط بس .. أووف أنزل تحت أحسن لي ..

طلعت سارة من غرفتها ومرت جنب غرفة مسك وسمعتها تضحك وتتكلم .. بنذاله فتحت الباب بقوة وسحبت الجوال من مسك اللي ارتاعت من دخولها المفاجئ كذا ..

سارة حطت الجوال على اذنها : تكفى مشاري قولي النكته اللي قلتها لمسك اللي خلتها تضحك هالضحك ..
مشاري ارتاع : هههه .. خير ؟؟ وش جابك أنتي الحين ؟؟ ..
مسك اخذ الجوال منها : هاتيه .. هلا ميشو .. دقيقة أطردها .. ههه أوك ..
سارة تخصرت رافعة حاجبها : بعد بعد ميشو؟؟ .. ولا بعد تطريني ؟؟ ..
مسك انسدحت على سريرها بارتياح وحاضنه المخدة وحاطة الجوال على أذنها وتأشر بعيونها لسارة : سوسو حبيبتي الباب تدلينه شوفيه هناك ..
سارة : طااايب يا مسييك .. بطلع بس شوي شوي على الخدادية تراها مو مشاري ..
مسك بقوة رمتها بالمخدة و ضربت بالباب اللي تسكر : هين ساارووة .. هلا ميشو ..
مشاري ضحك : ههههه .. جد اللي سمعته ؟؟ ..
مسك بحرج : ماعليك منها هالنذلة ..

&&&&&&&&&&&&&&&


في بيت بو فيصل ..


ملاك جالسة بالصالة الفوقية تتصفح ألبوم يوسف بعد ما أخذت كم صورة من ألبوم تركي .. وتكلم نفسها : وووهـ أثر يوسفووه مو هين ..
سيف بلقافة : ليش اخذتي ألبوم يوسف وتركي ؟؟ ..
ملاك تفرفر بالصور : مالك دخل ..
سيف : بقول لأمي انك ماخذتهم ..
ملاك  بلا مبالاة : قول عادي ..
سيف عرف أن ملاك مو هامها : زين أبغى اشوف معاك ..
ملاك : أوووف ياشين المبزرة .. شوف ..
سيف أخذ الألبوم وجلس يتصفح فيه .. عجبته صورة من صور يوسف : الله حلوة باخذها ..
وسحب الصورة وطلعها وهو مستانس .. ملاك انتبهت لشي طاح بالأرض يوم سحب سيف الصورة .. شالتها وانصدمت !!!!!!!!!!!!!!!! ..

&&&&&&&&&&&&&&&

في بيت بو مشاري ..

روان جالسة تهذر على راس رهف .. ورهف بالها مو معاها ..
روان : يااااااهوووووووو أنتي وين وصلتي ؟؟؟ ..
رهف متكية بيدها على خدها ومتعمقة بالتفكير ..
روان بفضول : هييييي أنتي شبكيني معاك ..
رهف لفت عليها : هاااااااااااه ..
روان : و وجعاااااااااااه ..
رهف : خير حتى بتفكيري لقافتك مشتغلة فيه ..
روان قربت منها : أحم أكيد .. لازم أشوف اختي وش فيها ..
رهف : اووف .. أنتي جد تبغين تعرفين وش فيني ؟؟ ..
روان فضولها زاد : إيوا قولي ..
رهف : هاا بس بشرطين ..
روان : إيه يلا اخلصي علي قولي ..
رهف : اول شي ماتقولين لأي أحد مهما يصير .. حتى سويرة وملاكووه ..
روان رفعت يدها لجهة قلبها : أنا روان بنت عبدالكريم اتعهد أني بحفظ سر رهيف اختي في بئر من أبآر قليــبي ..
رهف ناظرتهم بأطرف عينها : والشرط الثاني .. لاتسوين لي تحقيق من تحقيقاتك .. ترا وقسم مالي خلقك ..
روان : إيييييه .. أفكر .. أنتي أول شي قولي ..
رهف بتردد وهي تلعب بأصابعها : أنا .. أنا بصراحة أحب ريــااان !!!!!!!!!!!! ..

&&&&&&&&&&&&&&&&

في بيت بو أحمد ..

بو أحمد وام أحمد جالسين بالصالة بعد ماتعشوا ويطالعون تلفزيون .. و دانة ودانيا جالسين جنب بعض يسالفون .. وياسر جالس يسمع لخواته وهو ساكت وطفشان ..

ياسر يتأفف ويناظر ساعته .. فجأة سكت ولف على دانيا : أقول قررتي ؟؟ ..
دانيا لفت عليه ومعقدة حواجبها : نعـم ؟؟ ..
ياسر بترقب : أقصد مشــعل ..
الكل لف على دانيا يشوف ردها ..
دانيا انبهت للكل اللي ينتظرها ترد على ياسر : هااه .. وش دخلك أنت ؟؟ ..
دانة لفت على أختها : صحيح ترا أخذتي تقريبا اكثر من أسبوع أكيد قررتي على الأقل قرار مبدئي ..
دانيا توهقت : إممممم .. أأ .. الزواج قسمة ونصيب ..
ياسر : إيه كملي ..
دانيا وقفت ونزلت راسها  : أأ .. أأأ .. أنــا راااافضة ( ومشت بسرعة للغرفة ) ..
الكل انصدم .. وماتوقع هالجواب منها ..
بو أحمد ساكت ولا قال شي ..
أم أحمد : دانة قومي شوفي أختك ليه رافضته .. ماهي بحاله كل من يتقدم لها ترفضه ..
ياسر : والله انها هبببببببببببلة ..
دانة قامت : إنشالله ..

&&&&&&&&&&&&&&&&&&&&&


عند ريان ورامي ..

في واحد من الكوفيات  ..

جالسين قبال بعض ويسالفون بهدوء ..

رامي رفع زقارة يولعها .. لانه رجع يدخن بس بشكل أقل من اول بدون علم مشعل : حبيــت ؟؟ ..
ريان عقد حواجبه : نعم ؟؟ ..
رامي سحب نفس من الزقارة وطلعه : أقصد حبيت بنت ؟؟ ..
ريان حك خده : والله لحد الحين تقريبا .. يعني ما أدري هل هو إعجاب ولا حب .. ليه السؤال ؟ ..
رامي ميل فكه : أهآ .. لأني أبغى أعغف (أعرف) كيف أجيب غاس (راس) بنت ..
ريان حط رجل على رحل : ليه تحبها أنت ولا ؟؟ ..
رامي سكت شوي : ما أحبها ..
ريان يناظر رامي .. ينتظره يكمل ..
رامي سحب نفس طويل وطلعه من خشمه وفمه : ولا أكغهها (ولاأكرهها)  ..
ريان : يعنـي ؟؟ ..
رامي رفع عينه عن الطاولة وناظر ريان : ماأدغي (ماأدري) ..
ريان : أجل شنو الهدف أنك تبغى تجيب راسها ؟؟؟ ..
رامي سكت مدة يفكر : إممم بدون سبب ..
ريان فك رجوله وتعدل بجلسته : مايصير بدون سبب .. شوف ياهو واحد من الأثنين (ورفع يده اليمين وضم أصابعه كلهم وطلع الأبهام) ياأنك تحبها بدون ماتحس بنفسك وتبغاها تحبك .. (وطلع صبعه السبابة) .. أو أنك تكرها وتبغى تنتقم منها .. (وطلع صبعه الوسطى) .. أو في خيار ثالث وهو انك بس كذا تقضي الوقت وتبغى تلعب عشان تجيب راسها ..
رامي ناظر ريان : وإذا قلت لك أن كل خياغاتك(خياراتك) تجتمع في خياغ (خيار) واحد ..
ريان عقد حواجبه : يعني تحبها وتكرها وتبغى تنتقم منها عشان تقضي وقتك ؟؟ .. ماتجي ..
رامي يدخن : خلاص لاتشغل بالك ..
ريان رفع قهوته الباردة ويناظر رامي : باااارد ..
رامي ناظره بمعنى شنو ؟ ..
ريان نزل نظره لقهوته الباردة بهدوء : أنت بارد مثل قهوتي .. ومُــر .. بسس .. لذيــذ ..
رامي ابتسم على جنب لكلام ريان ..

&&&&&&&&&&&&&&&&&&&

نرجع لبيت بو فارس ..

في الحديقة سالم قاعد يلعب بالكورة على الجدار .. وتضرب الكورة في الباب اللي بين بيت بوفارس وبيت بومشعل ..
دخلوا طلال و معاه رائد وهم بلبس المستشفى الازرق ..

طلال : هــي أنت تراك ازعجت الجيران .. اهجد ..بتلعب ألعب بشوي شوي ..
رائد : سلوم بتلعب العب مثل الناس موب تشوت بكل جهة وتزعج خلق ربي ..
سالم : أووف .. مالكم دخل فيني ..
طلال الأخلاق مقفلة عنده : لاتطول لسانك ياولد لا أقصه لك ..
سالم انقهر من عمه : أنت ليش نفسك في خشمك ؟؟ ..
طلال هو خلقة ماله خلق قرب من سالم : نعــم ؟؟ ..
............. بصوت عالي : ههههههههههههههه ماعليكم منه .. لاتفشون خلقكم فيه مسكين .. سلووم ألعب ماعليك منهم ..

طلال قرب من الباب الي بين البيتين وفتحه .. شاف مشعل جالس بالحديقة رجل على رجل .. وعلى الطاولة اللي قباله كوب قهوة وأوراق وقلم .. وماسك الجريدة يتصفحها .. وجنبه سمر على اللابتوب .. وسامي جنب سمر يناظر معاها باللابتوب ..

طلال اتكى على الباب : والله انك مروووووق على الأخر ..
مشعل ابتسم نص ابتسامة : حياك ..
طلال وقف عدل : لا انت بجد مروق ..
سمر ناظرت عمها : حســـد هو ؟؟ ..
سامي : هههه ولد الطب ويتذمر بعـد ..
مشعل : هههه الأخلاق مقفلة .. الله يعينكم ..
طلال يتحرطم وهو يضرب على ظهره يبغى يريح ظهره : نوقف نص اليوم .. ونسوي عمليات ورى بعض .. أنا مدري وش دخلني طب ..
سمر : من الحين أنا ماراح أدخل طب وأتعب عمري ..
سامي يفكر : الله يعيني أنا السنة الجاية ..
رائد مشى وسحب طلال وشاف سمر ولف وجهه : يلا مشعل عن أذنك .. لو تم هنا بيخلي سامي مايدخل طب ..
مشعل ابتسم : اذنك معاك ..

&&&&&&&&&&&&

دخل طلال ورائد و وراهم سالم لداخل البيت ..

أم فارس : زين جيتوا توني بدق عليكم ..
رائد ابتسم بوجه أخته : أهم شي العشا جاهز ..
أم فارس : إيوا جاهز انتوا بدلوا ملابسكم وتعالوا ..
طلال مشى لجهة قاعة الطعام : تسلم يدينك يا ام فارس .. أنا باكل مافيه وقت جوعاااااان .. وبعدها أتروش مرة وحدة ..
رائد مشى معاه : حتى أنا ..
أم فارس : اللي يريحكم ..

تجمع الكل على العشا بو فارس وأم فارس ، طلال ، رائد ، فارس ، سارة، سالم ، أسيل .. ماعدا مسك اللي مانزلت لحد الحين ..

رائد تسند على الكرسي بارتياح .. ناظر الأكل : الله .. شكله لذيذ .. وين مسك ما اشوفها ؟؟ ..
مسك توها دخلت وغسلت يدينها وجلست معاهم : السلام ..
الكل : وعليكم السلام ..
طلال : تو الناس تجين ..
سارة باستهبال : تكلم (وتقلد على مسك .. بس بمياعة ودلع أكثر) ميـــشوو ..
الكل : هههههه ..
مسك تأشر لسارة بمعني هين ..

&&&&&&&&&&&&&&&

في بيت بوفيصل ..


ملاك جالسة على الكنب لها ربع ساعة تناظر الصورة اللي طاحت من ورا الصورة اللي سحبها سيف ..  تقلب فيها يمين ويسار مو مصدقة ..
شلون صورتها وهي صغيرة وصلت عند يوسف ؟؟ .. وفي ألبومه ..  فجأة انتبهت لسيف وعمار اللي كل دقيقة مطلعين صورة من ألبوم يوسف عاجبتهم ويبغون ياخذونها ؟!! ..

ملاك صرخت فيهم : هــــي أنتوووا .. اتركوا الصور ..
عمار ماسك صورة ليوسف : الله حلوة أبغى الثيــارة اللي جنبه ..

قامت ملاك معصبة منهم ومن حركاتهم وأخذت منهم كل الصور والألبوم ..

عمار يصيح يبغى الصورة .. وسيف طنقر منقهر ليه خذت منهم الصور ..

دخلت ملاك غرفتها وقفلت الباب ..

ورمت الألبومين على سريرها مع الصور وانسدحت جنبهم وهي تناظر صورتها ..

وتكلم نفسها بصوت مسموع : ليه صورتي في ألبومه .. أساسا من وين ومتى أخذها ؟؟ .. يوسفوه وش تفكر فيه ؟؟ .. ليكون تحبني .. (واضحكت ضحكه قوية) .. هههههههههههههههههههههههههههههههههههههههه .. والله أن تفكيري سخيييف .. ههههههههههه أجل يحبني هه ..
الحين أخذ صورتي من ألبومه .. ولا ارجعها وكأني ماشفتها ؟؟ .. (رجعت ناظرت صورتها مرة ثانية) .. راح أخذها وهو راح يعرف من نفسه .. بس انا أبغى أعرف ليه هي عنده ؟؟ .. يمكن عنده صور لبنات عمي مو بس أنا ..

وقامت تدور بالألبوم لعل وعسى تلقى صور بنات عمها وهم صغار >>> ماراح تلقين شي يا ملاك هع ..

ملاك : اووف ..

ناظرت صورة ليوسف كان فيها مــــــرة خطير .. كانت الصورة ملتقطة بالبحر وهو واقف ولابس تي شريت صيفي خفيف أبيض وشورت أسود و رافع نظارته الشمسية على شعره .. رفعهتها لمستوى عينها .. تأملت فيه شوي بعدها أخذتها وأخذت كم صورة ثانية له ..
ورجعت الصور اللي طلعوهم سيف وعمار أماكنهم .. وحطت الألبومين في درجها .. والصور اللي اخذتهم من ألبوم يوسف وتركي حطتهم بظرف بروحهم وحطتهم بعد في الدرج .. وقامت شغلت جهازها واشبكت على النت تطقطق عليه ..

&&&&&&&&&&&&

ونروح لبيت بومشاري ..

روان فتحت فمها من سمعت كلمة رهف : هااااااااه ؟؟ ..
رهف ناظرت أختها بربكبة خفيفة تحاول تخفيها : أقول سكري هالفم ..
روان استوعبت .. وقربت منها زود : أنتي من جدك ؟؟؟؟!!!!! .. تحبين المغرور ريانوه !!!! ..
رهف : مو مغرور .. وحتى لو فيه شوي غرور يحق له ..
روان قامت تضرب راس رهف بأطرف صبعها : لا بالله صار بعقلك شي ..
رهف بعدت صبع روان : هييي وجع .. الحين عرفتي يلا الباب تدلينه ..
روان ابتسمت بخبث : إيييييه عشان كذا طلعتي ذاك اليوم معاه بالمطعم .. طيب وش اللي جذبك فيه ؟؟ ..
رهف حطت يدها على خدها وبحالمية قالت : شكله .. ضحكته .. اسلوبه .. عيونه .. كل شي فيه يجذب ..
روان : لا والله ..
رهف وهي تفكر فيه : إي والله ..
روان : وينك ياريانووه شوف وش سويت بأختي ..
رهف رفعت عيونها : هــي أنتي عن الغلط ..
روان : شنو ؟؟؟ ..
رهف : اسمه ريـــان مو رياانووه ..
روان وقفت : لا بالله البنت فسخت الحيا ..
رهف : طيري بس أنتي يا أووم الحيااا ..
روان بنذاله : عندي صور لريان .. بس ماراح أعطيك إياهم ..
رهف رفعت راسها بقوة : جــد ؟؟ .. من وين لك إيااهم ؟؟ ..
روان حركت حواجبها : نسيتي أني وسارة نصور الشباب في كل مرة نطلع فيها ..
رهف وقفت : جيبي صوره ..
روان انحاشت تاخذ كاميرتها لاتاخذها رهف : مااافيييييييه ..
رهف لحقتها وهي تصارخ : روااااانووووووووه ..
روان دخلت غرفتها وأخذت الكاميرا بسرعة وطلعت منها و وراها رهف : مالك دخل كامرتي وكيفي ..
رهف تنزل ورا روان من الدرج : روااانووه اعقلي وجيبيها ..
روان تحاول ماتخلي رهف تاخذ الكاميرا : لااااااع .. شوفي صورته (كانت روان فاتحة صورة ريان وتمد لسانها لرهف تقهرها ) ..
فجأة طاحت الكاميرا على الكنب وهي مفتوحة على صورة ريان .. رهف ماسكة روان عشان ماتاخذ الكاميرا ..

روان : عبووود عطني الكاميرا ..
رهف لفت عليه وهي ماسكة روان : لا عطني انا إياها .. انا الأكبر ..
روان : عبييد جيب كامرتي هي عندها كاميرا ..

عبدالله مسك الكاميرا ومحتار من يعطي ..

مشاري توه جاي .. صاير ورا عبدالله وسحب الكاميرا بسلاسة وخفة وناظرها .. شاف صورة ريان .. بس ما اهتم كثير لأن البنات دايم يصورونهم : خير كل هالخناق عشان كاميرا ..
رهف فكت روان : مشاري جيب الكاميرا بليز ..
روان راحت عند مشاري وسحبت كاميرتها : انقعلي بس .. كامرتي وكيفي ..
مشاري : الحين رهف انتي عندك كاميرا .. وش تبين في حقتها ؟؟ ..
رهف : لأن فيها صـ.... أوووف هين روانووه أوريك .. (وصعدت فوق غرفتها) ..
مشاري ناظرها : شفيها ؟؟ .. كأنها زعلت ؟؟ ..
روان حكت جبهتها .. مفروض ماتسوي هالحركات واختها توها قالت لها عن الحب اللي بقلبها : اروح اشوفها .. وأعطيها الكاميرا لاتزعل جد ..

&&&&&&&&&&&&&

في بيت بو أحمد ..

وخصوصا في غرفة دانيا ودانة ..

دانة مستغربة : دنوو .. انا أكلمك جد .. ليه رفضتيه كذا .. ؟؟
دانيا فتحت جهازها تفرفر بالنت تحاول تلهى عن دانة أختها : قلت لك أنا ما ابغى أتزوج .. توني صغيرة ..
دانة جلست جنبها : لا مو صغيرة .. هذا مسك شوفيها عمرها 17 سنة ومملكة على مشاري ..
دانيا سكتت ..
دانة : مالك حجة يادانيا ترفضينه .. ولد عمك .. جمال وشغل ودكتور .. وأسلوب .. وش تبين بعد ..
دانيا : لاتحنين علي دانة .. الزواج قسمة ونصيب .. وأنا أحس أن مشعل مايناسبني ..
دانة : وليه مايناسبك ؟؟ ..
دانيا : يا أختي إحساس .. أبغى واحد ياخذني عن حب .. مو أهله اختاروني له ..
دانة تخصرت : لا والله .. يعني أقول لأمي تقول لهم رافضته عشان ولدكم ماخطبها عن حب ؟ ..
دانيا فاخت : إيه ..
دانة : متأكدة أنك رافصته مو مزح ؟؟ ..
دانيا تفتح إيميلها : هالمواضيع مافيها مزح ..
دانة : مالت عليك .. خلي عنادك ينفعك ..

وطلعت عند أمها تقول لها عن رفض دانيا ..

&&&&&&&&&&&&&&&&&&&&


في بيت بو مشعل ..


أم مشعل جالسة بالصالة تقرا قرآن .. مشعل جالس في الكنب يكمل بعض الأوراق حق المستشفى .. و سمر وسامي كل واحد ماسك لابتوبه ويحوس بالنت .. أما رامي برا البيت ..

رن جوال سامي اللي جنب سمر ..
سامي وهو مركز بلابتوبه : سمر ردي ..
سمر رفعت الجوال وشافت المتصل عمها طلال .. ابتسمت : هلااااا عمو طلووول ..
فارس ارتبك : هلا سمر ؟؟ .. أنا مو طلال .. عطيني سامي ولا لالالا مايحتاج أنتي تكفين  ..
سمر ارتبكت شوي بس مابينت : آمر ؟؟ ..
فارس : مايـآمر عليك عدو .. عمي طلال عنده قروب على إيميله .. ضيفيه وقولي لأخوانك يضيفونه .. لأن الحين أحنا والبنات داخلين عليه ..
سمر : أهآآ .. طيب .. شنو اسمه ؟ ..
فارس : *****************@****************** ..
سمر تكتب القروب على إيميلها عشان تضيفه : أوك ..
فارس : يلا مع السلامة .. ننتظركم ..
سمر : أوك مع السلامة ..

سامي لف عليها : من ؟ ..
سمر ضافت القروب : فارس عطاني قروب على إيميل عمي طلال .. أضيفه على أيميلي .. لأن البنات والشباب الحين داخلين .. وقالي اعطيكم إياه تضيفونه ..
سامي : أهآآ نقليني إياه ..
سمر : *****************@****************** ..
سامي ضافه : خلاص ضفته .. مشعل تقوم تدخل ؟؟ ..
مشعل بين أوراقه : شوي أخلص و اجيب جهازي ..

&&&&&&&&&&&&&

في بيت أبو فارس ..


طلال جالس بالصالة الفوقية ومرخي نفسه على الكنب بعد ما اخذ له شور ريح فيه شوي .. وفي حضنه اللابتوب شابك على القروب : هاه شقالوا ؟؟..
فارس على جهازه : شوف هذا ضافوا القرب ..

طبعا كان في الصالة الفوقية .. طلال ورائد وفارس وسارة ومسك وكلهم ماسكين لابتوباتهم وداخلين قروب طلال ..

في القروب ..

جوزيف ""يوسف"" : هلا باللي نور القروب ..
So WhAt ?  "" سامي "" : هلا بك زود ..
قلبي يحتريك ""سمر"" : هاااي ..
عذرا يازمن أنا بزي حاول مرة أخرى ""سارة"" : وعليكم الهاي وسطل ماي ..
ماهو بكيفي لو كان قلبي حجر "" طلال"" : هايااات ..
العبير ويآس ـمينه ""رائد"" : وعليكم بمثله ..
مع ــآند زمـآنـًِه ""فارس"" : هلا بك ..
قلبي يحتريك : ههههههه .. وش دعوة سطل ماي .. من أنتوا ؟؟
عذرا يازمن أنا بزي حاول مرة اخري ""سارة"" : أحم أنا سوسو ^__^ ..
قلبي يحتريك ""سمر"" : أصلا من شفت سطل الماي عرفتك خخ ..
عذرا يازمن أنا بزي حاول مرة اخري ""سارة"" : (=
ماهو بكيفي لو كان قلبي حجر""طلال""  : أحمات موب أحم .. أنا المدير تلولي ..
العبير ويآس ـمينه ""رائد"" : تكفى ياتلولي ماعاد فيني قوة .. ترا اذوب انا ..
So WhAt ?  "" سامي "" : ههههههههههه ..
جوزيف ""يوسف"" : هههههههآآإإي .. طلال ارفق بحاله شوي هههه ..
قلبي يحتريك ""سمر"" : وين مسك ؟؟ ..
العبير ويآس ـمينه ""رائد"" : كح كح وأنا ما أكفي ؟؟ .. تراها ماخذه الحلا كله مني ..
ماهو بكيفي لو كان قلبي حجر""طلال""  : حبيتي رورو ..
العبير ويآس ـمينه ""رائد"" : لبيــه عومري ..
ماهو بكيفي لو كان قلبي حجر""طلال""  : يا أنك تحترميني وماتسوين لك حركات نص كم .. أو خيانة مع اللي هون .. ولا البلوك صاكك صاكك أوك قلبو ..
مع ــآند زمـآنـًِه ""فارس"" : ههههه أقول وش أخباركم ..؟؟؟ ..
عذرا يازمن أنا بزي حاول مرة اخري ""سارة"" : أقول فويرس عن حركات البلاهى .. تراك جالس جنبك نص القروب هع هع ..
So WhAt ?  "" سامي "" : ههههه .. صدق انتوا وش سالفتكم ؟؟ .. نتجمع فيس تو فيس أحسن ..
ماهو بكيفي لو كان قلبي حجر""طلال""  : شكلك ساميوه صوح ؟؟ ..
So WhAt ?  "" سامي "" : يــب (= ..
..× لا يِغَّركـْ كِـثير الصمْت وْ {.. سِكـَّآتِـي ..! "" مسك "" : أقول طلول .. ليه قلبك حجر ؟؟ ..
قلبي يحتريك ""سمر"" : مسك ؟؟ .. هلا بك ..
ماهو بكيفي لو كان قلبي حجر""طلال""  : تبغين تعرفين ؟؟ ..
..× لا يِغَّركـْ كِـثير الصمْت وْ {.. سِكـَّآتِـي ..! "" مسك "" : يالله حيا سمور .. إيه أبغى أعرف ..
ماهو بكيفي لو كان قلبي حجر""طلال""  : قربي جنبي وأقول لك بأذنك عشان الناس اللي هون ماتسمع هع هع ..
مع ــآند زمـآنـًِه ""فارس"" : هههههههههههه .. ابغى أعرف مادامها جنبك هنا ليش ترد عليها بالقروب ؟؟ ..
العبير ويآس ـمينه ""رائد"" : مالك دخل بحيبي كيفه .. يكلم هنا ولا برا ..
جوزيف ""يوسف"" : الحين أنت مصدق أنك حبيبه ؟؟ ..
ماهو بكيفي لو كان قلبي حجر""طلال""  : إيه وناوين نتزوج خخ ..
So WhAt ?  "" سامي "" : هههههههههه شكلكم منتهين هههه ..
عذرا يازمن أنا بزي حاول مرة اخري ""سارة"" : ليه هم أكل ههاهاههاها ..
So WhAt ?  "" سامي "" : أقول طيري أنتي بس يالبزي .. برب بقوم أتابع فلم لي احسن منكم ..
جوزيف ""يوسف"" : شنو اسم الفلم ؟؟ ..
So WhAt ?  "" سامي "" : فلم Saw ..
عذرا يازمن أنا بزي حاول مرة اخري ""سارة"" : ماعندي جناحين هع ... واااااااااااااااااااااااااااااااااااااااااو .. أي قناة ؟؟؟؟؟؟ ..
جوزيف ""يوسف"" : اخس عليك فلم Saw  ولا تقول لنا ..
..× لا يِغَّركـْ كِـثير الصمْت وْ {.. سِكـَّآتِـي ..! "" مسك "" : الله هالفلم من زمااان أنتظره في أي قناة ؟؟؟؟ ..
So WhAt ?  "" سامي "" : في قناة MBC 2  الحين بيبدى باي ..

وسجل خروجه سامي وقام شغل التلفزيون يتابع الفلم ..

عذرا يازمن أنا بزي حاول مرة اخري ""سارة"" : حتى أنا بقوم أقول لملاك وروانوه ورهف من زمان ينتظرونه .. باي ..
..× لا يِغَّركـْ كِـثير الصمْت وْ {.. سِكـَّآتِـي ..! "" مسك "" : مي تو .. باي ..
جوزيف ""يوسف"" : يلا عن اذنكم الفلم نلحق عليه .. بايوو ..

وسجلو هالثلاثي يوسف وسارة ومسك خروجهم وقامو يتابعون الفلم ..


ماهو بكيفي لو كان قلبي حجر""طلال""  : شف شف كلهم راحوا ..
العبير ويآس ـمينه ""رائد"" : أحسن حبيبي عشان يصفى لنا الجو ..
مع ــآند زمـآنـًِه ""فارس"" : ياااهووو تراني موجود قبالكم أشوف وش تسون خخخ ..
ماهو بكيفي لو كان قلبي حجر""طلال""  : يؤؤ نسيت .. وبعد فيه سمر هوني .. رورو قلبي .. أجليها في وقت ثاني ..
العبير ويآس ـمينه ""رائد"" : يؤ حسااافة .. بس عشان الصبية اللي هنا .. ولا كان ودي أصفي كم حساب ..
مع ــآند زمـآنـًِه ""فارس"" : أي حساااب ؟؟ ..
العبير ويآس ـمينه ""رائد"" : يووه شكلي نسيت أعلمكم .. أنا حامل من تلولي حبيب ألبــي ..
مع ــآند زمـآنـًِه ""فارس"" : ههههههههههههههه .. وش نوعية البيبي جنس ثالث ههههههههه ..
ماهو بكيفي لو كان قلبي حجر""طلال""  : غلطنا ونبغى نصلح غلطتنا ونتزوج ..
قلبي يحتريك ""سمر"" : أنا أستأذن ..
العبير ويآس ـمينه ""رائد"" : ع وين ؟؟ ههههه شكلها استحت ..
ماهو بكيفي لو كان قلبي حجر""طلال""  : سمور اعقلي وجلسي هنا .. نبغى جنس ناعم هون يغير الجو .. ولا ترا بجيبك من شوشتك لبيت بوفارس جد ..
العبير ويآس ـمينه ""رائد"" : تهئ تهئ .. تلولي شنون ..يعني أنا ما أكفيك ؟؟ ..
ماهو بكيفي لو كان قلبي حجر""طلال""  :  ياقلبي أنتي متربعة بالقلب .. بس لازم تجلس هي ماتحلى الجلسة إلا بوجود انثى موب جنس ثالث ..
العبير ويآس ـمينه ""رائد"" : أنا زعلت .. يابوسة ولا ما أرضى ..
مع ــآند زمـآنـًِه ""فارس"" : سمور اطلعي ..
العبير ويآس ـمينه ""رائد"" : ياعيني عليك تحبها وخايف أن أحنا نخربها ..
مع ــآند زمـآنـًِه ""فارس"" : بنت عمي وأحبها وأخاف عليها خير ؟؟ ..
العبير ويآس ـمينه ""رائد"" : اووووووه فويييرس شهالحركات .. حب حب ولا حب أخوي ..
مع ــآند زمـآنـًِه ""فارس"" : أنت عقلك يبغاله تنظيف والله افكارك غلط ..
ماهو بكيفي لو كان قلبي حجر""طلال""  :  إيه تعالي رورو وش رايك نسميه ؟؟ ..
العبير ويآس ـمينه ""رائد"" : ههههههآآي اعقل أنا خالك خلخلت ضلوع عدوك .. شنو تلولي ؟؟ ..
ماهو بكيفي لو كان قلبي حجر""طلال""  : الغلط اللي ببطنك ..
العبير ويآس ـمينه ""رائد"" : إيه .. هههههههه .. إذا طلع بنت بنخليها سمية سمر .. يعني اسمها سمر .. وإذا ولد اسمه عليك أنت ..
ماهو بكيفي لو كان قلبي حجر""طلال""  : إممم عن نفسي بسميه فارس ..
العبير ويآس ـمينه ""رائد"" : تلولي بس فيه مشكلة  ..
ماهو بكيفي لو كان قلبي حجر""طلال""  : وش هي ؟؟ ..
العبير ويآس ـمينه ""رائد"" : من يربي الولد .. انا اخاف من أهلي إذا عرفوا عني ..
مع ــآند زمـآنـًِه ""فارس"" : هههههههههه يا أنكم تغيرون السالفة ولا تتركون سمر تطلع ..
العبير ويآس ـمينه ""رائد"" : آآهـ راسي مسدع وكبدي تقلب ..
ماهو بكيفي لو كان قلبي حجر""طلال""  : أوه شكلها أثار الوحم .. الله يعينك ..
قلبي يحتريك ""سمر"" : مع السلامة ..

وسجلت خروجها سمر من الإيميل وراحت عند أخوها سامي تتابع الفلم احسن لها .. لأنها استحت من الكلام اللي قالوه في القروب ..

ماهو بكيفي لو كان قلبي حجر""طلال""  : أوه طلعت .. يلا أنا بقوم وش أسوي اكلم ناس قبالي .. بعدين يقولون عني مجنون ..
مع ــآند زمـآنـًِه ""فارس"" : هههههههههه مع السلامة ..

وكلهم طلعوا من القروب وقامو يتابعون الفلم ..

&&&&&&&&&&&&&&&

في اليوم الثاني ..

ملاك تكلم تليفون روان : إيه ترا جبت لكم صور يوسف و تركي ..
روان : حلوو حلوو .. بقول لسارة عشان تاخذهم منك أوك ..
ملاك : اوك .. يلا سلامز ..
روان : بايات ..

&&&&&&&&&&&&&&&&&

في بيت بو يوسف ..

ملاك خلت ريان يرجع الألبومات ليوسف وتركي ..

أول ما استلم يوسف الالبوم حقه .. فتحه وقام يفرفر فيه .. شاف بعض الصور ناقصة منه .. ودور عن صورة ملاك .. مالقاها .. ارتبك .. يعني عرفت !! ..

تركي : يوسف .. فيه صور ناقصة بألبومك ؟؟ ..
يوسف : إيوا .. والصورة شكلها اخذتها .. وانت ؟؟ ..
تركي : قلت لك عادي أكيد بتشوف صورتها .. وأنا أخذت كم صورة .. تتوقع ليه ؟؟ ..
يوسف رفع كتوفه : ما أدري ..

&&&&&&&&&&&&&&&&&

طلال في المستشفى يتمشي بالممرات ويكلم دانيا ..

طلال : أقول دنو .. بكرة في عزيمة عندي .. نعــم ؟؟ .. ليـــــه ؟؟ .. والله مالي دخل .. عادي تعالي أنتي والبنات وصديقتك نوف حياها ماحد بياكلها .. هاء .. أأ وش عرفني باسمها ؟؟ .. عادي انتي دايم تقولين أسمها .. أنتي البكاشة .. أووف بس أكلتيني .. شوفي ضبطي أمورك مالي دخل .. وإن ماشفتك بالعزيمة ياويلك .. ههههه .. يلا باااي ..

&&&&&&&&&&&&&&&

في يوم الأحد ..

على الساعة 4 العصر ..

أم احمد اتصلت على ام مشعل وقالت لها عن رفض دانيا لمشعل وهي منحرجة منها .. وصحيح أم مشعل حز بخاطرها بس تقبلت الامر والزواج مو غصب ..

أم مشعل سكرت من التليفون وحاز شوي بخاطرها رفض دانيا وهي كانت متأمله في الموافقة ..
مشعل اللي كان جالس جنبها .. عرف ان دانيا رفضته من طريقه كلام أمه في التليفون .. بس سأل : وش قالوا ؟؟ ..
أم مشعل تنهدت : الزواج قسمة ونصيب ..
مشعل رجع راسه لورى وحك شعره وبهدوء : رفضوا صح ؟؟ ..
أم مشعل : ماعليه بكرة أخطب لك وحدة غيرها ..
مشعل حط رجل على رجل : لا أنا أساسا ما ابغى أتزوج بس خطبت دانيا عشان خاطرك .. ومادامها رفضت .. مو لازم تخطبين مرة ثانية ..
دخل رامي : من اللي غفض (رفض) ؟؟ .. لاتقولون دانيا ؟؟ ..
مشعل شغل التلفزيون ويفرفر فيه : إيه ..
رامي : وليه تغفضك (ترفضك) ..
مشعل : يوه شفيكم الزواج مو غصب ..
رامي : بس و لو أنت مافيك عيب عشان تغفضك (ترفضك) ..
مشعل : خلاص البنت رفضت الله يستر عليها ..
رامي : طيب الحين أنا ما أقدغ (ما أقدر) اخطب يعني ؟؟ ..
أم مشعل قامت : لا أنا قلت لمن مشعل يملك على اللي نخطبها له بعدين تعال قول لي أخطب لك .. (ومشت) ..

مشعل تنهد وناظر التلفزيون ..
رامي ناظر أخوه : شكل عايلتهم فيهم صفه العناد مايبغون يتزوجون ..
مشعل : نعـم ؟؟ ..
رامي مشى لغرفته مبتسم : ولا شي ..

&&&&&&&&&&&&&&&&&&

في بيت بوفارس ..

كانت سمر ومسك وسارة وملاك ورهف و روان في غرفة مسك ..

رهف تصفر : ونااسة اجتمعوا الخقق كلهم ..
سارة رفعت صورة يوسف من بين صور الشباب : والله أن يوسفوه صاير خقق ..
ملاك سحبت صورة يوسف بغيرة : اتركيه ذا أنا أبيه ..
مسك تظن ان ملاك تمزح : هههه ليه تبينه هو حلاوة ؟؟ ..
ملاك تناظر صورة يوسف : وهـ بس ياحلوه ( وباست الصورة ) ..
سمر : البنت خاربتها خاربتها ..
روان : هي أنتي مجنونة ؟؟ ..
ملاك بحالمية : إيه ماعلى المجنون حرج ..
الكل : هههههههههه ..
ملاك بجدية مو لايقة عليها : بنات ترا أنا جد احب يوسف ..
كل البنات اختفت ابتسامتهم .. ماتوقعوا أن ملاك بتحب يوسف .. يظنون أنها تمزح ..
سارة دقتها بكوعها : هاع من متى الحب .. متى نزل عليك ..
ملاك بأطرف عيونها ناظرتهم : المهم اني حبيته وبس ..
رهف  : بناات ناقص شخصين ..
سمر ناظرت الصور وببداهة : طلال ورائد ..
سارة : اووه نسيناهم ..
مسك : بنات وحدة منكم تجيب صورهم من غرفتهم ..
ملاك : اللي قالت تقوم ..
رهف : أنا قلت في ناس ناقصين ماقلت اسمائهم ..
سارة : سمر ماحد قالك تتفلسفين .. قومي جيبيهم ..
سمر تخصرت : لا والله .. أنتي قومي انا أستحي أدخل غرفتهم ..
ملاك : عادي غرفة عمك ..
سمر : ورائد .. مالي شغل فيكم ..
مسك : بلا دلع بنات ..
سمر تحرطمت وقامت : هم فيه ؟؟ ..
سارة : لا في المستشفى ..
سمر : وإذا رجعوا ..
رهف : أنتي روحي ماحد بياكلك ..
سمر : مالت عليكم .. سودانيين ( وطلعت ) ..

راحت سمر غرفة طلال ورائد ..

سمر تكلم نفسها : يووه الحين وين صورهم .. وين حاطينهم ؟؟ ..

وقامت تحوس بالغرفة حوس .. دورت في دروج التسريحة والكومدينات ..

سمر وقف : أووف معقولة وين بيحطونهم ؟؟ ..

ناظرت سمر الدولاب وترددت أنها تفتحه .. وبعدها قررت تفتحه .. وبعد مادورت فيه شوي لقت ألبوم شوي كبير فيه صور لرائد وطلال مع بعض يوم هم في أمريكا ..

سمر مقابلة الدولاب وماسكة الألبوم : أخيــرا ..
........... : شتسويين ؟؟ ..
سمر تيبست بمكانها ولفت بهدوء وهي مترددة وتدعي أنه مو هو ..
......... : سمــر ؟؟ ..
سمر وجهها ماينتفسر هي منحرجة منه مرة وخصوصا أنها مو لابسة عبايتها كانت لابسة برمودا عشبي .. مع تي شيرت أبيض وشعرها ذيل الحصان .. مشت تبغى تطلع وقلبها يرقع وترتجف ..

...... وقف في وجهها عشان ماتطلع ..
سمر استغربت منه كل ماتروح يمين يروح يمين .. تروح شمال يروح شمال .. ارتبكت منه رفعت عينها عن الأرض وناظرت ثيابه اللي فيهم دم مو قليل .. وبصوت يرجف من الربكة : رائد ممكن ..
رائد ساد الطريق بوجهها : أول وش كنتي تسوين هنا ؟؟ ..
سمر حاولت تطلع بس ماقدرت رائد ساد بجسمه العريض الباب : ولا شي ..
رائد ميل فكه : أهآآ واللي بيدك ؟؟ ..
سمر ارتبكت أكثر : أأ .. أأ .. تقصد ه..هـذاا .. آآآ ..أأ ..
رائد : إيه أقصد الألبوم ..
سمر شوي وتبكي من احراجها : ممكن ..
رائد ناظر وجهها اللي يعبر عن احراج وشكلها بتبكي : قولي لي وأخليك تمرين ..
سمر ماسكة نفسها لاتبكي ودموعها تبلورت بعيونها وطاحت دمعه خانتها من الربكة : مم .. مآآ أدري .. بببسس أأ ..البنات قالوا لي أجيب الألبوم ..
رائد ناظرها انحنى لها .. ناظر عيونها  .. مد اصبعه السبابة ومسح دمعتها بهدوء : مالها داعي الدموع .. ( ومشى لداخل الغرفة ) ..

سمر جمدت من مسح رائد دمعتها .. مشت بسرعة برا الغرفة ..

رائد كان جاي ياخذ له ملابس ويرجع المستشفى لأن ملابسه تملوا دم في أحد العمليات .. لف بيطلع ناظر وين ماكانت سمر وابتسم ومشى للمستشفى ..

سمر وهي تصعد الدرج بسرعة وهي تحاول تخفي ربكتها صدمت فيه بقوة لأنه كان نازل عشان بيطلع ..

سمر كانت بتطيح على ظهرها بس هو مسكها من ذراعينها : سلامات شوي شوي ..
سمر رفعت نظرها له وشهقت : فاارس .. ( وسحبت يدينها بسرعة ) ..
فارس ناظرها وابتسم : شفيك ؟؟ ترا الدرج ماراح يطير.. (ونزل بسرعة .. ولا انتظر يسمع ردها ) ..

سمر وقفت دقيقة تستوعب اللي صار بعدها راحت عند البنات وهي ضابطة نفسها ولا كأن شي صار .. عشان البنات مايفتحوا لها تحقيق ..

في الليل على الساعة 8 ..

البنات طبعا كانوا جاين لبيت أبو فارس .. فجات دانة ودانيا ومعاها صديقتها نوف وأخوها جهاد وربى مرت فيصل .. والشباب كلهم طبعا موجودين ..

وجلس الكل بالحديقة ..

سارة : خمسة وخميسة عليكم ماشالله نمل وش كثركم ..
الكل : سمي بالرحمن ..
سارة : ههههههه ..
دانة : ودي أعرف وش المناسبة ..
طلال وقف : أحم احم المناسبة من عندي انا ..
روان : واللي هي ..
طلال هز حواجبه : الراتب نزل اليوم ..
ملاك انقزت : كم ؟؟ ..
رائد : بصراحة مانقول .. نخاف من الحسد ..
طلال : بصراحة المبلغ حلو كثيير ..
مشاري : طيب قرب لنا تقريبا كم ؟؟ ..
فيصل : ترا راتبهم كبير مرة ..
ريان : وليــه ؟؟ ..
فيصل : لأنهم جراحين .. والجراح ياخذ أكثر ..
رهف : عمي قول كم تقريبا..
طلال : أحم المبلغ وبصراحة أكثر من مية ألف ..
الكل شهق ..
ياسر : أأأ أكثر من مية ألف ؟؟ ..
روان : اخاف في غلط في البنك ..
طلال ورائد : هههههههههه ..
طلال : وش فيكم ترا كل عملية نسويها بعشرات الألاف .. شوفي كم عملية سوينا من توظفنا .. وظهورنا تنقص قصاص .. يعني هالفلوس ماتجي من حيا الله ..
رائد : صدقت والله ظهري لي أسبوع يألمني ..
مسك : وطيب وش بتسوي فيه ؟؟ .. أقصد هالراتب ..
طلال : وهذا أنا جمعتكم اليوم .. اليوم نحتفل هنا عشان أني حصلته ..
ملاك : طييير بس تقص علينا .. نحتفل هنا .. عطني إياهم وأنا أوريك كيف الإحتفال ..
طلال : أنا أطير .. طيري أنتي .. خليني أنا أكمل كلامي .. بعد اليوم مانحتفل .. نقرر وش نسوي فيه .. أنا قلت يانروح جدة او على البحر .. وش رايكم ؟؟ ..
سمر : الله من زمان عن البحر ..
سارة : أقول قوموا داخل نشغل الدي جي ونفلها ..
الشباب والبنات قاموا كلهم يدخلون ..
رامي : دانة دانــة ..
دانة لفت عليه بحذر : نعـم ؟؟ ..
رامي : أمي تبغيك في بيتنا ..
دانة استغربت : وش تبي ؟؟ ..
رامي : ما أدغي (ما أدري) ..

دانة راحت بيت بومشعل تشوف أم مشعل وش تبي ..

مشعل نادى دانيا اللي كانت أخر وحدة بتدخل : دانيــا .. دانيــا ..
دانيا هي من أول تحاول تتجنبه .. لفت عليه بهدوء : هلا ..
مشعل قرب منها : ممكن سؤال ؟؟ ..
دانيا بلعت ريقها : تفضــل ..
مشعل بتردد : ممكن أعرف ليه رفضتيني ؟؟ .. بس ابغى اعرف السبب .. أنا أعرف ان الزواج مو غصب .. بس لي حق اعرف ليه ؟؟ ..
دانيا نزلت راسها ما تدري وش تقول له ..
مشعل برجا : دانيا .. جاوبيني ..
دانيا رفعت راسها ناظرته بعيونه .. ما تدري وش تقول .. تقول له انها خايفة من الزواج نفسه أساسا ؟؟ .. ولا تكذب عليه .. ولا ردت عليه ..
مشعل استغرب سكوتها : دانيــا فيه شي ؟؟ ..
دانيا بعد تردد رفعت راسها بعد ما مر في بالها سبب يمكن يطلعها من هالموقف بسرعة : أأ .. أنــا رفضتك لأنك كبيــر علي كثـير ..

مشعل انصدم .. تجمد .. ماعرف وش يقول .. صدمه تفكيرها .. لهالدرجة هو كبير عليها عشان ترفضه .. هو  ماتوقع هالسبب .. هو عنده عادي انها رفضته .. لأنه اكيد عندها سبب وجيه مو هالسبب السخيف .. بس كل هذا مابين على وجهه .. ناظرها بعيونها لفترة بدون مايرمش .. بعدها دخل داخل بيت عمه بوفارس بدون مايتكلم ولا كلمة ..

دانيا ظلت واقفه مكانها تفكر باللي قالته .. ولاتدري وش سبب سكوت مشعل ؟؟ .. أهم شي عندها أنه راح .. ودخلت داخل ..

&&&&&&&&&&&&


في بيت بو مشعل ..

دانة في الصالة تنادي : خالتــي .. خالتــي أم مشعل .. خالـ.......
قاطعها وهو وراها بالضبط وباستهزاء : خالتك أم مشعل مو هنا ..
دانة لفت بقوة مرتاعة : رامي ؟؟ .. وينها ؟؟ ..
رامي قرب منها أكثر : أمي في بيت عمي بوفاغس (بوفارس)  ..
دانة : أجل ليه تخلينيـ......
مسكها رامي من يدينها بقوة وقام يسحبها ..
دانة حاولت تسحب يدها منه : أتركني أتركني ..
رامي يسحبها بقوة وهي تقاوم ..
دانة تصارخ : رامي اتركــني ولا بقول لأمك ..
رامي جرها بقوة وهو يصعد الدرج : مافيه أحد بالبيت .. ماتفهمين أنتي ..
دانة تضربه برجولها بس رامي ماسك يدينها عدل : الله يخليك اتررررركني .. أنا وش سويت لك ..
رامي جرها لغرفته بقوة وهي تبكي ودخل وقفل الباب ..
رامي رماها على الأرض وهو يحاول يلقط أنفاسه بعد ماسحبها لفوق : أنا الحين أغبيــك (أربيك) من جديد ..


نهــــــآآية البارت الرآبـــ والثـلـــــــــــــآثين ــع .. ^^

أرائكم وتوقعاتكم تهمني ..^^


&&&&&&&&&&&&&&&&&&&&


~| البــآرت الخــ والثلـآثـين ـآمس |~


دانة تصارخ : رامي اتركــني ولا بقول لأمك ..
رامي جرها بقوة وهو يصعد الدرج : مافيه أحد بالبيت .. ماتفهمين أنتي ..
دانة تضربه برجولها بس رامي ماسك يدينها عدل : الله يخليك اتررررركني .. أنا وش سويت لك ..
رامي جرها لغرفته بقوة وهي تبكي ودخل وقفل الباب ..
رامي رماها على الأرض وهو يحاول يلقط أنفاسه بعد ماسحبها لفوق : أنا الحين أغبيــك (أربيك) من جديد ..
دانة تبهذلت شيلتها شوي وتنفك .. قامت من على الأرض بقوة ومسكت نفسها وصلحت شيلتها وعبايتها البشت .. قربت من الباب وهي معصبة وكاتمه تنفسها وراصة على أسنانها وخايفة منه شوي بس مو مبينه : افتتتتح البااااب ..
رامي ضحك باستهزاء نرفزها : ههههههه .. افتحه ؟؟ ..

دانة مدة يدها اليمين بتحرك المفتاح عشان تفتح الباب .. رامي بقوة مسك يدها وسحب المفتاح من الباب وحطة بجيب بنطلونه .. قربت منها : لاتتأملين تطلعين الحين ..
دانة انقهرت .. وانفضت يدها من يده بقوة : وبعــدين .. أقولـك افتتتح الباااب ..
رامي ابتسم بدون مايرد عليها ..
دانة ماسكة نفسها لاتصيح .. صرخت فيه : ماااااتسسسمع افتـــح ..

رامي بسرعة دفها وخلاها ملاصقة للجدار .. وحط يدينه على الجدار .. وصارت دانة بين ذراعينه ..

رامي بهدوء يناظر وجهها المتفاجئ من حركته : خايفة ؟؟ ..
دانة اللي انصدمت من حركته بقوة  .. وحاولت تبعد عنه بس ماقدرت .. وبقوة قالت : لا ..
رامي بنفس الهدوء :  مو خايفة أني أأذيك ؟؟ ..
دانة ناظرته بارتباك وهي توها تدرك هي وين .. وتحس نفسها شوي وتبكي : يامجنوون مستحيل .. (وحاولت تدفه من صدره بس هو ثابت مكانه) .. بااااااعد أقولك ..
رامي مر شبح ابتسامة على شفايفه .. وميل راسه شوي .. قرب منها أكثر لدرجة أنه شوي ويلصق فيها .. بينه وبينها خمسة سانتي : لاتستبعدين شي .. حياتي كلها بغا (برا) .. تغبية الغغبة (تربية الغربة) ..
(سكت لحظة .. وقرب وجهه منها أكثر) .. ولد الأمغيكيه (الأمريكيه) ماعلي شغها (شرها) ..
التقت عيون دانة المتعلقة فيها الدموع من بعد كلامه  في عيونه الزرقاء المخضرة اللي تراقبها ببرود !! ..

&&&&&&&&&&&&&&&&&&&&


نرجع لبيت بوفارس ..

الشباب والبنات متجمعين في الصالة وجالسين كلهم .. أما الأباء والأمهات في الصالة الثانية المفتوحة على صالة البنات والشباب ..

البنات يسولفون من جهة والشباب يسولفون من جهة ثانية .. لأن سارة هونت أنها تشغل الدي جي لأن الشباب معاهم وهي على قولتها ماتقدر تمسك نفسها هي وملاك عن الرقص خخ ..

رائد جالس بهدوء يراقب انفعالات البنات والشباب وهم يتكلمون ويتناقشون ..

سارة انقزت حاطة يدها على خصرها : لا والله ..
سامي وفارس يأشرون عليها وهم يصارخون : ههههههههه شفتـــي ويييييييييييييوووو ويييووو .. ههههههه ..
سارة نزلت يدها من على خصرها بسرعة : سخيفين ..
روان تناظر فارس وسامي : صدقتي .. سخيفين حد النخاع ..
فارس بأطرف عينه : بدينا بالدفاع ..
ياسر بكل سخافة : لا هجوم هاهاها ..
الكل قام يناظره بمعنى سخـــيف ..
ياسر : درييت درييت وقسم أدرري سخييف أووف ..
جهاد ابتسم : شكلهم محطمينك كثييير ..
مشاري : أصلا ماحد يعطيه وجه هالمراهق ..
ياسر : هاااه شفتوا الحين من اللي بدا .. اعقل عني ..

سامي : أنتوا شوفوا بعد ذي كيف ..

و حط سامي رجل على رجل ويرمش بعيونه ببطئ ومنعم صوته بطريقة مايعة : شعوول ويـنك .. رااامــي سااامي وينكم .. مامي وير آر يو ؟؟ ..

سمر تناظر سامي كيف يقلد عليها وهي مرة مفتشلة منهم وتتوعد به في قلبها ..

الكل يناظر سامي وفارس كيف يقلدون على حركات سمر وسارة ويضحكون : ههههههه ..
فارس وقف وفي باله شي .. سحب سامي من يده وهو يمشي لجهة الدرج : هه تعال تعال ههه ..

وصغد فارس فوق ومعاه سامي ..

ريان : الله يستر من فويرس ..
تركي : ماتلاحظون أنه صار برود مافيه مقالب وأكشن وكذا ؟ ..
روان ناظرت بملاك : صحيح .. أحس أنه من زمان ماسوينا مغامرات ..
ملاك : إنشالله أدرس الاوضاع والأحوال الداخلية وأرد لكم ..
ياسر : تراك شايفة نفسك ..
طلال يقهر ياسر : ويحق لها ..
ملاك بثقة قامت باست خد عمها طلال بسرعة .. وتأشر بصبعينها على خدها : حبــتين .. (لفت على ياسر) وشهد شاهد من أهلي أحم ..
ريان بحسن نية : أقول دنو متى نسمع بالموافقة ؟؟؟ ..

هنا بهت وجهة دانيا .. أما مشعل كانت نظراته ولأول مرة تعبر عن اللامبالاة وكأن الموضوع مايخصه أبداً ..

دانيا ناظرت مشعل اللي وكأنه ماسمع كلام ريان ويسولف مع فيصل .. بلعت ريقها وتوها بتحرك شفايفها .. إلا سمر فجأة تكلمت بصوت عالي : رياان ..
الكل لف عليها بدون استثناء ..
ريان : هلا ؟ ..
سمر وكأنها جمدت من نظرات الكل لها واستحت شوي .. وتوهقت شنو تقول .. فقامت تتكلم ببطئ : أأ .. أممم .. أأ .. كيـــف صرت أنت أخو دانيا بالرضاعة ؟؟ ..

&&&&&&&&&&&&&&&&&


نروح فوق عند فارس وسامي ..

أول ماصعدوا للدور الثاني ..

سامي لفارس : شنو نسوي هنا ؟؟ ..
فارس ببتسامة مسك يد سامي : تعال داخل وأفهمك ..

دخل فارس غرفة سارة وسحب سامي وراه ..

سامي باستغراب يناظر الغرفة : ليه دخلنا هالغرفة ؟؟ .. وأصلا من غرفته ذي ؟؟ ..
فارس يحوس بجهة العبايات : ذي غرفة سارة .. أما ليش دخلناها .. عشان نلبس العبايات حقينها ونقلد على البنات عدل .. شرايك ( ولف على سامي و حرك حوجبه) ..
سامي فكر سوي بعدها ابتسم : هههه حلوووة .. طيب انت متأكد أنه عندها عباية ثانية ؟؟ ..
فارس طلع شيلة وعباية ورماهم على سامي : إيـه عندها فوق الثلاث عبايات كتف وشيلات .. إمم دقيقة بروح غرفة مسك أجيب كم شي وأجي .. (وطلع) ..

سامي ناظر بالعباية والشيلة اللي لقفهم من فارس .. ونرفع نظره للمراية اللي قباله .. تخيل نفسه يلبس العباية والشيلة كيف بيصير شكله ؟؟ .. ضحك على تفكيره ..
لف يمين وشمال .. وفي نفسه "" هذي غرفة سارة ؟؟ .. غريبة غرفتها مرتبه ! .. هههه والله أني أضحك على تفكيري .."" ..

ناظر الصورة الكبيرة المعلقة على الجدار .. ابتسم يتأملها بانبهار .. كانت الصورة لسارة يوم عمرها ثمان سنوات تقريبا .. وكانت لابسة فستان أبيض كأنه حق باربي .. ومسوين لها مكياج وتسريحة بسيطة وصايرة مرة كيوت .. وكأنها تبع الدعايات ..

دخل فارس وفي يده شنتطتين كبار على الكتف حقين مسك .. انتبه لسامي .. ابتسم عليه وهو يحط الشنط على التسريحة : تجذب صح ؟؟ ..
سامي لف على فارس وابتسم على الخفيف : إيه .. و حلوة ..
فارس : ما ألومك أصلا هالصورة موجودة في استيديو الـ....... للأطفال معروضة هناك .. اللي صورها طلب من ابوي أنه يعرضها ..
سامي : أهآآ .. أصلا معروفة دامها أختك ..
فارس ابتسم على جنب : أحم .. أعقل لاتخلي راسي يكبر أكثر ..
سامي ناظر الشنط : الحين أنت من جدك بتلبس عباية ..
فارس : ومن جدتي بعد ..
سامي يلبس العباية وصايرة قصيرة عليه : ههههههه شف شف ..
فارس لبس العباية الثانية : ههههههههه .. لو أني أخذت عبايات مسك أحسن .. ولا لالا خلنا كذا يطلع الشكل توحفة هههههه ..
سامي رفع الشيلة يناظرها : فوييرس شلون يلبسونها ذي ..
فارس مندمج يحاول يلبسها : عادي كأنك لابس شماغ وبتتلثم فيه ..
سامي يحاول يلبسها : أما شماغ .. الحمدلله أني ولد ولا كان صارت علوم ..
فارس ناظر سامي اللي كان منزل الشيلة لمن نص شعره ومتلثم فيها وشوي وتطيح : ههه ليه منزلها ؟؟ ..
سامي : ههه مالك ذخل .. حركات بنات اللي بالأسواق لازم هالشعر يبـان ..
فارس ضبط الشيلة على كيفه : ههههه صح صح .. إمم لو عادي نحط لنا من علبة الألوان اللي يحطونها بوجههم ..
سامي مسك الشنطة اللي قباله وكأنه بيضرب فارس فيها : هههه فويرس حدودك عاد .. بلاها من حركات الخكاره ..
فارس يسبل بعيونه الرمادية وبصوت ناعم : خكري بعينك .. خذ لك وحدة من هالشنط عشان ننزل ..
سامي ناظر الشنطتين : إمم مافيه وحدة لونها بينك ؟؟ ..
فارس بنص عين : الحين من الخكري أنا ولا أنت ؟ ..
سامي : لايكثر ..
فارس فتح دولاب سارة ومن حسن حظه لقى شنطة كبيرة لونها بينك .. مدها لسامي وصوته منعمه : خذ يالبيـنك ..
سامي أخذ الشنطة وقلبها بين يدينه : يلا ماعليه تنفع .. (وحطها على كتفه) .. يلا ..
فارس : ستوووب ستووب ..
سامي يرمش بعيونه ببطئ مصدق حاله ومنعم صوته : وشو ؟؟ ..
فارس أخذ له من العطور اللي على التسريحة وقام يرش له ويرش على سامي : كذا نقدر نقول يلا ..
سامي حط يده على خشمه فوق اللثمة : لالا .. الله يقطعك ما استحمل العطور المركزة .. وش اسوي أنا الحين ..
فارس : أأ .. ماعليه تراه مو مركز كثير .. وأحنا بنفصخ العبايات بعد عشر دقايق ما راح نطول ..
سامي يفكر وبتهوره المعتاد لمرضه : أوك ..

&&&&&&&&&&&&&&&&&&&&&

نرجع لرامي ودانة ..

دانة بعدم استيعاب : إييييش ؟؟ ..
رامي ابتسم على جنب : قالوا عني ولد الأمغيكية (الأمريكية) .. ولا لأ .. شكله وخلقته تقول عنه مو سعودي يمكن ولد سوغية (سورية) أو لبنانية .. اللي تبغين .. أنا مثل اللي يقولون أصيغ (أصير) .. مو غاضين (راضين)  يصدقون أني ولد الجازي (أم مشعل) ..
دانة انقهرت منه : وأنا وش دخلني فيـك .. أفتح البااااب أحسن لك .. أنت ماترضاها على سمر اختك ..
رامي بعد عنها بهدوء وصد عنها ببرود وهو مكتف يدينه : إلا لك دخل ..
دانة باستنكار : أنا ؟؟ ..
رامي لف جهتها وهو بمكانه : إيه أنتي .. أولا أنتي لازم تقنعين أختك المصون توافق على مشعل ..
دانة باندفاع : هي أنت .. أحترم نفسك .. والزواج مو غصب فاهم ..
رامي قرب منها خطوة وبهدوء مخيف : نعــم! ..
دانة انخرست ..
رامي : لو أن أخوي فيه عيب كان ماقلت شي .. أما كذا من مزاجها .. مهوب على كيفها .. ثانيا أنا ماودي أنتظغ (أنتظر) أختك دانيا توافق على أخوي عشان أخطب ..
دانة فتحت عيونها : وليه هالكلام ماتقوله لدانيا .. أصلا مو لازم دانيا في غيرها مليون ..
رامي : وأخوي بالموت وافق لأمي تخطب له دانيا من بين هالمليون .. وأختك بكل سهولة تغفض (ترفض) .. (وقرب منها أكثر ومسك يدها) ..
دانة خلاص ما استحملت ودموعها قامت تنزل على خدينها : طللللللعني ..

&&&&&&&&&&&&&&&&&&&&&&

نرجع لبيت بوفارس في الصالة ..

ريان ناظر سمر لفترة وكأنه يستوعب السؤال وابتسم : أمي ارضعت دانيا معاي عشان تبغى يصير لي أخت وكأنها حاسة أن ملاكوه مامنها فايدة ..
الكل : هههههههههه ..
ملاك : خييير خير ؟؟ ..
ريان : وأنا ماقلت شي غلط ..

دانيا لفت لسمر بنظرة شكر وامتنان على اللي سوته .. عشان ماتظطر و تقول رفضها .. وسمر ابتسمت لها مجاملة ..

رهف تناظر الدرج و فاتحة فمها : بناات شباب شوفوا شوفوا ..
الكل لف بدون استثناء وفطسوا ضحك على اللي شافوه ..
فارس يحاول يتمايل بالمشي وصاير شكله شي .. وبصوت ناعم وعالي : ساام شوفي المعجبين كثار ..
سامي مسوي فيها مستحي ويسوي نفسه يهمس لفارس بس بصوت مايع وعالي : وييي فووفوو أنا أستحي ..
رائد صفر : العن أبو الخكارة ياشيخ ..
فارس بصوته العادي : أقول عن الغلط (ونعم صوته) ما أحب التجريح أنا ..
رهف دقت سارة : سووويرة شوفي شنطتك ..
سارة شهقت : وعباياااتي .. هــي انتوا من سمح لكم .. (وقامت وسحبت شنطتها من سامي) .. هاتوو بس ..
سامي لحد الحين بصوت ناعم : اعصابك ترا كلها شنطة ..
سارة بغرور : هذي بألفين ريال هاللي مستهين فيها ..
سامي ارتاع وحط يده على قلبه : آآآهـ ألبـــي ألــبي ..
الكل : هههههههههههه ..
سارة ببراءة : بس بألفين ..
سامي يسايرها : بسس !!! ..
سارة : بس بالله تصدق ؟؟ ..
سامي مو مصدق أخذ الشنطة يقلب فيها فترة ..
فارس : هي أنت شفيك ؟؟ ..
سامي رفع نظره لفارس وهو يحك خده : ليكون مصنوعة من الذهب وانا ما انتبهت ..
الكل : ههههههههههه ..
فارس : ههههه صحيح الشنطة شكلها سنبل وحلو .. بس والله ما أدفع فيها اكثر من خمس مية ..
يوسف : هههه بس صدق البنات مهابيل ..
مسك : أصلا أنتوا ماتعرفون شي .. ذي ماركة ..
ريان : يابوك يالماركة ..
مشاري : عن الغلط .. حبيبتي ..
مسك : هلا ..
مشاري باستهبال : أحم .. أتمنى أنك مو مثل اختك .. ولا كان الراتب راح كله على الماركة ..
الكل : هههههههههههههه ..
مسك سكتت وهي مبتسمة ..
بوفارس لمح فارس وسامي .. وصرخ فيهم : فاااااارس سااامي ..
الكل : ههههههههههه ..
فيصل : ههه صادوكم هههه ..
فارس وسامي توهقوا ولا ردوا ..
يوسف : الحمدلله أني مو معاكم الحمــــدلله ..
الكل : هههههههههه ..
بوفارس رافع حاجبه : تعالووا تعالوا ..
فارس وسامي بسرعة فصخوا الشيلات وما أمادهم يفصخون العبايات .. إلا يصرخ فيهم بوفارس : تعالوا باللي لابسينه ..

وصل فارس وسامي قبال بوفارس وهم حد الدعسة مفتشلين من الرجاجيل اللي قاموا يناظرونهم باستغراب .. أما الحريم يناظرونهم وكاتمين ضحكتهم ..

بوفارس يناظرهم باستهزاء وبشوي تكبر : وش لابسين أنتوا ؟؟ ..
فارس وسامي ساكتين .. مالهم وجه يتكلمون ..
بويوسف يتريق عليهم : أقول محمد (بوفارس) ..
بوفارس : آمر ؟؟ ..
بويوسف : توني أدري ان عندك بنت أكبر من مسك ..
بومشاري : مابقى إلا تلبس فستان ونحط لك شباصة في شعرك ونسميك فارسة ..
فارس دوروه ماتلقونه ..
الشباب والبنات كانوا يسمعون : ههههههههه ..
بوأحمد : وأنت ياسامي ..
سامي بلع ريقه ..
بوفارس لأم مشعل : أم مشعل ..
أم مشعل : سـم ؟ ..
بوفارس يناظر سامي بنص عين : خبري يا ام مشعل أنكم ربيتو رجاجيل .. وينهم ؟؟ ..
ام مشعل ابتسمت : والله يابوفارس شوفت عينك ..
بوفارس : الحين أنت وياه تفصخون هاللي لابسينه .. ناقصين حنا اولاد يقلبون حريم .. يلا روحوا ..

فارس وسامي ماصدقوا على الله لفوا على جهة الشباب والبنات وتنهدوا بارتياح ..
الكل : ههههههههه ..
فارس فصخ العباية : أووه مايسوى علينا ..
سامي ابتسم : صدقت ..
سمر بهدوء : سامي ..
سامي لف لها ..
سمر : بدل ملابسك العطر واصل لهنا ..
سامي ابتسم لها : فديت اختي بس .. كل بسبب فويرس رشني رش ولا البف باف ..
الكل : هههههه ..
رهف : أووه نسيييت اقول لكم ..
الكل لف عليها : وشو ؟؟ ..
روان : إييه تقصدين ذاك الخبر ..
رهف هزت راسها : يــب يب ..
دانيا : لو سمحتوا تتكلمون عدل بدون ألغاز لا بالكريك ..
رهف : أحم .. بنحط لنا سواق
نوف : عادي عند أبوك ؟؟ ..
روان : أهو بالبداية كان رافض بس حنينا عليه لمن وافق ..
الكل : آهآآ ..
فيصل : بس مو عدلة تطلعون بروحكم مع السواق ..
رهف : والله لمن الشباب يرزون طولهم ويوصلونا مو تمننون علينا بالطلعة تصير مو عدلة ..
ريان : ومتى راح يجييبه ؟؟ ..
رهف : تقريبا على بكرة أو اللي بعده ..

&&&&&&&&&&&&&&&&&&&

نرجع لرامي ودانة في بيت بو مشعل ..

رامي بهدوء شديد قرب من عند الباب ويطلع المفتاح من جيبه بيده اليمنى وماسك يد دانة بيده اليسرى بالخفيف ويناظر الباب : معقولة يادانة تعتقدين اني ممكن اأذيك ؟؟ ..
دانة تبكي بصمت وترجف بالخفيف وتناظره .. وصوتها متقطع : أأ .. أججـلل .. ل.لـليه ججآآيببني هنناا ..
رامي دخل المفتاح في قفل الباب وفتح القفل وترك يدها وفتح الباب : لاني أبيـك .. أبيـك يادانة ..
دانة تصنمت .. ماتخيلت ان رامي يفكر فيها بالذات ..
رامي لف لداخل غرفته وأخذ منديل ومده لها : امسحي دموعك .. تغاها تجغح (تراها تجرح ) خدينك .. وإن ماجغحت (ماجرحت) خدينك .. تجغح(تجرح) قلب يغليك ..

دانة ناظرت فيه مو مستوعبة اللي قاله .. بعد دقيقة مدت يدها وأخذ المنديل ومسحت دموعها بهدوء ..

رامي ببتسامة وعيونه عليها يأشر برا غرفته بيده ومنحني شوي : الليديز فرست ..
دانة بحرج ناظرته بهالوضعية وكأنها تبغى تتأكد ..
رامي توسعت ابتسامته زود وبهدوء : أدغي (أدري) ماودك تفاغقيني (تفارقيني) .. بس وش أسوي بعمري العالم كلهم يبغوني ..

دانة ضغطت على المنديل بخجل ومرت من قدامه ..  رامي على طول مشى وراها وسكر باب غرفته ..

رامي ابتسم وتوه بيكلم دانة شاف بعيونها علامات المفاجأة !! ومركزة نظرها على شي قدام ..

رامي رفع عينه يبغى يعرف وش تناظر .. ارتبك من داخله ..  شاف أخوه سامي واقف عند عتبة الدرج ويناظرهم باستغراب وتعجب ..

سامي رفع صبعه السبابة يأشر على نفسه : أأ .. أنا جيت أغير ملابسي .. (وأشر عليهم) .. ووو وأأ وأنتووا وو ..
رامي قاطعه بهدوء : طيب .. من متى وانت هنا .. 
سامي احتار من اللي شافه : أأ من أول ماطلعتوا من الغرفة ..
رامي : لو سمحت سامي .. لاتقول لأحد .. أنا أفهمك بعدين .. أوك ..
سامي تحرك لجهة غرفته ومليون سؤال في باله :أوك ..

رامي لف لدانة : يلا نروح عندهم ..
دانة هزت راسها ..
رامي : دقيقة دقيقة ..
دانة لفت عليه : وشو ؟؟ ..
رامي : أول شي غسلي وجهك .. وثاني شي .. تغا (ترا) اللي قلته جد .. اقنعي أختك توافق على مشعل عشان أنا اقدغ (أقدر) أخطبك ..
دانة استحت شوي : أحاول ..
رامي : حتى انا بحاول في مشعل .. أهو بالموت سمح لأمي تخطب له .. وينغد (وينرد) في أول مغة (مرة) ..
دانة حست بمشعل وأنه أختها صحيح مالها حق ترفضه كذا : أهآآ ..
رامي : يلا ننزل ..
دانة : يلا ..

&&&&&&&&&&&&&&&&&&&&

في بيت بوفارس ..

نوف : غريبة وين دانة ؟؟ ..
دانيا توها تنتبه : صحيح وينها ؟؟ ..
مشاري : ورامي وينه ؟؟ ..

إلا على دخلة رامي ودانة وسامي اللي بدل ملابسه عن العطر ..

سمر : هذا هم ..
ملاك انقزت لدانة : وين كنتي ..
دانة تناظرها وكأنها تستوعب السؤال ..
رامي سبقها بالإجابة بكذبة : أنا وصلتها لبيتهم تودي شي وجبتها ..

رائد اللي كان مبين عليه الطفش وقف وبوصت عالي : اسمعوا ..
الكل لف عليه ..
رائد : خلونا نروح مجمع ونتعشى هناك نغير جو .. ترا بجد مليت ..

البنات والشباب أتفقوا على المجمع .. أما أهلهم في بيت أبوفارس .. طلع الكل برا يركبون السيارات .. 

طلال جا بيطلع لف على فيصل : ماراح تجي ؟؟ ..
فيصل اللي كان جالس جنب زوجته : لا بجلس مع ربى ..
طلال ابتسم : أوك ..

طلع طلال عند الحديقة وشاف البنات متجمعين : خير شصاير ؟؟ ..
ملاك : لا بس نقرر مع مين نروح ..
طلال فتح سيارته : أقول اركبو في أي سيارة مانبي نتأخر .. 

وتوزعوا البنات على سيارات الشباب ..
مشعل طلع من البيت بعد مادخله مرة ثانية وفي يده أسيل ..

تركي من نافذة سيارة يوسف أخوه : وهالمفغوصة لازم تجيبها ؟؟ ..
مشعل ركب سيارته وفي حضنه أسيل وشغل سيارته : عن الغلط .. حبيبتي ما ارضى عليها ..
الكل : ههههههههه ..
سمر اللي كانت جالسة قدام جنب مشعل : عنك عشان تسوق ..
مشعل حرك سيارته : لا خليها كذا مرتاح انا ..

وراحوا كلهم المجمع ..

نزلوا كلهم من السيارات ..

يوسف : شباب .. بنااات ..
كلهم لفو عليه ..
يوسف يذكرهم : سلاحف النينجا ..
الكل ضحك : هههههههههه ..
يوسف يناظر مشعل اللي فقط اكتفى بالإبتسامة : أنت حالك متغير ياولد وش صاير ؟؟ ..
مشعل يأشر على نفسه بمعنى أنا ؟؟ ..
يوسف هز راسه : لا الجدار اللي وراك . إيه أنت ..
مشعل هز كتوفه ومشى : مافيني شي يتهيأ لك ..

ودخلوا كلهم المجمع مع بعض وكان شكلهم ملفت للإنتباه لأنهم كثار تقريبا 18 شخص داخلين مع بعض .. 

وبعدها تفرق الكل يتسوقون ويتمشون .. عشان إذا خلصوا يتعشون .. 


ملاك + روان + سارة + رهف .. مع بعض ..


ملاك دقت روان : روينووه شوفي شوفي ذاك سووودااحي ..
روان : آآهـ يهببل .. 
سارة : مليكووه هذا اللي تحب يوسفوه ..
رهف : إيه صدق خوانة ..
ملاك : اقول اسكتي أنتي وياها ..
روان : ههههه ..
سارة : شفيك تضحكين ؟؟ ..
روان حطت يدها على فمها عشان ما تعلى ضحكتها : هههه شوفي اللي هناك ..
رهف شافته ماقدرت تمسك عمرها وضحكت بصوت عالي ملفت للإنتباه : ههههههههههههههه .. 
سارة و روان وملاك يحاولون يسكتونها ..
ملاك دقتها وصاكة على اسنانها : وجع رهييفووه فضحتينا أنتي ..
روان حطت يدها على فم رهف : ياويلك إن سمعك واحد من الشباب ..
رهف وقفت ضحك تدريجيا : أووه .. أماا شكله شي ..

قرب منهم نفس الشاب اللي ضحكوا عليه .. كان لابس ثوب قماشه جلد لونه بني شكله غريب ومو حلو .. والشاب مرررة ضعيف وحنطي ومطول شعره لمن رقبته وفارقه نصين .. صاير شكله شي خخ .. >>>هالأشكال موجودين بالمجمعات جد (= ..

الشاب مصدق نفسه أنه ستايل : هلا وغـ..... 

شاف عيون حارقة نحوه من ورا البنات شوي وتذبحه .. هج من مكانه عنهم ..

البنات استغربوا من تصرفه ولفوا وراهم .. وشافوا ريان ويوسف واقفين وراهم بالضبط ومبتسمين ..

رهف : أعوذ بالله من متى طلعتوا ؟؟ ..
ريان : أنتي لاتتكلمين لا أذبحك بمكانك .. 
رهف استغربت : ليه ؟؟ ..
ريان : ضحكتك واصلة لأخر المجمع ..
رهف تفشلت منه ..
يوسف ابتسم بمكر : أقول ملاك ..
ملاك لفت له : هلا ..
يوسف : ممكن تجين معاي شوي أبغا أخذ رايك بشي .. طبعا من بعد أذنك ياريان ..
 ريان : أوك ..
ملاك مشت : زين ..


عند مشعل + فارس + سامي + جهاد +  سمر + دانيا + دانة + نوف .. وطبعا + أسيل اللي مع مشعل ^____^ ..


كانوا في محل ألعاب لان حضرة الست أسيل تبغى تشتري  .. 

فارس : اللي يشوفها يقول عنها ابد ماعندها غرفة ألعاب كاملة هناك .. وتشتري زيادة ..
مشعل كان ياخذ أي لعبة تأشر عليها أسيل أو تلفت انتباهها : ماعليك منها ..
سامي يتفرج في المحل .. وابتسم : تصدقون ودي أشتري لي لعبة ..
مشعل : هههه اشتر لاتخليها في نفسك ..

سامي أخذ له مسدس اللي يحطون فيه حلقات حمرا ويفرقع (= هع ..

فارس : وناسة أبي مثله .. جهادوه خذ لك واحد مثلنا ..
جهاد : مفروض انا أخذ المسدس وانتوا تشترون لكم لعبة أدوات الطبيب ..
الكل : ههههههههه ..
دانة اعجبتها السالفة : إمم باخذ لي باربي ..
سمر : ههههههه اما باربي غباار عليها والله ..
فارس : الباربي عندنا مو مغبرة أسيلوه مو مقصرة كل اسبوع وحدة ..
مشعل : سمور ماودك تشترين مثلهم ؟؟ ..
سمر ترددت شوي : أأ .. إمم .. ودي أشتري أغراض الحفر حق الرمل .. عشان لو إذا بنروح البحر ..
دانة ابتسمت : أتخيلك جالسة على البحر وتحفرين وتسوين جبل بالرمل اما تووحفة ..
سمر : بس يمكن مانروح البحر ؟؟ ..
دانيا : من زمان عن البحر .. نقول حق طلال نروح البحر أحسن من جدة ..
دانة : نوف أخذي لك شي ..
نوف ابتسمت : ما أدري شنو أخذ ..
مشعل مد لها لعبة مكعب الذكاء الملون : خذي ذي حلوة ..
نوف ناظرتها : لالا .. أبغى شي طفولي ..
مشعل ناظر اسيل : سوسو أبغى لعبة حلوة مثلك ..
أسيل فكرت شوي بعدين مدت له لعبة بيبي جوي بكرتونها : مثعل ذي حلوة مثلي صح ..
مشعل اخذها وابتسم : إيوا حلوة كثير .. (ومدها لنوف) .. لعبي في ذي تتدربين فيها مستقبلا للبزرانك ..
نوف ابتسمت وأخذتها ..

الكل شرا له لعبة حتى مشعل ..

مشعل بهدوء يحاسب على الألعاب : وانتي ماتبغين تشترين شي ؟؟ ..
دانيا ارتبكت : أنا ..
مشعل مارد عليها ..
دانيا بارتباك : لآ ..
المحاسب اللبناني : لك  الله يحفز لك بنتك شو حلوة ..
مشعل ابتسم على جنب : تسلم ..

وحاسبو على الألعاب كلهم وطلعوا يتمشون .. 


عند مشاري + مسك + رائد + طلال .. يتمشون في محل لإكسسوارات الجوال..

لأول مرة رائد مايجنن مشاري عن مسك ..

طلال يناظر الميداليات : أقول مشاري ..
مشاري : آمر ؟؟ ..
طلال شكله محتار في الميداليات : متى عرسك ؟؟ ..
مشاري ابتسم .. الحمدلله أنه في أحد سأل : والله على حسب المدام ..
رائد لف لهم : صحيح .. لازم تحددون متى .. 
مشاري : رائد سين سوعال يا رائد ..
رائد ابتسم على كلمه سوعال : اسعل أقصد اسأل ..
مشاري : أنت من ماسح عليك ؟؟ .. اليوم هاجد ..
رائد ابتسم : ولا شي .. بس خلاص حسيت ان موعد زواجكم قرب فلازم نعطيكم فرصة تتعرفون على بعض أكثر ..
مسك اللي توها جات لهم لأنها بعدت عنهم تشوف الإكسسوارات الثانية : مشاري ..
مشاري لف لها : لبــيه ؟؟ ..
مسك رفعت له ميداليتين فيهم حرف الـ M وكل وحدة أحلى من الثانية : أي وحدة أحلى ؟؟ ..
طلال ابتسم : ما أقدر أنا على اللي تاخذ رايك بس ..
مسك انحرجت شوي منهم ..
رائد دقه : تعال انت معاي ماعليك منهم ..
مشاري ابتسم وفي قلبه "" سبحان مغير الأحوال "" .. وانتبه لمسك اللي قباله : إممم أخذيهم اثنينهم واحد لي واحد لك .. 
مسك توها تنتبه أن أسمها وأسمه يبتدون بالحرف نفسه : صصصصح توني أنتبه .. 
مشاري ابتسم : ها بعد وش شريتي ..


عند ياسر و تركي ..

كانوا يتمشون بالمجمع بغرور واللي يشوفهم يعرف انهم عيال عز من اشكالهم ومشيتهم ..

دخلوا أحد محلات الإلكترونيات .. 
تركي : تعال بشتري لي مومري جديد .. 
ياسر : خذ لي واحد معاك ..

بعد ما اخذو لهم اللي يبغونه .. جاو عند المحاسبة ..
شافوا بنت تجي تقريبا في العشرينيات واقفة قبالهم وشكلها مطولة ..

ياسر وقف جنبها وكلم المحاسب : لو سمحت ممكن تحاسب ..
المحاسب : لو سمحت أخوي انتظر لمن الأخت تحاسب ..
ياسر بطفش رمى المومريات على الطاولة وطلع بطاقته : كم حسابها ؟؟ ..
البنت : معليش مشكور .. شوي ويجي اخوي يجيب باقي الفلوس ..
تركي جا جنب ياسر ولا كأنه سمع كلامها : كم حسابها ؟؟ ..
المحاسب : 650 ريال .. 
تركي طلع بطاقته : حاسب لها وحاسب لنا ..
البنت : لا أخوي لاتحاسب بدالي ..
تركي عطا المحاسب بطاقته يحاسبون أسرع : عادي اعتبريها هدية ..
المحاسب بعد ماحاسب : تفضل ..
ياسر : هالمرة أنا اللي ادفع مو أنت ..
تركي : اوك ..
البنت : مشكورين ..
ياسر وتركي : ماله داعي ( ومشوا ) ..


أما عند رامي بعد نص ساعة كان الوضع غير .. ماسكينه الهيئة وقاعدين يكلمونه .. لأن شعره طويل .. و رامي طول المدة ساكت ..

رامي أخيرا تكلم لكن بالأنجليزي : ماذا ؟؟ ..
الهيئة سكتوا .. وشكوا أنه أجنبي من شكله وخلقته وطريقة كلامة .. 

و رامي يتبيله عليهم مسوي نفسه أجنبي مايعرف يتكلم عربي ..
والهيئة حاولوا يتفاهمون معاه .. أخر شي تأكدوا أنه أجنبي لأن رامي مسوي نفسه متوهق ويحاول يفهمهم بالأنجليزي ويتكلم إنجليزي فصيح وسريع .. واتركوه بحاله ..

رن جوال رامي .. ورد بالأنجليزي : Hi ..
سامي : شفيك قالب إنجليزي ..
رامي ابتسم : بلاك ماتدغي (ماتدري) وش صاغ (صار) لي ..
سامي : وش صار ؟؟ .. ولا اول شي تعال أحنا فوق بالمطعم .. وقول سالفتك هناك ..
رامي : أوك ..


واجتمع الكل في طاولة وحدة .. ماعدا مشاري ومسك بروحهم ^_* ..

طلال وقف يبغى ياخذ الطلبات منهم عشان يقول للويتر الي برا لأن البنات كاشفين وجههم : شنو تبغون ؟؟ ..
الكل جالس يناظر المنيو ويختارون .. 
طلال : خدام أبوكم أنا عجلوا ..
مشعل ودانيا بنفس الوقت : توورتيلا دجاج ..

سكتوا اثنينهم .. دانيا تناظر مشعل بارتباك .. أما مشعل ناظرها أول ماتكلمت معاه بعدها لف عينه لعمه طلال : ولا جيب لي برجر لحم أحسن ..

طلال : اوك .. وأنتوا فكوني قرروا بسرعة ..

واختار الكل اللي يبغيه وجلسوا يسالفون ينتظرون الأكل يوصل ..

يوسف يناظر ملاك وملاك تناظر يوسف ..
ابتسم يوسف لها .. وملاك ردت له الإبتسامة ..

رهف دقتها وبهمس : هي أنتي بس أكلتي الولد بعيونك ..
ملاك : يوه ماعليك مني ..
رهف : بعد بعد قوية عين .. استحي غضي البصر ..
يوسف شافهم يتساسرون حس أنه في السالفة وضحك بصوت واطي ..
سامي : إيه رامي وش اللي صار لك مساعة يوم أكلمك ؟؟ ..
رامي تذكر : إيييه ماقلت لكم .. مسكوني الهيئة ..
الكل شهق ..
رامي ناظر دانة بأطرف عينه بدون ماحد يحس بعدها ناظر أسيل اللي في حضن أخوه : بسم الله عليكم  >>> يقصد دانة هع ..
مشعل : وش مسوي انت ؟؟ ..
ريان : أكيد بلوة من بلاويك ..
يوسف : أكييد ..
فارس : أما الهيئة قوية ..
جهاد : شفيكم اكلتوا الرجال .. لاتظلمونه ..
 رامي ابتسم وأشر لجهاد بصبعه الإبهام : أنت كذا تعجبني .. مو مثلهم .. 
سامي : طيب ليه مسكوك ؟؟ ..
رامي مسك أطرف خصلة من خصلاته : مسكوني على شعغي (شعري)  يقولون طويل .. و ( كمل لهم السالفة ) .. 
الكل : ههههههههههه ..

بعد كم دقيقة وصل الأكل وبدا الكل ياكل ..
 اللي ساكت واللي يسولف مع اللي جنبه ..

مشعل يوكل أسيل بطاطس من وجبتها اللي طلبها لها مع أنها تقدر تاكل بروحها .. 

يوسف : أحسك مهتم فيها كثير ..
مشعل ابتسم ..
سمر : مشعل عطني إياها عشان تاكل ..
مشعل : لا عادي .. 
أسيل ببراءة : مثعل ..
مشعل يناظر الطاولة بهدوء والبرجر حقته والكوكا كولا  قباله مالمسهم : لبـيه ؟ ..
أسيل أشرت على البرجر : أذووق ..
مشعل ابتسم بحنيه :  تذوقينها بس .. إلا تفداك ..

فتح البرجر حقه وقربها من فم أسيل .. وأسيل قرمت منها .. وطبع حولين فمها شوي كاتشب .. 
مسح مشعل فمها بالمنديل ..
رهف : شحليلها اسيلوه بس شوي دلوعة وتبغى كل شي لها ..
نوف : على مين طالعة ؟ ..

الكل لف على سارة اللي جالسة تسولف مع روان .. 

سارة حست هدوء رفعت راسها شافتهم كلهم يناظرونها : بسم الله شفيكم ؟؟ .. مضيعين في وجهي شي ؟؟ ..
الكل : ههههههههههه
دانة : صدق راعي المحل اللي يشوفك كأنك أبوها ..
مشعل ببتسامة ويوكل اسيل من البرجر حقته : شدعوة لاتكبـ.... (كان بيقول لاتكبريني توني صغير ..بس سكت ومسح ابتسامته من شفايفه ) ..

فارس قام من مكانه وشال أسيل من حضن مشعل وجلس وحطها بحضنه وخلا وجبتها قباله : بس تلزقت فيك كفاية .. أكل الحين بعدين يصير خير ..
أسيل ماعجبها الوضع : أبغى مثــعل ..
فارس : أكلي أنتي مثـعلك مابيطير ..
ملاك : أقول عمي طلال ..
طلال : هلا ؟؟ ..
ملاك : خلنا نروح البحر اسبوع الجاي ..
رائد : يعني اخترتوا البحر خلاص ؟؟ ..
البنات كلهم : إيه ..
طلال ورائد : إنشالله ..
طلال : طبعا حتى أنت ياجهاد ويانوف .. تعالوا ..
جهاد ابتسم ابتسامة صغيرة : بإذن ربي ..
دانيا لنوف : وناسة بتجون معانا ..

&&&&&&

في الجهة الثانية عند مشاري & مسك ..

جالسين ياكلون بهدوء ومافي صوت إلا الملاعق والشوك ..

مشاري يناظر كاس العصير حقه : قلبي ..
مسك رفعت عينها له : لبيـه ..
مشاري : لبى قلبك .. متى زواجنا ؟؟ ..
مسك هنا ناظرت شوكتها وبهمس : بكيفك ..
مشاري : شلون ؟؟ .. يعني أنا اللي أحدد ؟؟ ..
مسك : إيـه ..
مشاري ابتسم : أجل على بركة الله اسبوع الجاي ..
مسك رفعت راسها منصدمة : لا مبــكر كثييير ..
مشاري : لييه ؟؟ ..
مسك : مايمديني أسوي شي ..
مشاري : عادي راضي فيك كذا ..
مسك ماردت عليه ..
مشاري : طيب بعد اسبوعين .. حبيبتي ما ابغى أأخر أكثر لأن بعد شهر بيكون رمضان .. و ودي تكونين معاي ..
مسك بعد فترة من الصمت : أحسها صعبة ..
مشاري : بلييييز ..
مسك تفكر ..
مشاري مسك يدينها : الله يخليك لي بليييز ..
مسك نزلت عينها بالطاول وبخجل : اللي تشوفه ..

&&&&&&&&&&&&&&&&&


بعدها الكل رجع لبيته يرتاح .. 

عند بيت بومشعل ..

رامي لسامي : سامي تعال معاي شوي ..
سامي قام لأخوه رامي ..

رامي دخل غرفته و وراه سامي وسكر الباب ..

رامي : اجلس ..
سامي جلس على أطرف السرير : شفيك ؟؟ ..
رامي جلس على السرير متربع : أنا بفهمك الحين اللي شفته اليوم ..
سامي تذكر يوم يشوفهم : أهآآ .. إيوا كمل ..
رامي : أهم شي لاحد يدغي (يدري) وخصوصا مشعل ..
سامي : طيب ..
رامي : انا ودانة كنا نخطط نخلي دانيا توافق على مشعل ..
سامي : حتى لو خليتوها توافق .. ما أدري ليه حاس أنه ماوده يخطب مرة ثانية .. أحسه تحطم من قلب ..
رامي : وهذا السبب اللي فكرنا فيه .. أنا بحاول بمشعل .. وهي بدانيا .. 
سامي : أوكي .. الله يكتب اللي فيه الخير .. (وطلع ) ..

&&&&&&&&&&

أما في بيت بو جهاد ..
جهاد اليوم تيقن أن سارة ماتصلح له ولا تناسبه .. مجتمعهم متفتح بزيادة بالنسبة له .. وتمنى ان الله يوفقها مع اللي يناسبها ..

&&&&&&&&&&&&&&

بعد كل هذا بأسبوع ...

وفي اليوم المقرر في الطلعة للبحر ..

في شقة فيــصل ..

على الساعة سبع الصباح ..

فيصل اليوم ماخذ إجازة حق البحر .. وجالس مع ربـى في الصالة يسالفون ..
ربى حسن بالطلق .. وعضت على شفايفها : إممم فيصل الحقني .. أحس أني بولد ..
فيصل يهديها : متأكدة ؟؟ .. توك بنص التاسع ..
ربى دموعها قامت تنزل وهزت راسها بـ إيه : أحس أني بولدة ..

فيصل قام بسرعة وجاب عبايتها ولبسها بسرعة .. وركبها السيارة بصعوبة وانطلق فيها للمستشفى ..

&&&&&&&&&&&&&

في بيت بومشاري ..


كان الكل متجمع في بيت بو مشاري ..عشان ينطلقون من هناك .. 

الشباب كانوا يشيكون على الأغراض ويحطونهم بالسيارات وبعدها جلسوا يريحون .. لانه بعد ساعتين بيمشون ..

عند البنات فوق ..

مسك : يوووه نسيت اشتري واقي شمس .. رهف عندك واقي شمس ؟؟..
رهف : لا خلص قبل كم يوم ..
مسك ناظرت ساعتها : يمدينا نروح الصيدلية نشتري ونرجع ..
ملاك : مو مهم واقي الشمس ..
مسك : إلا مهم أنا بعد أسبوع زواجي لازم أشوف بشرتي ..
رهف لبست عبايتها : يلا بسرعة ..
سارة : من راح يوديكم ؟؟ ..
سمر : صحيح الشباب كلهم تعبوا من الأغراض شايلين وحاطين ..
رهف : الحين فايدة السواق .. يلا مسك ..
مسك راحت للغرفة الثانية : دقيقة أروح أجيب عبايتي من الغرفة الثانية ..

ونزلوا مسك ورهف .. واستأذنوا من أمهاتهم .. في البداية أمهاتهم ما رضوا .. بس أقنعوهم بأن ماراح ياخذون عشر دقايق ويرجعون ..

في هاللحظة دق جوال مشاري ..
مشاري : هلا دانيا .. نعم ؟؟ .. أنا زوجتي تطلع مع السواق وانا موجود .. أوكي أوكي باي .. 

وشاف سيارة السواق تتحرك وتطلع من البيت ..

قام مشاري بسرعة : ريان قوم معاي بسرعة ..
ريان قام : شفيك ..
مشاري ركب سيارته وركب معاه ريان : مسك ورهف طلعوا مع السواق ..
ريان : طيب ؟؟ ..
مشاري : أحنا حاطينه للضرورة وأحنا كلنا موجودين ليه يطلعون معاه ..
ريان : طيب اعصابك ..
مشاري تنفس بهدوء : أوكي .. الحين اريح بالي وأحنا وراهم ..

&&&&&&&&&&&&

في المستشفى ..

عند فيصل ..

 كان مرة متوتر .. أول طفل له راح يقبل على الدنيا اليوم بإذن الله .. 

ظل ساعة في الممر رايح وجاي .. انقهر أنه ماقدر يدخل مع أنه دكتور بالمستشفى وجراح معروف ..
 لمح النيرس تطلع من غرفة الولادة و وجها مايبشر بالخير ..
فيصل وقفها : شصار ؟؟ ..
النيرس ارتبكت : أأ أنت زوج المدام ؟؟ ..
فيصل لاحظ ارتباكها : إيوا ..
النيرس بتوتر كبير : المدام تـت.. تــ...
فيصل ينتظرها تكمل كلامها وقلبه يدق دق: إيــــــــــــــــــه وبعديييييييين ..

&&&&&&&&&&

عند ريان ومشاري ..

مشاري واقف جنب سيارته له نص ساعة ومو مصدق اللي يشوفه .. وريان نفس الشي ..

صورة سيارة سواقهم المحترقة منعكسة في عيون مشاري اللي دموعه تبلورت في عيونه ..

 جات الإسعاف بعد عشر دقايق .. وطلعوا حبيبة قلبه متفحمة وعبايتها متقطعة تقطع .. وأخته رهف وينها ؟؟ وينها ؟؟ .. ليه ماطلعوها لحد الحين ..

حاولوا الإسعاف يطلعون السواق بس السيارة منقلبة ومولعة نار ..
ومشاري و ريان ماحركوا ساكن من الصدمة ..

ريان بحركة اتوماتيكية اخذ المفتاح من يد مشاري اللي وكأنه في غيبوبة .. وسحبه للسيارة وركبه جنبه وهو بدا يسوق بسرعة كبيرة .. يبغى يوصل بأي طريقة لبيت عمه ودموعه تنزل كيف بنات عمه راحوا قدام عيونه ..
مشاري بعد مابعد ريان عن مكان الحادث صرخ صرخة هزت السيارة ودموعه سيول ومنحني لركبتيه ويشد شعره : مستحييييييييييييييييييييييييييييييييييييييييييييل مسسسسسسسسسسسسسسسسسسسسسسسسسسسسسسك .. 

نهــــــآآية البارت الخـــــ والثـلـــــــــــــآثين ــآمس .. ^^

أرائكم وتوقعاتكم تهمني ..^^


&&&&&&&&&&&&&&&&&&&&


~| البــآرت السـ والثلـآثـين ـآدس |~


ريان بحركة اتوماتيكية اخذ المفتاح من يد مشاري اللي وكأنه في غيبوبة .. وسحبه للسيارة وركبه جنبه وهو بدا يسوق بسرعة كبيرة .. يبغى يوصل بأي طريقة لبيت عمه ودموعه تنزل كيف بنات عمه راحوا قدام عيونه ..
مشاري بعد مابعد ريان عن مكان الحادث صرخ صرخة هزت السيارة ودموعه سيول ومنحني لركبتيه ويشد شعره : مستحييييييييييييييييييييييييييييييييييييييييييييل مسسسسسسسسسسسسسسسسسسسسسسسسسسسسسسك .. 

ريان دموعه موشوشة على عيونه .. صدره يرتفع وينزل بسرعة كل ماتذكر السيارة وهي تتقلب قدام عينه .. رفع يده ومسح دموعه بظاهر كفه اليمين .. ورجعت دموعه تبلورت .. طييييييييييييييط ..  فتـــح عيونه على وسعهم وعض على شفايفه بقوووة لدرجة أنه شوي ويطلع منهم الدم .. لـــف بقوة لليمين .. كان بيسوي حادث على آخر لحظة لولا حفظ الله ثم لصوت البوري اللي نبهه ..

مشاري يصارخ ويبكي ولا بحاس بشي وهو على وضعيته منحني لركبته ويشد شعره : آآآآآآآآآآآآآآآآآآآآآآ  لييييييييييييييييييييييييييييييه مسسسسسسسسسك رهـــــــــــــــــــف .. لييييييييييييييييييييه .. أنا الحماااااااااااار أنا الغبـــــــــــــــــي .. آآآآآآآآآآآآآآآآآآآآآآآآآآآآآآآآ .. أبـــــــــي أموووووووووووووووووووت آآآآآآآآآآآآآآآآآآآآ ..  ( وتوه بيفتح باب السيارة إلا أن ريان انتبه له وبسرعة قفل الباب من عنده وهو مرتبش وموعارف وش يسوي ) .. خلنـــــــــــــي خلنــــــــــــــــي آآآآآآآآ مسسسسسسسسسسسسك .. 

&&&&&&&&&&&&&&&&&

عند بيت بومشاري ..

الشباب مبسطين في الحديقة ويسولفون وينكتون ومتحمسين للبحر .. ويخططون وش يسون أول مايوصلون ..

سمعوا سحكة عجلات سيارة قويـة قريب من البيت لدرجة أن اللي يسمع الصوت يقول على طول أنه صار حادث .. فزوا من مكانهم مرتاعين من الصوت ..

طلال وهو واقف : بسم الله الرحمن الرحيم ..
رائد : وش ذا ؟؟ ..
فارس قام فتح الباب الكبير .. وشهق : شباااب تعالوا ..
جاو كل الشباب عند الباب ..

شافوا سيارة مشاري موقفة مايلة بطريقة غلط قبال البيت ولو مامسك بريك كان صدم بالباب الكبير ..

رائد شاف وجيه مشاري وريان اللي ماتبشر بالخير : شفيكم أنتوا بايعين اعماركم ؟؟..
طلع ريان من السيارة وعيونه حمرا ويرجف وعيونه مغرغرة .. وناظر الشباب واحد واحد .. وبدت دموعه تطيح بسلاسة على خدينه وشوي شوي بدى يطلع صوت بكيه المكتوم .. وحضن طلال وهو يبكي ..

طلال فاتح عيونه على وسعهم مستغرب : أأ ..أأأأأ .. (ورفع ذراعينه بتردد وطبطب على ظهر ريـآن ) .. 

مشعل قرب من السيارة وشاف مشاري يبكي بصوت عالي ويشد في شعره ويهذي ويخربط بالكلام ! .. فتح باب السيارة وبهمس مستغرب : مشاري وش فيك ؟ ..

مشاري فجأة وبدون سابق أنذار سكت كليا و وقف عن الصراخ .. بس مازالت يدينه على شعره .. رفع راسه ببطئ عن جهة ركبتينه .. وقام يناظر بالفراغ اللي قدامه لفترة .. دمعته متعلقة برمشه .. 

مشعل ناظر عيون مشاري المحمره من البكى .. وبخوف من حالته : مشاااري وش فيكم ؟؟ ..
مشاري لف وجهه ببطئ شديد وجسمه يهتز بدون صوت دليل على الكبت اللي داخله ..

مشعل خاف عليه أكثر وحس بأن اللي صار شي كبير وكبير مرة .. مسكه من كتفه وسحبه بقوة من السيارة عشان يطلعه من السيارة .. لأن شكل مشاري ماهو بحاس بعمره .. وقام يهزه بهدوء : مشاري تكلم .. لاتسكت شفيكم ..

مشاري ومو حاس باللي يقوله : مم ..ممسسك ووو ررررههف ررااحوووا (وقام يصارخ) راااااااااااااااااااااااااااااااحوووا رااحوووووووا رااااااااااااااااااااحووووا ..

مشعل أول ماقال مشاري كلمته استوعبها بسرعة .. وجا بيحتضنه .. بس مشاري دفعه عنه بقوة ..
مشاري بعصبية ويصارخ ولاحد فاهم على صراخه .. ويمشي بسرعة وهو يفتح باب الصالة بقوة لدرجة أن الباب شوي ويتكسر ..

الشباب كلهم استوعبوا كلمة مشاري وكأن ثلج طايح على راسهم .. وركضوا كلهم عند مشاري بالصالة ..

فارس يلهث و وقف قبال ريان ويصرخ : وش يقوووول ؟؟ وش صاااااااااار ..
ريان ساكت وكأنه مخدر بس عيونه تتكلم ..
فارس شهق .. مسك كتوف ريان وهزه بقوة : مستحــــــــــــيل كذاااااااااااب .. تكلم وش صااااار ..
مشاري يشاهق بالبكي دموعه سيول على خدينه .. وصراخه خلا البنات ينزلون من فوق .. والأمهات جاو مفزوعات .. ماعدا الرجاجيل اللي كانوا بالمقلط ولا بحاسين بشي ..

أم مشاري بروعة : بسم الله الرحمن الرحيم .. مشاري يمه شفيك ..
روان مستغربة من اللي يصير : وش فيه ؟؟ ..
مشاري يصارخ ويحرك يدينه بعصبيه : مسسسسسك ورهههف ببببببببح بحححح راااااحوااا .. (وأشر على قلبه بقوة) .. قلبي رااااااااح قلبببببببببببببي رااااح ..
 أم فارس ضربت صدرها بيدها بهلع : بنتــــــي ..
الكل انصدم بالخبر ..
البنات بصوت واحد : وشووووو ؟؟ ..
مشاري بصراخ ويبكي ويهزأ بالكل ويحرك يدينه بعصبية : أنتووووووا الســــــبب انتووووا الســـبب .. لييييييييييييييه ماقلتووووووووا لييييييييييي لييييييييييييه ؟؟ .. 
ملاك راحت عند ريان المخدر .. مسكت ذراعه وكأنها تترجاه وبصوت فيه بحة : ريااان ..
ريان دمعته نزلت على خده : رررههف رراااحــ......

.......... : أوووف .. وش فيكم وش صاير ؟؟ ..
الكل وبدون استثناء لف لناحية الصوت ..
ريان فتح عيونه المدمعة على وسعهم : مسسسسسسسسسسك ؟؟ ..
مشاري وكأنه مجنون يناظرها .. بصوت مبحوح وبهمس : مسسسك مسك .. أأ أنتي قققداااامي ؟ ..

مسك عقدت حواجبها باستفهام ولفت على رهف اللي وراها : رهف .. تعالي شوفي شفيهم ..
رهف شافت أخوها بهالحال واستغربت كثييير .. ودق قلبها طبول يوم شافت ريان لايقل حال عن مشاري : شصاير ؟؟ ..
الكل ساكت يناظرهم ..
مسك ناظرت الكل وشكلهم مرة مرتبشين .. وبالذات عيونها على مشاري اللي يناظرها وباين عليه أنه كان يبكي : أأأ ..أ..إإ أأ مشــ......

ماحست مسك إلا بمشاري يلمها بقـوة لصدره ومغمض عيونه .. وكأنه خايف يفقدها .. ومن زود انه مو مصدق رجوله ماشالته وجلس على الأرض مع مسك وهو حاضنها ..

مشاري ببحة بصوته من بعد البكى .. بعد عنها شوي وناظرها : مسسك أحم وين رحتي انتي ؟؟ ..   
مسك مستغربة ويدينها ورا ظهره : مشاري شفيك ؟؟ .. صار لأحد شي ؟؟ ..
مشاري وقف و وقف مسك معاه .. ومسكها من كتوفها وعينه في عينها .. ورجع حضنها : مسك كيف ؟؟ ..
مسك كأنها الأطرش بالزفة لفت على الكل : أحد يفهمني ممكن ؟؟ ..
مشاري هزها بالخفيف : مو أنتي مع السواق ؟؟ ..
رهف كأنها تذكرت : أووف لاتذكرنا .. السواق راح مع الشغالة وهدنا ما ادري من الغبي اللي قال للشغالة تروح ..
ملاك : مالغبي إلا أنتي ..
مسك لفت على ملاك : أنتي اللي خليتي الشغالة تسبقنا وتروح مع السواق ..
ملاك تكتفت : إيه .. عندك مانع ؟؟ ..
رهف : وبأي حــق تخلــ.....
ريان قرب من اخته ملاك وهو يبتسم وحضنها : تدرين أنك أحلى وحدة ..
ملاك بعدت ريان : وجع ريانوه ..
ريان رفع ذراعه مسح عيونه بسرعة ولف لـ رهف : وأنتي لاتلومين أختي ولا كان أنتي الحين في ثلاجة المستشفى ..
مسك ورهف ببلاهى : هاااه ؟؟ ..
 طلال دق ريان بكوعه : وجع روعتهم ..
ريان ابتسم وسكت ..
رهف : اووف أنتوا شفيكم كأنكم تتكلمون بالالغاز تكلموا ..
مشاري : دانيا أتصلت علي وقالت لي أنكم رحتوا مع السواق . وأنا وريان قمنا لحقنا السواق .. وحنا نلحقه صار حادث للسواق .. وطلعوا وحدة من السيارة متفحمة ..
روان ببداهة : اللي هي الشغالة ..
دانة عقدت حواجبها : يؤ مسكينة ..

سمر ناظرت مشعل اللي ناظرها .. بعدها نزلت نظرها للارض وحركت رجلها اليسار بالهدوء .. وكأنها ترسم دايرة صغيرة بالارض .. وتردد في قلبها "" حوادث حوادث .. حصدت ارواح البشر هالحوادث ..""

مشاري : ما أدري يمكن هي .. بس لأني شفتها من بعيد .. وهي .. (وتذكر المنظر) أحم .. مم ..محترقة .. ظنيتها مسك .. وجيناكم هنا ..
الكل : أهآآ ..
رائد بمزح : وانت جاي وتصارخ قلبي راح وقلبي راح .. أثر الشغالة قلبك ..
الكل ابتسم ..
رائد دق مشاري : أول مرة أشوف دموعكم .. لهالدرجة رهف ومسك غالين ..
مشاري ناظر مسك ورهف : واكثر من اللي تتصوره ..
ريان : بس لو تشوفون الحادث .. الله لايوريكم ...
الكل سكت ..
ياسر : يعني الحين بنكسل الطلعة ..
تركي : شكلها ..
أم مشاري مسكت جوالها .. وقلبها منكسر و تدعي بقلبها لخدامتها المسكينة  : أحم لا.. الحين اتصل على بومشاري يتكفل بكل شي .. وانتوا روحوا .. ولا تشيلون هم .. أحم .. هذا قضاء وقدر ..

&&&&&&&&&&&&&&&&&&&&&&

عند فيصل بالمستشفى ..

النيرس بارتباك : المدام تـ.. تنزف كثير ومحتاجه لنقل دم ..
فيصل بسرعة رفع كم بلوزته : يلا أنا أتبرع ..
النيرس : أأ لازم نفس فصيلة دمـ...
فيصل قاطعها بسرعة وتوتر و يمشي بالممر لغرفة سحب الدم : إيه إيه نفس الفصيلة بسرررعة ..
النيرس لحقته ..

بعد ساعة تقريبا .. فيصل جالس على واحد من الكراسي وفيه شوي خمول بعد سحب الدم .. وفي يده كاس عصير برتقال يعوض اللي انسحب منه ..

رن جواله ..

فيصل رد بهدوء : ألووه .. هلا ريان .. لاه مافيني شي .. أنتوا مشيتوا ؟؟ .. أهآآ .. هاه .. لا ماراح اجي .. أعصابك .. بس المدام في المستشفى .. ششش اسكت لاتخرب على أمي وأبوي بعدين ترجعون .. لاتخاف .. ماعليه أهو خله يطلع على الدنيا بعدين ابشرك إذا ولد أو بنت .. ههه .. ولا تقول لأحد بعدين يحاتون .. أوك ..لاتخاف خلاص متى ماولدت أنت أول من أقولك .. أبشر يالعم هه .. مع السلامة ..

مر أحد دكاترة الولادة جنبه : دكتور فيصـــل ؟؟..
فيصل رفع راسه و وقف وسلم عليه : هلا دكتور ..
الدكتور ببتسامة : معليش أنت ماتعرفني بس أنا أعرفك لأنك معروف بمهارتك بالجراحة .. معك الدكتور طارق ..
فيصل ابتسم : تشرفنا ..
الدكتور طارق : إنشالله خير يادكتور .. في احد يقرب لك هنا ؟؟..
فيصل : إيه والله .. المدام في غرفة الولادة من ساعتين تقريبا .. ونزفت كثير .. وهذا يعطونها دم ..
الدكتور طارق : ألف مبروك .. وإنشالله المدام تطلع بالسلامة .. تبغى تدخل تشوف الطفل إذا ولد أو بنت ؟؟..
فيصل استانس .. وقلبه يرقص فرح : ياليت .. بس هم مو راضين ادخل ..
الدكتور طارق : أفا عليك .. تعال بس ..

&&&&&&&&&&&&&&&&&&

بعد ساعة ..

الكل وصل الشاليه بالبحر .. والجو  رايق وحلو بما ان الشمس مغيمة شوي .. وطبعا كان الطريق لايخلون من التنكيت والضحك والحش ووإلخ ..

وأكيد كبينة الحريم بجهة والرجاجيل بجهة ..

بعد نص ساعة بعد ماحط الكل اغراضه بمكانها وريحوا شوي .. 

عند سالم وسيف وعبدالله .. كانوا يصيدون حراسين (السمك الصغير) .. و عمار واسيل يسبحون بالبحر وتراقبهم الخدامة ..

عند البنات ..

سمر : أقول دانيا ..
دانيا : هاه ؟؟..
سمر : وين صديقتك نوف ؟ .. مو عمي طلال عزمهم معانا ..
دانيا : إيه .. انا كلمتها قبل خمس دقايق وقالت أنهم توهم مسكو الطريق يعني يبغالهم ساعة تقريبا ..
روان : بنااات ..
البنات لفوا ..
روان تاشر : أنا بتمشى مع طلال.. من تجي معاي .. نستهبل شوي معاه ..
سارة وقفت : يلا معاك ..
سمر ودانيا ودانة: وياكم ..
رهف : أنا بتمشى مع ملاك .. 
مسك تخصرت : لا والله .. أجل حتى أنا بقوم معاكم ..
روان بتكبر ومنعمة صوتها : سوري سوري مانبغى متزوجات ..
مسك : متزوجات بعينك ..
مشاري دخل : أفاا بس افااا .. وانا جاي عشانك ..
مسك راحت عنده وشبكت يدها بذراعه وناظرت روان ومدت لسانها : روحي روحي عند عمك .. ميشو يلا ..
الكل وبدون استثناء قلدها بميوعة : ميشوو ..
مشاري ابتسم على جنب .. مو مصدق انه قبل كم ساعة كانت ممكن تروح من يدينه .. حمد ربه في قلبه .. وقرب ذراعها أكثر منه : فديت الميشو أنا .. يلا ..

عند طلال و ريان ورامي ورائد ..
يلعبون كرة طائرة ..

طلال ورائد كانوا مطقمين باللبس .. برمودا بيضا .. مع قميص كت رمادي صيفي خفيف .. 
أما رامي لابس شورت أخضر غامق مايل للإزرق مع تي شيرت صيفي لونه بحري ..
وريان جينز صيفي سماوي فاتح .. مع قميص أبيض صيفي خفيف .. وحول عنقه خيط عريض شوي فيه خرزة ..

ريان اللي مسفط الجينز حق لمن ركبه ويلهث : غشششش غشاشين ..
رامي انسدح على الرمل من التعب وسكر عيونه : صدقت .. أنتوا غشاشين وفوق هذا .. انتوا أقوى منا .. مايصيغ (مايصير) ..
طلال اللي مبينه خطوط عضلاته في ذراعينه وزنوده .. ابتسم وهو يلهث .. لف على رائد : شفت اعترفوا أنهم اضعف منا ..
رائد يحرك شعره الطويل بيده من الحرارة اللي يحس فيها بعد مالعب : أصلا مايبغا لها .. أحنا الفايزين .. من أول شوط وتعبوا .. 
رامي تعدل وجلس على الرمل : البنات وراك ..
طلال لف وراه .. وشاف روان وسارة وسمر ودانيا ودانة جايين ناحيتهم : هلا باللي والمهلي ..

روان ودانة كل وحدة مسكت ذراع طلال من جهة ..

طلال تلفت : ترا وقسم ماسويت شي ..
روان دقته : عاد طلول .. بلا حركات استبلاه ..
دانة : قلنا نجي نشوفكم عن قرب .. صايرة أشكالكم من بعيد روعة ..
سارة شبكت يدها بذراع خالها رائد : تدري انك خوقاقي ..
رائد ابتسم ..
سارة : وتدري لو انك مو خالي والله تزوجتك ..
ريان رما عليها الكورة : وجععع استحي ..
سارة حكت ظهرها : آآآآآي .. كلمة الحق تنقال ..
رائد : ههههه .. اعقلوا ..
ريان شبك ذراعه بذراع دانيا : كيف حال اختي الجميلة ..
ملاك اللي كانت تتمشى مع رهف .. سمعته .. وقامت تطالع السما ومعلية صوتها وهي تمر جنبهم : انا تماااااام .. ما أدري شمسوي ريانوه بهالدنيا ..
الكل : ههههههههه ..
ريان ناظرها بأطرف عينه وهي تبتعد عنهم مع رهف : لو سمحتي أنا أقصد اختي دانيا ..
دانيا ابتسمت : ماعليك منها عاد مليك غيورة مرة ..
رامي وقف : أنا اشوف الكل معاه وحدة .. (قرب من اخته سمر وشبك اصابعه في اصابع يدها ) .. لازم نطقم معاكم يعني ..
الكل : هههههههه ..
سارة هزت ذراع رائد اللي ماسكته : رائد ..
رائد : هلا ..
سارة : بقولك شي بس لا تلف وراك ..
رائد أوتماتيكيا لف وراه .
سارة : وجع رؤود أقولك لاتلف وراك تقوم تعكس الكلام ..
رائد استغرب : ليه ما ألف .. مافيه شي ..
دانة : إلا فيه شي ..

توه طلال ورائد بيلفون ورا .. إلا روان قاطعتهم : يوه شفيكم ماتفهمون ..
طلال : أنا أبغى أعرف شفيكم انتوا ؟؟ ..
سارة : في وحدة قاعدة تسوي نفسها تصور اللي وراكم من فترة .. وانا شفتها كم مرة توجه الكاميرا ناحيتكم ..
الشباب : ههههههه ..
ريان : والحين هذا اللي لاتلفون ولاتلفون ..
رائد ابتسم : ماعليكم منها .. عادي ..
سارة دقته : مستانس ..
رائد يسبل بعيونه : وش اسوي إذا أنا مملوح ..

سمر خلت رامي يصير مثل رائد وطلال معطي البنت اللي تصور ظهره .. لان ريان ورامي مقابلين طلال ورائد ..

رامي ابتسم : شفيك بعد .. لاتقولين مثلهم ..
سمر : إيه إيه أغار من وحدة تصور أخوي .. 

رامي لف عناد فيها وابتسم .. والبنت اللي كانت تصور انتهزت الفرصه وصورت وطلع الفلاش ..

سمر شدته من ذراعه : يووه رامي يعني تعاند ..
رامي : ههه سمغ (سمر) شفيك عادي انا مو بنت ..
سمر برطمت وتركته : خلاص روح .. خلها تصورك لمن تشبع ..

طلال بجرأة راح عند البنت ..

طلال حاط يده على شعره : لو سمحتي اختي ..
البنت خقت عليه : لبــيه ..
طلال يأشر على رامي : لو سمحتي تحذفين صور ولد أخوي من كاميرتك .. وصورنا .. اللي صورتيهم من شوي ..
البنت ناظرت رامي وفي قلبها "" واااي ولد اخوه وكأنهم عيال عم .. ياربي ما اقدر امسح صور أبو عيون ملونه (تقصد رامي) "" .. نعمت صوتها : إممم عمري ممكن احتفظ فيهم كذكرى ..
طلال في قلبه "" لا الأخت قاطه الميانة بقوة"" .. وبلا مبالاة : أوك .. يلا سلام ..
دانة مسكت ذراع عمها بتملك .. ووقفته : لا مو أوكي ..
البنت ناظرتها وبميوعه : من حضرتك ..
دانة لصقت في عمها طلال وبميوعة تقلد البنت : حبيته وعمره .. زوجته .. ممكن تحذفين صور حبيبي .. أنا أغار .. وصور بقية الشباب .. عيال عمي ترا .. 
الكل مسك ضحكته على كلام دانة ..
البنت تفشلت : أوكي ..
روان قربت : أشوفك وانتي تحذفين الصور ..
البنت حذفت صور الشباب وروان تناظرها ..
البنت وباين انها مفتشلة ومتحسفة على الصور : حذفتهم .. سوري .. (ومشت) ..
الكل : هههههههه ..
روان : بنت اللذين مصورة فيديو بعد .. وتتوقعون من اكثر واحد مصورته ..
البنات : مين ؟؟ ..
روان : ابو عيون ملونه ..
رامي ابتسم ..

&&&&&&&&&&&&&&&


عند مشعل ..

مشعل جالس عند البحر بروحه متربع على الرمل وحاط يده على خده .. ومتعمق بالتفكير .. يناظر البحر بسرحان ممزوج بنظرة حزن .. وكم خصله من شعره تتحرك مع الهواء الخفيف ..

حس بذراعين تحوط رقبته من وراه وثقل على ظهره .. حرك بؤبؤ عينه يشوف من هو .. وابتسم على خفيف : أخذت دواك ..
سامي اللي كان ورا مشعل ولاف ذراعينه على رقبة مشعل .. ابتسم : وأنت لازم تحب تنكد علي ..
مشعل فك ذراعين أخوه عن رقبته : بعد خنقتني وكسرت ظهري ..
سامي ابتسم على جنب وجلس جنب اخوه : وش تسوي بروحك ؟؟ ..
مشعل : يعني بذمتك جالس بروحي وقبالي البحر وش اسوي ؟؟..
سامي بهبال : تصيد سمك ..
مشعل : ما اقول خلف الله على أمن جابتك بس ..
سامي : ترا امي هي امك ..
مشعل تنهد ولا رد عليه ..
سامي يحرك الرمل بيدينه : تخطب ؟؟ ..
مشعل لف عليه باستفهام ؟؟ ..
سامي رفع راسه .. ناظر اخوه : تفكر تخطب ؟؟ ..
مشعل ناظر الرمل وقبض له قبضة من الرمل .. ورفع يده : شفت يدي ..
سامي ناظر يد مشعل وينتظره يكمل ..
مشعل فتح قبضت يده وفرق بين اصابيعه .. وخلا الرمل ينساب بهدوء بينهم .. لمن رجع الرمل للأرض : الزواج بالنسبة لي مثل كذا .. 
سامي رفع حاجبه ..
مشعل يوضح : الزواج مايناسبني .. وانا ما أناسبه ..
سامي : عشان دانيا رفضتك ؟؟ ..
مشعل بهدوء : لأ ..
سامي : أجل ؟؟ ..
مشعل : أنا ما أحتاج الزواج .. بس عشان خاطر امي خليتها تخطب لي ..
سامي : ماتحتاج نص دينك ؟؟ ..
مشعل لف له : أشوف اليوم مستقعد لي ..
سامي بجدية : جاوبني ..
مشعل تنهد بهدوء وناظر البحر : أبوي ..
سامي انضرب عنده بالوتر الحساس .. وبهمس : أبوي ..
مشعل : إيه أبوي .. راح .. وإذا أنا رحت .. من يبقى لكم ؟؟ ..
سامي ناظر الرمل : بس هذا سبب مو مقنع .. أكيد في سبب ..
مشعل تنهد : أنا عن نفسي ما أدري ليه .. أول ماكان عندي سبب .. اٌول أبغى أعيش حياتي .. بس .. (سكت شوي) .. يوم راح أبوي .. صار عندي مسؤولية أكبر ..

سامي ناظر اخوه .. اللي يشوفه يعطيه اصغر من عمره .. وشايل كل هالهم بقلبه : ماحد راح يضغط عليك .. ( وابتسم في وجه أخوه )..
مشعل ضربه على كتفه بالخفيف يغير الجو : خير شايفني بنت احد يجبرني ..
سامي لم رجوله لصدره : بس أتمنى أنك تاخذ دانيا ..
مشعل لف له : إييش ؟؟ ..
سامي على وضعه : أكييد عندها سبب .. جرب تقدم لها مرة ثانية ..
مشعل في نفسه "" هه .. تبغاني ياخوي أتقدم لها .. وهي رافضتني .. تقول عني كبير عليها .. أنا ما أروح للذل مرتين "" : بعض الأمنيات صعبة .. وصعبة كثير ..

&&&&&&&&&&&&&

عند رهف وملاك ..

جالسين بجهة شوي بعيدة عن اهلهم .. قريب من ماي البحر ..

رهف ماسكة عود صغير وترسم على الرمل وتناظر ملاك : أنتي جد تحبين يوسف ؟؟ .. ولا تستهبلين علينا ؟؟ ..
ملاك متربعة وشابكة يدينها ببعض : إمممم .. إيوا ..
رهف بنص عين : ومن متى هالحب بالله ؟؟ ..
ملاك : عادي .. كذا من ربي حبيته .. وأحلى شي لمن يكون هالحب من الطرفين ..
رهف فتحت عيونها وباستهزاء .. ومدت يدها على جبهت ملاك : بالله عليك فيك إنفلونزا ولا مسخنة .. اعترفي من وين حفظتي هالكلام ؟؟ .. من النت ؟؟ ولا التلفزيون ؟؟ ..
ملاك بعدت يد رهف : يووه رهييف .. عادي .. حرام احب ؟؟ ..
رهف : لا مو حرام ..
ملاك : طيب وأنتي ماتحبين ؟؟ ..
رهف بقلبها "" بعد من أحب .. أكيد اخوك "" .. وبكذبة : لا .. ماعلمتيني .. شدراك أن (وتقلد عليها) الحب من الطرفين .. تقصدين يوسف يحبك ؟؟ ..

ملاك سرحت شوي تتذكر قبل اسبوع .. يوم هم بالمجمع .. بعد ماكان أخوها ريان ويوسف واقفين وراهم لأن فيه شاب يغازلهم ..

~((

يوسف ابتسم بمكر : أقول ملاك ..
ملاك لفت له : هلا ..
يوسف : ممكن تجين معاي شوي أبغا أخذ رايك بشي .. طبعا من بعد أذنك ياريان ..
 ريان : أوك ..
ملاك مشت : زين ..

مشوا لمحل خاص لمستلزمات التصوير .. من كاميرات وإيطارات وفريم واوراق طباعة وألبومات وووإلخ ..

ملاك تناظر الأشياء اللي بالمحل : شنو اللي بتاخذ رايي فيه ؟؟ ..
يوسف يقلب بين يدينه ألبوم حق الصور : إمممم .. أنتي أخذتي الصورة ؟؟..
ملاك مافهمت : إيش ؟؟ ..
يوسف يوضح : يوم أخذتي ألبوماتنا .. أخذتي كم صورة .. ومن ضمنهم صـ....
ملاك تذكرت وقاطعته : إييييه .. أخذتها .. (حطت يدها على خصرها) .. وليه ماخذها هاه ؟؟ .. اعترف .. متى سرقتها ..
يوسف : خفضي صوتك يانينجا (لأنها لابسة النقاب) .. ثانيا لاتتخصرين كذا قدام الخلق (أشر عليها .. ونزلت يدها من خصرها ) .. ثالثا .. (همس لها بصوت ماحد يسمعه غيرها) .. بذمتك بخلي صورتك في ألبومي بدون سبب ؟؟ .. أكيد لأني افكر فيك ياخبلة ..
ملاك ارتبكت ولا عرفت شنو تقول : أأ..أ .. شنو بتشتري ..
يوسف ابتسم على جنب : ما أقدر على الترقيع أنا .. المهم ماراح اشتري شي .. بس أتمنى أن الصورة ترجع لي ..
ملاك بنذاله : أفكر .. (واسكتت يوم حست بنظرات يوسف لها .. وتذكرت شنو قال لها من شوي ) ..
يوسف كاتم ضحكته : يلا .. نرجع عندهم ..

))~

رهف : يااااااااااااااااهووووووو ..
ملاك انقزت من صرخة رهف في أذنها : وجععع وجع موب صوت ولا الميكروفون ..
رهف حطت يدها على قلبها : قولي ماشالله أخاف ارجع لأهلي طرما ..
ملاك : الله يسمع منك ..
رهف دقتها : فيك إنشالله ..
ملاك طنشتها ..
رهف سكتت وقامت ترسم على الرمل ..
ملاك تناظر بأطرف عينها اللي ترسمه رهف : من هو R   أعترفي ..
رهف انتبهت على عمرها وبسرعة محت الحروف اللي على الرمل : تتوهمين أنتي ؟؟ ..
ملاك تحرك حواجبها بطريقة استفزازية : من هو .. قولي .. ليكون رامي .. هاااه مافيه غيره .. اعترفي ..
رهف ساكته ومطنشتها ..
ملاك تدقها : إيييه .. صدتك تحبين رامي .. تحبينه ..تحبيــ....
رهف قاطعته : هـــــي أنتي خير .. مو بس رامي اللي اسمه بحرف الـ R ..
ملاك سكتت بعدين لمعت عيونها بمكر وكأنها تبغى تتأكد من اللي ببالها .. وتكلمت بهدوء وببطئ ومثقلة الكلام : أهـــآآآ .. ريـــااااانــــوووه .. إيييييييه .. تحبين ريان أخوووووي .. (تكلمت بسرعة وتأشر بصبعها السبابة ناحية وجه رهف ) .. اعترررررررررفي .. اعتـــــرفي ..
رهف ارتبكت ..
ملاك : ههههه .. السكوت علامة الرضااااااااا ..
رهف : سخيفة .. خير وإذا ؟؟ ..
ملاك تصفق : أحلـــــى أحلى يامرت اخوووي ههههههههههه ..


&&&&&&&&&&&&&&&

عند ياسر وتركي ..

ياسر لابس نظارته الشمسية وماسك في يده السنارة وحاطها على كتفه : يلا تركي .. عشان يمدينا نصيد ..
تركي أخذ سنارته ونظارته الشمسية على شعره : يلاه .. مع أني قلت لك خلنا نشتري السمك أحسن ..
ياسر يمشي :  أنت شفيك كله تعتمد على فلوسك .. جرب تصيد بروحك ..
تركي يمشي جنبه : نشوف بعدين من اللي بيعتمد على فلوسه ..

&&&&&&&&&&&&&&&

عند فارس ويوسف ..

جالسين عند البحر .. 

فارس ماسك الجيتار حقه اللي جابه .. شوي يعزف عليه أعذب الالحان الكلاسيكية .. وشوي يوقف عن العزف يسولف مع يوسف اللي منسدح عن الرمل ولابس نظارته الشمسية .. ويدينه مشبكهم ورا راسه وثاني ركبتيه وحاط رجل على رجل ..

يوسف يحرك رجله بالهوا : إممم حلو العزف .. بس تركه شوي ..
فارس ترك جيتاره وحطه جنبه ولف ليوسف وهو باسط رجل وثاني الرجل الثانية : وهذا الجيتار وتركته ..
يوسف : الجو رايق ..
فارس : وش فيك ؟؟ .. تشتغل بالنشرة الجوية .. أدري أن الجو رايق وحلو بعد ..
يوسف تنهد وسكر عيونه ..
فارس قرب منه ورفع النظارة الشمسية من يوسف : وش فيك ياشيخ ؟؟ .. شكل حالك منقلب فوق تحت ..
يوسف فتح عيونه بهدوء .. ناظر فارس .. وسحب يده اليسرى من ورا راسه وأشر بصبعه السبابة على جهة قلبه : هذا اللي متعبني .. عندك دوا له ؟ ..
فارس صفر وضحك : ههههههههه.. أعترف ياقيس من اللي رمتك بسهمها وصابتك ..
يوسف تعدل وجلس جنب فارس وأخذ نظارته .. وضرب فارس فيها : تتطنز أنت مع وجهك ..
فارس يحك مكان الضربة : ههههه .. جد أنت تحب ؟؟ .. هههه أحس مو لايق ..
يوسف ناظره بأطرف عينه : أجل أنت اللي يناسبك ..
فارس : أحم أكيد ..
يوسف لف وجهه للبحر بهدوء ..
فارس دقه بكوعه : هاااه .. يلا عادي قول لي من هي ..
يوسف يناظر البحر بهدوء ..
فارس : يلا عااد بلا تغلي يلا قووول .. 
يوسف مارد عليه ..
فارس : جوزيف يلا .. يويو يلا .. ههه .. هذا تدليعك يويو هههه ..
يوسف ولا كأن فارس يتكلم ..
فارس : يؤ سوسو يلا .. (دقه بقوه من عند كتفه لدرجة أن يوسف طاح على جنبه) .. يلا يوسفوووه وجع تكلم ..
يوسف : آآآآآح .. وجع يوجعك انت ..(وجلس ينفض الرمل اللي جا عند كتفه) .. 
 فارس بجدية : من هي ..
يوسف تنهد وناظر فارس بنص عين : وإذا عرفت .. وش بيفيدك ؟؟ ..
فارس : إممم أعلمك من أحب أنا ..
يوسف فتح عيونه ولف على فارس : أحلللللف ..
فارس ابتسم : هههه .. للمصالح جاهز ..
يوسف شوي وينط في حضن فارس : من هي ؟؟ .. من هــي .. من هي ..؟؟ .. مــــــن هـــــــــــــي ؟؟ ..
فارس يبعد يوسف عنه شوي : هههههه .. طيب خلني أتنفس ..
يوسف تكتف وقابل فارس : ها يلاه قول ..
فارس ابتسم على جنب : انقلبت الأدوار مساعة أنا اسأل .. الحين أنت تسأل ..
يوسف يناظره بمعنى تكلم ..
فارس بجدية : أول أنت ..
يوسف أخذ نفس وبسرعة تكلم : أنا أحب ملاك ..
فارس يفكر : إممم تبغى الصراحة .. كنت متوقع هالشي ..
يوسف باستفهام : كيييف ؟؟ ..
فارس ببتسامة مكر .. حرك صبعه السبابة اللي بيده اليسار بحركة دائرية : أنا أعرف كل واحد من الشباب واللي يحبها من البنات .. 
يوسف قرب من فارس : شلون ؟؟ ..
فارس بنفس المكر : أصلا أنا من زمان أدقق على تصرفات الشباب والبنات .. وعرفت كل وحدة من البنات اللي يميل لها من الشباب والعكس ..
يوسف : قول لي ..
فارس : بشرط ..
يوسف : واللي هو ..
فارس قرب من أذن يوسف وهمس : أنك ماتعلم أحد .. ولا تبين انك تعرف .. لأن في بعضهم مايدرون أن الطرف الثاني يحبهم أوك ..
يوسف هز راسه بـ أوكي ..

&&&&&&&&&&&&&&&&&&&&&&

عند مشاري & مسك ..

مشبكين يدين بعض ويمشون قريب من البحر .. ويتكلمون بهدوء كأنهم عصافير الصباح ..
مشاري عيونه على مسك : حياتي ..
مسك : لبــيه ..
مشاري : عمري ..
مسك : نعم ..
مشاري : قلبي ..
مسك : سم ..
مشاري عجبته السالفة : دنيتي ..
مسك ابتسمت : آمر تدلل .. قول ..
مشاري ابتسم : حبيبتي جهزتي للأسبوع الجاي ؟؟ ..
مسك سكتت ..
مشاري ابتسم وناظر قدامه وشد على يدها : جهزتي ؟؟ ..
مسك وقفت ومشاري اضطر يوقف لأنهم شابكين يدينهم : والله مايمديني ..
مشاري اللي كان قدامها بخطوة لف رقبته لها بدون مايلف بجسمه .. وسحبها لجهته لمن صارت جنبه وابتسم  : وليه مايمدي .. أصلا أنا أبغيك باللي فيك ..
مسك بخجل : بس انا ماجهزت عدل .. بليييز أخره .. بلييييييز ..
مشاري :  أووف المشكلة انا ما اقدر ارد لك طلب ..
مسك ابتسمت ..
مشاري يفكر : شوفي لك أسبوع زيادة لاغيير .. عاد جهزتي ماجهزتي بطب عليك وبخطفك ..
مسك ابتسمت : ثااانكس ..
مشاري يحرك يده بالهوا : ثاانكس كذا حاف ..
مسك باستفهام : شلون ..
مشاري حرك حواجبه : يعنيـ......
مسك قاطعته وهي تمشي قدامه وتسحبه من يده : امش امش ..
مشاري : ههههههه .. ماشي .. انتظر وش وراي ..

&&&&&&&&&&&&&&&&&

نرجع عند طلال وبقية الشباب والبنات اللي معه ..

رائد يناظر ساعته : غريبة الساعة وحدة ونص الظهر والجو مو حر كثير ..
طلال يناظر السما : إيه اليوم الجو رايق .. السما مغيمة على الشمس ..
سارة همست بأذن دانة .. ودانة هزت راسها بالموافقة وهي مبتسمة ..
دانيا متخصرة وهي ماسكة يد ريان : هي أنتي وياها شنو تتساسرون فيه ؟؟ ..
روان مشبكة ذراها بذراع عمها طلال : صحيح .. ماتساسرت سويرة مع وحدة إلا والشيطان مثلثهم ..
الكل : ههههههههههههه ..
سمر : ههه أجل ههه مثلثهم هههه ثالثهم ثالثهم على الأقل تنبلع ههههههه ..
روان بلامبالاة : عادي أشربي ماي وتنبلع..
سمر ابتسمت ومسكت ضحكتها ..
سارة رجعت عند خالها رائد وشبكت ذراعها بذراعه : رؤووديي ..
رائد حرك حواجبه : بلا مقدمات قولي ..
سارة تناظر اظافيرها : يعني ودي لو توافق .. يعني .. إممم دانة أنتي قولي لهم أحسن ..
دانة ماسكة عمها : طلاااال ..
طلال رفع حاجبه ويقلد عليها : نعــــم ..
دانة بسرعة : خلنا نسوق السيارة ..
رامي رفع حاجبه : تسوقون سياغة (سيارة)..
البنات كلهم : إيـــــــه ..
سمر هزت ذراع رامي : ونااسة تذكر يوم حنا ببريطانيا يوم سقت السيارة .. 
رامي ابتسم : هذاك قلتيها ببغيطانيا (ببريطانيا) مو السعودية ..
طلال : سوري بنات ما اقدر ..
البنات : لييييييه ؟؟ ..
رائد حرك حواجبه : في سبراااايز أحلى من سواقة السيارة ..
دانيا : شنو هي ؟؟ ..
طلال : هو قال سبرايز .. يعني مفاجأة ..
دانيا برطمت : أوكي ..

رن جوال ريان ..

ريان شاف المتصل فيصل فابتسم ابتسامة وسيعة .. وعلى طول ترك ذراع دانيا : سوري .. بروح شوي وبجي .. ( وابتعد عنهم لمن أختفى عن أنظارهم ) ..

سمر و روان : شسالفته ..

الشباب رفعوا أكتافهم بمعنى مايدرون ..

سارة : طيب متى هالسبرايز ..
رائد هز أكتافه : والله على حسب ..
دانيا انقزت وصرخت وهي تاشر بيدينها : نوووووووف ..
نوف لفت لها .. وجات لها وهي تأشر لها تسكت : شششش بسس ..
دانيا : شفيك ؟؟ ..
طلال ابتسم : العالم كله عرف أنها نــوف ..
دانيا تفشلت ..
نوف وصلت لهم  : السلام ..
الكل : وعليكم السلام ..
نوف بهمس : فضحتيني .. من بقى ماعرف إني نوف ؟؟ ..
رائد سمعهم : ههههههههههآآآآآي صدق طلال ..
ريان : وين جهاد ؟؟ ..
نوف : في الكبينة يصف الأغراض مع أبوي ..

دانة تركت عمها طلال : يلا بنات نروح الكبينة عشان بعد شوي الغدا ..
البنات : يلاه ..

&&&&&&&&&&&&&&&&&&&&&&

عند ريان ..

ريان مبتسم وهو يكلم جوال : هلااااااا وغلا فصوول هاه بشر ؟؟ ..
فيصل متشقق من الوناسة : اليوم مافيه فصوول فيه أبو الهنوف ..
ريان صرخ لدرجة أن الناس اللي حولينه لفوا لجهته  : أحلللللللللللللف ..
فيصل مستانس ومتفاعل مع أخوه : والللللللله .. وقسسسسم ماني مصدق اني صرت أبووو ... فللللللللله ..
ريان بعد الجوال عن أذنه وقام ينطط من الفرحه ويصارخ : أخييييييرا صرت عــــــــم صررررررت عــــــم .. وااااااااااااااااو  ونـــــ...........
إلا قاطعه مشعل وهو يمسكه من كتوفه : هههههه سلامات وش فيك ..
ريان انتبه على عمره : دقيقة ( ورد على فيصل ) .. أقول بو الهنوف ..
فيصل استانس أن أخوه فرحان معه ويقوله ابوالهنوف : هلااا ..
ريان : أنا بسكر ماني قادر من الفرحة ..
فيصل : هههه طيب بس لاتقول لأحد لأن أمي وابوي بعدين بيرجعونكم فاهم .. خلني أنا أبشرهم ..
ريان تنهد من الفرح : أووك بس بقول لمشعل لأنه صادني ..
فيصل ابتسم : أوك يلا سلام ..
ريان : يلا بايات ..
مشعل : شسالفة ؟؟ ..
ريان مسك يدين مشعل بحماس : بقولك بس لاتقول لأحد أوك ..
مشعل ابتسم على حماس ريان : طيب ..
ريان : مو أنا قلت للأهل أن فيصل و رُبى ماراح يجون عشانهم ودهم ياخذون راحتهم ويتمشون على كيفهم ..
مشعل : طيب ..
ريان ببتسامة من الأذن للأذن : لأن ربى ولدت وجابت الهنوووف ..
مشعل اتسعت ابتسامته : مبرووووووك .. ألــــف ألــف مبرووك .. 
ريان : وناااسة صرت عم صرت عم ( وقام يترقص وهو ماسك يدين مشعل ) .. أخيييرا صرت عم صرت عم ..
مشعل ابتسم من قلب : اهجد ياولد الناس يناظرونك ..
ريان يرقص ويلحن كلامه : مايهموني مايهموووني .. بيقولون لي عموو رياان عموو ريااان .. ووااااااااووو ... 

&&&&&&&&&&&&&&&&&&&&&

عند تركي وياسر ..

ياسر رفع نظارته الشمسية على شعره بطفش : اووووووف .. وش ذا .. ( وقام يصارخ جهة البحر ) .. يااا سممممك زط و ابلع الدودة اللي بالسنارة عشان اصيدك وفكنــــا .. أووووف ..
تركي رفع حاجبه ورفع نظارته الشمسية : لا باللـــه .. السمك الحين بيسمعون كلامك وبيـبــوسون رجولك يقولون تعال صدنا ..
ياسر سحب سنارته : أقول قم نشتري السمك أحسن لنا ..
تركي : ما أدري من قال من كم ساعة (ويقلد على ياسر) .. أنت شفيك كله تعتمد على فلوسك .. جرب تصيد بروحك .. امش أنا قايل من زماان بس انت ما طعت ..
ياسر مشى ومشى جنبه تركي : تووبة .. كلامك درر والله ..
تركي : توك تدري .. بعد مانقعتنا هنا .. 
ياسر يتلفت : من وين نشتري السمك هنا ؟؟ .. مافيه سوبر ماركت هنا حق السمك ؟؟ ..
تركي ضرب ياسر على راسه بالخفيف : تعبت وانا أعلم فيك .. كل هالبحر ولا بشايف .. راح نشتري من أحد الصيادين هنا .. فهمت ؟؟ ..
ياسر : أهــآآ .. يلا خل نشوف هذاك اللي يصيد هناك ..
تركي : يلا ..

&&&&&&&&&&&&&&&&&&&&&&&

عند فارس ويوسف ..


يوسف فاتح فمــه : قــــــل ق .. (يعني قسم) ..
فارس : بالنسبة للي شفته وفهمته من تصرفاتهم .. أقدر أقول و (يعني والله) ..
يوسف مصدوم ويحرك يده : يعني .. ما أدري شلون وش أقول .. (وكأنه تذكر شي) .. أما ساميووه هالخطير .. وأنت ساكت له كذا ..
فارس تهاوى على الرمل وحط يدينه ورا راسه وسكر عيونه : يعني تبغيني أكفخ الولد .. لأني أحس ان تصرفاته تميل لأختي سارة .. وإذا صار يميل لها .. عاادي .. وهو اصلا ماسوى شي .. بس لاحظت تصرفاته إذا طرينا سارة ..
يوسف : طيب .. وأنت ؟؟ ..
فارس عقد حواجبه : أنا ؟؟ ..
يوسف : من تحب ؟؟ ..
فارس ابتسم ابتسامة صغيرونة على جنب وفي عيونه نظرة حزن  : راح تعرف بعدين .. مو مستعد أنا الحين أفقد أحد ثاني بعد رنـا .. إنشالله أتمنى إذا ما انحجزت البنت أو انخطبت .. راح أخطبها .. بس كل شي بوقته حلو ..
يوسف سكت أحتراما له ..

&&&&&&&&&&&&&&&&&&&&&&&&


عند الكل بعد ماتغدوا .. على الساعة 3ونص العصر ..


دخلوا كل الشباب عند أمهاتهم .. والبنات جالسين .. فتغطوا ..

سارة : وش الطاري ؟؟ ...
الشباب لفوا عليها مستغربين ..
سارة حركت يدها : جاين هنا ؟؟ ..
يوسف انسدح على رجول أمه : كيفنا .. جاين نستسقي الحنان من أمهاتنا الحنونات ..
الكل : ههههههههههههههه ..
الشباب قاموا يتهامسون ..
سمر : وكأني أرى مصيبة قادمة ..
ملاك : صدقتي .. 
طلال : أحم .. اقول أختي ألماس (أم فيصل) ..
أم فيصل : سم ..
طلال : ودي اشوف توقعيك ..
أم فيصل : وش لك بالتوقيع ..
ريان طلع نوته مع قلم : صحيح يمه .. حتى أنا ودي أشوف توقيعك ..
ام فيصل اخذت النوته مع القلم : والله انكم فاضين .. بس يلا نجاريكم يالشباب ..
الكل ابتسم ..
أم فيصل : أقول طلالـ.... آآآآآآآآآآآآآآآآآآآآآهـــ ..
البنات انقزوا مرتاعين من صرخة أم فيصل اللي رمت القلم على الأرض .. 
الشباب : هههههههههههههههههههه ..
مسك حاطة يدها على قلبها: أحد يفهمنا ..
ام فيصل ترمي النوته والقلم على ريان وطلال .. وعلى محياها البسمة .. ومسوية نفسها معصبة : ماتستحون انت وياه .. اطلعوا برا ..
طلال : هههههههه .. أفااااا وأنا اخوك وتطرديني ههههههههههه .. 
ريان : ههههههههه وأنا ولدك هههه حبيب قلبك .. هههههههه .. بس والله يمــه لو تشوفين شكلك هههههه تحـــــــفه .. ههههههههههه ..
رائد يضحك : هههههههآآآآي .. ماعليه يا ام فيصل ههه القلم قلمي ههههههههه .. وطلال قال بيسويها فيك .. هههههههه..

تسحب تركي وياسر من عندهم  مدة دقيقتين ورجعوا مرة ثانية ..
بعد خمس دقايق الكل هدأ من الضحك ..

أسيل أخذت القلم من الأرض وتوها بتستخدمه .. إلا رمته بقوة بالأرض وهي تبكي راحت عند مشعل القريب منها : آآآآآآآآآآآ ..
الكل : هههههههههههههههههه ..
مشعل حضنها وقام ينفخ على صبعها : حبيبتي  .. عورها .. انت شيل هالقلم ..
رائد أخذ القلم الكهربائي اللي يلسع من مجرد الضغط عليه : ههههههه ماحد قال لها تتليقف ..
أسيل سكتت تأشر لمشعل على صبعها وبنبرة طفولية : القلم يعوور .. 
مشعل يهمز صبعها : خلاص الحين يطيب ..

بعد ربع ساعة الكل طلع من الكبينة وتوزعوا في أرجاء البحر ..

البنات جالسين قريب من البحر على شكل حلقة وداقينها سوالف ..

روان ماسكة راسها : أوووف أشم ريحة خايسة ..
سارة : ماتشمون أنتوا ؟؟ ..
البنات : إيه فيه ريحة ..
نوف : بنااات سمعوا سمعوا ..
سمر : كأنه صوت خيـل .. 
دانيا : شفيك تخربطين خيل بالبحر ..
دانة وقفت وقامت تتلفت : إلا صدقت سمر فيه صوت عدو خيل .. شووفوا هناك خيالة مع خيولهم ..
البنات كلهم قاموا مستانسين ويناظرون الخيل تقرب منهم ..
مسك : مو كأنه خالي رائد ..
رهف : إلااااا .. وهذاك عمي طلال ..
دانيا : إيييييييييييييه هذا هي السبرايز على قولت رائد ..
نوف : وناااااسة .. لونهم أسود ..
روان : مالي دخل من الحين بركب واحد ..

وصلوا رائد وطلال لعند البنات 

رائد لابس كاب لونه أسود : مراحب قيرلز ..
طلال : ها دانة سارة وش رايك .. مو أحسن من السيارة ..
دانة وسارة : يهبلووون ..
ملاك من قربوا بالخيل من عندهم بعدت شوي ..

جاو الشباب وتجمعوا حول الخيلين ..

مشاري يمسح على الخيل : حركات جايبين خيول ..
جهاد صفر : ماينقدر عليكم والله ..
سالم وسيف وعمار وعبدالله يناقزون : نبغى نركب .. نبغى نركب ..
رامي نفس الشي يمسح على الخيل : حقتكم ولا أجاغ (أجار) ؟؟ ..
طلال : لا أجرناهم قبل لانجي هنا .. وجابوهم وتونا مستلمينهم ..
رائد عكس الكاب لورا  ومسك اللجام وقام يعدو بالخيل ويرجع لهم : لزوم شي مميز بالرحلة .. 
سارة دخلت يدها بشنطتها : انتظر رائد بصوركـ..... يييييييييع .. إش ذا ؟؟ ..
ياسر وتركي ابتسموا ..
سارة تناظر داخل شنطتها وبغصة تتصنع البكى معقدة حواجبها من القهر : لااااااا شنطتي لاء هئ هئ .. من التيس اللي حط السمك في شنطتي هئ هئ ..
الكل ضحك على كلمتها : ههههههه ..
سارة تناظر ياسر وتركي : مافيه تيوس هنا غيركم ..
ياسر : ومو بس أنتي .. حتى بقية البنات ..
تركي يوضح ببتسامة استفزازية : كللل البنات وبدون استثناء ..
البنات صرخوا بصوت واحد : لاااااااااااء ..
سارة تطلع الكام حقتها وفيها ريحة سمك : لااااء الكام لاء إلا هي .. يالحمار بتخترب شنطتي هئ ..
سامي لف بسرعة : عسى مو اللي بالآلاف الغالية ..
سارة : لاء ..
سامي تنهد : إيه أشوا على بالي ..
الكل : ههههههههههه ..

وركب الكل على الخيل وسوو حركات وسباقات واستنانسوا ..

مشاري رجع بالخيل ومعاه مسك .. ونزلوا : شي .. عليكم حركات ..
رائد استلم اللجام من مشاري ..
طلال رجع بالخيل ومعاه روان : من باقي .. 
مشعل : هات الخيل أنا بركب مع أسيل ..
طلال أعطى مشعل اللجام وركب عليه وفي حضنه اسيل .. وعدا مشعل بالخيل بمهارة وشعره من السرعة صاير لورا .. وبعد عنهم مسافة والكل يناظرهم ..

دانة تدق في نوف : باقي نوف و ملاك ..
ملاك رفعت يدها : متنازلة عن دوري ..
نوف : مو لازم أركب ..
رائد أعطى اللجام لطلال .. ويناظر ملاك : غريبة .. أنتي ملاك .. ما أصدق ..
سيف فضحها : تخاف من الحيوانات ..
الكل : ههههههههههه ..
ملاك جات بتفصخ النعلة : أنت انجب لا بالنعال الحين ..
رائد : أفااااا .. بس أفااا .. أنتي تخافين من الخيل ..
طلال سحبها وحاول يركبها بس هي قامت تصارخ ..
طلال : هههههههه .. (وشالها بقوة وركبها وهي تتحرك تبغى تنزل) .. رائد امسك الخيل لايتحرك ..
ملاك شوي وتصيح بس تكابر: طليييييييييل اقولك نزلني ..
يوسف : اعصابك ترا الخيل ماراح ياكلك ..

طلال ركب وراها وقام يعدو بالخيل وخصلات شعره تتطاير مع الهوا وهي تصارخ .. 

طلال :هههههههههه طليييل اجل .. واااااااااا والله انه شي يالجبانة ..
ملاك طول المدة مغمضة عيونها ..

بعد فترة رجع طلال وهو ميت ضحك على ملاك .. ونزل ونزلها وهي على طول بعدت عنهم ورجعت الكبينة وهي ترجف من الخوف ..

تفرق الكل من الشباب والبنات ..

عند ملاك جالسة ورا الكباين .. بروحها ..
يوسف جا عندها : أفاا ملووك وأنا أقول أنتي شيخة البنات أشجعهم ..
ملاك منقهره : ليه ماتكلمت ومنعت عمك ..
يوسف ابتسم : عمي هو عمك .. أحسن عشان تتغلبين على خوفك ..
ملاك ساكته ..
يوسف : يلا عاد قومي عند البنات وسعي صدرك .. بكرا إذا تزوجتك وجبت لنا حيوان أربيه بالبيت وش بيصير ..
ملاك صار وجها أحمر من الفشيلة وقامت : سخييييييف ( ودخلت داخل) ..
يوسف : هههههههههههه ..

&&&&&&&&&&&&&&&&&&&

 نرجع للي بقو عند الخيل ..

بقى جنب الخيل طلال+جهاد+دانيا+نوف .. اما مشعل كان ماخذ الخيل الثانية ومعاه اسيل ولا رجع ..

دانيا  : صحيح جهاد وين أخوك الصغير ؟؟ .. اللي ضاع ذاك اليوم بمدينة الملاهي ببريطانيا ..
جهاد : تقصدين محمد ؟؟ ..
دانيا : إيه ..
جهاد : تركناه عند خالتي .. مايبغى يجي البحر ..
دانيا : مالت عليه أحد يعاف البحر ..
جهاد : بزر .. افتكينا منه ..
طلال انحنى بمزح : الأخت نوف .. تتفضل .. بلا دلع .. ولا بعد تبغين يصير لك مثل ملاك ..
نوف تهمس لدانيا : قولي له ما أبغى ..
دانيا بنذالة طنشتها ولا كأنها تسمع ..
قرب طلال وهو يمشي والخيل وراه ماسك اللجام : جهااد تعال ساعد أختك تركب ..
جهاد قرب من نوف : يلا نوف كلهم ركبوا إلا أنتي ..
نوف بتردد .. مع أن هي ودها تركب من زمان بس مستحية من الشباب : أوك ..

وركبت على الخيل بمساعدة أخوها جهاد ..

طلال قام يمشي وهو ماسك اللجام بيده اليمين قدام الخيل واليد الثانية ماسك يد دانيا اللي جنبه وجهاد يمشي من الجهة الثانية .. 

جهاد : نوف .. أنا بروح عند الشباب .. أوك ..
نوف توها بتعترض .. إلا دانيا قاطعتها : خلاص روح .. أنا بظل معاها مع عمي ..
جهاد ابتسم على شكل نوف وهي تتوعد فيه : اوك باي ..
طلال اللي انتبه لنوف ابتسم على جنب .. وقال بصوت عالي تسمعه نوف : إمم اقول دانيا ..
دانيا شابكة أصابعها بأصابع عمها : هلا ..
طلال : ماعندك صديقات ؟؟ ..
دانيا استغربت : إلا .. ليش ؟؟ ..
طلال غمز لها :  يعني عشان تخطبينهم لي .. بصراحة مليت من حياة العزوبية ..
دانيا فهمت عليه أنه يقصد نوف : إممم ابشر ادور لك .. ولا بس بس بس .. هذا وراك صديقتي .. 
نوف دوروها ماتلقونها من الحيا .. تكلمت من بين اسنانها : دانيــا ..
طلال : ههههههههه.. احرجتي البنت ..
دانيا : خل نرجع ..

&&&&&&&&&&&&&&&&&&&&&

عند البنات ..

كلهم شافوا في شناطهم سمك .. وصارت شناطهم ريحتهم خايسة ..

سمر انقهرت : بناااات ليه كذا مزحهم ثقيل .. أوووف ..
رهف وملاك جالسين يفكرون كيف ينتقمون ..
دانة انقزت : لقيييييييتها..
الكل لف عليها : وشو ..
دانة دورت بوحدة من الشناط حقين أم فارس .. وطلعت بالونات : نعبي بالونات أسيل بالماي ونرمي عليهم هالأثنين ..
البنات اعجبتهم الفكرة ..
سارة جابت مسدسات الماي حقين أسيل وسالم : الحمدلله أن أمي جابت العاب اسيل وسالم ..
البنات توسعت ابتسامتهم لأنهم جد انقهروا من ياسر وتركي ..

&&&&&&&&&&&&&&&&&&&&

نرجع عند طلال ودانيا ونوف ..

طلال وقف الخيل : دانيا ساعديها تنزل .. اخوها مو قريب ..
دانيا ساعدت نوف تنزل .. ونزلت ..
دانيا : يلا نروح عند البنات ..
نوف ماصدقت على الله : يلا..
 مشت دانيا و وراها نوف ..إلا طلال نادى : نوووف ممكن ..

دانيا سمعت عمها وتعمدت تمشي وتتركهم ..

نوف أحتارت تلف لطلال ولا تلحق دانيا .. بس بالأخير لفت لطلال : نعم ؟؟ ..
طلال ركب على الخيل ورمى عليها شي : أتمنى تقبلينها مني .. ( ولف بالخيل واختفى عن أنظارها ) ..

نوف ناظرت بالشي اللي رماه عليها .. شافت ميداليه بحرف الـ N بشكل حلو وسنبل .. فكرت شوي واستحت لمجرد التفكير ان طلال يحبها .. وعلى طول حطت الميدالية بشنطتها ومشت للكبينة .. وكل هاللي صار دانيا شافته من بعيد واضحكت على شكل صديقتها ..

&&&&&&&&&&&&&&&&&&&&&&

في الليل على الساعة تسع بعد ماتعشو واستانسوا  ..

جالسين الكل برا حولين طاولة .. 

سارة اللي لحد الحين محترة من ياسر : يلاه ..
البنات كلهم ماعدا نوف : يلااا ..
سارة قربت من ياسر ويدينها ورا ظهرها : ياااسر 
ياسر لف لها : نعم ؟؟ ..
سارة طلعت يدها من ورا ظهرها وماسكة بالونة فيها ماي ضربتها بقوة فوق راس ياسر .. لمن انفجرت وصار شعره كله ماي ..
ياسر مغمض عيونه وفاتح فمه : حقيييييييرة ..
روان رمت على تركي البالونه جهة ظهره وانفجرت وصاروا ملابسه ماي ..
ياسر وتركي عصبوا : هـــــــــي ..
أم مشاري : روان سارة ..
بو أحمد : خليهم .. يستاهل حاط سمك بشناط البنات ..
ياسر انقهر : يبـــــه ..
الكل : هههههههههه ..

ملاك ورهف وسمر بدو يستخدمون مسدسات الماي على ياسر وتركي ..
ودانة ودانيا ومسك يرمون البالونات .. وياسر وتركي يركضون والبنات وراهم والكل يضحك ..

مسك قربت من فارس : أخوي العزيز ..
فارس بتهديد وقف : هاااا مسسك اعقليـ.........آآآآآآآآآ هين أوريك .. 
مسك صفقت بعد مارمت البالونه على فارس : آخر حبة للي تحبه ..

فارس أخذ المسدس من دانيا وقام يركض ورا مسك يرش عليها .. وهي تحاول تحتمي بأي أحد ..

مشاري أخذ المسدس من دانة : أفااا .. فويرس اعقل ..
فارس لف عليه : نعم ..
مشاري رش على وجه فارس : كلام الشيوخ ماينعاد ..
وانقلبت الأية قام فارس يلحق مشاري ..
الكل : ههههههههههههه ..
بو مشاري : ما ادري متى بيعقلون هالعيال ..
بوفارس مبتسم : ولا راح يعقلون ..

بعدها راحوا الشباب كلهم لكبينتهم .. يبدلون ملابسهم ..

فارس تلفت : شباب وين مشعل ؟؟ ..
الكل قام يتلفت بعيونه بين الموجودين .. ولا لقوه ..
فارس وقف : والله أمي لتذبحني .. تظن أن أسيل طول المدة معاي .. وانا اقول لها مع مشعل .. ومشعل الحين مو موجود هنا .. وينه ؟؟ ..
رامي اتصل على جوال أخوه مشعل : هدي أعصابك هذا أتصل عليـ... هلا مشعل .. وينك فيه اختفيت من العصغ (العصر) .. تعشينا وخلصنا وانت مختفي .. طيب .. لاتتأخغ (لاتتأخر) .. باي ..
ريان : وينه فيه ؟؟ ..
رامي : دقايق وهو جاي ..

وبعد خمس دقايق شافوا طيف مشعل راكب على الخيل يقرب منهم بهدوء ..

نزل مشعل من الخيل وفي حضنه أسيل ومدها لفارس : ودها لأمك نامت من زمان ..
فارس أخذها وعلى طول راح يوديها عند أمه .. ورجع ..
سامي : وين رحت فيه .. طولت كثير ..
مشاري : اقلقتنا عليك ..
تركي : صحيح اختفيت فجأة وين رحت ؟؟ ..
مشعل مارد بس اكتفى ببتسامة ومد لجام الخيل : رائد خذ الخيل ..
أخذ رائد الخيل و وداها مكانها ..
يوسف ماسك الكام : مشعل سماااااايل ..
مشعل لف له وابتسم ..
يوسف : يلا شباب خلونا نستهبل ..
مشعل توسعت ابتسامته أكثر وعيونه شوي فيها النوم من التعب : رامي تعال ..

 وحط ذراعه على كتف رامي وقرب خده لخد رامي وهم مبتسمين بقوة لدرجة أن أسنانهم كلها تقريبا باينة .. 
يوسف صورهم : ههههههههه ولا دعاية سيقنل ..
الكل : ههههههههههه ..

وقام الكل يستهبل ويصورون ..

&&&&&&&&&&&&&

الساعة 11 الليل .. الكل جالس بالكباين يريحون .. 

سمر ماسكة كيس : مسك قومي معاي عند البحر ..
مسك وقفت : يلاه ..

في طريقهم جا مشاري معاهم .. 
وجلسوا كلهم قريب من البحر ..

سمر فتحت الكيس و رمت كل اللي فيه على الرمل ..
مشاري ابتسم : تسترجعين الطفولة ..
سمر ابتسمت وهي تلعب بأدوات الرمل وتسوي جبل : عادي ..

مسك جلست مع سمر يحفرون ويسون حركات بالرمل .. ومشاري يراقبهم ويسولف معاهم  ..

مسك : تعال مشاري سو معانا ..
مشاري قرب من عندهم : وش أسوي .. 
سمر تأشر له : سو حفرة هنا .. عشان نعبيها ماي بعدين ..
مشاري بدا يحفر معاهم و كل شوي كل واحد يقول نكته ويضحكون ..

فجأة جاو فارس ورائد وجلسوا جنبهم .. وبصوت واحد : وش تسووون ..
سمر ومسك ماردو عليهم منشغلين بالرمل ..
مشاري رد بعد ماخلص حفر : خلصت .. أبد قاعدين نلعب .. ونسولف ..

وعم الصمت والهدوء .. ماعدا صوت موج البحر اللي معطي الجو لحن كلاسكي ..

بعد فترة مشاري شبك يده بيد مسك : مسك قومي نتمشى شوي ..
مسك انفضت يدنها من الرمل : أوك .. سمر لاتكملين الحفرة حقتي برجع بعد شوي ..
سمر منشغلة بالرمل : أوك ..
مشاري ابتسم : هذا إذا رجعت ..

ومشوا ..

ظلت سمر بروحها بعد خمس دقايق رفعت نظرها .. انتبهت لرائد و فارس .. كانوا يناظرونها بنظرات .. بالنسبة لسمر كانت هالنظرات وحدة واستحت منهم .. لكن اللي ماتعرفه سمر أن واحد منهم يناظرها على أنها أخته .. والثاني على أنها اللي يحبها .. وكل واحد أنتبه للثاني ونزل نظره عنها ..

سمر بتردد وهي تحفر : أأ .. ممكن واحد منكم يعبي الدلو ماي حق أصبه بالحفرة ..
فارس أخذ الدلو .. وبما أنه البحر قريب منهم بسرعة رجع .. وحطه جنب سمر : مصدقة الحين أنك بتصبينه بالحفرة ..
سمر أخذت الدلو وصبت الماي كله بالحفرة .. وناظرت فارس باستغراب : إيه .. ليه ..؟؟ ..
رائد ابتسم وأشر للحفرة : طلي بالحفرة بعد دقيقة ..
سمر طلت بالحفرة وماأخذت نص دقيقة : يووووه .. الماي راح .. الرمل شربه .. 
فارس : مو لازم تملينها ماي .. بتتعبين كذا .. بدون فايدة ..
سمر برطمت وهي تناظر الحفرة ..

رائد أخذ كيسة جنبه وقرب شوي من الحفرة ودخلها داخل الحفرة وغطاها بشوي رمل : الحين تقدرين تصبين فيها ماي بدون مايروح ..
سمر قامت بتاخذ الدلو إلا فارس أخذ الدلو قبلها : عنك .. (وراح ملأ الدلو ماي ورجع) .. خذي ..

سمر صبت الماي بالحفرة .. واستانست أن الماي ظل ..

رائد مسك الكريك البلاستيكي : ممكن ..
سمر رفعت راسها بعدين نزلته .. وهي ترتب اللي سوته بالرمل : خذها بدون استئذان ..

رائد سوا جبل بالرمل وكتب عليه حرف R كبير .. وفارس سوا شكل جيتار بالرمل وكتب جنبه F ..

بعد ربع ساعة قامت سمر : أإ ..أ .. تبغون الأدوات ولا ؟؟ ..
رائد وفارس : لا خلاص ..
سمر جمعت أدوات الحفر : أوك .. يلا باي ..
اثنينهم ناظروها تعطيهم ظهرها : باي ..
رائد لف لفارس : نقوم ..
فارس : يلاه عشان بكرا نرجع ..

&&&&&&&&&&&&&&&&&&&&&

عند البنات في الغرفة ..

كلهم نامو .. عدا دانيا ونوف مبسطين يسولفون وياكلون جلكسيات وحلويات ..

دانيا تنبش بشنطة نوف .. وطلعت الميدالية مع جوال نوف : شهالحركات .. صار عندك معجبين .. ركبي الميدالية بالجوال ..
نوف عرفت ان دانيا تتبيله عليها وتدري أن الميداليه من عمها طلال .. سحبت الجوال والميدالية : بلا حركات بزارة .. ورجعي الميدالية لعمك ..
دانيا : أفاااااااااااااا تردين هدية من عمي طلول مسدح البنات .. أفااا .. ماتوقعتها منك .. وهو اللي قال (وتقلد على صوت عمها) .. أتمنى تقبلينها مني .. هاتي بس اركبها لك بالجوال إذا ماتعرفين .. (وسحبت الجوال وركبت الميداليه) .. وهـ بس فديت عموو ذوقه شي ..
نوف تراقب حركات دانيا بهدوء .. 

بعد عشر دقايق صار هدوء في غرفة البنات .. نامو كلهم ..

&&&&&&&&&&&&&&&&&&&&&

عند الشباب ..

كانو نفس الشي كلهم نايمين .. إلا مشعل و رامي .. جالسين يتكلمون بهدوء ..

مشعل لف على سامي اللي يتقلب بفراشه ويكح بالخفيف : أستخدم البخاخ ..
سامي أخذ البخاخ واستخدمه وعيونه مسكرة وبصوت كله نوم : تكلمني كني بزر ..
مشعل ابتسم : إيه ولاتنسى فرش أسنانك إذا مافرشتهم خخ ..
سامي مارد عليه لأنه نام ..

رامي بهدوء وهو يقلب جواله بين يدينه : تقدم لها مرة ثانية .. يمكن توافق ..
مشعل تنهد : شفيك انت وسامي .. تحنون فوق راسي على هالموضوع .. دانيا رفضتني وخلاص .. مو لازم أرجع أخطبها مرة ثانية وسكر السالفة ..
رامي سكت احتراما لأخوه : تصبح على خير  ..
مشعل رجع راسه لورا : وأنت من أهله ..

ونامو .. عدا طلال اللي كان معطيهم ظهره ويظنون أنه نايم .. بس هو كان صاحي .. لانه كان يفكر بنوف .. هل راح تقبل الميدالية منه .. سمع كلام رامي ومشعل .. واستغرب من رفض دانيا ..
لأنهم ماعرفوا رد دانيا لحد الحين .. وانقهر منها .. ليه ترفض ولد أخوه .. مافيه عيب والكمال لله .. بس قال في نفسه .. أكيد عندها سبب .. ونام بعد تعب ..

&&&&&&&&&&&&&&&&&&&&&&&


في اليوم الثاني في الصباح ..

رجع الكل لبيوتهم .. وعرفوا بخبر ولادة ربى مرت فيصل وهزؤ ريان لأنه خبى الخبر ولا علمهم ..  بس الفرحة طغت عليهم .. بقدوم فرد جديد .. وهي الهنوف ..

والبنات ماقصروا طاروا من الفرح عليها .. 

عند رُبى في بيت اهلها حق أيام نفاسها ..

البنات جالسين حولين ربى .. وداقينها سوالف .. وكان موجود فيصل جنبهم ..

دانيا مدت يدها : أشوفها بنت اخوي فصول ..
 فيصل : أحم .. تقصدين ابو الهنوف .. مافيه فيصل بعد اليوم ..
الكل : ههههههههههههه ..
دانيا : يالمجرم مو أنا قلت سمها دانيا ..
فيصل : تبغين بنتي تصير منحوسة طول عمرها .. 
الكل : ههههههه ..
دانة أخذت الهنوف من أختها بلطف .. وباستها : تهبببل مرة حمرة .. شكل لون بشرتها بيصير أبيض ..
سارة حركت شعرها الخفيف : أحس أنها بتطلع تشبه ربى أكثر .. 
فيصل ببتسامة : إذا كذا .. بتطلع قمر ..
البنات كلهم يسون نفسهم مستحين : أحم كح كح ..
فيصل وربى  :ههههههه ..
فيصل بنص عين : يقالكم الحين أنتوا يالمستحين ..
رهف : يمكن مو بشرتها بيضا .. مو الحين تحكمين على لون البشره بعد كم شهر يبان ..
روان وملاك يصورون الهنوف ..
فيصل : روينه مليك .. تعالوا صوريني مع أحم بنتي ..
ملاك : ياخوي ترا مو أنت أول واحد تجي له بنت .. 
فيصل ناظر بنته بحزن : ما أدري كيف مليك بتصير عمه لبنتي الجميلة ..
الكل : ههههههههه ..
روان : الله ما اقدر أنا على الأب الحنون ..
فيصل باس بنته وأعطاها ربى : أكييد ..
أسيل اللي في حضن أمها : ماما .. أبغى أثوف (أشوف) النونو ..
الكل : ههههههههههه ..
سمر : ماهو أنتي نونو بكبرك ..
رهف : يووه حسافه ماراح تحضرين زواج مسك ياربى ..
ربى ببتسامه : ماعليه صوري يامسك وأشوف صورك والفيديو ..
مسك ببتسامة : ماطلبتي شي ..

وظلوا عندهم شوي .. وطول المدة الحريم يعطون ربى نصايح .. أكلي حلبة زينة .. شربي أعشاب يقولون ترد العافية بسرعة ووو إلخ ..
بعدين مشوا .. عشان ربى ترتاح ..

مشاري بعد ماركبوا رهف و روان ومسك معاه بالسيارة : هاه شرايكم فيها ؟؟ ..
روان : أنت شفتها ..
مشاري : أكييد فيصل مابقى أحد ما وراه صورتها ..
مسك : من حقه أول بيبي له ..
رهف : مشاري .. تزوج بسرعة حتى أحنا نبغى بيبي ..
مشاري ابتسم : إنشالله ..
مسك غاصت بعباتها من الحيا ..


بعد كم يوم ..

 مسك مع البنات مرتبشين بالسوق .. يجهزون لها لأن زواجها بعد اسبوعين .. وبالموت لقت لها موديل حق تفصله حق عرسها .. والبنات نفس الشي ..
ومعصبين على مشاري لأنه فاجأهم بموعد العرس .. وهو مستانس ولا عليه ومروق ويقول .. أنا عادي عندي أبغيها باللي فيها بس أنتوا مكبرين الموضوع .. والشباب مانعينه انه يشوفها قبل العرس ..


&&&&&&&&&&&&&&&&&&

في يوم السبت ..
قبل وقت صلاة الظهر بـ نص ساعة ..

عند بيت بويوسف ..

كان يوسف وتركي جالسين بالصالة يناظرون التلفزيون .. وأم يوسف بغرفتها ..

دخل بويوسف البيت وشافهم  : قوموا بدلوا ملابسكم .. عشان تصلون بالمسجد بدل البيت .. كنكم بنات ..

قاموا اثنينهم وبدلوا ملابسهم ..
طلع تركي من غرفته لابس ثوب بدون شماغ وجلس بالصالة يناظر التلفزيون بصمت ..
أما يوسف طلع من غرفته وهو لابس جينز وتي شيرت ..

بويوسف شافه : من صدقك بتروح المسجد بهاللبس ..
يوسف ناظر ملابسه : إيه لأني بعد المسجد بروح المجمع اتمشى مع الشباب ..
تركي كتم ضحكته ..
بويوسف باستهزاء : صحيح .. أقول أنقلع وبدل الثياب والبس ثوب .. بسرعة..
يوسف دق تحية العساكر : على أمرك ..

بعد خمس دقايق طلع يوسف من غرفته لابس ثوب بدون شماغ .. ومسوي بشعره سبايكي ..

بويوسف شافه ومسكه من رقبته ولصقه بالجدار وطلع مشط صغير من جيب ثوبه وقام يمشط شعر يوسف : حركات الصياعة اتركها عنك ..
يوسف ابتسم على جنب : أووه بو يوسف يعرف يمشط ..
بويوسف بعد ماعدل شعر يوسف من السباكي .. سطر يوسف : عدل كلامك .. وهالمرة من أقولك شي تسويه عدل .. يلا مشينا ..
يوسف حك خده وهو يناظر ابوه وماسك ابتسامته لا يكفخه ابوه : طيب أعصابك .. مايسوى والله ..

&&&&&&&&&&&&&&&&&&

عند بيت بو احمد ..

كان ياسر جالس بالصاله منقهر بعد ما ضربه أبوه لأنه صلى صلاة الظهر متأخر لانه كان جالس على الكمبيوتر .. وابو أحمد كل شي عنده ولا الصلاة .. ياسر كانت دموعه متعلقه بعيونه بس يكابر ..

دانيا ودانة كانوا جالسين بالصالة ..

دانيا مروقه : يسييِّر بتصيح بتصيح ..
دانة : صيح وفك عمرك ليه تكابر ..
ياسر كان جالس على الكنب وعيونه صايرة حمره .. ودموعه متعلقة برمشه وماسكهم .. مايبغى يبكي .. وملتفت يناظر التلفزيون ..ويهز رجله من القهر : مابصيح ..
دانة شافت دمعة ياسر نزلت : شوف نزلت دمعة شوف ..
ياسر لف لها وقام يمسح تحت عينه .. وبهدوء : وينها .. مافيه شي .. (ورجع يناظر التلفزيون وهو على نفس قهره)..
دانيا : تستاهل هذا اللي يأخر الصلاة عن وقتـ......
ياسر لف عليها بقوة لدرجة أن دمعته اللي بعينه طارت بالهوا .. وصرخ فيها وهو واقف : سكــتــــــــي .. ( ومر جنبها وهو ماسك نفسه .. ويوم قرب من غرفته حط يده ييمسح دموعه اللي قامت تنزل أوتوماتيكيا .. ودخل غرفته وقفل الباب ) ..
دانة : دانيا لاتحطين عقلك بعقله .. 
دانيا : خليه هالمغرور .. يستاهل .. عشان مايتمادى أكثر ..
دانة : إلا تعالي .. أحمد بيرجع قبل عرس مسك ولا ؟؟ ..
دانيا : والله ما أدري .. بس أتمنى يجون ..


&&&&&&&&&&&&&&&&

مرت الأيام بسرعة ..

قبل العرس بيوم .. يوم الأثنين ..

عند بيت بومشاري ..

مشاري بيطير من الفرحة .. جالس بغرفته ويحسب الساعات والدقايق على نار لمن يجي بكرة .. و روان ورهف نامو عشان يصحصحون حق بكرة عدل .. 

وطبعا امه وأبوه استلموه نصايح قبل الزواج .. وهو سرحان يفكر شنو بيكون شعوره بكرة ..

رهف وهي نايمة رن جوالها بنغمة مسج .. وبما أن نومها خفيف انتبهت .. فتحت المسج .. ومكتوب فيه ..

"" روح حلوة ،، وإحساس نادر .. شخص صعب مثلة تلاقي ..
في قلبه وفـآ ،، محبـّه ،، وَ طيبـة !
و
ألف ترليون مبروك لأخوك الدوب وعقبالك ""

رهف قرت المسج واغلقت الجوال بلا مبالاة وفي نفسها "" صدق أن مليكوه ماعندها سالفة "" .. ونامت ..

&&&&&&&&&&&&&&&&&&&&&

أما عند بيت بوفيصل ..

كان ريان منسدح بغرفته .. ويفكر بكلام ملاك .. يوم قالت له أن رهف تحبه .. فكر يبادلها الشعور .. هو من قبل يحس بالإعجاب فيها فقط لاغير .. فرسل لها مسج .. بس ماردت عليه .. ونام ..

&&&&&&&&&&&&&&&&&&&&&

في بيت بوجهاد ..

نوف في سريرها تفكر "" معقولة يحبني أنا ؟؟ .. ومتى شافني أو عرفني فيها عشان يخطبني أنا .. شكله يمزح .. ولا ليه ؟؟ ليه عطاني ميدالية .. والله أن عمهم غريب .. يارب اكتب لي الخير "" ..

&&&&&&&&&&&&&&&&&&&&&

عند بيت بوفارس .. في الليل الساعة 9 الليل .. 

مسك مرة متوترة وجالسة بالصالة على أعصابها .. ورائد وطلال وسارة وفارس جالسين معاها ..

رائد ببتسامة : والله وكبرتي يامسك وبتعرسين قبلي ..
طلال : صدقت .. ماني مصدق والله أنها بتفارقنها ..
سارة : إيه بعيدن بيفضى البيت بدونها .. مين أتهاوش معاه ..
مسك شوي وتصيح : سكتوا ولا بكنسل العرس وكل شي .. 
الكل : ههههههههههههه ..
فارس جلس جنب اخته : حبيتي أختي أنتي ماعليك منهم .. وأنتوا سكتوا هي متوترة لاتزيدونها ..
مسك حضنت فارس اخوها وقعدت تصيح من التوتر .. وفارس بدوره مسح على ظهرها يهديها ..

 سارة قربت من عند مسك وحضنها وعيونها دمعت : يالدووبة .. سكتي ولا بتصيحيني ..
رائد وطلال ناظروا بعض وابتسموا ..

فارس : مسك قومي نامي الحين .. وراك جلسة من الصبح .. 
مسك قامت بهدوء مع اختها سارة لفوق يجلسون مع بعض ..

بقى بالصالة رائد وطلال وفارس ..

فارس رجع راسه لورا : ما اصدق أن اختي بتطلع من البيت ..
رائد : شعور يضيق الخلق وجربته .. يوم أختي ام فارس تزوجت ..
فارس بغصة : أحس انها مرة صغيرة .. شكلي بكلم مشاري يأجل شوي .. 
طلال ضحك : هههههه .. أجلس لاتخرب عليهم .. يالأخ الحنون انت ..
فارس قام متضايق انه بيفارق اخته وماعاد تكون معاهم بالبيت : بنام .. (وراح غرفته) ...

طلال ناظر رائد وهو مسيح نفسه على الكنب : رائد ..
رائد لف عليه ..
طلال : حتى أحنا .. أنا افكر اتزوج ..
رائد ابتسم : شكلك غرت من مشاري .. 
طلال بادله الإبتسامة : يمكن .. 
رائد قام : قوم بس نتمشى بالسيارة ..
طلال قام : جبتها بوقتها .. 

&&&&&&&&&&&&&&&&&

في بيت بو مشعل على الساعة 12 بالليل ..


الكل نايم .. 

دخل حديقة بيتهم ويحس بهم في قلبه .. توجه للمغاسل الخارجية وفتح صنبور المغسلة .. وانحنى .. خلى الماي يجري على شعره و وجهه .. واختلطت دموعه بالماي .. لمن صار راسه كأنه سابح .. ويكلم نفسه بهمس : يبــه وينك .. وينك ؟ خليتيني بهمي على هالدنيا وحيد .. وينك .. ابغاك تساعدني .. توجه فتح باب الصالة بهدوء ودخل وهو تعبان وحاله متبهذل ..
 
أم مشعل شافت ولدها وقامت وهي خايفة عليه : يمـه وين رحت فيه .. تأخرت كثير ..
....... ناظر أمه مبتسم وعيونه تنطق ألم وحزن .. ماتوقع أنها جالسة لهالحزة .. وتنتظره .. طاحت دمعه ضعيفة من عينه .. وخصلات من شعره تنقط قطرات ماي جهة جبهته .. ورقبته .. وبهمس : كـح أنا تعباااان كح كــح وتعبااان كثير يــمه ..

نهــــــآآية البارت الســـ والثـلـــــــــــــآثين ــآدس .. ^^

أرائكم وتوقعاتكم تهمني ..^^


&&&&&&&&&&&&&&&&&&&&


~| البــآرت السـ والثلـآثـين ـآبع |~


أم مشعل شافت ولدها وقامت وهي خايفة عليه : يمـه وين رحت فيه .. تأخرت كثير ..
....... ناظر أمه مبتسم وعيونه تنطق ألم وحزن .. ماتوقع أنها جالسة لهالحزة .. وتنتظره .. طاحت دمعه ضعيفة من عينه .. وخصلات من شعره تنقط قطرات ماي جهة جبهته .. ورقبته .. وبهمس : كـح أنا تعباااان كح كــح وتعبااان كثير يــمه ..

أم مشعل قربت منه ومسحت على شعره المبلول وتبعد كم خصلة عن وجهه .. وعيونه تناظر الأرض بحزن وماسك دموعه بمحاجرها .. وجسمه يرجف شوي من البرد الي يحس فيه بعد ماغسل شعره بالماي ..
أم مشعل بحنية فتحت ذراعينها  : مشعـل .. تعال يمه تعال ..

مشعل وكأنه طفل أعطوه عبء يتحمله أكبر من طاقته .. وينتظر منها هالشي من مدة .. حضنها بدون تردد ومغض عيونه يحاول مايبكي .. ويشاهق بصمت .. مايبغى يزيد على أمه ..

أم مشعل تطبطب وتمسح على ظهره وفي نفسها "" والله ماتستاهل ياوليدي اللي يصير فيك .. والله ماتستاهل .. متحمل مسؤلية فوق طاقتك .. "" ..

مشعل هدئ بعد فترة وبهمس تسمعه أمه بعد ماقرر قراره .. وتعب من التفكير : يمـه .. خطبي دانيآ مرة ثانية .. (وسكت شوي وكمل ) .. لــي ..

وخفف من احتضانه لها .. لمن تركها .. وصعد الدرج على غرفته بهدوء شديد .. بدون حتى مايلتف لأمه ..

أم مشعل شافته .. وسمعت كلامه .. تنهدت بهدوء وهي معزمة تخطب دانيا بكرة في زواج مسك .. 

&&&&&&&&&&&&&&&&&&&&

فوق عند مشعل في غرفته ..

جالس فوق سريره متربع .. ومدخل اطرف اصابعه بين خصلات شعره .. ويفكر باللي قاله لأمه .. هل هو تسرع ولا ؟؟ .. لا بس هو تعب من التفكير .. حتى يوم اختفى بالبحر ومعاه أسيل كان يفكر باتخاذ قرار نهائي .. وهذا قراره وقاله لأمه ..

&&&&&&&&&&&&&&&&&&&

عند بيت بوأحمد ..

وبالخصوص في غرفة دانة ودانيا ..

دانيا جالسة على سريرها وتقرا رواية .. أما دانة منسدحة على سريرها ومتلحفة وتناظر السقف ..

دانة : دانيا ..
دانيا مندمجة : هااه ..
دانة تناظر السقف بتفكير : ليه رفضتي مشعل ؟؟ ..
دانيا انتبهت لكلام أختها : هااه ..!!!..
دانة لف وجهها لأختها : من قال هاااه سمع ..
دانيا ناظرت الرواية بارتباك وتحاول تقرا بس مو مركزة : وليه تسألين ..
دانة : أنا أسألك جد ترا ..
دانيا بملل رمت الرواية بالأرض جنب سريرها وطفت النور وانسدحت : لأسباب خاصة فيني .. أوك .. ولوسمحتي دنوو لاتفتحين هالسالفة مرة ثانية ترا مليت منك ومن أسألتك عنها .. تصبحين على خير ..
دانة احترمت اختها : وانتي من أهله ..

&&&&&&&&&&&&&&&&&&

مر كل شي  والوقت بسرعة البرق بشكل ماتصورته ..
اليوم .. اليييوم اللي يسمونه 

ليله العمر 

و

الفرح ..

اليوم زواجها مع مشاري ..

رمشت بعيونها كذا مرة تستوعب وين هي فيه ..
كان جالسة بالغرفة المخصصة للعروس بالقاعة .. وترتجف من الإرتباك ومساكة بيدينها باقة الورد الجوري الأحمر المنسق بطريقة جذابة .. وفستانها اللي يدل على ذوق رفيع .. كان ماسك عند الصدر .. على شكل فتحة التفاحة وتحته من داخل قماش فضي يلمع .. وضيق لمن الخصر .. ومن عند الخصر يتوسع .. وفي مناطق متفرقه ممسوك بزمة دائرية بكرستالات .. وذيل طوله متر .. وطرحتها الشيفون اللي تلمع مثبته من ورا في شعرها بدبوس كرستالي اللي مسوينه لها كيرلي ورافعينه لورا بطريقة حلوة ..  الفستان كان مرة روعة وسنبل .. ومكياجها كان بين الفوشي والأسود .. وروج وردي .. وطبعا مع الإكسسوارات صايرة مسك مرة تطير العقل ..

7
7
.. صورة للفستان ..
 

مسك بارتباك : أأ .. سارة صغري على التكيف ..

سارة اللي كانت لابسة فستان لفوق الركبة بشوي .. بقماش شيفون فيه لماع لونه اسود .. يبتدي طبقات من تحت الصدر .. وهو علاق على الكتوف وعلى جهة السير الأيسر فيه وردة بيضا مع رمادي .. كان فستانها سنبل مررررة .. حتى البنات استغربوا أنها راح تلبسه في عرس أختها.. وعصبوا عليها .. بس هي عاندت وقالت عاجبني وكيفي .. وطلعت فيه خطيرة .. وتاركة شعرها على كتوفها ومسويه فيه رولات كبار (يعني يشبه الكيرلي بس طريقة اللف كبيرة) .. ومكياجها رمادي فيه لمعة .. وهالشي خلا عيونها العسيلة الفاتحة تبان بقوة .. مع روج وردي .. وطبعا مع الإكسسوارات .. صايرة تهبببل وكيوووت بالمرة ..

7
7
.. صورة للفستان وشوفوا أطراف الشعر للي مافهم على شكل الشعر ^^ ..
 

سارة ابتسمت وجلست جنب اختها وشبكت ذراعها فيها : عشان نصير في أفريقيا من الحر .. بس ارتجاف .. والله ما اصدق يامسك أنك بتتركيني .. 
مسك تداري عبرتها لاتنزل : سارة واللي يعافيك اللي فيني مكفيني ..
سارة تركتها وبمزح : بس بس لاتصيحين بعد نص ساعة بيدخل مشاري ..
مسك فتحت عيونها اللي انرسمت بالكحل وصايرة خوقاقية : حلللفي .. كم الساعة .. بدري تو الناس ..
سارة : أعصابك شوي شوي .. ريلاكس ريلاكس .. مو تو الناس الحين الساعة 10 الليل .. 
مسك تناظر جدار المرايا اللي قبالها : كيف شكلي .. أحس ما ادري فيه شي ناقص ..
دانة اللي جالسة جنب مسك وترتب لها فستانها وطرحتها : قمر والله تهبلين .. ماشالله عليك .. مافيه شي ناقص إلا مشاري .. (وغمزت لها) ..

دانة كانت لابسة فستان طويل لونه رصاصي .. من عند الصدر على شكل التفاحة محدد بكرستالات وعلاق على الرقبة .. ويتخصر على الجسم لمن الخصر .. و ملموم من عند الجهة اليسرى بكرستالة .. وشعرها مسويته كيرلي .. ومع الإكسسوارات .. ومكياجها الدخاني بدرجاته .. مع الكحل الخليجي .. صايرة جنااان ..

7
7
.. صورة للفستان ..
 

مسك تركت باقة الورد على فخذها وحطت يدينها على وجها بلطف وبخجل : لاتحرجوني اكثر .. أنا بروحي متوترة ..
سارة ودانة : هههههههههههههههه ..

&&&&&&&&&&&&&&&

عند بقية البنات في القاعة ..

البنات داقينها رقص .. وقالبين المسرح فوق تحت من زود الرقص وكل وحدة تقول الزين عندي ..

وقفوا رقص بعد ماوقفت الأغنية ..

سمر تاخذ نفس : بنات خلونا ناخذ بريك ..  ربع ساعة على الاقل .. 

سمر كانت لابسة فستان طويل سنبل .. لونه ذهبي وفوقه شيفون أبيض منقط بذهبي .. ماسك عند الصدر .. ومن تحت الصدر قطعه ملفوفة لمن فوق البطن لونها ذهبي وبعدها ينساب الفستان على جسمها بنعومة .. مسوية شعرها الكستانئي الغامق ستريت لمن خصرها .. وتاركته على كتوفها بحرية .. ومكياجها الهادئ بين الذهبي والرصاصي الخافت .. والروج الوردي على شفايفها الصغيرة المملوءة .. والإكسسوارات .. طالعة مرة خطيرة ..

7
7
.. صورة للفستان ..
 

ملاك خلعت كعبها العالي (وأنتوا بكرامه) : صدقتي .. رجلي احسها بدت تألمني ..

ملاك كانت لابسة فستان طويل لونه بشري .. ماسك عن الصدر .. وملفلف على جسمها لمن الخصر .. وملموم عند الجهة اليسرى من خصرها بعدين تبتدي زمات وكشكشات للفستان بشكل عشوائي .. وشعرها مسويته كيرلي وحاطة مشبك كرستالي من على جنب شعرها .. ومكياجها يبتدي ببني غامق ويتدرج للفاتح مع لمعة بالذهبي .. والإكسسوارات .. صايرة حلوة وتجذب ..

7
7 
.. صورة للفستان ..
 

روان : مليك خبلة .. تخلعين كعبك قدام خلق الله ..

روان كانت لابسة فستان أحمر قصير لمن فوق الركبة بشوي .. كان فستانها مرررة مرررة سنبل نفس سارة .. هي وسارة متفقين على السنبل وطالع أشكالهم شي .. كان فستانها ماسك من عند الصدر .. وتحته زمة .. وينساب بنعومة .. ومن جهة كتفها الأيمن .. ومن نفس القماش مركب كـ سير معلق على كتفها مزموم .. شعرها مجعدته كيرلي ومسوية لها غرة (قذلة) ستريت .. ومكياجها الأسود مع الوردي .. وروجها الأحمر الصارخ .. وإكسسواراتها .. صاير شكلها سنبل وجرئ وكيوووووت بالمرة في نفس الوقت  ..

7
7
.. صورة للفستان ..
  

ملاك بلا مبالاة : عادي ..
رهف ببتسامة من قلب : بنات ما اصدق أن مشاريوه الدب اليوم زواجه ولا مين بياخذ .. مسوك .. وناااسة ..

رهف كانت لابسة فستان فوشي طويل .. علاق على الكتوف .. ومن عند الصدر مفتوح بشكل سبعة .. ومن ورا صاير علامة إكس بشرايط ذهبية .. ومن تحت الصدر ملفوف بقطعة قماش ذهبية لمن فوق البطن .. وبعدها ينساب بنعومة .. ومن على جنب مفتوح لمن نص الفخذ .. ومجعدة شعرها بالخفيف .. وتاركته على كتوفها براحة .. ومكياجها الفوشي الهادئ مع الفضي اللامع ..وروجها الوردي مع القلوس .. وإكسسواراتها ..  صايرة حلوة وملفته للأنظار بلون فستانها ..

7
7
.. صورة للفستان ..
 

ملاك : مو بس وناسة إلا أنواااع الفلايل .. عقبال ريانوه يارب ..
رهف مسكت ملاك : تعالي أنتي يالسخيفة .. ليه ترسلين مسج في آخر الليل .. وقسم أنك فاضية ..
ملاك عقدت حواجبها : أي مسج ..
رهف : اللي تباركين لي زواج مشاري ..
ملاك مازالت معقده حواجبها .. فجأة ابتسمت وتوسعت ابتسامتها اكثر : إيييييييييييه .. والله مو أنا .. يمكن ريانووه .. إلا أكييد ريانوه ..
دانيا : شسالفة ؟؟ .. اعترفي .. ياما تحت السواهي دواهي .. 

دانيا كانت لابسة فستان ابيض لمن الركبة .. يشبه فستان رهف من فوق عند الصدر .. علاق على الكتوف .. ومن عند الصدر مفتوح بشكل سبعة .. ومن ورا صاير علامة إكس بشرايط فضية .. ومن تحت الصدر ملفوف بقطعة من نفس الفماش الأبيض وعليه قطع صغيرة تلمع مرايا  لمن فوق البطن .. وبعدها ينساب بنعومة .. وحاطة لها مكياج وردي مع دخاني .. ومرولة شعرها (يعني كيرلي بس لفات كبار) .. وتاركته على كتوفها بحرية .. ومع الإكسسوارات .. طالعة شي خطييير ..

7
7
.. صورة للفستان ..
 

ملاك دقت رهف : هااه أعترفي شنو رسل لك .. شنو ؟؟ ..
رهف استحت من البنات اللي يتنظرونها ترد : انقلعي أنتي وأخوك .. 
روان : ماعليكم منها مسوية مستحية خخ ..
ملاك راحت ورا رهف : تعالي جد شنو كتب لك ..
رهف تخصرت : وبأي حق تقولين له اني أحبه .. وأصلا ليه أنتي واثقة اني أحبه ..
ملاك بنص عين : مفضوحة يابنت عمي مفضوحة .. 
رهف سكتت ..
ملاك : جد شنو كتب ..
رهف ميلت فكها : اسأليه ويقولك ..
ملاك : أووف ياملغك إذا ثقلتي دمك .. اعترفي ..
رهف : بس بس .. بارك لي زواج مشاري بس .. ارتحتي ..
ملاك بنص عين : بسس ؟؟ ..
رهف : إيه بس ..

من جهة ثانية عند الحريم ..

الحرمة : الف مبرووك يا ام مشاري .. منه المال ومنها العيال يا أم فارس ..
أم فارس وأم مشاري : يبارك بعمرك .. عقبال عيالك ..
الحرمة تناظر وحدة من البنات : من هو هذي اللي ماسكة الكعب بيدينها ..
أم فيصل افتشلت : هذي بنتي ملاك ..
الحرمة : ماشالله عليها .. اسم عى مسمى .. تهبل .. والله يا أم فيصل ودنا نناسبكم ببنتكم ملاك ..
أم فيصل ابتسمت : لنا الشرف أحنا .. بس نشوف أبوها و رايها ..
الحرمة طول العرس تراقب ملاك .. وتصرفاتها .. وتدعي أنها تكون من نصيب ولدها..

&&&&&&&&&&&&&&&&&&&

عند الرجاجيل ..

بومشاري اللي واقف جنب ولده يسلم على الرجاجيل : تصدق يامشاري هذا أسعد يوم بحياتي ..
مشاري ابتسم على كلمة ابوه : أسعد من يوم أخذت أمي المزيونه ؟؟ ..
بومشاري فرحان : وأكثر ..
مشاري ابتسم على جنب ورفع حاجبه بنذاله : واللي يعلم أمي ..
بومشاري : أفاا بس أفاا يامشاري وأنا أبوك .. أنت ماحد يمزح معاك ..
مشاري : ههههههههههههههه ..
جا طلال : هاااه المعرس شفيه يضحك ..
مشاري على ابتسامته : هههه توك قلتها معرس أكيد بضحك ..
طلال ناظر ساعته : على فكرة يلا قم معاي نروح عند مسك لأنك بتنزف أنت وياها بنفس الوقت ..
مشاري اللي كان لابس ذاك الثوب الأبيض الناصع .. وناسف شماغه بطريقه حلوة .. وحالق .. ومضبط شعره .. وعلى ذراعه البشت .. وقف : لازم البسه ؟؟..
طلال : لاحوول .. بنعيد سالفتك مثل احمدوه .. أيه لبسه بس مو الحين بالزفه زين ..
مشاري ابتسم : زين  ..
فارس جا جنبه : معاكم ..
طلال ابتسم : راز الفيس مثل التيس ..
فارس : وإذا خاطبك الجاهلون فقلهم سلاما .. مشاري يلاه ..
طلال : شف ابن اللذين .. يلاه مشينا .. ما الومك مسك بتروح عند مشاري ..
مشاري خزه : شتقصد ..
طلال توهق : ما أقصد شي ..
فارس ومشاري : ههههههههه ..
مشاري : ههه حسبت بعد .. يلاه ..
يوسف جا لهم : ستوووب ..
الثلاثي لفوا عليه : نعم ؟؟ ..
يوسف حك شعره من تحت الشماغ : مايصير أجي معاكم ؟؟ ..
مشاري بهدوء يخوف : عيد ماسمعت ..
يوسف بلعانة : مايصير أجي معاكم ..
مشاري سوا نفسه بيضربه : انثبر هنا ..
سامي : ههههه ما اوصيك يامشاري .. استانس ماعليك من أحد ..
مشاري : تسلم يالحبيب .. هذا الناس ..
رائد : أنا بجي معاكم ..
مشاري : لا حول هي حملة ولا مسيرة .. لا بعد تعالوا كلكم ..
الشباب بمزح : يلاه ..
مشاري : ماصدقتوا على الله انثبروا ..
رائد : بنت أختي ..
مشاري أشر قدامه : أفا عليك بنت اختك .. توني أدري .. قدامي أدخل قبلي بعد ..
رائد غمز له : ولو ..
ريان : ألف مبروك ميشو ..
مشاري ابتسم :عقبالك ..
مشعل سلم عليه ببتسامه جذابه : جرب الزواج وقل لنا شنو شعورك .. تنصحنا ولا لأ ..
رامي دقه بذراعه : لا بعد .. عزالله ماحد بيتزوج ..
الكل : هههههههه ..
ياسر : غريبة وين فصول .. أقصد بوالهنوف ..
تركي : وأخوك أحمد ماجا من شهر العسل طولوا كأنهم ..
ريان : فيصل جا سلم قبل ساعة وراح عند ربى .. تعلم يامشاري الحب من أخوي ..
مشاري بنص عينه : قصدك أهو اللي يجي عندي أعطيه كورس ..
الكل : ههههههههههه ..
ياسر : أحمد على أنه مفروض يجي اليوم أو بكرة .. بس ما ادري شسالفته ..
سامي يأشر على مشاري : مطول هنا ولا ماتبغى تروح .. أنا أروح بدالك ..
مشاري مشى : لا أبد مشينا ..

طلال ورائد وفارس وطبعا المعرس مشاري وأبوفارس استئذنوا من الرجاجيل ..و طلعوا من قاعة الرجاجيل متوجهين لقاعة الحريم يدخلون عند مسك ..

 
&&&&&&&&&&&&&&&&&&&&&&&&&&&&&

من جهة ثانية عند قاعة الحريم ..


كانت واقفة قبال أم مشعل ومنحرجة ومتفتشلة منها .. 

أم مشعل بهدوء : أنا يادانيا ما ابغى اضغط عليك واخطبك من اهلك مرة ثانية .. قلت هالمرة باخذ رايك قبل وإن صار فيه نصيب خطبتك رسمي مرة ثانية من اهلك .. وترا مشعل شاريك ويبغيك .. وطالبك بالأسم ..
دانيا بحيا : إنشالله .. عن أذنك .. ( ومشت ) ..
أم مشعل ابتسمت : الله يكتب فيه الخير ..

&&&&&&&&&&&&&&&&&&&&&&&

عند مسك بغرفة العروس .. 

بعد ما طلعت سارة ودانه من عندها ودخلت ام فارس .. عشان بيدخلون طلال ورائد وفارس ومشاري وابوها بوفارس عندها يسلمون عليها ..

أم فارس فتحت باب الغرفة الثاني عشان الرجاجيل مايمرون على قاعة الحريم .. ولابسة عبايتها عشان طلال بيدخل معاهم  : حياكم كلللللللللللللللوووووووووش ..

طلال : أحم أحم تسلمين يا ام فارس تزغرطين بعرسي إنشالله ..
أم فارس : أنت أشر وأحنا نفصل ..
رائد يأشر لمشاري اللي وراه  :أنت خلك اخر واحد تسلم ..
بوفارس قرب من بنته وعينه دمعت من الفرحة وسلم على بنته على راسها : والله كبرتي يامسك .. وتزوجتي .. 
مسك ما استحملت وحضنت ابوها وبصوتها الصيحة : خلاص يبه بكنسل كل شي ..
الكل ضحك ومشاري ابتسم على كلمتها : هههههههههههههه ..
بوفارس ابتسم وبعد بنته بحنان : ههه .. أنا مستعد .. بس مشاري بعدين من يواسيه ..
 الكل : ههههههههههه ..
طلال قرب منها وسلم عليها : أشوف مكياجك عسا مالعبو فيك مثل اللي بالتلفزيون .. يحطون علبة الألوان كلها .. لالا قمر .. أم فارس ..
أم فارس : آمر ..
طلال يأشر : أبغى وحدة مثل مسك ..
أم فارس ببتسامة : عاد هذي صعبة مسك مامنها ثنتين ..
رائد سلم على مسك : ياحبيبة قلب خالك .. مشاري إن زعلك ولا سوا شي من هنا ولا هناك .. دقي علي وأوريك فيه .. أللللللف مبروووك .. مع أني زعلان ..
مسك بخجل : ليه ..
رائد قرص خشمها بالخفيف : تتزوجين قبلي يالخاينة .. 
مسك ابتسمت بحيا ..
فارس قرب من اخته و وقف قبالها .. مد يده يصافحها : الف مبروك ..
مسك مسكت باقت الورد باليد اليسرى وصافحت أخوها بخجل :الله يبارك فيك ..
فارس شدها ناحته وحضتها وخانقته العبرة : والله بشتاق لك يالدوبة ..
مسك تمسك نفسها وبهمس : أححم .. حتى انا ..
فارس بعد عنها وباسها بخدها : وش يقولون بعد .. إممم عقبالي إنشالله ..
الكل : هههههه ..
مسك تناظر الأرض وفيها الصيحة ..
فارس بحنان : مسك .. خلاص ..
مشاري اللي لحد الحين ماشاف مسك عدل لأنه بعيد عنها شوي وحولينها عمها وخالها وأخوها وأبوها فما شافها عدل : بس قلبتوها مناحة وقسم بالله ماراح أكلها ..
فارس يناظر أخته : انت أسكت لا اللحين أخذ أختي وأمشي واخلي العرس لكم بدون عروس ..

الكل ابتسم على تفكير فارس .. لأن فارس ومسك بينهم سنتين بس .. وقراب من بعض كثير ... مايتصور فارس أن أخته راح تنتقل من بيتهم .. وأنها كبرت وبتتزوج ..

فارس ابتسم من ورا قلبه لأنه يحس بحزن بقرب فقد اخته من بيتهم : الف مبروك مرة ثانية ..

مشاري قرب منهم .. الكل بعد عن مسك .. صار قبالها تماما .. 

&&&&&&&&&&&&&&&&&&&&&

نروح لجو ثاني ولمكان يختلف تماما عن أجواء العرس ..

فيصل جالس جنب ربى في السرير ولابس الثوب الأبيض بدون الشماغ وحاضن بنته الهنوف بين يدينه : زعلانة أنك ماقدرتي تروحين زواج مسك ..
ربى بهدوء وخجل : صحيح أني أخذت بخاطري شوي وفي نفسي أروح .. بس دامك معاي مايهمني العرس ..
فيصل ابتسم وقرب منها باسها على خدها بالسريع : فديتك والله ..
ربى : فيييصل ..
فيصل : نوووو نووو .. مافيه أحد اسمه فيصل هنا .. فيه بو الهنوف بس ..
ربى ابتسمت ..

&&&&&&&&&&&&&&&&&&&&&&

نرجع للبنات بالقاعة ..

سارة توزع ابتسامات وتسلم على فلانة وتكلم علانة .. بعد ماخلصت .. راحت عند بنات عمها ..

دانيا : أووم الشهرة أنتي من بقى ماسلمتي عليه ..
سارة بدلع رباني : ما ادري بس أشوف الكل يمد يده يسلم علي .. عيب اردهم ..
 ملاك : يالزفووت أنتي و روينووه صايرين ناعمييين وحلويين ..
روان وسارة  :تسلمين ..
رهف جات عند البنات : بنات ترا مشاري ومسك بعد ربع ساعة بينزفون ..
دانة : أجل بنات يلا أخر رقصة قبل لايدخلون ..
سمر : ما كنا قلبنا المسرح رقص ..
روان دقتها : شفيك ذا عرس مشاري مو اي أحد .. يلاه ..

وقاموا كل البنات عند المسرح يرقصون آخر رقصة .. على قولتهم ^__^ ..

&&&&&&&&&&&&&&&&&&&&&&&

في غرفة العروس ..

مشاري وقف قبال مسك .. وسرح فيها خمس دقايق ..
طلال : يالحبيب شفيك ؟؟ ..
مشاري وهو خاق : هااه ؟؟ ..
الكل : ههههههههههه ..
مشاري انتبه على عمره .. ومسك وجهها بلطف وباسها عند جبهتها : ألف مبروك علي وعليك ..
مسك بخجل ممزوج بحيا .. بهمس : الله يبارك فيك ..
مشاري بدون مقدمات وعيونه على مسك : المصورة وينها .. 
الكل ابتسم ..
بوفارس : أول شي قبل المصورة .. هذي مسك يامشاري امانة في رقبتك .. تصونها وتحميها .. عطيناك لؤلؤة من بيتنا .. وإنشالله تكون قد الثقة ..
مشاري لحد الحين خاق : ولو أصير لها محار .. 
رائد : الله على التشبيه ..
فارس : اقول نادو المصورة نصور ونطلع ..

وجات المصورة .. واخذ كل واحد صورة بروحه مع مسك .. بعدين صورة جماعية .. وطلع الكل ماعدا طلال اللي قال بيجلس لمن إذا جا وقت الزفة بيرجع قاعة الرجاجيل و مشاري اللي جلس مع مسك .. وام فارس طلعت ترتب الأوضاع برا حق الزفة ..

طلال يراقب حركات التصوير وهو يضحك : ههههه ..
مشاري بعد ما التقطت المصورة الصورة لف عليه : خير بو الشباب ممكن تتفضل برا ..
طلال : هههه لا مو ممكن أبغى آخذ خبرة قبل الزواج ..
مسك اللي مرة منحرجة من المصورة .. ومن حركاتها ..
المصورة تأشر : ممكن توقف وراها وامسكها من عند خصرها وقرب وجهك من خدها ..
طلال فقع ضحك على مسك اللي ارتبكت زود من وجوده : هههههههههه ..
مشاري نفذ أوامر المصورة وهو مستانس ..
مسك قامت ترجف وتحس أن اطرافها تجمدت من البرد ..
مشاري حس فيها ولمها لصدره بقوة من ورا وهو يهمس : بلاش خوف ..
المصورة انتهزت الفرصة وصورتهم ..

مشاري ومسك بعد ماخلصوا فترة الإحراج اللي بالنسبة لمسك وهي التصوير .. كانو جالسين على كنبة على جنب ومعطين الباب ظهرهم .. ويسولفون بهدوء ونعومة كأنهم طيور الحب .. ومشغلين موسيقى هادية .. وطايرين في عالمهم الخاص ..

وطلال واقف قبال جدار المرايا يضبط شماغه .. 

انفتح باب الغرفة بهدوء .. ودخلت وحدة لابسة فستان أبيض كأنها ملاك .. ومبتسمة .. انمحت ابتسامتها يوم شافته واقف قبال المرايا .. وعيونه عليها مو قادر يشيلها .. 
طلال دوروه ماتلقونه .. خق عليها شوي .. عض على شفايفه وفي نفسه "" آآهـ يامحلى محاسن هالصدف .. أووف هالنوف عليها جسم يشق الراس .. ولا الشفايف .. "" .. 

نوف اللي الصدمة اربكتها .. تراجعت لورا بهدوء وسكرت الباب وقلبها يدق طبول .. كانت هي متواعدة مع دانيا أنها تلقاها في غرفة العروس .. ناظرت شكلها وشكل فستانها الأبيض الطويل .. ماسك عند الصدر .. وضيق لمن الخصر وبعدها ينساب بهدوء .. وفي فتحة من على جنب لمن نص الفخذ .. وشعرها الستريت .. ومكياجها البنفسجي الفاتح مع اللمعة الفضية وروجها الاحمر الصارخ ..

7
7
.. صورة للفستان ..
 

 قلب وجهها ألوان .. وفي نفسها .. "" لالالالا .. واااا فشيلتي فشيلااااه .. شنو بيقووول عني الحين .. مستحيييل .. هئ هئ .. بيقول عني وحدة قليلة ادب .. يااااربي .. "" .. 

دانيا : نووووف ..
نوف ارتبكت : هـ هلااا ..
دانيا : هلا بك .. تو الناس تشرفين .. تعالي لبسي عباتك بيزفون المعرس والعروسة الحين ..
نوف في نفسها "" البس العباية شبعده ياحظي "" : أوك ..


~| وقــــــــــــــــــــــــــــــت الزفـــــــــــــــــــــــــــــــــــــــه |~


تم نثر بتلات الورد الأحمر على الممر المؤدي للمسرح .. وطفوا انوار القاعة .. وخلوا أنوارها الصفراء الهادئة اللي فوق الممر بس .. 

صوت رعد وبرق انتشر بأرجاء القاعة .. بعدها صوت ساعة بيك بانك يدق ويصدح .. 
وانفتحت الستاير اللي واقفه وراها مسك بجمالها المبهر .. ومشاري وبوسامته الجذابة .. ومتماسكين بذراع بعض ..

يتقدمهم عبدالله الصغير أخو مشاري لابس ثوب وغترة بيضا وعقال وبشت أسود صغير .. وماسك يد أسيل اللي جنبه .. لابسه فستان أبيض وعلى شعرها تاج كرستالي وماسكة باقة ورد جوري احمر مثل مسك .. مع روجها الوردي ومكياجها الطفولي .. صايرين مرة مرة كيوووت يهبلوووون ..

ومع أول خطوة خطاها مشاري ومسك اشتغلت موسيقى تايتنك الهادئة .. وكانوا يمشون بهدوء والكل يسمي ويقرا عليهم .. 

والكاميرات في جميع الزوايا يصورون كل لقطة وكل بسمة من العروسين .. والبنات اللي بالقاعة خاقين على مشاري ومنبهرين من جمال مسك .. والكل يدعي لهم بالتوفيق ..

بعد كم دقيقة وصلوا هالعصفورين للكوشة و وقفوا عندها واشتغلت الإنارات .. والقاعة أمتلت أصوات زغاريط وتصفير  .. واشتغلت الأغاني .. و روان و رهف فصخوا عباياتهم وباركوا لأخوهم ..

دخل فجأة بو مشاري بدون مقدمات والكل قام يصفق ويصفر ..

بومشاري سلم على مسك : بسم الله ماشاء الله .. ألف ألف مبروك يامسك تستاهلين مشاري ويستاهلك مشاري .. وأنت يامشاري .. ماوصيك على مسك ..

مشاري بهاللحظة شعوره ماتوصفه كلمات .. ومسك كذالك ..

بومشاري اللي باين عليه الفرحة ومستعجل : هديه سريعة لكم ..

وأشر بصبعه لرهف اللي واقفة جنب الكوشة .. رهف سحبت خيط من ورا الكوشة .. فجأة قاموا يطيحون فلوس قطع ميات على العروسين .. بكميات كبيرة .. والكل قام يصارخ ويصفر .. 

بعد نص دقيقة انتهت بالونة الفلوس .. 

مشاري متشقق من الوناسة وينزل الميات من على غترته ومن على طرحت مسك : وش اقول ..
بومشاري : والله ثم والله ماتغلى عليك ياولدي .. 

وطلع بومشاري من جيبه حزمة فلوس ورماهم بالهوا فوق مشاري وقاموا يتهاون عليه : تستاهل تساهل والله ..
مشاري قام يضحك : هههههههههه بس يبه خلصت فلوس البنك ههه ..
اللي على المسرح سمعوه وضحكوا : ههههههههه ..
بومشاري ببتسامة سلم على المعاريس من جديد : يلاه وألف مبرووك .. (وطلع من القاعة) ..


&&&&&&&&&&&&&&&&&&&&&&

برا القاعة .. بعيد عن صوت الإزعاج والأغااني .. في مكان يعتبر ورا القاعة بشوي .. تعتبر مثل الحديقة ..

كانت واقفة بدون عباية .. تكلم أخوها يجيب لها بندول لأن راسها صدع من صوت الأغاني العالية  : عاد يلاااه أقوولك جيب لي بندولـ.....

صدمت فيه .. وكان كاشخ بثوب وشماغ .. ماتوقعت أن في احد من الشباب ممكن يدخل بالحديقة الخلفية للقاعة .. مسكها من كتوفها .. لأنها كانت تمشي بالعكس لورا : سلامتك من الصداع .. شوي شوي ..  

حست بقشعريرة سرت بكل جسمها .. هذا هو صوته .. مستحيل ماتميزه ..  لفت بتلقائية وهي منصدمه .. وبهمس : رامي ..
رامي سحب جوالها من يدها وسكر في وجه ياسر اللي كانت تكلمه ومسكه بيده اليسار .. وباستهبال قرب منها .. ومد صبعه على جفن عينها الأيسر ولمس الظل وناظر صبعه .. بعدها ناظرها : مين ؟؟ لاتقولين أنتي دانة ؟؟ .. إلا دانة .. أووه متغيغة (متغيرة) باللوك الجديد .. الله كل ذا عشاني ( وغمز لها ) ..

		دانة لحد الحين منصدمة ومو مستوعبة شي ..	

رامي بجرأة نزل نظره لجسمها اللي الفستان مبرز تفاصيله وصفر .. وحضرة الست دانة توها تحس على عمرها .. حست نفسها تغلي من الفشيلة .. وبتلقائية منها .. مسكته من كتوفه ولفته بقوة .. وخلته يعطيها ظهره .. 

هالحركة خلت رامي يضحك : ههههههههههههه ..  ما أقدغ (ماأقدر) أنا على الغصاصي (الرصاصي) ..

دانة انتبهت على عمرها وسحبت يدينها بسرعة من كتوفه وهي منحرجة .. هي ودها تهج .. بس تحس رجولها مو شايلتها عشان تروح ..

رامي حس أنه زودها حبتين .. فظل معطيها ظهره وقاعد يرفع اطراف الشماغ لفوق بطريقة عشوائية بس حلوة .. ومبتسم .. رن جوالها بيده .. شاف المتصل أخوها ياسر ..

 لف نص لفه بيعطيها الجوال شافها تركض عشان ترجع للقاعة .. صرخ : جوالك ..  بحطه بالأغض (بالأرض) خذيه ..

وحطه بالأرض بين الحشيش وهو يرن ولف يطلع من الحديقة .. هي لفت ومالقته ظلت دقيقتين .. لمن تأكدت أنه راح .. رجعت بسرعة .. وأخذت جوالها من بين الحشيش ولحد الحين يرن .. ردت : هلا ياسر .. هاه .. الصوت اللي مساعة ؟! .. أأ إيه هذا واحد من البزران .. طيب خلاص ما أحتاج بندول .. لالا قلت ما احتاجه .. باي .. 

طل عليها رامي مرة ثانية وهو يضحك : هههههههه وآحد من البزغان (الزران) هااه .. على كل حال خذي (ورما عليها شرحة حبوب بندول .. لأنه من قطع التدخين صار البندول كانه حلاوة بجيبه يخفف ألم راسه) .. باي .. ( وراح ) ..

دانة القفت الحبوب .. وارتاعت أنه سمعها  ..دخلت داخل بسرعة .. خافت أنه ينط لها مرة ثانية .. وبلعت لها حبتين بندول .. وحست أن الصداع خف ..


&&&&&&&&&&&&&&&&&&&&&&&&&&

نرجع للمعاريس .. مشاري & مسك .. على الكوشة ..

جالسين جنب بعض .. ومشاري مقرب عند أذن مسك يكلمها .. ومسك تسمع له .. لأن صوت الأغاني مغطي على أصواتهم .. 

مشاري مبتسم ويكلم مسك : يلا نمشي ؟ ..
مسك ارتاعت وقربت وكلمته بأذنه : لا بدري .. تونا داخلين ..

مشاري توه بيرد عليها .. إلا جات أخته رهف اللي كانت ترقص ..

رهف مبتسمة وغمزت : لاحقين على الهذرة بعدين ..

مشاري ومسك ابتسموا ..

روان جات : مسك قومي رقصي ..
مسك هزت راسها نفي : لا ..
روان : يلا عاد بليييز .. على الخفيف لأنك عروس .. بليييييييييز ..
مسك : لالالا ..
رهف : مسك عاد يلاه بلا دلع ..

مشاري وقف وفضخ البشت حقه .. وحطه على كتوف مسك .. والبنات اللي في القاعة قاموا يصارخون ويصفرون ..

مشاري سحب مسك من يدها لمن وقفها .. وابتسم : عاد أنا مشاري .. أحم احم .. ماتردين لي طلب .. 
مسك ابتسمت وتناظر بنات عمها اللي جالسين على اول طاولة ويأشرون لها .. أنها ترقص معاه ..

 روان ورهف يرقصون .. وام مشاري وام فارس هم بعد يرقصون ^_^ ..
قامت مسك ترقص رقص هادئ جدا .. مع انه الاغنية حماسية.. بس لأنها العروس .. ومشاري يتحرك معاها وماسك يدها يرقصها .. أخذ مشاري منها الباقة وأشر لها .. وعطاها إياها مرة ثانية وأعطوا الحضور ظهرهم .. 

مشاري يعد بصوت عالي : وااااااااااااحد اثنييييييييييين ثلااااااااااااااااثة ..

مسك رمت الباقة بقوة في الهوا لوراها .. والبنات صفروا وصارخوا انقزوا يتلقفونها .. وطاحت الباقة بيدين نوف .. اللي احتارت فيها .. والكل صفق .. 

نوف لدانيا : شنو اسوي فيها ؟؟ ..
دانيا غمزت لها : احتفظي فيها يمكن تعرسين قريب ..

نوف ضربتها على كتفها بالخفيف .. بس بعدين حطت الباقة بلطف على الطاولة اللي جالسين فيها البنات .. 

مشاري رجع يرقص مع مسك .. رفع أطراف غترته البيضا لفوق .. و أخذ أطراف البشت الأسود من جهة خصرها اللي لبسه مسك .. وقام يحركه وهو مبتسم .. وهي تجاريه وتشوف الفرحة تشع من عيون مشاري بشكل ماتصورته .. وقلبها يرقص فرح ..

قرب مشاري منها .. وطبع على خدها قبلة سريعة مما خلا القاعة كلها تصفر وتصارخ وتشجعه أكثر بعد ^_* ..

وقفت الأغنية والبنات صعدوا على المسرح ( طبعا كلهم لابسين عباياتهم الكتف مع نقاب حتى سارة لأنهم متزينات ) ..

دانيا لمشاري : لااا عاد الحين بتخرها يا مشاري اصبر شوي ..
مشاري يضحك : ههههه الله يصبرني ..

وجلسوا مشاري ومسك على الكوشة .. والبنات واقفين يراقبون رهف و روان اللي يرقصون ويشجعونهم ..

&&&&&&&&&&&&&&&&&&&&&&&&&&&&&

عند الشباب في قاعة الرجاجيل .. بعد ساعتين .. يعني على الساعة 12 ونص تقريبا ..

الرجاجيل قامو ينفضون من المجلس وكل وآحد يتيسر على بيته .. يعني بقى في القاعة الشباب مع أعمامهم وكم رجال .. فأخذوا الشباب راحتهم ..

جهاد : هالمعرس .. وين طمر .. ماراح يرجع .. أبغى ابارك له ..
يوسف : لا أبشر دامه دخل داخل ماراح يطلع .. عندك أخو العروس بارك له احس لك ..
جهاد : صدقت والله .. مبروك يافارس وعقبالك ..
فارس : تسلم من بؤك للسما ..
سامي : من قلبك ؟؟ ..
فارس مبتسم : ومن أعماق وجوف قلبي بعد ..
ريان : شفيك مشعل أحس أن صوتك اليوم متغير شوي ..
مشعل كح وابتسم : كح كـح .. لا بس صابني برد شوي ..
فارس : سلامات ماتشوف شر ..
مشعل ببحة : أحححم كحح .. الشر مايجيك ..
......... : هااااااااااي قااااااااايززز شباااااااااب ..
الشباب نطوا : هلاااااااااااااااا أحمدووووووووووووووه ..
رامي : وين الناس .. متى جيت ؟؟ ..
أحمد ببتسامة عريضة : للتو واللحظة جيت لكم من المطار .. هااه عسا مافاتيني شي ؟؟ ..
ياسر : إلا خلص العرس ارجع بيتكم ..
أحمد رفع حاجبه : هاااه بوالشباب أشوف كأنك تطرني من عرس ولد عمي ..
سامي : تعال انت ماعليك منه .. تعال سولف لنا شوي قبل لا يجون عمامي ويستلمونك ..
أحمد بطريقة مضحكة جلس بينهم كأنه مسوي شي : إبه والله صدقت ..
الشباب : ههههههههههه ..

&&&&&&&&&&&&&&&&&&&&&&&&

في قاعة الحريم ..

الحريم نفس الشي قامو ينفضون من القاعة ومابقى غير اهل المعرس والعروس وكم حرمة تنتظر السيارة تجيها ..

مشاري ومسك .. جالسين يقصون الكيكة اللي قبالهم ..

مشاري حاط يده على يد مسك اللي ماسكة السكينة : بسم الله الرحمن الرحيم ..
ملاك : حشى ذبيحة هي ..
مشاري بعد ماقص الكيكة مع مسك : أصلا انتي وش عرفك لازم نتبدي حياتنا باسم الله ..
ملاك : وحياتكم تبتدي بالكيكة ..
الكل : ههههههههههههههه ..
مشاري رفع حاجبه .. ورفع السكينة وهو جالس لجهتها : هااااه اعقلي ..
ملاك رفعت يدينها : انسحااااااب ..
الكل : ههههههههههه ..
دانة حست بأحد يحط يدينه على عيونها : بناات بلا سخافة .. مين ؟؟..

لفت دانة ودققت بالبنت المتنقبة : جنووووو .. (وحضنتها) .. هلا بالعروسة القديمة ..
جنى ضحكت وضربتها : انا عروس قديمة ..

البنات لفو وسلمو عليها .. وجنى سلمت على مسك وباركت لها ولمشاري ..

سارة : طبعا قديمة .. هذا الجديدة ( وأشرت على مسك) ..
جنى تلفتت بالقاعة وكلمت دانيا : حسافة مالها فايدة كشختي .. ماحد شافني فيها ..
دانيا غمزت لها : أحمدووه يتهنى فيها ..
جنى ابتسمت بحيا .. وضربت دانيا بالخفيف : ياثقل دمك ..

دق جوال سارة ..

سارة : الو .. هلا .. هااه .. إيه الحريم راحوا مابقى إلا أحنا والمعاريس .. بتدخلون ؟؟ .. بعد خمس دقايق ؟! .. ( ناظرت مشاري اللي يأشر لها بمعنى بذبحك .. واشر لها بيده بمعنى بعد عشر دقايق .. ) .. فارس شوف بعد عشر دقايق أنا أتصل عليك عشان تدخلون اوك؟ .. يلا باي .. 
مشاري تنهد بارتياح و وقف ..
سارة : شفيك ؟؟ ..
مشاري : تبغيني أظل هنا ويجون الشباب ويستقعدون لي .. وبالذات رائدووه .. مسك يلا مشينا .. عشان إذا جو مايلقونا ..
البنات : ههههههههههههههه ..
سمر : بس مايمديكم تمشون بعشر دقايق .. 

مشاري فصخ غترته ورماها بحضن مسك  .. وخلا العقال على راسه مع الطاقية  .. والبشت نفس الشي رماه في حضنها  ..

مسك باستغراب : مشاريـ..... آآآآآآآآآآآآآآآآآآآآ ..
مشاري اللي رفع مسك بين ذراعينه وقام يركض فيها بالممر عشان يطلع : ههههههههههه كذا يمديني .. بناات وحدة منكم تجيب العباية ..
البنات : هههههههههههههههههه ..

وصحيح مشاري ما اخذ خمس دقايق إلا مشغل سيارته ومسك جلست ورا عشان فستانها وانطلق لبيته اللي ابوه بانيه له من زمان عشان إذا تزوج يسكن فيه ..

البنات بالقاعة ..

سمر : أنا اشهد يارهف أن أخوك مشخوط ..
رهف : تو الناس .. بس تصدقين ماينلام .. مادام رائد وفارس بيدخلون بينكدون عليه ..
البنات ابتسموا لأنهم يدرون بفعايل رائد وفارس ..

سارة اتصلت على فارس وقالت له يجون ..وفي أقل من دقيقة دخلوا الشباب .. وتحمدوا البنات لأحمد رجعته بالسلامة من شهر العسل ..

تركي : وين مشاري ؟؟ ..
روان : راح بيته ..
رائد نقز وتوه بيروح يطلع إلا مسكه مشعل يمنعه .. ورائد مسوي نفسه معصب وعلى شفايفه الضحكة : ابن اللذين اوريه .. يستفرد فيها المسكينة ولا خلانا نسلم عليها على الأقل ..
الكل : هههههههههههههه ..
طلال شاف باقة الورد حقت مسك على وحدة من الطاولات وسحب منها وردة : يؤ نست باقتها .. 
سارة :  لامانستها .. الباقة حق نوف .. لان مسك رمتها بالهوا وتلقفتها نوف ..
طلال حط الوردة بجيب ثوبه الأمامي : أهآآ ..
يوسف : والله عليكم حركات زعط يالبنات ..
رهف : أنت وش معرفك بهالسوالف ..
فارس جلس على الكوشة متربع : تصدقون شباب .. أحس هالعرس مو مثل عرس احمدوه حماسي .. أحس ماله طعم مثل عرس احمدوه ليه ؟؟ ..
رائد : إلا له طعم ونص .. بس لأن مشاري اخذ مسك معاه .. وماراح نشوفها كل يوم بالبيت ..

طلال أخذ دانيا على جنب معاه : دويين الحين الحين تخطبين لي صديقتك ..
دانيا : خير بوالشباب فاصلة فيوزاتك ..
طلال بترجي : والله أنها تشق الراس .. جرررح .. خطبيها الحين ..
دانيا خزته : متى شفتها أنت ؟؟ ..
طلال : شفتها وبس .. بلييز يلاه ..
دانيا : هي أنت شوي شوي .. على الأقل بكرة .. لو اقول لها الحين .. مليوون بالمية راح ترفضك ..
طلال المسكين انصدم : ليييييييه ؟؟ ..
دانيا : مالك بسوالف البنات .. أكيد البنت بتستحي وبتقول بدون تردد لا .. أما إذا كلمتها بكرة راح تقول لي أفكر .. وطبعا انت واحد ماتنرد ..
طلال استسلم : أوك ..

فارس : والله الكوشة ذوق ..
يوسف جلس جنب فارس بالكوشة اللي كانت عبارة عن كرسي عريض يكفي لشخصين وبصوت عالي : شباب يقولون أن اللي يجلس على كوشة المعاريس .. يتزوج بعد كم شهر منـ.....

إلا كل الشباب جلسوا بالكوشة إلا جهاد وأحمد ومشعل ..

البنات : هههههههههههههههههه ..
يوسف انفغص بينهم وقام يصارخ : وقسم بالله اكذب .. من خزعبلات عقلي قلتها .. قومووو عني ..
روان : هههههه تستاهل ..
فارس اللي حس انه شوي ويصير صفيحة : قووووموو و وجع بختنق .. ريانووه يالدووب بيموت قوم عني .. راميووه قوم عن جنبي أحس كليتي راحت فيها ..
رامي اللي مدخل نفسه بين بقوة جنب فارس ويضحك : هههههه .. ماحد قالك تجلس ..
فارس يدف في ريان لعل وعسى يقوم : وانا وش دراني أنكم مهابيل تصدقون الخبل يوسفوه ..
الكل : هههههههههههه ..
فارس : الحين كلكم تبغون تتزوجون ..
الشباب بصوت واحد : إيـه ..
الكل : ههههههههه ..
سامي اللي حاشر نفسه جنب يوسف بالغصب : هههههه سمعته يقول عنك خبل ..
يوسف يحاول يتنفس جد .. لأن طلال وتركي جالسين فوق رجوله : آهـ قـ.. قوو.. قوومو عنننيي بمووت ..

ياسر ورائد الي كانو جالسين على أطراف الكوشه .. وبطنازة : مسكين ..
الكل : ههههههههه ..
يوسف مد يده لمشعل يستنجد : مشعل ساعدني ..
مشعل تكتف وببتسامة : حلها بروحك .. انت سويت بنفسك ..
يوسف بصوت عالي : وقسم اللي اللي يجلس على الكوشة بيصير معنس طول عمرهـ......

إلا كل الشباب انقزوا وقاموا عن الكوشة ..

البنات : هههههههههههههههه..

فارس ويوسف فكوا أول زرار في ثوبهم وتنهدوا والكل ضحك عليهم ..

فارس عدل شماغه ناظر يوسف بأطرف عينه : يتزوج هااه يتزوج ( ونقز وبيده العقال وعلى راسه طاقيته وشماغه رماه على كتفه ويوسف يركض بالقاعة وفارس وراه والكل يضحك عليهم) ..
 
بعد فترة .. الكل ركب سيارته عشان يرجع البيت ..

في سيارة ريان ..

ملاك : ريان قطني بيت عمي بومشاري ..
ريان : وليه ؟؟ ..
ملاك : بنام عند رهف .. بما انه مشاري مو فيه ..
ريان ميل فكه : استغلال ..
ملاك : عادي ..

وصل ريان لبيت عمه بومشاري و وقف سيارته : يلاه ..
ملاك نزلت ودقت الجرس ..
ريان انتبه أن ملاك نست شنطتها بسيارته .. سحبها من على الكرسي ونزل : تعاالي شنطتك ..
ملاك لفت تاخذ الشنطة وبنفس اللحظة انفتح باب بيت بومشاري على وسعه ..

عبدالله : نعم ؟؟ ..
ريان فتح فمه من اللي شافه ..
ملاك انتبهت لشكل ريان المستغرب وفاتح فمه شوي .. لفت وراها .. شافت رهف بكامل زينتها واقفة منصدمة قبال الباب .. ولفت لأخوها : خير بوالشباب .. هات الشنطة وتوكل ..

ريان و رهف .. عيونهم التقت .. وكل واحد في عيونه حكاية عن شعوره للطرف الثاني .. رهف حست أن اطرافها بردت .. وريان قلبه يدق بقوووة .. 

ملاك دفت ريان : ريانووووووووه ..
ريان صحى من سهوته : هااه .. إيه .. مع السلامة ..

ملاك بعد ماراح اخوها دخلت داخل .. وحركت يدها قبال وجه رهف : هي أنتي ترا أخو راح .. 
رهف انتبهت على عمرها وافتشلت : هااه .. كله من سبة عبيدووه .. فتح الباب على وسعه ..
ملاك : إيه والله ما ادري ليه حاسة أن قلبك يرقص من الفرحة ..
رهف شدت ملاك من عبايتها ودخلت البيت : أقول ادخلي وأنتي ساكته ..

&&&&&&&&&&&&&&&&&&&&&&&&&&&&&&

في بيت مشاري ..

على الساعة 2 الليل ..

مشاري ومسك لحد الحين مانامو .. أول ماوصلوا البيت .. جلسوا في الصالة على طول .. حتى مسك ماغيرت فستانها من الربكة على أعصابها .. ومشاري مروق .. وجالسين يسولفون .. لدرجة أنهم شغلوا التلفزيون يلهون أنفسهم ..

مشاري اللي كان جالس جنب مسك ومحوط يده على خصرها ورامي شماغه وعقاله وطاقيته على جنب .. ومميل راسه ناحيه مسك ويناظر التلفزيون .. فتح ازرار ثوبه الفوقية .. مما خلى مسك تزيد ربكتها اكثر واكثر ..

مشاري: إممم أقول مسك ..
مسك بعد فترة وبـربكة : أأ .. آمـر ..
مشاري ناظرها : ماتضايقتي من الفستان ؟ .. قومي غيريه ..
مسك مشبكة أصابعها ببعض بتوتر : هاااه .. لا عادي مرتاحة ..
مشاري ابتسم عليها : مرتاحة ولا تبغين احد يساعدك بالفستان ..
مسك انصبغ وجها ولا ردت ..
مشاري حب يحرجها أكثر وغمز لها : السكوت علامة الرضا ..
مسك وقفت فجأة : أأ..إإ .. أ أأأ إ راح أمسح المكياج .. ووو .. وابدل ..
مشاري وقف معاها برجا : طيب خليني أساعدك .. (ويوم شاف نظراتها قال بسرعة) .. بمسح المكياج بس ..
مسك بتردد تحركت : أووكي ..

مشاري تحرك معاها وهو محوطها من كتوفها .. ويوم وصلوا الغرفة .. انتبهت مسك لنظرات مشاري مبتسم لها بمكر وقفل الباب وراهم .. 

&&&&&&&&&&&&&&&&&&&&&&&&&&&&&&&&

في اليوم الثاني على الساعة 2 الظهر ..

في بيت بوفارس ..

سارة جلست من النوم .. واسترجعت أحداث أمس .. وأن أختها مسك .. ماعادت في بيتهم .. تضايقت لمجرد التفكير أن مسك ماهي فيه ..
قامت وصلت و نزلت الصالة .. 

سارة : يمــه يمــه .. فاااارس .. (وقامت تكلم نفسها) .. يؤؤ شكلهم نايمين ..

 وصعدت فوق مرة ثانية وفتحت غرفة فارس بشوي شوي .. شافته نايم .. راحت غرفتها ولبست عبايتها البشت ولفت شيلتها على راسها وأخذت جوالها .. ونزلت الحديقة .. أخذت نفس .. وفتحت باب بيت عمها خالد(أبومشعل) اللي في حديقتهم .. 

دخلت صالة بيت عمها بومشعل .. 

شافت سامي واقف على يدينه فوق طاولة صغيرة قبال الكنب .. ويناظر التلفزيون وهو بهالوضع .. وقميصه الأبيض نازل لمن نص صدره .. 

سارة استغربت من وضعيته .. وميلت راسها : سلام ..
سامي انتقلت عيونه من التلفزيون لسارة : هلا .. ( وتعدل .. وجلس على الكنب ) ..
سارة تأشر : شفيك تناظر التلفزيون وأنت مقلوب ؟؟ ..
سامي مدد رجوله على الطاولة اللي قباله : من الملل .. وش أسوي يعني ؟؟ ..
سارة جلست على الكنبة اللي جنبه : أهآآ .. طيب وين سمر ؟؟ ..
سامي يفرفر بالتلفزيون : نايمة .. فارس أخوك صاحي ؟؟ ..
سارة : لا نايم ..
سامي : أهآآ .. وش مجلسك الحين .. اللي أعرفه أمس الكل انهلك بعد العرس ..
سارة تناظر التلفزيون ومكتفة يدينها : تدري حتى أنا ما ادري كيف صحيت .. والمشكلة مسك مو موجودة .. (وعقدت حواجبها) ..
سامي ناظرها بأطرف عينه : صبري حتى أنتي بتصيرين مثلها وبتطلعين من بيت أهلك .. كلها مسألة وقت .. كل البنات كذا ..

سارة تناظر التلفزيون واندمجت مع الفلم ولا ردت .. وسامي كذلك ..

بعد خمس دقايق مر مقطع وصخ .. وسارة سوت نفسها مو منتبهى وتلعب بجوالها .. أما سامي أخذ الريموت كنترول وغير القناة .. وناظرها بأطرف عينه .. يدري انها تتصنع عدم الإنتباه ..

سامي يتعمد .. قام : هالأفلام كله وصخة ما نرتاح وحنا نشوف .. لازم مقاطع ..
سارة رفعت راسها ولا قالت شي ..
سامي فتح درج تحت طاولة التلفزيون وطلع أونو .. ورفعها قبال سارة : تحدي ؟؟ ..
سارة رمت جوالها على الكنب : على ؟؟ ..
سامي : إمممم ما أدري والله .. ( وحك راسه بالخفيف بعدها ابتسم ) .. إيه لقيتها .. أمي تبغاني انظف غرفتي وبصراحة أنا مالي نفس ..
سارة رفعت حواجبها : والمطلوب ؟؟ ..
سامي يخبص الأونو : إذا فزت انتي تنظفينها ..
سارة : وااثق الاخ .. طيب وإذا أنا فزت .. إمم تروح تشتري لي آيس من باسكن روبنز على حسابك .. 

سامي سحب الطاولة الصغيرة وحطها قبال سارة وسحب وحدة من الكنب .. لأن الكنب كلاسيكي وخفيف وحطها قبال الطاولة .. وصار مقابل سارة وبينهم الطاولة .. وبدا يوزع الأوراق ويلعبون ..

سارة تلعب : أبغى آيس كريم أوريو حجم وسط ..
سامي يلعب : المشكلة الثقة مقطعتك .. انتي اللي جهزي حالك الغرفة عفسة ..

بعد دقيقتين ..

سارة : أونووو ..
سامي توهق ولعب ..
سارة حطت آخر ورقة : صف حسابك .. يسسس .. يلاه يلاه شغل سيارتك و جيب الأيس كريم .. وييييو خسرر ويييووو نظف غرفتك بروحك .. 
سامي يحك ورا اذنه : إمم مو كأنه بعيد ..
سارة تخصرت : لا والله .. التحدي تحدي ..
سامي وقف ودخل يدينه بجيوبه يدور مفتاح السيارة : يؤ وين المفتاح .. إيه صح نسيته في الغرفة دقيقة ..
سارة ترتب الاونو : طيب ..

راح سامي غرفته وظل عشر دقايق تقريبا لمن لقى المفتاح .. ونزل عند سارة ..

سارة اللي رجعت تلعب بجوالها : تو الناس ..
سامي ابتسم : قلت لك لو مخليتني أفوز عليك وترتبين غرفتي كان لقيت المفتاح بسرعة ..
سارة تناظر جوالها : لايكثر ..
نزل مشعل من فوق : صباح الخير ..
سامي : أي صباح أنت ؟؟ ..
سارة : ظهر الخير ..
مشعل شاف بيد سامي مفتاح السيارة : على وين ؟ ..
سامي : باسكن روبنز ..
سارة تكمل : لأنه تحداني بالأونو وأنا فزت .. وطلبي آيس كريم أوريو ..
مشعل ابتسم : قوية يا سامي تهزمك ..
سامي وهو طالع : بروح وبجي وبنلعب مرة ثانية ..
مشعل جلس على الكنب بارتياح .. 
سارة : غريبة مارحت المستشفى اليوم ؟ ..
مشعل : أخذت إجازة لأن أمس عرس مشاري تعرفين يعني ..
سارة : أهآآ ..
مشعل ابتسم : اجل فضى البيت من بعد مسك ..
سارة : اسكت بس لاتذكرني ..

بعد ربع ساعة .. رجع سامي وفي يده كيس .. وياكل بآيس كريمه .. 

سامي رامى الكيس على سارة : خذي ..
سارة أخذت الكيس وطلعت العلبة وفتحتها وبدت تاكل : وناسة .. يلاه نتحدى مرة ثانية عشان أشتري بيزا ..
مشعل : طماعة هههههه ..
سامي بنص عين : اقول اقعدي لابيزا ولا غيره ..  وهونت ما ابغى العب ..
سارة : خواف ..
سامي شغل التلفزيون وانسدح على الكنب يفرفر وفي فمه ملعقة الأيس كريم .. ولا رد عليها ..
سارة : جبان ..
سامي لارد .. ومشعل ابتسم ..
سارة تستفزه : دلوع ماما خواااف ..
سامي ناظرها وابتسم : هذري من اليوم لبكرا .. 
سارة مستمرة : دلوع ماما ..
سامي يردها لها : دلوعة بابا ..
سارة تخصرت :  لا والله ..
سامي يستهبل : إيه والله ..
مشعل ضحك : هههه لا بعد شرايكم تشدون شعر بعض ..
سامي وسارة ابتسموا ..
سامي يأشر : والله اقتراح مو شين .. بس ما أقدر أمسك شعرها ..
سارة تفشلت وقالت تغير الموضوع : وين رامي ؟ ..
سامي : تضيغين السالفة .. 
مشعل : نايم فوق .. ذكرتيني خليني أقوم أجلسه أروح معاه مشوار .. (وقام صعد فوق يجلسه) ..

سامي ظل يناظر سارة وهو رافع حاجبه .. متعمد يستفزها ويحرجها بنظراته .. وهي تحاول تطنشه ..

سارة لفت لسامي عشان يعطيها الريموت كنترول اللي جنبه شافته كيف يناظرها وانحرجت : هييي أنت وجع ..
سامي ابتسم ببلاهه : نعم ؟؟ ..
سارة : مضيع شي بوجي أنت ؟؟ ..
سامي ضحك : هههههههه عيوني وكيفي أناظر اللي أبي شدخلك هههههههههه ..
 سارة ناظرت التلفزيون : سخيف .. (وقامت وراحت عنده بتاخذ الريموت) .. هات ..
سامي : شنو ؟ ..
سارة : الريموت ..
سامي حب يجننها شوي : خذي ..

توها سارة جات بتاخذه إلا بعده عنها وهي تحاول تاخذه ويبعده .. ظلوا تقريبا دقيقة هي تحاول تاخذه وهو يبعده ويضحك ..

سارة عصبت : سويييمــي ..
سامي ضحك على طريقة نطقها لاسمه بعصبية : ههههههههه منهو سويمي ليكون أنا ههههههههه .. خربتي اسمي ههههههه ..
سارة بسرعة خطفت الريموت من يدينه : ناس مايجون إلا بالعين التركواز ..
سامي يحاول يوقف ضحك : ههه هه قصدك العسلية هه ولا الفاتحة بعد ههه ..
سارة بنص عين : تتطنز ..
سامي : لا سلامتك ..

سارة قعدت تفرفر بالقنوات ..

سامي : جيبي ريموتنا .. روحي بيتكم عندكم ريموت وتلفزيون بعد ..
سارة حركت يدها بمعنى روح ..
سامي لقى علبة آيس كريم اوريو حقت سارة على الطاولة .. أخذها وقام ياكل منها .. ويطالع التلفزيون ..  وسارة شافته بأطرف عينها عشان ماينتبه لها .. ولا قالت له شي ..

&&&&&&&&&&&&&&&&&&&&&&&&&&&&&&&&&&&&&&&

في بيت بوفارس ..

وبالخصوص في الملحق بغرفة رائد ..

كان فارس جالس من النوم وراح عند رائد وجلسوا يتكلمون .. طلال راح المستشفى بالمناوبة مع أنه وده يجلس بس حالة طارئة .. ورائد أعتذر لليوم بحجة عرس مشاري ..

فارس بجدية : شرايك خالي أخطبها ؟؟ ..
رائد : من هي ؟؟ ..
فارس قرب من أذن خاله وهمس له ..
رائد فتح عيونه بصدمه : متأكد ..
فارس ابتسم : إيه ..
رائد بتوتر : متأكد تبيها ..
فارس : إيه والله متأكد ..
رائد بهدوء : أهآآ .. براحتك ..

فارس قام من عند خاله .. وكأنه متوقع ردة فعله ..

&&&&&&&&&&&&&&&&&&&&&&&&&&&&&&&&&&& 

عند بيت بو أحمد ..

بالذات في غرفة دانيا ..

دانيا بعد ماسكرت من عمها طلال اللي كان يكلمها من المستشفى وحن عليها عشان تخطب له نوف .. ولو ماكان عند طلال عملية يسويها ولا كان حن عليها أكثر .. وهي قالت له أنها بتكلمها بعد مايسكر .. دقت على نوف .. ثواني وجاها الرد ..

دانيا : ألووو .. هلا نووف .. الحمدلله تمام وانتي شلونك .. دوم يارب .. ههه كاشفتني .. والله بكلمك بموضوع خاص .. هههههه أذان طاغية أجل ؟! .. هههه طيب اسمعي .. عمي طلال من أمس يحن على راسي .. أنتي شدخلك !.. أنتي أساس السالفة .. أنا أقولك شلون .. عمي يحن علي عشان أخطبك ........ هي يابنت .. ياهوووو أنتي معاي .. ههههههههه يالبى اللي يستحون ويسكتون .. لالا خلاص توبة لاتسكرين .. ترا أنا أتكلم جد .. فكري وردي لي خبر اوك ؟ .. يلا باي يامرت عمي ههههههههه ..

وبعدها راحت عند الصالة تتابع التلفزيون ..

&&&&&&&&&&&&&&&&&&&&&&&&&&&&


عند بيت بوفيصل ..

بعد ما ريان جاب اخته ملاك من بيت عمه بومشاري غصب بأمر من أمه .. راح ريان يكمل نومه ..

أما ملاك اللي منقهره أنهم جابوها قبل الليل .. جات بتصعد على غرفتها .. إلا نادتها امها ..

أم فيصل : ملاك لاتنامين .. شوي وجايتك غرفتك زين ؟ ..
ملاك تنهدت : طيب ..

بعد خمس دقايق في غرفة ملاك .. دخلت ام فيصل ..

أم فيصل ببتسامة دخلت بالموضوع : والله وكبرتي يا ملاك وقامو يجونك خطاب ..
ملاك فرحت على بالها يوسف : من هو ؟؟ ..
أم فيصل : وين أول والحيا .. والله فاصخة الحيا مرة أنتي ..
ملاك :  يوه يمه لا حياء بالدين ..
ام فيصل ابتسمت على كلمة بنتها : تقدم لك واحد من عيالة الـ........ 
ملاك انصدمت وعلى لسانها "" يعني مو من عايلتنا ومو يوسف؟! "" بس مسكتها قبل لاتطلع ..
ام فيصل شافت بنتها سكتت : هااه .. واسمهـ....
ملاك قاطعت أمها : ما ابغيه ..
أم فيصل : طيب عرفي اسمه وعمره مو كذا على طولـ.....
ملاك قاطعت امها مرة ثانية : يمه جواب نهائي (وبطأت كلامها) مــــا أبغــــــيـــــــه ..
ام فيصل : بسـ....
ملاك قاطعتها بهدوء :  قلت ما أبغييييييييييه ..
أم فيصل قامت معصبة : الشرها على اللي يشاورك .. (وطلعت) ..
ملاك خافت من كلمة أمها وفي قلبها "" يعني شنو بتغصبني؟!"" ..

رن جوال ملاك .. ومن زود قهرها ردت بدون ماتناظر الشاشة : خييير؟؟ ..
.......... : ألووو ..
ملاك : قلت خييييييير ؟؟ ..
........ : أفا وش فيك ؟؟ الأعصاب ضاربة مليون ..
ملاك سكتت وعقدت حواجبها .. تحاول تميز الصوت : من معاي ؟؟ ..
.......... : حزري فزري ..
ملاك بدون تردد سكرت التليفون بوجهه ..

وكلها نص دقيقة رن التلفيون مرة ثانية وردت ..

ملاك بهدوء : نعم ؟؟ ..
......... : ليه تسكرين بوجهي ؟؟ ..
ملاك ناظرت الرقم ورجعت تكلم : أنت ماينفع معكـ...
......... قاطعها : أفااا بس أفااا ماعرفتيني أنا يووسف ..
ملاك فتحت عيونها : يووووسف ؟؟ ..
يوسف : أحم احم نعم نعم بشحمه ولحمه ..
ملاك بضيقة : نعم ؟؟  بغيت شي ؟؟ .. ومن عطاك رقم جوالي اساسا ..
يوسف : يؤؤؤيؤؤ شفيك قالب المود عندك اليوم .. وعلى الرقم طلعته من دفتر قلبي ..
ملاك ماردت ومتضايقة على سالفة الخطوبة ..
يوسف حس فيها : ملاك فيك شي ؟؟ .. أحسك مو طبيعية ..
ملاك بقهر : إلا مو طبيعية لأن في واحد تقدم لي وشكل امي ناوية توافق بدون شوري ..
يوسف انفجع : إييييييييييييييش ؟؟ ...

&&&&&&&&&&&&&&&&&&&&&&&&&&&&&&&


طلع مشعل من بيتهم  .. بثوب وشماغ ومرسم .. وصاير رزة ..

 ومعاه رامي لابس قميص أبيض طوييل وفوقه جاكيت لونه اسود وبنطلون اسود .. يعني بالعربي لبس رسمي .. بس بدل الكرفته لبس سلسلة نحاسية طويلة ومنحوت فيها الأسم وفصيلة الدم .. وعلى شعره نظارات شمسية ..

وركبوا اثنينهم في سيارة مشعل ..

مشعل يسوق وبهدوء قال : تصدق اشتقت لأبوي الله يرحمه مرة ..
رامي سند راسه على زجاج النافذة : الله يغحمه (يرحمه) .. حتى انا .. 
مشعل : أنت ليه لابس هاللبس احد يلبس هاللبس في اجتماع شركة كبيرة ؟؟ ..
رامي ابتسم : كيفي وستايلي ..
مشعل رفع جواله بيدق على أمه يقول لها أنهم رايحين شركة ابوهم اللي يديرها بوفارس ..
رامي صــرخ : مشششششششششششعل انــــتبببببببببببببببببهـ.......

رفع مشعل عينه لقدام وتوسعت بؤبؤة عينه من الخوف .. 

كراااااااااااااااااااااااااااااااااااااااااااااااااااااااششششششششششش .. تقلبت السيارة اكثر من ثلاث مرات .. وحصل مالم يكن بالحسبان .. صدمو بـ تريلة إسمنت ..

بعد دقيقتين .. جا واحد و وقف سيارته وجا يركض لسيارة مشعل ..

حااول يفتح الباب .. بس الباب معوج من شدة الإصطدام ..

أخيرا كسر الزجاج .. وشاف رامي اللي أصيب بخدوش بوجهه ويده ورجله وبطنه اللي ينزفون بشدة ومو قادر يحركهم ويصرخ بألم شديد .. حاول يسحبه هو ومعاه كم واحد من الرجاجيل ساعدوه .. و رامي فجأة انغلقت عيونه بهدوء وفقد الإحساس و الوعي من الألم ..

ناظروا جهة السايق اللي فيها مشعل .. كانت جهة الصدمة عنده الأساس واقوى .. لدرجة ان الحديدة دخلت بصدر مشعل وقام ينزف وهو فاتح عيونه على وسعهم ويشاهق ومو عارف يتنفس من الدم اللي يخرج من فمه وأنفه .. وثوبه الأبيض انقلب للون الأحمر الفاقع .. الرجاجيل ماحاولوا يطلعون مشعل لأنه منحشر داخل والحديد بنص صدره .. مايقدرون يحركونه يمين او شمال .. 

الرجال شاف مشعل يشاهق وينازع طلعت الروح ويحاول يتشهد .. مشعل مرت جميع ذكرياته قدام عيونه أبوه أمه اخوانه اخته عمامه كلللللللهم وكل اللي عرفهم بحياته .. يحس بألم في صدره فضييييييييييييع .. وعيونه دمعت من اللي حاس فيه ..  انتفض الرجال من مكانه يوم شاف مشعل شهق شهقة بعدها سكن عن أي حركة .. وعيونه نص مفتوحة ماترمش ومتعلقه فيها دمعة يتيمه .. والدم يسيل من فمه وخشمه وصدره .. مد يده بتردد لرقبتة مشعل اللي تلطخت كلها بالدم ..

الرجال شال يده من رقبة مشعل : لاحول ولا قوة إلا بالله إنا لله وإنا إليه راجعون ..

واتصل على الإسعاف .. 

الرجال يتكلم بسرعة : ألو السلام عليكم .. ممكن بسرعة سيارة اسعاف لشارع الـ...... حصل حادث مروري لشابين واحد توفى و واحد حالته حرجة مغمى عليه .. بسرعة .. مع السلامة ..

نهــــــآآية البارت الســـ والثـلـــــــــــــآثين ــآبع .. ^^

أرائكم وتوقعاتكم تهمني ..^^


&&&&&&&&&&&&&&&&&&&&

~| البــآرت الثـ والثلـآثـين ـآمن و الــأخيــــــــــــــــــر |~


الرجال شال يده من رقبة مشعل : لاحول ولا قوة إلا بالله إنا لله وإنا إليه راجعون ..

واتصل على الإسعاف .. 

الرجال يتكلم بسرعة : ألو السلام عليكم .. ممكن بسرعة سيارة اسعاف لشارع الـ...... حصل حادث مروري لشابين واحد توفى و واحد حالته حرجة مغمى عليه .. بسرعة .. مع السلامة ..

جاو الأسعاف .. وبدل مايتوجهون لرامي ويشيلونه .. راحو عند مشعل المحشور بالسيارة .. وقاموا يجرون فيه بقوة عشان يطلعونه .. وهو جثة هامدة .. وسحبوه مرة وحدة بوحشية وبقوة لمن اتكسر القفص الصدري .. 

مشعل فجأة حرك عيونه .. حط يده على مكان الجرح اللي بصدره وصرخ صرخة هزت المكان : آآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآ ..

صحت دانيا فجأة وصرخت : آآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآآ ..

فزت من مكانها .. لحد الحين مو مستوعبة .. بعد دقيقتين .. قامت تتنفس بسرعة .. جسمها تعرق من الخوف .. وتتعوذ من الشيطان من هالكابوس اللي ارعبها .. انتبهت لأخوها ياسر اللي واقف قبالها بقلق ممزوج بخوف ..

ياسر : بسم الله شفيك .. 
دانيا اخذت نفس عميق ثم تكلمت : لا مافيه شي كابوس بس ..
ياسر لف ناظر التلفزيون اللي مشغلته دانيا : من عذر مادامك تشوفين هالافلام شي طبيعي بتجيك الكوابيس .. (وراح عند أمه وأبوه للصالة الثانية بعد ماتطمن على أخته) ..

دانيا رفعت نظرها للتلفزيون .. هي غفت وهي تطالعه .. وشافت هالكابوس .. وفي نفسها قامت توسوس "" أعوذ بالله من الشيطان الرجيم .. ليكون صار في مشعل و رامي شي .. لالا .. يارب لايصير شي .. أقوم أكلمهم أحسن .. "" ..

ودقت على بيت بومشعل .. ودقايق ردوا ..

سمر : ألوو ..
دانيا بتوتر : هلا سمر .. أخبارك ؟؟ ..
سمر : هلا بك دانيا .. الحمدلله وانتي كيف حالك ؟؟ ..
دانيا بلعت ريقها لأنها عطشانة : الحمدلله .. أقول سمر ..
سمر : سمي ..
دانيا كان ودها تسأل عن مشعل بالذات بس حست بالإحراج تسأل عنه وهو خاطبها من قبل و رفضته والحين خاطبها شنو بيقول عنها : آآ .. إإ  موجود رامي ؟؟ ..
سمر باستغراب : لا .. بغيتي منه شي ؟؟ ..
دانيا بلعت ريقها هالمرة بخوف : وينه فيه ؟؟ ..
سمر بتفكير : أظن أنه طلع مع مشعل مشوار بس ما ادري وين ..
دانيا شهقت بدون صوت واهتزت السماعة بيدها .. وبهمس : أوكي يلاه باي ..
سمر باستغراب من تصرف دانيا : بايات ..

دانيا بدون تردد قامت بسرعة لغرفتها .. وقامت تحوس بالكومدينا اللي جنب سريرها بدون ماتشغل النور ..

دانة اللي كانت نايمة انتبهت لصوت حوسة دانيا بالدرج .. وبصوت كله نوم : إممم داينووه طلعي برااا ..

دانيا بعد عناء البحث لقت جوالها ..  ولا هي بحول أختها دانة .. طلعت و وقفت عند باب الغرفة .. ودقت على رامي بدون تردد .. 

&&&&&&&&&&&&&&&&&&&&

عند بيت بومشعل ..

سمر كانت توها جالسة من خمس دقايق من النوم وجلست بالصالة عند سامي وسارة .. 

سمر بعد ماسكرت التليفون .. سألتها سارة : شفيها دانيا ؟؟ ..
سمر وقفت وهي تمدد جسمها .. وتتثاوب تحس أنها مبعد تصحصح : ما أدري بس تقول تبغى رامي .. ( ناظرت الساعة المعلقة على الجدار ) .. أووه ثنتين ونص .. أقوم اقضي الصلاة اللي فاتت .. ( وراحت فوق ) ..

سارة تتابع سمر بعيونها لمن اختفت فوق .. سرحت وهي تفكر .. شافت سامي يحرك يده لها .. وهي مازالت سرحانة .. ابتسم سامي ولحد الحين يحرك يده وضحك : ههههههههههههههههه ...
كلمته سارة من بين أفكارها : همم الحمدلله والشكر .. أنت شفيك ؟؟ .. 
 سامي يحرجها رفع حاجب وابتسم : أنتي اللي شفيك ؟؟ .. تناظريني من قامت سمر .. أدري معجبة مايحتاج .. أحمم ..
سارة انتبهت لعمرها كانت تفكر وهي تناظره .. نقلت نظرها عنه لجوالها .. ولا ردت عليه لأنها تفكر ..
سامي يوم ماردت عليه : أكلمك أنا جد .. شفيك ؟؟ ..
سارة رفعت راسها له : ليش انت ملقوف ..
سامي ببساطة : كذا من ربي .. قولي ..
سارة : دانيا ..
سامي : شفيها ؟؟ ..
سارة : يالذكي هي من كم دقيقة اتصلت وتسأل عن رامي ..
سامي رفع حاجبه : والمطلوب ..
سارة : ما أدري .. بس ليه دانيا تتصل تبغى رامي ؟؟ .. مو من عاداتها تتصل وتطلب أحد معين ..
سامي وقف ومدد يدينه بالهوا وأخذ مفاتيح سياته من الطاولة : وتقولين عني ملقوف .. تركي عنك هالسالفة بس .. 
سارة : وين ؟؟ ..
سامي : جالس لك أنا .. أقوم أتمشى أحسن لي ..
سارة : لا لاتروح .. من يجلس معايـ.. ( وتذكرت ) خلاص روح سمر بتزل بعد شوي ..
سامي أخذ مفتاح سيارته من على الطاولة : كأني بسمع لك .. ( رن جواله) .. هلا فارس .. ( وطلع ) ..
سارة مدت لسانها : مغرور ..
رجع فجأة سامي وطلع براسه ومد لسانه مثلها يردها لها : مغرووورة ..
سارة سوت روحها بتقوم عليه : شف شف ولد اللذين .. تعااال ..
سامي حط رجله وطلع وهو يضحك ..

&&&&&&&&&&&&&&&&&&&&&&&&&

عند بيت بويوسف ..

وبالذات في غرفة يوسف ..

يوسف بعد ما انفجع بالخبر : أأ .. ملاك ..
ملاك تنهدت : هااه ؟؟ ..
يوسف بعجلة : تامرين على شي ؟؟ أنا بطلع ضروري ..
ملاك بخيبة : لا سلامتك ..
يوسف : باي ..
ملاك : بايات ..

سكر يوسف الجوال وهو متضايق .. جلس يفكر .. لمن نقز من سريره .. وطلع من غرفته .. نزل الدرج بخطوات واسعة .. لمن وصل الصالة وهناك أبوه وأمه وتركي جالسين ..

يوسف  جلس على طول على الكنب وشبك أصابع يدينه بتوتر .. وبدون تفكير : يمــه خطبي لي .. >>> ماعنده اسلوب خخ ..

أبوه + أمه + تركي سكتوا ثواني وكأنهم يستوعبون اللي قاله .. 
انفجروا ضحك عليه : هههههههههههه ..
يوسف تضايق منهم .. رفع عيونه بتوتر لأمه : يمـه أنا أكلمك جد ..

ام يوسف وقفت ضحك وابتسمت احتراما له .. أما بويوسف قعد يمسح كم دمعة طلعت من عيونه من الضحك يوم تخيل ولده خاطب .. وتركي ما زال ماسك بطنه ويضحك بهسترية وكأنه من زمان ماضحك !! ..

أم يوسف ماسكه ضحكتها : ومن هي اللي تبغى اخطبها ..
يوسف من زود التوتر يشبك في يدينه ويفصلهم كذا مرة : أأ .. ملاك بنت عمتي أم فيصـل ..
تركي فقع زود يوم تخيل ملاك ويوسف : هههههآآآآآي .. هه تكفى هههه ماعاد فيني ههه أضحك هههههه ..

يوسف بنظرات حارقه خز تركي بقوة لدرجة ان تركي تعدل وسكت ..

بويوسف صار وجهه جاد يوم حس أن ولده يتكلم بجديه : طيب أحد منعك ؟؟ ..
تهلل وجه يوسف .. لأنه كان خايف بقوة من رد أبوه : أجل يمـه يلا اتصلي عليهمـ.....
قاطعه بويوسف : دقيقة أنت ..
يوسف ارتاع : آمـر ..
بويوسف : أول شي لازم تحضر المحاضرات اللي بالمسجد لمدة ماتقل عن أسبوعين .. 
يوسف فتح عيونه : لييييييييييه ؟؟ ..
بويوسف : تسألني ليه ؟؟ .. مايصير تاخذ بنت الناس وأنت كذا ..
يوسف في قلبه "" الله يصلحك يايبه أنت شديد بقوة عشان كذا تشوف أي شي مخالف .. بالله السبايكي حرام ؟؟ .. "" .. تحلطم : يعني اختبار ؟؟ ..
بويوسف : سمه اللي تسميه .. المهم .. تبغى تخطب .. روح المسجد من بكرا .. فيه محاضرات الظهر ..
يوسف تكتف وعقد حواجبه وكأنه يحاول يختار القرار اللي يناسبه .. وبعد دقيقة : أوكي ..
بويوسف قام : انا رايح أشيك على كم ورقة حق الشركة .. وقول إنشالله بدل هالكلام اللي تقوله .. فاهم .. ( وطلع بدون مايسمع رد ولده ) ..

تركي انفجر ضحك على شكل يوسف اللي فتح فمه من كلام ابوه ..

&&&&&&&&&&&&&&&&&&&&&&&&&&&&&&&&&

عند بيت بومشاري ..

في غرفة رهف ..

جالسة على سريرها وتناظر رسالة ريان وتفكر ليه رسل لها .. لدرجة أنها حفظت الرسالة في عقلها .. ورقم ريان بعد ..

رهف تكلم نفسها بصوت مسموع : ريـان معقوله تفكر فيني ؟؟ .. الحمدلله والشكر والله أني خبله يعني الحين اي واحد يرسل رسالة حق بنت عمه  لازم يحبها .. مالت علي وعلى أفكاري .. ( ورجعت تناظر الرسالة بجوالها بحيره وناظرت السقف ) .. بس أنا سألت روانوه إذا رسل لها أو لأ .. وهي قالت مارسل .. يعني ليه أنـا بالذاتــ......

فجأة رن التليفون بين يدينها .. 

نزلت نظرها للجوال بعدم اهتمام من هلاوس افكارها .. بسس .. دق قلبها يوم شافت رقمه ينور في الشاشة يتصل بك ..

رهف بهمس تكلم نفسها بسرعة و ربكه : بسم الله .. ارد ولا ما أرد أرد ولا ما أرد .. ياااربي .. 

ناظرت رقم ريان مره ثانية وتلقائيا ضغطت زر الرد الأخضر .. ومن زود الربكة زلق الجوال من يدها .. ارتبشت أكثـر وناظرت بالجوال وبسرعة لقطته من الأرض وحطته على أذنها  ويدها ترتجف .. 
 وصلتها صوت ريان الهادئ : ألووو ..
رهف بلعت ريقها كذا مرة وبتردد ردت وبشبه همس : ألووه .. 
ريان سكت شوي .. بعدها قال بصوت مرح : إيش صار بالدنيا زلزال ! ( يقصد صوت طيحة الجوال ) ..
رهف ببلاهه : هااه ..
ريان ضحك على رد فعلها : ههههه ..
رهف ذابت من ضحكته ولا تكلمت ..
ريان : أحححم .. كيف حالك رهف ؟! ..
رهف صار في عقلها خلل كأنها تحاول تترجم كلامه .. ظلت ساكته ولاردت ..
ريان استغرب وبين في صوته : معاي ؟؟ ..
رهف انتبهت وبسرعة وبلعثمة من الربكة  : إإيييوا م ممعاك ..أأ .إ .. ووش كنت تقول ؟ ..
ريان ضحك من جديد : ههههههه .. أنا متأكد الحين أن فيك شي ههههه ..
رهف ردت بهدوء : مافيني شي ..
ريان أخذ نفس يوقف ضحك : طيب كيفك ؟ ..
رهف : بخير .. (ترددت شوي بعدها قالت) .. وأنت ؟ ..
ريان : تمام التمام بسماع صوتك ..
رهف رفعت حاجبها وكأنه يشوفها : طيب ؟ ..
ريان : شنو ؟ ..
رهف تجرأت : المطلوب من هالمكالمة ؟ ..
ريان سكت شوي وبمزح : أفاا ماتوقعتك كذا .. ماودك تسمعين صوت ولد عمك .. 
رهف : ريان لاتظن أني مثل اللي تكلمهم .. 
ريان عجبه ردها وابتسم : إمممم .. بصراحة بصراحة ..
رهف : إيوا ..
ريان حب يلعب عليها شوي : والصراحة ترا راحة ..
رهف تأففت بدون صوت لأنه تلف أعصابها : إيوا ..
ريان : بصراحة يارهف أنــا ....
رهف خذت نفس : لاحوول وش فيك انت ؟ ..
ريان : هههه بصراحة يا رهف أنــ....... (وانقطع الخط فجأة) ..
رهف تتأكد : ألووو رياااان ريانوووه .. (ناظرت جوالها) ..
هالغبي سكر .. ( وابتسمت ) .. ياحلو صوته والله ..

دخلت روان بإزعاج وبصوت عالي كأنها كانت تتسمع : من ؟؟ ..
رهف : شنو ؟؟ ..
روان تحرك حواجبها وحاطة يدها على خصرها : اللي ياحلو صوته .. اعترفي رهييف تكلمين من وراي .. إييه بس بس عرفت أكيد ريانووه ..
رهف بتوتر تحاول تخفيه : أول شي سكري هالباب اللي فتحتيه على كبره ..
روان سكرت الباب وتسندت عليه : يلا اعترفي ..
رهف : ثانيا هو اللي دق ..
روان بدت التحقيق : من متى دق؟ وكم مرة دق قبل هالمرة ؟؟ وكيف أخذ رقمك ؟؟ وش قالك ؟؟ وش قلتي له ؟؟ اعترف لك بشي شيات ولا لأ ؟؟ تتوقعين ليه يدق عليك أنتي بالذات يمكن يحبكــــــ.........................
رهف صرخت توقف روان : باااااااااااااااااااااااااااااااااااااااااااااااااااااااااااااااااسسسسسس ..
روان سكتت ..
رهف ابتسمت : أنتي وحدة من الثنتين يا انك هبلة ولا أنك هبلة ..
روان تستهبل : لو سمحتي حذف إجابتين ..
رهف ابتسمت وهزت راسها كأنها تتطنز : سخيفة ماتضحكين ..
روان تتميلح عند رهف : عاد يلا رهووف قولي لي أنا أختك .. أنتي من قبل قلتي لي انك تحبينه يعني مافيها شي قولي ..
رهف تنهدت : طيب ................

وقالت لروان بكل بساطة كل شي .. وعن شعورها ..

رهف : وبس ..
روان فاتحة عيونها : بسس .. كل ذا وتقولين بس ؟؟ 
رهف على راسها أنواع علامات الترقيم : وشو ؟؟ ..
روان : يالبقرة شكله كان بيعترف لك بشي ؟؟ ..
رهف : تهقين ؟؟ مثلا شنو ؟؟ ..
روان : يـا الله ياربي ارحمني على هالاخت .. عليك عقل سبيكة .. مثلا يحبك .. معجب فيك .. أي شي ..
رهف سكتت تفكر ..
روان : بس تصدقين فيه شي غريب..
رهف ناظرتها تكمل كلامها ..
روان : ليه سكر جواله فجأة ؟؟ ..
رهف بكل بساطة : يمكن خلص الشحن أو الرصيد ..
روان : يجووز ليه لأ ..
رهف : إلا تعالي اليوم مو من المفروض حفلة حق مسك تعتبر صباحية ؟ ..
روان ابتسمت كانها تذكرت شي : ههه إيوا .. بس اخوك مشاري مو راضي .. 
رهف : شدراك ؟ ..
روان : سمعت أمي تكلمه تليفون .. ويقول مافيه أحد يشوف مسك على الأقل بعد ثلاث أيام ..
رهف ضحكت : خخخ شكله رايح بالعسل ..
روان : على طاري العسل .. مافيه شهر عسل لهم ..
رهف ارتاعت : لييه ؟؟ لاتقولين بعد مو راضي ؟؟ ..
روان : ههه لالا .. بس تعرفين شهر رمضان اسبوع الجاي فأجلوه لبعد رمضان ..
رهف : أهآآ ..
روان : بنزل الحديقة هناك امي وابوي جالسين وعبود يلعب .. تنزلين معاي ؟ ..
رهف : يلاه ..

&&&&&&&&&&&&&&&&&&&&&&&&&&&&&

عند عصافير الحب .. مشاري & مسك ..

على الساعة أربع العصر ..

مشاري جالس بالصالة ولابس جينز اسود وقميص ليلكي سادة مع ياقته المرتفعه شوي .. وساعته الفضية .. وعطره اللي يدوخ .. وشعره مسرحه بطريقة حلوة لأنه ماقصه كثير ..  

مشاري مبتسم وصارخ : ترا بدخـل ..
مسك من داخل الغرفة : لالا جيت جيت ( وطلعت ) ..
مشاري وقف وصفر : الله الله الله الله .. مشالله .. صباحية مباركة ..
مسك بحيا وبهمس : الله يبارك فيك ..
مشاري حس نفسه بحلم : خلاص مسك هونت خلينا نجلس هنا ..
مسك برجا : لااااا ..

مشاري قرب منها و لمها لصدره بهدوء وهو مغمض عيونه .. وهي قلبها يدق طبول ..
ظلوا على هالحال دقيقتين والصمت سيد المكان ..

مسك بهمس : مشاري ..
مشاري بصوت كأنه نايم : همم ؟؟ ..
مسك بإحراج : فيك شي ؟ ..
مشاري فتح عيونه وبعد عنها وعلى شفايفه نص ابتسامه : إيه .. أحس اني أحلم مو مصدق ..

مسك استحت و على شفايفها ابتسامة صغيرونة .. ولبست عبايتها بسرعة .. تتحاشى نظراته لها .. وبهمس تشغل نفسها لكن هيهات : .. يلاه مو كافي مو مخليني أشوف أمي وابوي ..
مشاري ابتسم عليها .. وقرص خدينها بمزح : إيش قلتي ؟..
مسك : ههههههه ماقلت شي ..
مشاري ضحك على ضحكتها : ههه عيني بعينك .. 

التقت عيونهم .. دقت قلوبهم طبول ..

مشاري تمالك نفسه .. وبمرح انحنى وحط اذنه على جهة قلب مسك اللي يدق باضطراب : ههه اقول مسك ليه ماعزمتيني على العرس اللي عندك ..
مسك ابتسمت بحيا : انت مطولها شكلك .. أتحداك إن ماكان عندك أكثر مني .. يمكن عرضة ..
مشاري : هههههههههههههههه .. عرضة أجل ههههه .. يلاااه مشينا ولا ترا الحين لا أحلف أني انشب فيك ولا أتركك ..
مسك شبكت اصابعها بأصابها بخجل وبربكة : لالالا يلاه ..
مشاري : هههه ..

 وطلعوا من البيت عشان يتغدون بالمطعم ويتمشون ..

&&&&&&&&&&&&&&&&&&&&&&&&&&&&

عند رامي ومشعل ..

بعد ماراحو البنك يسون حساب لرامي فيه .. جلسوا في احد الكوفيات على طاولة لشخصين ..

رامي : هههههههههههه .. طيب ليـ..... 

إلا قاطعه صوت رنين جواله على الطاولة .. مد يده وشاف .. دانيا يتصل بك .. 

مشعل استند على الكرسي بارتياح : رد شوف مين ..
رامي مايدري أن مشعل خطب دانيا مرة ثانية بالسر .. فحط الجوال على اذنه وقال متعمد : لا هذي دانيا .. هـاي ..

مشعل بردت اطرافه من المفاجأة .. بس مابين عليه .. وفي نفسه "" إيش تبغي دانيا متصله على رامي الحين ؟ .. أكيد فيه شي عشان تتصل .. "" ..

دانيا بتوتر : ألووه رامي ..
رامي : ألوواات .. كيف حالك ؟؟ ..
دانيا ارتاحت نسبيا أنه رد : بخير .. أنت كيفك ؟ ..
رامي : تمام ..
دانيا سكتت لخمس ثواني ..
رامي استغرب سكوتها : دانيا أنتي معاي ؟؟ ..
دانيا بتردد : معاك معاك .. أأ.. رامي .. إأ ..
رامي حس أنها مترددة : دنوو فيك شي ؟؟ .. بغيتي شي .. ؟
دانيا : أأ لا .. بسس.. وين أنت الحين ؟؟ ..
رامي استغرب أكثر وجلس يناظر أخوه اللي يحرك الملعقة بالكوفي حقه عشان يلهي نفسه وملامحه ماتدرس على شي سوى الهدوء : أنا بالكوفي الحين ليه ..
دانيا بتلقائية : ومشعل ؟؟ ..
رامي رد وراها ببلاهه : مشــعل ؟ ..
مشعل اللي كان طول المدة يسمع المكالمة رفع راسه بهدوء ..

رامي ناظر أخوه وهو يكلم : دانيا .. شفيك .. تبغين تكلمين مشعل ؟؟ ..
دانيا بربكة : لالا .. أأ .. أهو مم ..معاك ؟؟ ..
رامي بهدوء : إيوا ..
دانيا تنهدت من قلب وسمعها رامي : الحمدلله ..
رامي رافع حاجبه وابتسم ابتسامة صغيرونة : سلامتك .. 
دانيا : أجل يلاه مع السلامة .. و .. سوق بهدوء ولا تسرع ..
رامي على راسه علامة استفهام من كلامها : أوكي .. باي ..

مشعل سأله : فيه شي ؟؟ ..
رامي بتفكير : لا بس تسأل عني وعنك غغيبه (غريبة) .. 
مشعل : أهآآ .. 
رامي ابتسم لأخوه وبنغزة مزح : هااه متى تخطب ؟؟ ..
مشعل بوجه مايدل على اللي يفكر فيه : قريب وقريب مرررة يا رامي ..
رامي فتح عيونه على وسعهم : جـــــــــد ؟؟ ..
مشعل ضحك : هههههههه .. أقول اشرب كوفيك وأنت ساكت .. قلبت مثل ساميوه تحنون علي ..
رامي : ههههه ..

&&&&&&&&&&&&&&&&&&&&&&&&&&&&&&&&

عند طلال ..

بعد ما خلص العملية اللي طلبوه فيها .. مع انه اليوم مثل رائد عنده أوف بسبب أنه أمس عرس مشاري .. 

طلع من المستفى على عجل .. وركب سيارته .. وتوجه لشركة اخوه بو فارس .. دق على جوال أخوه .. وانتظر شوي وجاه الرد : هلا بوفارس .. كيف حالك ؟؟ .. دوم .. ممكن أجيك الشركة أبغيك في شي ضروري .. تسلم والله يالغالي .. عشر دقايق وجايك .. فمان الله ..

سكر من أخوه وابتسم على الموضوع اللي بيكلمه فيه .. وبعد عشر دقايق وقفت سيارته الفضية في مواقف الشركة .. ودخل الشركة .. كانت الشركة هدوء .. الكل منشغل بشغله ..

توجه للإستقبال ..

طلال : السلام عليكم ..
الموظف رفع راسه واستغرب من شكل طلال  : وعليكم السلام والرحمه .. أي مساعدة ..

طلال اللي كان جاي بلبس المستشفى السماوي الفاتح نص كم ومبرز خطوط عضلاته وعلى شعره الطويل نظارته الشمسية .. كان شكله حلو وخطير بشكل .. و وجوده غريب بهالشكل بمكان مثل الشركة ..

طلال حط يده على راسه من ورا : إيوا .. في اي طابق مكتب المدير ..
الموظف رفع حاجبه وناظر ملابس طلال : طيب .. بس عندك موعد مسبق ؟ ..
طلال هنا ابتسم وناظر نفسه : ماعليه نسيت أعرف نفسي .. أنا طلال بن عبدالله الـ............
الموظف ارتاع وبلع ريقه يوم عرف أنه يكلم أخو المدير : هلا بك .. تشرفنا ..
طلال ضحك على رده فعل الموظف وغمز له : ههه مو مبين علي ؟؟ .. ( يقصد انه أخو المدير) ..
 الموظف ابتسم ابتسامة خفيفة : بصراحة يعني أنت فاجأتني .. و مكتب المدير في الطايق الرابع .. ( وأشر له من جهة الأصنصير ) ..
طلال ابتسم بمرح : تسلم .. ( ومشى ناحية المصعد وهو رافع يده بمعنى سلام .. ) ..

الموظف عيونه تابعت طلال لمن دخل الأصنصير وابتسم .. وكمل شغله .. 

طلال يوم دخل الاصنصير كان في قدامه وحدة من الموظفات .. ولا انتبهت له إلا يوم جات بتضغط زر الطابق .. انتبهت ليده الممدودة عشان يضغط الزر .. وسحبت يدها عشان لا تلمس يده ..

&&&&&&&&&&&&&&&&&&&&&&&&&&&&&&

عند بيت بوفيصل ..

عند ريان اللي كان جالس بالحديقة على وحدة من الطاولات .. وفاتح عيونه على وسعهم ويناظر ملاك اللي سحبت الجوال من يده يوم يكلم رهف وسكرته .. 

ريان بصوت عالي شوي : خير خييير خيييييير .. شهالتصرفات .. 
ملاك متخصرة وتناظر جوال ريان : بعد بعد طايح مغازل في خوياتك في بيتنا طالت وتشمخت بقول لأبويـ..... 

فتحت ملاك عيونها بصدمة وهي تشوف رقم رهف هو اللي توه يكلم ريان ..

ملاك رفعت راسها له منصدمه : ريانووه تكلم بنت عمي رهف من وراي ؟؟ ..
ريان عصب منها وسحب جوالها من يدينها : إيه عندك مانع ..
ملاك ابتسمت بخبث وكانها تذكرت : إيييه .. أنت اللي رسلت لها الرسالة قبل كم يوم تبارك لها زواج أخوها .. من متى ؟؟ ...
ريان تنرفز شوي من طريقة كلامها بس مابين لها عشان ماتتنيذل عليه : شنو اللي من متى ؟ ..
ملاك دقته بكوعها وهي تحرك حواجبها : من متى هالغراميات تحبها وتكلمها .. اعترف أنا اختك ملووك .. 
ريان هنا جد ارتاع منها : أي غراميات وأي حب وخرابيط .. الحين اي ولد يتصل على بنت عمه لازم يحبها ! ..
رهف بسخرية : يعني الحين بتفهمني أن اللي تسويه الحين ماله هدف ؟؟ ..
ريان بلا مبالاه : فهمتي ولا مافهمتي بالطقاق اللي يطقك ..
ملاك بنص عين : أصلا مايحتاج مبين كل شي من عيونك (ومدت لسانها له) ..

ريان حط جواله بجيبه وكان خاطره يكلم رهف عشان يكمل كلامه بس وين يتصل عليها الحين و ملاك قدامه .. 

ملاك تكلمت وتتميلح : أقول ريون ..
ريان بنص عين : نعـــم .. قولي بلا تميلح ..
ملاك : خلنا نروح بيت اهل ربى نشوف الهنوف بنت فصول ..
ريان ابتسم يوم تذكر أنه صار عم : إي والله ذكرتيني .. أخيرا صرت عم ..
ملاك استانست : دقيقة بروح ألبس عباتي وبجي ..

فجأة نط سيف بوجهم : حتى أنا أبي اروح معاكم أشوف بنت أخوي الهنوف ..

ريان وملاك لفوا عليه وانفجروا ضحك ..

ريان : هههههههههههههآآآآآي .. تطورت وقمت تقول بنت أخوي هههههه .. 
ملاك من بعيد : ههههههه .. ما اصدق هالصعلوك صار عم هههههه ..

وراح ريان وملاك وسيف عند ربى عشان يشوفون الهنوف .. 

&&&&&&&&&&&&&&&&&&&&&&&&&&&&&&

عند رائد بملحق بيت بوفارس ..

رائد يكلم نفسه في قلبه "" معقوولة .. معقووولة يا فااارس معقوولة ..؟؟ .. أنت تفكر باللي أنا أفكر فيها ؟ .. تبغى تخطب سمر !! .. وانا بكل بساطة وسهولة قلت براحتك .. وافقت لك كذا باردة مبردة .. "" وظل يفكر ويفكـر لمن وصل لقرار نهائي وفي نفسه "" أسف يافارس وأعذرني .. سمر لي أنا مو انت .. ماراح أخلييك تاخذها وأنا موجود ""


 
ثم تنهد .. وقام بطفش وملل لمن المطبخ .. بالذات أن البيت صاير هدوء بشكل ..مسك مو موجودة .. سارة في بيت عمها .. فارس توه طلع مع سامي .. سالم وأسيل نايمين أو في غرفتهم فوق مايدري .. وأم فارس شكلها فوق .. وبو فارس في الشغل أكيد ..

فتح دواليب المطبخ .. وقام يطلع بعشوائية شوكلاته سايله + بطاطس ليز بالملح + زعتر + جبن + بسكوت + رغوة كريمة أكل + بريد توست .. 

وجلس يحط ذا على ذا وصار المكان حوسة .. وكانه يحاول يضيع الملل بهالطريقة .. جات له الخدامة آني ..

الخدامة آني استغربت وجوده بهالمكان وبهالوقت فابتسمت : هاي مستر رائد ..

رائد ما عطاها وجه قاعد يحوس بالاكل ..

الخدامة آني تتميلح عنده : في يـبـي مساعدة مال أنا ؟؟ ..

رائد عقد حواحبه ورفع يده اليمين وأشر لها بمعنى انقلعي بدون مايناظرها ..

الخدامة آني تحطمت و راحت عنه وهي تتحلطم ..

رائد رفع بريدة التووست اللي حط فيها اللي ماينحط وقرم منها وجلس على الكرسي .. >>>> ما ادري وش يحس به استغفر الله خخخ ..

فجأة طلع صوت .. يشبه صوت الجوال .. تذكر أن جواله بجيب بنطلونه .. وقف من الكرسي عشان يطلع الجوال من جيبه .. ورد بصوته ماليه الطفش وفي فمه اللقمة : هلوو سارة .. أنا ؟؟ .. مافيني شي بس طفشاان حديي .. طليل لحد الحين مارجع عشان يسليني ( وناظر بالفوضى اللي على الطاولة قدامه ) .. أهآ .. طيب منو جنبك ؟؟ .. بس ؟ .. إممم .. طيب دقايق وانا جاي .. بايات ..


&&&&&&&&&&&&&&&&&&&&&&&&&&&

نرجع للشركة .. عند طلال ..


طلال ابتسم وهو يناظر الازرار : أي طابق ؟؟ ..
الموظفة كانت كاشفة وجهها .. رفعت راسها باستغراب .. وفهت في ملامح طلال ..
طلال بعفوية : أقصد أي طابق تبغين ؟؟ ..
الموظفة تخفي ربكتها بعد ماشافت شكله الخطير : معليش أقدر أنتظر ..
طلال : لا حاشاني .. أي طابق ؟؟ ..
الموظفة بهدوء : الطابق الثالث ..

طلال بخفة ضغط على رقم 3 .. وتسند على جدار الاصنصير و مكتف يدينه لصدره ومنزل راسه يناظر جزمته البيضا وأنتوا بكرامة .. وجز ء من خصلات شعره جاية فوق عيونه .. والموظفة تناظره بأطرف عينها عشان مايحس فيها ..

لف فجأة طلال ناحيتها وشافها .. فابتسم ببراءة وهو يفكر .. وهي خقت وارتبكت فنزلت نظرها .. انتبه طلال لنفسه وان ابتسامته محلها غلط وأنه اربكها فنزل نظره للأرض ..

ما أخذو إلا ثواني بسيطة إلا ودق صوت الأصنصير يعلن عن الوصول للطابق الثالث ..
انفتح الباب وطلعت منه .. ولفت على أخر لحظة والأصنصير يسكر .. شافت طلال يرجع لوضعيته بعد ما ضغط رقم الطابق اللي يبغيه .. وميل راسه وهو يناظر الأرض وشكله سرحان .. وسكر الباب .. تحطمت .. بعدها راحت تشوف شغلها ..

وصل طلال قبال باب مكتب أخوه بوفارس " المدير " ..

توه بيدق الباب .. إلا فاجأه صوت أنوثي هادئ : لو سمحت ..
طلال لف عليها وعلى راسه علامة تعجب : نعم ؟ ..
السكرتيره : ممكن تتفضل لمن أكلم المدير .. عندك موعد معاه ؟ ..
طلال ابتسم : إيوا .. ومايحتاج تدقين عليه .. أنا أخوه .. 
السكرتيره بلمت وهي تناظر فيه .. هذا أخو المدير وشكله خقق : أأأ .. سوري نسيت انك جاي .. تفضل ..
طلال في نفسه "" بسم الله شفيها تناظرني كذا .. شكل بوفارس قال لها أني جاي .. خخ والله انك مو هين يامحمد "" .. ودق الباب دقتين ودخل ..

طلال : السلام عليكم ..
بوفارس رفع راسه من على الأوراق اللي على مكتبه وابتسم : وعليكم السلام والرحمه .. تفضل ..
طلال ابتسم : زاد فضلك .. ( وجلس على الكرسي المقابل للمكتب ) ..
بوفارس يتفحص شكل طلال : شنو هالموضوع اللي خلاك تجي الشركة حتى بدون ماتغير ثياب المستشفى ؟؟
طلال ناظر نفسه وضحك : ههههه شفت كيف ؟؟ .. الموضوع لا يحتمل التأجيل ..
بوفارس باهتمام : يلا هذا أنا أسمع ..
طلال بنص عين : أول شي قبل لا اقول .. وش ذي السكرتيره يا محمد ..بقول لأم فارس ..
بوفارس بمزح : ههههههه .. الله يصلحك .. طليل ناوي تخرب بيتي على آخر العمر ..
طلال غمز له : أفاااااااا مافيه ثقة بأم فارس ؟ ..
بوفارس ابتسم : إلا فيه ونص .. بس أنت ورائدوووه بالذاات تقلبون مخ الواحد وتفرونه فر ..
طلال : هههههههههههه ..
بوفارس بوجه جدي : وش هو الموضوع يا طلال ؟؟ ..
طلال سكت بعدها رفع راسه لبوفارس ..

&&&&&&&&&&&&&&&&&&&&&&&&&&&&&&&


عند بيت بومشعل ..


سارة سكرت من رائد : سموور ..
سمر : هلا ..
سارة : ممكن تلبسين عباتك .. لأني قلت لرائد يجي طفشان حده مسكين ..
سمر ارتبكت وقامت : لا عادي ..

بعد دقايق دخل رائد : هااي ..
سارة وسمر : هايات ..
رائد ابتسم : وين أخوانك سمر ؟؟ ..
سمر تشتت نظراتها بأي شي : كلهم طالعين ..
سارة : لقيتها ؟؟ ..
رائد وسمر : شنوو ؟؟ ..
سارة : أدق على مشعل ورامي وسامي وفروس يجون هنا أحسن .. بدل الدوارة بالشوارع ..
رائد : أمداني جيت وتلمع لك هالأفكار .. أحم ادري طاقتي إيجابية ..
سارة : ياواثق .. سمور وين جوالك أبغى اكلم اخوانك ..
سمر : فوق بغرفتي ..

سارة قامت وصعدت لغرفة سمر تجيب الجوال ..

رائد جلس على وحدة من الكنبات : كيف حالك سمر ؟؟ ..
سمر وكأنها تفاجأت من سؤاله : الحمدلله بخير ..
رائد : مع مسك السنة  الجاية ثالث ؟ ..
سمر هزت راسها بإيجاب وهي مستغربة : إيوا ..
رائد : أهآآ ..
سمر وقفت : بجيب العصير ..
رائد : لا تجيبين شي اجلسي .. ماحد غريب هنا ..

سمر ارتبكت ولا ردت وجلست تلعب بأصابعها لعل وعسى يخف ارتباكها ..
أما رائد جلس يتأمل سمر بهدوء .. ودون مايتكلم وهذا اللي زاد الطين بله عند سمر ..

سمر وقفت مرة ثانية .. وبادرها رائد بسرعة وبمرح : ههه يابنت الناس والله ما ابغى شي اجلسي بس ..
سمر احرجت منه لأنه فهم عليها : أأ .. لا بسس كنت أأ ..
رائد ما حب يحرجها اكثر : ولا أقولك ممكن كاس ماي ..
سمر بسرعة : أوكي ..

&&&&&&&&&&&&&&&&&&&&&&&&&&&&

في الشركة .. 
وبالخصوص عند طلال بمكتب بوفارس .. 


بوفارس بعد ما سمع لكل كلام طلال : أهآآ .. والله وكبرت يا طلال ..
طلال ابتسم : يعني خلاص ..
بوفارس : مبروك .. والله يكتب فيه الخير .. بكلم ابوها بالخطوبة ونشوف الرد ..
طلال : لالا مايحتاج .. أنا مكلم دانيا من قبل عشان تسألها قبل عن رايها ..
بوفارس : لا والله يعني طبخت وجهزت ..
طلال : ههههههه .. إيه بس قلت احط عندك علم عشان لاتسمع من أحد غيري ..
بوفارس بمزح : أجل يلا ضف مقفاك واطلع ..
طلال يقاله زعل : افاااااا بس افااا يامحمد أنا أطلع برا ..
بوفارس ابتسم : حاشاك ..
طلال وقف وابتسم : يلاه ما أأخرك عن شغلك .. فمان الله ..
بوفارس : فمان الكريم ..

&&&&&&&&&&&&&&&&&&&&&&&&&&

عند سارة في غرفة سمر ..

سارة أخذت جوال سمر واتصلت أول شي على مشعل : سلااااام .. أنا مو سمر انا سارة .. لا بس بغيت اقول لك تعال انت وأخوك رامي بيتكم رائد مسكين جالس بحاله كأنه قطو .. خخخ .. طيب لاتتأخرون .. باي ..

سارة تفرفر بالقائمة لمن لقت اسم سامي .. واتصلت عليها ..

سامي : هاي سوسو ..
سارة تقلد عليه : هاي سوسو .. وعليك الهاي وسطل ماي ..
سامي ارتاع : منو ؟؟ .. سويرة !؟ ..
سارة : يب يب سارة عمتك وتاج راسك ..
سامي : هههههه وش تبين .. ادري أنك معجبة بس مو لهالدرجة ..
سارة : تبطي ..
سامي : طيب ؟ ..
سارة : تعال أنت لبيتكم .. مشعل ورامي بيجون وخالي رائد موجود ..
سامي يكلم احد جنبه : يلا خلنا نرجع البيت أخواني بيرجعون ورائد هناك ..
سارة : هــي سامي .. >>> ماعندها اسلوب خخ..
سامي بعفوية : لبيـه ! ..
سارة بلقافة : من جنبك ؟..
سامي انفجر ضحك : ههههههههههههههه .. وقسسم اننك ملقووووفة .. هههههه بس ماعليه .. هذا اخوك فارس ..
سارة : أهآآ .. باي ماتنعطى وجه ..
سامي : ولا انتي ..

وسكروا بنفس الوقت ..

بعد فترة جاو مشعل ورامي .. وسامي وفارس .. وجلسو مع رائد وسمر وسارة .. 
  .. وطول هالمدة لاحظ فارس نظرات رائد لسمر ولا قال شي ..

&&&&&&&&&&&&&&&&&&&&&&&&

مرت الأيام بسرعة .. ودخل الشهر الفضيل بالخير والرحمة .. رمضان ... 

خلوني أقول لكم شنو حال ابطالنا في هالأسبوع اللي مر ..

اول شي .. 

مشعل .. عايش حياته بهدوء وينتظر رد دانيا عليه لحد الحين ..

طلال .. خطب نوف رسمي من ابوها بعد ماعرف عن موافقتها عليه من دانيا .. والحين هو ينتظر النظرة الشرعية ^_* ..

رائد .. بفكر بطريقة يخلي فارس يبتعد عن سمر قبل لايقول لأبوه بدون مايجرح مشاعره أو يأذيه ..

مشاري .. رايح بالعسل مع مسك ولا بحاس بالدنيا إلا بقلوب حمرا ^_* ..

ريان .. كم مرة اتصل على رهف ويكلمها شوي .. وحاول أنه يعترف لها باعجابه فيها بس يتردد على آخر لحظة ويتراجع ..

رامي .. لاجديد في حياته .. سوى انه ينتظر الفرصة عشان يشوف دانة ..

فارس .. محتار و يفكر بخاله رائد و في سمر .. وهل اللي يسويه غلط أو صح ؟؟ 

يوسف .. كلم ملاك كذا مرة وطمنها أنه راح يتقدم لها .. وهو مطنش شرط ابوه ان يروح كل ظهرية للمسجد خخ ..

سامي .. مابين مناقر سارة وتنرفزها وأغلب الاحيان يتعادلون .. وهالشي يضحك سامي كثير ..

ياسر + تركي .. عايشين حياتهم فلة ودجة وتفرفر بالشوارع مع بعض ..

أما البنات ..

نوف .. بعد ماوافقت على طلال .. تفكر من الحين بالنظرة الشرعية ومتوترة حدها ..

دانيا .. محتارة مابين الرفض والموافقة على مشعل .. والغالب عليها الرفض .. بس مستحية كيف تقول لأم مشعل ..

دانة .. لاجديد .. بس دوم تتذكر مواقفها مع رامي .. وتتبسم على ردود افعالها معاه ..

مسك .. مع مشاري اكيد بتروح فيها .. ومثل مشاري  تشوف الدنيا وردية معاه ..

سمر .. تحس بنظرات ولد عمها وخاله لها .. بس هي ساكته ومعطية الموضوع اشكل ..

ملاك .. بعد مكالمة يوسف لها أنه راح يتقدم لها .. على طول رفضت بدون مقدمات اللي متقدم لها .. وهي مستانسة ..

رهف .. مستانسة ومحتارة من مكالمات ريان لها .. وتبغى تعرف لوين بتوصل معاه ..

سارة .. تحس بشي غريب كل ما شافت سامي .. لازم تتناقر معاه .. ويتعادلون وهم يضحكون !..

روان .. هالبنت فالتها وعايشة حياتها بروقان ..


أما اليوم .. اليوم الفطور حق العوايل كلها في بيت بوفارس .. 

على الساعة أربع العصر ..

عند الشباب ..

رائد وقف : شباب من يقوم معاي نشوف الأكل حق الفطور .. ومرة وحدة نهبل بالحريم ..
ياسر اول من نقز : معاك .. تروك تقوم ؟ ..
تركي جالس على الكنبة ومرخي حاله : مافيني قوة ..
مشاري وقف : وياك ..
رامي وسامي : يلا ..

وراحوا هالخماسي للمطبخ وهو يبضحكون ويسالفون ..

دخل أول واحد سامي : هااااايــ....

سكت سامي وهو مطير عيونه .. والشباب يوم شافوا هالمنظر سكتوا وهو مبحلقين عيونهم ..

البنات واللي هم دانه + مسك + سمر + سارة + روان .. انصدموا من دخول الشباب بالمطبخ بهالوقت ..

سامي بجرأة : يالمفطرااااااااااات ..
الشباب أخذوا فترة يستوعبون بعدها انفجروا ضحك : ههههههههههههههه ...
رامي : ههههه دانة ليه ماعزمتيني معاك ..
ياسر : روينووه يالمفطرة هههههههه ..
سامي يحرجهم : افااا بس افااا بس ليه مفطرين قبل الوقت .. سارة لهالدرجة جايعه  ههههههههه ..
رائد ابتسم : طيب كان افطرتوا بمكان ماحد يشوفكم فيه ههههههآآآي ..
الشباب : ههههههه ..

خلوني أوصف لكم حالة البنات ..

البنات حالتهم حالة .. كل وحدة جامدة بمكانها ولا هي عارفة وش تسوي .. أو على الأقل تستوعب أن الشباب واقفين قدامهم خخ ..


دانة قبالها قطعة كيكة بنية وفي يدها الشوكة ومقربتها لفمها بتاكلها ..

مسك في يدها شوكة فيها ورق عنب ..

سمر في يدها ميرندا والمزاز على أطرف شفايفها بتشرب ..

سارة كانت مادة يدها لسمر تعطيها فطيرة دجاج .. 

روان فاتحة الثلاجة و في يدها سنكرز تاكله ..

مسك و دانة من الروعة غصوا وقاموا يكحون: كــح كح كــح ..

الشباب : هههههههههههه ..
ياسر يحرك حواجبه : روانوه وش تاكلين ..
روان بهت وجهها : هااه أأإإأ.أ.أإ..
الشباب : هههههههههه ..
مشاري راح عند مسك وقام يضرب بظهرها بالخفيف ومبتسم وكاتم ضحكته : خلاص إلا زوجتي خلوها .. كملي ماعليك منهم .. ( وجاب كاس ماي وشربها بالغصب قدامهم ) .. تبين فطيرة ؟..

مسك دوروا عليها صدقوني ماراح تلقونها ..

الشباب أنواع الضحك : ههههههههههههه ..

سامي يناظر سارة بنص عين ومبتسم : هااه سويرة وش تسوين ؟؟ .. مفطرة .. ترا بتطيحين بالنار هههههههه ..
الشباب : هههههه ..
سارة بلعت ريقها بإحراج : ما أفطرت .. >>> تقول الصدق هع =) ..
سامي سوا نفسه مرتاع وحط يدينه على خصره : يالكذابة أنا شايف بيدك الفطيرة ..
سارة من بين اسنانها وبصوت مهزوز باين فيه التوتر : أنا ما اكذب ..
سامي حرك حواجبه : حلفي بالله ..
سارة عصبت عليه : والله .. وإذا مو متأكد كنت بعطيها سمر وبس ..

الشباب كتموا ضحكة كانت بتطلع منهم بس خافوا من البنات خخ ..

فجأة قامت سمر منحرجة وتوها بتطلع من باب المطبخ .. إلا توقفها رجل رامي اللي كان قبالها على اليمين ومكتف يدينه و رافع رجله عن الأرض وسندها على حافة الباب .. ويد رائد اللي كان على اليسار وحاطها على كتف رامي ..

سمر تفاجأت من تصرفهم ..

الشباب ابتسموا ..

رامي مبتسم ابتسامة رايقه : قلبي على وين ؟؟.. كملي أكل ..
سمر فيها الصيحة دمعت عيونها وبهمس : رامي بعد ..

رائد  قرب شوي منها ويده اليمين على كتف رامي .. رفع يده اليسار وقربها من وجه سمر وبالخصوص لجهة تحت شفايفها .. ورافع حواجه بالخفيف وعلى شفايفه ابتسامة صغيرة : تبغين تطلعين برا عندهم وهذا موجود ؟؟؟ ..
سمر بربكة واستغراب رفعت أطراف اصابعها ومسحت مكان اللي اشر عليه رائد .. ناظرت اصابعها كان فيه كريمة بيضا .. ارتبكت زود : أ..إإأأ..أإ أاا..أ.أإأإ. ..
ياسر بنذاله : أأأأ..
سامي يكمل معاه : إإإإإإ ..
رائد ورامي : ؤؤؤؤؤ ..
سامي : حسيت أني بالمدرسة أتعلم الفتحة والضمة والكسرة هههههههه ..
الشباب : هههههههههه ..

رامي عدل وقفته وسحب رجله من قدام سمر لكن بقت يد رائد .. تقدم رامي لناحية البنات .. وبعد الأكل من على الطاولة .. وجلس عليها وبمرح محرج : دانه .. وش طعم الكيكة حلو ولا لأ ؟؟ ..

دانه طلعت عيونها إلا شوي و وجهها أحمر : نعــم ؟؟ ..

رامي ابتسم وبانت غميزاته .. مد يده وبسلاسلة سحب الشوكة من يد دانه بأصبعه الوسطة والسبابه .. وناظر قطعه الكيكة اللي فيها ..

مشاري مد يده لرامي : هـي أنت انتبه لنفسك .. شكلك ناوي تفطر معاهم ..
الشباب : ههههههههههههه ..
رامي لحد الحين مبتسم : ومين قالك إني باكلها .. (قرب من دانه شوي .. ويناظر عيونها بعيونه الخضر المايلين للأزرق  وقرب الشوكة من فمها ) .. كليها وقولي لي وش طعمها .. يلا كليهـ.......... 

ماكمل كلمته إلا حس بيد تنحط من جهة ياقة رقبته من ورا وتسحبه بقوة .. حس أنه شوي ويطيح .. لمن قام من على الطاولة ..

رامي : أح أح .. خنقتني أعصااابك أعصاااابك ..
سامي يسوي نفسه معصب : أعقل كم مرة أعلمك .. تعبت وانا أربيك ..
الكل ومن ضمنهم البنات : هههههههههههه ..

ياسر اتكى على الجدار ويناظر روان وغصب يبغى يحرجها : روينه كلي عادي عادي شفناك ..

روان شوي وتصيح من الإحراج يوم شافت كل الأنظار عليها ..

رائد : هههههه يعنيـ........

إلا قاطع كلامه أم فارس وهي تمسك ذراعه اللي ساد فيها الباب وتبعدها .. وببتسامة وتتصنع العصبية : أنتوا شنو جابكم هنا .. يلاااه براا .. ماتستحون على وجيهكم .. سمر حبيبتي روحي فوق رهف تبغيك ..

سمر ماصدقت على الله .. كأنها مسجونة وجا لها الإفراج .. حطت رجلها وهجت لفوق ..

الشباب : هههههههههههه ..

أم فارس تحرك يدها بمعنى برا : يلاه انت وياه برا برااا ..
 
طلع رامي وغمز لدانة بدون ما أحد يشوفه .. و طلع سامي وياسر و رائد برا وهم كاتمين ضحكتهم ومنزلين روسهم .. ما عدا مشاري اللي واقف جنب مسك ويده في يدها ومبتسم .. والبنات طبعا حطو رجولهم وهجوا فوق ..

أم فارس : مشاري يلاااه ..
مشاري ابتسم ببراءة وطفوليه : بس أنا بأكل مسوك بعدين بطلع ..
أم فارس ابتسمت وبحزم : مشاري براا .. أنت برمضان ..
مشاري حط يده على راسه من ورا : هههههههه .. طيب طيب .. (لف على مسك) .. يلا حبيبتي أكلي وماعليك منهم أوكي .. ( وباس جبهتها على السريع وطلع برا ) .. 

مسك نزلت راسها بحيا .. وأم فارس ابتسمت ..

أم فارس : مسك روحي عند البنات فوق ..
مسك بهمس مستحية : طيب ..

&&&&&&&&&&&&&&&&&&&&&&&&

عند الشباب في الصالة ..


جلسوا الشباب بعد ما جو من المطبخ وكل واحد ابتسامته مرسومه على شفايفه ..

ياسر فجأة انفجر ضحك .. والشباب كلهم لفوا عليك ..

فارس ماخذ راحته بالكنب ومنسدح عليها : خير بوالشباب .. شكل الصيام أثر عليك ..
ياسر يخفف ضحكته عشان يوقف : ههه هه .. لالا سلامتك تذكرت نكته قالها سامي بالمطبخ ..

رائد و رامي ومشاري وسامي ابتسموا ..

سامي رفع حاجب وهو مبتسم : يالبكاش .. مو أنا اللي قلت النكته .. قصدك سارة ..
يوسف رفع حواجبه : سارة ؟؟ وش تتكلمون عنه أساسا ..
ياسر رجع يضحك : هههههههه  سامي ولا عاد اوم الترقيع تقول ما أفطرت هههههه ..
سامي : ههه بس بس فضحتهم ..
ريان تعدل بجلسته و لف عليهم باهتمام : وش وش ؟؟ اعترفوا يلاه ..
ياسر : هههههههه ..
مشاري رفع يدينه باستسلام : هه ههه أنا مالي خص مابقول ..
سامي : أحم ههه وانا أستحي صراحة ..
رائد : ههه سويمي كثر منها أنت اللي أول من تكلم عندهم وفشلتهم ..
سامي : خخخخ ..
تركي تحمس وعدل جلسته : ياسروه قول قول ..
ياسر : ههه آسف .. ماحد منعك يوم أنا قلت لك تعال معانا .. (وحرك حواجبه) ..
أحمد ابتسم : رامي تكلم ..
رامي ناظر الشباب وابتسم ..
فيصل : أول مرة اشوف رامي يستحي ..
الشباب : ههههههههههه ..
رامي يتميلغ ومسوي فيها يقلد على البنات .. حط يدينه على وجهه : وييي أستحييي ..
الشباب انفجروا ضحك على شكله : هههههههههههههههههههههههههه ..
أحمد : هه جد أنا أتكلم قولوا ..
مشعل : ههه كأني عرفت هههههه ..
ياسر كاتم ضحكته : بالمختصر الشديد فيه بنات مفطرات هنا ..

فيصل + ريان + أحمد + تركي + طلال + يوسف + فارس .. كلهم سكتوا ولا قالوا شي ..
و فجأة كلهم ضحكوا بصوت واحد : ههههههههههههه ..

&&&&&&&&&&&&&&&&&&&&&&

عند البنات في الصالة الفوقية ..

بعد ماعرفوا البنات بالسالفة ..

دانيا : هههههههه مهااابيل قلت لكم لاتنزلون تحت بتصادفون الشباب .. 
سارة منقهرة : ياليتني مانزلت .. ما أدري وش نزلني معاهم وأنا مو مفطرة ..
ملاك ورهف : ههههه ملقوفة ..
سارة : عليكم ..
روان : بس سكروا السالفة .. وين جنـى و ربـى ؟! 
دانة : كل وحدة في بيت اهلها بما أن اليوم اول يوم برمضان حبوا يفطرون هناك ..
روان : أهآآ ..
ملاك : تصدقون بنات ..
البنات بصوت واحد : لا مانصدق ..
ملاك : مالت عليكم ..
البنات كلهم ناظروها بنظرات حارقة ..
ملاك رفعت يدها وكأنها خايفة : أغصان الجنة ..
البنات كلهم ابتسموا وضحكوا على شكلها ..
ملاك : والله ما أصدق إن طلال راح يتزوج ..
البنات سكتوو ..
سمر ابتسمت يوم شافت وجيه البنات : عاادي بنات .. شوفوا هذا مسك تزوجت قبله ..
مسك يقالها استحت وضربت سمر بالخفيف : ههه سمير عقلي ..
رهف : جد بنات متى بيسوي طلال النظرة الشرعية ! ..
سارة : صحيح حسافة نسيت اسأله ..
دانيا : بعد قلبي نوفه أحسها بالمرررة متوترة .. ما ادري وش بسوي لاخذت طلول أحسها بتلهى عني ..
روان بنغزة بدون قصد : ماعليه هي السابقون وانتم اللاحقون ..

دانيا تذكرت مشعل وأنها لحد الحين ماردت لهم خبر على الخطوبة .. ابلعت ريقها واسكتت ..

&&&&&&&&&&&&&&&&

في وقت الفطور ..

طبعا الرجاجيل والشباب كلهم راحو المسجد يصلون هناك .. أما الحريم والبنات صلوا في البيت .. 

بعد ماخلصوا الحريم والبنات الصلاة .. بدو يجهزون السفرة في الحديقة لأن الجو رايق .. عشان لو جو الرجاجيل والشباب يكون الفطور جاهز ..

 (ملاحظة : السفرة صايرة قسمين .. قسم للحريم وقسم للرجاجيل في الحديقة) ..

البنات رايحين جاين يحطون الأطباق بالسفرة ..

رهف : أووف ماأدري ليش مايخلون الخدامات يشيلون الصحون ..
سارة : عبارة بيخلونا حريم المستقبل ..
البنات : هههههههههههه..
ملاك : هي روينه ..
روان : هلا ؟ ..
ملاك : بتجلسين على الفطور ؟ ..
روان : إيه .. ليش ؟؟ ..
ملاك كتمت ضحكتها : يعني بعد اللي صار بالمطبخ ولك وجهه تجلسين ..
روان ارتبكت بس بسرعة ردت : يخسوون إلا هم .. امشي بس امشي ..
ملاك : هههههههههههه ..
رهف : هههه أما دانه اللي راحت فيها جد .. ماتوقعت رامي جريئ كذا ..
سمر ابتسمت :  لا ابشرك أخوي رامي معدوم فيه الحيا ..

على نهاية كلمتها دخل رائد و رامي ..

رامي رافع حاجبه : وش فيه غامي (رامي) .. ليكون هو اللي أخوك معدوم الحيا ؟ ..
سمر ابتسمت : اللي على راسه بطحه ..
البنات وبدون استثناء : يتحسسها ..
البنات ناظروا بعض وضحكوا : هههههههههه ..
رائد ورامي : ههههههههههه ..
رامي يناظر دانه بنظرات ودانه انتبهت عليه وتحاول تتحاشى نظراته ..
رامي كاتم ضحكته : دانه ..
دانه : هـ هلآ ..
رامي حط بده على شعره : لا بس حبيت اسمع صوتك ..
البنات ناظروا دانه وضحكوا عليها لأنهم عرفوا أن رامي يحبها وضوح الشمس : هههههههههههه ..

جات أسيل لخالها رائد ومعاها عمار ..

أسيل : راائد راائد ..
رائد انحنى لها وباسها على راسها : عيون رائد .. تعجبني هالبنت في نطقها للراء ..
أسيل مدت له صحن فيه ثلاث بيضات : افتحها ..

رائد جلس على الحشيش وهي نفس الشي ..

رائد أخذ بيضة ويقلب فيها بين يدينه : أجل يالصغنونة تاكلين بيض مسلوق وتتركين كل هالفطور ؟ ..
أسيل ماردت عليه تنتظره يفتحها ..
عمار بفخر : ماما تقول البيض يخليني قووي ..
رائد ابتسم : ما أقدر عليك يالقوي أنت .. 

وضرب البيضه بجبهة أسيل بخفه وهو يبتسم : الحين نفتحها بجبهتك ..
أسيل استغربت من حركه خالها فاضحكت : ههههههه ..

عمار عجبته حركت رائد .. وأخذ بيضة وقام يضربها بجبهة أسيل .. وأسيل تضحك ..

رائد : ههه يالهبلة أنتي .. وتضحكين بعد ..

البنات + رامي : هههههههههههه ..

دخلوا سالم وسيف وعبدالله وشافوا عمار و رائد يكسرون البيض بجبهة أسيل .. وراحوا عندهم ..

سيف : هههههه مجنونة .. عماروه عطني البيضة ..
عبدالله : أبي بيضة ..
سالم باعتراض : لا أنا باخذها ..

سالم أخذ البيضة الثالثة من الصحن .. ورفعها بوجه رائد : راااائد ..
رائد رفع حابجه : سويييلم ..
سالم : وآآآحد .. ثنييين .. ثلااااااااااااثه ..

تــــكككك ..

شهق رائد وغمض عيونه .. و وقف عن اي حركة ..

سالم فتح عيونه مرتاع .. البيضة الثالثة كانت نية مو مسلوقة .. لأن عمار و أسيل حطوها من عندهم ..

البنات .. يناظرون رائد وكأنهم يستوعبون ..

رامي اللي واقف جنب رائد : هههههههههههههههههه ..
البنات استوعبوا وضحكوا مع ضحكة رامي : هههههههههههههه ..
رائد رفع يدينه ببطئ لوجه يمسح البيض عن عيونه وهو مغمض ..وبعد ثواني صرخ : سوووووووييييييييييييييييلممممم ..  ( ورفع يدينه ويمسح البيض اللي جا على وجهه والصفار اللي زلق على ملابسه ) ..  تعااااال ..

سالم خاف فقام وركض .. ورائد قام بقوة ويركض وراه ..

البنات + رامي يضحكون على أشكالهم : ههههههههههه ..

سالم يركض بأسرع ما عنده ويصارخ بطريقة تضحك : يماااااااااااااااااااااااااااااااااااااه .. هيييييييييلللللللب ... ماااااااااااميييييي ..
رائد يركض وراه وينقز فوق الطاولة ويحاوط جنب البركة ويصارخ عليه : أمــك هااااااااااه تعاااااال يالجبااااااااااااااااان .. 

الكل : هههههههههههههههههههه ..

دخل ياسر و جنبه تركي ..

ياسر : كالعادة المهبول رائد ...
تركي : صدقت وما أتوقع يتغير ..

سالم يلف حولين ياسر و وراه رائد يركض .. 

طرااااااااااااااااااااااااااااااااااششششش ..

طاح ياسر بالبركة من بعد مادفعوه سالم ورائد بالغلط ..

الكل : ههههههههههههههههه ..

رائد اللي محوط سالم بذراعينه بقوة ويلهث : والله والله ثم والله يا سويييلم .. سماح هالمرة .. لأنك ماتدري .. وقسسسم إن عدتها مرة ثانية تشوف شغلك فاهم ..
سالم يسوي مثل المدارس : فااااااهم أستاذ .. فكني ..
الكل : ههههههه ..

فكه رائد ودفعه من راسه من ورا : انقلع .. جيب فوطه مبلله بماي امسح وجهي لمن بعد الفطور عشان أسبح ..
سالم : أووف ..
رائد بصوت مرعب : شقلت ؟ ..
سالم خاف : هاه .. زييين ..

ياسر طلع راسه من الماي وشوي ويـبكي : يالثيرااااااااااان .. شفتوا وش سويتو ..

الكل : هههههههههههههههههههههه ..
سمر : هههههه مسكين ..
رامي : هههههه أعصابك حنا بغمضان (برمضان) ..

طلع ياسر من البركة وكل شعرة فيه مبللة أكييد خخ ..

ياسر يرجف من البرد اللي يحس فيه ومكتف يدينه حولين جسمه .. ويقلد رامي و يهز راسه باستهزاء  : غمضااان غمضااان .. اوووف استغفر الله .. برررررد ..

دخلوا الرجاجيل والشباب للحديقه عشان يجلسون حولين السفرة للفطور ..

بو احمد : ياااسر وش مسوي قاط نفسك بالماي ؟؟ ..
ياسر للآن متكتف وبغضب : كله رائدوه الغبي وسلويم طيحوني بالماي .. كيف الحين أبدل ..
بو أحمد بلا مبالاه جلس جنب الرجاجيل حول السفرة : ياسر احترم رائد هو كبر عمك طلال ..

رائد ناظر ياسر وحرك حواجبه باستفزاز ..

ياسر يكلم نفسه بالخافت : كبر عمي قال كبر عمي .. إذا عمي وما أقوله عمي ..
فارس حط يده على كتف ياسر : هاه بو الشباب انتظر شوي أقول للخدامه تجيب لك من ملابسي لمن ترجع بيتكم أوك ..
ياسر : اوك أي شي بس على الأقل ابدل ..

فارس راح نادى الشغاله وقال لها تجيب برمودا وتي شيرت من غرفته مع فوطه جديدة ورجع ..

ريان : ههههه مسكين ياسر من اولها بالبركة ههه ..
يوسف : قصدك افطر أول واحد منا وشرب من ماي البركه ههههههههههه ..
ياسر خزهم وسكت يوسف و ريان يكتم ضحكته ..

بعد دقيقتين جات سنيتا ( شغاله بيت بوفارس ) ومعاها فوطة وملابس من فارس حق ياسر .. وراحت عند فارس : هزا فوطة جديد وملابس مال أنتا ..
فارس جالس على الطاولة ينتظر الكل يجتمع عشان يجلس على السفر اللي بالأرض .. أشر لها على جهة ياسر بصبعه : أعطيهم ياسر ..

راحت سنيتا عند ياسر و أول ماشافت شكله حطت يدها على فمها تضحك : ههه إيش سوي انتا يسبح في بركة الحين ههه ..
ياسر طلعت عيونه فيها : هــي .. مابقى إلا أنتي تتطنزين هاااتي بس وانقلعي (وسحب الملابس والفوطة منها بقوة) .. هذا اللي باقي بعد .. سماجة شغالات ..

رجعت سنيتا داخل البيت وهي تتحلطم من ياسر ..

ياسر حط الفوطة على راسه بحيث تنسدل من راسه وتخطي الجزء العلوي من جسمه .. وجلس يفك ازرار قميصه ورماه على الأرض .. ثواني وحس بالهوا يلفح جسمه .. انتبه أن الفوطة مو على راسه ..

تلفت يمين ويسار شاف روان واقفة بعيد عنه نسبيا وماسكة الفوطه وتحرك حواجبها ..

ياسر ثارت أعصابه : روييينه جيبي الفوطة ..
روان تناظر السما والأرض بتمثيل : نووو نوو ..

ياسر ركض لجهتها .. وهي قامت تركض .. ولفوا بالحديقة كلها ..

روان تصرخ : مشااري خذ .. (ورمتها بالهوا لأخوها مشاري) ..
مشاري مسكها وحرك حواجبه : هااه تبغاها ..
ياسر قبض يده بقوة يسيطر على أعصابه : مشاري هات وعن حركات المبزرة ..
مشاري ابتسم : مافيه ..

ياسر راح عند مشاري .. ومشاري ماتحرك من مكانه يبتسم له .. مد يده ياسر عشان ياخذ الفوطة .. لكن مشاري رفعها بالهوا وهو معفسها عشان مايقدر ياسر يمسك اطرافها .. وحاول ياخذها ماقدر .. 

بو مشاري : مشاري عط الولد الفوطة .. هذا أنت متزوج ولا عقلت .. ما أدري وش أسوي فيك .. أترك الهبال عنك ..
مشاري ضحك على كلام أبوه : ههههههههه .. رواان خذي بس خذي لا الحين أبوي يقول شي ثاني الله يعلم ههههه ..
روان أخذت الفوطة وتتبسم ..
بومشاري : روان اعقلي وعطيه الفوطة لايمرض ..
ياسر تأفف : هفففففففف .. ( وانتبه للكل يناظره ويبتسمون .. تفشل وراح عند روان بدون كلامي وسحب الفوطة بقوة من عندها ) .. غبيه ..

روان ردتها بسهولة : أنت أغبى ..

ياسر ما أعطاها وجه لأنه يدري ماراح ينتهي .. وراح داخل البيت يلبس ..

 خلصوا ترتيب السفرة .. مع أنهم أغنياء وهاي هاي إلا أن فطورهم على الأرض في الحديقه =] .. وطلع ياسر وهو لابس ملابس فارس وصايرة عليه شبه مضبوطة إلا شوي بس تمشي الحال ..

 وجلس الكل على السفرة .. 

بو فارس : سمو بالله ..
بو احمد : وأكلوا تمرة بالأول ..
بويوسف : وادعوا ترا الدعوة مستجابة ..

بعدها الكل بدا يفطر بهدوء ..

&&&&&&&&&&&&

في مكان ثاني .. في بيت بو جهاد على السفرة يفطرون ..

بوجهاد : نوف ترا النظرة الشرعية والملكة بعد بكرة .. هو شكله مستعجل .. بس طبعا العرس بعد كم شهر ..
نوف وقفت مضغ الأكل وكأنها تفكر ونزلت راسها وكملت مضغ وبعد ماخلصت مضغ قالت بصوت هادئ خجل : إنشالله ..
جهاد يغمز لها لأنه صاير قبالها بالطاولة : هههه يبه بنتك تستحي ..
بوجهاد ابتسم : من حقها ..
نوف رفعت راسها شوي وأشرت له بيدها بمعنى تهديد ياويلك ..
جهاد : ههههههههه وتهدد ههههههه .. وهذا بكرة يمكن ينكتب كتابك ..

نوف من تحت الطاولة ضربته من رجله بخفه .. 

جهاد مسوي أنه تعور : آآآي وتضرب بعد .. استحي على وجهك ..

أم جهاد ببتسامه : جهوود أعقل عن اختك .. الله يوفقك يانوف ..

نوف ابتسمت وكملت اكل وهي تناظر صحنها وجهاد كاتم ضحكته ..
 
&&&&&&&&&&&&&&

في بيت بوفارس ..

بعد ساعتين من الفطور .. الكل جالس بالحديقه وبعضهم داخل البيت يتقهون !! ..

الشباب باسطين على العشب وجالسين يسولفون واللي منسدح واللي يسمع واللي يلعب بجواله ..

رامي : يعني خلاص حددت النظغة (النظرة) الشرعية ..
طلال توه بيتكلم إلا رائد سبقه : إيه ذبحنــي متى ومتى ومتى بشوفها .. مشفووح ..
طلال جالس جنب رائد متربع .. ضربه على راسه : وجع هذا انت رفيقي بالغرفة وتسرب اسرارنا ..
فارس : هههههه اللي يسمعكم يقول أسرار السما .. اصلا صوتكم قبل النوم يوصل لغرف الشغالات ..
طلال ورائد بققوا عيونهم : نعععععم ..
سامي ينقذ فارس ويحط يدينه على كتوف فارس ويضحك : هههه يمزح يمزح ..
فارس يحك راسه من ورا : ههه دووعابة يا أخواني دووعااابه ..
طلال : مالت عليك وعلى دوعاباتك ..
رائد : قال دوعابة قال ..
رامي ابتسم ابتسامة بينت اسنانه : أجل انتم السابقون ونحن اللاحقون .. طلوول لاتخلي شي بنفسك إلا وسوه الحين .. قزقز بالبنت على كيفك وفلها ولا تستحي ..
طلال استانس أن فيه احد حس فيه : هذا ولد الأخو السنع مو بعض الناس ( ويناظر فارس بنص عيونه ) ..
الكل : ههههه .. 
يوسف كان منسدح على رجول رامي ويسمع سوالف ريان مع مشعل ..
حس بشي يتحرك فوق بلوزته من على جنب بطنه .. حرك عينه لجنب بطنه ..

حس الدم يتجمع براسه واحتقن وجهه وفز وهو يصرخ بأعلى صوته ينفض بلوزته وينقز : آآآآآآآآآآآآآآآآآآآآآآآآآآآآآآآآآآآآآ ..

الشباب من حركت يوسف ارتاعوا وفزوا كلهم  ..
والبنات كلهم طلعوا من داخل يستطلعون سبب الصراخ وسنيتا كانت قريبة من عندهم وجات تشوف إيش صاير .. >>> ملاقيف خخ

فارس حاط يده على قلبه : يوسفووه شنو فيك ..

يوسف يوم شاف الصرصور طاح من على بلوزه على الأرض لزق بمشعل اللي جنبه ومسكه من بلوزته وهو يرجف من الروعه ويلهث : أأ ههه .. صص..صرصور .. أووه احس ماني عارف أتنفس .. 
مشعل مسك يد يوسف يهدي رجفته : خلاص هدي نفسك راح هههه .. ريلاكس..

ملاك تكلم نفسها بالخفيف : بعد عمري ارتاع ..
رهف اللي جنبها سمعتها دقتها وبهمس : جب بس جب استحي واعقلي ..
ملاك بنص عين وبنفس الصوت : أنتي اعقلي عن اخوي بالأول ..
رهف اسكت وابلعت لسانها ..

ياسر : ههههه صرصور وتسوي هالحركات هههه .. خكري ههه
تركي : بزر خواااف ههههه.. 
دانه : طيحت قلبي ..
أحمد : شوفوا أنا بروح بيتنا مادام فيه صرصور ..
ملاك : يالجبان تهج ..
أحمد : أجل تفضلي ضربيه ..
ملاك : هااه لالا .. فصوول .. يقدر وهو بو الهنوف ..
فيصل ارتاع : جب بس جب ترمينها علي ..
الكل : ههههههه..
مسك : مافيه إلا سنيتا الشجاعه تضربه .. سنيييتاااا..
ياسر نقز : لالالا .. مسك عندك البطل المغوار ( ويأشر بيدينه الثنيتين .. وبلحن ) مشاااااااري ..
مشاري ارتاع : هااا .. اقووول انثبر انت .. أنا على آخر عمري أضرب حشرات .. روح زين .. مسك قومي نمشي ..
الكل : ههههههههههههه ..
مسك ابتسمت : ههه لالا ماراح نمشي .. ياااا سنييتاا .. سنيتاااااا
جات سنيتا بسرعه : إيش فيه ..
مسك تاشر على الارض : فيه صرصور ضربيه ..

سنيتا بشجاعه أخذت نعله من الأرض ( الله يكرمكم ) واضربت الصرصور فيها ..

رامي : لاااااا نعلتـــي (ويسوي نفسه يبكي ) هئ هئ توني شاريها ..
فارس يسوي نفسه حزين ويطبطب على كتف رامي : العوض في غيرها العوض ياسندريلا ..
الكل : هههههههههههههههه..
سنيتا استغربت : هزا مو صرصور .. هزا لعبه ماما ..
يوسف فك من مشعل : إييييش ؟؟
سنيتا ترفع الصرصور المزيف من الأرض وتوريه إياه : شوف بابا هزا صرصور لعبه ..مافيه خوف ..

رامي نقز فرحان : الحمدلله الحمدلله يعني نعلتي بخيغ (بخير) ..

الكل فطس ضحك على رامي ..

يوسف شاف ان الصرصور لعبه .. حرك عيونه حوليه بحركة إلكترونيه .. وشاف سيف وسالم واقفين بعيد ويتهامسون ويضحكون .. 

ملاك قربت : أشووف أشووف .. مو كأن هذا لعبة الصرصور حق سيفووه ..

يوسف بدون تردد راح عند سيف وسالم ركض وهم من شافوه يناظرهم حط رجولهم داخل البيت وراحوا غرفة سالم وقفلوا على أنفسهم الباب ..

يوسف رجع بعد مايأس انهم يفتحون الباب : الملاعين اوريهم ..
سمر : بنات خلونا نروح بيتنا احسن .. بدل هنا عن البزران ..
يوسف : إيه يلاه أنا قلبي ماعاد يحتمل مزحهم ..
سارة تخصرت : قالت بنات .. أنت بنت ..
يوسف : سويرة بلعي لسانك مالي خلقك ..

سارة تقلد عليه باستهزاء وتعيد كلامه بدون صوت بس تحريك شفايفها ..
والكل ضحك ..

سامي : يوسف ماعليك منها .. اللهم كملها بعقلها ..
سارة : اللهم آمين على الداعين ..
سامي ابتسم ولا أعطاها وجه ..

  مشعل أخذ أسيل وشالها وفتح الباب اللي يفصل بين بيت عمه وبيتهم : حياكم ..
فارس : ترا جد قمت اشك أن أسيلوه بنتك وأنا ما أدري ..
مشعل : ههههههههه ..

ملاك بأمر : عمار روح عند بابا و ماما ..
رهف نفس الشي بأمر لأخوها عبدالله : وانت عبود روح عند ربعك سلوم وسيف فوق ..

عبدالله راح عند سالم وسيف داخل بهدوء .. 

أما عمار تخصر بطفولة : وأثولي (وأسولي) ..
ملاك تقلد عليه : وأثولي عند مشعل ..
عمار برطم وراح عند أبوه ..

سمر : مسكين كان خليتيه يجي ..
ريان ضحك : مالمسكين إلا انتي يابنت عمي هذا عفريت من تحت لتحت ..
فيصل ناظر ساعته : اعذروني بس لازم امشي ..
سامي : مايحتاج تقول حق زوجتك والهنوف ..
فيصل : ههه ..
مشاري : الله وياك ..
أحمد : حتى أنا ..
دانيا : بعد يلاه بدينا بالتسحب .. روح روح ..
أحمد وفيصل : هههههههههههه ..
ريان : هههه دانيا احرجتيهم .. روحوا ..
أحمد بنص عين : أشوف فيك يوم يادوين ..
دانيا ارتبكت : ههه ماتضحك ..
طلال بحلم وبصوت يحاول يسويه رقيق : متى أصير مثلهم ..
الكل : ههههههه ..
رائد : شكلي أنا اللي بدخلك عند نوف وأقولها تفكنا منك ..
طلال : جب بس جب .. لاتقول اسمها .. قول حرم طلال ..
الكل : هههههههههه ..
رائد يسوي صوته ناعم : أفااا طلول هذا بعد عشرة العمر .. هذي آخرتها ..
طلال يناظره من على جنب : اعقل اعقل اللهم كمله بعقله ..
رائد ضحك وضربه على كتفه : لا انت حالتك خطيرة ..
الكل ابتسم ومن ضمنهم طلال ..

طلعوا فيصل وأحمد بعد ماسلموا على الرجاجيل وراحوا عند حريمهم  ^^ ..

أما كل الشباب والبنات راحوا بيت بومشعل ..

وكانوا الشباب: [ مشعل ومعاه أسيل ، رائد ، طلال ، رامي ، مشاري ، ريان ، فارس ، يوسف ، سامي ،  ياسر ، تركي ] ..

أمآ البنات : [ دانيا ، دانة ، سمر ، مسك ، ملاك ، رهف ، روان ، سارة ] 


ريان : ماشالله كل هذيل جماهير (يقصد البنات) ..
يوسف : احححم شفت كيف يحبوني جاو عشاني ..
روان : ولد عمي يا يوسف ممكن سؤال صريح واتمنى إجابته ..
يوسف حرك ياقة قميصه بغرور : اسألي ..
روان تحرك صبعها السبابة على راسها : متأكد أن في راسك عقل ..
يوسف بهدوء أشر لفارس وسامي : مسكوني ..

فارس وسامي على راسهم علامات آستفهام .. بس كل واحد مسك يوسف من جهة ..

يوسف فجأة وبصوت شبه عالي : هدووووني هدوووني عليها أوريها هدوووني .. 
الكل : ههههههههههههههه ..
فارس تركه : ههههههه طير بس مسوي فيها حركات ..
يوسف بنص ابتسامه : احم ..
مشعل : مطولين ؟ .. بدخل انا ..

ودخلوا كلهم البيت وجلسوا بالصالة .. وصاروا البنات مقابلين الشباب بالجلسة ..

ظلوا فترة ماحد تكلم ..

تركي يقاله يسوي أجواء وقف وبهدوء ويحرك يدينه : لحظـــــــــة صممممممت ..
ماحد عبره ولا اعطوه وجه ..
مشعل حس فيهم .. وقف ولحد الحين شايل اسيل : بقوم أنا للمكتب ..
ناظروه بس ماحد تكلم ..
مشعل ابتسم : ههه على فكرة حياكم بمكتبي هنا .. اللي يبغى يفضفض .. نصيحة أو استشارة .. ترا الدكتور النفسي مو حق المجانين ( وبمزح ) عادي تراه بالمجان .. عن أذنكم ..

واختفى مشعل حامل أسيل بين ذراعينه لمكتبه بالدور الأرضي .. وهو يكلمها ..

سمر ناظرت بوجيه الكل بلا استثناء واضحكت تلطف الجو : هههه شفيكم ترا مشعل هذي حركاته ..
الكل ابتسم ..
رهف تتكلم فصحى : ياااشعب .. ويييحكم .. ماهذا اللي أراه ..
سارة تكمل : نعم نعم .. ماهكذا الظن بكم .. 
ريان رفع حاجبه وجاراهم : ماذا بك يا ابا جهل ..
رهف تقمصت الدور مصدقة نفسها خخ : اخرس يافتى ..
الكل ناظرها : ههههههههههههههه ..
	ريان فتح عيونه على وسعهم : أنا .. انا فتــى ؟!!!!..	
سارة ضربت راس رهف وتكمل : ويحكي يا خزنه .. إنه غلاااام .. غلااام ..
رهف : ياإلهي لقد نسيت .. شكرا شكرا على التصليح ..
سارة : لاداعي للشكر ..
ريان وقف وماخذ الدور : أنا غلااام .. تبا لكم .. 
تركي دخل عرض : قل لهم إذا أنت غلام .. فهم جواري خادمات هع هع ..
فارس حط رجل على رجل وبصوت عالي: هلمن إلي ياجواري وارقصن .. وهاتوا لي قدحا وكأساً من الـ.... ( وناظرهم كيف يناظرونه ) .. تفكيركم غلط أنا أقصد قدحا من العصير وليس الخمر ذا اللون الأحمر والرائحة الكريهة ..
ملاك : وتقول أن تفكيرنا غلط وأنت شوي وتكمل الوصف ..
فارس بغرور : أحمم يعني ما أصلح أكون من ملوك الجاهليه ^^ ..
روان : بدون عيونك الرمادية وتعدل شعر ذقنك .. ممكن ..
سمر : حرام عليك شعر ذقنه عدل .. 
فارس ببراءة : يعني أصلح ^_^ ..
دانيا : ولد عمي اصحى من أحلام اليقظة ..
فارس : ههههه .. 
بعد خمس دقايق من الهدوء ..
روان اللي يشوفها يقول عنها شوي وتصيح : هففف بجد ترا ملل ..
مشاري : فكروا بشي مميز ..
رائد : حلو ..
طلال : وخطير ..
رامي : ممتع ..
مسك : ونقدر نسويه الحين ..
سمر : ويكون في البيت هنا ..
الكل جلس يفكر ويفكر ويفكر ..
فارس : أووف عصرت مخي ومالقيت فكرة ..
يوسف : مي توو ..
ملاك مغمضة عيونها وحاطه أصابع يدينها على راسها وتهمس : فكري ياملوك فكري ياملووك ..
رامي : أختنا بالله تتأمل ..
ملاك ماردت عليه ..
يوسف : اسكت عنها الحين تجيب فكرة حلوهـ.....
ملاك فزت : لقيييييييييييتهااااااااااا ..
سارة ملزقه باطن يدينها مع بعض وحاطتهم تخت ذقنها : قووولي ... تراك تنقذين امه من الموت ..
ملاك : أحححم .. مستعدين تسمعون ..
ريان : قولي ..
رهف : غردي ..
رامي : نسمع ..
دانه : كلنا أذان صاغية ..
ملاك : متأكدين ..
الكل : إييييه ..
ملاك تجننهم : آخر فرصة تثبييييييت ؟؟ 
فارس : مليييك نطقي ولا ترا بالطاولة ذي بوجهك ..
ملاك خافت : هفف طيب طيب .. خلونا نلعب لعبة الإعتراف ..

شافت ملاك وجيه الكل وكأنهم ماعجبتهم الفكرة ...

ملاك بسرعه : بالطريقة الجديدة طبعا ..

شافت الكل انتبه لها مرة ثانية ..

سمر : كييف ؟ ..
يوسف تحمس : صحيح كيف ؟ ..
ملاك ببتسامه : نكتب اسماء الشباب واسماء البنات ونخلطهم مع بعض وأنا راح اسحب اسمين .. الأسم اللي اسحبه اول هو اللي يسأل الأسم الثاني ..
رامي بتفكير : اي سؤال ؟ ..
ملاك بفخر : إيه نعم .. أييي سؤال ..
رامي ابتسم : موافق ..
يوسف : وانا موافق ..
فارس : فكرة مو بطاله ..
ريان : مي تو ..
مشاري : بلعب إذا مسك بتلعب ..
سارة بلعانه : أضمن لك مسك مليون بالمية بتلعب ..
مشاري رفع حاجبه : شدخلك أنتي ..
سارة دقت مسك : قولي له إيه ..
مسك بخجل باين في ابتسامتها : بلعب ..
مشاري : موافق أنا ..
سامي : أوكي ..
تركي وياسر بعد ماتشاوروا : وأحنا معاكم ..
طلال : شرايك رائد ؟ ..
رائد ابتسم : عادي نمشي الوقت ..
ملاك : يعني الحين كل الشباب بيلعبون .. والبنات ؟ ..
رهف : باسم كل فريق البنات موافقين ..
ياسر : الله عليك يالكوندريزا رايس ..
الكل : ههههههههههههه ..

ملاك : يالله جيبوا ورق وقلم ..

سامي وقف بيجيب .. إلا سارة قاطعته : وقف وقفف أنت ..
سامي لف عليها مستغرب : نعم ؟ ..
سارة : خل سمر تروح .. انت لو رحت ماراح ترجع إلا بعد نص ساعه غرفتك حووسه ..
الكل : هههههههه ..
فارس بنص عين : سويرة إيش دراك ان غرفته حوسه .. ؟ 
سارة ببساطه : هو من قبل راح يجيب مفتاح سيارته ومارجع إلا بعد ربع ساعه ..
سامي فتح عيونه : يالكذابة عشر دقايق ..
ملاك تدق على الطاولة : بس انت وياها .. سمر قومي وخلصينا ..

قامت سمر تجيب ورق وقلم .. ورجعت بعد دقيقتين ..

ملاك ضبطت كل شي وخلت الأوراق على الطاولة بعد ماسفطتهم : خلصت .. يلاه نبتدي ؟؟ ..
الكل : إيه ..
ملاك : اول شي تعالي روان .. 
روان قامت : هلا ..
ملاك تأشر : خذي الورق وهزيهم في يدينك وأنا اختار ..
روان سوت اللي قالت عليه ملاك وتركت الورق على الطاولة مرة ثانية ..
ملاك : خلاص ارجعي .. بسم الله .. أي وحدة أختار .. إممم
الكل على اعصابه ..
ريان : اخلصي عليها ..
ملاك اخذت ورقه : طيب طيب .. هففف .. ( وفتحت الورقه وقرت الأسم ) .. أول شخص بيسأل هووو .. ( وناظرت عيون الكل ) .. رامي ..
رامي وقف وراح عند ملاك : يسس ..
ملاك : متحمس الاخ (هزت الورق واختارت الأسم الثاني ).. يااسر ..
رامي تخصر : ستوووووووب ..
الكل لف عليه .. 
ملاك : خير اخ رامي ..
رامي : ليه خليتي غوان (روان) تهز والشباب لأ .. عيدي عيدي ..
ملاك بنص عين : بنشوف يالمتشرط .. تركي تعال ..
تركي يهز بالورق ويهز ويهز ..
ملاك : بسس تقطعوا الاورااق .. 
تركي : لالا خليهم  ..باقي عشان لايعترض رامي ..
سمر : ارتج راسي .. يالله ..
تركي حط الورق على الطاولة ورجع : يلاه اختاري عدل ..
ملاك اختارت : أووه حركات بنت ..
البنات حطوا يدهم على قلبهم ..
ملاك : دااانه ..
رامي بقلبه "" يسسسس يسس "" ..
دانه ارتاعت : هااه ..
ملاك : وجعاه قومي .. 
دانه قامت .. على يسار ملاك دانه وعلى يمين ملاك رامي ..
ملاك بنذاله : رامي اسأل اسأله عدلة مو خرابيط ..
دانه خزت ملاك : اسكتي يا إبليس ..
ملاك : ههههه ماعليك منها ..
رامي مبتسم وناوي نيه : أوك ..
الكل متحمس ..
ملاك : تفضل اسأل ..
رامي يراقب رمشت جفنها : دانه ..
دانه بربكة خفيفة : نعم ..
رامي باختصار شديد وهو يعرف غلاه عندها : تحبيني ؟؟ ..

انحبست الأنفاس وسكت الكل .. ودانه بوهت ( فهت ، استدلخت أي شي خخ ) .. وبنفس اللحظة اللي نطق فيها رامي كلمته التقت عيون ريان ورهف .. وبعدوها عن بعض بسرعه ..

ملاك تظنه يمزح : رامي اسأل ..
رامي يأشر : أنا سألت .. أنتظغها ( انتظرها) تجاوب ..
ملاك سكتت .. بعدها لفت على دانه وبعيون شر : هههه جاوبي ..
دانه وكأن كلام ملاك رجع لها الهوا لرئتينها .. وبهمس : أجواب ؟؟ .. ( وعلت صوتها شوي باستنكار تنقذ نفسها ) .. هو أنت سألت أصلا ؟؟ ..
الكل وبدون استثناء : إيـه ..
دانه لفت عيونها بنظرة سريعه على الكل .. وتكتفت تحاول تضبط توترها : مافهمت على السؤال .. من أي ناحيه ..
رامي كان متكتف .. رفع يده اليمين وحطها على ذقنه يفكر : إمممم من ناحيه أني ولد عمك ؟؟ ..
دانه سكتت حايرة ورفعت حاجبها تفكر ..
يوسف : ماتحسون أن السؤال جريء شوي ؟؟ ..
ريان دقه : انثبر أحسن لك ..
دانه بسرعه وكأنها لقت الإجابة : إيه أحبك ..
الكل طلعت عيونهم من الإجابه .. ورامي ابتسم ..
دانه تكمل كلامها عشانم يفهمون : لأنك ولد عمي من لحمي ودمي وكل أولاد عمي أحبهم ليه أكرههم .. وأنت مانت بعدوي عشان أكرهك .. 
الكل ارتخت اعصابهم من الإجابه .. أما رامي خفت ابتسامته بس مازالت ..
مشاري : هههههههه يقطع هالإجابه يادانه ..
رامي يدري أنها تحبه بس هو حب يحرجها : هههه شكرا على الإجابة ..

ورجع رامي ودانه كل واحد مكانهم ..

ملاك تفرك يدينها متحمسه : اسمعو .. اللي يطلع اسمهم ويسألون بعض راح أعزل اسمائهم عن البقيه لمن تخلص الأسماء اوك ؟؟ .. يعني الحين رامي ودانه نشيلهم من القرعه ..
سارة : وانا أقول مين طالعه عليه .. أثرك علي طالعه يابنت عمي ..
رهف تضرب ساره على راسه : يالغبية انتي طالعه عليها لأنها أكبر منك ..
ملاك : تسلمين رهوف فهميها خخ..
روان تنآظر الأسمآء : يالله ملاك .. تراني تحمست ..
ملاك : طيب قومي ساروه هزي الورق ..
سارة تصطنع الغرور قامت : أحححم وخروو وخروو عن طريقي من قده اللي بيطلع اسمه بس ..
يوسف + رهف + فارس + ملاك +تركي + روان + ياسر بصوت واحد : شوووي شووي لايطيح نصك .. 
سارة بلحظتها .. بغت تطيح بس مسكت بملاك اللي قربت عندها .. فتحت عيونها على وسعها : وجع يوجعكم .. أدري فيكم عيونكم حاره ..
الكل : هههههههههههههه ..
سارة وقفت جنب ملاك متكفته وشوي انحرجت : هفف ..
ملاك تناظرها من على جنب : يالله هزي الورق وفكينا ..
سارة جمعت الورق من على الطاولة وهزتهم ورمتهم : اختاري جعل عيونك مابقول ..
ملاك دفت سارة بخشونه : جب أنتي هذا اللي بقا البزران يتكلمون ..
مشاري : ملاك هدي شوي شوي كسرتي البنت ..
ملاك بنص عيونها ناظرته : مين حطك محامي لها .. بس لانها أخت المدام صرت تدافع ..
الكل ناظر مشاري ..
مشاري : ههههههه ..
ملاك اختارت ورقه وناظرت ساره : سويرة الورق يحبك طلع اسمك ..
سارة ما استوعبت : هااه .. ( وانتبهت ) هههه يعني انا اللي اسأل نياهاهاهاهههه يالله انتظركم .. 
مسك : الله يستر منك ياسويرة ..
سارة بنذاله : لاتخافين لو طلعتي مابسألك إيش حركات مشاري معاك ..
مسك انصبغ وجهها بالوردي من كلام سارة ..

سكتت سارة .. وانتبهت للي قالته ونظرات الكل لها ..

سارة : هااه أمزح أمزح .. يمــه منكم ..
رامي : سويرة والله أنك خربانه يبغالك جلسه عند مشعل ..
ملاك تضيع السالفة : الحين يعني مابنكمل اللعبه .. ريانوه قوم هز الورق ..
ريان وكأن ماحد يكلمه : اقول ميشوو كأني سمعت أحد ينادري ريانوه !! .. فيه أحد اسمه ريانوه هنا ..
مشاري ابتسم : أبد سلامتك يمكن تتوهم ..
 ملاك طفشت وبصوت عالي وتناظر السقف : ريااااااان سلطااااااااااان الــ......... تعااال ..
ريان وقف بطوله وأخذ جواله وحطه بجيبه : إيه أعقلي .. في البيت ساكت عليك اما جنب الناس اعقلي ..
ملاك : اخلص علينا يابو ..
ريان أخذ االورق وهزهم بخفه ورماهم : وبلا حركات المصبنه ..
ملاك عيونها على الورق واختارت ورقه وفتحتها : ارجع مكانك الله يستر عليك .. الأسم اللي طلعـ..... ريانووه جيب الورقه وجع ..
ريان اللي كان ورا ملاك أخذ الورقع منها : انثبري .. الأسم اللي طلع بنت .. رهف .. الله يعينك على سويرة ..
رهف فزت بقوة يوم سمعته ينطق باسمها : هلا ! ..
الكل لف عليها على ردة فعلها باستغراب ..
رهف لفت عيونها على الكل بطريقه تلقائية و وقفت للحظات عيونها السودا عند عيون واسعه عيونه البنية الغامقه عند ريان اللي ماسك الورقه ويناظرها وعلى شفايفه ابتسامه صغيرونه على رده فعلها .. 
ريان اشر لها بيده بالخفيف وكأنه يمزح : بنت عمـــــييي .. شكلها انصدمت أن سويرة بتسألها ..
الكل : ههههههههههه ..
سويرة : هييهيهيهي ماتضحك .. 
رهف انتبهت لنفسها واحمدت ربها أن ريان انقذها بطريقه غير مباشرة .. راحت عند ملاك وريان بدوره رجع جلس : سارة بليز اسألي سؤال سهل ..
سارة تفكرة : إمممم مراعاه لشعورك بس .. راح افكر بسؤال خفيف وحلو ..

دقيقتقين صمت قاااتل بالنسبة للجميع ..

سارة متكتفة ورافعه يدها اليمين لذقنها ومسكرة عيونها .. تفكر بسؤال لرهف : إمممم .. ( فتحت عيونها بهدوء تناظر رهف ) ..
 روان : سارة ماصارت تفكير ..
سارة فجأءة لمعت عيونها وكأن سؤال جا في بالها وبحماس ونزلت يدينها :  لقييته ..  
رهف : الله يستر ..
فارس : ههه سويرة شوي شوي على البنت ..
سارة ببتسامة خفيفة : لابتوبيك ..
رهف رفعت حاجبها : شفيه ؟ ..
سارة حركت حواجبها : إيش الكلمة السرية للدخول حقه ..؟
رهف ببساطه : سؤالك سهل الكلمهـ.... ( فجأة سكتت وفتحت عيونها بسارة ) .. 
سارة : ههههههه سؤالي سهل طيب قوليها ..
سمر : ههه سارة شتبغين بكلمة جهازها ..

رهف بقلبها "" الحمدلله مازل لساني شنو اقول لها أقول لها .. ولا بعد تبيني اقول  قدام الكل !! .. لالا مستحيييييل .. ياربي .. الله يقطعك ياسويرة "" ..

سارة بفخر : هاه رهيييف اعترفي ..
رهف بربكة وتفكر بسرعه : ما أقدر أقول .. ليه سموها كلمة سرية .. يعني سرية ..
سارة بنذاله : وليه سمو لعبة الإعتراف لعبة الإعتراف ؟؟ .. لأنها للإعتراف ..
رهف بربكة تحس عيون الكل عليها : هفف طيب بقولها .. لك بس في اذنك .. ولا مافيه ..
سارة تسوي نفسها تفكر : أوك يالله ..
ريان : أنا اعتررض ..
سارة قربت عند رهف عشان تقول لها : جب بس ..
ريان طلع عيونه : نعم !!..
سارة ماعطته وجه : يالله رهف ..

رهف قربت من سارة وحطت يدينها حولينا فمها وهمست بأذن سارة : توعديني أنك ماتقولين لأحد ؟ ..
سارة بسرعه : يب ..
رهف بنفس الهمس ونفس الوضعية : بقول لك بس انتبهي تطلع منك ردة فعل أوك ناظري الأرض وأنا أقولك ..
سارة : حشى مو كلمه سر أخاف حقت البنك ههه .. أوك ..
الكل يناظر بترقب ..
رهف بأقل صوت عندها عشان ماحد يسمع  : كلمه السر هيـ.. .. ( وبصوت عالي ) طلييييييييييل بعــد ..
طلال اللي نقز وحط اذنه عشان يسمع .. بعد شوي وسد أذانه : ههههه وجع وجع قلنا قطي الميانه بس مو طليل قوية .. هههههههه لهالدرجة ماتبين أحد يعرف الكلمه ..
رهف بربكة تحس طلال يعرف الكلمة وهو أساسا مايعرفها خخ بس من الوسواس خخ : طلال لو سمحت ..
طلال حك راسه : يعني مافيه أمل ..
رهف : ولا عايشة .. 
طلال رجع مكانه : هيهيه ماتضحكين ..
رهف ماردت عليه وهمست بإذن سارة : الكلمة هي رقم جوال ريانــ...

وبسرعه رهف حطت يدها على عيون سارة لاتناظر ريان وتنفضح وبهمس : وجع قلت لك لاتناظرين ..
مشاري : هههه رهييف اعترفي أكيد في جهازك شي خطير عشان كذا ماتبغين أحد يعرف ههههههه ..
سارة تنزل يدين رهف عن عيونها : ههههه خلاص والله مابسوي شي ( وهزت حواجبها) شوكرا يا أوم كلمة سرية ( وناظرت بدون شعور ريان وانتبهت على نفسها وسوت أنها تناظر كل الشباب )  هههههه ..
رهف ترجع لمكانها : وياويلك إن سمعت أن احد عرف ..
سارة حطت قبضت يدها على صدرها  ومسكرة عيونها : سرك في بـييير لاتخافين ..
ملاك تسوي مثل المذيعين : أخيرا افتيكنا من رهيف مع أن أحنا ما استفدنا شي بس سويرة .. يالله نكمل .. وش اسمه .. ايه مسك تعالي هزي الورق ..

&&&&&&&&&&&&&&&&&&&&&&&&&&

في نفس الوقت في بيت بوفارس ..

أم فارس تدور على اسيل داخل البيت : أسووول .. أسيييل .. أسووولــ...
قاطعها سالم : أسيل أخذها مشعل بيتهم .. كلهم هناك ..
أم فارس : متأكد ؟؟ ..
سالم هز كتوفه : إي مع أن اللي قال لي عماروه ..
أم فارس هزت راسها : أهآ .. 

وراحت أم فارس عند التليفون تتصل على جوال مشعل تتأكد عشان يطمئن قلبها ..

&&&&&&&&&&&&&&&&&&&&&&&&&&&&

في بيت بومشعل ..

وبالذات في مكتب مشعل ..

رن جواله على المكتب وأخذه بسرعه يرد عليه عشان ماتجلس أسيل من صوته : ألوو .. هلا أم فارس .. إيه أسيل عندي .. العذر والسموحه أخذتها بدون ما أقولك .. ( وابتسم ) .. لاعادي كل أم لازم تتأكد على عيالها .. أوك .. فمـآن الله ..

سكر مشعل جواله ورماه على المكتب وناظر أسيل اللي بحظنه نامت .. ابتسم .. وكمل كتابه في الأوراق اللي قباله ولا حرك أسيل من بين يدينه وهو يسمع أصوات الشباب والبنات في الصالة ..

&&&&&&&&&&&&&&&&&&&&&&&&&&&&

في بيت بومشعل 

وفي الصالة بالذات ..

مشاري شهق : لااا ليه انا .. ما ابغى .. اعتررررض ..
ملاك تفرك يدينها ببعض حركات شيطونه : نياهاهاهاهههههآآي ماراح أرحمك ..
مشاري لف على مسك : ليه هزيتي الورق كذا ليه طلع اسمي مع مليكه ..
الكل : هههههههههههه

وبكذا ظلوا كل دقيقة يختارون اسمين ويسألون بعض .. وبقول لكم باختصار الأشخاص الباقين اللي سألوا بعض ..
ملاك سألت مشاري ..
سمر سألت روان ..
فارس سأل طلال ..
ياسر سأل ريان ..
مسك سألت يوسف ..
رائد سأل تركي 

وبقى أخر ورقتين حقين سامي & دانيا ..

ملاك بحماس : باقي شخصين سامي ودانيا أنا الحين بسحب اسم واللي يطلع اسمه بالأول هو اللي يسأل أوك ..
سامي ودانيا : أوكييي ..
ملاك بسرعه سحبت اسم : سامي ..
سامي ابتسم : أنا أسأل ..
دانيا ردت له الإبتسامه : وأنا مستعده ..
سارة تحمست : سامي خل ختامها مسك .. (ثم لفت على أختها ) ما اقصدك أنتي خخخ ..
سامي يحك ذقنه ببتسامه : ولا يهمك ..
دانيا : لاتسوي مثل سويرة تجلس تفكر مده طويلة .. 
سامي لمعت عيونه العسلية فجأة : هههههه لا تقارنيني فيها .. هي بطيئة استيعاب ..
سارة فتحت عيونها على وسعها : نعم .. ما اقدر أنا .. أجل أنت السريع استيعاب ..
سامي أشر لساره بعد ما القى عليها نظرة خاطفه : اكرمينا بسكوتك ..
ياسر يحرك مفتاح سيارة ريان في اصبعه : مطول شكلك على السؤال ..
سامي بجدية لدانيا : دانيا أنتي تحبين أخوي مشعل ؟؟ ..

ياسر طاح منه المفتاح وجمد .. يراقب ردة فعل أخته ..
والكل نفس ياسر .. 

أما دانيا وكأنها مبعد تبرمج السؤال بمخها .. ماطلعت منها ردة فعل غير الهدوء ..

سامي بنفسه "" والله لو يدري مشعل عني والله لايقتلني خخخ الله يستر إنشالله ماغلطت اني سألتها هالسؤال .. ياويلي لو يدري بس مشعل ^^" "" ..

طلال انفجر ضحك : ههههههههههههههههآآآآآآآآآآآآآآآي .. ههههههههههههههههه .. آآآي يابطني هههههههههههههههه .. ( ومسح دموعه اللي طلعت من عيونه ) .. ههه ما أدري شفيهم عيال خالد ( بومشعل ) على بنات عبدالهادي (بوأحمد) مع الحب .. 
رائد ضحك : هههههههه صدقت .. ههه الأول يسأل تحبيني والثاني يسأل تحبين اخوي هههههههههههه ..

الكل ماعدا دانه ودانيا اللي انحرجوا : ههههههه ..

سامي ورامي ابتسموا ..

ملاك لفت على دانيا : سو وت ؟؟ جاوبي ..
دانيا تتصنع البرود تغطي ربكتها : إممم أعتقد إجابتي راح تكون مثل دانه ..
سامي بدهاء وابتسامه مكر : دانيا سؤالي واضح .. تحبينه ؟؟ يعني حب حب .. يعني الإجابة يا إيه يا لأ .. اختاري ..
	دانيا بدون تفكير للي بتقوله : أكيد لأ ..
سامي انمسحت الإبتسامة عن وجهه وصارت ملامحه ماتدل على شي وسكت ..
الكل سكت ولا أحد تكلم ..
دانيا : خلاص خلصت اللعبة صح ..
سامي بهدوء وهو ياخذ نفس ويعطيها ظهره : إيـه .. ( ومشى على جهة الكنب بأبطئ شي عنده وجلس ) ..

&&&&&&&&&&&&&&&&&&&&&&&&&

في هاللحظة ..
 في مكتب مشعل ..


كانت عيون مشعل مفتوحه بشكل يدل على عدم التصديق ويناظر الورق اللي قدامه .. 
وكأنه انصعق بالكلام اللي سمعه ..
ضغط على القلم اللي كان يكتب فيه بيده اليسار .. وشد على أسيل اللي محوطها بيده اليمنى وجالس على الكرسي ..
هو سمع كلامهم كله لأن أصواتهم كانت شوي عاليه و المكتب قريب من الصالة فـ شي طبيعي يوصله الصوت ..
ارتخت عيون مشعل وهو يناظر الورق وكأن الحزن خيم عليه .. نزل نظره بهدوء لأسيل ..
ظل فترة يناظرها فجأة انرسمت ابتسامة صغيرونه ماحد يعرف سرها حتى مشعل نفسه مايعرف سببها .. وباس أسيل على جبهتها بلطف ..

ترك القلم على الطاولة ومسك أسيل بيدنه الثنتين وضمها بهدوء .. بالتالي تسند على الكرسي بارتياح وسكر عيونه وكأنه بينام ..

بعد خمس دقايق .. مازال على وضعيته مرخي نفسه.. 
 حس بحركة .. بمقبض الباب ..

والباب ينفتح .. فتح عيونه ببطئ وهدوء ..
وعدل جلسته شوي ..

 ابتسم بوجه يوسف وبصوت فيه بحه خفيفة : تفضل .. أحححم ..
يوسف دخل وسكر الباب وراه وتقدم لمن مشعل وجلس بكرسي قبال المكتب : إممم .. بدون مقدمات اتفقنا أحنا أن كل كم دقيقة يدخل واحد منا ويطرح مشكلته أو أي شي يعاني منه ويستشير الدكتور الأخصائي ( وابتسم ابتسامة بينت ضروسه ) .. أتمنى تتفرغ لنا يعني .. لاتفشلني تراني جاي أول واحد شادين فيني الظهر ..

مشعل ابتسم ومازال محوط أسيل بيدينه : حلوو أخيرا تنازلتوا .. حاس أن عندكم بلاوي .. ( وابتسم يطمن يوسف ) بس لاتخاف الدكتور عمره مايفضح مرضاه ههههه ..
يوسف : ههههه ..
مشعل بجديه : تفضل وقول كل اللي بقلبك .. انسى أني ولد عمك أنا دكتورك .. فضفض ..
يوسف مشبك يدينه ويناظرهم ومبتسم : اسمع بقولك إياها بدون حيا .. ترا الحيا بصوب وأنا بصوب .. ( وسكت شوي ) .. أنا أحب وحدة من بنات عمي ..
مشعل بذكاء : ملاك صح ؟ ..
يوسف رفع راسه مستغرب وابتسامته على شفايفه : إيه .. ول عليك شلون عرفت ..
مشعل غمز له : سر المهنه .. 
يوسف بجدية : المشكلة مو بالحب ..
مشعل يسمع له ولا يقاطعه ..
يوسف : المشكلة أن البنت بغت تروح علي كم مرة بس ربك ستر ..
مشعل قدم شوي لقدام : دامك تحبها ليه ماتقدمت لها .. على الأقل مثل مايقولون فترة حجز عشان ماتروح لغيرك ..
يوسف حك راسه : ماهو أنا كلمت ابوي .. وقلت له .. تخيل إيش قال ..
مشعل يسايره : إيش قال ؟؟ ..
يوسف : يقول لي لازم أداوم على محاظرات المسجد اللي بعد صلاة الظهر مدة اسبوعين بعدين أتقدم لها ..
مشعل باستنتاج وابتسم يناظر عيون يوسف : وأنت طبعا ماتروح ..
يوسف : عليك لمبة بس هو مايدري يظن طول هالمدة أني أروح والصدق أني أطلع مع فارس خخخ ..
مشعل : طيب .. هي تعرف ؟؟ .. أقصد ملاك تعرف أنك تحبها ؟؟ ..
يوسف : بصراحة بصراحة .. إيه قلت لها .. عشان كذا وعدتها أني بتقدم لها بأقرب فرصة وهي بكذا رفضت اللي تقدم لها ..
مشعل : وأنت متأكد أنك جاد وتبغيها وتحبها ؟؟ .. يمكن نزوة وتترك البنت بعد فترة ومعلقها بحبك ..
يوسف سكت بعدها رفع عيونه وفيهم لمعه غريبة لعيون مشعل : يشهد ربي علي اني أحبها .. بس ابوي اللي موقفني .. إيش اسوي ؟؟ ..
مشعل ابتسم : ليه ماتسمع كلام أبوك ..
يوسف صار وجهه كذا -_- : أقولك صعبة يبغاني أروح مسجد ومحاظرة وما أدري إيش استغفر الله ما اعرف ..
مشعل : ههه .. طيب أنت اقنع ابوك بطريقتك ..
يوسف ارتاح شوي : مع أني أعرف أني باكل كم كف من أبوي بس ماعليه ..
مشعل : وتقدر تسهلها أنك تسوي مثل ماقال لك أبوك ..
يوسف وقف : لاتعيدها مرة ثانية لا أعطيك كف .. 
مشعل رفع حاجبه ..
يوسف حك راسه : نسيت أنك الدكتور العذر والسموحه خخخ ..
مشعل : على كل حال .. انتبه لنفسك وانتبه لكلامك اللي تقوله لملاك .. لأنك ماتعرف إيش ممكن يصير .. فلاتعلقها في خيوط وعودك كثير ..
يوسف بجدية : أوكيي .. يسلم لي هالراس والله ..
مشعل ابتسم وحرك اسيل بيدينه بالخفيف : ولو العفو .. 
يوسف : ما أدري ليه حاس أنك اليوم راح تشتغل فوزية الدريع خخخ ..
مشعل : هههههههه قوية .. أقول ناد اللي بعدك ..
يوسف : هههههههههه أوك .. سلام ..

أول ماطلع يوسف راح للصالة وهو يحس بهم وانزاح من قلبه ..

ورما نفسه على الكنب بقوة : آآآآآآآآآآآآآآآآآآآهـ ..
فارس : ههههه هاااه بشر ؟ ...
يوسف بهدوء مبتسم : والله يمدحون الدكتور مشعل يفك ازمات ..
الكل : ههههههههههههه ..
يوسف : اللي يبغى يدخل الحين يدخل ..
مشاري قام وأخذ يد مسك بيده : تآمرونا على شي ؟؟ ..
ريان يناظره مستغرب : وين تو الناس ؟؟ ..
مشاري : لاتو الناس ولاغيره بنروح بيتنا ..
روان تستهبل : أنتظرني بجي بيتنا معاك ..
مشاري صار وجهه كذا -_- : روينه بلا عبط .. أنا قلت بيتنا يعني بيتي أنا ومسك ..
روان : أهآآ .. عادي بجي بيتكم ..
مشاري لف على مسك ويكلم روان : قلبي وجهك ..
روان : على أي صفحة ؟؟ ..
مشاري سحب عليها : مسك إذا تبغين تسلمين على أمك الحين قبل لانمشي ..
ياسر : ووووووويووووو سحب عليها كككككك ..
روان : ما أصدق إلا أنا بحظيرة دجاج ..

ياسر بكل بساطه رماها بالتحفه الصغيرة : ججججب يالبزرة ..
روان صدت التحفه بذراعها اليمين وصرخت : آآآآه ياحيووااااااااان .. يالهيس يالتيس ..
ياسر : يالبقرة ..
روان تحك ذراعها تالمها : تمساااح ..
ياسر + تركي : سحليــه ..
رائد صفق : أحلى أحلى صرنا بحديقة الحيوانات ..
طلال وقف : على ريالين على ريالين الدخول والفرجه بريالين حياكم ..
الكل ماعدا روان وياسر  : ههههههههههههه ..
ريان : أحلى عم ويشجع ..
طلال وجهه كذا ^_^ ..
فارس : صدقت وأحلى خال بعد ..
رائد : أححم ..
ياسر بنظرات استحقار لروان : عنزة ..
روان ترد له النظرة : جحش ..
رامي :هدووو ألفاظكم أحنا في غمضان (رمضان) ..
مسك بترجي وبهمس عشان ماحد يسمعها : بليييز خلنا نجلس شوي ..
مشاري يقاله صارم بهمس : نووو نوو يالله ..
مسك برطمت بالخفيف : إنشالله .. تآمر أمر ..
مشاري ناظرها بأطرف عينه ومبتسم بالخفيف : يالله مشينا .. نشوفكم على خير ..
مسك تلبس نقابها : باي ..
الكل : بايات ..
طلال عيونه على الباب اللي خرجوا منه مشاري ومسك : مين كان يصدق أن مشاري راعي المغازل راح يعقل ..
رائد ضربه على كتفه : نسيت أن اللي أخذها مسك بنت أخت رائد ..
طلال : تكفى عاد ما أقدر انا .. ياخال عم جد أبوي ما أدري إيش حك ظهري ..
الكل : ههههه ..
سامي يمد يده بين روان وياسر وسحب يده : أووه في مجال كهربا هنا أنتبهوا ..
سارة لروان : تألمك ..
روان ماسكه يدها : بصراحة إيه أشك أنها انشلخت ..
ملاك مسكت يدها : اشوف .. يألمك هنا ؟؟ ..
روان : أأأح وجع لاتضغطي بقوة ..
رائد قام عند روان يقاله بيشوف يدها : أشوف يدك ..
روان وجهها كذا -_- : خير بو الشباب ! ..
رائد : عادي انا دكتور فـ إيزي .. أشوف يدكــ...
طلال اللي سحب يد رائد اللي بتمسك يد روان ودفه بدفاشه وجلس بقوة جنب روان وعلى يساره سمر اللي نقزوا ثنتينها من قوة جلسته : يالله ضف .. انا فيه .. مايحتاج مساعداتك ..
سمر تتعدل : ههه شوي شوي الكنب بيتكسر ..
طلال بنص عين ناظرها : اسكتي بس ..
رائد : يالدفش شفت شسويت طيرتهم من الكنبة ولا البعير يجلس كذا ..
طلال يمسك يد روان : تسلم يالناقه ..
روان : عمي شوي شوي والله تعورني ..
طلال بعد مافحص يدها : لا الحمدلله مو كسر .. شكلها بس بتورم كم يوم ..
روان : حسبي الله عليك يا ياسرووه .. هيين والله لأنتقم ..
ياسر يستهزئ ويحرك راسه ويقلد على روان بمسخرة : هين ياسرووه والله لأنتقم .. كلي تراب بس ..

سارة ولعت عيونها كل شي إلا روان صقيقتها الصقوقه ..  وسوت الفزعه وقامت تلحق ياسر : تعديت حدودك .. أنا اللي بوكلك تراب ..
ياسر يحاول يتصدى ضربات سارة له ويحاول يبعد عنها يقاله مايبغى يضربها : سويرة بعدي عني أحسن لك ..

سارة مو مهتمه تحاول تضرربه يمين وشمال .. بالتالي قام يرد عليها ياسر بنفس الحركات .. ويمسك يدينها وهي تمسك يدينه وضرب ومضارب ^_* .. والكل جالس يناظرهم كنهم بمسرحية خخ ..

فجأة من كثر حركة سارة وهي تضرب بياسر انفكت شيلتها .. توها بتنزلق عن راسها .. إلا حست بشخص حط يده على راسها يثبت الشيلة من وراها ..

تركت ياسر ومسكت الشيلة تصلحها ولفت وراها : فروس شوفهـ..... ( سكتت ) ..
سامي ببراءة : بس شفت شيلتك بتطيح وهنا الشباب وو......
سارة رفعت يدها بوجهه بمعنى يكفي : طيب انقلع عن وجهي ..
سامي يسوي نفسه بيعطيها بوكس في وجهها : على الأقل كلمة مشكور تراها تنفع ..
سارة بتأفف : مشكور -_- ..
 فارس قام و ضرب جبهتها بأطرف صبعه: أنتي عقلي بلا حركات المصبنه .. وأنت ياسروه أعقل وامسك لسانك ..
يوسف صفق والكل لف عليه : يعني ماراح تدخلون عند الدختور مشعل !؟ ..
فارس رفع يده : أنا راح أدخل الحين .. وبليييز بليييز تكفون لاتتقاتلون ..
دانة : شفتوا ولد خالي كيف مو مثلكم ..
فارس بهبال : لا بس عشان مايفوتني الحماس ..
الكل : هههههههه ..
فارس : ودااااااااااااعااا أحبـــــــــكم ... سأدخل الان ..
الشباب والبنات باستثناء رامي وسمر : ضف وجهك ..
فارس : هههه هيييين ..

ودخل فارس عند مشعل ..

&&&&&&&&&&&&&&&&&&&

عند مشاري & مسك ..


وصلوا بيتهم .. ومسك أول مادخلت خلعت العباية بفوضوية ورمتها على الكنب وجلست متربعه جنبها وهي متكتفه .. وتناظر مشاري اللي خلع الكاب من على راسه وطيره بالهوا .. و وقف قبال مسك ..

مشاري : شفي الحلو زعلان ؟ ..
مسك مبرطمه : هذا جينا البيت وتركنا الفله والوناسه .. استانست ؟ ..
مشاري ابتسم على جنب .. وانحنى لها .. دخل أصابعه بين خصلات شعر مسك وعفس شعرها بفوضوية : أكيييييييييد .. الود ودي أحبسك هنا ولا أحد يشوفك غيري ..
مسك فتحت عيونها على وسعها من كلامه : مشاااااااااري ..
مشاري شاف نظراتها : هههههههههههه .. لأني أحبك ما ابغى أحد يناظرك .. أنا أناني أبغى كل هالجمال لي وحدي .. وحدي أنا ..
مسك استحت ونزلت نظراتها للأرض ولا تكلمت ..
مشاري جلس ملاصق لها وهو محاوطها بيدينه ومسكر عيونه : مسوك قرصيني .. عطيني كف ..
مسك صار وجهها أحمر : هااه ..
مشاري نفس وضعيته ولافتح عيونه : أقولك عطيني كف .. كف قووي ..
مسك مستحيه وتحاول تفك نفسها منه : مشاري شكلك تعبان ..
مشاري بجدية فتح عيونه : مسك أقولك عطيني كف قوووي ..
مسك احتارت وقامت تلعب بأصابيعها من التوتر ..
مشاري فكها ومسك يدها اليمين : أقولك عطيني كف قوووي ..
مسك بتردد : متأكد ؟؟ ..
مشاري : وأنا أمزح الحين مثلا ؟-_- ..
 مسك رفعت يدها : كيفك أنت اللي قلت ..
مشاري : يالله قوووي مو تلعبين كف قوووي ..

مسك سكرت عيونها بقوة .. وبسرعه ضربته كف بأقوى ماعندها لدرجه أنها سمعت صوته .. وبسرعه فتحت عيونها : أسفه ماكنت أقصـ.... 

سكتت من منظر مشاري ..

مسك بخوف : ميشو .. شفيك ؟؟ .. ميشوو رد علي والله خوفتني ..
مشاري كان مسكر عيونه وأثار أصابع مسك ظهرت بالخفيف في خده : آآه .. ( وفجأة طاح على وراه على الكنب برومنسية ) .. يعني أنا ما أحلم .. أنتي حقيقية ومعاي ..
مسك عصبت بالخفيف من حركته مسكت أطرف تي شيرته وهزته : طيحت قلبي .. لاتعيدها .. 
مشاري فتح عيونه وتحسس خده : قوي كفك بس حلو هههههههههههههههههههههههههههههههه ...
مسك فجأة ماتعرف ليه جاتها نوبة ضحك مع مشاري وشبكو مع بعض بالضحك ^^ .. >>> مهابيل هيهيهي =d

&&&&&&&&&&&&&&&&&&&&&

في مكتب مشعل ..


مشعل مدخل يدينه في شعره ويناظر فارس : إممم حيرتني والله .. أنت اللي تسويه صعب بقوة وخطييييييييير .. تعرف أن انت اللي تسويه مجازفه كبيرة بالقلوب ؟؟ ..
فارس ابتسم بإحراج : ههه شفت كيف .. أنت شرايك اقرر بعقلي ولا بقلبي ؟! ..
مشعل سكر عيونه وفتحهم وجلس يناظر فارس بنظرات ..
فارس ارتبك وبمزح : هي مشعل لاتناظرني كذا لاتخليني أتحسف أني قلت لك ..
مشعل بهدوء : أكيد بعقلك .. لاتخلي عاطفتك تغلب عليك .. مع أني ما ادري إيش مخطط عليه .. بس انتبه لكل شي تسويه ..
فارس وقف : أوكيكك .. ثانكس بروذير ..
مشعل على شفايفه ابتسامة خفيفه : يو آر ويلكم .. بي كيرفول ..

وطلع فارس للصاله ..

بعد دقيقتين مشعل بهمس لنفسه : الكل يحب الكل يحب يا مشعل هونها وتهونـ.....

إلا دخلت ملاك : هلااااوي ..
مشعل تعدل : هلا بك ..
ملاك لحد الحين واقفه : كيف حالك ؟؟ ..
مشعل : بخير الحمدلله وأنتي ؟ ..
ملاك : تمام .. يالله باي ..
مشعل : ستووب وين ؟؟ ..
ملاك هزت كتفها : لا بس أنا ماعندي شي أقوله قلت لهم أني بدخل أسلم عليك وأطلع ..
مشعل : ههههه .. الله معاك حياك بأي وقت ..
ملاك : أدري بدون ماتقول .. سلملم ..

بالصالة ..

ملاك : باااااك ..
الكل ماعدا طلال : ولكمووو ..
ملاك جلست : يسلموو ..
طلال ببراءة : لا بعد خلونا نرسل إشارة تنبيه !!؟ .. جالسين بمسنجر إحنا ..
ريان أشر لرامي ورامي فهمه : أفا عليك نرسل تنبيه ليش لأ ..

ويمسكونه ريان ورامي ويهزون فيه بقوة لمن استفرغ العافية طلال خيخيخي ^_> ..

طلال بعدهم عنه بقوة لدرجة أنهم طاحوا على الارض : الله يلعنكم .. مسوين خفاف دم هاااه .. وهذا أنا عمكم .. تاج روسكم ..
رامي قام من الأرض ومد يده لريان : تغاك (تراك) بلشه .. كل دقيقة عمكم وعمكم وعمكم وعمكم .. 
ريان مسك يد رامي و وقف : صدقت والله .. مستلعن علينا بهالكلمة ..
سامي : ترا الحين نتجمع عليك ..
فارس : ونسدحك بالأرض ..
يوسف : ونخليك تبلع العافيه ..
ياسر وتركي : أحلا يالأقوياء أنتوا ..
البنات حدهم يراقبون ..
طلال طلعت عيونه : أعوذ بالله منكم ..
رائد بهبال: لالا الحين ما أرضى على طلول .. وأنا موجود .. لا الحين أوري كل واحد شغله ..

ريان مسك رائد من كتفه الأيمن .. ورامي مسكه من كتفه الأيسر .. و يوسف وسامي مسكوه من ياقه قميصه .. 

فارس حط يده على شعر رائد : مابقى لي مكان أمسكك فيه خخ ..
رائد صرخ : لالالا إلا شعري المقدس ..
الكل : ههههههههه ..
رهف : يمــــــه منكم ذيابه ..
روان : مسكين رائد ..
رامي : هاه ودك تجغب (تجرب) ؟ ..
رائد يستلطفهم : هاااه .. ههه ههه هههه .. أمزح معاكم شباب .. ( لف على طلال ) .. الفزعه ..
ريان : هههههه بتفزع بطلال وأحنا هالكثر مايقدر عليـ...... نزززززززززلنـــــــي ..

الشباب كلهم افترقوا عن رائد ..
البنات : هههههههههه ..
طلال اللي حمل ريان بخفه على كتفه .. ومخلي راسه لتحت : هااااااه .. ريانوووه.. أشوفكم استهزأت فيني كثير ونسيت اني العب رياضه .. ودك أضرب راسك بالأرض الحين هااااه  ..
ريان نزل الدم براسه وصار وجهه أحمر وتي شيرته تزل شوي لبطنه وصوت تنفسه واضح: هههه تووبه .. نزلني .. فشلتني الله يفشلك ماني ياسرووه تشيلني كذا .. ولا وقدام البنات نزلني .. الدم صار براسي ..
طلال ابتسم بمكر : نياهاهاهاهاههههااااي .. قدام البنات هااه .. أأدبك أنا الحين ..

ومشى طلال للبنات ويمر قدامهم رايح جاي رايح جاي : هاااه بنات شوفوا ريانوه البزر كيف أنا أشيله .. أنا بطل صح ..
البنات فطسوا ضحك : هههههههههههه ..
ريان بجد يحاول ينزل بس مو قادر لأن طلال ماسكه من رجوله بقوة .. فغمض عيونه مفتشل جد : خلاص طلول السموحه والله ما اعيدها ..

ملاك بنذاله شدت خصلة من خصلات ريان ..

ريان عصب وصرخ : يالحيوانة .. أوريك .. وانت نززززلني .. ( وبدا يقرص برجول طلال ويعضه ) ..
الكل يعلق ويضحك على المسرحيه اللي قدامهم هع ..
طلال مسوي فيها قوي ومايصرخ ويحاول يبعد رجوله عن ريان بس مافي مجال ..
ريان مد يده لدانيا : دنوو أختي حبيبتي مسكي يدي بس ..
دانيا مسكت يده وحاولت تسحبه ..
طلال صرخ : داينوووه تركي يده ..
دانيا ارتاعت وتركت يد ريان ..
ريان انقهر وعض رجل طلال بأقوى ماعنده ..

طلال نزله بقوة .. وريان وقف على يدينه عشان مايطيح على وجهه .. وتعدل واقف على رجوله .. ويضبط قميصه ..

طلال : أحح .. وجع يوجعك كان طلبت بأدب انزلك .. مو أسنان حديد ..
ملاك استغلت الفرصه : قول ماشالله لايصير في أخوي شي .. أنت وحدة بوحدة تصيب ماتخيب ..
ريان يعدل شعره بيده وطنش طلال ويكلم ملاك : أنتي ياتبن أوريك شغلك بالبيت .. 
ملاك برطمت : جزاي أدافع عنك ..
ريان خزها : جب ..
ملاك تسوي نفسها تستنجد بطلال : طلوولييي ..
طلال بنص عين : دوري لك غيرها حركة قديمة .. مافيه إلا رؤوود اللي يقدر يهزني ..
ملاك كشرت : مالت عليك ( وحطت يدها على فمها ) أأ .. أقصد مالت عليك أغصان الجنه هههه ..
فارس : ههه يالجبانه ..
سارة اشرت : أحححم أحم اسمعووو .. مين التالي ؟؟
سمر : التالي ولا نيكست ..
روان وسارة : يامصلك بس ..
سمر افتشلت وسكتت ..
سامي : أنا ماني بداخل أبدا ..
رامي : مي توو مايحتاج ..
سمر : نفس الشي .. 
رهف : ماعليه .. عندكم واسطات داخلين وطالعين عليه كل يوم عادي ..
الثلاثي ابتسموا ..
روان بلا مبالاة : حتى أنا .. لو بدخل بصير مثل ملاك ماعندي سالفة ..
ملاك ضربتها على راسها بقوة ..
روان : ووووجععع ..
ملاك : يوجعك ..
روان : يامليك ..
ملاك : وانتي قبلي ..
ريان بنذاله : اللهم آمين ..
روان وملاك بصوت واحد : على الدااااااعين ..
ريان افتشل وسكت ..
تركي : لقط لقط وجهك بس لقط هههههه..
سارة : الموهيم .. يعني شكل ماحد بيدخل منكم خلاص ؟؟ ..
سامي يحرك حواجبه : وأنتي ليه ماترزين طولك وتروحين ؟ .. جالسة تهذرين على راسنا كنك مذيعه سودانيه ..
رائد : سووويمي عدل الفاظك ما أرضى على سوسو ..
سامي بلعانه : ويدلعونك بعد !!!! ..
رائد بتهديد : أكلم طلال ؟ ..
سامي بلع لسانه وقام يرتجل : أفااا عليك أمزح معاها .. 
سارة طنشته ولا كأنه تكلم : رهف بتدخلين ؟؟ ..
ريان قاطعها وهو واقف : أنا بدخل بس صخييي ..

دخل ريان عند مشعل ..

مشعل مبتسم : هلا هلا ومسهلا ..
ريان : ماكأني شايفك قبل شوي ..
مشعل حك راسه بإحراج : ههههه طيب أردها لك بعدين ..
ريان جلس : إمممم من وين أبدأ خلني اافكر شوي ..
مشعل قاطعه وعيونه تلمع : بختصر لك .. أكييييد تحب صح !! ..
ريان فتح فمه بدلاخه : شدراااااااك ؟؟؟ ..
مشعل بفخر : يعني أنت الحين أكدت شكوكي ..
ريان انتبه لعمره : طيب بس أنا ما أحبها أحبها .. يعني عاجبتني .. 
مشعل : أوك ..
ريان : ودي اعترف لها باعجابي فيها ..
مشعل : وهي معجبه فيك مثلك ؟..
ريان بتوتر : مو إعجاب .. إلا تحبني ..
مشعل رفع حاجب : وشو اللي يثبت انها تحبك ؟؟ ..
ريان بغرور شوي : تحبني وبسس .. ودي اعترف بإعجابي فيها .. 
مشعل بهدوء : تبغى نصيحتي ؟ ..
ريان : ممكن ليه لأ ..
مشعل : لا تعترف لها ..
ريان استغرب : ليه ؟؟ ..
مشعل : أحسن صدقني .. تخيل أنك اعترفت لها .. وترا قلب البنت بسرعه يدق لأي ولد .. وتخليها تتعلق فيك .. وآخرتها يحصل لك ظرف أو أنك تقرر أنك ماترتبط فيها .. وبكذا بكل بساطة تحطم قلبها ..
ريان سكت بعدها تساءل بحيرة : يعني أحجزها .. أقصد أحيرها لي  لمن تتيسر أموري  ؟؟ ..
مشعل ابتسم : هذا أفضل شي .. تجيها من الباب .. بدون ماتعترف لها .. حتى لو ما قدرت بعدين تتزوجها .. مايكون في قلبها حب لك .. مع أني ما احبذ الحجز .. بس عشان ماتروح البنت من يدك .. 
ريان تم دقيقتين ساكت بدون حركة يناظر يدينه المشبكين .. بعدها ابتسم على جنب : نصيحة حلوة بسس .. راح اتصرف أنا .. مشكور ..
مشعل : ولو العفوو ..
ريان : سلامزز ..
مشعل : الله يسلمكززز ههههه ..

ريان طلع : يالله عجلوا مين بيدخل الحين ؟؟ ..
تركي وقف وهو حاط يدينه بجيبه : أنا ..
رامي : ليه أحس كأن أحنا بطابوغ (بطابور) للحمآم الله يكرمكم ..
الكل : هههههههههههه ..
ريان : ههه لايكثر .. تركي ادخلـ......

ما أمداه يكمل كلامه إلا جواله يرن ويرن معاه قلب رهف ^_* : هلا .. الحين ؟؟ .. أوك .. أوك والله بطلع الحين .. خخخ .. باي .. مليييك ..
ملاك : وت ؟؟..
ريان اشر لها تقوم : قومي نمشي .. أبوي متوعد فيني إذا ماطلعنا الحين للبيت ..
سمر : يووه تو الناس ..
دانة : قعدي شوي ..
ملاك ناظرت ساعتها مبرطمة : أي والله تو الناس توها 12 توها تحلى الجلسة ..
ريان مسك عبايتها من كتفها ويجرها لمن وقفت : مالي دخل فيك .. ومالي خلق أبوي يهزأني .. امشي ..
ملاك : هفف هفف زييين زيين لاتدف .. باي بنات أشوفكم على خير في ملكة طلال ..(وطلعت) ..
طلال ابتسم ..
دانيا : يووه نسيت أجهز للملكة ..
رهف : ماعليك طلال مسويها عادية يعني الكل بعباياتهم ..
دانيا : أهآ .. ماعليه أحنا بنسوي جو هناك ونعليها ..
تركي : تفكير البنات الساذج ..
ريان طلع مفاتيح سيارته من جيبه : أشوفكم على خير .. وأنت امسك لسانك عن أختي ..
ملاك دخلت بقوة وسحبت تي شيرت ريان من رقبته بخشونه : يالله على البيت مالت عليك وعلى أختك ..
ريان : أي أي أييي وجع .. فمـآن الله جميعا ..
ملاك بصوت عالي متعمده : يقووول لكم فمـآن الله يالحبايب وياجارة اسمعي ..
رهف فهمت واستحت بس مابينت ..
الكل : هههههههههههههههههههه ..
وطلعوا ريان وملاك ..
رائد بصوت عالي : شرايك طلول أسوي مثلك وأخطب ؟؟ ..
الكل لف عليه بصمت ولمعت عيون فارس ..

&&&&&&&&&&&&&&&&&&&&&&

عند تركي في مكتب مشعل ..

مشعل : بس هذا مو شي تستحي منه .. إذا استحيت منه ماراح تقدر تواجهه ..
تركي بتوتر لأنه مفتشل : بس الصغار هم اللي يخافوا من الظلام مو كبار مثلي ..
مشعل ببتسامة : أدري أن التخلص من الخوف من الظلام شي صعب .. ما أقدر أساعدك بشي .. 
بين على وجه تركي الخذلان ..
مشعل : بس نصيحة لك مني .. أنت الوحيد اللي تقدر .. وأعرف ياتركي أن مافيه شي موجود في الظلام مو موجود في النور .. كل شي بمكانه .. بس الإختلاف الظلام .. لازم تقنع نفسك بهالشي عشان ماتخاف .. حاول كل مرة تكون بمكان مظلم تردد هالكلام ببالك لمن تقتنع .. 
تركي فكر لـ 10 ثواني ثم قال : راح أحاول ..
مشعل ابتسم ابتسامة وسيعه : وعلى فكرة قلل من مشاهدة أفلام الرعب تراها تأثر ..
تركي صار وجهه كذا -_- : يصير خير ..

&&&&&&&&&&&&&&&&&&&&&&&&&&&

عند ريان وملاك وصولوا بيتهم ..

ريان قفل سيارة ودخل الحديقة .. صرخ لملاك اللي بتدخل البيت : ملييييك وقفي وقفييي ..

ملاك تلحق على عمرها .. ركضت بقوة ودخلت وبدت تصعد الدرج بأسرع ماعندها .. وريان وراها .. 

توها بتدخل غرفتها .. إلا ريان مسكها من طرف عبايتها و وقفت بقوة لدرجة أنها كانت بتطيح خخ ..
أم فيصل : بسم الله الرحمن الرحيم .. شفيكم تراكضون .. ريان شفيك على اختك ؟؟ ..
ملاك ساكته ..
سيف نقز : الله ريان بيضرب مليييكووه هيااااا ..
عمار مع الخيل ياشقرا خخ : هياااا ..
ريان طنشهم : ماعليه يمه شي بيني وبين ملاك ..

ودخلها غرفتها بقوة ودخل معاها وقفل الباب وراهم ..

أم فيصل : الله يصلحكم من عيال .. ( والتفتت على سيف و عمار ) وأنتوا عيب تقولون هالكلام لخوانكم الكبار ..
عمار : ثويييف اللي بداا ..
سيف : أنت ..
عمار ضرب سيف : لاااا انت ..
سيف رد له الضربه وانحاش : لا انتتتتتت ..
وعمار قام يبكي ويركض وراه .. وأم فيصل تضحك ..

داخل بغرفه ملاك ..

ملاك تفصخ عبايتها وبعربجيه : خييييير ؟ ..
ريان متسند على الباب ومتكتف :  والله ..

بلمح البصر صار قبال ملاك وشدها من شعرها بقوة : يالكلبة تشدين شعري هاااه ؟؟ ..
ملاك ماسكة يد ريان على شعرها : أي أي وجع فك فككك أأييي ..
ريان فكها بسرعه : ثاني ششي ..
ملاك تعدل شعرها : وجع مب يد .. اخلص ؟ ..
ريان بجدية : أنتي قلتي لرهف أني أحبها ؟ ..
ملاك بمكر : أجل السالفه فيها رهف هااه .. 
ريان : ملااااك ..
ملاك : لاه ماقلت لها .. ليش تبغاني أقولها ؟؟..
ريان : ومين قالك إني احبها اساسا ؟ ..
ملاك انصفق وجهها من الروعه : نعم نعم نعـــــــــــــم ؟؟ .. كل هذي المكالمات ولا تحبها ! ..
ريان بأبرد ماعنده طلع جواله وظل دقيقتين يضغط فيه .. ولفه لملاك : شفتي .. ولاتزعجيني برهف ومارهف .. 
ملاك قرت المسج مكتوب فيه " سلام رهف .. احذفي رقمي من جوالك لأني سويت دليت لرقمك .. عذريني .. سلااام " .. بققت عيونها : إنشالله رسلته لها !!!!!!
ريان حط جواله بجيبه : إيه .. يالله سلااام ..

 طلع من غرفتها ودخل غرفته وبقلبه "" آسف .. بس كان هذا اللي اقدر عليه .. ما ابغى ملاك تحشي راسك بكلام كثير وآخرتها مااقدر اخطبك .. بالوقت المناسب راح اتقدم لك إذا قدرت .. الله يستر من رده فعلك "" ..

ملاك في غرفتها تكلم حالها : ياويلي على قلبك يارهف .. ريانووه اللعاب الله ياخذه ..

&&&&&&&&&&&&&&&&&&&&&&&

نرجع للشباب والبنات في بيت بومشعل ..

الكل ساكت ..
طلال باستغراب : من جدك رائد ؟ ..
رائد عيونه مرت على الكل بدون إستثناء و وقفت عند فارس .. ابتسم بربكه وفي نفسه " أقدر أقولها .. بس ما ابي احطم قلبك يافارس من بعد رنا .. بسسس سمر .. ياربي "" ..
فارس قلبه يدق وكأنه حس بخـآله .. حاول يهدئ نفسه بالشد على قضبة يده .. وفلح بهالشي وهو يتذكر كل شي بيسويه براسه ..
رائد لف لطلال : ههههه وأنت مصدق .. أمزح معاكم ..
فارس قبض على يده مرة ثانية بقوة وفي نفسه "" ليييه !! .. شفقه يعني ! .. بس أنا بسويها يا خالي .. وبتشوف بعينك .. وبخليك بنفسك تسويها "" ..

ساره وقفت و روان سألتها : وين ؟ ..
ساره مدة لسانها : عند مشعل ..
فارس بنغزه : أوه تطورات ..
ساره : طسس هناك بسس ..

دخلت ساره عند مشعل ..

ظلوا خمس دقايق يتكلمون ..

ساره بانفعال : بس بس أنا اكرررررهـ ما أطيقه هفف ..
مشعل طيب هديي ..

سامي الل كان واقف برا جنب الباب انقهــر ..

وفي نفسه "" لهالدرجة تكرهيني ياساره ؟؟ .. لهالدرجه .. ما اقول إلا مالت على قلبي التعبان بس اللي حبك "" .. وراح المطبخ ورجع لفـآرس بعلبه بيبسي ..

نرجع لمكتب مشعل ..

ساره : شلون وأحبه وهو كل دقيقه ناط لي بسخافاته ..
مشعل : بس مهما كان هو أخوك ..
ساره تصحح : ياسروه أخوي بالرضاعه ..
مشعل : تخيلي أن الدنيا بلا ياسر .. بتقوين تكرهينه ؟ ..
ساره فكرت : لا بس هو ينرفز ..
مشعل : ههههه طولي بالك عليه .. عادي ..
ساره تنهدت : أوك ..

مر الوقت بسرعه البرق .. صارت 1 ونص الليل ..

الكل راح بيته ..

بقى في بيت بومشعل رائد + يوسف + سارة  اللي طخت ببالهم أنهم بينامون في بيت بومشعل هع .. 

سارة وسمر جالسين في غرفه سمر يسولفون .. رائد ويوسف وسامي جالسين يلعبون بلايستيشن .. أم مشعل ومشعل ورامي جالسين بالحديقه يشربون شاي ويسولفون بكل رقه والجو عائلي بينهم ^_^ ..

&&&&&&&&&&&&&&&&&&&&&&&&&&&

عند بيت بوأحمد ..

بالذات في غرفه دانيا ودانه ..

جالسه لحالها تسترجع كل لحظة صارت هناك ..

~ [ .. 

بعد ماطلعت ساره من عند مشعل ..
جات لها رغبه قويه إنها تدخل عند مشعل .. بدون سبب ..
ودها تشوف رده فعله لو شافها ! ..
تركي : يااسر تبي تدخل ؟ ..
ياسر : لالا ..
دانيا وقفت : أنا بدخل ..
الكل سكت .. ماعدا تركي اللي قال : ادخلي ..

دانيا قامت بكل ثقة وناظرت سامي اللي يناظر الأرض بسرحان ..

ضربت الباب بطرقات خفيفه .. ودخلت ..

مشعل يناظر اوراقه : تفضل ..
دانيا جلست بالكرسي اللي قبال المكتب ولا تكلمت .. بدا قلبها يدق دق وهي تسب بداخلها نفسها على التهور اللي تسويه ؟؟ ليه تدخل عنده بدون سالفه ؟! ..
مشعل وهو يرفع نظره : يالله حيــ.... ( وبتلعثم خفيف جدا كمل ) ..ـياا دانيا ..
دانيا من زود توترها اللي نزل عليها فجأة .. ردت بكلمة وحده : مشكور ..

حل الصمت ..

دقيقتين ..

أربع ..

سبع دقايق ..

وصوت انفاس الأثنين المسموعه .. عفوا ثلاثه معاهم اسيل النايمة ^_* ..
انكسر هالصمت القاتل بكلمة وحده من مشعل بصوته اللي يدل على الهدوووء : طيب !؟ ..
دانيا توهقت .. هي اساسا ماعندها شي تقوله .. ففضلت السكوت وتناظر يدينها ..
مشعل ناظرها لفترة .. واللي دانيا حست فيه جاها شعور انها احترقت بمكانها .. مع ان نظرات مشعل عادية جدا ..

مشعل وكأنه حلل جلوسها قدامه وعرف أن ماعندها شي تقوله .. ميل فكه .. وعلى شفايفه بعفويه ارتسمت ابتسامه سخريه : أهآآ ..

رجع الصمت لمدة 3 دقايق ..

مشعل ترك القلم من يده اليسرى ..
وحط يدينه على الطاولة مشبكهم ببعض .. تارك أسيل بحضنه .. وبهمس : متـى ؟ ..
دانيا رفعت عيونها له بس ناظرت يدينه بدون ماتناظر وجهه .. فهمت عليه أنه متى ترد عليه لأنه خاطبها من زمان .. وبتوتر واضح جدا بصوتها : بعـد بعد (وكأنها تفكر) خـ خمسه أيآآم ..
مشعل بنفس الهمس : مايصير تقولين الحين ؟ .. ولااا .. خايفه منـي ! ..

توها بتفتح شفايفها بترد إلا انقذها صوت اسيل اللي باين عليها انها كانت تحلم ..

أسيل تشبثت في بدلة مشعل وكأنها بتصيح : ممااابييي .. ماابيي ..
مشعل حضنها وكلمها بصوت كله حنان : أسوول .. أسوول حبيبتي .. أنا معاك ..
أسيل فتحت عيونها بالخفيف .. وكأنها حست بمشعل .. واطمأنت ورجعت نامت ..

مشعل رفع عينه واصطدمت بعين دانيا .. وناظر يساره بسرعه : بعـد 5 أيام ..

دانيا فهمت عليه أنها تقدر تطلع .. فبكل بساطه طلعت وقلبها يدق مثل الطبول ..
ومشعل مشاعره مو معروفه !! ..

.. ]~

قطع عليها تفكيرها دخول دانه : يالله دانيا السحوور ..
دانيا : أوك يالله جايه ..

&&&&&&&&&&&&&&&&&&&&

في بيت بو مشاري ..

في الصاله الفوقيه عند رهف و روان اللي يسولفون .. و عبدالله أخوهم الصغير اللي يناظر التلفزيون ..

روان : يعني خلاص بكرة ؟؟ ..
رهف تحمست : يب يــب .. بقوم أكلم البنات أذكرهم .. شرايك وين نسويه ؟؟ ..
روان : إممم في بيت عمي بوفارس ..
رهف : بس تونا جايين منه ! ..
روان : يالذكية لأن طلال بعد بكرة بيملك .. يعني آخر يوم للعزوبيه له .. وهو ساكن حاليا في بيت عمي بوفارس .. فنضرب عصفورين بحجر واحد ..
رهف بذكاء : للي بنسويه ونودع طلال خخ .. وأنا اقول أنتي طالعه على مين .. أثرك علي ..
روان : جب بس .. انقلعي اتصلي على البنات وأنا بنزل أكلم امي ..
رهف : طيب بس مو تقولين لها شنو بنسوي .. قولي لها اجتماع ضروري أوك ..
روان قامت : أوك تظنين أني غبيه مثلك ..
رهف توها بترد إلا روان انحاشت تحت ..

 وهي دخلت غرفتها تشوف جوالها ..
شالت وضع السايلنت .. وانتبهت لرساله من رقم ريان .. طآآرت من الفرحه .. وبتوتر فتحتها .. ما استوعبت اللي قرته ! .. ليه طيب .. ليه كذا بدون سبب ؟؟ .. 

جلست على سريرها تهدي نفسها ودمعه قهر نزلت من عينها .. وبداخلها "" هين ياريان .. تلعب علي .. اللي مايبيني ما ابغاه "" ورددت هالكلام بداخله وتناست كلامها وياريان ومسحت رقمه ببرود أعصاب .. حتى هي ماتدري شلون جاها هالبرود .. يمكن من وقع الصدمة ! .. 
اخذت نفس .. واتصلت على البنات وكلمتهم واتفقت معاهم على كل شي ..

&&&&&&&&&&&&&&&&&&&&

نرجع لبيت بو مشعل ..

تسحرو على الساعه 2 ونص وبعدها الكل راح لغرفته ..

سارة صارت في غرفه سمر وفرشت لها فراش بالأرض جنب سرير سمر ويسولفون .. رامي ومشعل كل واحد في غرفته نايم .. أم مشعل قرت لها شوي قرآن ونامت ..
رائد + يوسف في غرفه .. وسامي من زود اللقافه يبغى ينام معاهم جاب له فراشه وفرشه بالارض بين السريرين هههه ..

في غرفه رائد و يوسف ..

سامي وده ينام بس يقاوم عشان يسمع سوالف يوسف و رائد ..

يوسف : الله يعينكم .. صعبه العمليات والله .. 
رائد بصوت رقيق وهبال : كله يهون للحبايب سوسو ..
يوسف تنرفز : متــى بتبطل هالحركات والهبال يارائــد متـــــــى هااه متى ؟!!..
رائد شبك يدينه ببعض ويناظر السقف : لا صار عندي ورعان واستلموا المهمة من بعدي .. بطلت هع ..
يوسف بقق عيونه : يالـــــــــــله .. هي ورآثه الشغله ولا إيش ؟ ..
رائد : أكييييييد .. لازم تتناقلها الاجيال عبر العصور والتاريخ ..
سامي ونسى انه بينام : شنوو ..
رائد ويوسف ناظروا بعض : ههههههههه نام بس نااام ..


في غرفة رامي ..

تذكر سؤاله اليوم لدانه .. ابتسم من قلب .. وذكرياته ترجعه لورا ويتذكر كل شي صار له معاها .. وغفت عينه ونام وعلى شفايفه ابتسامة هادئة ..

&&&&&&&&&&&&&&&&&&&&&&&

في بيت بوفارس ..

فارس نايم في غرفه طلال في سرير رائد ..

فارس متكي على ذراعه وهو منسدح : ودع بس ودع العزوبية ياعم خخ ..
طلال منسدح مقابل فارس : هههه ..
فارس : طلال بسألك سؤال .. أتمنى تجاوب عليه بصراحه ولا تفهمني غلط ..
طلال : قول ..
فارس : مثلا .. أنا أقول مثلا لو نوف خطبها صديق مقرب لك قبلك .. وأنت تبيها من قبل .. إيش راح تكون ردة فعلك ؟ ..
طلال انسدح على ظهره وذراعينه ورا راسه : إمممم .. ما أدري .. بس أتوقع أنه راح يحز بخاطري شوي .. وراح أخذ وقت لمن أنساها .. وأدعي لهم بالتوفيق .. وماراح أخلي حرمه تفرق بيني وبين صديقي ..
فارس : أهآآ ..
طلال لف وجهه لفارس : طبعا نوف حاله خاصه ومستثناه من هالكلام ..
فارس : هههههههه ..
طلال : ليش هالسؤال ؟ ..
فارس : إمم بس كذا جا على بالي ..
طلال واللي حس ان شي يدور براس فارس : أهآآ ..

&&&&&&&&&&&&&&&&&&

نرجع بيت بومشعل ..
في غرفه سمر ..

التفت سمر على سارة شافتها في سابع نومه .. ناظرت بساعتها .. شافت الساعه 3 إلا كم دقيقة الفجر .. 

لبست نعالها السماوية الفرو على شكل أرانب ^.^ ( وانتوا بكرامه ) .. وقفت من السرير وعدلت بيجامتها البيضا .. وأخذت لها شباصه وربطت شعرها الكستنائي الطويل ذيل حصان على السريع ..

فتحت باب غرفتها شوي شوي .. و وقفت تسمع إذا فيه اصوات ولا لأ .. 
تطمنت أن كل اللي في البيت نايم لانه مافيه شي يدل على ان أحد صاحي ..

مشت بخطوات هادئة وهي تنزل من الدرج ..
دخلت المطبخ .. ولا ولعت الأنوار .. أخذت لها قطعه توست ودهنتها بـشكولاته نوتيلا .. وصبت لها كاس ماي وجلست متربعه على الطاوله معطيه الباب يمينها .. وبدت تاكل ..

حست بحركة قريبة من باب المطبخ .. لفت وجهها .. قامت بسرعه ..و راحت عند باب المطبخ ولفت بجسمها يمين وناظرت على الصاله ماشافت أحد .. وقالت : شكلي اتوهم ..

 ورجعت تآكل .. لمن خلصت وطلعت لغرفتها مثل ماجات المطبخ .. بكل هدوووء ..


كان واقف جنب المطبخ من جهة اليسار وكاتم أنفاسه .. قلبه يدق مثل الطبول بشكل خيالي .. لو بس أنها لفت للحظة لجهة اليسار كان شافته .. ماتوقع أنه ممكن يشوف احد بالمطبخ بهالوقت .. اخذ نفس عميق يوم طلعت لغرفتها ولا انتبهت له .. لان النور مطفى .. دخل المطبخ وشرب ماي .. 
وتذكر شكلها ..
شعرها الكستنائي الطويل المغطي على ظهرها .. وطريقه جلستها فوق الطاولة .. و وجهها الملائكي .. صحيح كان النور مطفي .. بس كان فيه نور خفيف من النافذة أعطى سمر شكلها الساحر ..

ترك الكاس على الطاولة .. ومشى للغرفه .. وفي طريقه على الدرج قال في قلبه .. "" أسف فارس .. سمر مو لك .. بكرى راح أكلم أبوك "" .. 

&&&&&&&&&&&&&&&&&

في اليوم الثاني ..

أصبح الصبح ..
في بيت بويوسف ..

لبس بويوسف ثوبه ونسف شماغه وتعطر .. عشان بيروح المسجد ينتظر لمن صلاة الظهر يصليها ..

بويوسف : جلسي تركي عشان يجي المسجد ..
أم يوسف : بحاول مع أني ما اتوقع أنه يجلس ..
بويوسف : الله يصلحهم من أولاد .. يالله فمـآن الله ..
أم يوسف : فمـآن الكريم ..

وصل للمسجد .. وقرا صفحتين من القرآن .. وبدا يسبح ويهلل الله في هالشهر الفضيل .. وينتظر الصلاة ..

لمح حلقه المحاظرات حق الشباب .. بعد ثلث ساعه خلصت المحاظرة وقاموا الشباب من حول الشيخ .. 

تذكر بويوسف شي .. وراح عند الشيخ ..  

بويوسف : السلام عليكم .. بوعبدالله ؟ ..
الشيخ : وعليكم السلام .. إيه بوعبدالله .. وأنت بو ؟؟
بويوسف : أنا بويوسف ..كيف حالك مع الشهر الفضيل ؟ ..
الشيخ بوعبدالله : بخير الحمدلله .. أنت كيفك ؟ ..
بويوسف : الحمدلله بخير ونعمه .. إلا بسألك عن ولدي يوسف ..
الشيخ : إيه أنت أبو يوسف الـ.... صح ؟ ..
بويوسف ببتسامه : إيه ..
الشيخ بو عبدالله بصراحه : يا بو يوسف .. ولدك يقطع القللللللللللللب .. يتعب اللي مايتعب والله ..
بويوسف استغرب وانقلب وجهه للإحراج : ليه ياشيخ ؟ .. شمسوي بعد ؟ ..
الشيخ بو عبدالله : ولدك من أول يوم جا الحلقة بس يعلق ويستهزأ ويضحك ومايخلي أحد من شباب الحلقة بحاله إلا وعلق عليه ..ومن بعدها ما جا مرة ثانية ..
بويوسف تفششل وعصب بقووووة بس مابين : أهآ .. مشكور ياشيخ .. >>> ياويلك يايوسف هع هع ..
الشيخ بو عبدالله : العفو ماسوينا شي ..

أذن وبدت الصلاة ..

&&&&&&&&&&&&&&&&&&&&&&&&


الساعه 4 العصر ..
في بيت بو مشعل ..

في الصالة يوسف و سامي ورامي يلعبون بلايستيشن .. أمآ رائد و مشعل راحو يداومون بالمستشفى .. وسارة وسمر جالسين بالمطبخ مع أم مشعل عبارة بيتعلمون طبخ خخخ مع لابتوباتهم شابكين نت =d ..

رن جوال يوسف ..

سامي : رد ..
يوسف مندمج باللعب : يمييين يميييين وووو .. الحمدلله مامسكني ..
رامي سحب جوال يوسف وبصراخ عشان يسمه يوسف لأنهم مطولين على الصوت : يوووسفووووه أبووووك يتصل عليك ..
يوسف ضغط ستارت : زييين .. الله يستر .. ألوووو هلا يبه .. شلونكــ.... إإإ أأ .. طيـ..أأ .. أنـاــ... إ.. أقوــ... أوكـ.... إنشاللهـ..... ( وناظر جواله متفشل ) .. سكر بوجهي ههههه ..
رامي وسامي : هههههه ليه ؟..
يوسف : على سالفه المسجد اللي قلت لكم عنها .. شكله عرف إني ما احضرها ..
سامي : وللل ياوييييييلك ..
رامي : تشهد .. ولا تخاف ماغاح (ماراح ) ننساك من الدعا وأنت بالقبغ (بالقبر) هههههههههه ..
يوسف و سامي : ههههههههههه ..
يوسف يدور مفتاح سيارته : ياربي وين المفتاح .. أبوي الحين بيذبحني لاتأخرت ..
رامي أخذ مفتاح من الأرض : هذا ؟ ..
يوسف : إيه مشكوور .. يالله بااي ..
رامي و سامي : بايات ..

&&&&&&&&&&&&&&&&&&&&&&&

عند سمر و سارة فوق لبسو عباياتهم ..

سارة : الحين بيتنا فاضي تقريبا لازم نتأكد من الأشياء في غرفتي وإذا جات الساعه ثمان اطرد الكل من البيت عشان نظبط كل شي لمن يوصل الكل ..
سمر : هههه قوية طرده .. تقصدين تجيبينهم هنا لمن نخلص خخ ..
سارة : اللي هو هع .. خلينا اتصل بمسك تجي ومشاري تصرفه بأي مكان ..
سمر : ههههه .. طيب سرينا ؟ ..
سارة : على قولتك سرينا .. 

نزلوا تحت بالصالة ..

سارة تكلم جوال : أوكيك .. يالله بايوو ..
سمر لرامي : قول لأمي أني ببيت عمي بوفارس ..
سارة لسامي : الساعه 8 بطردـ.... 
سمر دقتها بقوة وهمست : عيب استحي ..
سارة : أححم اقصد الساعه ثمان الليل بيجونكم العايلة الكريمه استقبلونهم لمده نص ساعه أوك .. لمن نناديكم لبيتنا .. بايوو ..
سامي ورامي ابتسموا من طريقه كلامها الآمره : باي ..

ساره بعد ماطلعت في بالها تفكر "" شفيه ذا (تقصد سامي) يناظرني كذا .. هفف وانا شدخلني فيه ! ""
&&&&&&&&&&&&&&&&&&

في بيت مشاري ..

عند مسك تحن على راس مشاري اللي جالس يناظر تلفزيون ..

مسك : بالله ميشوو ترضاها علي أن البنات كلهم هناك وأنا لأ ؟ ..
مشاري ببتسامه يسوس نفسه مطنشها : إيه ..
مسك تعلقت بذراعه اليمين : يالله ميشوو بلييييز ..
مشاري ناظرها بدون مايلف ومبتسم : وترضين أتم بروحي هنا ؟ ..
مسك : عادي روح عند ريان او عند رامي ..
مشاري فتح عيونه : نعم ..
مسك خلت ملامح وجهها طفولي وتتكلم ببراءة وطفوله : بلييييييز ..
مشاري لف وجهه عنها بسرعه : لاتناظريني بهالنظرات ما اقدر أنا ..
مسك فكت يدها اليمين ومدتها لوجه مشاري تلفه لجهتها ويده اليسار متعلقه بذراعه : بليييز بلييييز ميشوو ..
مشاري سكر عيونه : اعقلي مسووك بتذبحيني ترا ..
مسك تتعمد : بليييييييييييييييييييييييييييييييييييييييز ...
مشاري تنهد : أستسلم ..
مسك انقزت بفرحه : هيــــــــــــــــــــــــــــــــا ..
مشاري سحبها فجأة وبدى يدغدغها : ههههه تتشطرين علي انا هههههههههآآآآآي
مسك : ههههههههههههه ..

&&&&&&&&&&&&&&&&&

في بيت بو يوسف ..

دخل يوسف بيتهم .. لقى بستقباله تركي ..

يوسف : هلا تروك ..
تركي : هلا فيك ( وبهمس) الله يعينك أبوي ذابحك ذابحك اليوم  ..
يوسف بلع ريقه : اسكت لاتخوفني ..
بويوسف بصراخ : تعااال هنااا ..
يوسف راح لأبوه في الصالة : هلا يبه بغيتنيـــ....

بدون أي كلمه قام بويوسف .. وطبع كف قوي على خد يوسف صوت رن في البيت كله .. توالت بعدها كفوف على وجهه وضرب على راسه بقوه .. وبويوسف يصارخ بتهزيء ويضرب ويضرب ويضرب ..
ويوسف ساكت ويتلقى الضربات بس يحاول يصدها عن وجهه .. وتركي صار بينهم يفك اخوه وجاله كم طراق بالهوشه ..

جآت أم يوسف تركض تمسكه عن يوسف وتركي سحب يوسف من يدين أبوه ..

أم يوسف تكلم بويوسف ومسكت يوسف تمسح على راسه وهي ضامته : شفيك على الولد .. 
بويوسف بصراخ : هذا ولد هذا !! .. مفشلني ولا يروح المسجد .. ولا أول يوم رايحه يستهزأ ويتطنز .. 
أم يوسف بصوت تحاول تخليه هادئ لاتفلت اعصابها : وإذا ماراح .. تذبح الولد ..

يوسف فك نفسه من أمه بهدوء وقابل أبوه : آسفــ......
ماكمل كلمته إلا بكف من ابوه يزيد الإحمرار في خده للضعف : ولك عين تكلمي .. اسمع زواج لاتفكر وبنت عمتك ماتاخذها .. ( وطلع برا البيت ) ..
يوسف يناظر الأرض وكانه يبلع الصيحه .. ناظر امه ببرود مع ابتسامه ابرد وصعد غرفته بكل بساطه ..

أم يوسف كانت بتلحقه بس تركي مسك يدها : يمه خليه بروحه ..


في غرفه يوسف ..

انسدح على سريره وحط يده على وجهه وفي داخله "" معقــــوووله ؟ معقوله تعقدت الأمور بهالشكل !! .. أبوي من جده قال هالكلام ؟؟ إني ما اخذ ملاك ؟ .. لالا مستحيل ما اتوقع .. قالها اكيد بلحظه غضب .. كلها كم يووم وإنشالله تتحسن الأمور .. "" وتافف بصوت مسموع ..

وقام ناظر شكله بالمرايه فتح عيونه على كبرهم .. 

خدوده محمره بقوة وشعره معتفس : ههههه والله أني أخرع ..

( بكل بساطه هذا يوسف مهما أبوه يهزأه ويضربه يتحمل عواقب أفعاله ببتسامه لأنه يدري مسبقا هع ) 

&&&&&&&&&&&&&&&&&&


في بيت بوفارس .. وبالخصوص في غرفه ساره ..

ساره بعد ما تأكدت من كل شي : حلو كل شي تمام .. رووعه ..
سمر مبرطمه : مدامك ماتخليني اشوف ليش جايبتني ؟ ..
ساره : ههههه بس كذا عشان تحسسيني أن فيه معاي احد .. وصدق أنك تعرفين عن هالشي اللي بنسويه بس ماشفتيه عشان يصير حماس ..
سمر : امحق مفاجئه ..
صوت دق على باب غرفته سارة بطريقه فنيه ..
سمر : ههههه مييين ؟؟ ..
سارة قامت : هههه ذي مسك الخبله ..
مسك دخلت : هاااااااي بنااااااات .. ومالخبله غيرك ..
سمر : ههه هايات ..
ساره : وعليكم الهاي وسطل ماي ..
مسك دفت ساره بدفاشه : وخري .. خليني اشوف ..
ساره : آي وجع وهذا متزوجه ..
مسك عطتها ذيك النظرة اللي سكتتها ..

بعد خمس دقايق ..

مسك خلصت : لا حلو مافيه شي ناقص .. 
سمر : يعني ننتظر لمن الليل ..
ساره : يب يب ..

&&&&&&&&&&&&&&&&

على الساعه ثمان تقريبا
في بيت بوفيصل ..

ملاك لبست نقابها : يالله ..
ريان قام عشان يوصل ملاك لبيت بوفارس : ماتشبعون من وجيه بعض ..
ملاك ماعلقت واكتفت تقول : على فكرة بنمر على روان و رهف ( وتعمدت تثقل على اسم رهف ) ..
ريان بهدوء : وليش إنشالله سواق ابوك اللي جابك ؟؟ ..
ملاك ركبت السيارة قدام : لأن مافيه احد يجيبهم يالذكي ..
ريان : أهآ ..

وصلوا عند بيت بومشاري ..

وملاك أعطت روان رنه يطلعون برا ..

روان لـ رهف : يالله رهف وصلت ملاك البسي بسرعه ..
رهف ارتاعت : ليكون ملاك ههي اللي بتوصلنا ..
روان ماانتبهت لأختها : يب يب يالله بسرعه .. (وطلعت برا تركب السيارة) ..
رهف فكرت ششوي بعدها كلمت نفسها ببرود : ياكل تبن .. أوريه الحين كيف يخيس بالسيارة ..

وبدت تلبس عبايتها على أقل من مهلها وترتب أي شي قدامها بس عشان تتأخر خخ ..

بعد عشر دقايق 
برا عند ريان متسند على الدركسون : ماصارت ذي ..
ملاك : صدقت .. لو انها تتجهز لعرس ..
روان : اسكتوا لاتحشون باختي قدامي ..
ريان يخفف دمه : يعني لا رحتي نحش عادي ..
روان : ههه ههه ماتضحك ..
جات رهف وجلست ورا ملاك بدون ماتتكلم ..
ملاك : لا بعد شرايك كان حطيتي الميك آب وبسطتي داخل ..
رهف ببرود : مالك شغل ..

ريان حرك السيارة .. وطول المدة يحاول يناظر برهف .. لكن رهف معطته آكبر طاااف ..
ريان بقلبه "" لهالدرجة تحبيني يارهف .. وربي آسف لازم هالشي يصير "" ..

ريان متعمد يبغى يخلي كل شي طبيعي : شلونكم بنات عمي ؟ ..
روان اللي ردت بالسوري هع : تمامووو وانت كيفك بن عمي ؟ ..
ريان : بخييير .. ( وبغباء مصطنع ) .. شفيها أختك ماترد ؟؟ .. 
رهف لف ببرود وناظرته ذيك النظرة الإحتقارية ومو هامها روان أو ملاك وناظرت النافذة ..
ومن بعدها ماحد تكلم .. و انقهر بس مايلومها ..

&&&&&&&&&&&&&&&&&

عند فيصل ..

لابس ثوب بدون غتره وماسك بنته الهنوف بيدينه وهو واقف : يالله ربى بسرعه .. أكيد تجمعوا الحين ..
ربى طلعت وهي تلبس نقابها : يالله هذا أنا خلصت .. جيبها ..
فيصل : لالا .. على الاقل لمن نوصل السيارة بعدين خذيها ..
ربى : ههههه يعني تقول للناس هذا بنتي ..
فيصل بفخر : إيه نعم ..
ربى بمسخره : يالله يالله يا أول اب ..
فيصل بهبال : ويا أول أم هع ..

&&&&&&&&&&&&&&&&&&&&&&&&&&&

عند بيت بوأحمد ..

أحمد وآقف ومشبك يديه بيد زوجته جنى : أنا ودي اعرف إيش بيصير في بيت عمي بوفارس لهالدرجة شي مهم عشان يطلبون الكل يجي ..
جنى ببتسامه : يمكن ..
دانيا ودانه طلعوا : يالله بسرررعه ..
أحمد بفضول : طيب .. شنو هناك ؟؟ ..
دانيا : مفآجأة ..
دانه : سبرايز تخرب لو قلنا لكم .. يااااااسر يالله و بتجي مع أمي وأبوي ..
ياسر جا ركض : جيت جيت أوووففف ..
أحمد : يالله مشينا ..

&&&&&&&&&&&&&&&&&&&&&&&&&

في المستشفى ..

طلال طلع من مناوبته ومر على مكتب رائد : يالله رؤود ..
رائد يكتب بسرعه متحمس : دقايق عندي كم تقرير .. هفف متى اخلص ..
طلال قرب معاه : هات اساعدك بسرعه وربي البنات بيزعلون ..
رائد : خذ ذا ..
طلال واقف ومتكي على المكتب يكتب ..

أخذوا خمس دقايق وخلصوا ..

رائد وقف : أخيرا ..
طلال رمى القلم : يالله .. تأكد إذا عندك منوابه بسرعه ..
رائد : وأحنا طالعين نمر على الرسبشن نتأكد ..

وطلعوا من مكتب رائد وهم يركضون ماكأنهم أطباء حتى لمن مروا بالرسبشن بسرعه يتكلمون وكأن أحد يلحقهم بعجرة خخ ..

رائد للي واقف بالرسبشن : ياوييلك إن اتصلتوا علي حاله طارئه أوك .. بزي مع الأهل أنا ..
طلال يناظر ساعته : مي توو ..
عبدالله اللي بالرسبشن ضحك : هههه إنشالله .. 
وطلعوا من المستشفى أخيرا ..

&&&&&&&&&&&&&&&&&&&&&

على الساعه 8 ونص ..

 الكل اجتمع في بيت بوفارس بعد ماكانوا في بيت بومشعل ينتظرون أوامر الست ساره خخخ ..

وطبعا اللي نظم الكل بالجلسه ملاك & روان هع ..
ومسك مع ساره يجهزون ..

والباقي ينتظرون ..
مسك أشرت لـ رهف و رهف فهمت ..

فجأة طفت الأنوار ..

والكل بدا يسمي بالرحمن ..

سارة بصوت عالي عشان يسمعونها : واااحد اثنين ثلااااثه ..

اشتغلت شاشه البلازما الكبيرة قبال الكل ..
والكل سكت ..

مسك : طبعا الكل مستغرب ليش جامعينكم اليوم ..
سارة : عشان تعرفون ليش .. تابعوا البلازما ..

مسك حطت تشغيل للشاشه ..

ثانيتين وطلعت صورة رمل ..
وصوت يتكلم : الحين انا بصور لكم عيلتنا الكريمه .. أول شي ..

وتوجهت الكاميرا لولد شكله في نهاية المراهقه 

: أحم أنا مشعل خالد عمري 19 سنه ..

وقام يسوي حركات تضحك بوجهه ويغمز ..

مشعل فتح عيونه وضحك معاهم : هههههههههه مين اخذ هالفيدو حقي .. من عشر سنوات هذا ..
الكل : ههههههههههه ..
 ياسر : بذمتكم ذا مشعل ههههههههه ..

نرجع للفيديو ..

مشعل : الحين احنا في البحر .. في يوم الأثنين الساعه دقيقة اشوف ( وناظر ساعته ) الساعه سبع الصباح وخمس ثواني بالضبط .. يالله ندور على العيله ..

وظل يمشي والكاميرا موجهها للأرض .. رفعها على شخص قاعد يحط اللحم في الاصياخ ..

هنا دق قلب سمر & مشعل & رامي & سامي & أم مشعل أكثر وحدة ..

مشعل عشان ينبه اللي يصوره : ياهووو ..
رفع الشخص راسه وابتسم لمشعل ورجع يكمل شغله وكل عشر ثواني يرفع نظره لمشعل ويبتسم .. آخر شي انفجر ضحك : هههههههههههه مشعل لاتسوي هالحركات بوجهك هههههههههههه .. صور العيال ..
مشعل : يبــــه كيفي بصور اللي ابي ..
بومشعل : هههههه براحتك ولا تسوي هالحركات بوجهك ههههههه ..
مشعل قرب الكاميرا لوجه ابوه : طبعا هذا المزيون الحلو والجميل  أبوي العزيز خلودي ..
بومشعل : ههههههههه ..
جدهم الكبير عبدالله اللي توفى بعد سنتين من هالفيديو .. متسند على عصاته : مشعلوووه .. خلودي بعينك هذا ابوك ..
مشعل بهمس : هذا جدي الراس العود عبودي الله يحفظه ويخليه لنا .. 
الجد عبدالله ماسمعه : شتقول ياولد ؟؟ ..
مشعل : هههه ولا شي .. 

وحرك الكاميرا لجهة رجاجيل جنب ابوه يسون معاه واللي جالس يتقهوى ..

مشعل : وهذولا عمامي النشامى .. من اليمين أكبر عمامي .. هو عمي محمد أكبر من أبوي بسنه .. 
محمد (بوفارس) ابتسم للكاميرا وهو يقطع اللحم ..
مشعل بهبال : طيب سمعنا صوتك يالحلو ..
محمد (بوفارس) : ههههههه شتبي بصوتي ؟ ..
الجد عبدالله قام وضرب مشعل بالخفيف على رجوله : اهجد ياولد ..
مشعل يتصنع الألم و وجه الكاميرا لجهة جده : آيي جدي .. ترضى تضرب أكبر حفيد لك ..
الجد عبدالله ابتسم : تعرف نقطه ضعفي ..
مشعل رجع الكاميرا لجهة عمامه : طيب نكمل محور حديثا .. اللي قطعه عبودي الله يصلحه ..
الجد عبدالله بتحذير : ولـــد ..
مشعل : طيب طيب لاتدف ..

كل اللي يشاهدون الفيديو : هههههههههه ..

مشعل يكلم عمامه : اللي اقول اسمه يقول يحيا مشعل أوك ..
عبدالكريم (بومشاري) يشوي اللحم على الشواية : هههه ولا هتلر ..
مشعل : هذا عموو كرومــي ( حس بنظرات جده ) أقصد عمي عبدالكريم ولا تزعل يا بومحمد (يقصد الجد عبدالله خخ ) .. وهذا عمي عبدالهادي (بوأحمد) زوج عمتي هنادي (أم أحمد) .. وهذا عمي بو فصوول صقيقي .. واسمووو سلطان .. 
الجد عبدالله : تكلم مثل الأوادم وانت تصور ولا تتلكع ..
مشعل هالمرة طنش جده : و هذا عمي دحومي عبدالرحمن (بويوسف) ..
الجد عبدالله : ابي اعرف ليش تكسر اسماءهم هااه ..
مشعل قرب الكام لولد عمره تقريبا  15 سنه لابس شورت وبلوزه وجالس يشرب قهوة : وأخيرا هذا طلووول آخر العنقود يقولون أنه عمي .. ما أدري شلون جابه جدي ..
طلال يناظر الكاميرا ببرود وياكل تمره ويشرب قهوه وراها : انثبر انا عمك حتى لو أصغر منك ..
مشعل : هههههههههآآآي ( ويلف الكاميرا لنفسه ) ماعليه تعرفون مسوي فيها مراجل .. 
الجد عبدالله : مشعل إلا ولدي طلال حدك ..
مشعل : هذا طليل احسن مني ؟ .. ابي اعرف شلون جبته وانت بهالسن ؟؟ ..
الجد عبدالله : ماتستحي على وجهك أنت .. توني صغير ..
مشعل بمزح يسوي نفسه جاد : عبدالله اعقل لاتتشبب ..
الجد عبدالله قام بعصاته مره ثانيه وبعصبيه : مشــــــعل ..

مشعل بعد عن جده بعييد .. وصور عمامه وجده من بعيد ..
مشعل : ههه يحليله جدي يعصب بسرعه .. ( وحط الكاميرا على وجهه ) .. خلونا نروح عند الحريم .. ( وغمز .. ثم لف وجهه ) .. نعم .. إنشالله اسكت بس >>> يكلم اللي جنبه هع ..
 مشعل فر الكاميرا على ولد تقريبا عمره 16 سنة : هذا فصول صقيقي لأنه أقرب واحد من العيال من عمري ..
فيصل حط يده على راسه : كح كح أنا فيصل بن سلطان .. عمري 16 سنه .. (وحرك حواجبه )  طبعا أنا اللي قلت لمشعلووه نصور الكل .. 


ملاك : حركات يابو الهنوف أول ..
فيصل ابتسم وهو ماسك يد ربى ..
الكل : شششششش ..
ملاك : بسم الله بسكت هااه ( وحطت يدها على فمها ) ..

نرجع للفيديو ..

مشعل بنذاله : بس الكاميرا كامرتي هع ..
فيصل : امش امش ..

راحو مشعل وفيصل لجهة الحريم ..

مشعل دخل بلا احم ولا دستور ودخل وراه فيصل : هاااااي ..

الحريم من أول ماشافوا الكاميرا بيد مشعل كلهم وبلا استثناء تغطوا ..

أم مشعل : مشعل كم مرة قلت لك عيب تدخل عند الحريم كذا .. ولا تصور عيب ..
فيصل : يؤؤؤ  قلبوا غراش بيبسي ..
مشعل : ههههههههه حلوة كفك فصول ..

وصور مشعل كل الحريم وحتى لو انهم متغطيات .. وطلع .. 

مشعل يمشي وموجه الكاميرا جهة البحر .. وفيصل طالع صوته وهو يكلم مشعل : خل نصور العيال الصغار ..
مشعل : وينهم هذوول ؟؟ كل واحد بجهة .. ناد رائد خله يلمهم ونصورهم جميع ..

فيصل راح يجيب رائد عشان يساعدهم يلم العيال ..

مشعل شاف سامي & فارس & يوسف يلعبون بوسط البحر يصيدون السمك الصغير ..
صفر لهم وهم رفعوا روسهم له ..

مشعل يقرب شوي ويصارخ لهم : تعااااااااالوووو بصوركم ..

وقرب زوم الكاميرا ناحيتهم .. يوسف وسامي كلموا فارس بس مو مبين الصوت وهز فارس راسه ومشوا طالعين من البحر لمشعل ..

مشعل قرب لهم : حيالله الشباب .. يالله كل واحد يقول اسمه وعمره عشان أنا اصوركم ..

يوسف يحك شعره وهو يناظر الكاميرا ويناظر مشعل : اسمي يوسف عبدالرحمن عبدالله الــ....... عمري 8 سنوات ..

مشعل : شااطر وأنت ..

سامي ابتسم لمن بانت ضروسه : أنا سامي خالد الـ...... عمري 8 سنوات .. وأنت اخوي مشعل ..
مشعل : هههههههههه .. وانت يابو عيون رماديه ..
فارس عصب : لاتقول بو عيون رماديه ..
مشعل : هههه اعصابك ياشيخ .. يالله قول اسمك ..
فارس عدل الكاب حقه لورا : اسمي فارس محمد الـ...... (وبفخر) عمري 9 سنوات أنا أكبر من يوسف وسامي ..
مشعل بعبط : ماشالله مستانس انك اكبر منهم ..
فارس بفخر : إيييه ..


يوسف اللي كان يناظر الفيديو : هههههههه أثره من زماااااان يقول أنا أكبر منكم ..
الكل : هههههههههههه..
رائد بحماس : اسكتووو اسكتووو أنا جيييييييت ..


نرجع للفيديو ..

جا رائد ومعاه طلال و و وراهم أحمد وقدامهم فيصل ..

رآئد كآن لآبس شورت وبلوزه نفس طلال بس غير الألوان : هففف يعني مافيه إلا انا اللي أجمع العيال ؟ ..
مشعل : يب يب .. تعال قول اسمك وعمرك ..
رائد تكتف وهو مكشر شوي من الشمس : اسمي رائد فهد الـ....... عمري 15 سنه .. زين ؟؟ ..
مشعل : زين الزينيـن .. يالله جمع العيال نصورهم .. ومعاك (باستهزاء) عمنا طلال ..

طلال خزه نظره و راح مع رائد يجيبون البزران ..

مشعل : ههههه ما اقدر على اللي يخزون خخ .. (انتبه لأحمد ).. تعال تعال ..

أحمد انتبه أن مشعل في يده كاميرا فمسوي نفسه عاقل : نعم ؟ ..
مشعل قرب الزوم لوجه أحمد : قول اسمك و عمرك ..
أحمد بجديه مو لايقه عليه ويناظر الأرض : اسمي احمد عبدالهادي الـ........ عمري 14 سنه .. 
مشعل قرب من عند أحمد وهو منزل الكاميرا للأرض تصور الرمل وطالع صوته : أنت لاتسوي نفسك ثقيل قدام الكاميرا لاكبرت بقول لزوجتك أنك شرير ونذل ^_* ..
أحمد يسوي نفسه يضحك : هيهيهيه ماتضحك ..
مشعل : غصب عنك تضحك .. وأنتوا ( يقصد فارس وسامي ويوسف) انتظروا هنا لمن يجيبون الورعان .. ( وبإغراء عشان مايروحون ) بنسوي حركات ونصور وأشياء كثيره ..


أقل من خمس دقايق .. إلا جا رائد ماسك في كل يد بنت يهبلون كانو أعمارهم تقريبا 5 سنوات .. وطلال ماسك ولدين من يدينهم تقريبا عمرهم 6 سنوات صايره اشكالهم بريئه هع ..

وقدام طلال ورائد بعد بنتين مشبكين يدين بعض اعمارهم 7 سنوات .. 

و وراهم بنتين وحده لابسه عبايه كتف وعمرها تقريبا 12 سنه .. وماسكه بيدها بنت عمرها 8 سنوات كيوت .. والثانية لابسه بس حجاب وعمرها 10 سنوات .. ونفس الشي ماسكه بنت عمرها 8 سنوات وشعرها طويل مميز =] ..

مشعل وجهه الكاميرا لهم كلهم : ياهلا بالحامل والمحمول .. أسفرت وأنورت واستهلت وامطرت وغابت الشمس بحضور نوركم .. هع ..

رائد وطلال ابتسموا ..

فيصل : لاتنفخ روسهم علينا ..

طلال وقف : شوي ارتبهم لكم ..
مشعل : ورنا !! ..

طلال ماخذ دور العسكري : يالله بدون إزعاج وراي .. ياويل اللي بيتكلم ما ابيكم تنطقون بكلمه وحده .. ياسروه خل ساره قدامك هي اصغر منك يالعفريت .. لالا كذا خلها بأول الصف .. ترييك سوو مثل ياسروه .. يلااااااااا .. قدااااااام ..
مشعل بضحكته المميزه : ههههههههآآآي .. وين وين يالحبيب خلهم هنا بس .. اندمجت بالدور هع ..

طبعا البزران كلهم واقفين مكان مارتبهم طلال وساكتين ..

مشعل وجه الكاميرا للصغار وراح عندهم : أنتي شسمك ؟؟ ..
البنت الصغيره صايره كيوت مع شعرها المعفوس بطفوله : روان ..
مشعل مبتسم : عاشت الأسامي روان .. كم عمرك ؟؟
روان تطالع الكاميرا وتطالع مشعل كأنها حايره ..
مشعل : هههههه بعد ماتعرفين كم عمرك ؟؟ والله حاله ..
انقزت بنت عمرها تقريبا 7 سنوات وهي حاطه يدينها على كتوف روان : عمرها 5 سنوات ..
مشعل : يالملقوفه خليك ورا هههههههههآآي ..
روان رددت كأنها ببغاء : خمس سنوات ..
مشعل : ههه بعد ماغششتك أختك .. تعالي أنتي يا اختها .. شنو اسمك وكم عمرك ؟ ..
البنت برجه خفيفه : اسمي رهف .. ووو .. وعمري كذا ( وأشرت بأصابعها رقم سبعه ) ..
مشعل يستغبي : يعني كم ؟؟ ..
رهف : يعني سبعه ..
مشعل : أهآآآآآ ماشالله .. السنه في أول إبتدائي هاه ههههههههه ..
رهف بفخر : إيه أنا وملاك نحب أبله هيفاء ..

كل اللي يشاهدون الفيديو : هههههههههههههههههههههههههههه ..
ساره : ههههههه اونه مليك ورهيف يحبون المعلمات ..


نرجع للفيديو ..

مشعل : ههههههههههه تحبين أبله هيفاء ؟؟ ..
رهف ببراءه  :إيه كثير ..
مشعل بلعانه : بس هي تقول ما احب رهف هي مزعجه ..
رهف ارتاعت : قول والله ..
مشعل مارد عليها : ههههههههه .. أنتي شسمك ياقمر ؟ ..
البنت ماسكه في يدها شبس ليز بالجبن .. وتناظر مشعل وشبه مكشره من الشمس : ساره ..
مشعل : كم عمرك يا ساره ؟؟ ..
ساره بفطنه : خمس سنوات .. (وكملت بطفوله) انا و روان نفس بعض ..
مشعل : خخخ ياذا البنات كل وحده مسويه لها تيم(فريق) هع .. ( وقرصها بخدها) أنا باكلك ياحلوة انتي واللي جنبك التوأم المشاغب (يقصد ساره وروان) هع .. وين أختك ؟؟ 

ساره بدون ماتتكلم تلفتت يمين يسار و ورا ثم أشرت على بنت عمرها تقريبا 8 سنوات ..

مشعل قرب الزوم لـ مسك .. وبغباء مثل ماسوا مع الكل : أنتي قولي اسمك وكم عمرك ..
فارس : تسوي نفسك غبي ماتعرف ..
مشعل : شت آب .. 
مسك ببتسامه بينت أسنانها : مسك محمد الـ........ عمري 8 سنوات ..
مشعل يصطنع الإندهاش بصوته : لالالا ماشالله كبيييييره خخخ .. إلا اقول مسك سمعت أنك تحبين تنشدين صح ؟؟ ..
مسك بحماس : إيه .. أعرف كل الأناشيد اللي في سبيس تون ..
مشعل : هههههه لالا أنا قلت أنك خطيره .. نشدي لنا الأنشوده اللي تحبينها ..
مسك تفكر شوي ..

يوسف لسامي بس يطلع صوتهم بدون صورتهم : شفيه أخوك يصورنا ؟؟ ..
سامي : ما أدري تعرفه خبل .. بس لاتعلمه ..

مشعل اللي سمعهم : أنا كم مره قلت لكم شت آب ترا سمعتكم هع ..
مسك نقزت بوجه مشعل : إيه تذكرتها .. 
مشعل : يالله غردي ..

مسك وقفت مستقيمه وقامت تنشد بصوتها الطفولي المضحك : عصفووورن فوق الشـــــجره .. أقبــل بيحث عن ثمره .. ثم بنى فيها عشــــــــــــاً بطريقته المبتكـــــــــــرهـ ........ إلخ <<< مب حافظتها خخ ..


مشاري اللي أول مره يسمع صوت مسك الطفولي : هههههههههههه الحمدلله أخذتك الحين وتعدل صوتك هههههههههههه ..
مسك بحرج : هههه شوفوا شلون مشعل بعدها حطمني بكلامه .. 
مشعل  ابتسم ..
الكل : ههههههههههههه ..

نرجع للفيديو ..


مشعل حط يد وحده على أذنه والثانيه يصور: بسسس بسسس ازعجتينا .. أذني ابيها ..
مسك وقفت وكأن قلبها تكسر .. ولا قالت شي ..
البنت اللي عمرها 12 سنه حضنت مسك قبل لاتصيح وبلوم لمشعل : شفت شلون .. بتصيح .. يالشين .. عاد من زين صوتك أنت عشان تحطمها ..
مشعل بلا اهتمام ضحك : هههههههه ملقوفه دوين .. أصلا انا صوتي يهبل وبعدين بنشوف صوتي مستقبلا والكل راح يشهد ..

كل اللي يناظرون الفيديو انفجروا ضحك بقوه : هههههههههههههههههههه ..
فيصل : ههههههههه متفرعن علينا مشيعل اول بشكل مب طبيعي ..
يوسف : ههههه وأنا أشهد ..


الفيديو ..

أحمد يقاله يدافع : هـي ما ارضى على أختي دانيا ..
مشعل ماسكه معاه كلمه وحده : أنا مب قلت لك شت آب ماحد يتكلم إلا لمن أسأله ..
أحمد برطم وتكتف وسكت ..
مشعل : شااااطر هع .. تعالي أنتي ياللي تقولين عني شين أحم حاشاني طبعا خخ ..
دانيا بضجر : نعم ؟ ..
مشعل : قولي كم عمرك واسمك ..
دانيا بدلع خفيف طبيعي : اسمي دانيا وعمري 12 سنه .. أنا أكبرمن أخوك رامي بسنه ..
مشعل : خخخخ والله حسستوني أني شايب كل واحد يقول أنا أكبر من الثاني .. بعد مين بقى ..
فيصل طلع صوته : باقي دانه و أختك سمر  أما ريان ومشعل ورامي مالقوهم ..
مشعل : أنا ما ادري وين ينحاشون هالثلاثي .. أكيد مسوين مصيبة ..
يوسف طلع صوته ينبههم : و ملاك هذا هي ..
مشعل انتبه : أووه .. تعالي تعالي بنت عمتي تعالي ..
ملاك قربت منه بهدوء ..
مشعل يمسح على شعرها الكيرلي اللي لمن كتفها : شنو اسمك ؟؟ ..
ملاك طبعها وهي صغيره هادئة جدا : ملاك سلطان الـ............. 
مشعل : كم عمرك ملوك ؟؟ ..
ملاك : سبع سنوات ..
مشعل يستغبي : عندك أخوان ؟؟ ..
ملاك هزت راسها وأشرت على فيصل : أخوي فيصل و ريان بس ريان مو موجود هنا ..
مشعل حرك الكاميرا : أنا أموت واعرف وينهم هالثلاثي وييييييين ؟؟ ..
طلال سحب دانه : وهذا دانه .. 
مشعل : إيه دانه كم عمرك ؟؟ ..
دانه تحك يدها : عشر سنوات ..
مشعل بلقافه : شفيك تحكين يدك ؟؟ ..
دانه صار وجهها كذا -_-" : تحكني ..
مشعل : أشوف بس اشوف .. لالا مافيها شي ..
سامي صار قدام مشعل وحاط يدينه على كتوف سمر : صور سموره ..
مشعل : إيييييييييييييه سمووور .. فتحي فتحي فمك نصور أسنانك ..
سمر فتحت فمها ومشعل قرب الكاميرا لأسنانها : كم ضرس قلعتي ؟؟ ..
سمر فاتحه فمها وتتكلم : إلسين (ضرسين ) ..
مشعل : بس خلاص سكري فمك وتكلمي عدل خخ ..
سمر : أقولك ضرسين ..
مشعل : إيه صح ضرسين ادري <<< كذاب خخ .. طيب سمور كم عمرك ؟؟ ..
سمر : تسع سنوات ( وناظرت مشعل وكأنها تتأكد بعدها صححت ) لالا أقصد ثمان سنوات ..
رهف انقزت : غششها مشعل ..
فيصل : ليش جالسين بامتحان خخخخ ..
مشعل : حلوة كفك .. هع .. طيب سمر مين من البنات أكثر وحده تحبينها ؟؟ ..
سمر وقفت قدام البنات بحيره بعدين انقزت فجأة كأن أحد قرصها ومسكت يد مسك : أحببببب مسسسك ..
مشعل : وليش تحبينها ؟؟ ..
سمر تعدل شعرها بيدها : لانها مثلي ثمان سنوات ..
مشعل : إيــــ.......... 

إلا الكاميرا طاحت بالأرض تصور الرمل وصوت أحد طاح في الأرض ..

مشعل طلع صوته : يالحيواااان ..
الولد : أخوك اللي قال لي ..

[ السالفه ومافيها أن الولد يسوي نفسه يفحط وتعمد يصدم بمشعل من ورا بقوه خخخ وبس ] ..

مشعل أخذ الكاميرا و وجهها لولد يجي عمره 11 سنه : ياتبـــــن تعال اصورك ..
الولد قرب بغرور شوي : التبن اللي تتكلم عنه .. يصير ريان بن سلطان الـ.......... 
مشعل باستهزاء : لا والله ..
ريان : إيه والله ..
مشعل : طيب كم عمرك يا (وكمل باستهزاء) ريان ..
ريان بفخر : عمري 11 سنه ..
نقز ولد فجأة قدام ريان لابس ثوب ويحرك الياقه حقته : أحححم أنا المزيون مشاري وهذا ريانووه ..
ريان يدفه : اسكت و وخرررر خلني اصور ..
مشعل : هههههههههههآآآي بالدور بالدوور .. أول أنت ياللي لابس ثوب بالبحر شكلك غلط وربي .. 
مشاري : أصلا انت ماتفهم شي ..
مشعل : لا انا ما افهم أنت فهمني ..
مشاري بفطنه أكبر من عمره : أولا أنا لابس ثوب حق البنات اللي يشوفوني في البحر ..
مشعل : يعني شلون ..
مشاري طلع نظارته الشمسيه ولبسها : عشان أشبك معاها ..
مشعل وفيصل : هههههههههههههههههه ..
رائد بمزح : لالا الولد خربان .. متأكدين ان عمره 11 سنه ..
مشعل : ههه ههه أجل قال يشبك قال ههههههه .. يعني تبي تتزوج ؟؟ ..
طلال واقف على جنب باين في الكاميرا و حاط يدينه في جيب شورته : ومين تعيسه الحظ اللي بتاخذك يالبزر ..
مشاري بثقه مب طبيعيه : إلا داعيه عليها بليله القدر يوم الجمعه والساعه 12 في الليل ..
مشعل : الله الله الله حشى السندريلا على غفله .. خخ وبعدين من وين جايب هالكلام كله من التلفزيون ولا الراديو هههههههههآآآي ..
مشاري مارد عليه يقاله حقره خخ ..
مشعل : خخ ما اقدر على اللي يحقر بسس .. وين آخر واحد راميووه ؟؟ .. وينه السوري وين الألتغ .. آآآي ( ولف بالكاميرا لوراه) يالغبي لاتضرب ..
رامي اللي كان أجملهم وعيونه تجذب بشكل وشعره عادي .. بعصبيه : أنا مو سوغي(سوري) .. (وبرطم) .. وأنا مو ألتغ .. 
مشعل : لا بالله أجل ليش ماتقول رااااااااااء هااه خخ .. قل اسمك وعمرك خلصنا ..
رامي ماسك نظارته الشمسيه بيده : اسمي غاميـ....
قاطعه مشعل يجننه : تصحيح رامي ..
رامي تأفف : غامي ..
مشعل بلعانه : أقولك رامي مب غامي ..
رامي عصب : بتسكت ولا شلون .. 
مشعل : كمل كمل الله يستر عليك ..
رامي يناظر مشعل كذا -_- بعد ماعصبه : اسمي غامي غامي أدغي ( رامي رامي ادري) أني مانطقته صح هفف .. وعمري 11 سنه .. 
مشعل : هههههه مشكور على روحك الرياضيه خخ .. يالله صف معاهم .. رائد و طلال رتبوهم وصفوا معاهم بصوركم جميع ..

دقايق إلا فيصل قال : يالله شعول صورهم ..
مشعل لفيصل : وانت صف معاهم أصورك وياهم ..

راح فيصل وقف جنبهم .. ومشعل صورهم لمد ثواني : ياحلاتكم بسسس .. خلاص كل واحد يروح .. خلصنا تصوير .. فصول روح الكبينه واجي وراك بعد شوي ..

مشعل مشى مده بروحه والكاميرا تصور الرمل .. بعدها رفع الكاميرا لوجهه وهو مبعدها عن وجهه على مد ذراعه .. وببتسامه حلوة : أحم بالأخير هذا هم هلي وناسي .. إممممم .. أتمنى لا كبرت أتذكر هاللحظات الحلوة .. و أقول لكم كلكم ..
 أحبـــــــــكم لو تدرون .. ( وباس الكاميرا ) .. 

فجأه انقطع الفيديووو .. وصارت الشاشه سوداا ..

والمكان صاير هدووء إلا من أنفاس الكل المترقبه ..

بدا صوت موسيقى رووعه .. هي نفسها موسقى تايتنيك الخطييره .. و مع المكبيرات الصوتيه تبع البلازما .. صايره خياال ..

[ هذا رابط تحميل موسيقى تايتنيك للـإستمآع : http://www.4shared.com/file/dZEm-aCl/__online.html ]

أول صوره لـ الجد عبدالله (بومحمد ) .. 
جالس على كرسي وبيده عصاته وشكله صاير هيبه ^^ ..

ثآني صوره لـ محمد (بوفارس) مبتسم لدرجه أنه باينه ضروسه وحاط رجل على رجل ومسوي حركه البيس بأصابعه خخخ ..

البنات : ووووووووووووووووووو ..
فارس : ههههههه احلى يابوفارس ..
بوفارس : ههههههههه ..

بعدهآ صوره لـ خالد (بومشعل) لابس غتره بيضا ومبتسم وحاط كفه اليمين على خده ..

سمر دمعت عيونها توها بتمسحهم .. إلا يده سبقت يدها ومسحت دموعها ..
سمر ابتسمت لاخوها رامي ..

بعدهآ صوره لـ عبدالكريم (بومشاري) واقف وماسك مفتاح سيارته وملتفت لجهة الكاميرا مبتسم بالخفيف ..

خآمس صوره لـ عبدالهادي (بوأحمد) متكي على حافه الكنب وبيده السبحه الزرقا .. ومبتسم على جنب ..

سآدس صوره لـ عبدالرحمن (بويوسف) .. واقف يصلح شماغه وبعد مبتسم =] ..

سآبع صوره لـ طلال لابس تي شيرت برتقالي وجينز غامق وماد لسانه مبتسم وعلى شعره نظارته الشمسيه ..

بعدهآ صوره لـ رائد واقف وحاط يده بجيب جينزه واليد الثانيه على شعره ومبتسم ابتسامته اللي تخقق ..

رائد : وهـ فديتني خوقاقي ..
طلال دقه بكوعه : ههههه اسكت ..
الكل : ههههههههههههههه ..

تآسع صوره لـ مشعل لآبس بالطو حق المستشفى بالممر وفي يده أوراق ومبتسم للمصور ..

عآشر صوره لـ فيصل .. لابس ثوب والشماغ على كتفه وباين انه قاعد يضحك .. 

بعدهآ صوره لـ أحمد منسدح على الكنب وشعره شوي حوسه ومبتسم كأنه سهران ..

بعدهآ صوره لـ رامي وهو مخلل أصابعه في شعره ويناظر الكاميرا وهو عاض على شفته السفله بضحكه ..

الصوره الثلاثه عشر لـ مشاري لابس جاكيت أسود وفي يده سبحه ! خخ .. ومبتسم بهبال ..

بعدهآ صوره لـ ريان لآبس قميص أبيض وجينز أسود وفي يده آيس كريم باسكن روبز ومبتسم ذيك الإبتسامه ^^ ..

بعدهآ صوره لـ فارس منسدح في سيت السياره ومبتسم ابتسامه طفوليه وعيونه الرماديه نصهم مفتوحين ..

الصوره السادسه عشر لـ يوسف ملتقطه في البحر تيشيرت صيفي أبيض وشورت أسود .. رافع نظارته على شعره ومبتسم بمرح ..

بعدها صوره لـ سامي لابس كاب اسود ولابس ثوب و مسوي نفاخه بفمه بالعلك ويناظر الكاميرا وعيونه العسليات تلمع ..

الصوره الثامنه عشر لـ تركي + ياسر جالسين على الكنب وكل واحد ماسك له طاوله صغيره ويطبل وباين على وجيهم الضحك ..

بعدهآ صوره لـ سالم + سيف + عبدالله + عمار لابسين كلهم ثوب وشماغ وأشكالهم هبل وطفوليه بقوه ^_~ ..

الصوره العشرين لـ دانيا بعبايتها الكتف أكيد .. متربعه ومشبكه يدينها تحت ذقنها وتضحك للي يصور ..

بعدهآ صوره لـ دانه واقفه وشنطتها على كتفها ومسويه بوجها انها تضحك بسخريه =d ..

بعدها صوره لـ مسك ماده يدينها لقدام مسويه بأصابيعها شكل قلب .. ومبتسمه بقوه ..

مشاري ناظر مسك اللي واقفه جنب البلازما وحرك شفايفها بطريقه دراميه " لبى القلوب ياناس "" .. ومسك حست فيه وضحكت بدون صوت ..

الصوره الثالثه والعشرين لـ سمر في بريطانيا .. لابسه جاكيت طويل للركبه لونه ابيض وحجاب لونه فوشي وتضحك وهي ماسكه بيدها كره ثلجيه ..

بعدها صوره لـ رهف جالسه على الكنب ورافعه رجلها تربط خيوط جزمتها الله يكرمكم وهي ماده لسانها متحمسه ^^ ..

بعدها صوره لـ ملاك + ساره + روان في المجمع .. ملاك شايله جزمتها تسوي نفسها بترميها على اللي يصور .. وساره مسويه حركه البيس باصابعها .. اما روان اللي كانت جالسه بالارض وباين انها ميته ضحك لووول ..

الصوره السادسه والعشرين لـ اسيل بين العابها ورافعه ر اسها تناظر بدلاخه الاطفال الي يصورها ^.^ ..

بعدها صوره لـ الهنوف بنت فيصل وهي في مهدها وصايره زغنونه وكيووت ..

وأخيرا صوره جماعيه لـ كل العايلة (ماعدا الحريم واللي ماكانوا مولودين طبعا ^^ ) يوم كانو بالبحر قبل 10 سنوات .. واشكالهم رهييبه وهم صافين جنب بعض ..

ومع تلاشي آخر صوره يتلاشى معاها صوت موسيقى تايتنك ..

إلى ان صارت الشاشه سودا والكل قام يصفق ويصفر بقوه وحماس وشغلوا الأنوار ..

الكل قام يسلم على الثاني ويحضنه ! هع .. 

بوفارس : طلال ..
طلال : سم ياخوي ..

بوفارس دور بجيبه لمن طلع مفتاح في ميداليه صغيره ومده لطلال .. وطلال اخذه باستغراب ..

طلال باستغراب : سياره عندي ..
بوفارس : لا مو سياره ..
طلال يفكر : شقه ؟ ..
بوفارس : لا ..
رائد بهبل : مفتاح الكنز ؟ ..
بوفارس ضحك : لأ ..

الكل جلس يفكر ويقول اللي في باله وبوفارس يضحك ويقول لا ..

بوفارس فقع ضحك على امثلتهم : هههههه خلاص بقرب لكم .. بحرف العين ..

طلال فكر وفكر ..فتح عيونه على وسعهم وبتردد : حرف العين يعني يعني عياااااااااده ؟ ..
بوفارس ببتسامه : إيه عياده ( وطلع كرت ) وهذا موقعها .. هذي هديتي لك انت و رائد بمناسبه انك بتملك بكره ..

طلال ورائد قاموا ينقزون ويصارخون .. والكل فرح لهم من قلب ..

رائد غمز لبو فارس : أجل انا بتزوج مثله وابي هديتي مستشفى ..
الكل : ههههههههههههههه ..

بعدها جلس الكل مده ساعه بس وبعدها مشوا بيتوهم ^^ ..
وساره في غرفتها على النت من الفضاوة .. وطلال ورائد راحوا بالمستشفى وهم مستانسين وناوين يمرون يشوفون العياده شنو تحتاج .. وفارس طالع يدور بالشوارع بسيارته ! هع ..

في الصاله تحت ..

أم فارس : محمد ..
بوفارس : سمي
ام فارس : رائد نوى يخطب ..
بوفارس تهلل وجهه : هذي الساعه المباركه .. رائد اخوي الثاني بعد طلال ..
ام فارس ابتسمت : عاد هو كان مستحي وقال لي انت اخطب له ..
بوفارس ضحك : رؤد يستحي مني ههههههه .. طيب مين السعيده اللي بيخطبها لا نختار له من كيفنا ..
ام فارس تاخذ لها قطعه بقلاوه وتاكلها ببتسامه : سمر بنت أخوك خالد ..
بوفارس سكت وابتسم ..
ام فارس تصب قهوه لزوجها : تراه شكله متحمس ..
بوفارس اخذ القهوة وياكل بقلاوه : ههههه والله وكبرووا وقامو يخطبون ههههه .. انشالله بكره اكلم مشعل اخطب اخته منه ..
ام فارس بفرحه غامره لأن رائد هو اخوها الوحيد : على خير ..

&&&&&&&&&&&&&&&&&&&

في بيت بومشعل ..

مشعل بعد مادخل غرفته ولقى الشريط مكانه .. نزل تحت وهو يضحك : شلون اخذتووه ؟ ..
سمر : ههههههه مسك وساره قالوا يبغون شريط واحنا صغار فأخذت اللي عندك ونسخناه ورجعته ..
مشعل رمى نفسه على الكنب وببتسامه : فيه شي اسمه استأذان ..
سمر : وكيف تصير مفاجأة لو أنت عرفت ..
مشعل ابتسم وناظر ساعته : أووه بقوم المستشفى اسوي كم شغله وراجع ..
سامي يفرفر بالتلفزيون : وأنت كله بذا المستشفى ..
رامي بنغزه وهو يوقف : هو السابقون وانت اللاحقون لاتستعجل ..
سامي : هههههههه الله يستر ..
رامي جا بيطلع .. سامي قاطعه : وين ؟..
رامي يتثاوب ويحك راسه وهو ماشي : بتمشى وبغوح (بروح) التحليه إذا فاتحه .. تجي ؟ ..
سامي تمدد على الكنب : روح روح ..
رامي : مصدق اني باخذك عشان تموت من الدخان عندهم مثلا .. ( وطلع ) ..

سامي طنشه وجلس يتابع مسلسل من مسلسلات رمضان وسمر معاه ..
أما مشعل خمس دقايق وطلع ..

&&&&&&&&&&&&&&&&&&&&

في بيت بويوسف ..

يوسف ماسك امه يحن على راسها من ربع ساعه : يمممممه كلميييه خليه يقتنع .. الله يخليك ..
ام يوسف اللي طفشت من حنته : هففف خلاص بحاول اكلمه ..
يوسف بسرعه : مو تحاولين خليه يقتنع ..
ام يوسف تنهدت : خلاص بس انت روح عني ..
يوسف ابتسم لمن بانت ضروسه وباس راس امه : يسلم لي هالراس والله ..
ام يوسف بنص عين : للمصالح جاهز ..
يوسف : ههههههههههههه ..
تركي ابتسم وهو يناظر التلفزيون : فك عن امي لعوزتها ..

&&&&&&&&&&&&&&&&&&&

في بيت بو أحمد ..

عند دانيا ..

جالسه بالصاله وسرحانه وحاطه يدينها على راسها تفكر .. تفكر فيه .. في مشعل ومتردده بقوه .. 
عفست شعرها بقوه وصرخت : هفففففف راسي عورني ..
أمها اللي كانت جنيها انتبهت لها : شفيك يمه روحي بلعي بندول اذا راسك يعورك ..
دانيا تفشلت شلون ما انتبهت لأمها : إنشالله يمه .. 
(وقامت تبلع بندول لأن بجد راسها صدع من سالفه مشعل ) ..


عند ياسر و دانه في الصاله الفوقيه ..

 يتابعون مسلسل من مسلسلات رمضان ..


ياسر نقز : يلعن يومهم لازم كل اربع دقايق فاصل ولا يموتون ..
دانه : ههههه صدقت نص الحلقه دعايات ..
ياسر يركض ينزل تحت : بجيب بطاطس وبجي ..
دانه : طيب اعصابك لاتطيح في الدرج ههههههه ..

رن جوال دانه .. ناظرته رقم غريب .. كشرت وتركته يرن لمن طفا .. ورجع يرن .. هي على طول سوت رفض .. بعدها على طول جاتها رساله ..

فتحت الرساله وهي تتثاوب .. وفتحت عيونها على وسعهم باستغراب .. الرساله "" دانه ردي علي انا رامي "" ..

دانه ابتسمت على جنب وهي تكتب الرساله وارسلتها .. وأغلقت جوالها ..

جا ياسر يلهث : هاه بدا ؟ ..
دانه فطست ضحك : ههههههههههه لا اعصابك ياشيخ لاينقطع قلبك ..

&&&&&&&&&&&&&&&&&&&&&&&&&

عند طلال ورائد ..

طالعين يشوفون الأثاث حق العياده بعد ماشافوها ..


رائد : اسمع الكلام وخلك عاقل .. اللون البيج مايل للبرتقالي حلو وهادئ .. وكم شي من الأثاث اسود وبس .. شنو كل شي اسود تخلي المرضى يتعبون نفسيا ..
طلال مبرطم : تراك اطفشتني عيادتي ولا عيادتك..
رائد : طلييييل ..
طلال : لا حووول يعــ.......
إلا دخل واحد سوري يتكلم بصوت عالي : صاحب المرسدس السودا بدياه شووي دئيأه (دقيقه) ..
واحد من الشباب : مرسدس اي نوعيه ؟؟ ..
السوري يضحك : مرسدس الفين وتسعه الفين وعشره هيك شي لونا اسود .. الله يرضى عليه بدياه شوي مسكر على سيارتي ..
الشباب اللي بالمحل كلهم صرخوا وهم مبتسمين : مرسدس سودااااااااا .. صاحب المرسدسسس تعااال ..
طلال انتبه : رئييييد ينادونك ..
رائد كأنه مفهي : شفيهم ؟ ..
السوري انتبه لـ رائد : انت صاحب المرسدس السودا ..
رائد ابتسم : ايه ..
السوري : بدياك دئيأه شوي .. انت مسكر على سيارتي ..
رائد يأشر لطلال ويكلم السوري : ثانيه وحده ..
السوري بخفه دم : خلصت السانيه (الثانيه) يالله ..
رائد ضحك : ابششر يالله .. طلال خلص و تلقاني براا ..
طلال : أوكي ..

&&&&&&&&&&&&&&&&&&&&&&

بيت بومشاري ..

روان عرفت بسالفه ريان مع اختها رهف .. وعصبت بقوه ولامت رهف ليه كانت تكلمه ..

رهف جالسه بالصاله مطنقره (زعلانه) من بعد كلام روان لها .. جلست تناظر التلفزيون .. وفي نفسها "" ماراح اخلي شخص مثله يخرب علي حياتي .. واللي مايبيني ما ابيه "" وابتسمت بسخريه ..

&&&&&&&&&&&&&&&&&&&&&&

عند رامي في التحليه ..

فتح المسج اللي جاه من دانه .. وابتسم .. الحين هي كبرت في عينه اكثر واكثر .. رما جواله على الطاوله وهو يتذكر المكتوب بالرساله .. "" واذا انت رامي .. بصفتك مين اكلمك .. اسفه ماراح ارد عليك مرة ثانيه ولو سمحت لاتتصل او ترسل اوكي .. باي "" ..

ريان : هههههه شفيك ؟؟ ..
رامي : ولا شي .. بس انا مستانس ولا تنغص علي ..
ريان : خخخ مالت عليك ..
رامي حرك حواجبه : الا قول لي حليت مشكلتك مع اللي تحبها ؟ ..
ريان رفع حاجبه : وش دخلك انت ؟ ..
رامي : اقص يدي ان ما قلت حق مشعل عن المشكله وعطاك حل ..
ريان : هههههههه يمه منك .. 
رامي : اخلص وش قال لك ؟ ..
ريان : خخ قال لي كم حل بس انا حيت المشكله بطريقتي ..
رامي : اها .. ياخبغ (ياخبر) بفلوس بكره ببلاش ..

&&&&&&&&&&&&&&&&&&&&

في بيت بوفيصل ..


ملاك جالسه على المسن وتكلم يوسف ؟! وهي مسويه نفسها الثقيله وبالأساس شوي وتطير من الفرح وتدعي ان ام يوسف تقنع بويوسف عشان يتقدمون لها !! .. << مهابيل حدهم  الحمدلله والشكر خخ ..

&&&&&&&&&&&&&&&&&&&&&

على الساعه 2 ونص الليل ..

شخص بثوب ومتلثم بشماغ ومايبان الا عيونه اللي تلمع .. يمشي بحذر على درج بيت بو مشعل .. وقصده على غرفه سمر ..

تلفت يمين شمال يتأكد ان البيت هادئ ونايمين .. بدى يمشي بحذر .. مر من جنب غرفه مشعل بعدها عند غرفه سامي .. وكل هذا بصمت وهدوووء .. 

جا صوت من وراه شبه تعبان : على وين انشالله ؟؟؟؟؟ ..

اقشعر جسمه واستقام بوقفته من الروعه .. ماتوقع انه فيه احد صاحي الحين .. من وين طلع .. حط يده على قلبه يهدي نفسه وضربات قلبه المجنونه .. وفي نفسه " ايش جاب ساميووه هالوقت هفف  "" ..


سامي من وراه بعصبيه خفيفه : يالحقير مين انت .. ( وحط يده على كتف المتلثم ولفه لجهته ) .. كيف تتجرأ وتدخل بيوت الناس كذا ..

المتلثم التفكير عنده جمد .. بس عيونه اللي تلمع وتتحرك ..

سامي عقد حواجبه .. مد يده بقوه وفتح اللثمه .. وبعدم استيعاب : سويييره ؟ ..
ساره بربكه خفيفه شبكت يدينها وتبرر : أأأأنا .. كنت بخوف سمر .. بس بس .. وومابي شي .. وانت انت انت خربت علي .. 
وو لا انتبهت لك .. أأأ كنت بس ووو الله بخرع سمر ووو.. (سكتت .. وبدفاشه ) هي انت شفيك ..
سامي اللي كان طول المده يناظر ملامح ساره وهو معقد حواجبه ولا انتبه للي قالته .. ويحاول يضبط تنفسه .. وبنفس خايسه : خييير ؟..
ساره تكتفت وباستننكار : خيرين ..
سامي صوت تنفسه بدا يعلى : اقول يالخكريه .. فارقي ..
ساره هالمره بلعتها .. وباستفسار : فيك شي ؟ ..
سامي صد عنها : مافيني شي .. وحركات الهبل هذي تلبسين ثوب وشماغ تركيها .. ( ودخل غرفته ) ..
ساره بهمس : غبي مالت عليك ..

وبهدوء فتحت باب غرفه سمر .. وشغلت الأنوار : لاحوول نايمه ذي ..

برطمت بقهر.. رحمت سمر وسكرت الأنوار وطلعت برا ..

حطت يدها على الشماغ تتأكد أنه مايبان شعرها .. مشت بخيبه أمل أنها مالقت سمر صاحيه .. مرت من جنب غرفه سامي وناظرت بابها ..
 عقدت حواجبها .. قربت شوي من الباب .. تسمع صوت تنفسه العالي .. وكأنه مختنق .. 

بعدت شوي عن الباب .. وبهمس : أدخل ولا لأ ياربيي  .. لالا هذا بيموت شكله ..

وفتحت الباب بهدوء وكأنها تستأذن .. دخلت أطرف راسها تناظر أنحآء الغرفه بعيون باحثه .. وبصوت متردد وقلق : سامي فيك شي ..

رفع راسه نآحيتها .. يد على حنجرته وعيونه مدمعه يشاهق مو عارف يتنفس بلحظة نسى فيها كل شي
ويده الثانيه مدهآ لهآ وكأنه الغريق اللي يتعلق بخيوط الأمل لنجآته ..

ساره ارتبكت وفتحت الباب على وسعه ودخلت وهي ترتجف مو عارفه شتسوي .. وبتأتأه : ششش ششفييكك ؟؟؟

ساره عيونها امتلت دموع متعلقه بمحاجرها .. 
قربت من عنده وحطت يدينها على كتوفه بخوف لمن شافت وجهه صار اصفر : سامي هئئ سامي رد علي هئ ..

 وبدت دموعها تطيح على جينز سامي وتهزه .. سامي وكأنه انهد حيله حط يده على ذراع ساره وتشبث فيه بقوه والثانيه على فمه يكح ويشاهق ..

 سارة وكأنها تذكرت وبحجرشه بصوتها تحاول ماتبكي : أ إإ ووو يينن البخخآآخ ؟؟؟؟؟.. 
تلفتت يمين وشمال مالقت شي .. حطت يدها على يد سامي بسرعه وهي ترجف : بصحي سمرررر .. سامي اصصببررر  ..
وفكت يده من ذراعها وركضت .. أقل من نص دقيقه .. إلا دخلت سمر مفجوعه لغرفه سامي وبصراخ : وين جهاز البخار ؟؟ ..

سامي شبه مغمى عليه منسدح على السرير بعد ماكان جالس ويتنفس بصعوبه كبيره وكأنه ينازع الموت ..
سمر بيدين مرتجفه تركب جهاز البخار على الكهرب وتصب فيه الدواء .. 

وتقربه لعند سامي وحطته على فمه وهي تبكي وبهمس : ياربي ياربي ياربي .. اصحى اصحى اصحى .. 
سارة نشف الدم من عروقها تناظر سمر وتناظر سامي اللي وقف عن الحركه وبصوت مهزوز : للل لييه مايتحررك ..

دخل فجأة رامي توه جاي من برا البيت ومسك الكمام حق البخار من يد سمر وبحزن : غبع (ربع) سساعه  وإنشالله يصحى .. 
سمر تمسح دموعها بكفوفها : بنادي أمي ..
رامي : لا لاتنادينها وتفزعينها ..
دخلت ام مشعل وكأنها حاسه بولدها وبخوف : قلبي حاس والله حاس أنه فيه شي ..

وجلست جنب سامي ومسكت الكمام له بدل رامي وتمسح على خصلات شعر وتقرا عليه آيات قرآنيه حافظتهم ..

مرت اكثر من عشر دقايق وسامي بدا يخف تدريجيا بس ماتحرك ..

سارة جالسه على كرسي التسريحه وعيونها تراقب بدقه تنفس سامي : هو دايم يصير معاه كذا ولا كيف ؟ ..
سمر جالسه على الطرف الثاني على السرير مع امها جنب سامي .. ورامي اللي واقف عند راسه ينتظره يصحى عشان يتطمن عليه ..
رامي متكتف ويده اليسار يحك فيها شعره بحيره : مو دايم .. بس اذا جاه اجهاد أو شم بعض الروائح مثل الدخان أو العطور المركزة .. 

أمداه خلص كلامه إلا يتحرك سامي شايل عن فمه الكمام ويحط يده على عيونه ومعقد حواجبه بالخفيف وهو منسدح ..
جاء مشعل يصفر و وقف عند باب الغرفه وسكت وهو يناظر الموقف وهو متكي ولا تكلم ..

أم مشعل تنهدت وابتسمت : الحمدلله .. سمر جيبي لأخوك ماي ..
سمر توها بتقوم إلا سامي رفع يده بمعنى انه مايبغى .. وجلس على حيله .. لف عيونه على الأشخاص اللي بغرفته و وقفت عند سارة .. 
وقال ببرود وصوته هادئ جدا يحرجها ويناظرها بحده : أعتقد خلص المهرجان .. تقدرون تطلعون ..

جات بتطلع سمر و سارة وأم مشعل واقفة .. إلا يقاطعهم صوت سامي : سمر جلسي .. 

سارة من جد تفششلت و ودها تكفخه ماتعرف ليه كلمها بهالطريقه وقامت بتطلع بدون أي كلام ..
سمر بسرعه تداركت الموضوع : أوه نسيت سارة تعالي بوريك شي بغرفتيـ..... ( واختفى صوت سمر لانها خرجت من الغرفه مع سارة ) ..

ام مشعل ناظرت ولدها شوي وكأنها تحلل تصرفه اللي سواه وقامت : الله يهديكم بس .. ( وطلعت ) ..
رامي ضرب راس سامي بأطرف اصبعه السبابه باستهزاء : غبي .. لاتعيدها فاهم ..
وطلع وهو رافع حاجبه ويحرك راسه بخفه لمشعل اللي مازال واقف بمعنى كلمه .. ومشعل بدوره هز راسه بمعنى أوكي ..
دخل وسكر الباب بعده وجلس على اطرف السرير .. رفع سسامي راسه بضجر : بتعطيني محاظرة بعد ؟ ..
مشعل : ههههه لا بس هو سؤال واحد يطلب اجابه صريحه ..
سامي سكر عيونه شوي وفتحهم وهو يصلح جلسته على السرير وعن يمينه مشعل : قل وفكني ..
مشعل يبغى يشوف ردة فعله : سارة ..
سامي توه بيفتح عيونه على وسعهم بس فهم حركه اخوه وناظره بأطرف عيونه : شفيها ؟ ..
مشعل بحده : ليه الحركة من دقايق ؟ مافكرت انك ممكن تحرجها قدام امي وسمر ورامي ؟ .. رد ..تكلم ..
سامي ميل فمه وعقد حواجبه وبصراحه طفولية لأخوه مشعل لأنه مايخبي عليه شي : تستاهل ..
مشعل رفع حاجبه : عشان ؟؟ ..
سامي لف لأخوه مشعل ودموعه بعينه بحرج وقهر : تكرهني واللي يكرهني اكرهه ..
مشعل استغرب من شكل سامي : تكرهك ؟؟ .. مين قال ؟؟ ..
سامي نزل نظره للأرض وكتف يدينه وبهمس : مايحتاج تقول لي سمعتها يوم دخلت عندك بالمكتب .. 
مشعل عقد حواجبه كأنه يفكر : سمعتها ؟ وعندي بمكتبي ؟؟ ..
سامي بضجر وصار وجهه كذا -_-" : مو أنا قلت لك اسألها كان تحبني ولا لأ ..
مشعل فك عقدة حواجبه وكأنه تذكر : ايييييييييييييييه .. بس انا ما سألتها للأن .. توني اتذكر ..
سامي استغرب من اخوه وبخوف : أجل شلون قالت لك انها تكرهني وماتطيق تشوفني ؟؟ ..
مشعل تذكر كل شي قالته ساره : ومين اساسا دخل بمخك انها قالت هذاك الكلام أنها تقصدك ؟؟ ..
سامي انصدم : أجل ؟؟ 
مشعل ابتسم ابتسامه وسيعه : يالغبي لاتفسر كل شي بكيفك هي كانت تشكي لي عن ياسر وأنها مو متحملة حركاته فقامت تكرهه .. 
سامي رمش اكثر من مرة بسرعه : يعني ماتكرهني ؟ ..
مشعل ضحك : هههههههه الحمدلله فهمت يالعاشق ..
سامي استحى على وجهه وتفشششل بقوة وقال عشان يرقع : اهاااا .. 
مشعل هز حواجبه : اها بس اها لايكثر .. وتتسمع بعد علينا بعد هع .. وش بتسوي ؟؟ ..
سامي حك راسه باحراج : مشيعل شتقصد ؟ ..
مشعل بجديه : احرجت البنت على سالفه من عقلك والحين تبغاني اسألها كان تحبك أو لأ ؟؟ ..
سامي هز رجله بتوتر : إممم خلاص اترك هالسالفه علي .. بحلها ..
مشعل : هههههههههههههههههههاااااااي وقمنا نستحي ياسامي ..
سامي رفع راسه : بتطلع ولا شلون ؟؟ ..
مشعل عرف انه احرج سامي : خخخ طرده يعني ؟؟ ..
سامي انسدح على سريره وتلحف وسكر عيونه : اللي تبيه طف النور ..

مشعل ابتسم بحنيه وهو يشوف اخوه الصغير كبر ولا بعد بدا قلبه الصغير يدق ..
طلع بخاخ الربو من جيبه دوم يحطه احتياط لأنه يدري ان سامي يضيعه او ينساه وحطه على الكومدينا جنب السرير 
وطفى النور وطلع ينام .. وهو يدري ان سامي ماراح ينام راح يظل يفكر ..

&&&&&&&&&&&&&&&&&&&&&&&

في اليوم الثاني ..

إزعاج .. ضوضاء .. تنفس بقوة وبصوت مسموع .. فجآة فز من نومه .. تنهد براحه وهو يحك شعره و معقد حواجبه وكأنه يركز 
بالشفايف اللي تتكلم ومن حوله عيون تناظر فيه وكلهم يتكلمون بوقت واحد .. وكأن الوقت يمر ببطئ شديد ويحاول يفهم وش يقولون .. 

انحطت يد على كتفه خلته ينفض راسه بسرعه وصحته من غفلته ..

الشباب : هههههههههههههههه ..
طلال يتثاوب ويناظر الشباب ببلاهه : خير ليه الكل في غرفتي ؟؟ .. سلامات برااا ..
رائد يرش على طلال شوي من قارورة الماي اللي بيده ويضحك : هههههه طلوول تدري كم الساعه الحين ؟؟ ..
طلال ببراءه يمسح وجهه من الماي ومعقد حواجبه : كم ؟؟ .. وبعدين لاترش اووف ..
ريان حط يده على شعر طلال : الساعه ثمان ونص يالحبيب ..
طلال للآن مااستوعب .. بعد يد ريان عن شعره : طيب وإذا ؟ ..
الشباب كلهم بصوت واحد : ثمان ونص الليل ..
يوسف : يالذكي اليوم ملكتك بعد ساعه .. 
طلال فتح عيونه على كبرهم : حللللللللللللفووو ..
الشباب : ههههههههه ..
طلال فز من سريره وهو يركض للحمام : وليه ماصحيتوني قبل هاااااااااااه ؟ ..

خمس دقايق وطلع طلال مصحيح بعد ماغسل وجهه : طيب على الأقل كان صحيتوني أفطر هففف ..
فارس متكتف : خخ حاولت فيك لمن تفلت العافيه وجبت الشباب يساعدوني عليك .. وإذا على الأكل ترا امي رفعت لك فطور بالمطبخ ..
طلال يناظر ملابسه اللي كانت عباره عن برمودا اخضر عشبي وتي شيرت ابيض : الحين لازم اسبح وابدل .. إيه صح واحد منكم يروح يودي
ثوبي للمغسله يكونه مع الشماغ ..
مشاري : اعتقد فيه شغالات عند بيت عمي يغسلون ويكون الحين ..
طلال حك شعره : إيه صح .. ( و وقف عند باب الغرفه وصرخ ) سنييييييييييييييييييييييتاااااااااااااااااا .. ياااا سنييييييييييييتااااااااااا ..
سنيتااااااا و وجع تعالي ..
الشباب اللي جالس واللي واقف بالغرفه كاتمين ضحكتهم لايصفقهم طلال ..
سنيتا جات ركض وهي تهاوش : نأم نأم إيش فيه كلوو كلوو صراخ أووف ..
طلال صار وجهه كذا -_-" : اسكتي اسكتي حتى انتي تتأففين هففف .. ( وراح اخذ ثوبه وشماغ ) .. خذي هذولا انتي وما ادري مين الي معاك ..
سنيتا متكتفه : ستي .. < اسم الشغاله الثانيه ..
طلال : اييه اييه المهم .. خذوهم غسلوهم وأكووهم مضبوط .. نص ساعه وباخذهم اوكي ..
سنيتا جرتهم من يده بضجر : حادر حادر (حاضر حاضر ) ..  ( وراحت ) .. 
طلال توه بيدخل إلا يلف ويصرخ ناحيتها : ولا تكثريييين النششاااا حطيه عدل مو ألقا الشماغ صخررررره .. 

ما اعطته رد سنيتا واحقرته .. وهو عصب : مالت عليك وتعرف تحقر .. ( وتكتف يوم شاف الشباب كل واحد لابس ثوب بدون شماغ إلا مشاري مرسم 
بالشماغ  ومشعل لابس غتره بيضا .. وطبعا أحمد وفيصل ما جو معاهم كل واحد عند حرمته هع ) .. 
وانتوا ماشالله جايين كذا متسطرين يالله انقلعو مامنكم فايده .. أروح عند البنات ابرك لي ..
ياسر : البنات كلهم في بيتنا ..
طلال رمى نفسه على الكنب الموجود بالغرفه وسكر عيونه يريح : اهااا .. 
فارس : طلال قم افطر عشان يمديك الوقت .. لأن ابوي مرسلنا لك يقول شكله بيكنسل الملكة إذا ماجيت ..
طلال ناظره بنص عين : انثبر .. بقوم بفطر اجل بجلس اناظركم ..

وطلع المطبخ يفطر .. 

رائد : خخ الله يستر النفسيه زفت ..
رامي : شي طبيعي مسوين له ازعاج وهو نايم خخخخخ ..
مشعل يتثاوب : انا بروح عند عمي بوفارس احسن .. لمن نمشي لبيت البنت ..
يوسف وسامي ومشاري : بجي معاك ..
ناظرو بعض وابتسموا ..
مشعل ابتسم : أجل رامي و ريان و تركي وياسر وفارس ورائد يجهزون المعرس وعدلوا نفسيته مسكين كسر خاطري والله ..
الشباب : هههههههه ..

&&&&&&&&&&&&&&&&&

 عند البنات ..

في بيت بو احمد ..

رهف فاتحه فمها تضبط الروج على شفايفها .. بعدها سكرته وهي مبوزه : اووف ابي افهم ليه مايسون حفله وهيك مثل مسك ليه عائليه ..
ملاك اللي كانت سابحه ومخليه شعرها على طبيعته كيرلي يجنن ولابسه جينز سكيني ابيض وبلوزة تركوازيه غامقه ضيقه عند الخصر
و واسعه من عند الكتوف .. جلست جنب دانه : أحسن مالي خلق مشاغل وعفسه وفستان ومكياج .. كذا احسسسن .. أصلا ما أدري ليه نكشخ وأحنا ماراح نفسخ العبايات ! ..
دانه تلف وجه ملاك ناحيتها وتحط لها مسكرا بالغصب : حتى لو عائليه لازم نكشخ .. فتحي عيونك ولا ترمشين ..
ملاك : طيب طيب شوي شوي رموشي ..
دانيا تسوي شعرها بالسسحب [ هذيك اللي تكوي الشعر لوول ] .. : ههه وناسه عمي وصديقتي ملكتهم اليوم فلله ..
سارة بعدت المرايا الصغيره عن وجهها وفي يدها الثانيه الكحل وتتعلك : بنات شرااايكم ( ورمشت كذا مرة بدلع ) ..
روان فحطت وجلست جنبها بقووه : فنتاااااااااستيييك .. رووعه رووعه سوي لي مثلك بليييز ..
سمر : ماشالله روووعه الكحل الأسود بعيونك بارز لونهم الفاتح يكفي عن المكياج كله ..
ساره مسويه انها استحت : كح يسلموو ..
روان تهز ساره بحركات بزراه : سوييروووه سوي لي سويي ..
ساره : هههههههه زين زين لاتتحركين ..
مسك تنادي على سمر : سمور ايش رايك البس هذي التنورة ولا ذي ؟ ..
سمر تأشر على التنوره الفوشيه المتداخل معاها ابيض كلوش : ذي روعه عليك .. 
مسك تبوس سمر بخدها : يسلموو .. اجل بلبس معاها ذي البلوزه البيضا ..
سمر : ههههه حلوو بس لبسي معاه اكسسوار فخم شوي .. ( وراحت عند التسريحه عند شنطة المكياج ) .. دنوو وين القلوس ؟؟ ..
دانة تسوي الكحله حق ملاك ومعقدة حواجبها : ما ادري دوريه ..
رهف تأشر : هنا عندي ..

&&&&&&&&&&&&&&&&

عند الرجاجيل في مجلس بوفارس ..

وصل مشاري + سامي + يوسف + مشعل عند المقلط اللي فيه بو فارس + بو مشاري + بوفيصل + بوأحمد + بويوسف =] .. مقررين أنه
بعد نص ساعه يمشون لبيت بوجهاد .. لمن يجهزون الحريم في بيت بوفارس والبنات بعدين يمرونهم في بيت بو أحمد ..

بوفارس ناظرهم : هاه صحيتوه ؟ ..
يوسف : ايه .. الحين قاعد يفطر ..
بوفارس : أخيرا .. مابغى ..
الكل : هههههههه ..

وجلسو يسولفون ويمزحون مع بعض .. والكل لهى بالسوالف مع اللي جنبه ..

بوفارس يناظر لمشعل اللي جالس جنبه .. وابتسم : مشعل ..
مشعل التفت له .. ورد له الإبتسامه : آمر ..
بوفارس ناظر السبحة التركوازية اللي بيده وابتسم بدون مقدمات : أحنا شارين أختك سمر لرائد أخوي ( يعتبره أخوه مثل طلال ^^ ) ..
مشعل ارتبك شوي وبعفوية دارت عيونه حولين الرجاجيل اللي بالمجلس شافهم لاهين بالسوالف وارتكزت نظراته على عمه بوفارس  ..
اول مرة يحس انه مسؤل على أهله .. لدرجة أن اخته سمر الحين انخطبت منه .. منه هو .. عدل شوي بجلسته 
وهو يصلح غترته بأطارف أصابع يدينه الثنتين وشبح ابتسامه على شفايفه : أححم .. والله ياعمي .. ما ادري شقول لك .. بس ابشر باللي يسرك ..
استشير الوالدة والأهم البنت وأرد لك ..
بوفارس اتسعت ابتسامته رفع نظره لمشعل : خذو وقتكم ...... مشعل ..
مشعل للآن شوي متنح من فكرة ان سمر طلب يدها ومن مين من رائد : سم ..
بوفارس ببتسامه وبحذر : سم الله عدوينك .. بس يابوك ماودك نخطب لك ؟؟ ..
مشعل قلبه دق وفي نفسه "" ماتدري ياعمي ان قلبي تعلق في دانيا .. وانا خاطبها للمرة الثانية وانتظر منها الرد بدون ماتدرون .. حتى
أمها أو ابوها مايدرون ! "" .. سكت ومارد على عمه ..
بوفارس حط يده على يد مشعل يحسبه مستحي : مشعل مو معناته ان دانيا بنت اختي رفضتك انك ماتتقدم لغيرها .. < لبى قلبك ماتدري
 وش يبي مشعل هع ..
مشعل وببتسامه على جنب تخفي الكثير وبقلبه "" بعد ثلاث ايام .. الوعد بعد ثلاث ايام "" .. : أحم عمي لابغيت اخطب ابشر راح اخبرك ..
بوفارس سحب يده بهدوء وملامح وجهه مطمئنة للي يناظره : حلوو ..

&&&&&&&&&&&&&&&&&&&&&

بعد ساعه .. في بيت بوجهاد ..

طلال واقف وقباله نوف .. ابتسم ومسوي فيها الرزين العاقل .. مع انه يحس شوي بالإحراج لأنه أول مرة يشوف وحده
بدون غطا راح تكون زوجته مستقبلا ! ..
أم فارس وأم جهاد واقفين معاهم .. وكل البنات ! < لزوم اللقافه .. 

أم فارس ببتسامه : هاه خلاص شفتها ..
نوف تحس أنها تغلي بجد ! .. 
طلال تنحنح ونزل نظره ولف : إيه خلاص .. فمـآن اللهـ .. ( وتوه بيفتح باب الصاله .. إلا لف بضحكة ) إلا صح نسيت أقول لكم .. اليوم الملكة ..
نوف توسعت عيونها والبنات صارخوو من الوناسه ! .. 
طلال يكمل وهو يأشر على نوف ببراءه : ترا الحلق اللي بأذنك اليسرى غير اللي باليمنى ..
نوف على طول بعفويه حطت يدها على اذنها اليسرى .. 
البنات أي شي لقوه بيدهم لاحوه على طلال وبصوت واحد : يالكذاااااااااااب ..
طلال : هههههههههههههههه يمه [ وطلع ] ..
دانيا مسكت يد نوف : هههههههه ماعليك منه شكك بنفسك ..
نوف يدينها ترجف وبهمس : دنوو قال الملكة اليوم ..
دانه نقزت : ايوا مو هو قال لكم يمكن اليوم ؟ ..
نوف : إيه .. ( وبهبل في اذن دانيا ) شكلي احلى منه بكثير ..
دانيا دفعتها بالخفيف : ههههههههههه تعقبين ..

بعدها بنص ساعه .. صارت نوف حلال لـ طلال .. لأنهم كتبوا الكتاب بنفس الليله < يآ مسرعك ياطليل هع ..

البنات محوطين نوف يقنعونها تاخذ رقم طلال عشان تكلمه .. بس هي معييه .. 
نوف منحرجه ومعصبه : أقولكم مافيه يعني مافيه .. ما ابي كيفي أوف .. حسو فيني ..
ساره : اقول من جدك ماتبين تكلمين طلال ؟ .. تراه الحين حلال ..
سمر : هههههه سويره يافاصخة الحيا تراها مستحيه شوي شوي .. وبعدين انتي شلون أنتي عروس وطريقة كلامك كذا ..
دانه : هههههههههه مابغيتوا الا نوف تستحي ..
نوف ضربت دانه بالخفيف على راسها : أجل أنا ..
ملاك بعربجيه خفيفه : اسمعي يابنت كلامن يوصلك ويتعداك .. تكلمين عمي الليله ولا والله لو يصير بعمي شي بقول لهم أنتي السبب ..
تخربين عليه فرحته ..
رهف : وأنا أشهد ..
مسك : وهذا مسج واصل من ميشو يقول أنه طلال ينتظر متى يطلع عشان يكلمك جوال .. عيونه فاضحته عند اللي بالمجلس .. ارحميه يانوف هههه..
روان بنغزه : أووه وأنتي تراسلين ميشو الحين .. مايندرى مين اللي عذبت أخوي المسكين ..
مسك : شت آب أنتي ..
البنات : هههههههههه ..
دانيا طلعت من غرفة نوف بعد مادخلتها بدون ماحد يحس : هذا هو الجوال هع .. دقايق أرن رنة على طلال عشان يحفظ الرقم ..
نوف قامت تبي تاخذ الجوال إلا البنات حاصروها عشان ماتقوم .. ومسك قامت تعطي دانيا رقم طلال عشان تدق عليه < متفقين مع طلال هع =d 
نوف : دوين ياقليلة الأدب شلون تدخلين غرفتي بدون أذن .. جيبي الجوال ..
دانيا بدون مبالاة وببتسامة ماكره : عادي غرفتك هي غرفتي .. هذاني الحين اتصل .. اجلسي بس ..
نوف برطمت وبلا مبالاه تردها لدانيا : مايهمني مابرد عليه .. 
دانيا حقرتها وهي مبتسمة بإغاظه لها ..

بعد ساعه .. الكل رجع لبيته .. ومعروف إن عائله بومشعل كلهم راحوا على طول بيت بوفارس يجلسون شوي قبل لا يرجعون بيتهم ^^ ..

عند فارس في سيارته يتمشى فيها خمس دقايق وبيرجع البيت ..
جالس يسوق ويحوس بالدروج يدور عطره .. طلعه وبخ من بختين .. ورجعه بالدرج المحيوس =d .. سكر الدرج .. لكن علقت ورقه .. 
عقد حواجبه .. سحب الورقه بخفه .. توسعت حدقة عيونه الرماديه .. وهو يشوف الورقه اللي كان من زمااان كاتبها .. ( ... ليه الهجر S  ... )  
ابتسم وهو يناظرها .. كان كاتب هالورقه لـ البنت اللي كان ضايفها عنده بالمسن .. وبعدها حذفها .. واكتشف انها بنت عمه سمر .. 
انمحت ابتسامته وعيونه مركزة الشارع قدامه وماسك الدركسون بيدينه الثنتين وبييده اليسرى الورقه .. وبهمس : الدنيا .. صغيره .. حيل .. 
أكيد رائد راح يخطبها قريب .. بسس ...... ( سكت شوي يفكر فجأة فتح النافذه .. والهوا يحرك شعره لأنه مسرع شوي .. فكمل بهمس ) ..
 إن كان هذا المكتوب الله يوفقهم .. 

ثم طلع يده اليسرى من النافذه .. والورقه تتراقص مع الهوا بين صبعينه السبابه والوسطى .. وبكل بساطه .. حررها من يدينه .. استوعب اللي سواه
فسحب بريك لمن وقفت السيارة .. لف وجهه لناحيه الورقه .. شافها تتمايل في السما .. تنهد .. وابتسم .. وحرك سيارته لبيتهم ..

بعد ربع ساعه .. في بيت بوفارس ..

كلهم جالسين بالصاله [ عائلة بوفارس باستثناء مسك اللي في بيتها مع مشاري =d  وعائلة بومشعل ] ..

سمر جالسه جنب طلال اللي لاهي بالجوال .. دقتها سارة اللي جنبها وسوت حركة بوجهها بمعنى شوفي وش يكتب هع ..
والكل كان ساكت يراقب طلال والصاله صايره هدوء وبالذات أن سالم و أسيل نايمين .. 
سمر ناظرت ساره بأطرف عينها وحركت شفايفها بمعني " أنزين شوي شوي علي " .. ثم قربت راسها شوي من راس طلال اللي يكتب 
بجواله .. عشان تناظر وش يكتب .. قربت أكثر وهي عاضة على شفتها السفليه ورافعه حاجبها الأيمن .. 
توها بتقرا أول كلمه كاتبها إلا عيون طلال انتبهت لها وناظرها بدون مايلف وجهه ..

طلال صار وجهه كذا -_-" : سلامات ؟
سمر ابتسمت أقوى شي عندها تسلك السالفه هع .. ولفت بسرعه بكل جسمها لجهة ساره وهي ماده لسانها بخوف مصطنع  وماسكه بكتف ساره .. 

طلال أنتبه أن الكل ساكت لأنهم كانوا يراقبونه .. تفشل شوي .. : كح سميييرووه عيب عليك .. 
سمر تلقائي : ساره اللي قالتــ...
ساره تقاطعها وهي تأشر قدامها : رامي اللي أشر لي ..
طلال ناظر قدامه ورفع حاجبه وشاف رامي ورائد يتساسرون ويناظرونه ويضحكون : إيه وبعدين ؟ ..
رامي بدفاع رفع يدينه بالهوا : غائد [ رائد ] هو اللي قال لي .. 
رائد يبرأ نفسه ويناظر سامي : الحبيب هو اللي قال لي أقول لرامي يقول لساره يوصلها لسمر ..
طلال انتقلت نظراته لـ سامي ..
سامي حط رجل على رجل وسحب نفس : لاتناظرني .. ناظر ولد أخوك مشعل ..
مشعل ابتسم ورافع حاجبه : عيب عليك أنا أخوك .. شنو ولد أخوك ..
طلال : ماشالله كل واحد يقطها على الثاني ..
مشعل تنحنح : بكل صراحة مابقى أحد أقطها عليه إلا فارس ..
فارس : هههههههه أيا ابن الذين وأنا موصي فيك ماتعلم .. بس هالشي مو مني .. كح كح .. الراس الكبير بوفارس [ ويأشر على ابوه بيدينه الثنتين ] .. 
هو اللي قال لي .. 
الكل لف على بوفارس ..
بوفارس ماقدر يمسك ضحكته : هههههههههههههه ..
طلال تكتف وفي يده الجوال : إيواااا ياحموود وطاحت براسك .. 
بوفارس : ههههه والله انكم فضيحة .. لاتكبرون السالفه ..
ساره : أحلى يابوساره وتعرف تسلك .. 
طلال مد ذراعه عشان يوصل لساره وشد خدها بقوة : بوساره هاه بوساره ..
ساره : آي آي آي .. لالا بوفارس بوفارس آي هد خدي آي ..
طلال : هههههههه ايه بس انا اللي اغير في لقب اخوي ..
بوفارس بدهاء يسلك : عندي لكم لغز واللي يحله .. [ وطلع بوكه من جيب ثوبه ] .. له اللي بالبوك ..

كل اللي بالصاله .. حتى أم فارس و أم مشعل .. ولعت عيونهم .. حتى أن سنيتا و ستي الشغالات جاو يركضون < شكلهم يتسمعون عليهم هع ..

فارس تحمس : واااو عاد اكيد في بوك ابوي بالخمس ميات أو أكثر ..
بوفارس ابتسم : والله ما ادري هالمرة .. المهم الفلوس الورقية اللي فيه للي يجاوب ..
طلال : والله حظه رويمي آخر مرة هو اللي فاز .. ولا بعد .. حظه قوي طلع خمس آلاف في البوك ..
رائد : تمنيت أني فزت كان شريت شماغ جديد ..
مشعل : حتى أنا كان تعشيت فيهم ..
رامي : هههههههههههاااااي . حاسديني وأنتو دكاتره ..
سنيتا : إيوا بابا يالله قول لغز مال أنت يمكن أنا أعرف ..
ساره : سنيتا من جدك بتعرفين .. إذا احنا ماعرفتنا تجين انتي تعرفين جلسي بس ..
سنيتا باعتراض : بابا بو فارس .. مافي ممنوع العب انا و ستي معلوم ؟ ..
بوفارس فقع ضحك : صح عادي ..
سامي : إيه عمي .. وش اللغز ..
فارس : أكيد أكيد انا اللي بجاوبه هالمرة ..
سمر وساره : تعقبون أحنا اللي بنحله ..
بوفارس : هههههههه شفيكم انتوا مشافيح كل واحد عنده بطاقه وفلوس وتبون ؟ .. 
أم فارس ببتسامه : بلاك ماتدري هالفلوس لها طعم ثاني .. صح أم مشعل ..
أم مشعل : إيه والله .. اللي بيفوز دامه مو تعبان فيهم بيستانس ..
رامي انحنى لقدام : إيه اللغز عمي ..

بوفارس بجديه حط البوك على الطاوله الصغيره اللي قدامه : طبعا كلكم تعرفون القوانين .. ممنوع تغشون من شي خارج الصاله ..
 ومافيه تلميحات .. إلا لمن الكل يعجز وطبعا مثل ماتعرفون .. إذا قلت تلميح واحد راح تصير الجائزة نص اللي بالبوك مو كلهم ..
 وإذا تلميحين تصير الجائزة الربع من البوك .. وكذا .. وطبعا فيه وقت محدد اللي هو ربع ساعه للإجابة فقط أوك ..

الكل : أوكي ..

بوفارس : اللغز يقول .. في الصحرا .. كان فيه ثلاث أخوان .. الأول أعمى والثاني مايسمع والثالث مايتكلم .. توفى أبوهم بدون مايدرون .. 
الوحيد اللي يعرف بوفاة أبوهم هو اللي مايتكلم .. يبغى يعلم أخوانه الـأعمى واللي مايسمع .. بخبر وفاه ابوهم .. كيف ؟ .. يالله فكروا ..

الكل سكت يفكر ..

مشعل بسرعه : يستخدم طريقة برايل في الحروف اللي بالورق ..
بوفارس ابتسم : لآ .. فكروا ..
ستي : يقول له أنو بابا مات ..
سنيتا : ياغبي أنتا هو مايتكلم ..
الكل : ههههههههههه ..

ساره : يمسكه ويهزه بقوة ..
بوفارس : لا ..
رائد : يجيب له شخص يقول له أن أبوهم توفى ..
بوفارس : لا .. 
سمر : يمسك يدينه ويصيح وكذا لمن يفهم ..
بوفارس : خطأ ..
فارس : يمه أكيد تعرفين .. علميني ..
ساره انقزت : إيوا أكيد تعرفين تكفين علميني ..
أم فارس : ههههه والله ما اعرف .. 
سامي لمعت عيونه : يمه تعرفين هاللغز صح ..
أم مشعل ابتسمت وتكتم ضحكتها .. 
طلال نقز وقرب من عند أم مشعل : إيه يابعدي ياخاله .. علميني .. ولك نص الجائزة ..
رامي فز من مكانه ودف طلال بقوة : وخغغ (وخرر)  أنت .. ( وقرب اذنه لراس امه ) .. يالله قولي لي ..
بوفارس : ههههههههههههه ..

ظلوا عشر دقايق يفكرون ويحاولون ..

طلال : أنا عجزت شرايكم نطلب تلميح ..
الكل بقوة : لاااااااااااااا ..
طلال : يمه منكم .. كله خايفين أنكم تاخذون نص الجائزه ..

سامي فز أقوى شي عنده وكأنه ربح المليون : عررررررررررررفتتتتت ..
بوفارس ابتسم : قل ..
سامي تنحنح وناظر الكل بإغاظه : أحم .. بما أنك قلت أنهم بصحرا .. فهم بدوو .. وبما أنه مايعرف يتكلم .. يروح عند عمود الخيمة ويضربه لمن يطيح ..
وبكذا يحس الأعمى واللي مايسمع أن الخيمة طاحت .. وعند البدو أن عمود الخيمة مثل الأب .. إذا طاح معناته أن سندهم وعزوتهم توفى ..
الكل فتح عيونه ..
بوفارس ابتسم و وقف وصفق أقوى شي عنده : ماشالله عليك ماشالله أشطررررررر واحد .. ( ولم سامي بحظنه ) .. أنت الفايز ..
الكل بتذمر : لامايصير .. شلون عرف .. حسافه .. كيف مافكرت .. وووو إلخ ..
بوفارس ترك سامي وسحب البوك من الطاولة وفتحه وجلس يطلع الفلوس وابتسم  : شلون عرفت ..
سامي يرد الإبتسامه : أبوي من قبل من زمااان سألني هالسؤال ولمح لي لمن عرفته .. ( وناظر الفراغ قدامه بدلاخه) أتذكره اايام صعبه وأنا أفكر فيه ..
الكل : هههههههههههههه ..
بوفارس ابتسم اكثر .. لأنه يحفظ نفس الألغاز اللي يقولهم بومشعل الله يرحمه : اهاا .. أووه طلعت جائزتك 3255 ريال ..
الكل صفق : أوووه ..
سامي : أحم أحم ثانكس ثانكس لاداعي لاداعي ..
الكل : هههههههههههه ..
سامي لف على ساره : سويرة تعالي بقول لك شي في الحديقه .. ( وبهبل ) عمي بوفارس تسمح ؟ ..
سارة رفعت حاجبها : نعم ..
بوفارس يمزح : ههههه قومي يمكن يعطيك شي من الجائزة ..
ساره : هه هه يبه دمك خفيف .. 
أم فارس : عيب ساره تكلمين ابوك كذا ..
بوفارس : ههههه ماعليك منها ..
سامي يكمل بهبل : هاه عمي عادي ؟ ..
بوفارس : في الحديقة ولا تطولون ..
فارس : بقوم معاكم ..
ساره انقزت : انثبر .. سامي قدام ..

طلع سامي و وراه ساره للحديقه ..

سمر : آخر زمن سويمي عنده اسرار ويقولها لساره ..
طلال : شنو دخلك فيهم يالملقوفه خخخ .. ( والتفت .. إلا لقى رائد واقف عند النافذة يراقب سامي وسارة اللي برا ) .. وأنت يالملقوف الثاني تعال ..
رائد يناظر : شعليك مني .. 
مشعل قام سحب رائد من ورا عند رقبته وجلسه : ههههااااااي عيب عليك تتجسس وبعدين لاتخاف مابيسون شي غلط .. 
 

برا في الحديقه ..

سامي ساكت يناظر الفلوس بيده ويفكر كيف يبدا الكلام ..
سارة نفس الشي تفكر إيش يبي يقول لها .. تثاوبت وتذكرت كيف كلمها أمس في بيتهم وصار وجهها كذا -_- .. وبلعانه : إيه وبعدين .. 
ترا أبوي ينتظرني ..
سامي رفع عيونه وارتبكت شوي : أححم .. شسمه .. أحم أسف أني قليت أدبي معاك أمس ..
ساره رمشت كذا مرة بتفكير ومو مبين على وجهها أي تعبير وبصوت مسموع تخاطب نفسها : أنت .. تعتذر .... مني .. 
سامي انحرج من طريقتها وحك راسه : هاااه ..
ساره انتبهت وبنفسها " هع غريبة مايكابر مثل فويرس " : هههههههههههههههههههههههههه .. ( ومدت يدها ) أقلك عطني ميتين ..
سامي ابتسم بعد مانشفت دمه : أول شي .. أصدقاء ؟ ..
ساره نزلت يدها وببتسامه بينت أسنانها : أصدقاء .. ( ولفت تدخل البيت ) ..
سامي : سويرة يابقرة ..
ساره لفت عليه : بدينا ..
سامي لحقها عند الباب : ههههه لا بس خذي ميه ..
ساره : ألعن أبو الشح اللي فيك ..
سامي مد لها خمس ميه : أعوذ بالله .. الباقي بشتري لي فيهم جوال ..
ساره اخذتهم : بالهنا .. ( ودخلت ) ..
سامي ابتسم ودخل ..

&&&&&&&&&&&&&&&&&&&&&&&&&&&&&

بعدها بنص ساعه .. الكل رجع بيته ..

ببيت بومشعل ..

مشعل يحك راسه بربكه : هاه يمه قولي لها .. أوكي .. سلمت لك كل شي ..
ام مشعل تساقطت كم دمعه من عيونها وجلست تكمكمهم بكمها .. قام مشعل بسرعه وحضن راسها بالخفيف وهو واقف وارتبكت زود : يمه شفيك .. 
بسم الله عليك ..
أم مشعل ضحكت : ههه لا بس مو مصدقه أن سمور هالبزر أنخطبت ..
مشعل : هههههههههههههه..
رامي جا من وراهم وحضنهم .. وعلى فمه ابتسامة جانبية فيها نذاله وعيونه يناظر السقف بتخيل : يابعدي ياسموغة (سمورة) ابي اشوف غدة(ردة) فعلها ..
مشعل وأمه في نفس الوقت : هههههه بسم الله ..
سامي نط لهم : على وش تضحكون ..
رامي نزل ذراعينه من على أمه وأخوه وحهم بجيبه وببتسامته اللي على جنب رد : ياملقوف لاتتليقف وياخبغ(خبر) بفلوس بكغه (بكرة) ببلاشششششش (وشدد على الشين وهو طالع لغرفته ينام  < ماتحسونه نذل شوي هع ) ..
سامي تكتف ولوى شفايفه ونظره يتنقل بين امه ومشعل وبين رامي : أوك تصبحون على خير ..
أم مشعل ومشعل ابتسمو .. 

&&&&&&&&&&&&&&&&&&&&

في اليوم الجديد ..

على الساعه 9 الصباح .. 

في بيت بو أحمد ..


دانيا لها ربع ساعه تتقلب في الفراش .. ناظرت الساعه .. تأففت .. ثم جلست تناظر خيوط الشمس داخله من أطرف الستارة وتداعب عيونها بإزعاج .. قامت سكرت الستارة بإحكام وطلعت من الغرفة بعد ما تأكدت أن دانة نايمة ..

جلست في الصالة على الكنب متربعه وفي نفسها "" يا الله .. أحد يجيه أرق ويصحى بهالوقت .. أجل فيه أحد مخبول مثلي يصحى الساعه تسعه الصباح في نهار رمضان .. أوووففف أستغفر الله بس .. ""

رفعت نظرها للساعه .. تراقب مرور الوقت بكل بطيء .. ومن الهدوء اللي بالصالة ولأن الكل نايم .. صارت تقدر تسمع صوت حركة عقرب الثواني حق الساعه .. عيونها ترمش كل خمس ثواني بهدوء محركة معاها طرف قذلتها الطويلة ..
 
فجأة لمعة عيونها .. كتمت نفسها .. جمدت .. تذكرت .. بدت دقات قلبها تنبض مع صوت عقرب الساعه .. وكل مالها تزيد .. كيف ؟؟ كيف نست ..!! .. 
زفرت دانيا بهمس صغيييير ورجع الهوا لرئتينها : مشعل ..

حطت وجهها بين كفوفها وهي تقلب بالموضوع و راي يوديها وراي يجيبها .. وفي بالها .. الله يعدي هالموضوع على خير .. نزلت كفها اليمين وكفها اليسار مازال على وجهها ..وبهمس رقيق كلاسيكي : أنا لازم أنهي تفكيري اليوم .. وبهالساعه......!! ..

بعد ساعه ونص تقريبا قامت من الكنبة وهي متخذه قرارها .. وفي داخلها لو إيش يصير ماراح تغيره ! ..

&&&&&&&&&&&&&&&&&&&&&&&

بنفس الوقت ..

في بيت بومشاري 
وبالخصوص في غرفة رهف ..

رهف للآن مانامت سهرانة على اللابتوب وفيها النوم بس تقاوم ..

رهف تكلم نفسها وتتثاوب : آآآآآآآآآآآهــ .. أقوم أنام أحسن لي بموت من العطش استغفر الله .. 

توها بتطفي جهازها إلا وقفت .. وبغضب غيرت كلمه السر اللي على جهازها واللي كانت رقم جوال ريان .. وتكلم نفسها بصوت مسموع :  أنا أوريه .. أجل يلعب علي .. وبكل بساطه وسهولة كذا يرسل لي .. الغبي .. ربي يقهره مثل ماقهرني ..

ثم طفت جهازها ورمت نفسها على السرير .. سحبت جوالها من على الكومدينا ..عقدت حواجبها ونص عيونها مفتحة من النوم .. فتحت الرسايل وحذفتهم كلهم وفتحت رسالة جديدة .. كتبت كلمة وحدة فقط .. حست ان حبات الجوال كان ممكن يتكسرون من شدة ضغطها عليهم .. ورسلتها حق رقمه اللي حافظته عن ظهر قلب مع انها حذفته .. 
ورمت الجوال بإهمال على السرير ونامت وفي بالها فكرة فوضوية وحده تدور وهي "" الغبــي .. ماراح يأثر فيني من بكرا خلااااااصصصص "" ..

&&&&&&&&&&&&&&&&&&&&

على الساعه 11 ونص ..

صحت أم مشعل مفزوعه وتتعوذ من الشيطان .. حلمت بكابوس مزعح .. على طول راحت دفعت صدقه وهي تتعوذ من الشيطان وتسبح الله .. ناظرت الساعه وقررت تجلس تنتظر الصلاة وعشان تبدا تجهز حق طبخ الفطور ..

&&&&&&&&&&&&&&&&&&

في بيت بوفارس ..

قبل الفطور بنص ساعه ..

سارة نزلت من غرفتها بطفش وبصوت عالي : يممممـــه مسك ماراح تجي ؟..
أم فارس ابتسمت : لا ..
سارة رمت نفسها على الكنب أقوى شي وعقدت حواجبها : كيف ؟ وهي أصلا ماتعرف تطبخ عدل ..
أم فارس : هي بس هالسنة راح تفطر يوميا عند بيت بومشاري عشانها ماتعرف وتتعلم من أم مشاري ..
سارة لوت شفايفها : أهآآ .. طيب رائد وطلال موجودين ؟ ..
أم فارس : إيه مناوباتهم في رمضان حولوها ليليه .. ( تذكرت ) .. استغفر الله أخوك فارس ماصحى للحين عشان يصلي الظهر والعصر .. ما ادري كيف يعتبر صايم ..
سارة قامت : كلميه اليوم لاجلس .. أنا بروح عند محلق طلال ورائد ..

&&&&&&&&&&&&&&&

في ملحق طلال ورائد ..

جالسين .. 

رائد جالس على النت وطلال جالس يتصفح كتاب على سريره ..
وسالم وأسيل جالسين بالأرض ومغطين على شي جالسين يناظرونه ..

سارة دخلت : سلاام ..
رائد وطلال : وعليكم السلام ..
سارة طبت على سالم و أسيل وسحبت الشي اللي جالسين يتساسرون عليه : يااااااااااااااااقدمكم .. لحد الحين فيه دفاتر تجميع الستيكرات حق عصيرات سنتوب !!..
سالم فز على طول وسحب الدفتر منها بغضب : قليلة أدب .. لاتلمسين اغراضي ..
سارة تسويها بوجهها حركات سخريه : الله والأغراض عاد .. ثانيا مين يشرب سنتوب هالأيام .. ماحد يحبه ..
أسيل جالسة تناظر سارة : أنا أثربه وثالم يجمع الثور (الصور) ..
سارة ناظرة سالم ورافعه حاحبها : ماشالله الأخ متفق معاها ..
طلال انسدح على السرير وحط الكتاب على وجهه : سارة متى الفطور ..
سارة تناظر ساعتها : إمم باقي تقريبا خمس وعشرين دقيقة ..
رائد وعينه على الشاشة : وش الفطور ..
سارة تعدد على أصابعها : والله ما ادري بس فيه بيزا و سمبوس خضار والباقي ما ادري ..
رائد هز راسه بدون كلام ..
سارة وقفت ورا رائد واتكت عليه تشوف وش يسوي .. ورائد ماقال شي ..

&&&&&&&&&&&&&&&&&&&&&&&&&&&


عند بيت بوفيصل ..

ملاك جالسة تدور بالبيت عاطلة باطله هع .. عمار الصغير مع سيف جالسين يتابعون تلفزيون وياكلون من الأكل ..

ملاك ناظرتهم بغيض وهي جوعانه : استغفر الله بس اللهم اني صائم ..
دخل ريان البيت وهو يصفر ..
ملاك : وهذا أنت تطلع من الظهر تحوس وماترجع الا قبل الفور بدقايق .. ثانيا .. ليه جوالك مقفل هاااه ..
ريان رفع يدينه : له له له أعصابك شوي شوي علي .. أولا انا حر بتصرفاتي .. ثانيا ذكرتيني من امس مقفل الجوال .. (ويطلعه من جيبه ثم فتحه .. ويصفر) هع هع لهالدرجة أنا مهم 23 اتصال و5 رسائل .. هذا بس يوم خخ ..
ملاك >.> : لايكثر .. أبيك توديني على الساعه 9 السوق ..
ريان بلقافه رفع عينه عن جواله : وليه إنشالله ..
ملاك : ياخي ابي اطلع ..
ريان يمشي ويعديها : أفكر ..
ملاك بيأس لأنها تدري من رده أنه ماراح يوديها : ريااااااااااااااانوووه ..

ريان لمح رساله من رقم مو مسجل عنده .. فتحها .. طلعت مليون علامة تعجب فوق راسه !!!! .. الرساله كانت كلمه وحده "" غبــــي "" .. رجع يناظر الرقم .. تذكر .. هذا رقم رهف اللي حذفه .. طنش الرساله وكمل قراءة الرسائل الثانية بكل بـــرود ..

&&&&&&&&&&&&&&&&&&&&&&

على الساعه 10 في الليل  ..

في بيت بو مشعل

سمر تحس نفسها بدوامه .. وفي داخلها "" أنا ! معقولة انا !! .. معقولة يارائد تبيني .. بلا غباء ياسمر أصلا من أول وأنتي ملاحظة نظراته .. لالالا .. بسسس .. بس أنا ماكنت اظن ان هالشي يوصل لكذا ! .. يالله .. يبغالي من الحين أفكر بجدية .. الجواب سهل وبسيط ياسمر يا إيه يا لا ولــــ...."" قطع تفكيرها فتحة الباب القوية ..

سمر : بسم الله .. وجع .. شوي شوي على الباب ..
سامي : هههههههههههههههههههههههههههااااي أثر السالفة أنك انخطبني خخ ..
سمر استحت بس مابينت : وطيب خير ياطير .. جاي تتشمت مثلا !! ..
سامي سحب نفس : ههه .. يابعد عومري ..
سمر بوزت : أخلص ..
سامي : فاهمتني .. بقولك شي .. وابيك تساعديني فيه ..
سمر قربت : وشو .. ليكون مصيبة ؟.. قل حق مشعل يحلها لك احسسن..
سامي ابتسم : لا يالذكية .. إلا مشعل لايدري ..
سمر باهتمام : طيب ..
سامي سكر الباب وبهمس : عيد ميلاد مشعل بعد خمس أياااام ..
سمر فتحت عيونها : واااااو قل قسم ..
سامي ضربها على راسها بالخفيف : بكذب يعني .. المهم بس حبيت اعطيك خبر ..
سمر : طيب قلت حق رامي ؟ ..
سامي :ايه قلت له .. وش رايك وش نسوي له ؟ ..
سمر : إممم والله ما ادري .. شرايك نسوي له حفلة عائلية .. يعني بس أحنا بيتنا ..
سمر : حلوو راح يصير جو عائلي بحت ..
سامي مد لسانه : وهذا المطلوب حق مشعولوه هع ..
سمر :طيب .. خلصت ؟..
سامي رفع حاجبه : إيه ..
سمر بأطرف صبعها : أوت ..
سامي شد شعرها بقوة وهرب ..
سمر : آآآآآآآآآآآآآآآآآآآآآي ياقليل الادب أردها لك بعدين هففف يعور ..

&&&&&&&&&&&&&&&&&&&&
مر يومين على الكل .. وأكيد إنشالله حلوة بما أنهم في شهر الخير ^^ ..

في بيت بومشعل ..
على الساعه 1 الظهر ..

مشعل نازل ولابس ثوبه وناس شماغه الأحمر بطريقته الخاصه .. ويصلح الكبك اللي على كمه .. شاف رامي يتهاوش مع سامي : خير سلامات هدو هدووو ..
سامي حاط رجل على رجل وجالس يفرفر بالقنوات : كلم أخوك ذا النشبة ..
مشعل : شفيك رامي ..
رامي تكتف : سياغتي(سيارتي) عند المصلح .. أبي أخذ سياغته(سيارته) عشان ابي اذلف البنك .. بس الحلو يقول مايدغي(مايدري) وين المفتاح مضيعه .. معولة توها جديدة ومضيع المفتاح ..
سامي تأفف : ياخي صدقني لو عندي عطيتك اياها موب عندي المفتاح لا لقيته بعطيك اياه ..
مشعل : خلاص هدو .. رامي تعال معاي بالسيارة حتى أنا رايح البنك ومرة وحده ناخذ سيارتك ..
رامي : أوكي .. دقايق أبدل وأجيك ..
مشعل جلس على الكنب : انتظرك .. سامي وين سمر ؟
سامي رمى الريموت : في الحديقة ..
مشعل : أهآآ

ثلاث دقايق ونزل رامي لابس قميص كاروهات برتقالي وأبيض مع أسود وفاتح أول ورارين ولابس سلسلة فضية .. وجينز أسود .. وكاب برتقالي  : يالله ..
مشعل بتفحص : لا بعد وش رايك تلبس أساور ..
رامي : مشعل مو وقتك أبد بتوديني ولا ؟ ..
مشعل : أمش أمش لي معاك كلام بعدين ..

طلعوا من البيت .. مرو على الحديقة 

مشعل لمح دانيا واقفة قبال سمر تكلمها .. مشى وسوا نفسه ماشافها .. أكيد جاية عشان تقول ردها اليوم .. اليوم خلصت الخمس الأيام المهلة اللي عطيتها إياها .. بس راح أسمع ردها بعد ما أرجع ..

رامي انتبه لدانيا ورفع يده مبتسم : اهلين دانيا ..
دانيا ناظرت ظهر مشعل وهو رايح وناظرت رامي .. دق قلبها .. وتوسع بؤبؤ عينها بفزع وفي داخلها "" ليكون ! .. هم .. اثنينهم .. مع بعض .. طالعين .. وووو ..استغفر  الله بس "" ابتسمت مجاملة : هلا رامي .. وين رايح ؟ ..
رامي : مشوار وجاي .. 
دانيا بقلق : أوك .. انتبه على نفسك (وشددت على كلامها) أوكي ؟ ..
رامي استغرب لكنها مابين : أوكيك .. مع السلامة ..
دانيا بقلق يوم قرب رامي عند الباب لاحظته سمر  : رامي ..
لف رامي معقد حواجبه ..
دانيا ارتبكت وحركت يدينها بالهوا : ولا شي ..
سمر بمزح : دخلي اخل شكل الصيام مأثر فيك ..

&&&&&&&&&&&&&&&&&&&

عند رائد ..
جالس مع فارس بالصالة ..

رائد يناظر فارس في عيونه .. وبستعد أن يلقي القنبلة بوجهه ..
صلح جلسته وتنحنح كذا مرة : فارس ..
فارس لف : أخيرا .. هلا .. لك ساعة تتنحنح حاس أن عندك سالفة قول ..
رائد فرك يدينه وزفر : أنا .. خطبت سمر .. آسف ..
فارس ناظر رائد عشر ثواني بدون مايرد ..
رائد : فارس رد أنا أكلمك ..
فارس تحركت معالم وججه ببتسامه : الله يهنيك .. ليه تعتذر ؟..
رائد ارتخى جسمه شوي : خوفتني .. لأنك بصراحه أحسك تميل لسمر ويعنيــ.....
فارس قاطعه : من وين لك هالكلام ؟ ..
رائد : تصرفاتك تتكلم قبلك ..
فارس تمدد على الكنبة وحط يدينه ورا راسه وناظر السقف : وتحسب أني أبيها ؟.. صحيح سمر مرت لحظات على عقلي أني اخطبها .. لكن هي لحظات لا أكثر .. أكيد بحبها لأنها بنت عمي .. وأكيد بفرح عشانك لا وافقت عليك .. في النهاية سمر بنت تنحب وماتنعاف ياخالي ..
رائد جره بقوة من بلوزته من جهة رقبته وحضنه اقوى : تدري فارس احببببببببببببك .. عيشتني بخوف .. وآخرتها بردت أعصابي ..
فارس ارتاع ومن الروعه قام يضحك : ههههه بسم الله .. هدني ياخي كسرتني .. يالمرعب انت هدددننننننننننننننيييي .. هههه ..

&&&&&&&&&&&&&&&&&&&&&&&&&&


في بيت بومشاري ..

عند روان جالسسة ترتب غرفتها العفسه .. والباب مفتوح ..
مرت رهف و وقفت عند الباب ..
روانوه قومي معاي نصلح الحلا حق الفطور ..
روان ترتب السرير : بعدين ..
رهف ببتسامه من الأذن للأذن جرت اختها من يدها غصب ونزلت تحت : مب فاضية لك انا مروقة اليوم ..
روان ابتسمت وتحمد ربها إن رهف تعدت سالفة ريان ..


&&&&&&&&&&&&&&&&&&&&&&

عند بيت بويوسف ..

عند يوسف جالس بالصالة لابس ثوب وبحضنه الغترة البيضه والعقال .. وحاط يدينه على شعره وكأنه يفكر .. تنهد و وقفت وضبط الغترة .. ولف على تركي وأمه و وجه كلامه لأمه : يمـه أنا رايح الحلقه اللي في المسجد ..
تركي ضحك بس بسرعه مسك ضحكته ..
أم يوسف ابتسمت : الله يرضى عليك .. أنت لو سامع الكلام من أول ..
تركي : ماعليك يمه مايجي إلا بالقرص ولدك ..
يوسف بنص عين لتركي : يالله مع السلامه ..

&&&&&&&&&&&&&&&&&&&&&

عند مشعل ورامي ..

ركب رامي جنب اخوه في سيارته البيضا : دانيا فيها شي اليوم ..
مشعل يضبط الشماغ مرة ثانية من مراية السيارة : ليه ؟ ..
رامي هز كتوفه : الله أعلم .. كلامها مايطمن الواحد .. 
مشعل هز راسه وحرك السيارة ..

رامي اتصل على ريان : ألوو .. هلا تمام بخير .. أنت كيفك ؟؟ .. اسمع .. أنا شوي رايح للبنك وجاي لك .. أوكي .. ههه .. يالله سلام ..

لحظة صمت ،،
،

مشعل : أبي افهم كيف تروح بنك بهاللبس ! ..
رامي ناظر نفسه ثانيتين : وش فيه .. حلو ..
مشعل ابتسم ولا رد ..
رامي فتح النافذه واتكى بيده عليها ونزل الكاب اكثر على عيونه : ليه غايح (رايح) البنك ؟ ..
مشعل : الناس وش يسون بالبنك ؟ ..
رامي ماناظره : بلا هبل .. انت عندك فلوس .. وش بتسوي هناك .. علمني ..
مشعل يطقطق بأصابعه على الدكسون : بحول فلوس أبوي على حساب أمي .. مؤقتا .. و بسحب فلوس من حسابي ..
رامي تنهد ولمعت عيونه كالعاده من ينذكر طاري ابوه .. رفع راسه لمشعل : فاقده يامشعل حيييل .. فاقدهـ................. مشششششششـــــعـعـــعــــــــــــــــــــــــــــــــــــــــــــــــــــل انـــتبببببببببببببببببـــــــــــــــــــــههـ........................................................................................................................................
.............................................................
.......................................................
................................................................................................

ثواني .. لالا .. لحظات .. للحظة وحدة بسسس... قبل ماتنقلب السيارة .. بلحظة وحده بسس .. ألتقت عيون الأخوان ببعضهم .. وكل واحد كانت بعيونه الفزع والخوف و الـــأخوه .. كل واحد ترددت بباله كلمتين .. "" أخــوي .. يمـــه "" ..

بسرعه خاطفة .. بسرعه البرق أو أسرع .. كان كل شــي منقـــــــــلب متكسســر دمــــــــــــــــــــان بكل مكــــــــان ..

سفطوا مجموعه رجاجيل على الطريق وجاو يركضون بسرعه حولينهم ..
وطبعا ماحد يقدر يحركهم أو أي شي لمن توصل الإسعاف خوفا من المضاعفات ..

واحد من الرجاجيل يتصل بالإسعاف وبخوف ويلهث : يالـــله ياللــــــــــــه يالله يالله يالله رحمتــــــك يالله يالله ياللـــه يالله ياللــهـ.... ( واتصل على الإسعاف وأعطاهم مكان الحادث ) ..

واحد من الرجاجيل : يالله رحمتك ..اي واحد منهم  سبب الحادث ..
رد عليه رجال : راعي السيارة السودا دخل فيهم ..

مشعـــل يكح ويزحف بأقوى ماعنده عشان يطلع من السيارة وهو يحس بألم فضــــــيع بجسمه .. يتمنى يموت ولا يحس فيــه .. طلع نص جسسمهـ ويلهث ..
ناظر نفسه يده اليسرى تضررت كثير يوم حاول يحمي وجهه وجسمه فيها ورجله اليمين يوم تقلبت السيارة .. مو قادر يحس فيها من الألم .. يحك برجله اليسار من الألم .. يحس بطنه وصدره يألمونه حييل .. ثوبه الأبيض الناصع أنقلب للون الأحمر القاني ..رمى راسه للأرض .. فتح نص عيونه والرؤية شبه ضبابية عنده ومجرد فتح عيونه يألمه .. يشوف الرجاجيل حولينه ..  يشاهق ويأن من الألم .. والروعه .. مو قادر يصرخ .. مو مستوعب .. دمعت عيونه ..  وبنفسه " بلحق ابوي يا يمــه .. آسـف والله آسسسف "" .. يتذكر كيف وصلهم خبر وفاة أبوه .. كل شي مر بلحظة خاطفة .. يذكر مقاطع من حياته .. كيف بعد أسبوع امه تواسيه .. 
"""
أم مشعل بدمعه مثل دمعه ولدها : إذا أنتثر دمع عينك سوي سواتي .. 
""
،،
شهق من الألم .. وويتذكر بقية الموقف ..
،،

""
قول بكمك كذيا ثم مشيها ..
الحزن يوم المفارق عامل(ن) ذاتي .. فطرة بالإنسان مايقدر يخليها ..

وتمسح دموعه بأكمامها "" ..

،،

بكى بهاللحظة وهو يتذكر .. "" لارحت يامشعــل .. مين يواسي أمك.. مين يمسسح دمعتها .. ميــن "".. ارتخى جسمه ... عيونه .. كل عضلة بجسمه ارتخت .. واختفى الألم فجأة .. مشعل فقد الإحساس بأي شي .. وفي رموشه دمعه متعلقه .. دمعه يتيمه .. 

 أما رامـــــــــــــي ..

انرمى خارج السيارة من بدت السيارة في التقلب لأن انكسر الباب .. ماحس بشي .. فقد الشعور .. عقله ما استوعب هاللحظات القليلة .. حس نفسه يطير بالهوا .. همس ببحه : يمــه .. يبــه ..
وضرب جسمه بقوة على الأرض يفقده الوعــــــــي .. 

&&&&&&&&&&&&&&&&&&&&&

بعد ساعه ..

عند بيت بوفيصل ..

جالسين كلهم بالصالة يسولفون ويضحكون ..
ريان : هههههه حرام عليك أنــ.....

قطع كلامه جواله .. رد عليه بدون مايرد : ألووو .. وعليكم السسلام .. مين يتكلم ؟ .. ايه اعرفه ..نعـــــــــــــــــم ( وقف وهو مفزوع ومو عارف يرد ) إيه .. إيه .. إيـــه .. ثواني جايي جاااي .. جاي ججــــــااااااي .. ( سكر ريان وبفزع لأبوه ) .. يبــه قم قم بسسرررررعــــــــــــــه ..
بوفيصل بفزع قام و ملاك وأم فيصل نفس الشي : وش فيه ..
بوفيصل : يالله خير ..
ريان يدور مفتاح سيارته بجيوبه بسرعه ومو عارف يتنفس : واحد مسوي حادث مع رامي .. 
أم فيصل ضربت صدرها بروعه : يالله رحمتك ..
ملاك فلبها طاح برجولها ولا تكلمت ..
ريان وبوفيصل يركضون وطلعوا برا ..

أقل من ثلاث دقايق أنتشر الخبر .. وكل الرجاجيل والشباب ركض للمستشفى .. 

&&&&&&&&&&&&&&&&&&&&&&&&&&

عند بيت بو مشعل ..

أم فارس جالسة تهدي أم مشعل المرتاعه .. وسارة تبكي مع سمر وضامين بعض .. ودانيا اللي نفس الشي تبكي ومو قادرة تسوي شي ..

أم مشعل قلبها طاير على عياليها وتبكي : والله حاسني قلبي حــــــــــــــااااااسني .. يالله لاتثــكلني في عيالي يالله .. يالله رحمتك .. يالله لاتثــكلني فيهم ..
أم فارس تهديها : لاتفزعين يا أم مشعل .. يالله تقر عينك بسلامتهم .. ادعي لهم .. دعوة الأم مستجابة ..

&&&&&&&&&&&&&&&

عند الرجاجيل بالمستشفى ..

سامي مقابل الجدار ويضرب راسه بالخفيف وهو يبكي .. قرف منه مشاري وهو حده متوتر . وضم راسه وعيونه مدمعه : إنشالله يقومون بالسلامه ..
ريان واقف وضام يدينه قبال فمه ويهزهم  بقلق وخوف ..
يوسف يروح ويجي بالممر ..
تركي جالس على الكرسي وشوي ويصيح بس ماسك عمره ..
ياسر واقف متسند على الجدار ويراقب الكل ..
فارس نفس الشي مغرغرة عيونه وعلى وشك البكاء لكنه بالموت ماسك عمره ..
وأحمد جالس مع بقية الرجاجيل على الكراسي ويهز رجله بتوتر ..

أما فيصل و طلال و رائد .. راحو ركض عند قسم الجراحه يشوفون الوضع .. ودخلوا على طول يشاركون بالجراحه ..

بوفارس قلبه على جمر ناظر ريان اللي قباله : ريان كم لهم وهم داخل ..
ريان عقد حواجبه بتوتر : ساعتين تقريبا ..

جا شرطين ..

الشرطي : انتوا أهل اللي مسوين حادث على طريق الـ......
بوفارس : إيه ..
الشرطي : ممكن تتفضل معاي نخلص بعض الإجراءات ! ..
 بوفارس قام ..

،
،
،
،
ساعتين 

ثلاث ساعات 

،، 

خمس ساعات ،،

والأطباء داخلين طالعين على الغرفة اللي فيها الأخوين ..

،،
،
،
ومصير اللي داخل هالغرفة مجهول للآن !! ...

سامي ماقدر يمسك نفسه أكثر .. توجه بغضب وخوف بيدخل غرفة العمليات .. مشاري ويوسف لحقوه ومسكوه ..

سامي يصارخ : هدوووني هدووني اقولكم .. مو معقولة  أكثر من خمس ساعات وهم داخل .. أكيد فيه شي .. هدووووونيـ........

قاطعه خروج الدكتور طارق من غرفة العمليات ويهمس غاضب : اهدأ .. لاتسبب ازعاج لغيرك .. (ولانت ملامحه) إنشالله خير ..
سامي خلاص تلفانه أعصابه : أي خير وأخواني في الغرفة من زمان ..
الدكتور طارق حاول يتجاهله لأنه حاس بالحالة النفسية حقته .. ويحاول يسرع : لو سمحتوا ممكن تبرع بالدم نحتاج كثير ..
سامي ارتبك وقام يتكلم بسرعه : أأنـا فصيلتي نفس رامي B+ .. أما مشعل O+ ..

الدكتور طارق يمشي : اللي بيتبرع يجي للفحص بسسرعه ..

الشبااب والرجاجيل كلهم قاموا وبلا استثناء راحوا ..

وطلعت النتايج ..

ريان
بوفيصل
يوسف
بومشاري
 أحمد

فصيلتهم O+

أما 

فارس
بويوسف
بوفارس
ياسر

بس هم اللي فصيلتهم B+ 

أما الباقي بو أحمد و تركي ومشاري ما توافق دمهم ..

الدكتور طارق بسرعه : اللي فصيلتهم O+  دخلوا هذيك الغرفة الممرضات راح يسحبون .. 

بسرعه ريان و بوفيصل و يوسف و بومشاري و أحمد راحوا ..

الدكتور طارق :ثلاثة بس اللي فصيلتهم B+ .. ماعندكم أحد ثاني ؟
ياسر باعتراض : أنا B+ .. ليه قلت ثلاث ..
الدكتور طارق : انت صغير ..
ياسر عصب حيل وفيه الصيحه : قلت لك تاخذ من دمي وتعطيه ولد عمي فاهم .. أنا مو صغير ..
بويوسف تكلم ينهي الموضوع : خلاص دكتور بسرعه ..اسحب منه الدم اللي تقدر عليه منه .. مافيه متبرعين غيرنا ..
الدكتور طارق عقد حواجبه : طيب يالله بسرعه ..

&&&&&&&&&&&&&&&&&&&

بعد خمس أيام ..

فوضــــــــــــــــــــــه .. إزعــــاااااااااااج .. راســـــــه ثقــيييييل مررة ..يحس بثقل في يده اليمنى ورجوله.. يحاول يحرك جسمه .. يألـــمه .. ماقدر يحركه يحس بخمـــول وتعب .. حتى عيــونه .. مو قادر يفتحهــم .. و .. عطـــشآآن . يحس حلقه جــــــــــآاف .. حاول يتكلم ..  مافيه قوة .. ظل على هالوضع ربع ساعه .. 

استجمع كله قوته وعقد حواجبه بدون مايفتح عيونه .. حاول يصرخ .. بس الصرخه اللي طلعت منه مجرد همــس : آآآآهــ ..

حس الفوضــه اختفت .. ثم سمع صوت بكـــــــــــــااا !!...
يعرف هالبكــا .. مرة  وحده سمع هالصوت من قبل ... صووت بكا أمه .. نفس صوت البكــآ اللي بكى على أبوه .. أمـــــــــــه .. هنـــا .. يسمعها .. يعني .. هو مـــــآ مات حي .. 

بجهد لمده خمس دقايق فتح جزء من عيونه بالقدر اللي قدر عليه ..
أم مشعل ببكي : رامي .. الحمدلله الحمدلله .. رامي أنت تحس فيني .. 
رامي يحس أنه متضايق .. راسه .. راسه بينفجر من الألم .. يحس بقطرات دموع امه تلامس خده .. وبهمس يالله ينسمع : آآآهـ.. غغ..غ.آسـ..ي .. (راسي ) ( ثم سكت شوي وبأقوى ما عنده ) مـ..ــ.اي .......يـ..مـ..هـ.. .. (تذكر وبنفس متقطع ) مــ...ـش.......ـعــل...
سمر قربت وعيونها مدمعه : يمه خذي الماي .. 
أم مشعل بلهفة فتحت القارورة .. رفعت راسه بحذر شديد .. ومع تأوهات رامي من ألم راسه .. شربته ماي قليل ورجعت مثل وضعه ..
رامي مايحس انه ارتوى .. غير أن من حس أمه ترفع راسه زاد الألم ..
أمه حست فيه وببكي:  رامي آسفة كان ألمت راسك .. وما اقدر اعطيك يارامي ماي كثير الحين .. دفعات .. لأنك ماشربت ولا كلت شي من خمس ايام ..
رامي يحس راسه يألمه وكأنه بينفجر : آ آإهـ .. آإآآههـ .. 
سامي اللي كان واقف جنب امه : سمر نادي النيرس ..
سمر نادت النيرس ..
النيرس جات .. وحقنته بالمخدر .. عشان ينام ولا يحس بالألم ..
رامي تدريجيا حس ان الألم يختفي .. ويدخل في نوم عميق ..

أم مشعل تبكي : سامي بششر عمانك أن رامي صحى .. ( وبكت أكثر ) يارب يصحى مشعل يالله ..

&&&&&&&&&&&&&&

العايلة عرفت كلها بالخبر وفرحت من قلب ..

طلال ورائد وفيصل جالسين قبال بوفارس في بيت بوفارس ..

طلال يمسح على شعره بتوتر : كنا متوقعين أن رامي يصحى في خلال أسبوع الحمدلله ..
بوفارس بربكه : الحمد لله .. لكن .. مشعل ..
فيصل بتوتر أكبر : هذا المشكلة .. مشعل .. ماندري متى يصحى من الغيبوبه .. جات ضربه قوية على مؤخرة الرأس عنده ..
بوفارس تنهد : يالله ياكريم .. أمه ماتدري للحين أنه بغيبوبه ؟؟ .. ولا تحسب أنه مع المخدر ؟؟
رائد : لا ماقلنا لها .. فيها اللي يكفيها .. اللي نعرفه أنها مجرد غيبوبة مؤقته مو دائمة .. الله يستر ..
بوفارس شبك يدينه : طيب ليه رامي كذا .. أقصد راسه ؟ .. شكله يتألم منه بقوة ..
فيصل : شي طبيعي لأن راسه ضرب بالارض بقوة .. خيطنا الجرح .. وسوينا فحوصات على الدماغ .. الحمدلله ماصار له ارتجاج قوي .. فترة ويروح الألم .. بس يبغاله يتحمل ..

مسك اللي مخليه مشاري يسمح لها تنام هالليلة في بيتهم عشان تجيب سمر عندهم تواسيها وتلهيها بالذات أنهم في رمضان .. 

مسك وسارة اللي واقفين فوق ويسمعون الكلام ..

سارة انصدمت ومفتوح فمها ولا عارفة وش تقول ..
مسك ما انصدمت كثر سارة لأن مشاري قالها عن الوضع .. تنهدت : يالله .. شهالمصايب اللي حلت علينا فجأة .. اللهم لا اعتراض ..
سارة تأشر لمسك : أنتي فاهمة شيقولون .. يعني مشعل يمكن يظل على هالحال فترة طويلة .. 
مسك : ياقلبي عليك ياسمور .. ويا أم مشعل .. الله يكون بالعون ..

&&&&&&&&&&&&&&&&&&&&&&&&

بعد خمس ايام ..

في المستشفى ..

رامي نفسيته زفت × زفت من يوم عرف عن مشعل.. غير الألم اللي يحسه .. برجوله وراسه .. فصايرة أخلاقه بخشمه ..

رامي يصرخ على النيرس بغضب وبكل تهور رمى صينية الأكل بوجهها : أقوووووووولـــــــــــــــــــــك اطلعــــــــــــــــي بـــــــــغغغآآآآآآآآآآآآآآآآآآآآآآآآآآآآآآآآآ ( برا ) .. انتـــــــييي غبـيـــــــــــــــة ما تفهميييييييــــــتتنن .. انقلععععــــــــــــي عن وجههــــــــــــــــــــــي ..
النيرس الفلبينية اللي كانت جايبة الأكل من جد عصبت من أخلاق رامي وطلعت وهي تتوعد : مجنوووون هزااا مجنــــــــــــوووون..

رامي يتنفس بقوة وراسه زاد عليه بعد كل هالصراخ .. والمشكلة مايقدر يقوم من السرير لأن رجوله ما تساعده متضرره كثير وعلى رجله اليمين جبس والثانيه ملتوية فملفوفة بضمادة .. بغى يبكي من مجرد تفكيره أن مو قادر حتى أنه يقوم .. التفت على يمين شاف مزهرية فيها ورد أبيض من أهله .. بأقوى ما عنده رماها على الارض .. وهو يصرخ : مشششششششــعـــــــــــــــــــــل ..

دخلوا بسرعه ثلاث ممرضين ومسكوه وهو يصارخ ويسب فيهم .. وقدروا عليه بكل بساطه وأعطوه مهدئ عشان ينام .. وطلعوا ..

رامي للحين واعي مبعد يأخذ مفعول المهدئ عدل .. ويخربط بالكلام ..

دخل طلال عليه ومعاه مستخدمه المستشفى تنظف القزاز  .. قرب منه ومسح بيده على شعر رامي وبهدوء كأنه يكلم طفل : رامي .. لازم تاكل .. مشعل راح يكون زعلان منك إذا صحى ترا .. وتبي أمك تزعل عليك ؟ لاتسوي بروحك كذا ..

&&&&&&&&&&&&&&&&&&&&&&&&&&

بعد أسبوع..

روان لرهف : يالله رهيف مابتقومين ولا ؟؟..
رهف : أووففف ثواني انتي .. يالله ..

وطلعوا برا .. واركبوا سيارة ريان ..

ريان دق جواله : هلا .. بخير وأنتي ؟ .. إيه هذا أحنا رايحين .. لالا بس أنا و ملاك و بنات عمي بومشاري .. إيه .. أوكي .. تجهزي..
ملاك بلقافتها المعتاده : مين ؟..
ريان : دانيا تبي تجي معانا ..

مرو على دانيا .. وتوجهوا للمستشفى يزورون مشعل ورامي اللي بيطلع اليوم ..

ضربوا الباب ودخلوا على غرفة رامي ..

كان واقف رامي وقباله أخوه سامي .. يساعده عشان يدخل الحمام يغير ملابسه ..

ظل تقريبا عشر دقايق لمن بدل بصعوبة وطلع .. كان لابس قميص أخضر .. وشورت لمن الركبة لونه أبيض .. 

الكل : السلام عليكم ..
سامي ورامي : وعليكم السسلام ..
دانيا : شخبارك رامي .. إنشالله تحسنت ..
رامي اللي خفت نفسيته شوي بما انه راح يطلع من المستشفى : الحمدلله على كل حال .. مثل ما انتي شايفه ..
روان : لا مثل الخيل ماشالله ..
رامي باستهزاء : أي خيل وذولا قدامك ( يقصد العكازات )..
ملاك دقتها وبهمس : فشلها ..
رهف بهمس هي الثانية : سكتي انتي ..
ملاك : حلفي والله ..
ريان قاطعهم : سامي جاي لوحدك ؟؟
سامي : إيه عشان اطلعه ..
دانة : وين غرفة مشعل ..
سامي : رقم 58 ..
رامي : إيه صح .. أبي اشوف مشعل قبل ..
سامي : أوكي .. بس أنت ماتقدر تمشي كثير ..
دانيا : ليه مايستخدم كرسي ؟..
رامي بكبر وعزة نفس : ما احتاجه .. سامي يالله ..
دانيا ماقالت شي ..

توجهوا كلهم لغرفة مشعل .. عدا رامي اللي بطيء في الحركة ومعاه سامي يحاول يسنده ..

انصدمت دانيا من شكل مشعل .. وبالخصوص وجهه .. صاير متغير من الكدمات .. ماعرفت وش تقول ..
دانة بحزن : الله يحفظك ياولد عمي من كل شر وتقوم سالم ..

أخيرا دخل رامي وماتوقع شكل اخوه كذا .. ولا نطق بحرف ..

روان عقدت حواجبها : أيش هذا ؟..
ملاك انتبهت : ايه صح وش ذا ؟؟..
ريان : هذا مسوينه الأطباء فتحة في بطنة فيها انبوب .. عشان الأكل المهروس .. 
رهف بتبكي إلا شوي : ماتستاهل يامشعل ..
رامي اخيرا نطق : أنا بجلس هنا ..
التفت عليه سامي : أوكي ..
رامي يصحح : أقصد أني بنام هنا .. ( وشدد) بغرفة مشعل .. لمن يصحى ..
الكل انصدم ..
سامي وريان : إييش ..
رامي ببرود جلس على سرير جنب سرير أخوه : اللي سمعتوه ..
سامي : طيب أنا جاي اليوم آخذكـ..........
قاطعه رامي : تقدغ تفجع (تقدر ترجع) البيت .. وقل لأمي أني هنا ..
سامي : بسسس.....
ريان قاطع سامي : سامي لاتتعب عمرك .. تركه براحته .. اخوك عنيد ..

سامي تنهد واتصل على امه وقال لها .. وشكل أمه ماعارضت كثير وخصوصا أنها تدري بحالة رامي وكيف نفسيته ..

&&&&&&&&&&&&&&&&&&&&&&&&&&&

وعلى هالكلام ..

مر شهر الخير رمضان على أبطالنا .. وجا العيد .. مر  العيد بالنسبة للعايلة عادي .. وكئيب بالنسبة لبيت بومشعل .. ناقصهم مشعل اللي ماصحى للحين ! .. وطبعا عرفت ام مشعل أن ولدها في الغيبوبة من أول اسبوع لانه ماصحى ولا تحرك ..

رامي واقف عند راس اخوه بعكازتينه .. لأن رجوله تضررو بعد الحادث ويبغاله على الأقل شهرين على العكاز لمن يتعافى تماماً .. مع انه شال الجبس بس للحين مايقدر يمشي الا بالعكازين .. بكى .. ورمى العكازين بالأرض وجلس على سرير أخوه من الأطرف .. حط يده على يد أخوه وبهمس : مشعل .. الله يخليك غد(رد) علي ..

ونزلت دموع حارة على خدينه .. وبحجرشة وهدوء كمل : أنا أخوك .. تكفى غد(رد) علي .. 

مشعل .. لا استجابة ..

رامي شهق من البكي وعيونه الزرق المايلين للإخضرار امتلت دموع لدرجة أنه ماعاد يشوف مضبوط .. رفع صوته شوي : ماودك تغد (ترد) علي يامششعل  !! ..  غد (رد) على أمي .. حغام(حرام) عليك تتجاهلها .. اليوم العيد .. ماتبي تعيد معانا ؟؟..
 
سامي هنا دمعت عيونه ..
وسمر لفت وجهها ويدها على فمها ..
وأم مشعل جالسة تقرا قرآن ودموعها في محاجرها ..

رامي حط راسه ملاصق لكتف مشعل .. ومغطي وجهه برقبة أخو .. ويكمل بصوت يقطع القلب وبهمس : والله أنك توك شباب والله ....... حتى سامي ماعاد يقول لك عجوز وعانس.. ( وسكت شوي . رفع راسه ومفرب وجهه لأخوه ويناظره ) .. خلاص والله بسوي لك عيد ميلاد .. والله ما أكذب عليك .. والله أني ما عاد أخللف وعدي معاك وأدخن من دون عللـمك ..

مشعل بوجهه اللي فيه كدمات زرقا وحمرا وخدوش وراسه الملفوف .. لا استجابة ..

رامي رمش كذا مرة .. ويناظر وجهه أخوه بتفصيل .. ويناظر بالتحديد عيون مشعل المغلقة بكل هدوء وأمان وكأنه في سبات عميق : مششــــــــــــعل أصحــــــــى الله يخليك ..

&&&&&&&&&&&&&&&&&&

بعد يومين ..

عند بيت بومشعل ..

البنات كلهم مجتمعين عند سمر .. يبغون يغيرون جوها..

سارة مبرطمة : يالله بعد اسبوعين بتبتدي المدرسة أوف ..
كل البنات ماعدا دانيا و دانة : أوووووفف ..
دانة : ههههههههه أحلى شي أن أحنا نداوم بعدكم باسبوع .. 
دانيا اللي تحس بكتمة مجرد ماتتذكر أن مشعل بالمستشفى .. حاولت تتخطى هالشي : حتى انا ..
روان : أصلا كله ظلم في ظلم ..
ملاك : صدقتي ..
رهف : يعطلون قبلنا وتخلص إجازتهم بعدنا ..
سمر تنهدت : مالي نفس للمدرسة .. مسك أنتي اشتري اغراضي ..
مسك غصب تحاول تبتسم : لاتشيلين هم الأغراض ..

لحظة صمت ..

رن التليفون ..

سمر اخذته بملل : ألوو .. هلا سامي .. هــــااااااااااااه .. ( دمعت عيونها ) واللــــــــــــــــــــــــــــــــــــــه ! .. احلــــــــــــــــف ..

وسكرت السماعه بدون ماتسمع رده .. وحضت مسك .. ودخلت في نوبة بكاء ..

البنات وقف قلبهم .. 

سمر تشـــــــــــــــااااهق ..
مسك دمعت عيونها وتضرب على ظهر سمر وبحجرشة : س سسمر وش فيك ؟؟ .. وشش قالك سامي !! ..
سمر بنحيب : مشــعـــــــــــــــــــــــــــل ..
قامت دانيا برعب ومسكت سمر : سمر وش فيه مشعل ؟ ..
سمر لارد وتبكي من قلب ..
مسك بخوف وتطمنها : وش فيه مشعل .. إنشالله يصحى ..ادعي له ..

سمــــر رفعت راسها لـ مسك ببكاء : مـــــــــــــــا يحتــاج .. خلااااااااااصصصصص
 مششـــــعــــــــــــــــــــــل صـــــــــــحــــــــــــــــــــــــــــــــــــــــــــــــــــــــــــــــــــــــــى ..


&&&&&&&&&&&&&&&&&&&&&&&&&&

عند مشعل ..

رامي متكي على عكازتينه ورا النيرس والطبيب .. من أول كل وقته تقريبا نايم عند أخوه بالمستشفى ومو راضي يرجع البيت ..

رامي بلهفة : دكتوغ (دكتور) تقول صحــى ؟؟..
الدكتور يتابع تقارير مشعل : إيه من أمس بدا يتفاعل مع المحيط الخارجي .. بشكل غير ملحوظ ..
رامي زاد تنفسه : يعني كيف ..
الدكتور  لف عليه يطمنه وابتسم : لاتخاف .. تدريجي راح يصحى بالكامل .. أمس حرك صبع يده أثناء الفحص .. واليوم حاول يفتح عيونه ..
رامي وكأن قلبه لاول مرة ينبض : يعني الحين هو يحسس ؟؟..
الدكتور : الحين ايه يحس .. بس لو تكلمه استيعابه شوي بطيء .. يبغاله وقت وصبر ..
رامي : الحمدلله الحمدلله ..

نص ساعه والعايلة كلها اجتمعت في غرفة مشعل وكلهم واقفين بدون استثناء ..

أم مشعل قربت عند راسه الملفوف بالضمادات : مششعل .. الحمدلله على السلامه .. كلنا ننتظرك ياولدي ..
تركي : الحمدلله على السلامة ..
فارس : الحمدلله على سلامتك .. 
البنات كلهم بدون استثناء مع الحريم بأصوات متفاوته ومختلفه : الحمدلله على السسلامة ..
ياسر : هههههههههههه علق الشريط شكله .. حسيت أنكم تباركون حق وحده توها والد ..
الكل ابتسم ..
مشاري ببتسامه : أنا بغيرها وبقول إنشالله تقوم بالسلامه بعد كم يوم ..
يوسف يحاول يلطف الجو : مشعل تراك طولت .. نحتاجك تحل لنا مشاكلنا ..
الكل ابتسم بالخفيف ..
سمر تشاهق : والله البيت بدونك مايسوى ..
سامي قرب من اذن مشعل وبهمس ماحد سمعه : الحمدلله على السلامة ياخوي .. الكل هنا واقف .. عشان تعرف معزتك .. بينهم دانيا يامشعل .. لاتطول تكفى ..
طلال : لالاه ماشالله مشعل استجاب بسرعه بالنسبة لحالته ..
رائد : يعني لاتخافون عليه شكله قوي ويحبكم .. بيصحى .. وبيكلمكم بس مو الحين ..
ريان : كنت متحمس للعيد يامشعل اقضيه وياك .. شكلي بسوي عيد ثاني لمن تصحى .. والحساب عليك طبعا ..
الكل ابتسم ثانية ..
مشاري : ههه ريان شفت الرجال الحين صحى قلت بتفلسه من الحين ..
البنات كلهم ساكتين ..
بوفارس قرب من اذنه وبهدوء : مشعل .. حاول تقاوم .. أمك تنتظرك من زمان ..

ثواني ..

يسيل ماي من عيون مشعل المسكرة .. لالا مو ماي .. دموع ..
ابتسم بوفارس .. والكل لاحظ ..
بوفارس يمسح دموع مشعل : تشافى بسرعه وفرح قلبها ..

بعد ربع ساعه ..
الكل مشى .. عدا بيت بومشعل وفارس و دانيا اللي عيت تمشي مع اهلها وقررت تمشي مع فارس ..

رامي جالس على الكرسي : يمه .. سمغ (سمر) .. سامي .. خذهم للبيت .. أنا بجلس هنا أي شي يستجد بتصل عليك يمه لاتخافين ..
أم مشعل اللي مرهقة بالحيل .. ومن زمان ماشافت رامي ولا مشعل في البيت .. قامت عشان ترتاح وتقدر تجي بكرا .. وسمر كذلك ..
سامي طلع ورا امه وأخته وهو يلقي النظرة الأخيرة على أخوه ..

خمس دقايق ..

رامي حاس أن دانيا تبي تقول شي لمشعل من أول .. فقال لفارس يظل ..
فارس جلس جنب مشعل بصمت ..

دانيا جلست على السرير المجاور لمشعل .. واللي كان ينام عليه طول هالاسابيع رامي ..

تنهدت .. ثم قامت .. قربت عند مشعل .. وانحنت قريب من أذنه .. وكل هذا قبال عيون رامي وفارس ..
وبهمس مايسمعونه إلا مشعل : مشعل .. أنا جيت بيتكم قبل شهر .. جيت عشان اقولك ردي .. ( واسكتت شوي وكأنها تنتظر رده ) .. لكن .. لكن يامشعل أنت طلعت .. وتركتني .. انتظرتك في بيتكم .. بس انت مارجعت للحين .. ماتبي تعرف ردي !!!!.. ( وبخجل وخوف نزلت قطرات من دموعها على وسادة مشعل ) أنا ... أنا موافقة يامشعل .. موافقة .. تعبت وأنا أنتظرك طول هالشهر عشان أرد عليك .. ( تحجرش صوتها ) أححم ..  يكمن الحين أنت ماتسمعني ويمكن تسمعني .. ( واسكتت ثم ختمت كلامها ) تقوم بالسلامة ..

لفت على فارس وهي تلبس نقابها : فارس ممكن توصلني ؟ ..
فارس وقف : أوكيك ..

وطلعوا ..

رامي قام وانسدح على السرير و وجهه مقابل لسرير أخوه ويناظره بكل أمل الدنيا ..

&&&&&&&&&&&&&&&&&&&&&

بعد ثلاث أسابيع ..
الكل رجع للمدارس .. واللي رجع للجامعه ..

وتحسسن مشعل بشكل كبيــر .. وصار يقدر يجلس .. بس للآن مايقدر يمشي .. ولا يتحرك كثير بسبب الكسور اللي بجسمه .. مع انه الكسور تقريبا تشافت بس يحتاج يتمرن على تحريك عضامه . بس يغاله فترة .. لأنه تألمه كثير ..وبسبب تأثير الغيبوبه عليه .. خفت الكدمات اللي بوجهه تقريبا راحت إلا شوي ..

ابتسم وهو يناظر عايلته حولينه .. كلهم يسولفون على راسه .. طاح نظره على دانيا اللي طول الوقت وهو حاس انها تراقبة بس من تحس أنه بيناظرها تلتفت لشي ثاني .. ناظرها .. لدقيقتين بنظرات مالها معنى .. ثم لف نظره عنها بكل هدوء ..

دانيا قلبها يدق دق .. وفي قلبها "" معقولة سمع ايش قلت له ؟ .. أجل ليه يناظرني كذا ! ""

ريان : أما مشعل أخذ لها سبات شتوي .. شهر كامل نايم ..
مشعل باستغراب : تصصدقـ..ون عـاد .. أول ما صحـ..يت .. من الغيبوبهـ.. ما أحسس .. أني ظليـ.ت شهر .. أحـ..سب أنهـ.. أمسس .. وباقـ..ي أحنا بـرمضـ..ان ..
أم مشعل : الحمدلله أن الله شافاك وعافاك ..
مشعل ناظر اصابعه بنص ابتسامه ..
دخل رامي اللي تشافت رجلينه وماقام يستخدم العكازين وفي يدينه أكياس : وصـــــــــــل الأكل ..  
وحطه على الطاولة .. وشال كيسه ..

رامي ببتسامه : وهذا الأكل اللين لمشعل ..
مشعل صار وجهه كذا -_- " وبهدوء : لاعت.. كبـ..دي .. أإبـ.ـي أكل .. عـ..دد..ل .. (وسحب نفس لان الكلام يتعبه ويزيد الالم اللي بصدره وبطنه)
رامي : هو بكيفك .. انتظغ (انتظر) اسبوع زياده .. وابشغ ( وابشر)  بذيك البيزا ..
مشعل بدون تعبير وجهه : حـ..طهـ.. .. أأمري .. لله..
رامي : هذا المؤدب اللي يسمع الكلام هع ..

أم مشعل جلست جنب مشعل بتوكله .. لكن مشعل رفع يده ببطيء واعتراض ..
مشعل ابتسم بوجه امه : أعـ..رف .. آكـل .. لازم أتمـ..رن ..

فتحت له الأكل .. ومسك مشعل الملعقه بيده السليمة .. وبكل هدوء .. وتركيز .. بدا بآكل ..
أسيل انقزت من عند امها .. وراحت عند مشعل .. ونادته : مششعلل ..
مشعل نزل نظره لها .. ابتسم : قمتـي تنطقـ..ين .. اسسمي صحح ..
سارة بفخر : أنا علمتها ..
مشعل : ززيـ..ن .. 
أسيل رددت : مششعلل ..
مشعل ضحك : ههههه .. عيونهـ..
أسيل بلقافه : إيش تاكل ؟ ..
مشعل بعبوس مصطنع : ما أدري والله .. تبـ..ينه ؟ ..
فارس أخذ أسيل وقطها عند أمه وجلس يهزأها ..
مشعل : ههههه ( ثم سكت يوم حس أن بطنه وصدره ألموه زياده )..
أم مشعل يخوف : مشعل لاتتكلم كثير ..
مشعل ابتسم يطمن امه : لا تخـ..افين .. ( ثم لف على فارس ) .. ماعليك .. منها .. هي حـ..اسه فيني .. خل .. تآخـذ هالأكل استغـ..فر الله.. (ثم لف على طلال ) .. يـاخي .. أحـ..س أني وصـ.خ .. أبي أسسبح .. قال إيش .. قال نمـ..سسح جسمك .. الله يقرفـ..هم ..
طلال بطريقة كلام الدكاترة : والله آسف أخ مشعل ماتقدر تسبح الا بعد اسبووع ..
مشعل تأفف .. ومن جد يحس أنه من زمــــــــــان ماسبح < من جد له شهر وشوي ييع .. مسكين=b  ..

مشعل لف على أمه : يمـ..ه .. اخــ..طبيي لــ..ي ..
الكل سكت ..فجأة انفجروا ضحك عدا دانيا اللي حست ان الهوا في الغرفة صار حار..
مشاري : ههههههههه شكل اخوك يارامي جاه ارتجاج بالمخ .. محشش ولا صاحي ذا ..
بوفارس : هههه شفيكم على الولد .. أخيرا تكلم وقال انه بيتزوج ..
سامي : شفت مشيعل .. حتى مي بوفارس ينتظرك خخخ ..
تركي : مكسسر وفي المستشفى ويقول اخطبي لي ههههههههههههههههايي..
مشعل سحب نفس ويناظر الكل  : عـ...ادي .. قريـ..ب بتشافى .. و عششان يمـ..دي أمي تدور بــ..نت الحلال .. لي ..
دانيا هنا انصفق وجهها ..
رامي : أووه أووه .. تطوغات (تطورات) .. من الحين تخطط .. 
أم مشعل : هههه طيب مافي بالك بنت معينه ..
مشعل ببرود هز راسه : لا ..
رامي بشطانة : كذاااب .. هو قال لي يبي أخت صاحبي ولد الـ......... تعرفه ريان ؟؟..
ريان بتعجب صفر : أيه عرفته .. والله أنه ولد أجاويد .. أتوقع أخته حلوة مثله ..
مشعل بغضب : هـ...ي حدك علـ..ى زوجتـ..ي ..
الكل فقعوا ضحك ..
ياسر : لا الأخ جن ولا جن ..
سارة : أول مرة تصدق يا ياسر .. أجل زوجته من الحين ..
رامي هز حواجبه : بلاكم ماتدرون .. الولد خالص من زمان وخلاني أطلب يدها له من أخوها والبنت موافقه .. أجل تحسبون الحادث جا عبث ههههههههههااااي .. كان رايح يسحب فلوس حق المهر .. وكان بيكتب الكتاب في اليوم الثاني .. بس شوفة عيونكم ..
رائد صفر : وااااااااااااااو مضبط الوضع .. كنت بتفاجئ أمك كذا ..
مشعل بخجل ضحك : هههه .. 
طلال بعربجية : تراك عطلتنا ياخي .. تراني مملك بس باقي الحفلة قدام الناس .. شكل عرسي وعرسك بيصير فيه ليلة وحده ..
الكل : هههههههههههههههههههه ..
دانيا دقات قلبها تحسها مو منتظمة .. وفي قلبها "" الكل يبارك له .. طيب .. وأنا ؟؟""
دانة اللي جنبها دقتها وبهمس : هي شفيك ؟..
دانيا : ولا شي ..
سارة بحماس : مشعل ابي اشوفها !! ..
رهف : و وش أسمها ..
رامي : اسمها مريم ..
ملاك و روان وسارة ورهف : وواااااااو ..
مشعل ابتسم : أصصلا هي.. موجــ..ودة هنا .. الحـ...ين ..
دانيا براسها "" ههه ..إيه يمكن أنا .. ليه لأ .. يمكن يسوي مقلب .. يالله .. حرق أعصابي ""..
مشعل مد يده لرامي : ويـ..ن جوالي ؟..

رامي أعطاه الجوال ومشعل دق كم زر وحط الجوال على اذنه : ألوو .. هـ..لا محمد .. ههه الششر .. مايجيك .. إيه قـ..لت للأهـ..ل .. لا تخاف .. أدخـ..ل ..

وسكر الجوال .. وناظر جهة الباب وهو مبتسم .. والكل تلقائيا ناظروا وين يناظر ..
دانيا شوي شوي بدا عقلها يستوعب .. أن مشعل .. خلاص .. مايبيها .. وفي نفسها "" مو وقته الحين الصياح يادانيا .. لمن ارجع البيت ..""

دخل شاب في وسط العشرينيات .. وشكله أنيق جدا .. و وراه وحده لابسه عباية على الراس ونقاب إسلامي ..

محمد واخته سلموا : السسلام عليكم ..
الكل بدون استثناء ردو : وعليكم السلام ..
مريم بتوتر مشبكة يدينها : أسسفه كآن أزعجتكمـ....
الكل بأصوات متفاوته : لا لالا.. عادي .. حياك .. أنتي بنتنا ووإلخ ..
أم مشعل تناظرها : دامك أنتي اللي اختارها مشعل أكيد أنا موافقه .. هو مايختار إلا بنت أخلاق وذوق ..
مريم بخجل : من ذوقك ..
محمد : كيفك مشعل ؟ ..
مشعل : الحـ..مد لله .. عايـ..ش ..
مريم قربت عند مشعل وبصوت فيه البكي : آسفة مشعل .. والله من صار لك الحادث .. وأنا ابي أزورك .. بس محمد منعني ..
دانيا تناظرها بتكبر وبداخلها "" إيش قله الأدب هذي .. تكلمه بكل اريحيه ولا هو محرم لها ولا شي ""  ..
مشعل ابتسم في وجهها .. وناظر دانيا للحظة بدون ماتنتبه بعدها ناظر مريم : ولو يـ..ا مريم .. أنا أعرفـ..ك وأعرف .. أصصلـ..ك .. و .. آسسف أني .. خوفتـ..ك ..
مريم بخجل طلعت علبه شوكلاتة صغيرة ومعاها وردة حمراء من شنطتها الكبيرة .. ومدتها لمشعل : أححم ..الحمدلله على السلامة ..
الكل ساكت ..
مشعل ضحك بخفه : هههه .. مششكـ..ورة .. كنك حاسسه .. مششتهـ..ي ككاو ..
محمد : أحم نحن هنا .. يالله مريوم مشينا ..
مشعل : تو الناسس ..
محمد : لاتوو الناس ولا شي بس لازم نمشي .. وأهم شي أنك صاحي ..

ومشوا ..

مشعل : شفتيها .. يمه .. 
أم مشعل : إيه والله .. عجبتني .. أدب وأخلاق .. حتى أنها لابسه نقاب إسلامي .. 
مشعل : أجل الملكـ..ة .. الشـ..هر الجاييي ..

الكل سكت وماتكلم ..

طلال : إيه صح .. نسيت أقول لكم ..
الكل لف عليه ..
طلال نفخ صدره : حتى أنا الشهر الجاي عرسي ..
الكل : شنووووو ..
طلال ببساطة ممزوجه بفرح : أنا ونوف حددنا الموعد ..
مشعل بذكاء : أجل بخـ..ليي .. ملـ..كتي قبل .. عرسس طلال .. بيوم ..و .. عـ..رسي .. معـ..اك .. بنفـ..س الليلهـ..
مسك : ياليل مطولك ..
سارة لروان : شرايك روان ننام بكشختنا حقت ملكة مشعل حق عرس طلال نوفر ..
الكل : ههههههههههههههههه ..
أحمد : قومو شباب شكل الولد استجن .. خلونا نمشي لايعادينا ..
الكل : ههههههههههههههه ..

&&&&&&&&&&&&&&&&&&&&&&&&&&&&&&&

بعد ثلاث أسابيع ..

في بيت بومشعل ..

سامي توه جاي من الجامعه على الساعه أربع العصر !! ..

رمى نفسه أقوى شي على الكنبه : أوووووووووففف .. أبي افهم كيف أنا كنت غبي يوم قلت بدخل طب .. شهالغغباء اللي كان فيني ..
مشعل ضحك : هههههههههااااااااي ..

مشعل تقريبا تشافى تماما بس ماخذ إجازة لمده اسبوع .. عشان يتأكد أن رجوله ماعاد تعوره مرة ثانية ..
سامي بنص عين : إيه  اضحك انت جالس بالبيت لاشغل ولا مشغلة .. وناس من صبح الله قايمة من عز نومها .. حق الجامعه ..
مشعل كتم ضحكته : حاسدني على اللي أنا فيه بعد ؟؟..
سامي ما رد عليه .. وحاول يغير الموضوع : إيه من قدك اسبوع ونص وبتتزوج .. وين احنا فيه ! .. ما اصدق .. أخيرا بتتحقق أمنيتي ..
مشعل قام : ههههههههههههههااااااي بتتحقق أمنيتك أجل .. 

صعد مشعل فوق .. ودخل غرفة سمر اللي متعودة انها ماتنام العصر .. وتجلس تحل واجبتها عشان تفتك ..
مشعل : أحم ..
سمر لفت عليه وهي جالسة على مكتبها : هلا ..
مشعل بدون لف ودوران : فكرتي بموضوع رائد ؟..
سمر انصفق وجهها : يووووووووووووه..
مشعل استغرب : وش ؟..
سمر حطت يدها على فمها : نسيت السالفة أصلا ..
مشعل بقق عيونه : من جدك عاد ..
سمر : والله ..
مشعل : والرجال مسكين اليوم جاي يسألني .. بجد طولتي مرررررررة ..
سمر : ما ادري والله اصلا ما جا على بالي طول هالفترة من صار الحادث وهيك ..
مشعل : طيب .. والحين ؟..
سمر : شنو ؟ ..
مشعل ابتسم : ايش ردك ؟..
سمر استحت وبمزح : أقولك اطلع برا بذاكر ..
مشعل قام : أفا بس افا هههههه .. ماعليه .. باخذ ردك على الرجال بعد زواجي ..
سمر رجعت تكتبت بدفترها التلخيص : يصير خير ..

&&&&&&&&&&&&&&&&&&&&&&&&

في بيت بو أحمد ..
على الساعه 9 الليل ..

دانة : أوووفف دانيا .. أخرتينا وأخرتي البنات .. لازم نجهز اغراضنا حق العرس مابقى ششي .. 
دانيا : هففف .. مالي خلق .. قلت لك أنتي اشتري لي ..
دانة : دانيا .. لاتحسبين أني مو حاسة أنك زعلانة على خطبة مشعل ؟.. أصلا هو خطبك مرة وانتي رفضتيه .. الرجال مل يا اختي .. خليه بطريقه
دانيا تنكر : وش حقه ازعل ؟.. بكيفه .. الله يوفقه ..
دانه طنشتها ورمت عليها العباية : بتقومين غصبن عن خشمك ..

&&&&&&&&&&&&&&&&&&&&&&&&&&&&&&&&&

كل البنات راحو السوق .. ومعاهم كل الشباب ..

والكل توزع على شكل قروبات .. عشان يشترون حق ملكة مشعل وعرس طلال ..


قروب روان + سارة + رهف + ملاك ..
ومعاهم سامي + فارس + يوسف ..

روان : مليك شرايك بذي التنورة ؟ ..
ملاك : حلوة بس ذا الدانتيل مخربها ..
رهف : حرام عليك حلوة ..
سارة بصوت شبه عالي : أنتوو هييه ..
فارس و يوسف وسامي بققوا عيونهم عليها .. وتصرقعت من الخوف وصغرت صوتها هع < ماينفع معاها الا العين الحمرا ..

سارة : يالأغبياء الثلاثا أحنا جايين نشتري فساتين مو تنانير وين احنا فيه .. أجلي ثيابك وخرابيطك ليوم ثاني ..
الثلاثي : إيه والله ..
سارة : أووف مشكلة لمن أصير ذكية بين مجموعه اغبياء ..
الثلاثي عطوها بكس على ظهرها خلاها تبلع العافية خخخ ...

روان سحبت لها فستان نعوم لونه شوكليت وموديله حلو : بنات شرايكم..
سارة القت عليه نظرة : فيه أحلى منه ..
ملاك : حلو بس اتوقع فيه اكشخ .. 
رهف تكمل : وخصوصا أن أحنا مبعد نخلص تلفلف بالمحلات ..
روان برطمت ولفت على فارس : أقول فارس ..
فارس : هاه ..
روان : وجعاه ..
فارس : كلي هوا وش تبين ..
روان : شرايك بذا الفستان ..
فارس مد أصبعينه السبابة والوسطى وقلب بالفستان يمين وشمال .. وهز راسه : مقبول ..
روان : حراااام عليك يالظالم ..
سارة : قلت لك .. شفتي حتى الأولاد حسوو أنه مو لذاك الزود ..
ملاك أخذت فستان لونه أحمر قاني : خلونا ناخذ براي الخبراء .. وذا .. (تقصد فارس هع) ..
فارس نفس الحركة سواها قلب بالفستان : ايه ذا أحلى من هذاك ..
ملاك : متأكد < قاطه الميانة الأخت ..
سامي اشر : بس مو حلوة شكله من تحت ..
يوسف : صاير دفشششش < الله يالنعوم أنت هاهاهاع =d
فارس عقد حواجبه : تقريبا ..
ملاك رجعته بتحطم هع < هذا اللي ياخذ راي شباب ..
يوسف ببساطه سحب فستان لونه فوشي متداخل معاه الأبيض بطريقة حلوة وموديله حلو : ذا حلو ..
رهف مسكت الفستان : ملاك صحيح ذا حلو .. بس أنتي ماتحبين هاللون صح ؟ ..
ملاك : لالا ما ابيه ..
فارس بفلسفه : يوسف مو شي شكله تحسه حق اكبر من سنهم هم توهم مراهقات .. < ياشيخ تكفى ..

وهكذا البنات بكل بساطة جالسين ياخذون برايهم وهم يحوسون يعني أنهم يبغون يعرفون مختلف الأذواق < حد الرواقية ياشيوخ ..


عند القروب الثاني ..
جنى زوجه أحمد و دانة و دانيا و مريم < غصبها مشعل أنها تجي مع البنات وتشتري معاهم .. أما ربى زوجة فيصل عندها فستان و بنتها الهنوف الصغير فما قدرت تجي ..
ومعاهم من الشباب أحمد و طلال و مشعل ومحمد أخو مريم ..


خلصوا شراء فساتينهم < ماشالله سريعين هع 
وداخلين محل حق فساتين عرايس حق مريم .< تو الناس يالحبايب خخ ..


دانة : مريم خذي الكتالوج واختاري واحد ..
مريم اخذته وقامت تتصفح : جنى شرايك بهذا ..
جنى : روعه ..
مريم ابتسمت : يسلموو .. دانيا شرايك أنتي ؟ 
دانيا تتأفف بداخلها وبنص عين وتحاول قد ماتقدر أنها ماتبين : حلو بس الشك اللي على الصدر مبالغ فيه ..
مريم برطمت من تحت النقاب : طيب ( ومدت الكاتلوج لدانيا ) .. اختاري لي واحد .. 
دانيا بعدت : أسفة .. أنتي العروس ..

مريم تناظر دانيا بنظرات فارغه ومازالت مادة الكاتلوج ناحيتها وتركته يطيح عند رجلين دانيا .. ولفت بتطلع من المحل ..

طبعا ما فات هالشي على  مشعل .. لحقها و وقفها ..

دانة تأففت : ماتحسين على دمك أنتي .. ( و وخرت وراحت عند جنى تناظر الفساتين الثانية ) ..

دانيا استغربت من حركة مريم بس قالت بداخلها " بالطقاق" وانحنت أخذت الكاتلوج من الأرض وفتحته وعيونها على مريم و تناظر مشعل كيف اهتمامه بمريم ويكلمها ويهز راسه وهي ترد عليه .. فجأة شافت مشعل يتجه [ لها ] .. و وراه مريم ..

اقترب مشعل عند دانيا وسحب الكاتلوج من يدين دانيا بسلاسة وعيونه في عيونها بقوة ويكلم مريم : الا لك أحلى الفساتين .. مو لأنك يتيمة .. وأمك مو موجودة تساعدك في اختيار الفستان .. ماتبين فستان .. 

ثم لف على مريم : انا بختاره لك ..

دانيا استغربت .. وبداخلها ""مريم أمها متوفيه .. من عذر مشعل خلاها تجي معانا .. عشان نساعدها .."" حست على دمها واستحت بجد ..

انتظرت لمن بعد مشعل عن مريم .. وقربت جنبها وبصوت خافت : اللي بالصفحة الثالثة حلو ..
مريم رفعت راسها باستغراب .. ثم ابتسمت من تحت النقاب : بس مشعل اختار لي هذا .. ( و ورتها )..
دانيا تحاول تثقل نفسها : بس هذاك أحلى وأكشخ ..
مريم بعناد : شكرا دانيا .. انا أبي اللي اختاره مشعل ..(وبعدت عن دانيا) ..
دانيا ولعت عيونها من القهر وكلمت نفسها بهمس : أنا الغلط علي أساعدها ..



عند القروب الثالث ..
مسك و سمر 
ومعاهم مشاري و رائد ..

في محل للإكسسوارات ..

مسك تختار اكسسوار وتاخذ راي مشاري ورائد .. أما سمر صايرة على السايلنت لانها تذكرت سالفة رائد .. والمصيبة أنه معاهم .. < ياعومري يا سمورة ^^ ..

أما رائد موب طاق لها خبر خخخ يحاول مايناظرها أو يكلمها ولا حب يحرجها < يالثقيل XD
أما مشاري جالس كل دقيقة يجرب الاساور على يد مسك ويختار لها < يارايق يامشاري ..

أما رامي و ريان يحوسون بروحهم < ماعندهم شغله ..
وكذلك ياسر وتركي  ..

&&&&&&&&&&&&&&&&&&&&

يــــــــــــــــــــــــــــــوم ملـــــــــــــــكه [[ مششعل & مــــــــــــريم ]] ..

الملكة في استراحه صغيره .. لأن الملكة بس حق أهل المعرس والعروسة .. 

كشخوا البنات كشخه معقولة حق ملكة .. 

ومريم نفس الشي كشخت بطريقة معقولة ..

سلموا كل البنات على مريم وباركو لها ..

دانيا دارت عيونها في المكان وبهمس لسارة : غريبة مافيه أحد هنا غريب !!.. 
سارة بنفس الهمس : بلاك ما دريتي ..
دانيا : وش ..
سارة : مريم بنت تقريبا شبة مقطوعه من الشجرة .. بس عندها أخوها عند الرجاجيل و خاله ..وهذيك هي جالسة عند امهاتنا .. ولا عندها بنات .. 
دانيا اقشعر بدنها وهمست : جد ..
سارة مشت عنها ..
دانيا قربت عند مريم ومسكت يدها وحاولت تسولف معاها .. لانها حست بشعور غريب بعد كلام سارة ..
مريم بخجل : مشكورة دانيا ..
دانيا ابتسمت : ماسويت شي ..
مريم : لا .. لأنك جلستي خففتي توتري .. لو عندي ام بهاللحظة كان ماخلتني الحين بهالوقت ..
دانيا حزن قلبها عليها كثير ودمعت عيونها وضمت مريم : أنا موجودة بكل وقت ..

شويات وتقوم الزغاريط ..

دانيا تركتها : أكيد جابو الكتاب .. 
جات سمر تفحط وبيدها الكتاب < مخفه هوع ..
سمر : يالله وقعي ..

البنات والحريم كلهم تجمعوا حولين مريم ..

سمر : يالله بسرعه ..
دانيا : مريم لاتخافين عادي كلها توقيع ..

نص دقيقة

البنات طفشووو : يالله ..

مريم تناظر دانيا : يالله ..
دانيا : يالله وقعي ..
مريم : أنتي وقعي ..
دانيا تضحك : ههههه مريم شفيك خفتي ..
روان : دوين يالله وقعي..
سمر : ترا انكسرت يدي ..
سارة : شكل عقلها سبيكه الأخت ..
مسك : عيب ساروة ..
دانيا وجهها يدل على دلاخة حقيقية : وشو أوقع .. استجنيتوا انتوا !! ..
دانة : يالله رحمتك .. دوين وقعي بلا مشاكل ..
أم مشعل : ههه شوي شوي على البنت .. دانيا مو أنتي مشعل من قبل خاطبك وانتي موافقة عليه ؟ ..
 دانيا اصفر وجهها : كنت .. بس دقيقة كيف عرفتوا .. أنا قلت لها يوم هو في بداية صحوته من الغيبوبة وووو... 

ثم اسكتت .. 

الكل ضحك : هههههههههههههههههاااااي ..

دانيا ناظرت مريم وعيونها طالعه .. 
مريم : هههه دانيا اليوم ملكتك .. أنا أحد مرضى مشعل اللي ساعدهم بشكل ماتتصورينه .. وطلب مني اني امثل عليك أني خطيبته .. وكل عايلتك تدري بهالشي .. فكلهم مثلوا عليك ..
دانيا قلب وجهها وناظرت الكل .. ومبين على وجيهم تصديق لكلام مريم ..
دانيا قامت تتأتأ : بببس بس بس .. (ناظرت الكتاب وناظرت أمها ) ..
أم أحمد ابتسمت وبكت : كلامها صدق يا دانيا .. وقعي يادانيا ..
دانيا بتصيح : بس بكرا العرس .. وما شريت ششي ولا....
قاطعتها مريم : إلا شريتي الفستان اللي اخترتيه وانا قلت ما ابيه .. كذبنا عليك أنا ومشعل عشان نعرف أي واحد تبين .. والباقي دانة و جنى جمعوا لك وأمك والبنات .. كل شي شروه ..
دانيا فصلت : هههه لالا تمزحون ..
رهف : الحمدلله والشكر .. انا قلت لكم من قبل لانسوي هالحركة البنت بتجن ..
دانة : دانيا وبعدييين ..

دانيا اخذت القلم .. ثم ناظرت توقيع مشعل ..وناظرت البنات ..

البنات بصوت واحد يكررون كلامها : تراه كله توقييييع ..
دانيا : انطموا انتوا ..

دانيا سمت بالله وقلبها طبوووووول ..  وقعت توقيع أي كلام < من الربكة ^^" ..

ارتفعت الزغاريط والتصفق ..

استلم الكتاب سامي من سمر .. و وداه عند الرجايل ..

دخل عند العايلة وبصرااخ : طلقنــــــــــــــــــــــــــــــــاا العنووووووووووووووووووووووووسة ..
الكل : ههههههههههههههههههههههههههه ..
الكل قام يسلم على مشعل اللي مو مصدق للحين هع ..

ربع ساعه ..

وطلب مشعل أنه يشوفها .. لكن دانيا رفضت رفض قاطع قطيع مقطع < احلى وصف هوع ..

دانيا عند البنات كلهم لابسين عباياتهم عشان يجرونها ويطلعونها المجلس الثاني عشان يشوفها مشعل < ررررعب هالبنات خخ ..

دانيا فيها الصيحه : والله والله لو يصعد سابع سما وينزل سابع ارض .. ما اطلع .. مو كافي ان بكرا العرس .. مايصير يشوفني .. بنات بلا سخافة ..

: للأسف ما اقدر اصعد سابع سما لأني ما اقدر أطير و..........

دانيا ارتاعت وصرت ذيك الصرخه وفيكم خير دوروها .. ماتشوفون الا غبارها هع ..

البنات : هههههههههههههههههههه ..
سمر اللي جابت مشعل عند الباب عشان يدخل لأن دانيا مارضت تطلع ومشعل دخل فجأة ..
مشعل : هههه لهالدرجة اخوف .. 
رهف : ترا دانيا واقفه ورا هالجدار .. 
سمر وما ادري من وين جاها الشر <عادوها البنات ..
سمر تجر مشعل : بنات خل نروح لها ..
ملاك : كفوو ياسمر .. تربيتي ..
مشعل سحب يده ويضحك : هههه لا خلاص شفتها ..
البنات : لالالالا تعال ..

دانيا ورا الجدار تسمع البنات وشوي وتصيح .. إلا صاحت خخ ..

مشعل فقع ضحك : لالا انا ما اقدر أصعد سابع سمع ولا أنزل سابع أرض .. بكرا أشوفها مرة ثانية .. عادي ..

البنات تأففووا..
 
اما مشعل تركهم ورجع عند الرجاجيل ..

دانيا أول ماحست أن مشعل مشا طلعت للبنات وتلحقهم وحده وحده تبي تضربهم هاهاهاهاهاهاهااااع < خوش بنت مملكة ض1 ..

&&&&&&&&&&&&&&&&&&&&&&&&&


يــــــــــــــــــــــــوم عــــــرسسس [[ طــلال و نـــوف ×× مششعل و دانـيا ]] ..


مايحتاج أوصف لكم البنات .. البنات هالمرة مسوين لهم كل شي أوفر لأنه مو عرس .. لالا عرسين في عرس واحد .. وبعد مين عرسه .. عرس أعز الناس على قلوبهم ..

في غرفة العرايس ..

نوف تهدي دانيا وهي تضحك : ما مرة فكرة أن أنا أنتي عرسنا في نفس الوقت ومع بعض ..
دانيا اللي ماقدرت تنام من أمس إلا بحبوب هستوب خخ : نوف والله مو قادرة .. أحس أني أي كلمة ثانية وبصيح جد .. أنتي مستوعبة أني أنا توني امس ملكت كذا بدون سابق انذار ولا تهيأت نفسيا واليوم الثاني الفرح .. بصيييح ..
نوف اللي عندها تقريبا الوضع ايزي وتضحك لأنها مستعده نفسيا هع .. خذت منديل وعطته دانيا : ترا ان صحتي بيخرب المكياج وبيسح وإن خرب .. بيشوفك مشعل كذا .. لأنك رايحه معاه رايحه .. فأحسن لك لاتخربينه ..
دانة دخلت : درر يانوف درر تطلع من فمك .. أقنعيها .. 
نوف : هههههه ..
دانيا من جد صاحت بس حاولت تمسح الدموع بخفة عشان مايخرب المكياج < تحفه هع ..

دانة : يالله نوف زفتك الحين ..
نوف وقفت وبيدها باقتها الموف : بسم الله ..

انزفت نوف زفة كلاسيكية .. وكانت بقمة الروعة مثلها مثل أي عروس .. لازم تتلألأ بين الحضور .. 

ومابقى رقص مابقى شي ماطلعوه البنات ..

بعد ساعه إلا عشر دقايق انزفت نوف على غرفة ثانية عشان تطلع مع طلال يصورون .. ويمشون .. مع ان رائد وسارة حنووا على راس طلال انه يدخل وياخذها بس هو رفض ..

دخلت أم أحمد عند بنتها دانيا : يالله دانيا زفتك ..
دانيا وقفت بهلع : يمه والله خايفه ..
أم أحمد حضنت بنتها وتبكي : الله يبلغني في عيالك يادانيا وازفهم مثل ما ازفك الحين ..

وسحبتها من يدها عند الباب ..

أم أحمد : من تسمعين الدقة تشتغل طلعي بخطوات هادئة ولا تسرعين .. مثل ماقالوا لك البنات هم متكفلين بالزفة ..
دانيا برجفه : أوك ..

بدت دقة خليجية .. 

حطت دانيا رجلها وسمت بالله .. وطلعت ..

شافت كل البنات بدلوا فساتينهم إلى جلابيات خليجية شعبية فخمة جدا وكل وحده لون مختلف وطبعا غيروا كل اكسسواراتهم ولبسوا ذهب .. 

صفوا البنات بطريقة معينة وبدو يرقصون قدامها برقصة معينة متدربين عليها وهي تمشي وراهم .. وكل شوي يتبادلون الأماكن البنات ..

أما روان و سارة واقفين وراها يرمون على الحضور مشموم وهم ماسكين سلة خوص 

و وراهم أم أحمد وأم مشعل يزغرطون ..

الزفة كانت خيـــــــــــــــــال 

جلست دانيا على الكرسي .. والكل قام يبارك لها ..

ومثل ماتعرفون .. المرسح شوي ويتكسر من الرقص < ياعيني على التعبير ..

بعدها بساعتين بدا الحضور يقل تدريجيا .. إلى أن بقو أهل العرس فقط ..

والبنات كلهم لبسوا عباياتهم عشان مشعل بيدخل بياخذ دانيا لانها مو راضية تطلع ..

دانة : دانيا وقفي الحين بيجي مشعل بياخذك ..
دانيا وكأنها لصقت بالكرسي : هاه .. 
مسك مسكت بيدها وححاولت تهديها : دانيا لاتخافين .. حتى أنا مريت بهالشي .. والله بعدين بتتحسفين اذا عادنتي .. 
دانيا : مابقومـ......

زغاريط أم أحمد وهي واقفة جنب مشعل اللي لابس الثوب والغترة البيضا والبشت الأسود وماسكة يده .. دخل ومشى في الممر على المسرح فاقع ضحك بس مسكر فمه ويضحك بدون سبب !! < أنا قايلة استجن الولد بعد الحادث هوع.... و وقف في نص الممر  ويناظر دانيا بهدوء وفي عيونه ضحكة تبي تنفجر ..

أم مشعل اللي واقفه جنب دانيا : يالله دانيا ..
دانيا لاشعوريا وقفت ومسكت يدها ومشت معاها ..

وصلت لنص الممر قبال مشعل ..

أم أحمد مدت يد مشعل .. وأم مشعل مدت يد دانيا ..

لكن دانيا سحبت يدها بسرعه ..

أم أحمد افتشلت : دانيا ..
دانيا ماردت واستغلت الفرصة ومسكت باقتها بيدينها الثنتين عشان ماتمسك مشعل .. وهي تحس أن جسمها صار قطعه ثلج بمجرد وقوفها جنب مشعل .. بدون عباة .. وبكامل زينتها ..

لف مشعل عشان تصير جنبه .. وبالفعل أم احمد خلتها تصير جنبه ويمشون جنب بعض ..

بدون ماتنتبه داينا داست على فستانها وبغت تطيح .. لولا أم مشعل مسكتها .. ولا كانت علوم < ياعومري هاهاهاهاها ..

مشعل هنا لف وجهه وقام يضحك ضحكته الشهيرة : هههههههههههههههههههههاااااااااااي ..

البنات طبعا أنواع التجسس < هاع ..

دانيا وجها صار أخضر مو أحمر من الفشيلة .. بغت تصيح وخصوصا أنه قام يضحك ..

أم مشعل دقته يعني اسكت فشلتنا ..
مشعل سكت .. وهالمرة دخل ذراعه بذراعها بالقوة .. 

ومشا معاها لمن غرفة التصوير .. 
ودانيا أغلب الصور مارضت تصورهم .. صورت بس الصور اللي حستهم عاديين < قوية هالبنت ..
ومشعل ما عارضها أبدا ..

،،

جاو البنات يلبسونها عبايتها عشان بيمشون للفندق .. 
مايحتاج أشرح .. أن الصياح قام .. البنات كلهم قاموا يصيحون بسبب دانة وطريقتها في صياحها مع اختها ..

من ركبت دانيا السيارة .. طبعا انكتمـــت ..

ومشعل هو اللي يسوق ..

طول الطريق صمت يؤذي الأذن ..

وصلوا الفندق .. ودخلوا جناحهم ..و دانيا تقدم رجل وتأخر رجل ..

جلسوا بالصالة ..

دانيا مو راضية تفك العباية .. بس كاشفة وجهها وتناظر الأرض ..
مشعل أول كلمة قالها : أحححم ..
دانيا : ماتحركت ..
مشعل : تقدرين تفتحين الشيلة ؟ ..
دانيا لارد ..
مشعل وقف .. و وقف قلب دانيا معاه < شهالرررعب يامشعل خخ ..
مشعل قرب منها مد يده بيسحب الشيلة  .. لا شعوريا رفعت دانيا يدينها عشان مايفتحها ..

دانيا برعب وربكة ترقع حركتها : خخلاص .. انا بشيلها ..
ابتسم مشعل و رجع مكانه ..
دانيا بأبطأ ماعندها يمكن بسرعه الحلزون .. نزلت الشيلة < تعذيب نفسي ولا شنو !خخ

مشعل يتأملها بهدوء .. أول مرة يشوف وحده بدون عباية وبكامل زينتها غير أمه وأخته سمر .. قام يضحك بالخفيف : ههه ..
دانيا شوي وتصيح وفي قلبها "" هذا كل شوي والثاني يضحك "" ..
مشعل سكت .. وميل راسه وهو متسند : تدرين إيش أكثر شي عطاني دافع أني أصحى من الغيبوبة بعد كلام أمي ورامي لي !؟
دانيا ترددت بس رفعت عينها وتناظر فمه ..
مشعل : الكلام اللي قلتيه لي .. عطاني دافع أكثر عشان اصحى .. ومن ذيك الليلة .. طول الوقت افكر فيك .. لدرجة اني قلت للأهل كلهم وبسوي فيك هالحركة أني خطبت وحده غيرك .. وحذرتهم أنهم يعلمونك ..

سكت يشوف تفاعلها معاه ..  ثم كمل : كنت ابي اشوف بعيونك .. هل الكلام اللي قلتيه لي صحيح .. أو بس كذا لأنك شفتي حالتي ..
دانيا كنها صنم وتكلم : طيب ..
مشعل رفع يدينه : الحمدلله تكلمتي ..
دانيا رفعت عينها بعينها لثواني ونزلتها و وقفت .. و وقف هو معاها .. 
دانيا بضيق : أبي ابدل ..
مشعل بحركة سريعه ضمها ..
دانيا حسها قلبها يضرب ببلعومها .. 
مشعل تركها وضحك : ههههههه لا بس عشان ماتسكتين .. والله اعودك يادانيا .. وربي شاهد علي .. اني ما اأذيك .. 
دانيا صاحت ..
مشعل عقد حواجبه : له له له ..

قرب عندها : والله ماسويت شي ..
دانيا بطفولية وتحاول توقف دموعها : يالسخيف وخر ..
مشعل فقع ضحك : ههههههههههههههههههههههههههههههه 
دانيا وكأن لسانها انطلق : لاتضحك ..
مشعل مسك ضحكته 
دانيا ارتبكت يوم سكت : وين شنطتي ..
مشعل : دانيا ..
دانيا تناظر الأرض ..
مشعل : دودو ..
دانيا تناظر الأرض ..
مشعل باحراج : دوين .. ( ودفعها بالخفيف على الكنبة لمن طاحت) ..
دانيا طلعت عيونها ..
مشعل انحنى وجلس يخلع كعبها : فصخي هالكعب صايرة طولي إلا شوي ..
دانيا حست أن مشعل يبذل جهد كبير ويحاول أنه مايحرجها أو يجرحها ..
فابتسمت بخجل وهي توخر يدينه وتخلعهم بروحها ..
مشعل تربع بالأرض وح يدينه تحت ذقنه وهو يناظرها بطفوليه ..
وهي تبتسم وشوي تفقع ضحك ..
&&&&&&&&&&&&&&&&&&&&&&&&&&

بعد أسبوع ..

في بيت بوفارس ..

مسك تبكي ..
ومشاري يهديها ..

مشاري : ماصارت ذي يامسك .. عادي كلها بنسافر اسبوعين بدل شهر العسل .. انا نفسي ماراح اتغير هنا ولا هناك ..
أم فارس تهديها 
وبوفارس يضحك ..
فارس : أقول مسوك بلا دلع ..
سارة طقطقت بأصابعها : يالخبلة .. سافري عشان تقدرين تغيبين عن المدرسة ..

كل اللي في البيت قاموا يناظرونها هيك -_- ..
سارة رفعت يدينها : هه هه أمزح أمزح ..

&&&&&&&&&&&&&&&&&&&&

بيت بو يوسف ..

يوسف جالس عاقل ويناظر أمه تكلم ابوه وأبوه يهز راسه ..

بويوسف لـ يوسف : أنت لو من زمان عاقل كان خطبتها لك من زمان.. بكلم ابوها وأخطبها لك ..
يوسف وقف ناقز : يسسسسسسس..
تركي مد أصابع يدينه بـ حركة الأصبعين البيس =] ..

&&&&&&&&&&&&&&&&&&&&&

بعد سنتين ..

الكل متجمع بحديقة بيت بوفارس ..
في الصباح والجو رايق

طلال صرخ بهبال حق فيصل : فصصييييل ششيل بنتك عن عيالي .. الشريرة تطقهم ..

طلال و نوف .. طلال وعياله التوم مهبلين بنوف .. الولدين خالد و بدر .. عمرهم تقريبا سنة .. وحدهم كيوت ومسالمين ..

فيصل مات من الضحك وقام شالها : بعد قليبي هنوفة .. أنت اللي عيالك خكارى من الحين ..

فيصل و ربى .. وبنتهم الهنوف اللي كبرت وصار عمرها سنتين وشوي وصايرة دبدوبة وشريرة من بدت تمشي ..

أحمد : صبروا يكبر عزوز .. لا يكسر روس عيالكم كلكم ..

أحمد وجنى وعندهم ولد بيبي توه عمره خمس شهور اسمه عزوز [عبدالعزيز] ..
وعايشين عيشة هادية وحلوة ..


فارس : ول بدو الخناق ..

فارس .. عزوبي أكيد .. وصل سنة ثالثة طب .. ادعوا له يصير طبيب ^^ .. وشعاره في الحياة .. عزوبية عزوبية لآخر الأنفاس .. < متأثر من مشعل شكله خخ ..

رائد : خخ باقي مشعل ينقز لهم ويقول ولدي لاطلع من بطن أمه بيسطر الكل ..

الكل : هههههههههههههه

رائد .. عايش حياة العزوبية بالطول والعرض .. ومريح باله .. وخصوصا أن سمر وافقت عليه وقريب زواجهم  .. ومسوي فيها قيس بن الملوح ^^ .. أدعوا ربي يتمم عليهم .. وسمر مابين حركات رايد اللي تضحك وتخجل بنس الوقت مستانسة .. دخلت الجامعه تخصص رياض أطفال ..

دانيا ومشعل بنفس الوقت : حرام عليك ..

مشعل و دانيا الحامل اللي توها بشهرها الأول .. وبشكل غير متوقع لدانيا مشعل مطير عقلها هع ..

مشاري رافع يدينه : الحمدلله ماعندي بزران هالحزة .. لاحقين عليهم ..
مسك : هههههه

مشاري و مسك .. للحين ماعندهم عيال .. والسبب أن مشاري يقول مايبي عيال بهالوقت مبعد يتهني بزواجه < مشاري فاصل =d .. وتخرج من الجامعه ويشتغل حاليا بالشركة .. ومسك تخرجت من الثانوية ودخلت هندسة ديكور ..

ريان : انا من عرفتك وأنت تموت بالمواليد الصغار ما ادري وش غيرك من تزوجت مسك .. لهالدرجة مسك أحسن منهم ..

ريان .. توه متقدم حق رهف .. وللحين ماجاه الرد .. وخايف مرة أنها ترفضه وخصوصا من طريقة تصرفاتها معاه .. تخرج لكن مو راضي يشتغل بالشركة إلا لمن يعرف رد رهف بالموافقه !.

مشاري برومانسية : وأكثر ..

رامي بلغة عربية فصحى : الله الله لا استطيع الإحتمال ..

رامي .. توه قبل أربع شهور متزوج .. من مين طبعا .. من دانة أكيد هوع .. وعايشين حياتهم بشكل مشاكس .. بين جراءة رامي و عناد دانة =] .. وأكيد يشتغل مع مشاري ..

يوسف لف على سامي : وش فيهم ذولا فاصلين الليلة .. خبري اليوم مو الأربعاء ..

يوسف .. نفس فارس .. وصل سنة ثالثة طب .. وخاطب ملاك فقط .. وبعد سنة بإذن الله راح تتوج هالخطبة بزواج =] .. ادعو لهم بالذرية الصالحة وينجح بكل المواد < مافيه وقت خخ .. وملاك طبعا من زمان بطلت تكلم يوسف على المسن أسم أنها عاقلة .. دخلت الجامعه .. قسم طب اسنان وإنشالله تفلح فيه ^^ 

سامي : اللهم حوالينا ولا علينا ..

سامي .. نفس فارس ويوسف .. وصل سنة ثالثه طب .. عزوبي .. نفس يوسف .. متقدم لـ سارة .. لكن سارة قالت .. ماراح يصير أي شي رسمي إلا لمن يتخرج ولا مافيه < بنت ماعندها تفاهم ^.* .. وطول الوقت هواش معاه بشكل مضحك .. مع ان سارة كبرت وصارت في ثاني ثنوي وزاد حلاها ..

ياسر وتركي حركوا يدينهم على روسهم بمعنى مجانين ..

ياسر داخل على ثالث ثنوي ..عقل الولد وماعاد راعي حركات مقالب .. بس النذاله متأصلة فيه ومايتخلى عنها ههه ..

تركي ..نفس ياسر داخل ثالث ثنوي .. وعقل بس أي شي يسويه ياسر .. عرفو ان تركي هو المخطط .. < مايتوبون ..

سالم وسيف وعبدالله وعمار كل دقيقتين يتخطرفون رايحين .. وجايين ..

سالم و سيف وعبدالله وعمار .. كل واحد كبر شوي .. لكن عقولهم للحين صغيرة .. وكل واحد مسوي فيها زعاطة ...

حاط مشعل رجل على رجل ونظارته الشمية على شعره .. جات أسيل تركض وجلست في حضنه ..

أسول الصغيرة ماعادت صغيرة باقي لها سنتين وتدخل المدرسة وللحين ناشبة بمشعل !! .. < أنا شكيت إن البنت بنته وأنا ما ادري خخ ..

مشعل : هههه بعد قلبي اسوولة ..
روان : ما أصدق إلا البنت مسحورة .. من جيت يامشعل من بريطانيا وهي لازقة فيك 

روان .. عقلت البنت من دخلت الثانوية .. بس احيانا تجيها شخطات ما ادري من وين تطلع وترجع روان القديمة اللي تتهاوش مع ياسر وتركي < وهذا حالهم ..

رهف : قولي ماشالله لايصير شي بالبنت ..

رهف .. توها مخلصة الثانوية ومقررة تدخل نفس مسك هندسة ديكور .. وتفكر تجنن ريان على خطبتها بدل ماجننها في الماضي < ماتنسى الأخت ..
وهي موافقة بس تبي تحرقه خخخخ < ليه هو كباب ..

اما الأباء والأمهات .. هذا هم نفسهم ماتغير إلا كلامهم إللي مزعجين الشباب به "" إنشالله نبلغ في احفادكم ونزوجهم "" < ماوراهم شي إلا الزواج ههههههههااااي ..



ملاك : لاتخافون على الدبة ذي .. مايصيبها شي..
سارة : شوي شوي على أختي .. 
ملاك : بدينا ..
سامي مسوي أنه يلمح حق سارة : ناس تزوجي وناس مساكين ..
سارة بجرأءة : اسكت عاد .. انت خلص طب بعدين تعال ذيك الساعه.. وابشر راح اتزوجك
رفستها روان وملاك : ياقليلة الأدب ..
الكل : هههههههههههههههههههههههه ..
فارس رفع يدينه : أنا متبري من هالأخت .. 
سامي مد لسانه : ههههههههههه هذا أحسن شي فيها تقولها صريح ..
دانيا : إلا صدق نوف .. اخوك جهاد الحين وينه ؟ ..
نوف : يدرس برا حاليا .. ليه ؟

جهاد الغير موجود بينهم .. دخل حلم حياته محاماه .. وحاليا يدرس برا .. وخاطب بنت خالته .. ويحبها موت ..

دانيا ابتسمت : بدون سبب .. حسيت أني تذكرته فجأة ..

ملاك تناظر رامي : حسافة على شعرك يارامي .. 
رامي ابتسم وهو يمسك خلات شعره القصيرة لأنه توه قاصه : حتى أنا متحسف عليه .. بس ما اقدغ (ما اقدر)  الوعد وعد .. 

وابتسم وهو يتذكر 

""
سامي بمزح : يوسفوووه أنت ماتفهم .. هذا مشعل المعنس .. بالله عليك من بتقبل فيه .. صار عجوز ..
الكل : هههههههههههههه..
رامي مسك جزء من خصلات شعره الطويلة وبتحدي وهدوء : أقص شعغي ( شعري ) للنص إن تزوج ..
مشعل بتحدي : راميوه قد التحدي ؟؟..
رامي : وقدوود ..
فارس يصفق : أحلى أحلى .. الأخوان يتحدون بعض ..

""
الكل ابتسم على هالذكرى ..

سمر : صحيح رامي سمعت أنك قطعت التدخين نهائيا ..
دانة بفخر ممزوج بمزح : أنا حطيته على الصراط المستقيم ..
مشعل : لو أدري أنه بيقطع التدخين لو تزوجك كان زوجناك إياه من زماان..
الكل : هههههههههههه ..
 
مسك : رامي ، دانة .. شنو بتسمون البيبي إذا طلع ولد ؟ ..
دانة : نايف ..
مسك : وإذا بنوته ؟؟ ..
رامي : غغد ( رغد ) ..
الكل فقع ضحك : ههههههههههههههههه ..
روان : حرام عليك تعذب نفسك تسمي بنتك بحرف الراء وبعده غين .. وانت ماتنطق الراء .. يطلع الأسم تحفة ..
دانة : لا مو رغد ..
رامي لف عليها ليه ..
دانة همست بأذنه وهي تتذكر شي من زمـــان : تذكر اللي بالبحر يوم أحنا صغار .. قالي أخته اسمها رغد .. أنا الحين يوم كبرت وتذكرت .. أعدت ترتيب حروف اسم رغد وطلع غدر كان يبغى يغدر فيني .. ما ابغى اسمي بنتي بهالأسم ..
رامي ابتسم نسميها : العنود ..
دانة : حلوو ..

ملاك وسارة : مانقدر على الرومانسية ياهوووو ..

فجأة داس سالم على رجل رائد بالغلط يوم يلاحق أسيل يبغى يطقها .. رائد قام يلحق سالم وسالم يلحق اسيل والكل يضحك ورائد ينط فوق الكراسي اللي بالحديقة .. صاير شكلها تحفة ..

انتبهت سارة لرهف ماسكة جوالها وتطقطق عليه .. عرفت انها فاتحه البلوتوث .. دقت روان .. وثنتينهم فتحوا حقينهم .. وملاك من شافتهم هيك .. على طول فتحت حقها ..

والكل انتبه وفتح حقه لقافه خخ ..

جالسين يسون بحث بالأسماء .. انتبهوا لأسم قديم .. 

الكل بلا استثناء لفارس : وأنت ماغيرت لقبك ؟ ..
فارس فقع ضحك : أنا معاند زماني وبظل معاند زماني ..

وين مزح وضحك و وناسة ..

اختفى فارس وسارة .. ورجع كل واحد وبيده جيتاره ..

الكل سكت ..

فارس يناظر سارة : واحد .. اثنين .. ثلاثه ..

وبدا يعزف لحن حلو .. وسارة تعزف بالخفييف والأساس فارس .. 

[ العزف للإستماع والتحميل 
http://www.4shared.com/file/rRmKhkID/__online.html  ] 

الكل يسمع للحن وباله بمكان ثاني ^^ ..

وخلص العزف والكل صفق بحماس ..

سمر قامت تبكي لأن خيالها سرح بأبوها وهي تناظر الكل ^^ ..

مشعل ابتسم : له له له ..سمور .. بنات .. وش نقول حق سمور لا بكت ؟ ..
مسك : إذا ..
روان : أنتثر ..
سارة : دمع ..
ملاك : عينك ..
دانيا و دانة : سوي سواتي ..
مشعل كمل وهي يضحك : قول بكمك كذيا ثم مشيها .. الحزن يوم المفارق عامل(ن) ذاتي .. فطرة في الإنسان مايقدر يخليها .. يا سمور مايقدر يخليها مو يلصق فيها ..

الكل : ههههههههههههههههههه ..


