

احببت السهر منذ صغر سني لم اذكر في يوم اني استلقيت على فراشي مبكرا الا بعد تهديد امي في طفولتي او اعياء وتعب شديد في المراحل الباقيه .... اليوم ككل يوم لم استطع النوم مبكرا قررت عمل سهره معتبره مع فنجان قهوتي ودفتر اشعاري فتحته على صفحه ذكرياتي معه ... كعادتي حين افتح دفتري

نعمه انته بحياتي طالبتها سنين 
وتلبت الي يارب الك اشكر
وانته اول فرح يوصل يدك الباب 
يا باب الكلب ما تفتح شتنطر

سكنتني الابتسامه وانا اتحسس ال (التراجي ) في اذني لم اكن احب وضعها بصراحه ولكن في قصتي ستعرفون ما الذي جبرني على احتمال ما لا اطيق ( وريته بس على الترجيه )
.... الساعه الثالثه فجرا دق هاتفي ... فتحت الخط بدون ان ارى اسم المتصل من يكون فمن سيكون سواها 
--- اكيييد بعدج كاعده *** اصلا توها بدت السهر --- رحمي نفسج وعينج 
*** رحميني انتي وخليني صافنه ومتونسه 
--- هم صفنتي مو كافي؟؟ مو كلنه انتهى الموضوع لشوكت حتبقين هيج كافي رجعي مثل قبل تغيرتي هوااايه 
*** زين يصير اخلص صفنتي واخابرج 
--- لا ميصير صفني واني وياج علخط (((( طبعا اكييييييد عرفتوا المتصل منو ...صديقتي العزيزه الي متفاركني حتى بصفنتي)))
*** اذا ححجي راح تحجين عليه وفري صوتج وحباله الذهبيه للغزل انتي هسه عرررروسه .... ---مو جديده مال احجي عليج... اطربيني 
*** مشتاقتله 
---وين الجديد ... تنازلي ودكي عليه 
*** مستحيل 
--- خلي تفيدج كرامتج
*** ماما دتصيحني شويه واخابرج ( اي اي صح 

ماما م كاعده بس اني اريد اصفن واسولفلكم ) 

في يوم ممل كمعضم ايامنا قررنا عمل اكاونت فيس بك تشارك فيه مجموعه من البنات صفحه مجنونه نضيف فيها من كانت تريد عمل كمين لحبيبها او تصفح اكاونت من هيه معجبه به او اضافه من لا نستطيع اضافتها من اسمائنا الحقيقه ... اكاونت مزيف اسم دلع لا يخلو من السخافه وصوره لجميله من جميلات الشاشه .... اجتمعت العوامل وتم النجاح في كل الغايات وللاكاونت الفضل 

وكلعاده فنجان قهوتي و اللاب توب في احضاني اقلب في صفحتنا السحريه وصديقتي (طبعا) على الخط 
--- شفتيها شلابسه
*** ااااي مستحيل رهيبه 
--- ههههههههه شوفي هذا شمعلق
*** لحضه فات واحد خبصني 
--- اي طلع يمي ... دحجي وياه
*** متسكتين خلينه نقشب 
--- لا اني هم اروح فد ساعه واخابرج ... 


لم اكن في مزاج للرد على اي شخص فلم تكن النيه من الصفحه التعارف فقط للضحك واظاهر المعادن لكنه اصر ... طريقته في الكلام مضحكه ... اثارني الفضول لمشاهده صورته ... وسيم ... طويل حسب الطول المطلوب ... حسنا بكل الحالات لا يهم فقراري واحد لا للرجال ... ازمه واحده في الحياه تكفي 

اصر في الارسال 
*** هسه لو صدك هاي صورتج جان كلنه حقها و اكيد هسه شعرج مكفوش الحكله سايحه وكاعده تفيكين
بلطبع لم تكن صورتي ... وساعترف فعلا (مكفوشه والكحله سايحه ) ههههههههه ... 

*** زين لمن تعرف هاي موصفاتي ليش كاتل روحك 
--- اكسب بيج اجر
*** روح ادفع صدقه
--- ويه موصفاتج هاي رفع ثقتج بيها اجر اكثر 
واستمرت المحادثه على نفس المنوال ( من الرفع والكبس ) 

من هو هذا الشخص
وهل سيكون له تاثير على حياتي
او مجرد شخص عادي .. والبطوله لاخر
انتظروا الفنجان الثاني فهو الذي يحمل كل الاجوبه


الفنجان الثاني 

الحياه اجمل من ان تعلني الحرب عليها .... حاربي اعدائها 

احلام مستغامي 

وتحت مبداء محاربه اعداء الحياه بدأت يومي و وضعت سلسله باهم الاعداء وقررت قتل اشدهم ضراوه ... الملل 
لقد مللت من لون شعري نعم لم يمر الشهر تحولي من الشقراء ذات العيون الخضراء (صحيح عدسات وصبغ ..هسه الا تحرجوني) الى صاحبه الاسود ولكن ما الضرر ... فلشكل اهم خطوات قتل العدو الاكبر

*** صباح الخير (فلساعه 12 تعبر صباحا ان لم تكن فجرا لي ) 

--- يا صباح النور انسه شذر كيفيك 

*** منيحه تأبري ألبي ( كولوا مو لغات اننني ) 
بس اكيد حكون احسن اذا لكيتلي موعد خلال ربع ساعه 
--- وشو يدك تعملي ؟ 
*** صبغه 
--- نووو وي ما بيصير هيك شعرك بدو يهر كلو سوري ما برضى اساويه 

(صراحه حقها ) 
***طيب خليه موعد بديكير منكير 
--- تمام تعي بعد شي نص ساعه 

بدأت في التحضير للاخذ حمام سريع 

رساله .... 
كما هو متوقع هو لا احد غيره 
لقد مر على اول مره تحدثت بها معه شهر او اقل بقليل لم استطع مقاومه فضولي بلحديث معه مع احساسي بانه ( ملعب وابو بنات ) .... 

--- هلو ... وين انتي شو ماكو البارحه كله مختفيه 
*** خليك حاير بلنات مالك خص بيه اني بكيفي 
--- هم رجعت وكالت بكيفي ما عدنه نسوان بكيفهم 
*** انتو ماعدكم احنه عدنه 
--- خل نشوف بكيف منو بلتالي حتصير ( واني اعترف وياه رهمت (( التالي ربه عالي ))....) 
*** ما بيه حيل اجاوبك يله اريد اروح هسه بعدين نحجي 
--- اكيد دتحضرين نفسج تشوفيني اليوم 
*** هههههههههه خليك باحلامك الورديه 
--- عموما هذا رقم تلفوني ودا انتظرج ... لتخافين حتى لو محلوه اقبل بيج 
*** صدك ؟ طمنتني جان ظال بالي ... لا تعب نفسك ولا تنتظر 
----ههههههههه باي انتظرج 
*** باي 

******* 

كنت اضع اخر طبقه من الماسكارا حين وصل تؤامي الروحي .... لحضه لحضه لا تاخذكم الاحلام الى بعيد ف (نوره) هيه تؤامي 

--- تره نوره جتي دتنتظرج 
*** سما متكليلي ليش مدتجين ويانه 
---مالي مزاج والله روحو انتو واذا عجبني الحكم 
اعرفكم 
سما اختي التي تكبرني بعام النقيض مني في كل شي لكل منا عالمها فهي الهادئه الرومانسيه وانا .... ستعرفون في باقي الاحداث 

---يللللله تاخرنه وين صرررتي 
*** جيت هياتني 
باي ماما 

في السياره 
--- يله وين نروح 
*** اي مكان .... سمعي سمعي الله عليج 

قلبي انا من الهوى خالي 
من يوم فاركني الغالي
قلبي انا بعرضه للبيع 
للبيع قلبي ولا بالي 

دق الهاتف معلن عن رساله فيسبوكيه 

___ تره اني بدلت وخلصت وانتي 
ابتسمت فقد اعجبني اصراره 
**** متكلي منين جايبه هلثقه 

وجه يلتسق في هاتفي ...
*** شدتسوييين حتموتينه 
--- منو منو ويامن دتحجين 
*** نفسه شكو غيره ... يريد يشوفني 
--- شكو بيها خلي يجي 
*** صايره بطله مدا اعرفج 
--- مليت اريد اخلص منج 
اعطيت اعلى ما بصوت المسجل فهذا المقطع على كثر حبي له كان جوابا وافيا لها 

مرتاح بالي وتفكيري 
مالي انا في وجع غيري 
من يوم علدنيا صغيري 
شوري براسي ويبالكلي 
--- خللص سمعتي ؟؟؟ ارتاحيتي يله دلي الكافيه خلي يجي 
*** بتي ما اريده فهميني 
--- وهو انتي شوكت ردتي احد ... خلي يجي مخسرانه شي الولد مرتب ومبين ابن عائله 
*** لو يظل اخر رجال بلدنيا .... واحد متخلف وابو نسوان 
--- حتجاوبي لو شلووون 

حسنا ساعترف قليلا لكم انا في فضول لرؤيته ولكني اصر ( ما اريده لو اخر رجال بلدنيا ) 

*******
بعد وصولي الى المقهى بنصف ساعه تقريبا رن هاتفي ... وضعت فنجان قهوتي بعد رشفه لذيذه

----اني وصلت انتي وين 
**** موجوده وينك مدا اشوفك 
--- غير تجيبين ورده حمره تأشريلي بيها
*** ظريف مو بيدك 
يله شفتك تعال 
--- وينج ؟؟ هااااي انتي الدتأشريين !!!!!!؟؟؟ 

(( طبعا اكيد اني الجنت دا ااشر ...)) 

ليش انصدم ؟ 
تتوقعون حيغير هذا اللقاء قرار شذر لو حيخليها تصر 
صدمته لصالح شذر لو ضدها ؟؟ 

انتظروا الفنجان الجاي وشوفو الي حيصير
انا محتاجه جدا لميناء سلام ... وانا متعبه من قصص العاشقين واخبار الغرام 
.......... كن صديقي



كانت الساعه تشير الى العاشره حين قرعت جرس المنزل .... انتظرت كثيرا على الباب ثم ......
اطلت عيون متورمه

--- ليش مماخذه المفتاح وياج 
*** نسيته ... شبيج سما شصاير ؟ 
--- ماييه ... دا اشوف فلم 
*** هاي الحجه كدام امج اوكي ... بس اني ﻻ 
...............--- 
*** سما احجي عاد ..... هم ضوجج ؟ شسوه هلمره 
---مسوه شي بس اني تعبت
دق جرس الباب معلنا عن وصول ابي ... وكانت فرصه لهروب سما مني ( بس وين تروح مني وراها وراها )


*******
حسنا .... اعرف بانكم تتحرقون شوقا لمعرفه تفاصيل اللقاء .... ولكن تعلمون اني لا يحلو لي البوح الا مع قهوتي فاصبروا قليلا

***** 
وفي مكان اخر
--- هااااا شلونه الموعد ... بس لا بوررري 
××× هههههههه لا لا جايك واحجيلك

اعرفكم بنفسي احمد ... معذب القلوب العذارى (*** باحلامه طبعا بس ميخالف انتو كولو اي ) لن اتحدث طويلا عني فالاحداث ستعرفكم بي اكثر ... كما اني لا احب التحدث كثيرا ( *** ليش ضغطي من قليل يرتفع )

___ ابو جاسم الورد 
### حبيبي شلونك 
--- احجيلي دونجاون العرب ... 
### هسه احجيلك ليش مستعجل 

وبينما اخبره .... ستتولاكم شذر

******* 
فاحت رائحه القهوه وبدائت تتسل كما تتسل الافكار في داخل رأسي .... سما وحالتها التي تقتلني وتقتلها في نفس الوقت ....
انسكبت القهوه بعد ان نسيت اطفائها .... تذكرت لم انسى القهوه فقط نسيت ان احدثكم عن موعدي
حين اشرت له بيدي بدت ملامح الصدمه على وجهه .... 
اتى نحوي مبتسما

### شفتي البنيه الكاعد هناك
التفت على يساري ... فتاه تميل الى السواد ... بدانه مفرطه ( فل اوبشن )
*** ابتسمت ... شبيها 
### عبالي انتي
والله ... اخر شي جنت اتوقعه انتي شايله هلجمال
كما قلت من قبل لكم وله
*** ابوووو بنات 
###والله العظيم ... طريقه حجيج ويايه متوقعت اشوف احسن من هيج
*** بعدين اجاوبك ... اعرفك ...نوره صديقتي ... احمد
### اهلا وسهلا

استمر اللقاء بشكل عادي ورتيب ...
في الواقع هو اكثر خجلا وتحفظا من الانترنت احببت اخلاقه... كصديق شخص ممتاز جدا ... حبيب طبعا مستحيل ....ليس لعيب فيه ولكن .... فقط ﻻ أريد

********

---شدتسوين 
*** حياتي سوسو تعالي 

اقربت مني كان حمار عينها بدأ بلاختفاء ولكن الام والحسره لم تترك وجها الجميل .. ولن تتركه حتى تنساه
احبته قبل سنتين ... تعرفت عليه عن طريق صديقه لها ... لم احبه منذ البدايه ولكن قلبها لم يدق لسواه ... غباء الحب عنوان مثالي لقصتهما
--- شذر 
*** عيونها 
--- لتفتحين ويايه اي موضوع الله يخليج
نظرت اليها مطولا ... حالتها يرثى لها ساتناقش معها بلغد
*** خلص تعالي نشوف فلم 

كان النوم قد سكن جفون سما المتورمه عند منتصف الفيلم 
أما انا فقد تركتني سما في وسط حيرتي


ما هو الحب الذي يستطع اهداء هذا الكم من الالم للمحب ؟؟
هل ساعيش نفس حسرتها في يوم ؟؟
ام قدرتي على التحكم بمشاعري ستعفيني من تذوق هذه المراره؟



والاهم من هذا كله ما هو اطنباعه عن اللقاء

ترقبوا هذا كله مع بوح الفنجاين الاتيه

الفنجان الرابع

الاصدقاء نوافذ ولكل منهم منظر مختلف 

احمد الله كثيرا على نوافذي ... عفوا اصدقائي فلي عدد لا بأس به منهم .... وفعلا لكل منهم اطلاله مختلفه لعالم خاص ومتفرد ...

اليوم هو اليوم المفضل من كل شهر 
موعد خاص نجتمع فيه شهريا حيث تترك المتزوجه زوجها وصاحبه الدراسه او العمل كل ما يمكن ان يشغلهم عن يومهم هذا 

كان موعد هذا الشهر في منزل نوره 

**** هلوو خاله شلونج حبيبي 
--- الحمدلله انتي شلونج وماما شخبارها 
*** الحمدلله زنين 
---نوره دتبدل جوه اني حطلع هسه وكل شي جاهز يمكم 
*** عاشت ايدج خاله تعبناج 

وفي الغرفه كلعاده نوره تتحدث في الهاتف 
محمره الوجه 

---يعني شسوي والله التهيت ........... دا اكلك اللمه يمي ومملحكه على شي 
--- اوكي شويه واخابرك والله بس اخلص البيدي 
هههههههههه نوره وعلي ( مشفتهم اذا ميتناكرون ) هو يحبها حد التملك وهي تحب ان يفسح لها المجال لمزاوله حياه طبيعيه كما كانت قبل الخطوبه 

رن الجرس معلنا عن وصول اول حبه قهوه في فنجان اليوم 

"""" مشتاااااقتلكم بناااات 
سالي : 
مجنونه الشله انتقلت للعيش بعد زواجها بمدينه اخرى ولكن هذا لم يمنعها من حضور اجتماعنا الشهري ولاااا مره 

""" شوكت عااااااد تقتنعون نسوي اللمه يمي ... والله احلى كعده تصير 

*** انتو بعدلكم شبر وتوكعون من الكره الارضيه شنجيييكم 

""""" شكد سخيفه اني لعد مو اجي كل مره 

--- نوره : انتي ورجلج مخابيل احنه بعدنه عقال 

"""" على طاري رجلي ذكرتيني اخااابره نسيته من وراكم 

زواج سالي اغرب قصه زواج سمعتها في حياتي 
خطوبه وزواج في عشره ايام مع ملاحضه ( لا تعرفه ولا يعرفها ) كان ابن عم حبيبها او بلاصح خطيبها .... بعد الانفصال تقدم لها ابن عمه زكاه لها في ساعه غضب 
وتزوجت في لحضه عناد .... سعيده ام لا .... لا احد يعلم سوى قلب عنيد يسكنها 

----شذر ... شذر 
وين صافنه يابه مو صار خامس مسج يوصلج 

تذكرت لم ارسل له منذ الصباح .... لم تكن من عاداتنا اني نسكت لفتره طويله 
لقد سافر قبل شهرين تقريبا فهو لا يأتي الى حيث اعيش الابشكل زياره بين فتره واخرى 
.... لسنا في علاقه حب (والله بدون كذب ) فقط نحن نتحدث يوميا (من نفتح عينه الى ان نغمضها ) 
### شو عايفتني 
### وين انتي 
###الووو 
**** هلووو سووري التلفون مجان يمي والتهيت ويه البنات 
###اوكي لعد اخذي راحتج بعدين نحجي 
**** اوكي ما اطول اني 

طبعا (فقلبي الصغير لا يحتمل ) ... احبه ؟؟؟! لا والله فقط متعلقه به الى حد الادمان 
* *****
اكتمل العدد واحده فقط لم تأتي كانت مسافره ... (حيث هو طبعا ) فلقلب يحملنا دوما للاماكن قد لا نرغب حقا بلذهاب اليها ولكنه تاره ياخذنا بحنينه واخرى برغبته بلهروب من واقعه 

تناهى الى مسمعي صوت نوره وهيه تنصح ندى 

---انتي ليش هيج دتسوين اهتمي بنفسج وبيه اكثر 
"""اوووي نور والله مالي خلكه وملتهيه ميت شغله عندي مكافيني التوم هلمره هو
--- ندى تره كل عمرج 25 وكاعده تحجين جنج عجوز ... كافي طلعي من هذا المود خلي كل اسبوع يوم خاص الكم وحدكم سوا شي تحبوه ثنينكم لتخليه يمل منج 
"""" والى متى اني الاسوي اصلا هو ميسوي واهس 
--- خليج خليج هيج الى ان تخسريه 
"""" الله كريم ... خلي نكعد ويه البنات عيب 

في هذي الاثناء 

---نوره : شدتسويييين ؟؟؟ 
*** ولا شي توني دزيت للاحمد دا اشوف شديسوي 
--- يعني كلنه ممالين عينج تفتحين ويانه موضوع رحتي عليه 
**** لا والله بس هيج فضول 

لا اعلم لما احس بهذا الكم من الفراغ حين يغيب قليلا رغم وجود الكثيرين من حولي ..... لمسته مختلفه عنهم دوما 

اتتمنا العشاء وحان الان موعدي مع معشوووقتي (القهوه )
... 
اخذت فنجاني وذهبت الى الشرفه ..... للقهوه مزاجها المختلف عن كاسات الشاي التي يشربون .... ولي مزاجي المختلف الان .... مزاج لا اعلم هويته فقط احساس بلاحتياج ... لمن لا اعرف؟؟؟
رساله : 
اني حروح انام انتو الظاهر سهرتكم مطوله ..... بس حبيت اكل
ج اني حاجز وباجر طيارتي توصل يمكم ب 8 بليل 

صدمني .... لم استطع التعليق ؟؟؟ 

ما الذي جعله يتخذ هذا القرار المفاجئ؟؟؟ 
هل تتوقف مفاجئاته الى هذا الحد ... ام هناك المزيد من ما ينتظر شذر؟؟؟ 
ما الذي تحمله الايام لصاحبه المزاج القهوائي 

جميع الاجوبه مع فنجان سيد المفاجئات
الفنجان الخامس 

الشوق دوله بلا حرس 
يحكمها شي اسمه العشك 
السفر الها اكبر صعب 
لازم جوازك من ورد 
لازم احساسك مو خشن 
وبصمات ايدك تنفحص
كون انت ما كاطع غصن 
جبار رشيد 

هل شوقه هو ما جعله يستعجل باجازته ..... ثم اي شوق هذا الذي يجعله يأخذ قرار كهذا ونحن مجرد اصدقاء ...

--- شذرررر مو دا احجي وياج ليش متردين 

ايقضني صوت سما من عالم الافكار والخيال .... وحقيقتا لا اعلم سبب انشغالي به الى هذه الدرجه فبطبيعه الحال قد رائيت الكثير من الشباب في حياتي ولدي عدد لا بأس به من الاصدقاء الذكور .... لا اذكر ان احدا منهم قد حرك بي ساكنا من قبل

---لا حول الله شذر هاي شبيج ركزي ويايه 
*** شنو شتريدين حرام اصفن شويه 
---وانتي من شوكت تصفنين ... سالمين 
*** تغير... حاولت اشيلج من حياتي منشاليتي كلت الكالي غير طريقه 

كافضل جواب للساني السليط ( لسان الدلاله ) كما يحلو للمقربين بوصفي به ... قررت سما اهدائي ضربه من مخدتها .....واستمرت المعركه الطاحنه لمده لا بأس بهاا 

****** 

وفي مكان اخر يغلفه الهدوء ..

--- اكلك احمد ... شعجب استعجلت باجازتك خوما اكو شي 

### لا والله بس حسيت روحي محتاج اغير جو 

---' ان شاء الله خير 

حسنا هذي حجتي امام الجميع ولكن في الواقع ... اشتقت لها ... لم يعد يكفيني مجرد كلمات من خلف شاشه بارده ... اريد ردود فعلها ملامح وجهها ... فعلا احتاج لقربها نعم ( وكعت ومحد سمه عليه )....

مسج 

**** هلو 
### هلووو 
**** مو كلت حنام 
### اي بس جنت ناسي احط جم شغله بالجنطه ( كذاب ) 
**** اوكي ... باجر عندك احد ياخذك من المطار 
### اي صديقي جاي 

واستمرت المحادثه على هذا النحو دون ان يتجراء احد منا على فتح موضوع قدومه المفاجئ 

******** 

في اليوم التالي استيقضت على صداع قوي يفتك برأسي ... اخذت حمام سريع وخرجت من المنزل متعلله في اكمال بعض المهام ....
كنت بحاجه للجلوس منفرده لتصفيه اوراقي او على الاقل ل احلال بعض الهدوء النسبي في نفسي .... هناك فيض من المشاعر المتضاربه في داخلي تعصف بلا هواده 

رن هاتفي 

--- انتتتتي وين شكد دكيت عليج ليش متجاوبببن 
**** منتبهت على التلفون والله 
( لم اكذب فعلا افكاري كان صوتها اعلى من هاتفي بكثير ) 
---يله جايتج حضري نفسج 
*** اني اصلا طلعت تعالي للكافيه 
--- طلعتتتتي ؟؟؟ شكو صاير شي 
**** لا والله هيج عجبني 

بعد حوالي الساعه كانت نوره امامي ... لم يعجبها منظري 

---شبيج ؟؟؟ 
*** مابيه ليش شكو ؟ 
---لابسه اسود ... اعترفلج احد خطبج احد ؟ 
( نعم انها احد عاداتي الغريبه ظهور رجل في حياتي يكأبني الى درجه ارتداء السواد والجلوس وحيده يوما كاملا وبعدها يأتي للقرار متشابه دوما ) 
--- حسب خبرتي بمثل هيج كعده ولبس اكدر اكول احمد حينرفض 
*** ماكو شي بيني وبين احمد حتى ارفضه او اقبل بي 
(نضره غير مقتنعه تماما اطلت من عينيها ) 

في هذه الاثناء طل بمشيته المعهوده ... ونظرت اﻻستهزاء الي تلمع في عينه ... ..اعرفكم ( غلطت حياتي وجرحي القديم ) 

---هذا شجابه هنا 
*** يعني اكيد مو اني مواعدته ...بس يمكن ربج ديذكرني اخاف اتهور ( فعلا قد تكون هذي علامه من الله ليذكرني ﻻ تحبببي ابدا ) 
--- ليش متسكتين مو كل اصابعج سوه 
**** صحيح طبعا كل واحد يدك الناقصه بطريقته خاصه 
---احمد شي وعمار شي 

في هذي الاثناء اطلت فتاه عشرينيه طويله تحمل ملامح تميل بها الى عالم الجمال 

--- منيه هاي شو كعدت يمه .... امشي خل نكوم **** ههههههههههه بس لا مثلا عبالج حضوج ... اذا اضوج وانقهر فعلى هاي المسكينه والي يتنضرها 

كانت قد ذهبت لتعديل مكايجها ... حين اتى مقبلا 

××× السلام لله 
*** هلو 
بدأت نوره بلارتجاف من العصبيه بينما تسكني انا ضحكه لسخريه الاقدار ايعقل ان يكون الواقف امامي هو نفسه الذي كانت تصيبني الرعشه لمجرد رؤيه رقمه يتصل بي 

أسااذنت نوره 
××× هاي شبيها 
*** اجاها تلفون مدتشوف 
××× على كيفج عيني شكلنه 

لم ارد.... اعد الثواني فقط لذهابه 

××× شفتي خطيبتي 
**** ليش جان اكو احد يمك ؟؟ يله مبروك شايف الف خير ( لا يقتل رجل اكثر من اخباره انك خارج مجال رؤيتي واتتباهي ) 
××× تسلمين ... يوم عرسج ... شخبار خطيبج اجه من السفر
**** هههههههههه صدك بعتبارك خطبت .... اني مجنت مخطوبه بس ردت اخلص منك 

انصدم ...جن جنونه بدا الاحمرار على وجهه وعينيه 
اطلت
،،، مرحبا 
*** يا اهلا وسهلا 
،،، حبيبي اتنظرتك هوايه 
××× مروه خطيبتي .... شذر اصدقائنه 
سرعه بديهيته في الكذب فعلا احسده عليها 
*** تشرفنه حبيبتي تفضلوا 
××× لا شكرا دنتنظر ناس ... الجايات اكثر من الرايحات 

للملاحضه فقط جلست لساعتين متتاليه ولم المح اي احد يقترب منهم سوى النادل 

رن هاتفي معلن عن وصوله 

### نورت دبي دتشوفين الضوه من يمج 
*** اول مره اشوفها هيج كئيبه وظلمه عبالي عدهم مشكله بلكهرباء 

نعم نعم لا زلنا على نفس المنوال لم يختلف شي ( ربما بعض الاشياء الصغيره كلمشاعر مثلا) 

****** 
عدت الى المنزل مساء محمله ببعض الاغراض 
من ضمنها هدايا لعيد ميلاد احمد 

--- شنو هاي العلبه الي بيدج 
اطلت سما وكادت ان تسبب لي الجلطه فصوتها قريب لامي كثيرا 
**** هديه احمد 
--- زين ليش الغلاف ابيض شنو كايم من مرضه 

هههههههه فعلا اضحكتني .... بصراحه خفت ان اتقرب من اللون الاحمر لا اريد اي شيء يحمل ايحاءت الحب .... يكفيني الخوف الذي يمألني لا حاجه بتفصيل يثبته 

حين وضعت الفنجان على الطاوله كنت احاول ان اقلل الحرقه التي سببتها حراره القهوه .... حسنا فحين اذكر عمار لا مجال لشئ جيد يحدث ... 
يلمكم الفضول لمعرفه قصتي معه 
ثلاث سنين ثلاثين طعنه لم اراه فيها سوى 4 مرات اما محادثاتنا فكانت بعدد طعناته 

رساله 
××× متوقعت منج ابد تكدرين تكذبين هيج كذبه تعرفيني احبج ليش هيج سويتي .... جان انتي الي جنتي ويايه اليوم بلكافي لو ما تصرفج 

ههههههههه الحمدلله لم اكن انا ... الان فقط عرفت معنى (( وعسى ان تكرهوا شيئا وهو خير لكم )) حزني على فراقه كان غباء لا اكثر 

صدقوني سيأتي اليوم الذي تضحكون فيه على جراحكم وفي ذلك المساء احتلفو فسوف يكون عيد ميلاد جديد لكم 

بلنسبه لي فقد احتفلت بتلك الليله كثيرا وكانت هديتي لقلبي وعد بأن لن يدخله سوى من يثبت حسن سيره وسلوكه في دنيا الغرام 

ولكن هل سأوفي بوعدي هذا ؟؟؟ 
هل سأبقي قلبي بعيدا عن المتاعب ؟؟؟؟

تابعوني وانتظروا فنجايني لمعرفه المزيد
واحضنت ايدك ايده ورجف جوايه الخجل
مدري ابجي مدري اضحك دخت انه من الغزل 
طيرت عقلي جنابك ... وكلبي صاح وما اتحمل 
خايف من رمشك انه خوفي لا بيه انكتل 
وخايف ابدي وياك صفحه وانته عنها تنتقل 
خوفي ابدي وياك صفحه بيها اعيش بيها انكتل 
اناخوفي ابدي وياك صفحه بيها اعيش وانكتل


رن هاتفي مبكرا على غير عادته 
فلجميع يعرف حتى وان اتصلوا لن اترك نومي للاجيب 
الح الهاتف بلرنين 

**** الوو 
###بعدج نايمه كومي مو كتلج لتسهرين 
**** احمد بعدها ب 10 حرام عليك 
###ب 12 انتظرج عندي شغله اكضيها يين متخلصين
انتفضت من سريري تذكرت نحن في نفس البقعه من الارض لم تعد تفرقنا الاميال 
جهزت الحمام وذهبت لتحضير ما سأرتديه .... تهت في ملابسي احسست باني لا املك اي شي .... لا وقت لي للذهاب للتسوق .... اخترت فستاني وبدأت بلتحضيرات 

رنتي المعهوده 
--- شذر تلفونج يدك 
*** شوف.... لا لا عوفيه هسه جايه 
اطلت برأسها بيبني وبين المرأه 
---حلوه حلوه كافي الولد دينتظر 

احسست بحراره تعتريني 
*** اصلا عادي ممسويه شي زايد بعدين يا ولد هذا 
--- احمد مثلا 
لم اجبها اخذت اغراضي وذهبت 

--- شذررررررر 
*** شكووووو 
--- نسيتي هديته 

نعم نعم كما يقولون اخوانه المصريين سما اليوم ( مستقصداني ) 

******* 
في طريقي اليه 

**** نوره لخاطري الله عليج تعالي ويايه 
--- والله ما اكدر اليوم الكل معزوم يمنه انتي هم لا تتاخرين الله عليج 
*** لج والله منتاخر لتصيرين حقيره وتعوفيني
--- مراح ياكلج ... بعدين هو مو مجرد صديق ليش كل هلارتباك 

حقدت عليهم فحتى القطه الي عبرت الشارع احسستها تستهزء بي اليوم حين رمقتني بنظراتها 

****** 
وصلت على الموعد ( تقريبا ) 
كان بانتظاري هناك مع باقه حمراء والكثير من الارتباك .... 
وقفت قليلا بحيث لا يراني ... متربك .... يبحث بين الوجوه ... يرتب نفسه تاره وتاره الورود 

### هاي الج تفضلي 
حسنا لقد وصلتني باقه ورد من معجب في احدى المرات ..... لأتذكر .... اخرى من اخر والاثنان لم يفرحاني او يحركو بداخلي اي شعور 
*** كلش حلوات عاشت ايدك 
ضممتها كطفل جميل 
ذهبنا للجلوس في مقهى فيروزي المزاج 
كانت تصدح بكل حنين 
سألتك حبيبي لوين رايحين 
ااااه يا فيروز انتي الوحيده التي فهمتني اليوووم 

*********

وفي مكان اخر 

--- مرحبا انسه شو بدك تطلبي
^^^ ولا شي بعد شويه 

حين يعصر قلبها الحب كانت سما تفضل الجلوس وحدها ( عسكي تماما ) 

انا سما محدثتكم اليوم .... سأبدء كلامي بنصيحه لا تحبوا ابدا .... لا احبو فلحب جميل ... ولكن لا تعشقوا... على الاقل مثلي 

لم اذكر انه قد هزني شخص من قبل .... الا هو كنت قد رائيته مع صديقتي ذات يوم ... اعجبني جدا على عكس صديقتي التي لم تطقه ولم يطقها ... جرت الاحداث واحببنا بعضنا .... واليوم العن صديقتي في اليوم الف مره 
يحبني .... نعم .... يخونني ....ههههههه احيانا ..... زواج .... مستحيل 
اسكتوا ولا تسألو .... فانا على قناعه تامه سأيتي اليوم الذي يغير الله به اي شي 

،،، ها حبيبتي انتي وين 
حقيقه لا املك القوه الكافيه للاخبره بأني لوحدي 

^^^ ويه هبه حبيبي انته وين 
،،، بلبيت توني رجعت اني حنام ساعه وكعديني 

لم يحب هبه (اعز صديقاتي ) في يوم ابدا ولكن لا يأمن علي ان لم اكن معها ..... لا اعرف سر كرهه هذا .... قد يكون بسبب تعلقي بها 

في هذي الاثناء اتصلت هبه 
اترككم الان وللحديث بقيه 

******* 
ابعث في هاتفي.... الورود ...فساتني اي شئ يقلل ارتباكي ...و لم اجد ما يكفي لتهدئتي غير رشفه من قهوتي 

### شبيج مو على بعضج 
**** اني ؟؟ ما بيه 
### شو طالعه كلش حلوه 
*** من يومي
قلتها وانا افرك باصابعي خجلا 
### شو اضافرج 
ضضننته يريد رؤيتها فممددت يدي ... لم اشعر الا وقد احاطها الدفء من بعد الجمود الذي كانت به ... حاولت سحبها ولكن بلا فائده 
### خليها 
*** احمد الله يخليك منا الناس 
### خطيبتي وحر بيها 

اربكتني كلماته ... تحدث بثقه .... لم اعد اعرف سبب احساسي بلحراره اهو يده التي تحتضنني ... ام كلماته التي صعقتني 

ترى هل احمد جدي بطلبه ؟؟؟ 
هل ستوافق شذر بلخطوبه ؟؟؟ 

انتظروا لنرى .... هل القادم فنجان قهوه ام كأس عصير
الفنجان السابع 


عندما تطرق الفرصه الباب بعضهم يشكي من الضوضاء 

حكمه اعجبتني 

لست سلبيه فقط منطقيه انساق لعقلي وتحليلاته اكثر من قلبي ... اخاف على قلبي من الجرح ليس جبنا وانما حذرا فقط 

باب الغرفه يفتح بدون قرعه ( نعم انها امي ) 

=== شذر ماما 
*** نعم حبيبتي ... حياتي روحي 
=== بلا لواكه وكومي جيبلنه جم شغله عمتج وبناتها حيجون اليوم 
*** شنووووو ؟؟؟ شوكت كالو اليحجي هسه 
=== ليش ينرادلهم موعد مثلا همه اهل البيت 
*** بس اني متواعده ويه البنات شلون 
=== اخذي البنات وطلعو منو لازمج
( متاكده انكم تشعرون بورطتي .... علي رؤيه احمد اليوم فنحن نحاول الحصول على اطول وقت ممكن معا واستثمار كل لحضه ) 

اتصلت به
### هلو حبيبي

*** هلو حمودي شلونك 

(بلنسبه لي لا لكلام معسول لست متاكده منه )

### ماكو شي بس مشتاقلج ... اكلج خليها فد ساعه ونتلاكه ليش للعصر 
*** ممممم المشكله اصلا محكدر 
### ليش ؟؟؟ 
*** بيت عمتي جاين يمنه 
### زين ؟؟ 
*** بناتهم بعمري .... ماما كلتلي اذا تطلعين اخذيهم 
### اي حبيبتي اذا حلوات شكو بيه ميت هلا 

احسست بحقد عليه .... قد لا اكون متيمه به ولكنه لي انا لوحدي 
انهيت المكاله متعلله بلاستعجال وبلحقيقه من غضبي الذي يبدو انه شعر به رغم محاولتي الفاشله للاخفائه 

رساله 
### اموووووت على اليغارون وميحجون 

ثقته القاتله تزعجني .... قد تسبب في لحضه عناد مني الى كارثه فهذي الثقه تستفزني كثيرا 


******** 
حينما وصلوا ضيوفنا ... كنت قد اندمجت تماما مع
ايه ( ابنه عمتي ) ونسيت حتى موعدي 
تشابه كبير في شخصيتي معها .... وقد نتشابه حتى في الملامح 

*** احجيلي شكو ماكو اخبار 
،،، والله حبي الاخبار يمج 
*** على حطت ايدج 
لم استطع اخبارها باي شي فلا تسميه لوضعنا بعد والتفاصيل التي اعتبرها مهمه هيه مجرد نقاط بسيطه لا تشكل اي معنى للغير ... ففي العلاقات وحدهم المعنيون هم من تشكل البسمه والتنهيده علامه فارقه ...

حين وصلت رساله منه كان هاتفي بين يدي ايه .... انقذتني سما في تلك اللحضه بعد ان لاحظت ارتباكي 

--- شووو انطيني التلفون ايه .... عوفيج منه واحجيلنه شصار وياج 
،،، بعدني نفس المعناه لتذكريني 

بصراحه شت تفكيري عنهم .... لقد كان فحوى الرساله بسيط جدا وعادي... ولكن لا اعرف لماذا حروفه تجرني الى مكان اخر 

--- مو بله شذر 
*** هو اني اصلا شفاهمه من موضوعها .... احجيلي من الاول 

*****
حين اتصلت شذر والغت الموعد احسست بفراغ شديد ..... عاده حين كنت اتي الى هنا كنت مشغول طوال الوقت بين الاقارب والاصدقاء .... ولكن الان لا يحلو لي امضاء الوقت سوى معها 

جلست في المقهى 

رساله فيسيوكيه 

'''' هلو حمودي ويه انته شو مختفي ... متكول هاي حبيبتي اسئل عليها 

رساله متوقعه في وقت غير مناسب 

******* 
حين بدئت ايه بسرد الوقائع ملحمتها 

+++ شذر ماما يكول تعالو صالون 
*** يعني ابددددد مو وكتهتا
،،،، عادي عادي حبيبتي هو اني بشنو كلبي ممشلوع ظلت على هاي 
--- سما : اي والله 

ما اعرفه ان الحب يهدينا احلى لحضات حياتنا ... ولكن حسب تجربتي وما اراه فهو يعطينا الاسوء 

""" يله ماما ايه دنروح 
*** شنووو عمه وين تونه كعدنه ( اي احمد هذا واي موعد قصه ايه اهم بكثير ) 
""" هم يله حبيبتي وعمج هم اجه 
--- زين عمه خلي ايه يمنه 
""" غير تكلبها علياء مناحه مكافي مجتي 
*** خليها هيه بكتبه وامتحاناتها احنه ماعدنه شي 
--- يله عمه سهليه والله صارلنه هوايه مشايفيها 
وبعد محاولات عديده رضخت عمتي للامر الواقع .. العناد كلدم يسيري في عروق عائلتنا ...( حمدا لله
لست انا السبب بل الجينات )


جميع لوازم السهره جاهزه ... مأكولات خفيفه ... مشروبات بارده وساخنه ... والاهم طبعا اميرتي القهوه 

دق جرس الباب معلنلا عن وصول نوره ... فلا تحلو السهره الا معها ... اما هبه فاضطرت كلعاده للبقاء فلمنزل تحت الاقامه الاجباريه للحب 

*** هلا سورها ونورها 
''''' مشتاقتلج ولج 

( اقل من اربعه وعشرين ساعه هيه ما يفصلني عن اخر مره رأئيت وجهها ) 

*** اي مو صارلنه قرن تدرين ....لو ما البارحه مكابلتني وكاعده 

رن هاتف نوره كلعاده علي 
لا مجال للتنفس او التحدث الينا يجب ان تكون ملكه فقط ... اضطرني في احدى نوبات الزعل التي اكون انا طرفه الثالث ان اخبره .... (علي انته دتنخنكها ) لم يبقي مجال للمجاملات .... قد تكون ضحيه سكته قلبيه اذا استمر على حاله هذا 

واخيرااااااا 
هذا ما صرخنا به انا ونوره حين بدأت ايه بسرد قصتها

،،، قبل فتره بنيه ويايه بلجامعه نطتني البن كود مالتها ... ضفتها بس بدل متطلع هيه طلعلي واحد ما اعرفه دخل حجه ويايه 
*** زييين 
،،، بصراحه جنت ضايجه... حجيت وياه ... وبعد قال وقلت عرفت الغبيه كاتبتلي البن كود غلط 
""" احجي علسريع مو شلعتي كلبي 
،،،، هههههه بعدج مشفتي شي من شلعان الكلب *** خليها تكمل لا اكتلج واكتلها 
،،،، ااااي ... المهم ضلينه نحجي اني وياه يومين تلاثه ... طبعا جان حاط صورته ... الي هيه هاي 

وكلقطط اطللنا برؤسنه الثلاثه وبنبره واحده 

*-" يخببببببببببل 
،،، واكيد اني هم تخبلت عليه حالي من حالكم ... المهم ضلينه نحجي اني وياه جان يحاول يبينلي انجذابه بس بنفس الوكت احس اكو شي مانعه ...

دخلت امي في هذي الاثناء 
^^^ يله بنات متتعشون .. صارلي شكد دا انتظركم 
""" خاله مو اكلنه خفايف قبل شويه 
^^^ بعد سويته دبروا روحكم واكلو 

ذهبنا للعشاء الذي انقطع عند رنه جرس الباب 

صوت اسراء ( صديقه امي ) رن في اذاننا برنته المعهوده 

=== سمعت الحلوات ملتمين كلت اجي اشرب كهوتي وياهن 
*** ميت هلا بيج خاله صدك جذب جنج على كهوه 


فرحنا كلنا بقدومها .... ففنجان أسو كما يحلو لها ان نناديها ( مينزل الكاع ) 

بدأت بفنجاني ( لست انانيه لي الاحقيه فانا من صنع القهوه ) 

=== حلو واسمر وجايج من الباب ... واكو لاخ جاي وياه .....
*** زين خاله هذا الاسمر حتكمل وياه 

وغزتني سما ... لحضتها شعرت بنفسي وبنظرات خاله اسراء الفضوليه 
=== هو الولد رايدج بس حتصير مشاكل وراها يمكن ترجعون 
**** بيبني وبين نفسي ( اسم الله الرحمن صوجي اني كتلها اقريلي ) 

اما باقي البنات فسما قد تكدر صفو مزاجها بعد الفنجان ( كلعاده ) فهي تتحسس من اي شي ممكن ان يقطع املها به 

اما نوره وايه فكانوا في عالم اخر 

اليوم الفنجاجين هي من باحت لنا وليس العكس 

ترى 
هل سيكون قدرنا الفراق فعلا ؟؟؟ 
وماذا عن باقي البنات 
هل هناك ما يمنع فارس احلام ايه فعلا ... ام هو الخوف الا مبرر الي يمرنا حين تطرق ابوابنا السعاده ؟ 

وماذا عنه ... ؟؟؟ هل لخوفي انا مبرر ام لا 

الغاز كثيره لن نجد حلولها الا مع اول خيط لرائحه فجنان قهوتي المقبل ..

الفنجان الثامن 

لقد تعودنا دائما ان نربط فرحنا بلخوف ... أولسنا الشعب الذي اذا ما ضحك كثيرا قال : اللهم اجعله خيرا 

يزن الفحل

حين استيقظت لم ابرح الفراش كانت الافكار هي من تاخذني لعالم ثاني اشعر بلسعاده معه ... راحه .. امان ... ولكن شي في داخلي يامرني بلانسحاب والتوقف ... اتمرد عليه ولكن هذا الصراع يسرق مني فرحي به ..... اتمنى انهائه 
لكن الخوف يستوطنني 
سرحت في صوره له في هاتفي .... لا يعقل ان تخون عيون بهذه البراءه ... صغيره وناعسه لكنها تحمل حنان الدنيا كلها

نهضت من السرير على اطراف اصابعي كي لا اوقض ايه .... الجميع نائمون ولكنه ينتظرني لا استطيع اني افضل موعدي معه ب موعد مع ( المخده ) ساضحي بنومي حبيبي من اجله فأي تضحيه اكبر يريد مني 

********
صباح الخير .... 
اول جمله اطبعها حين افتح عيني على هاتفي فأي صباح هو اجمل من صباح يجمعني معها .... 
موعدي معها بعد ساعه لا اعلم لماذا تاخرت اليوم في النوم 
قد يكون سببه سهر البارحه ....قرار مفاتحتها بلموضوع اخذ مني الكثير من الوقت .... وحاجه كبيره للجرأه 

عقلي متردد وقلبي يدفعني .. سأرى اليوم ما سيحدث 

*******
حين استيقضت ايه كان هاتفا يرن .....

فتحت الهاتف دون قراه الاسم 

+++ ويييينج صارلي شكد ادك عليح 
،،،، ناااايمه .... البارحه للصبح كاعدين 
+++ جمااااله .... مكافيج عايفتني 
،،، فرح خل اصحصح واخابرج 

كانت تأمل سماع نفس الكلمات .... لكن من صوت مغاير 
لم تجد منه اي رساله او اتصال 

تذكرت اول يوم رأته فيه .... كانت منزعجه جدا في المول مع احدى بنات اصدقاء والدها واثنان من اخوتها الاطفال .... لم تتعود على ضجه ممثاله فمنزلهم الخالي من الاطفال يجلعها تتوتر بحضورهم 
مر بلقرب منها اكثر من مره نظراته تحمل سحر رهيب ... جاذبيته لا تقل تقل سحرا عن نظراته 
ظلت خطواته تتبعها بصمت 
لم يحاول الكلام معها ولا مجرد اعطاء رقمه كباقي الشباب اكتفى بلنظر اليها فقط 

من يصدق تلك الصدفه للتي جمعهم بها البلاك بيري بعد شهرين .... ظنها متقصده ولكنها بريئه برأه الذئب من دم يوسف 

وصلت رساله منه 
××× هلو شلونج ؟ وين انتي 
قرئتها بتمعن ... تحسست جفونها المتورمه يريد رؤيتها اليوم .... ولكن بعيون كهذه مستتتتحيل 

****** 
وصلت اليه .... دخلنا سويا الى المطعم 
حين نكون معا نلفت الانظار دوما لا اعرف لماذا قد نكون متلائمين كثيرا .... او العكس لا اعرف 

لم يحب الطاوله التي جلسنا عليها 
بلنسبه لي كانت مﻻئمه .... اما هو 

### كومي كعدي بمكاني 
**** ليش مرتاحه هنا 
لم يعطني المجال الكافي للرفض كان قد تحرك من كرسيه ووقف عندي 
احببت غيرته .... ولكن لم ابين له ذلك
*** مالها داعي ليش كومتني 
### احسن ما اتصور اثر عليج الموضوع 

لم يقل انه انتبه على نظرات الشاب المقابل لي .... ربما كرامته لم تسمح له 

وصلت نوره في هذه الاثناء 

--- اذا طلعتو ماكلين اقروا على روحكم الفاتحه 
### اصلا صارلي ساعه اتوسل بيها انتظري انتظري ولا قبلت اكلت وعافتج 
*** نورتي تصدكين بيه هذا حاروكه 
--- لا ما اتصور وصلتي لقوه الشخصيه الي تخليج تسوين هيج شي 
*** هيه مو صوجج صوج التنتظرج 

خلال الغداء وبعده لم اشعر بلراحه شي ما في داخلي يزعجني 

اعتذرت للذهاب للحمام 

--- شذر شبيج ؟؟ 
*** ما بيه ليش ؟؟ 
--- هاي رابع مره تعوفينه وتكومين 
**** مدا اكدر دا اختنك اني ﻻزم انهي كل شي وياه 
--- انتي تخبلتي ... شذر الولد يحبج وشاريج
*** ميخالف بس ما اكدر نوره انتي من اﻻول تعرفين .... ما اكدر والله 
--- شذر ... احمد توه ديكلي يريد اهله يتعرفون على اهلج هلاسبوع 

صدمني الخبر .... ولكن ماذا عن شعوري فعلا ليس الان الوقت المناسب 

---لتصفنين اني كتله انتظر فد شهر عرفوا بعضكم اكثر لتسون هيج خطوه وانتو مواثقين من مشاعركم .... انطي فرصه لشذر 
*** وشكلج 
--- سكت وبعدين كال اوكي 

شعوران متضاربان في داخلي تمنيت لو ان نوره لم تقل له هذا الكلام .... وشعور اخر بلراحه لاني لست ملزمه باعطاء اي جواب الان 

*****

قرروا سما وايه الذهاب لتمضيه بعض الوقت في التسوق والغداء 

--- زين اني مفهمت ايه ... هو شلون فتح موضوع ذيج وياج 
،،، هو سألني اذا تعرفيه لان اني وياها جنه جيران 
--- زين ؟؟ وشكتيله عنها 
،،، يعني شكله ورده وخوش بنيه 
--- انتي شبيج مخبله تشجعيه عليها 
،،، سما اني احجي الصدك والي يكوله ضميري 
--- زين هو شدعوه هلكد يحبها 
،،، هو علاقه وياها من جانت بلمدرسه تخيلي يعني جم سنه بس هيه بعدين كلبت عليه 
--- حلوه هيه ؟؟؟ 
،،، ايه من الجمااااال 
---ممممم وتالي 
،،، ما اعرف سما اني حتخبل كلش معجبه بيه وهو هم معجب بيه كلش بس المشكله يكلي اني حجيتلج شكد احبها قبل لا اشوفج واعرف نفسج الي بلمول ..
--- ايه هذا الولد تافهه اني ممقتنعه بيه 
،،، واني مقتنعه بشي واحد مستحيل هاي الصدفه الصارت ما الها سبب 

غالبا ما يقنع العشاق انفسهم باشياء لا اساس لها فقط ليرحو قلوبهم التي اتعبها الحب ... وفي الحقيقه هم يتعبوها اكثر ولكن ... بزمن مؤجل 

******
اعتذرت نوره وذهبت للتحدث بلهاتف 

*** شحجيتوا انته ونوره من رحت 
### ولا شي حبيبي حجي عادي وعلى موضوعها ويه علي 
*** بس ؟ 
### اي حبيبي لعد شكو بعد ممكن نحجي بيه 

مستحيل ان تكون نوره تكذب بموضوع كهذا ولكن هو ؟؟ 
لم يتجنت اخباري 

********
خفت من اخبارها الان .... رأيت في كلام نوره نقطه منطقيه .... لا حاجه للاستعجال 
يجب ان نعتاد على بعض ... شذر ليست بلشخصيه السهله لجعلها تحبني بهذه السرعه فعلا احتاج الى وقت 

### حبيبي وين صافنه 
*** ولا شي بس دا افكر بنوره شو تاخرت 
### عايفه حبيبج وكاعده تفكرين بيها 

******

توردت وجنتي خجلا فلم اتعود على كلام كهذا من قبل 

ستسألوني عن عمار .... طبعا لا فانا وهو كنا في صراع دائما ومشاكل لا تنتهي كما ان علاقتنا كانت مقتصره على الهاتف والصدف 
قد مرت ثلاث سنوات على انهائي لعلاقتي به كرهت فيها الحب والرجال وتعقدت من الزواج 
بعلاقتي معه عرفت كيف تكون الخيانه ... عرفت معنى ان يطعنك حبيبك وتكون صديقتك هيه السكين 
أي ايام تلك للاتذكرها الان 

--- شبيكم شو ساكتين 
### والله ما ادري شو على غفله راحت بغير عالم 
*** اني لو انته 
### انتي طبعا 
--- عفيه عفيه ... تناكرو اريدكم اكثر 

*****
حين عدت الى المنزل كانو سما وايه قد وصلوا قبلي بدقائق 

كانو قد اشتروا اشياء جميله فعلا 

*** وااااني مشتريتولي شي 
،،، جان جيتي ويانه يعني لازم جان روحتج لهاي صديقتج 
--- تبسمت سما في خبث .... ﻻززززم فوك متتصورين 
رمقتها بنظره جعلتها تمسك ضحكتها بصعوبه ... 
**** حلوه هذا الفستان أيو بلعافيه 
--- شللللون لعد عيني باجر حتشوف الحب احلى فستان بلسوك اخذته 
*** بعدج مصره وعندج امل 
--- ليش البارحه حجتلج الموضوع؟؟؟ 
،،، طبعا بكل تفاصيله قابل مثلج لفت راسها ونامت 
--- شسويلكم سهرتكم بدت متاخر 
بينما كانو يتحدثون احسست ان راسئ سينفجر ... توجهت الى المطبخ مباشره وبدأت باعداد معشوقتي 
حين سكبت القهوه تذكرت كلام اسراء البارحه ... ( حتتفاركون بس وراها يمكن ترجعون ) وكأنه ينقصني قلق وخوف اكثر من الذي يعتريني وجاء اليوم صمته عن الموضوع ليزيدني خوفا 
تذكرت ... لم يتصل منذ ان عدنا للبيت 

اخذت هاتفي واتصلت عليه ... لكنه لم يرد توقعت اي يعيد الاتصال بعد قليل ... عاده تركه للهاتف وعدم الاجابه المباشره تزعجني اعلم ان اغلب الوقت يقضيه مع عائلته ولكن هو رجل لماذا التحرج الزائد 

اتصلت مره اخرى ولم يجب ايضا 
بدأت اعصابي بلاشتعال .... والافكار السوداويه بلتزايد ...
ماذا لا يجيب ... ايعقل ان يكون مع اخرى الان ؟؟ او يحدثها على الهاتف مثلا ؟؟ لقد علمتها علاقتها بعمار ان لا تثق برجل ابدا كائن من يكون 



ترى هل ستتجاوز شذر عقده عمار وتبدأ بحياه جديده ؟؟ 
ما سر اختفاء احمد ... وماذا ستكون ردت فعل شذر ؟؟
ما مصير علاقه ايه وهل ستسطيع ان تهدي عاشقها النسيان وتبدأ معه حياه جديده ؟؟ 

فنجان جديد سيجمعنا بكم ... يحمل مع رشفاته اجابات اسئلتنا ... فانتظرونا

الفنجان التاسع 

اجيبيه بنعم حتى لو كنتي تموتين فزعا ، حتى لو ندمت فيما بعد ، لانك على ايه حال ستندمين طوال حياتك ان اجبته بلا 

غابريل غارسيا ماركيز 

فتحت عينيها بتكاسل ... وكعادتها لبدء ليوم جديد تذكرت ما حدث امس .. عاود الاتصال بها لم تجبه في البدايه الح فاجابت ... مناورات الحديث طالت تحجج بنسيانه الهاتف في سيارته .. حاولت الاقتناع لتهدء من روعها وحده غضبها ( قشمرت على روحه) ... ولكن قالت بحزم لن اتصل بعد الان ان شئت اتصل انت 

******

ولأني اعرف بعنادها وبتنفيذها لاي فكره تدور في رأسها توقعت ان تستيقظ ولا تتصل 
لا املك الكثير من الوقت هنا لأضيعه بزعل ومشاكل اريد استثمار وقتي كله معها ... رؤيتها تريحني وبذات الوقت تقلقني لا اعلم الى اين ممكن ان توصلني مجنونه كهذه 

###صباح الخير 
*** صباح النور 
### توقعتج كاعده واكيد محتخابرين 
*** اكييييييد 
###مخبله 
.................****
### يله كومي حضري نفسج اليوم ورانه كومه فر 
*** اوكي 

*********
دخلت ايه الغرفه 

*** عبالي رحتي البارحه 
،،، خوش طرده 
*** لا والله بس سمعتج هيج كلتي واختفيتي واني لزمتني دوخه ونمت راسا 
،،، اي شفتج دتتعاركين بلتلفون كلت اعوفج براحتج ... بعدين تعالي هنا شنو سالفه الدوخه وياج 
*** ماكو شي مدا اشبع نوم 
،،، شذر ؟؟ 
*** ماكو والله 
،،، خففي عصبيه 
*** الله كريم 
،،، نسيت غراضي بكنتور ايه اروح اجيبهم 
*** شنو حلمانه بيهم 
،،، اريد البسهم اليوم حشوفه 
*** انتي متاكده من الدتسويه 
،،، لا 
*** لعد ليش دتسويه ؟؟ 
،،، ما اعرف 

لا تستطيع لومها ... فهي ايضا لا تعرف لماذا هي مع احمد وهي تعرف مقدار الحواجز بينهم ... انها واحده من لعنات الحب الي تجبر العاشق ان يقول نعم بينما عقله يصرخ ب لا 

،،، حتشوفين احمد ؟؟ 
*** اي 
،،، الحمدلله تصالحو ... خفت منج البارحه كلت حتهججيه للولد 
*** وداعتج لو غيره جان هج من زمان بس ما اعرف شلون متحملني 
،،، يقطع الحب وسنينه 

صدى كلمه الحب كان اقوى من ضحكات ايه في اذني 
هل يعقل ان احمد يحبني فعلا ؟؟؟ لا استطيع التصديق بوجود حب حقيقي فكل شي قابل للنسيان والتبديل بسهوله بزمن ال (التيك أوي ) 
تذكرت
حتما هو جائع الان اسرعت في تغير ملابسي لا اريد جعله ينتظر اكثر ... حتى لو كنت غضبه منه 


************
كانت قد وصلت متاخره قليلا ... انزلت المرأه عليها التقليل من احمرار عينيها ... جددت الكحل الذي اذابته دموعها تذكرت كلامه ليله البارحه 

انتي امرأه كامله .. جمالك .. شخصيتك .. طباعك ... ولكن هي طفلتي الي تربت على يدي 
تمنيت لو اني لم اذكرها لك .. لو انك لا تعلمين بحبي لها 
رن الهاتف 

؛؛؛ انتي وين 
،،، وصلت 
؛؛؛ يله انتظرج 

ينتظرنها ... ام ينتظر كلامها عنها .. ينتظر ان ييوح لها اكثر ... يطعنها اكثر ... يقتلها بشوقه لها .... لقد كان بمثابه فارس احلامها بكل تفاصيله ... لكن سبقتها تلك الى قلبه 

اطلعت بنظره اخيره على المرأه ... لم يحدث ان رأها رجل من قبل ولم يعلن اعجابه ... ولم تكن في يوم في محل مقارنه مع اخرى ... حتى لو حدث هذا فقد كان الفوز حليفها .. لكن عيونه التي ابدت اعجابها بها كان قد وبخها قلبه وحذره ... قلبه التي راهنت بانها من سيسكن به قريبا جدا 

***********
اغلقت الهاتف معه ... كل خمس دقائق اتصال منه كل مره بحجه جديده نسيت ان أسأله اين هو بلضبط .... ولسوء الحظ موعدنا بمول بهذا الحجم 
فكره الاتصال به مستبعده تماما فانا لا ازال على موقفي ..... لعله يتصل بعد قليل 

بعد فتره لا بأس بها من البحث وجدته 

### ها زين لكيتيني 
*** توقعتك هنا 
### صارلج شكد دتدورين 
*** مو هوايه 
### ممم لعد ليش وجهج احمر عبالك تعبتي 
*** اي دورت هوايه ارتاحيت 
### كل هذا حتى لتخابرين ... مشايف هيج عناد 
*** اوكي لعد شوف 

********
تعمدت ان اكف عن الاتصال بها بعد ان اخبرتني انها وصلت .... تعللت بخط ثاني يتصل وعلي الاجابه عليه حتى لا تسألني عن مكاني 
لم اكن مخطئ بحساباتي ... توقعت ان يصل عنادها الى درجه كهذه 
لكني اعلم ان هذا العناد والعصبيه والقساوه مجرد قناع تختبئ خلفه طفله تحمل من الطيبه الكثير في اعماقها 

### يله وين نروح 
**** اول شي نروح نلعب مو اتفقنه 
### اوكي يله 

**********
حسنا اعتراف صغير ..... انا جبانه الى ابعد الحدود وروح المغامره لم تعش في داخلي يوما 

### امشي ويايه 
**** تريد تلعبها روح وحدك 
### يله حبيبي ... يله حياتي اني وياج لتخافين 

تبسمت في داخلي احببت فكره وجوده بجانبي 
وبعد محاولات حثيثه منه ومن الموظف المسؤول عن اللعبه قررت المغامره للاول مره بحياتي ( وريتني مسويتها ) 

******** 
طوال اللعبه ملتصقه بي مغمضه العينين ولا يفارقها سؤال 

**** هاااا خلص ؟؟ شوكت توكف 
### يله هاي هيه فتحي عينج 
*** اكررررهك 
### حبيبي ليش وجهج اصفر خفتي .... تعالي نكعد شويه 

*********
حين اقترب هامسا مني اصابني الارتباك وشعرت بدوار اكثر من ما شعرت به عند نزولي من اللعبه 
**** يله تريد تروح ذيج 
### ﻻ خلص راح ارحمج 
**** روح وحدك انتظرك هنا
### لا تعالي ناخذ صور دنروح نتغده 

مغررررم هذا الرجل باختراع اسمه الكامره .... بعادتي اكره الصور ... ولا احب ان يحتفظ احد بصوره لي .... لكن معه لا مشكله ثقتي به اكبر من اي شئ اخر 

كان يمسك بيدي في طريقنا الى المطعم ... لم نسلم من النظرات كلعاده غير انها كانت اكثر واقوى تركيزا اليوم .... قد يكون السر هيه السعاده الباديه على وجوهنا كان وهجها يستدعي انظارهم 

### دا افكر اقدم على نقل لهنا ... او احول على غير شركه ... راح ابدي ادور من باجر

غصصت بطعامي فلم اتوقع كلمات كهذه ابدا 

*** صدك تحجي ؟؟ خلص اني هم حبدي ادورلك وياك 
### شذر تحبيني ؟؟؟ 
رغم كل جرائتي ... وقوه شخصيتي كما يقولون اربكني سؤاله ولم استطع الاجابه 
اكتفيت بأيمائه من راسي 

*********
الم اقل لكم ... طفله تخاف الالعاب يربكها كلام الحب وبنفس الوقت عنيده وصاحبه شخصيه قويه 
اعلم تماما بأنها ستتعبني ... وقد لا نتوالم بشخصياتنا فنحن على النقيض بكل شي ... لكني احبها من اعماقي .. وحبي لها سيجبرني على التضحيه حتى بوظيفتي ...لا حل لدي لن استطيع فراقها ماعادت الاسابيع بين الشهور تكفي اريدها معي ..... ولكنننن 
************
سمعت اصوات خافته تخرج من غرفه سما ... عرفت ان ايه عادت من موعدها الى هنا 

،،،، هلا هلا بلعاشكه 
--- تيررارار رارا رار 
*** هههههههههه سخيفات .... بعدين عيني منكم نستفيد 
رن هاتف سما 
--- انته وينك اني مو مخابرتك 
""" سوري حبيبتي والله مشغول كلش 
--- انته وين ؟ 
""" بلشغل يعني قابل وين اروح 
--- اوكي ... ان شاء الله يكون صدك 
اغلقت سما الهاتف وهي تفكر ان كان فعلا في عمله ...... ام مع اخرى 
**** زين انسه ايه احجيلنه انتي شنو اخبار الفارس المجروح 
،،، ولا شي عادي نفس الحجي 
*** مكلج شي منا منا 
،،، كلي خليج ويايه على الاقل كصديقه اني محتاجج لتحرميني منج 
*** وان شاء الله قبلتي 
،،، ماعندي غير حل 
*** لا عندج 
،،، لا 
*** ليش ؟؟ 
ردت سما بلنيابه عنها 
--- لان تحبه وتريده 
،،، اخاف اذا كلت لا اندم طول عمري 

أيعقل ان يجعلنا الحب نرضى بلقليل لهذه الدرجه .. ان نقبل بكلمه منه كقوت يومي لقلوبنا مع انها قد تجيعه اكثر ... ان نقبل بنظره اتجاهه ولو كان نظراته لغيرنا .... ياربي ان كان هذا العشق فلا تجعلني عاشقه 

********** 
جلست على سريري وانا اتصفح مواقع التوظيف .. بكميه كهذه احتاج الى فنجان قهوه مضاعف 
*** تشربين كهوه 
--- بهليل ؟؟؟ شينيمج مخبله 
*** اصلا اني ورايه سهره مطووووله 
--- ليش شكو ؟؟ 
*** احمد يريد ينقل هنا شغله وكلته اني هم حدورلك 
--- فدوه للمتفانيه الي توكف ويه حبيبيه 
*** ضلي انتي نصبي ظللللي 
--- هههههههه مدا استوعبج هاي الفتره ... لحد ما اكدر اتأقلم ويه شذر الجديد شويه شويه 
تركتها لعمل القهوه .. هل يعقل ان اكون تغيرت فعلا الى هذه الدرجه .. مازلت في البدايه وبانت تأثيراته ماذا سيحدث في حال بقينا سويا .... 
******** 
استغربت اختي حين طلبت منها قهوه في هذا الوقت ... نعم انها احدى تأثيرات شذر 
^^^ احمد بهليل كهوه شجرالك 
### طخت ببالي كومي سويها 
^^^ اخاف دتزحلنكي داتخابر حبيبه القلب تره عادي اكوم 
### وج كومي سوووووي الكهوه حموتج 

فعلا ... احتاج جرعتي الليله من صوتها .... حاولت كثيرا ان اتجنب الحب ... ولكن حين طرق بابي لم استطع سوى ان اقبل وافتح الباب بكل سرور ... 
*******
--- شذر ... تعالي تلفونج ديدك 
**** منو ؟ احمد ؟ 
--- لا رقم غريب 
**** ما اعرفه عوفيه هسه يطلع احد غلطان 
نغمه رساله 
شذر جاوبي او اتصلي عليه ضروري .. سامر 
استغربت من هذا المسج الغير متوقع في ساعه غير متوقعه كهذه ..

ترى من هو ؟؟؟ 
وماذا يريد من شذر في ساعه متأخره كهذه ؟؟ 
هل ستتأثر علاقه شذر واحمد ؟؟؟ ام انه شخص لا يذكر 
انتظروا فنجاني الاتي وما يحمله من مفاجأت
الفنجان العاشر 

اي شئ في العيد اهدي اليكي ياملاكي ..وكل شئ لديكي ... أسوارا ام دملجا من نظارا .. لا احب القيود في معصميكي

أغنيه ل ( ناظم الغزالي ) 


أجيد استغلال الوقت جدا ... وهذا ما قمت به اليوم صباحا لم يبقى على اقامتي في دبي سوى يومين عيد ميلادها سيصادف بعد عشرة ايام .... يجب علي احضار الهديه .. حاولت اكثر من مره اقناعها بشراء شيء في جولاتنا التسوقيه ولم تقبل 

اخذتني الحيره وانا اجوب المحل .. خاتم ام سوار .. ربما قلاده سأتصل بنوره فهي منقذي الوحيد 

###صباح الخير انسه نوره ...بس لا ازعجناج 
'''''' يا هلااااا وميت هلا بأستاذ احمد 
### عفيه عفيه بنتي 
''''''' خير شتريد من الصباحيات 
### اريد اخذ هديه لشذر بس حاير 
''''' مممممم شنو ببالك 
### محبس لو سوار 
''''''' محابس متلبس هوايه هيه خليها سوار 
### زين كلاده 
'''''' لا سوار احسن 
###تمااااام .. ممنونج 
''''''' تدلل صدك جذب 

غلفته بعنايه مع باقه من الزهور الحمراء ... اعشق تدلليها .... ولكن اشعر بشئ ناقص لا اعلم ما هو 

***********
أنزعجت كثيرا حين صحوت ولم أجد مكالمه ولا حتى رساله منه ... عادي قد تعود على وجودي وقد يكون الان ينتظر هذه اليومين بفارغ الصبر ليرحل 

أتصلت بنوره 
لم تجبني هي
الاخرى ... كرهت هذا اليوم احس بأني انسانه خفيه لا احد يأبه بي 

دخلت سما في هذه الاثناء ... ومع ابتسامه مشرقه 
--- صححح النوم 
**** الللللله اخيرا احد انتبه عليه 
--- هههههههههه ليش شكو 
**** شدراني شو اليوم لا احمد ولا نوره 
--- هههههههه ديخونوج 
*** شو نازله خفة الدم عليج من الصبح 
--- اولا خاتون ساعه ب 1 يا صبح هذا 
*** زين انطيني الثانيا 
--- ولا شي 
*** بعدين وين جنتي ؟ 
--- بلصالون 
*** ﻻزم اليوم حتشوفين نمير ... أشووووفج حلكج من الطول للطول 

لا شئ يسعد سما كذكره ... تعشقه بجنون لم يحدث ان رأيت شخص يحب الى هذه الدرجه فقط هي .. عشقها من نوع خاص وجنون خاص ... حب بهذه القوه اما ان يأتي اليوم الذي يقضي فيه على العقل تماما ... وأما ان يقضي عليه العقل وأشك ببقاء اي أثر في عقل شقيقتي و ل لله الحمد 

رن هاتفي 

### حبيبي صح النوم 
**** زززززين تذكرتني يله اعترف ليش ناسيني 
### بدلي وتعاي انتظرج ورح تعرفين 
**** زين أوكي 

حين اغلقت الهاتف كنت افكر بشئ واحد .. مدى الفراغ الذي يستركه في داخلي حين يرحل ...مدى تعلقي به .. اشياء ومشاعر كثيره تنتابني اليوم 

**********
رساله
صباح الخير أيه ... من تكعدين خابريني 

هذا المسج المرعب هو ما استيقظت عليه 

اتصلت بصوت ملئه النعاس 

،،،، شلونك 
؛؛؛؛ الحمدلله انتي شلونج 
،،، خير خوما أكو شي 
؛؛؛ لا بس حبيت اشوفج 
،،،، ﻻزم تريد تعرف الاخبار الجديده 
؛؛؛ ليش حجيتي وياها 
،،، أي ... أشوفك ونحجي 
؛؛؛؛ انتظرج لعد 

******** 
لم يكن امامي الكثير من الوقت اتممت حمامي بدقائق وبدأت بتغير ملابسي 
اجمل ما في علاقتنا البساطه ... هو يحبها وانا ارتاح بها 
ﻻ أذكر بأني قد ارتديت معه الكعب العالي الا نادرا 
مره واحده حقيقتا 
كان هناك تجمع للطلاب في جامعتي القديمه ... اتى معي يومها ... احببت وجوده بين اصدقائي اندماجه، تواضعه ... نظرات الفتيات المعجبه به 
كان يملك تلك الطله المحببه للقلوب رجوله تلفها البرائه لم يحدث ان التقاه شخص ولم يحبه ... يملك تلك البطاقه التي تسمح بدخوله في قلب من يشاء (الطيبه ) بطاقته فهي تشع من عينيه تصرفاته تعاملاته البسيطه .... يا الله لقد بدأت بعشقه فعلا 

حين وصلت كان جالسا في المطعم بإنتظاري 

### هلا هلا بحبيبي 
**** هلو حياتي شلونك 
### زين 
**** ويييييينك حضرت جنابك وين مختفي 
###هنا 
واخرج العلبه 
حين فتحتها كان في داخلها سوار من ذهب بسيط جدا كما احب تماما .... سوار بقلبين احدها يكبر الثاني بقليل 

**** هذا الكلب الجبير كلبي .. والصغير كلبك .... 

قلتها وانا اعلم انه العكس .. فقط لاغيضه 

###طبعا حبيبي هو اكو اكبر من كلبج 
**** كلاوجي مو بيدك 

**********
مدت يدها لي لألبسها السوار ... اعطاني هذا الموقف شعور مختلف ﻻ اعرف ما هو ... 
لا يهم يكفيني اني هنا معها .... اليوم هو اليوم الاخير لنا ... فبعد غد طائرتي وغدا لن استطيع رؤيتها 

*** صدك باجر محكدر اشوفك 
###ممليتي مني حبيبي 
*** انته شتكول 
###اكول مليتي 
*** يمكن لان هذا احساسك 
أقتربت منها اكثر لأستنشق عطرها الذي اعشق 
### لو اظل العمر وياج ما امل ولا اشبع منج 
لو بس اعرف شنو سويتلي حتى احبج لهلدرجه 
*** ميكفيني هلكد اريد بعد 
###شكد يعني ؟؟؟ 
*** اريد تحبني اكثر وحده بحياتك عرفتها 
###ومنو كلج انتي مو هيج 

*********

اخاف كلمات الحب ... واخشى من قولها لا اعلم لماذا ... احساس بلا سبب او قد يكون تعودي على فقدان كل ما يسعدني 

قررنا الذهاب لمتابعة فلم 
كنت امسك بيده كطفله صغيره .... وهذا كان احساسي دوما معه 

### ها حبيبي يا فلم يعجبج 
**** اختار انته الي تريده 

وبعد طول معاناه قررنا ... فكل شئ فينا مختلف حسب معلوماتي فانك حين تنجذب لشخص يكون هناك شبه كبير يدفع الى هذا الاعجاب والانجذاب حسنا ليكن بسيطا المهم وجود الشبه .. اما انا و هو فلا نقطه واحده تجمعنا ... لا ذوقا ولا طبعا 

وصلنا الى المقاعد وكلعاده غير مسموح بجلوس اي شخص الى جانبي .... 
اما الجالس امامنا فقد وصل به الكره اقصى مراحله بسبب ضحكنا وتعليقاتنا بسبب وبدونه 

كل هذا ولم تترك يداه يدي ولا لحضه 
مسكها وقبلها بعطف ..... كنت افكر بشئ واحد ادعو ربي ان ﻻ يحرمني منه ابببببدا 

***********

كان يجلس في ركن المقهى بعيدا عن عيون الجميع ..... جلس يحرك في الشاي امامه ويأخذ نفسا عميقا من دخان سجارته 
تذكرها حين كانت تطفئ سجارته حين يشعلها 

^^^ ساااااامر ... جم مره كتلك بطل جكاير 
/// اخر مره حبيبتي بس هلنفس 

أين هي الان في احضان اخر ... تخاف على غيره ترى ماذا تفعل معه بلضبط هل تعامله بنفس الطريقه ذات الاهتمام والحب 
ضرب الطاوله بقوه اسقطت عليه كوب الشاي الساخن
××× excuseme do u need any help 
'''''' no thanks im ok ... and sorry for that

ذكرياته ستقتله ... دفع الحساب وذهب مباشره لمكتب الحجوزات لن يبقى يوما اضافيا هنا 
تذكر ان شذر لم تجيبه ليله امس ... صحيح انه قد قام بتغير رقم هاتفه لكنه ذكر اسمه في نهايه الرساله 
  فكر بلاتصال بها قد تكون لم تقرأ الرساله 

******** 
كنا قد خرجنا للتو من المول حين رن هاتف شذر 

###تلفونج عمري 
**** رقم غريب 
###جاوبي شوفي منو 
*** هسه يطلع غلط عوفه 
###جيبي اني اجاوب 
*** لا خلص ميحتاج اني حجاوب 
###يله 
*** الو .... هلو شلونك ...شبيك ؟ 

بدأت النيران تغلي في داخلي صوت رجل وارتباك شذر الغير طبيعي ... حتى انها اخذت تمشي مبتعده ... ترددت بلذهاب نحوها 

*********

**** أوكي حبيبي بس أهدى شويه 
ارتطمت بهذه الاثناء باحمد .... حين سمع الجمله الاخيره استشاط غضبا 
*** اوكي عمري بس تخلص من الحجز وكلي ساعبيش .... احبك 

لم اشعر الا وشلال من الدموع ينساب فوق وجهي كانت قد اطفئت النيران في عيون احمد 

**** هذا سامر 
### اخوج ؟ 
*** أومئت برأسي فقط فلدموع كانت تخنقني 
###شبيه حبيبي ... شذر شبيج عمري خليتي بالي 
*** تعبان كلش سامر مخنوك ومو يمي اهون عليه 

قربني لصدر بحنان 
###حبيبي لتبجين مو كلتي جاي 
*** احمد هذا سامر تعرف يعني شنووو سامر.... واني الغبيه البارحه دزلي مسج مجان عندي رصيد مجاوبته واليوم نسيت 
###كافي حبيبي لتظلين تلومين بنفسج .. يجي وتفهمين كل شي منه 

******* 
حين قمت بمسح دموعها وهي بين احضاني شعرت براحه غريبه .... اول مره اشعر بأن شذر بحاجه لي ... فهي تستطيع ان تشعر اي شخص امامها بأنها هي المسيطره على جميع الامور ومتحكمه بمقاليد كل شئ 

لكن التي هي الان في احضاني ... مختلفه تماما عن شذر التي اعرفها 

********* 
عشت وتربيت في عائله متماسكه حزن شخص واحد يقتل باقي الافراد .... لم احتمل سماع سامر بصوت كهذا .... دموعه في اخر الهاتف حطمتني .. فسامر يكبرني ب 10 سنين... لكني كنت ملجأه دوما حتى حين كنت طفله كان يهرب من همومه بللعب معي .. وحين كبرت كانت اسراره معي دوما ...

لكن رغم كل هذا لم اشعر في يوم بحنان واحتواء ك الذي شعرت به بين احضان احمد احساس استثنائي من شخص استثنائي 
فعلا خفف من الامي 

**********
اخذتها الى السياره 

### يله صعدي 
**** وين ؟ 
### مو سيارتج ويه سما 
*** أخذ تكسي حبيبي 
### ومن كل عقلج حخليج 
*** الطريق حيصير عليك اثنين 
### اني قابل واحلى من العسل على كلبي

************
لم تكن سما قد عادت للمنزل بعد ... جلست في الشرفه وانا اتذكر احداث اليوم خاصه بعد اتصال سامر .... حنانه وعطفه لم اتصور أني سأجده في يوم .... 
سرحت في السوار وانا اتذكر كيف كان وداعه صعب .... خنقتني العبره ..وألم فضيع اعتصر قلبي 
بعد غد طائرته ولن استطيع رؤيته مجددا حتى ثلاث شهور 
كان ملتزما يوم غد مع بعض من اقاربه .. كثر تأجيله لرؤيتهم بسبب بقائه معي أدى هذا الى حرماني منه غدا . . اي ظلم هذا اريده معي دوما 

كنت ارتب اغراضي حين تفاجأت بوجود ساعته وهاتفه الثاني معي ... ابتسمت في داخلي نسيانه للاغراض يعني شئ واحد ... سأراه غدا 

رن هاتفي 

**** ههههههههههه هااااا حسيت 
### بشنو ؟ 
*** لا مستحيل ... صدك تحجي 
### اي والله شكوو ؟؟؟ 
*** ساعتك وتلفونك يمي نسيتهم بجنطتي 
### لاااا مستحيل خلص وصلت اني شيرجعني 
*** ﻻزم باجر 
### هااااااي اكيد انتي متقصده 
*** شكد مكروه لا والله 
###ادري مدتتحملين فراكي 
**** بصراحه اي 
### حياتي والله حتى اني .. بس صدكيني ححاول اجي باقرب وقت .. واظل على كلبج هم 
*** شفايتلي 
### يله حبيبي اني اروح ... باجر كعدي من وكت لان ماعندي مجال ابد 
*** اوكي عمري 

كانت سما قد وصلت في هذه الاثناء ... وهي تدندن باغنيه و تبدو عليها السعاده ... لن اعكر مزاجها بموضوع سامر 

--- احبببببببه 
*** ههههههههه ادري بيج ( الله يثخن لبنكم ) 
--- شكو ماكو 
*** ماكو ... باجر سامر جاي 
--- جذاااااابه 
*** والله .. كال مشتاقلكم 
--- حبيبي فدوه لكلبه مشااقتله ....اكييييد ربى هم جايه للاهله 
*** ما ادري ما اتصور 
--- شذر شكو صاير شي ؟؟؟ 
*** ماكوو شبيج ... 
--- ممقتنعه 
*** لا اقتنعي .... باجر طيارته توصل العصر وقبلها لازم امر انطي للاحمد غراضه لان نساها يمي 
--- زين اني اريد اجي وياج 
*** اوكي حبي خلي ننام هسه وباجر نرتبها 

سما كانت تعرف باني اخفي عنها شيئا ولكنها لم تلح لمعرفه ما هو ... ولله الحمد انها لم تفعل فلنعاس غلبني وغدا يوم طويل 

*******
صحوت على صداع لا يطاق ... تذكرت لم اشرب قهوتي البارحه ولا وقت لدي الان فاحمد يتتظرني 
غيرت ملابسي على عجل وخرجت مسرعه من المنزل 
******

لأكن صادقا لم تكن من مخططاتي اليوم رؤيتها لكن الحظ لعب لعبته .. 
حمدت الله على فرصه رؤيتها من جديد قلبي تمزق ليله البارحه حين وداعها ... لا اعرف لماذا كل هذا التاثر بها كانها اول امراه اعرفها في حياتي 

كنت اجلس في المقهى بأنتظارها 
رن هاتفي 

*** حبيبي وينك 
### كاعد بلكافي تعالي 
*** مو كلت بس اخذهن واروح 
### كلتي راسي ديأذيني اريد كهوه ... فكلت نكعد شويه هنا مو مشكله 

*********
يا الله ... احببببه ... اعشق اهتمامه بأدق التفاصيل التي بأمكانها أراحتي .... 

### هاي كهوتج ... وسط صح ؟؟
*** اي حبيبي 
### حشتاقلج 
خنقتني العبره ... 
***مو بكدي والله 

لم نطل في جلستنا فكل منا مرتبط بمواعيد .. كنت في طريقي لسما وانا افكر .. كيف سأحتمل غيابه . . قد ترك لي في كل شارع .. مقهى .. ذكرى اتمنى ان لا يطيل بقائه هناك ... سأفعل كل ما وسعي للابقائه معه
فأحمد هديه من الله لي واجبي الحفاظ عليها 

رن هاتفي 

**** هيج اشتاقيتلي بهلسرعه 

لم يجيب .. اصوات أتيه من الهاتف سياره شرطه . ورجل يصرخ بصوت مكبوت أين الاسعاف اتصلوووا بهم بسرعه 

توقف علقي عن التفكير للحظه ... صرخت بعلو صوتي احمممممد 

فاجأني صوت مباشر 
..... ألوووو 

ترى من الذي رد على الهاتف ؟؟؟ 
هل للاحمد علاقه بلحادث ام فقط تصادف وجوده هناك ؟؟ 

انتظروا البقيه في فنجاننا الاتي

الفنجان الحادي عشر 

وارض الله واسعه ولكن ... اذا نزل القضا ضاق الفضاء 

الامام الشافعي 

توقفت الارض عن الدوران هذا ما احسسته وانا اسمع الصوت الآتي من الهاتف 

،،،، لو سمحتي اختي اذا تعرفين صاحب هذا التلفون توجهي للمستشفى الاسعاف وصل 

لم يقل اي كلمه اخرى ... أهو بخير ام لا لماذا الاسعاف ...لا شئ ولا حتى ملاحظه صغيره 

توجهت مسرعه الى المستشفى وانا ﻻ ارى غير وجهه الذي كان امامي قبل ساعه .. متوردا يعلن عن انزعاجه بسبب سفره و وداعنا ... لا تحرمني منه الهي ... ان كان سيصيبه السوء فليصيبني انا اولا 

**********
حين وصل الى المطار كانوا قد اعلنوا عن تأخر اقلاع الطائره لساعتين 

'''''' يمعود هاي صدك تحجي ... سامر متكلي شجاك شنو هلسفره المفاجئه ؟؟ زين ليش محجيت 
:::::: عمر ما اريد احد يعرف اني وين رايح ابد دير بالك ... اني بس الك كلت وتلفوني هذا حغلقه بس اوصل دبي ادكلك مناك 

"""" زين وأذا ربى سألت عني 
::::: هيه بلذات ما اريد تعرف اي شي عني 
"""" بس سامر 
::::: عمر الموضوع منتهي الله يخليك سده بعد 
""""" على راحتك حبيبي ... تروح وتجي بلسلامه 
:::::::: الله يسلمك .. اي شي تحتاج خابرني 

لم يكن في داخله الان غير الالم والغضب ... لم ينسى حبها فقط خبئته اطنان من الصدمه و الوجع لم يتوقع كل هذا منها .. احبها بجنون وخطط ل مستقبله على اساس مستقبلها وبطريقه تتيح له بلبقاء دوما بلقرب منها 

مر بلقرب من محل للهديا والزهور في المطار 
سرقته الذكريات عن من حوله ... في كل مره كانت تشتري نفس النوع من الشوكلا التي تحبها كان قد حمل العلبه بحكم العاده ... ثم رماها كم يتمنى لو كان له نفس القدره على رمي ذكرياته كذلك .. لن ينسى جرحها يوما كما هو الحال مع حبه لها ...يتمنى لو يجد في دبي اي شي يشجعه على البقاء بها كفرصه عمل مناسبه مثلا ... سيحاول جاهدا لتحقيق هذا

* * * * * * *

ﻻ اعرف كيف حدث الحادث فخلال اقل الثانيه حدث كل شي طيش الشاب الذي في السياره الاماميه سبب كل هذا 

--- استاذ احمد في بنت تنتظرك بره 

ايعقل ان تكون شذر .. لم احتاج للتساؤل كثيرا فقد كانت قد دخلت الى الغرفه قبل ان يؤذن لها بذلك 

**** حبيبي اسم الله عليك عمري ... شنو الديأذيك 

كانت قد ضمتني بين احضانها بحنان ﻻ مثيل له 

**** احبك 
### حبيبي شجابج هنا .. منو كلج ؟؟ 
*** تلفونك دك عليه .. وسمعت كل شي وحجه ويايه واحد وجيت ركض 
### وسامر ؟ 
*** خابرني واني بلطريق كلي حيتأخر الحمدلله جتي من الله 

كان قد دخل علينا الطبيب لاخباري ان بامكاني ترك المستشفى بشرط اخذ الحذر والاتصال بحالة حدوث اي طارئ 

***********
لم اكن اشعر باقدامي حين وصلت الى المستشفى تتضارب بداخلي جميع المشاعر 
امل ... خوف ... كره ل اقداري المتعاكسه مع الحظ دوما 
لكن حين رأيت ابتسامته عند رؤيتي نسيت كل شئ ( يمكن حتى ليش اني هناك ) 

خرجنا من المستشفى 

**** حبيبي وين اوديك هسه 
### اني هسه اخذ تكسي 
بنظره مؤنبه 
**** اصعد بلسياره 
### أمر .. هو اني اكدر افتح حلكي واكلج لا 


******** 

معالم الخوف كانت باديه على وجهها الجميل .. مع كل حركه مني كانت تلفت 

**** دير بالك حبيبي لتأذي نفسك 
### الله ﻻ يحرمني منج 

قبلت يدها اعترافا مني بكل الحب الذي تمنحني أياه 
###احببج 
*** وأني اموت عليك حبيبي 

**********

للمره العاشره تدق على هاتفي 

**** سماوي حبيبي والله اسفه 
--- شذر وينج من كل عقلج الدتسويه 
**** احمد سوه حادث وجنه بلمستشفى والله 
--- شنوووووو ؟ 
*** هسه اوصل واحجيلج 
--- انتظرج 

*********
موضوع الحادث كان قد عاد بسما الى قبل سنه 
كان حادثا فضيع بسبب سائق متهور وقتها نمير هو من اتاها مسرعا كانت بحاله انهيار شديد لم تصدق وقتها انها نجت من الحادث 
هو من اخذها الى المستشفى بعد ذلك للإطمئنان على حالتها الصحيه ... رغم قسوته حين تعصف بينهم مشكله ما اﻻ انه طيب فعلا وكثيرا ما ساندها في مواقف معينه 

فكرت ... مجبور هو على فعل هذا فهو اقل واجب لرده جمائلها معه فلم تقصر معه في يوم ... يكفيها تحملها له ، راهنته ... لن تستطيع انثى غيري تحملك والمقاومه معك .. وهذا ما اثبتته الايام فحتى حين يخونها مع ثانيه كان يعود لها دوما وهذا ما صبرت به قلبها 

اتصلت بسامر ... رن الهاتف معلنا عن وصوله 

--- حمدلله علسلامه عمري 
:::: الله يسلمج حبيبي ... تووووني وصلت 
--- قلبي علمني 

**********

حين وطأت قدمه ارض المطار كثير من المشاعر كانت تتضارب في داخله ... ربى ... العوده ... اخبار اهلي بالغاء خطوبتهم المتوقعه في الشهر القادم 


"""" سامر ؟؟؟ 

لم يكن الصوت غريبا عليه ابدا ... عاد به الى قبل عشر سنوات 

::::::: آيه ؟؟ شعندج هنا ؟؟ 
"""" هو منو الي شعنده هنا ؟؟ شو قبل موعدك جاي ؟؟ اكيد علمود تحضيرات الخطبه 

أبتسم
::::: كبرانه وحليانه ست ايه ... اخر جيه الي العام مشفتج 

أستغربت تغيره للموضوع 

"""" من يومي حلوه 
فعلا كانت جميله منذ طفولتها ... شبهها الكبير من شذر ووجودها الدائم معها جعله يضعها في نفس مرتبه شقيقته 

:::::: مكتيلي شتسوين هنا ؟؟
"""" صار جم يوم بلشت شغل هنا 
:::::: حلو ... بالتوفيق ان شاء الله 
"""" ليش وجهك تعبان 
:::::: اكيد من السفر 

شعرت بوجود شيء غريب لم تعرفه ماهو ولكن لم تحب ان تتدخل 

:::::: يله أيو اني اروح نتشاوف اكيد ... سلامي لعمه 
''''' اكيد ان شاء الله .... باي 

********** 
اغلب المسافرين كانوا قد اتموا اﻻجرائات وبدأوا بلظهور لكن سامر تأخر كثيرا 
أطلع اخيرا 

**** فدوه لله اجه احلى شاب عراقي بلندن ودبي 
فعلا سامر شاب مميز جدا شخصيته .. ذكائه .. جماله .. طوله كلش شئ فيه يصرخ انا هنا .. حضوره الطاغي يقتل اي رجل اخر معه .. ويسلب قلوب الفتيات .. لكن لم يسلبه قبله اﻻ تلك السمراء القصيره سامر كان افضل منها بكل شيء .. حتى بلشكل ما يميزها عيونها الواسعه ذات الدهاء العالي .. نصحته كثيرا لم يرتح قلبي لها ابدا لكنه كان معمي بحبها 

--- حمدلله علسلامه عمررري 
كنت سارحه بافكاري حين سمعت صرخه سما 
أول ما شد انتباهي هو مدى ذبول وجهه 
ضمني بقوه بين احضانه اشعرني بانه يريد ادخالي في قلبه ل أرى ماحدث واشعر ب ألمه 

**** يله علسرريع خلي نروح للبيت اخاف ماما تطلع 
::::::: ليش مكتيلها اني جاي 
--- ﻻ كلنه نسويلها مفاجئه 
لم يعلق او يبدي اي اهتمام كأنه ليس اخي كأن هناك من اخذ سامر الملئ بلحيويه وبعث لنا برجل مسن فاقدا ل أي امل او دافع للحياه 

*********** 
مرت على وجهي اﻻبتسامه وانا اتذكر وجهها المصفر وانطلاقها نحوي في المستشفى 
القلق والخوف كانا باديان عليها بشده ... عجيبه هذه الفتاه لها قدره كبيره على اعطاء الحب والحنان بقدر ما ترعبك منها... أحقا علي مفارقتها غدا ... غصه صوتها حين نزولي من السياره كانت واضحه اعلم بأن الموضوع يدمرها هي ايضا سأحاول اي شي للبقاء هنا بجانبها 
لن اتصل بها الان من المؤكد انها مع عائلها حاليا

*********** 
ردت فعل والدتي كانت متوقعه فقد استقبلت سامر بدموع وكثير من الدموع 

؛؛؛ حبيب ماما ليش مكتلي جاي ؟؟ 
:::::: عبالي البنات كلولج والله 
**** هههههههه مو احب اشوف درت الفعل مال المفاجئه كلش حلووه 

حاول سامر اخفاء الآمه عن والدتي لكنه من يفلح كليا ... تعذر بضغوط العمل لم يصدقوه لكن لم يحبوا اي يضغطوا عليه اكثر 

::::::: اني اروح انام كلش نعست 

قبل رأس امي وابي وذهب الى غرفته 

**** وين رايح ؟؟؟ عبالك تخلص مني 
:::::: رحميني تعبان والله 
**** اخذ دوشك واجيك تحجيلي كل شي 
:::::: امري لله
* * * * * * *
**** حبيبي وصلت البيت 
### اي عمري 
*** مشتاقتلك مووووت ... خوما بعدك متأذي 
### ﻻ حبيبي عادي 
**** احلف وداعتي 
### شويه بس ... بس مضوجني الخدر الي برجلي 
**** باجر نروح للدكتور 
### حبيبي مسافر باجر اني 
**** بهذا الوضع ؟؟ 
### ماعندي غير حل اجازتي خلصت 
**** اوووووف 
### سامر شلونه 
**** والله حمودي مو هلكد هسه دا اريد اشوف شنو القصه
### الله يساعده ديري بالج عليه 
**** ان شاء الله عمري ... اني اروح هسه اخابرك بعدين 
### احبج 
**** اموووووت عليك حبيبي 

***********
قرعت الباب 
::::::: ادخل
**** نعيمااااا يا احلى واحد بلدنيا 
::::::: تعاي تعاي كلاوجيه ... هذا كله حتى احجيله 
*** احجيلي قلبي انته 
:::::: شحجي شذر شكول ... راحت من ايدي خلص 
*** شلون شصار ؟؟ 
:::::: تتذكرين ابن عمها ؟؟ 
*** اااي 
:::::: ربى حتلبس حلقته الخميس هذا 
*** شنوووو ؟؟ شلون ؟ ليش ؟؟ وانته وخطوبتكم وحجايه اهله الك 
::::::: كالوا ابن عمها اولى بيها وهيه متسميه باسمه من جانوا صغار 
*** وليش محجوا من رحنه ؟؟؟ وين جان سبع البرمبه بعدين وين عايشين احنه بزمن الخيم نحجي بولد العمومه 
:::::: اني وصلتلي خبر وره ما انكطعت اخبارها جم يوم بيد صديقتها .. ابن عمها رجع من اميركا وخطبها واهله وافقوا وعساس هيه منهاره ورافضه 
*** زززين 
::::::: رحت للاهله للبيت اني ودا ادك الجرس سمعت صوت جاي من وره انداريت لكيتهم هيه وياه جاين يضحكون ومبين عليها شكد فرحانه 
*** اخاف مضطره تمثل
::::: شذر اني اعرفها كلش زين .. محد يعرف ربى بكدي ربي جانت فرحانه من كل قلبها جانت دتضحك مثل من جانت ويايه ... عشره سبع سنين احنه شذر مو يوم ويومين هذا كله باعته ... ربى باااعتني 

و ﻷول مره بحياتي ارى دموع اخي .... كسرته لن اسكت لها ابدا عن ما فعلته به.. جزائها معي ولكن قبلها يجب ان اعرف لماذا حدث كل هذا ... لم يقصر سامر معها يوما كانت ربى جارتنا لمده ثلاث سنوات وحين قرروا انتقالهم الى لندن للدراسه ونقل عمل والدها قرر اخي الذهاب ايضا بعد شهر من رحيلها .... احبها من اعماق قلبه ولكن كثيرا ما ماطل اهلها في موضوع زواجهم وكل مره بعذر جديد حاولنا اقناع اخي بلعدول عن الموضوع ولكنه تصدى لنا بقوه من اجلها حتى انا لم يكلمني في احدى المرات لمده شهر و ذلك فقط لأني قلت له بان عليه تركها 

*** حبيبي نام هسه انته وارتاح و باجر نكمل حجي 

حين فتحت باب غرفتي وجدت سما في وجهي 

--- شذر ليش دتبجين ... شكو شصاير .. احمد بيه شي ؟ 
*** دا ابجي على سامر والصار 

--- ليييش شكووو ؟؟؟ 
*** تعاي احجيلج 

**********
وفي منزل اخر... ﻻ يخلو من الجروح ايضا 

== شفتي ايه شفتيها شسوت تحجي ويايه ووياه بنفس الوقت ... دار الزمن وحبيبها صار صديقي 

"""" انته مو كلت ميهمني ؟؟؟ مو كلت بعد ما اريدها ليش دترجف عليها .. البنيه واضحه ورفضتك اكثر من مره مكافي عاد حس زينه مو زينه على نفسها كافي اصحه على زمانك 

=== خلي تشوف الي حسويه اﻻ افضحها اني حجيتله كل شي للولد ومضميت عليه وﻻ شي 

"""" هذا الي الله كدرك عليه تفضحها ؟؟ هيه هاي الرجوله ... شفرقت عنها كل واحد بيكم خاين من صفحه وبطريقته الخاصه 

=== تستاهل هذا كله ربيتها على ايدي هاي تاليها 

""" اني ﻻزم اروح اهلي ديصيحوني بعدين اخابرك 

لم يناديها احد ... فقط عقلها كأنه صحى اخيرا امرها بانهاء المكالمه وانهاء وجوده المريض في حياتها .. شعرت ب الإشمئزاز منه فمن يفضح فتاه ﻻ يستاهل الاحترام حتى لو كانت انسانه سيئه تذكرت مثل سمعته ذات مره من جدتها (( البنيه ستروها .. والمتزوجه فضحوها )) وكان يجب عليه سترها ... ﻻجله هو واحترما لذاته ﻻ ﻻجلها هي. 
تذكرت حالت سامر اليوم وقررت الاتصال على شذر للاطمئنان .

**********
حين وضعت رأسي على وسادتي لم استطع النوم كان الوقت مبكرا نسبيا ولكن كثرت احداث اليوم وجهدها النفسي كانوا قد اصابوني بتعب شديد 

رن هاتفي 

*** هلو أيو شلونج حبيبي 
"""" الحمدلله انتي شلونج... شبيه صوتج شو اليوم كلكم تعبانين ؟؟
*** ليش منو بعد ؟؟ 
""" سامر 
*** وين شفتي ؟ 
""" بلمطار مكلكم ؟؟؟ 
*** هااا اي صح كال 
""" شبيكم شذر صاير شي 
*** ﻻ حبي بس احمد سوه حادث اليوم وشويه ضجت و سموري تعب مال سفر 

لم اشأ اخبارها بما حدث رغم قرب ايه منا لكن ﻻ احب ان يبدو اخي مسكينا منكسرا امام اي احد 

طالت احاديثنا قمت خلالها بعمل فنجان قهوه لي 
اغلقت الهاتف مع ايه وأنا ارتشف اخر رشفه من فنجاني .. اخذتني الاحاديث فبرد فنجاني على عكس يومي الذي كان ساخنا باحداثه ومشاعره ودموعه 

امسكت هاتفي لارسل رساله اليه 

الله ﻻ يحرمني منك ابد ردت اموت اليوم من خوفي عليك .. انته احلى شي صار بحياتي من سنين وما اتحمل اشوفك متاذي ابد دير بالك على نفسك حبيبي ... تصبح على خير

***********

ما اتحمل اشوفك متأذي ... رنت الجمله في رأسي . اعرف هذا جيدا وهو ما جعلني اخفي عنها ما قاله الطبيب لي اليوم .. أووووووف ( عوونك يارب ) 


ما الذي قاله الطبيب .. مدى تأثيره على شذر .. هل سيخبرها احمد ام سيكتم هذا اﻻمر عنها كما العديد من اسراره المكتومه ؟؟ 

ماذا عن سامر هل سينسى ربى ..ام سيعيش في اﻻطلال حبه ؟ 
ما هي خطه شذر لرد اعتبار اخيها من ربى ؟؟

كل هذا مع دله القهوه اﻻتيه فاحداث كهذه لن يكفيها فنجان واحد
الفنجان 12 

الحب هو ان تختار الشخص الوحيد القادر على ان يجعلك تعيسا 

انيس منصور 


شهر كامل مر على سفره ... فعلا لم اعدّ ارى اي نور هنا جميع الاماكن مظلمه خبأت نورها وحشة غيابه .. احاديثنا تدوم على طول اليوم وبشكل مكثف لكن لم يعد هذا يكفيني غيابه يحدث في داخلي وحشة كبيرة 

مسكت هاتفي للاتصال بشركة لديها وظائف شاغره ﻻزلنا في حالة بحث متواصل ينقطع الامل في داخلنا احيانا خصوصا هو يأسه السريع ونظرته السوداويه للامور تقتلللني فأنا على ثقه بأن الله لن يضيع تعبنا ( اسع يا عبدي .. وانا اسعى وياك ) هذا مبدئي في الحياة،،، 

رن الهاتف اكثر من مرة وﻻ مجيب .. ذهبت للصاله بعد ما مللت من المحاولة 


*** هلا هلا بسموري ... شعجب مطالع ؟؟ 
::::::: صح النوم يابه 
*** كاعده بس جنت بلغرفه ... مكتلي شعجب بلبيت 
:::::: اليوم ورانة عرس نسيتي ؟؟ فد شويه اروح اخذ العريس نروح نزين 
*** يوم زيان عرسك عمري 
كما هو متوقع لم يرد .... ﻻيزال كما هو منذ اول يوم اتى به الى هنا حزينا مكسورا في داخله مع محاوﻻت مستميته لأظهار العكس 

مسج 
### شدتسوين 
**** وﻻ شي خابرتلك على الشركات الي اتفقنه عليهم البارحه بس محصلتهم 
### يله مو مشكلة ... شوكت حترحين للصالون 
*** فد ساعه حجزنه اني وسماوي ونوره 
### كلش زين عود طكيلي صور هوايه 
*** شو من هسه دتوصي شنو قابل مراح نحجي اليوم بعد 
### شلون منحجي بس دا اذكرج 
*** اي مو دا اكول انته متكدر بدوني 
### بلنسبه للثقه الي مو بمحلها 
*** هااااااا تحب نجرب 
### عادي 
*** اووووكي لعد خل نبدي 

ازعجني كلامه جدا اعلم انه يحب مضايقتي فقط ولكني ﻻ احب هذا الاسلوب ابدا فهو يقودني على العناد والمكابره وبلتالي لن اتوانى عن خسارته أذا ما وصل الامر الى حد المساس بكرامتي .. انا لست مغروره فقط ﻻ احب ان تمس كرامتي بسوء


********** 

كنا في طريقنا متوجهين الى نوره للذهاب الى الصالون لأجل حفلة اليوم 

*** هااااا سما خير ان شاء الله ؟؟ تخبلتي حبيبتي شو تضحكين ويه روحج 

--- حرام اضحك ؟؟شلون ؟؟؟

*** زين ضحكيني وياج 

--- وﻻ شي دا اضحك على نمير البارحة 

*** عفيه نمير ... شبيه ؟ 

--- جنه بلسينما خلص مالتي الببسي مديت ايدي دا ابوك الببسي ماله اندار عليه من خرعتي جبيت الببسي عليه كله وكام يكمز ويعيط كدام العالم 

*** ههههههههههه حيل بيه 

لم اعد اطيقه بصراحة دافعت عنه لفتره ﻻ بأس بها ولكن كل ما اﻻحظه الان هو شئ واحد نمير ﻻ يستحق سما بأي شكل من اﻻشكال .. سما فتاة استثتائية تستحق شخص استثنائي تماما مثلها بلضبط 

حال صعود نوره للسيارة بدأت الضجة 

+++ ما اريييييده خلص حيخبلني والله 
--- هدي هدي يمعوده 
*** ههههههه اكككيد نگـ على روحة العرس 
+++ اﻻ اجي وياج .. يابه وين تجي هو اني حاشكه روحي حشك ... هلنوبه يكلي لترحين 
*** اي غير يغار عليج يا عيني 
+++ شذر كافي هاي مصارت غيره هاي خنكة مدا اكدر اعيش حياتي طبيعي 

رن صوت رسالة ففتحت هاتفي بسرعه وقبل ان اكتشف انها ليست لي 
+++ هاكم استلمو الأمراض ...  (( خوما سامر حيوصلكم مو تكعدين وياه بلحفلة تكعدين من جهه البنات ))
هاي اني من اجة سامر من السفر كل ما اجي يمكم ﻻزم اشرح ترة سامر مثل اخويه تره سامر صار سنين اعرفه يابه سامر يحب وحده بس كووووولولي شسوي بعد فهموني .. والله حتى حلقته مدا اطيق البسه احسها تخنكني 

سرحت بأفكاري بعيدا وانا اسمع راشد الماجد يصدح (( يظلم في عيني كل شي ماعدت ارى في دبي ضي والشوق لك يقسى علي وانا بدونك مو بخير )) 
فعلا انا بدونه مو بخير الكئابة تسكنني واحاول ابعادها عني بشتى الطرق ارسم تلك الابتسامة الباهتة على وجهي مجاملة محاولة لعدم زرع الكأبة في الجالسين حولي ولكن افشل في مسحها من داخلي بغيابه وجاء كلامه اليوم ليزيد فوق كل هذا في داخلي ..
+++ شذرررر يمعوده وينج 
*** وياكم وياكم شبيج 
+++ هسة شلوووون لكيلي حل 
*** صبري وامرج لله بلكن يحس 
+++ والله انتي بطرانة 

سرحت كل منا في عالمها ... اﻻ انا لم اسرح بعيدا فكل تفكيري مرتبط بلهاتف ومسجاته 

*********

تعمدت ما قلته واختفائي عنها ... اريد ان اعرف ان كنت سأستطيع فراقها أذا ما جبرتنا الضروف خصوصا بعد ما قاله لي الطبيب 
اكاد اجن فكل ثانيه تخطر على بالي ترى ماذا تفعل الان ... كيف تبدو اتخيلها بفستانها الذي أرتني اياه ليلة البارحه اعشقها ويا خوفي من هذا العشق اخاف فعلاً ان ﻻ اكون جديراً بها .. اخاف ظلمها .. واخاف من اشياء عديدة اخرى سينفجر رأسي وضعته على الوسادة وغفيت 

********* 

أتممت تسريحتي والمكياج ... كان قد اوصاني بأرسال صورة حالما انتهي ... لكن بعد التحدي الاخير لن افعل وهو من سيخسر حتماً 

--- اشوفج صافنه وايدج على الخد .. اخافج عاشكه وبالج احد

*** هلاااا هلاااااا هاااااي شطالعة ولج تخبللللين حتكسرين على كل البنات بلحفله .. سماوي وبس والباقي خس 

--- الله عليج شوفي نوره بعد محاطيلها احمر خدود وصايره طماطه 

*** هههههههههه اكيد وصلها فد مسج حنين خلاها تكمز 

--- اي كلها امي مشتاقتلكم تريد تجيكم اليوم 

*** ههههههه كل هذا حتى لتجي ... والله مدا افهمه لهذا الولد نوره شالعة گلب گلبة شنو الي مخليه يتحمل 

--- الحب طبعا ... مشكلتج شذر عمرج محبيتي وعرفتي الحب الحقيقي حبج اعجاب وحب هامشي من تكدرين تتحكمين بمشاعرج وعقلج هو الي يمشيج عمرج متتسمين تحبين ... 

سرحت بكلماتها ... الحب بلنسبة لهم الغاء العقل الذهاب للتهكلة ان نستمر معهم وان كان البقاء يعني موت كرامتنا وتعذيب قلوبنا ... لن اعشق ان كان العشق بهذه الوحشية ..سألغي المشاعر وأدوس عليها بأي لحضة تتعدى فيها حدود العقل 
وتتجاوز اوامره 

********

كان قد رجع للتو للمنزل 

::::::: ها ماما شو ممحضره نفسج 
^^^ سموري حبيبي والله مالي واهس وتعبانه ... اخذ البنات وتونسوا انتو 
:::::: براحتج حبيبتي 

كانت والدتي حزينه من رده .. ليس لانها كانت تنوي الذهاب ... ولكن سامر لم يكن طبعه هكذا لو كان القديم لأصر على ذهابها لـ ملأ البيت بنكاته وغنائه .... حسبي الله ونعم الوكيل خرجت من اعماقها على كل من حرمها بسمة ابنها 


حين دخلت على غرفته كان يتأمل بدلته ... دون ان يلتفت لي قال 

::::::: هاي جان المفروض البارحة البسهة البارحة الي جان موعد خطوبتنة المتفقين عليه .... الي هيه خلته موعد لمهرها .... لج شذر لللليش ليش هيج دتسوي بيه هذا حق الجزه !!!!

ضممته بين احضاني .. ونسيت كل ما اشعر به من حزن بسبب غياب احمد ... فـ لاشئ اهم من سامر ﻻ احد 

*** اجيبلك تاج راسها حبيبي .. اصلاً هاي شنو هيه متستاهلك انته تساهل بنية جمال واخلاق وهاي الحمدلله وﻻ وحده من ذني 

::::::: ما اريد اني لغيت فكرة الزواج من بالي خلص 

*** بعدين نتناقش بهذا الموضوع ... كوم بدل لتتاخر على صديقك ... لحضة لحضة تذكرت انتظر هسه اجيك 

عدت وانا حاملة كيس كبير في يدي 

*** لتلبس هذاك القاط خلي يولي ... هذا اني اشتريتلكياها قبل ﻻ تجي كلش تنغصتة الك 

:::::::: مخبلة مشتريتلي قاط لييييش ؟ 

*** دلبسه يلة حتأخرنه 

خرجت مسرعه من غرفه فـ لا مجال لـ أسئلة اخرى ... كنت قد اشتريت هذه البدله لاهديها له في يوم زفافه فأني اعرف بذوقه جدا وطالما اخترت له ملابسه ... لم اخبره كي ﻻ يحزن اكثر جعلته يظن انها هديه وحسب 

**********
صحوت من نومي .. كان اول ما خطر ببالي هاتفي كنت اتوقع منها مسج او صوره لها كما اوصيتها ... يالها من عنيده لم يحدث ان عرفت فتاه بعنادها واصرارها هذا .. احب قوه شخصيتها ولكنها ترعبني ايضا 

### هلو 
بعد مده ﻻ بأس بها 
*** هلوات 
### شو ماكو 
*** موجوده انته الماكو 
### جنت نايم 
*** واني جنت مشغوله 
### وين الصوره 
*** خل ابدل واطكها بعدني ممبدله 
### اوكي انتظرج 

حسنا اعرف باني بدوت من تنازل ولم يستطع مقاومه الغياب بينما كان عاديا بلنسبه لها .. لكني لم اقاوم شوقها اكثر وثانيا انا اعلم بأنها كانت مزعوجه جدا ولم احب ان ازعاجها اكثر .. شذر طفلتي ومن منا يحب أيذاء طفله 

**********

حين رن هاتفي معلنا عن وصول مسج منه ... كل جزء من جسدي كان يدق ليس قلبي وحسب مرت علي الساعات اﻻخيره كلجحيم 

--- سبحانه الشوفنه ضحكتج صارلج جم ساعه مبومه 
*** خلصي تبديل وعوفيني بحالي ... أو اكلج بلعكس اخري نفسج خلينه احنه نروح 
--- ليش يعني ؟ 
*** سمعي كلامي ومعليج حتشوفين ليش 

***********
/// حبيبي حمودي متكلي وينك صارلك شكد مختفي 

اخذت بضع دقائق لاقرر أرد ام ﻻ 

### هلو شلونج 
/// اخيرا .. وينك ظل بالي عليك 
### موجود بس جنت مسافر 
/// مشتاقيتلي ؟؟ متكول اسئل على حبيبتي 
### اي والله حقج ... يله تعرفين بيه اني بذات
/// حشاك حبيبي لتكول هيج 
### يعني انتي مشتاقتلي ؟!!
/// موووووت 

نعم انجرفت تلك الليله كثيرا بلكلام مع يسر لم يمر الكثير على قطع علاقتي فحتى حين كنت في بداية علاقتي مع شذر كنت اتحدث بين الفينه واﻻخرى معها ... لم اظن اني ساحب شذر الى هذه الدرجة، كنت اتوقعها علاقة عاديه ﻻ اكثر ... ولكني وقعت في حبها وﻻ اعرف لماذا فعلت هذا اليوم لم تحدثت مع يسر حديث كهذا رغم اني ﻻ اكن لها اي مشاعر ... ايعقل ان اكون اختبر نفسي ... حبي ... مدى تعلقي 

/// احمممد .... وينك حبيبي 
/// احمممممممد الوووو 

لم استطع الجواب ... كانت شذر قد ارسلت صورتها خلال الحفله ... نظراتها كانت صفعه احسستها توبخني رغم ابتسامتها في الصوره 

*********

حين وصلت الحفله ... استقبلتنا ام العروسه 

=== حبايبي شذوره وسماوي ... ما شاء الله شنو هلجمال ... حبايب يوم عرسكم فدوه بس صعدوا للعروس ساعدوها ماكو يمها بس اختها 

*** تدللين خاله صدك جذب اببطن عينه 

كنا في طريقنا لغرفه العروس حين فتحت سما النقاش 

--- الله يساعدها عافت حياته واهلها وصديقاته وجايه تنزف بمكان متعرف بيه احد وتعيش بيه هم 

*** مو تكولون الحب يسوي اي شي اني اشوف هذا يعتبر شي بديهي وعادي ان الوحده تكون ويه زوجها بلمكان اللي هوة بيه 

--- ممكن!!! 

فكرت لم اﻻستغراب فالعروس لن تذهب الى مكان سئ او مزعج بلعكس سوف تجد الراحه هنا اكثر ... بينما انا سيكون لدي احتمال الذهاب والعيش في مكان متعب ولكن ﻻ يهمني يكفيني وجودي قربه 

*** الف الف مبروك عروستنه 
،،، الله يبارك بيج عمري يوم اﻻلج انتي وسماوي 
--- تسلميييين حبيبتي 
؛؛؛؛ عيييني شذوره هاي شطالعه شنو هلجمال .... اكلج عندي ترجيه جايبتها بلون فستانج بلضبط لبسيه جنج ناسيه تلبسين تراجي 

*** ههههههه تسلمين حبيبتي بس اصلا اني مزارفة اذني 

؛؛؛؛ شلووووون يصير!!! باجر عكبه شلون يلبسج النيشان ناقص؟؟ .. ﻻ عيني ﻻزم تزرفيه ﻻزم 

تحسست اذني ...للمرة الاولى افكر بشئ كهذا ربما ﻻني ﻻ افكر بموضوع الزواج ... حسنا ان كان ( النيشان) لأحمد فساثقب اذني قبلها اما لشخص اخر فلن افعل حتما 

************
حين وصلت القاعه كان سامر واقفاً لوحده يتامل باتجاه معين ... اخذني الفضول لمعرفه سبب سرحانه ... كانت صديقة ربى من ضمن المدعوات 
صراحه سررت لهذا فقد سهلت مهمتي وقربتها لي احب صدف كهذه فعلا 

رن هاتفي في هذه اﻻثناء 

*** هلا هلا هلا بأيوتي شلونج حبيبي 
"""" شذر ظل بالي شبيج شو حبابه خوما مريضه 
*** مقبوووله منج ... يله وينج ؟ 
"""" توني وصلت تعاليلي بره ما اندل
 *** اوكي ثواني 

التفت اليه 

*** ساممر ... سااامر 
::::::: هااا شبيج تعيطين 
*** ايه جتي 
::::::: اي وشسويلها 
*** فدوه روح جيبها اني العروس رادتني 
:::::: وين سما ؟؟ 
*** شدراني دروح انته 

نعم كيد نساء ... سببان دفعاني اوﻻ انا واثقه بان ايه ستخطف انفاسه اﻻن ... وثانيا واﻻهم دخولهم معا الى القاعه ضروري لباقي الخطة 


***********

::::::::: هلااااا انسة ايه ... ﻻﻻﻻﻻ صدك صايرة انسة 
""""" هههه شكرا شكرا 
مد ذراعه لها لتشبك ذراعها به 
::::::::: شفتج من بعيد دتتعثرين انتي والكعب الي ﻻبسته ترحين توكعين بباب الصالة وتفشلينه 
"""" ﻻ اصلا مسيطرة اني عااااادي 
::::: متاكده ؟؟؟ 
""""" اااااي 

خطوتين كانت فاصله بين اخر كلمه وتعثرها 

::::::: كتللللج لزمي ايدددددي 
تقربت منه ووجها يشع احمرار 
::::::: هههههههه فدوه للخجلانة يلة كدامي وﻻ كدامهم 

**********

لم استطيع ارسال اي شئ لها اليوم احساسي بلذنب والعار من ما فعلته اعطاني اﻻحساس بأني أذا كلمتها سوف تشعر بي وتعرف كل شي 
ولكن اشتاقها 
سوف الجئ الى الفراش واتعلل بلنوم كأفضل حل 
**********

كانت جالسة لوحدها ... تكتب مسج كعادتها 

*** شلونه نموري ؟ 
--- ظلمتيني هلمره هاي نوره ... محصلتج فدزتلي مسج كلتلي كبس عليها للبيت ومحتكدر تجي 
*** هههههههههههه والله ذوله فلم هندي 
--- وين سامر 
*** راح يجيب ايه 
بنظره فاحصة من عينيها 
--- اكيد سوالفج هاي ... اختي واعرفج 
*** شوفي هذا شلون صافن عليج من جينه ليهسة 
لم تبدي اااي اهتمام فقد رن حبيب القلب وذهبت في عالللم اخر تماما 

فتحت هاتفي لأجد رسالة منه 

### اني حنام انتي اكيد سهرتج مطوله تصبحين على خير 
ﻻ تزال الساعه العاشره ايعقل ان ينام منذ اﻻن... ﻻ اظن بأنه انزعج من وجودها بحفل فليست من عادت احمد الغيرة الزائده 

*********** 
بدأت رقصة الاحباب كما يحلو لي تسميتها ... بينما كانوا العروسين يتمايلون على النغمات الهادئه تم اﻻعلان من خلال الفرقه لتوجه من يود مشاركتهم الرقصه من الحضور 

*** يله سامر كوم لوما هذا اعز اصدقائك ... كوم شاركه فرحته حتضل صافن والله عيب 

:::::: لعد تلحلحي وكومي ويايه 
*** اني ما اعرف .. اخذ سما 
--- لتباوع عليه هسه اوكعك .... اخذ ايه 
وغمزت لي 

كانت تبدو ملامح الانزعاج على ايه بشكل كبير 
::::::: شكلها معاجبها 
---أيو يمعوده وين صافنه 
"""" ووياكم شبيكم 
*** سامر يريد يركص وياج سلو 
"""" ها ... اوكي يله 
:::::: مو توكعينه انتي وحذائج 
""""" ﻻ بدلته ويه سما 

اﻻن فقط ستتم الخطة على اكمل وجه ... طلبت من سما مرافقتي 

--- غير افهم وين 
*** هسه انتي بس تعاي ومعليج 

*** حبيبتتتي وسن شلووونج ( صديقه ربى ) 
+++ الحمدلله .. شلونج عيني شذوره 
*** والله الحمدلله ... شنو هلجمال ( تدرون بيه دا اجذب مو ) 
+++ شكرا 
كانت نظراتها تخترق ايه .. ابتسمت في داخلي

*** سمااااوي اخذيلي صوره ويه هلكمر 
غمزت لها ...ففهمتني
--- بس من هلجهه تعالوا لضوه احلى 
+++ يله عيني سما صارلج ساعه دتاخذيها شنو القصه 
*** ابتسمت ... باعي باعي علكامره 

صوووووره راااائعه ... الخلفيه المثاليه أيه وسامر وهم بحالة انسجام وقرب 

*** يله حبيبتي منطول عليج ... خلي نشوفج عود 
+++ اكيد ... عفيه عود سويلي تاك علفيس بلصوره
*** صدك جذب ببببببطن عيني 
--- هههههه ارتاحيتي هسه 
*** ههههههههه حيل بس بعد بعد انتظري عليه 

********

حين وصلوا الى طاولتنا كانو مبتسمين ... ولكن ما هي اﻻ ثواني حتى تغير وجه ايه بعد قرائتها لرساله وصلتها 

^^^ ما شاء الله حلو تركصين وحيل مندمجه وياه 

ارتني الهاتف ... فهمت انه موجود في الحفله 
لم تجبه بل تعمدت اﻻقتراب من سامر ... وهذا هو المطلووووب 

××× شذر ... شلونج حبيتي 
كانت بسمه ... صديقه قديمه لنوره من ايام الثانويه *** الحمدلله حبيبتي انتي شلونج شخبارج 
××× تمام الحمدلله ... ميخالف تجين ويايه شويه 
*** اوكي 
في طريقي الى طاولتها 
××× ماما كلش حبتكم وحبت تسلم عليج 
استغربت !!! 
*** مرحبا خاله ..
،،،، هلوو ماما شلونج حبيبتي تعالي تفضلي 

بعد اخذ ورد ومجاملان كدت اموت من الفضول لمعرفه سبب التعارف هذا ... نطقت واخيرا 

،،، حبيبتي اني سألت بسمه عليكم وكومه مدحت بيكم 
*** تسلمين خاله من طيب اصلكم 
،،، خاله احنه عجبتنه سما اختج ... هيه ممخطوبه صح 
*** ﻻ خاله 
اتمنى ان ﻻ تكون اصوات الزغاريط التي في داخلي ﻻ تصل لهم فانا اعلم بانهم عائله مرموقه ولها وزنها في المجتمع 
،،، اي والله صار فتره اختي دتدور لأبنها احمد على عروسه ... صح هو ببغداد هسه بس ناوي يجي قريبا 

تحولت الى قطعه من جليد بثواني 

*** أحمد ؟؟؟!! 

- احمد ؟؟ اهو حبيب شذر ام شخص اخر ؟؟ هل ستكون واحده من خياناته ؟ واحد اسراره المخفيه ( بحثه عن عروس ) 

- ايه وسامر هل ستنجح مخططات شذر ام ﻻ 

لم يسعها اليوم شرب معشوقتها القهوه .. فانتظروا اجابتها مع فنجانها القادم
الفنجان الثالث عشر


ارجوك تسكت لا تكلم ولا بحرف 
مالك عذر مالك كلام تقوله
ياشيـخ اسف وين بلقي لها صرف
مادام قلبك انكشف لي ميوله
ياماعيوني اذرفت دمعها ذرف
وياماسهرت الليل اشتاق واوله
راحت حياتي وانا من جرف لي جرف
وانا احسب ان الحب هذي اصوله
انا دخيلك ودي اليوم اعرف
وشلون تنساني بهذي السهولة 
هي الخيانه والكذب عندكم عرف
او الوفاء في هذا الزمن ما تطوله

حامد زيد

***********

خرجنا متاخرين من الحفله 

--- امووووت وأعرف ليش كلتي لأم بسمه انتي توصليهم 
*** هسه انتي شعليج قابل انتي الدتوصليهم اني الي حسوق 
--- شذر حنتاخر 
*** حجيت ويه سامر وقبل هسه انتي ياهو مالتج 

اكتم في داخلي ضحكه مدويه للموقف الذي حدث 
حين سألتها عن اسمه بأستغراب ذكرتني بسمه به كنت مدعوه لحفله زفاف اخته بلعام الماضي وكان من اكثر الشباب تميزا بلحفله .. فعلا يليق بسما نعم شاب كهذا لأختي وليس نمير ...لم يكن احمد حبيبي وروحي والحمدلله كنت قد اودع الحياه بموقف كهذا 

********
تركت سامر يقل ايه الى منزلها (ضربت عصفورين بحجر ) سامر وأيه وسما وأهل العريس ... عسى ولعلى انجح في مقصدي 

:::::::: أيه تكدرين تمشين لو اساعدج 
"""" بصراحه رح انزع الحذاء وأمشي ﻻن بعد ما اكدر اتحمل 
::::::::: هههههههه العالم منا يمعوده انتظري اوكفي هنا هسه اجيب السياره واجي 
""""" اوكي 

فتحت الهاتف لارسال رساله 
"""" سماوي وشذر احب اكلكم خططكم كلها مكشوفه حبايب فحاولو لتعبون نفسكم ويايه مع تحيات ايه ( الميعبر عليها شي ) 


ضحكت كثيرا على رسالتها ﻻ يهمني ما تقوله فأنا اعرف شئ واحد فقط ... أيه وسامر سيدواون جروح بعض وسيحبون بعضهم بل سيعشقون ويتزوجون اراهنكم على ذلك 

********** 

فتحت عيني متأخره .... عدنا في ساعه متأخره ليله البارحه منهكين كدت ان انام بملابسي ولكني غيرتها على عجل لدرجه اني ﻻحظت ارتدائي لها بلمقلوب 
استمتعت كثيرا بلفعل كانت ليله جميله حافله بلاحداث ما ينقصها كان احمد حضوره ولو بلرسائل كان سيعني لي الكثير 

حين تفقدت هاتفي وجدت رساله منه 

### صباحو ... اليوم عايفني الحلو ومحد كعدني 
*** صباحوو حبيبي والله توني كعدت ميته تعب 
### شلونهة الحفله 
*** تخبل مكانك خالي 
### المهم انتي تونستي عمري ... شحتسوين اليوم 
*** أروح يم نوره البارحه مكدرت تجي اكيد هسه ضايجه 
### اوكي حياتي ... اني اروح هسه نحجي بعدين 
*** اوكي عمري باي 


*********
كنت افكر بما حدث ليله البارحه ... ماذا لو كانت شذر تخونني ايضا ؟؟ ايعقل ان يحدث هذا ؟؟ انا بعيد حسنا ... هي ايضا تعرفت بي من خلال موقع انترنيت وقد تفعلها للمره الثانيه ما المشكله ... ﻻ ﻻ يعقل بلطبع ... أأطلب كلمه السر منها ؟؟ ستطلب هيه ايضا مني ذات الطلب ... حسنا سوف اقوم بمسح كل ما يتعلق بليله البارحه واطلب منها كلمه السر ... ﻻ اشك فقط ليطمئن قلبي 


*************

وصلنا الى بيت نوره ... كانت بأنتظارنا على احر من الجمر لمعرفه اخبار الحفل 

،،،، احجوووولي على السريع يللله من اول محطيتو رجلكم بلقاعه الى ان طلعتو 

--- هههههه والله حبيبتي كضينها مكائد ومؤمرات ويه ست شذر 
،،،،، شلوووووون 

وبينما كانت سما تخبرها بما حدث البارحه ... كنت انا اتم احدى مكائدي كما يحلو لهم تسميتها 
فقد قمت بتحميل صورتي مع وسن مع عمل ( tag ) لها حتى تظهر الصوره لدى ربى.... خلفيه جميله كمنظر أيه وسامر ستكون كفيله بحرق قلبها الجاحد واﻷتي اعظم .... 

رن هاتفي 

*** ها حبيبي رجعت البيت 
### اي عمري 
*** الله يساعدك 
### شكرا حبيبي ... شذر اريد منج شغله 
*** كول 
### اريد باسورد الفيسبوك واﻻيميل مالتج 

********* 
كان سامر جالسا يفكر بكل اﻻحداث التي حدثت منذ اتى الى هنا ... يشعر بشوق حقيقي لحياته بلندن ولكن يستحيل عليه الرجوع الان ... عمر شريكه هو منقذه الحقيقي فلوﻻ ادراته للشركه لما استطاع البقاء هنا وتكريس وقته للنسيان 

تذكر كلامه مع ايه ليله البارحه 

"""" سامر ... اريد اكلك شي 
:::::::: كولي 
""""" اني متاكده انته فاهم حركات شذر وسما 
::::::: بخصوص ؟ 
""""" يحاولون يقربون بينه واني دا اعرف هذا بحسن نيه منهم ... يمكن اني مو من حقي الي راح احجي .... بس اني اعرف أذا استمر الموضوع بهاي الطريقه اني وياك كلش حنبتعد وننحرج واني ما احب يصير هلشي بينه ... انته طول عمرك سامر من اقرب الناس الي سامر الجان من تضوجني شذر يدافعلي الجان مدللني ويطلعني ويشتريلي صح اخر كم سنه تغيرت اﻻمور بينه ... بس الراح راح بوكته اني هسه اتمنى شي واحد اتمنه اكون صديقه الك وكت التحتاج احد تحجي وياه .. احد تتونس وياه اني موجوده وتلغي اي موضوع ثاني ومتحط رسميات بينه 

:::::::: ايه والله ما اعرف شنو اكول اني لحد هسه فشلان منج على المواقف الي سوتها وياج ربى 
ما ادري ليش شاده وياج جانت 

""""" احم احم ﻻن احلى منها 

::::::::: هههههههههههه 


***********

**** ههههههههه صدك تحجي ؟ 
### اي والله 

حقيقه انزعجت فهذا اذا يعني اي شئ فيعني عدم ثقته بي ... حسنا العين بلعين 

*** اوكي ماعندي اي مشكله بس ردلي باسوردك اول 
### اوكي حدزلجياها مسج وانتي هم 
*** تمام 

اغلقت الهاتف وانا منزعجه من تصرفه 

،،،،شو وجهج احمر شكو يا ستار 
لم ارد 
فقط فتحت اللابتوب بانتظار وصول مسج منه 

--- شذر فهمينه شبيج شكو شصاير 
*** انطوني صبر 
،،،،تخبلت البنيه الف الحمدلله والشكر 
*** حضرته ميوثق بيه يريد الباسورد مالتي 
--- هسه انتي قابل شعندج انطهياه 
*** سما مو مبدأ عندي لو ﻻ ... ليش هلعدم ثقه هاي 
،،،، ميخالف هدي انتي 
*** انتظروا خل اشوف بروفايله ...... شنووووووووووو ؟ 
سما ونوره بنفس الوقت 
-"-" شكوووووووو 

********** 
حالما اغلقت هاتفي مع شذر .. رن للمره الثانيه .. استغربت رقم دولي ومن اﻻمارات تحديدا 

=== مرحبا ممكن اكلم استاذ احمد 
### تفضلي اني احمد 
=== حضرتك مقدم على وظيفه على موقعنا 
### صحيح 
=== تم قبولك مبدئيا بس في مقابله شخصيه تحدد القبول النهائي وان شاء الله بتكون الوظفيه الك 
### شكرا 
=== المقابله بعد اسبوع 
### ان شاء الله 

خبر كهذا سوف يفرح شذر جدا ... ﻻ لن اخبرها اﻻن سأدع اﻻمر مفاجأه مع مفاجأه اخرى اكبر 

*********
كان جالسا في احدى المقاهي لأرتشاف قهوته واتمام بعد الاعمال بحاسوبه حين رن هاتفه 

××× حبيبي سموري شلونك 
:::::::: هيه مال شلونك مصار نص ساعه من سديت التلفون وياك ... شكو شتريد 
××× افااااااا اني عموري الذهب صديق عمرك تحجي هيج ويايه 
::::::::: ههههههه ... هسه غير يحجي عاد 
××× اني جاي لدبي باجر 
::::::: خير خو ماكو شي ... توني سديته منك مجبت هيج طاري 
××× ﻻ والله بس هاي مريم اختي ثبرتني حفله تخرجها واﻻ تريدني اجي 
:::::::: بيها الخير ان شاء الله ... زين والشغل 
××× السكرتيره موجوده وان شاء الله ما اطول 
::::::: اوكي حبيبي ... محتاج شي مني 
××× سلامتك 
:::::::: خوش شوف طيارتك شوكت حتى اجيك 
××× ان شاء الله 

تبسم في داخله ... اراحه قدوم عمر مع قلقله على سير مجريات العمل ... لكن ﻻ بأس العمل بركود هذي اﻻيام وسيتطيعون ادارته من هنا .... سيكون من وجود عمر هنا متغير جيد لروتينه القاتل .. رغم وجود العديد من اﻻصدقاء حوله اﻻ ان لعمر نكهه خاصه عن بقيه اصدقاءه كيف ﻻ وهو صديق طفولته ... والد عمر صديق والده ايضا توفي في حادث وترك مريم ووالدته امانه في عنق عمر الذي كان على قدر المسؤوليه ... عكس مريم اخته الصغيره فهي تحمل القليل من الطيش والعفويه المبالغ بها ... ما جعل شذر وسما يتجنبوها كثيرا رغم انهم جيران في نفس الطابق من العماره ... بسبب اصرار والد سامر على هذا ..... مريم وما ادراك ما مريم 

**********
--- شذر شبيج يمعوده احجي 
*** لج شوفي شوفي المسجات ... عباله ذكي ماسحهن من الانبوكس ... كلهن موجودات بلارشيف .... تعاي اقري الحجي ثنين دازلهن مرحبا لكككككم شوفو اشكالهن والمستوى 

،،،، اي يا حبيبتي انتي كلتيها شوفي المستوى ؟؟ مضوجه روحج على هيج نماذج 

*** طبعا اضووووج نوره شلون ما اضوج اني يخوني اني يلعب عليه ليييييش فهميني للللليش 

اخذت الهاتف للاتصال به 

### هلو حبيبي ... بس شويه واخابرج مشغول 

*** بشنووو مشغول بلنسوان ... اخاف وحده بيهن جاوبتك 
### يانسوان شذر شبيج تخبلتي 

*** الي معارف تمسح حجيك وياهم ... اقرالك اﻻسامي تحب .... شنو هلمستويات الضحله . اني تخلي راسي من راس ذني ..للللللليش 

### شذر بس اهدي دخيل الله ... خليني ادخل على المدير رايدني بشغله وارجع اخابرج 

،،،، شذر كافي الله يخليج حيصير بيج شي 
--- فدوه نورة بس كلاص مي خلي تشرب 

لم ارد عليهم تابعت بحثي في موقعه حتى وجدت طامه اخرى .... مسج من احدى اقاربه 

/// عيني احمد هذا موقع البنيه على الفيس تكدر تشوف صورها هيه مهندسه واهلها من عائله معروفه كلش 
### ماكو منفتح اﻻسم 

مجررد محاوله رؤيته للبروفايل تعتبر خيانه واهانه لي ... ما يقتلني جميعها احداث قريبه ونحن في قمه علاقتنا .... يااااارب منك الصبر 
عاودت اﻻتصال به وانا في حاله غليان مره اثنان ثلاثه خمسه لم يريد ... سأنفجر في اي لحضه اذا لم اصب لجام غضبي عليه 

**********
أستمر هاتفي بلرنين فقمت بأطفائه 

...... احمد الشكوى صار ثاني مره توصلني وانته تعرف هذا ظهره قوي وبعد ما اكدر اسكت 

### يعني شلون يدوس بنص بطني وتريد اسكتله ؟؟ ﻻ والله شيريد يسوي خلي يسوي 

..... أذا انته جايز من روحك فاني مجايز 

### والمطلوب 

..... حاول تلكه حل وياه وﻻ تره اذا اضطريت اختار بينكم فمراح اكدر اختارك 

### الله كريم 

خرجت من المكتب وانا في قمه العصبيه ... قمت بفتح الهاتف مره اخرى .... اعلم انها ستظن باني اتهرب منها يا الله على هذا اليوم 

***********

**** غللللقه الجبان يعرف روحه شمسوي ... امشو نطلع من البيت رح اختنك هنا 

،،،، اوكي حبيبي بس هدي الله يخليج ووين متردين نروح 

رن هاتفي 

--- شذر هذا احمد 

*** خير؟ شعجب تكرمت ودكيت وحضرتك حتى جنت متجاوب 
### شذر كتلج اني يم المدير 
*** وين متكون هاي مشكتلك .... يخطبولك موووو تدورلي صور علفيس مو ... جان كلتلي ادورلك يا عيني ليش متعب نفسك واهلك 

### شدتحجين شذر 

*** اهوووووو .. رجعنه لدور البرأه مو كافي جذب عاد مو كافي تعبتني 

### اني مجرد جاريتهم حتى ﻻ يلحون 

*** احمد روح وبعد ما اريدك وﻻ اريد اعرفك 

### شذر هدي ونحجي بعدين 

*** بعد ماعندي حجي وياك ... باي 

يله امشوا ... خلصتوا ؟ 
نظرات القلق كانت باديه على وجوههم ... كانو ينتضرون مني ان ابكي انهار ... اي شئ يعبر عن حزني ... لم استطيع فلغضب الذي في داخلي اﻻن اقوى من لحضه ضعف وحزن على خائن ﻻ يستحق مني دمعه واحده 

***********
يا لغبائي كيف لم انتبه على وجود هذه الرسائل كيف نسيت مدى ذكائها واستهنت به ... قد اكون خائن .. ﻻ انا مترردد فقط .. خائف لم يحدث ان تملكت قلبي امرأه كنت دوما انا المسيطر على مشاعري ولكن معها فعلا ﻻ استطيع فعل هذا
حتى اﻻن رغم كل صراخها وما قالته لم ارد ... لها الحق لقد تجاوزت حدودي 
أيعقل ان تكون شذر جاده ؟؟ هل ستتخلى عني بهذه البساطه .. قد حذرتني مرارا قائله بأنها لن تغفر لي خيانتي .. بأنها ستدوس على قلبها بلحضه توضع بها مع امرأه ثانيه في كفه واحد 
ولكن وان بدى لها بأنها بكفه واحد معهن فهي خاطئه ... شذر بكفه والعالم كله بكفه ثانيه 

********** 
اتصل سامر مرارا على هاتفي اصيب بلقلق بسبب اغلاقي له 

::::::: ها سما وينكم شنو القصه شذر وين ليش تلفونها مغلق 

--- وحده وحده على كيفيك حبيبي ما بينه شي بس شذر خلص شحنها 

::::: شنو ماكو شاحنات 

--- طالعين بسياره نوره ماعدها نفس نوع الموبايل 

:::::: زين وينها شذر 

*** ها سموري 

::::: شبيه صوتج ؟ شذر لتضمون عليه صاير شي 

*** ﻻ حبيبي قابل شكو ... شنو خير شصاير 

:::::: ماكو شي دا اشوف وينكم ... ودا اكلج حسبوا حسابكم نهايه اﻻسبوع حفله تخرج مريم فحتى اذا تردون تحضرولكم ملابس شي 

*** اهوووو سامر فدوه اني اعفيني .. اخذ سما وياك 

:::::: ماكو هيج حجي تجين تجين ولخاطري 

*** ان شاء الله ... نرجع للبيت ونسولف 

مريم فعلا ﻻ ينقصني غيرها الان ... ﻻ اطيق هذه الفتاه خصوصا في اخر موقف لها .. ذهبنا للتسوق اختفت فجأه وجدتها في احد مراكز الاتصالات في مركز التسوق سألتها لماذا هي هنا فادعت بوجود فاتوره عليها دفعها وقامت بدس رقم هاتف جديد كانت قد اشترته في حقيبتها ... عند عودتنا للمنزل كنت اقوم بأرسال بعض الصور لهاتف سامر حين وصلت رساله من رقم مجهول يعلن عن اعجاب وحب من معجبه سريه ... حين قرأ سامر الرساله لم يعرها اهتماما بسبب ضنه بان يكون احد مقالب اصدقائه .... ولكن انا قمت بلربط بين اﻻحداث وخصوصا ان مريم لم تتوانى يوما عن ابداء اعجابها الكبير لسامر وكرهها لربى .... بعد فتره من المحاوﻻت المريره منها عرف سامر بأن مريم هي من تقوم بارسال الرسائل ... قام بلتملص منها ولم يخبر عمر بأي شيء كما لم اخبر انا احدا سوى سامر بعد ان صارحني بشكوكه ... منذ ذلك الوقت وانا اتجنب هذه الفتاه فمن لها القدره والجرأه على عمل شيء كهذا لها القدره على عمل اي شيء ثاني 

*********
كانت قد مرت ساعه كامله على اغلاقها للهاتف حين وصلتني رساله منها 

**** مع اﻻسف حبيتك ... انته متستاهل ربع الحب القدمته الك انسان خاين ومالك وفه من اﻻول جنت ادري بيك ملعب وابو بنات ادعيت البراءه كدامي وانته اكبر غدار عمري مراح اسامحك ابد 

كلسكين الحاد دخل كلامها الى قلبي ماذا لو لم تسامحني ...ماذا لو لم ترضى بعوده العلاقة بيننا ايعقل ان تكون تخلت عني بهذه البساطه 

***********
لم اتحمل لم تشفي غليلي الرساله قمت بلاتصال به 

### ها حبيبي 
صرخت 
*** لتكلي حبيبي انته جذااااااااب اني تلعب عليه .. اني شذر هيج تسوي ويايه لييييش شنو القصرت بيه وياك جاوبني شنو الناقصني .... احجججججي لتضل ساكت 

### شذر اهدي 

*** على اي اسااااااس اهدى ... ليش هيج سويت مماليه عينك مووو اني ممليت عينك 

### اي مماليه عيني 

*** اننننننني ؟ ليش منو انته حتى ما املي عينك غيرك تحسر واختاريتك .. حبيتك من كل كلبي ولعبت عليه .... اني الي مجنت ادخل احد لحياتي رفضت الكل وقبلت بيك هيج تجازيييني 

***********
اعلم بأني جرحتها ولكنها قتلتني بكلامها ... قبل ان انهي المكالمه تكلمت عن شخص تقدم لها في اﻻيام الماضيه ... لماذا لم تخبرني .... ماذا لو وافقت بسبب جرحي لها ... أأفقدها للابد ﻻ يعقل هذا 
اتصلت بها 

### شذر 

*** جنك نسيت تحجي حجايه تغثني اكثر بيها كلمه لليوم كمله 

### شذر انطيني فرصه لباجر بس .. بس باجر والله وحتشوفين شلون حثبتلج ماكو بلقلب غيرج 

*********
عدت متعبه الى المنزل ... لم تكن اﻻحداث التي مررت بها بلسهله ابدا جلست لوحدي في الغرفه حين دخلت علي سما بفنجان القهوه عله يعيد لي هدوئي 

--- شذر حبيبتي ماكو علاقه ميصير بيها مشاكل والولد لو ما شاريج مجان كلج انطيني فرصه 

لم ارد عليها تذكرت حين اكتشفت خيانه عمار وتركته تذكرت جمله قالتها لي صديقه 

وحده احساسك ما يجعل حكايتك مميزه ﻻهم ... 
فجميعهم متاشبهون .. رجال .. هم هكذا .. يملون .. يشكون .. يغارون .. وجميعهم بلنهايه يا حبيبتي يخونون 

أيعقل ان يكون احمد كَـ عمار ... ترعبني الفكره اكثر من حقيقه تركنا لبعض ... فلاحمد صوره اخرى ... احمد حبيبي ... ابي .. صديقي واخي كان دوما مختلفا عن الجميع ... تلك البراءه في عينه طيبه قلبه .. حبه الجارف لي ... ﻻ ﻻ اصدق احمد مستحيييييل 

أمضيت الليل وانا اعيد بقراءه مسجاته معهن .. اقلب بصوري اني وهو .. رسائلنا ... جميع اﻻغاني التي اهداني اياها .... يا الله كيف لي بنسيانه كثيره هي اﻻمور التي تجمعنا 


*********
وضعت رأسي على الوساده .. تدور عده افكار في رأسي لم يحدث ان مررت بيوم مليء بلمشاكل كهذا .... رساله ...مؤكد انها من شذر ( الله يستر ) 

احمد اليوم موقف المدير جان كرصه الك ... بس اذا مطلعت باجر الصبح من الشركه محتكون زينه ﻻ الك وﻻ لاهلك 


ترى ما مشكله هذا الشخص مع احمد ؟؟ 
ماذا عن وعده لشذر هل سيوفي به ام ﻻ ؟؟ 
هل ستقتنع شذر بلعوده ؟؟ 
دخول عمر ومريم على اﻻحداث هل سيؤثر على ابطالنا ؟؟

انتظروا شذر وفناجينها لمعرفه اﻻجوبه
البعض برغم الحب يخون ... والبعض برغم الخيانه يحب 


اللامرأس قاتله هذا ما بدأت به يومي .. 

--- هاي الدموع تجمعت براسج فكام يأذيج 

هذا ما علقت به سما وانا اتناول حبيتن من المهدء 
*** تدرين بيه دمعتي متنزل بس على اللي يستاهلها

بينما كانت ترتشف من النسكافيه 
--- وهيج احمد تحول بين يوم وليله لشخص ميستاهل !!! 
*** مثل ماهو باعني بيوم وليله 
--- بس احمد لو بايعج مجان كلج انطيني فرصه 
*** بابا انتي صدكتي ... اراهنج محيسوي شي من اوووول يوم كلتها احمد ابو نسووووان 
--- اراهنج 

حرقت قلبي .. كبريائي المكسور .. جميعها تجبرني على قول كلام كهذا .. لم اتوقع منه في يوم هذا كله ... اتمنى من كل قلبي ان يفعل اليوم شئ يجبرني على مسامحته ... ان يقنعني حتى لو بكذبه ... لن اتحمل بدونه سأموت ان فارقني 

:::::::: صح النوم يا حلوات 
--- شو مبدل و مستعجل ... وين رايح 
::::::: عمر حيوصل بعد ربع ساعه 
--- هاي شنو شو مكلت انو هو جاي 
:::::: البارحه يله دريت .... شذر شبيج حبيبتي شو ساكته ووجهج اصفر ... اصلا من البارحه انتي مو على بعضج شصاير ؟؟ 
*** ماكو شي حبيبي بس راسي ديأذيني 
:::::: اوكي لعد رجعي نامي ﻻن اليوم ورانه هوايه اشياء 
*** ليش شكو 
:::::::: عمر حيجي يمنه على الغده وبعدين بليل اكو مطعم جديد فاتح عازمكم عليه 
*** اني اعفيني سامر 
:::::: شذر روحي نامي وحضري نفسج لليل ... يله باااااي 

--- شذر ميصير هيج احنه مصدكنه سامر ديرجع طبيعي لتكسرين واهسه 

*** ان شاء الله 

**********
لم اصحو اليوم في موعدي المعتاد ليله البارحه كنت قد اطلت بلسهر ... كان علي اتخاذ الكثير من القرارات وواغلبها مصيريه 

/// ها يمه خير خوما بيك شي شو مرايح شغلك اليوم 
### هسه حروح بس تعالي قبلها اريد احجي وياج بموضوع 
/// تعال للهول 
### يمه انتي صارلج فتره تدوريلي بت الحلال 
/// اي يمه عجبتك الجابوها بيت خالتك ؟
### لا .. اني اكو بنيه ببالي رايدها 
/// منيه بت منو شلون عرفتها 
### عن طريق جماعه 
من المؤكد اني لن اخبرها بأني تعرفت عليها عن طريق اﻻنترنت فوقتها سيكون الرفض قاطعا 

**********
اتصل بي سامر 

::::::: ها شذوره شلون صرتي حبيبي 
هنا فقط نزلت دموعي لم احتمل اي كلمه تحمل اي معنى من معاني الحنان .... ﻻ اريد سماع كلمه حبيبتي مجددا ... رميت الهاتف فالتقطته ايه 
"""" هلو سامر اني ايه مو شذر
:::::: عبالك صوتج صوت شذر من كلتي الو 
""" ما ادري 
::::::: شلونج انتي شخبارج 
"""" الحمدلله انته شلونك 
:::::: تمام التمام ... انتي وين بلببت يمنه لو همه يمج """" ﻻ والله اني يمكم 
:::::: خوش لعد حتى تظلين يمنه اليوم عازمكم كلكم على العشه
""""" والله ما اكدر اتاخر 
::::::: مو عيب هلحجي ليش طالعه وحدج لو ممالي عينج اني 
"""" ﻻ والله بس تعرف اهلي 
::::::::: اذا على اهلج فعوفيها عليه وحضري نفسج ... """" ان شاء الله 
:::::::: يله من تفضه شذر خلي تخابرني 
""" اوكي 
*********
/// ابني فكرت زين ؟؟ البنيه حتقبل تعوف كل شي وترجع هنا بهاي الظروف 
### اني اكيد محظلم البنيه .. جتني فرصه عمل هناك وراح اتوكل واسافر هليومين 
/// حتعيش هناك .. كله علمودها ؟ واحنه ؟؟؟
### يوم اني مرايح لنهايه العالم وﻻ اول مره اعيش هناك شو قبلها معترضتي ... يوم فدوه سهلي الموضوع .. واليوم اريدج تحجين ويه البنيه بلتلفون 
/// بدون ما اكون حاجيه ويه اهلها؟... شلون يصير ### يمه اني غلطان بحق البنيه غلط كلش جبير وما اريد تاخذ مني موقف ابد ما اريد اخسرها الله يخليج ساعديني ارجعها الي 
/// الله كريم .. الله كريم 

***********
دقات جرس متلاحقة على رتم واحد فتحت الباب راكضه لأتخلص من هذا الرنين 

:::::::: تعال عموري .... يا هلا وميت هلا 
*** حمدلله علسلامه عمر شلونك 
°°° اني زين الحمدلله .. الله يسلمج 
*** تعالو تفضلو 
رمقني سامر بنظره مستغربه بسبب شحوبي كلامي المقتبض معهم على غير عادتي 

°°° سلامتج شذر مبينه تعبانه 
**** اي يمكن بدايه افلاونزه 
°°° شربي دوه علسريع اليوم سموري حال الجيس وعازمنه 
لم اعلق فقط ابتسمت ببرود 

جلسنا جميعا الى طاوله الجميع يضحكون ويتبادلون الكلام

::::::: شذوره حبيبي سمعينه صوتج وين صافنه 
*** مصافنه وياكم ... دا اجمع طاقه لليل 
بينما كنا نتحدث كنت اﻻحظ نظرات عمر الغريبه لي ... احسست بكميه من الاسئله تتجمع بعينه المائله الى الخضره 

◆◆◆ اي عمر ماما ... لشوكت باقي هنا 
°°° والله خاله حسب .. بعد ما اعرف عندي موضوع هنا اذا صار بخير وسلامه احتمال شويه اطول 
:::::: شتطووول والشغل 
°°° الله كريم يحلها الف حلال
:::::::: بعدين تعال هنا يا شغله شو اني اخر من يعلم 
--- جنه ناااوي يتزوج .... اااااي عمر الله عليك يله نريد عرس 
°°° ههههههه الله كريم 

كنت في عالم ثاني ... لم اتحمل عدم سماع صوته .. اعتذرت منهم وذهبت الى غرفتي متعلله بلتعب وحاجتي للنوم 
اتصلت به بحجه توبيخه ... ولكن في الحقيقه انا في حاجه ماسه لسماع صوته 

### هلو شذر شلونج 
*** زينه ... شوف احمد انته طلبت مني فرصه ونطيتكياها وانته مسويت شي 
### بس اني بعدني عند حجايتي وصدكيني حكون كدها واكثر 
*** خلص احمد اعذرني لهنا واني ما اكدر بعد 
### زين خليج ويايه علخط ثواني 

**********
أشرت لوالدتي بأن تتحدث معها بلهاتف لم اعطها المجال للرفض 

/// هلو شذر شلونج يمه 
*** ه..لو ... هلو خاله شلونج 
/// الحمدلله على الله ... انتي شلونج اﻻهل شلونهم 
*** كلنه بخير الحمدلله 
/// الف الحمدلله والشكر ... ان شاء الله حبيبتي نشوفج قريب انتي واﻻهل ونتشرف بيكم 
*** ان شاء الله خاله تسلمين حبيبتي ... الشرف النه 
/// الله وياج بنيتي 


**********
لم اتوقع ابدا ان يفعل هذا ... اشعر برعشه بسائر جسدي .. خجل وصدمه هذا ما تراوحت مشاعري بينه 

### ارتاحيتي هسه 
*** على شنو ارتاح ؟ هسه شنو يعني من امك حجت ويايه يعني انته مخنتني ... لو يعني منجرحت اني 
### شذر انطيني فرصه وحده والله حثبتلج خلينه نبدي صفحه جديده من اليوم واذا شفتيني خاينج بعد لو مجرد سامعه الج الحق تسوين الترديه وباسورداتي يمج دوري شكد متردين يوميه 

*** الله كريم 

### شذر اني احبج لتنسين هلشي ... 

*** اوكي .. باي 

اعلم بأني تعاملت معه بقساوه ولكنه يستحق ذلك فقد جرحني البارحه بكلامه وافعاله ... اتمنى ان استطيع نسيان ما حدث وافتح صفحه جديده فعلا اتمنى 

"""" وين صافن الحلو 
*** تعاي حبي كعدي 
""" جبتلج جاي ... دريت بيج جذابه منايمه 
*** شكرا 
""" بس قبل شويه جنتي صفره .. شو هسه ماروني شكو ؟؟ 
*** ام احمد حجت ويايه 
غيرت أيه جلستها والفرح يتطاير من عينها 

""""" اااااي وشنو وشكالت وشعجب .. اول مره تحجون مو 

اطلت سما 
--- باااااع النذاله مسويات اجتماع بدوني 
"""" لججج تعاي سمعي ... ام حمد حاجيه ويه شذر ---- عااااا احجولي 

وبينما اخبرهم بما حدث ... ستذهبون انتم أليه 

*********
وكما هو متوقع تم نقل الخبر الى خالتي خلال ثواني 

/// عيني ليش نطاني نفس شو عدل وكبل حطه على اذني

``````````` و خير يا طير تكومين تحجين وياها راسا هيج 

/// الولد حابه والبنيه حابته بس هو ﻻعب بذيله 

``````` وشنو هلدلع هو يا رجال ملاعب بذيله شدعواها 

/// حطي الله بين عيونج بعدهم ممتزوجين وسوه هاي الدكه بيهم 

`````````` خليج انتي فقيره هيج الى ان تطلعين من المولد بلا حمص 

/// انتي شدتحجين المهم ابني مرتاح وفرحان 

فرحت مما سمعته .. هذا يعني ان امي سوف تكون بجانبي 

********* 

تم اقناع عمتي ببقاء ايه اليوم ... وطبعا يعود الفضل اﻻكبر لأمي

::::::::: ها بنات خلصتوا تبديل 
فتحت الباب 
:::::: هلا هلا هلاااا منو كدي اليوم حطلع ويه 3 كمرات وحده احلى من اللخ 
مسكت بيد سامر 
**** اكييييييييد اني احلاهم 

::::::: بعتبار نفسيتج منقرفه أوي أوي نكدر نكول هيج بس الواقع 
اشاح بنظره نحو أيه 
::::::: الواقع احلاكم سما 
*** يا مكرررررروه خلي تفيدك سما للللعد اني باقيه بلبيت 
::::::: يمعوده صدك جذب انتي الروح والريه ... يللله امشوا ديتنظرونه 
--- ينتظرونه ؟؟ ليش منو جاي بعد 
:::::::: عمر ومريم 
--- مرررريم .... اهووووو 
*** الله يعبر هليله سلامات 

نزلنا الى موقف السيارات في البنايه حين اطل عمر .... لوحده 

°°° اكلك يله خل نطلع بسياره وحده مو احسن 
:::::: لعد مريم وين 
°°° كالت باجر الحفله وما اريد اسهر واتعب نفسي اليوم 

هسمت بصوت منخفض 
*** عشتو .. لو عرسها جان شسوت 
استدرت نحو سما واية فأذا بهم يحاولون كتم ضحكتهم بصعوبه 
*** لتكولولي سمعتوني .... اووويلي بس ﻻ عمر هم سمعني 
--- يمكن 
*** جذب 
"""" دمشي امشي قابل عنده ﻻقطه 
°°° هاااا عليمن دتقشبون 
جمدت في مكاني حين عرفت ان عمر خلفي مباشره 
°°° ها شذر شلون صرتي ان شاء الله احسن .... هاج هذي الحبوب جبتها ويايه من لندن رهيبه ساعه وتصيرين زينه 
همست ايه
"""" يابه اخذت حبايتها وهسه عال العال هيه مثل الحصان 
°°° صدك ششربتي ... يله الحمدلله المهم تحسنتي 
ونحن في السياره ضربت ايه على ما فعلته ... فعلا احرجتني الحمدلله سامر كان في السياره حين حدث الموقف 

*********

اتممت اليوم جميع التزاماتي مع الشركه ... ﻻ اشعر بلضيق فلحمدلله امامي فرصه افضل ...واﻻهم من هذا شذر 
لن اخبرها الان بفرصه العمل .... ستكون مفاجاه لها 
لم تتصل ولم ترسل لي اي رساله ... اقدر شعورها ما تزال في طور الصدمه 

اخذت هاتفي للاتصال بها ... تركت فراغ كبير في يومي 

***********

لم اسمع رنين هاتفي ... كان جو المطعم صاخبا بلكاد نسمع ما يحدثنا به الجالس بلقرب منا 

--- شذر تلفونج دا يضوي 
لم استطيع اﻻجابه كان قد اغلقه حين مسكت الهاتف .... سكت المغني قليلا 

::::::: هسه اجي 
°°° سامر وين رايح ؟ 
:::::: ثواني 
عاود اﻻتصال بي 

### وينج شو متجاوبين 
*** هلو ... طالعه مسمعت التلفون 
"""" شذر ... عمر ديحجي وياج ...... سووووري منتبهت دتحجين بلتلفون 
### يا عمر هذا ؟؟ 
*** صديق سامر ... الي كتلك عليهم اصدقائنه من يوم جان ابوهم ويه ابويه بلجامعه 
### وجان ضروري تطلعين وياهم ... مو كلتي راسي يأذيني
*** اصروا عليه ... بعدين وين المشكله مدا افهم ؟
### ماكو أي مشكله ... يله لعد ما اعطلج اخذي راحتج 
*** اوكي باي 

***********
كأنها لم تصدق ان اقول لها اني سأغلق ... حتى لم تسألني اي شيء ...لم تجيب من المره الاولى .... ومن يكون عمر هذا حتى يخرج معهم ... لن اتحدث معها اليوم ... سنتاقش بلغد ... يكفيني كميه الحديث والجهد الذي قمته به اليوم لاقناع امي ومدير الشركه ... وﻻ مجال لنقاش اخر اليوم 

رساله منها .... ﻻ بد انها شعرت بما فعلت معي 

*** نسيت اكلك .. تصبح على خير 

ماذااااا ..... اتقصد انها لن تكلمني حين تعود ؟ 

### شو من هسه 
*** مو احسنلك ؟ كلت اخاف عندك شي ما اريد اعطلك 

لن تنسى بسهوله هذا ما تقوله لي بطريقه غير مباشره 

**********

### ماعندي شي دا انتظرج 
هذا كان رده ... اراحني حقيقتا ولكن ﻻ اعلم .... اشعر بشيء مكسور في ما بيننا 

"""" يله سما..... احنه هسه نجي 
*** انتظروني اجي وياكم 
اشارت لي أيه ان انتبه على هاتفي ... كان هناك رساله منها 

"""" انتبهي على سامر وعمر ... نمير هنا حنكوم نشوف ويامن كاعد ونرجع 

*** انتو وين رايحين 
--- نسلم على حنان وراجعين 
*** اهووو ... ﻻ روحوا انتوا لعد 

طال الصمت ... كنت سارحه في خيالي ... ماذا ستكون رده فعل احمد اذا عرف بأني وحيده مع عمر ... ابسمت على تخيلي لرده الفعل 

°°° ضحكينا وياج .. 
لم اكن اعلم بان عمر يقوم بمراقبتي ... احمررت خجلا 
*** ﻻ هيج ماكو شي 
°°° شلون صرتي ؟؟ 
*** ﻻ احسن الحمدلله 
°°° الحمدلله 

***********

مرحبا... انها المره الاولى التي احدثكم بها ... سأعرفكم بنفسي .. انا عمر الصديق المقرب لسامر ... أو بالاحرى نحن اخوه .. فقد ترعرعنا معا طالما كنا جيران منذ ان ولدنا ﻻ استطيع تسميتهم بجيران .. او اصدقاء بل اهل ... وطالما وقفوا معنا كأهل في عده مواقف واهمها وفاه والدي .. 
سامر اخي الذي لم تلده امي .. حين قررت اﻻستقرار في لندن رفضت الفكره وحاولت اقناعه بلعدول عنها ... وحين رأيت منه الاصرار قررت خوض المغامره معا ... نجحنا وكبر اسمنا معا ... كل شئ تشاركته معه اﻻ شئ واحد ... حبي لشذر 
لم يعرف احد ابدا بهذا اﻻحساس فقد كتمته بداخلي طوال السنين احتراما لسامر وعمي .. واﻻن انا مؤهل لأعلان هذا الحب امام الجميع والتقدم لطلبها رسميا منهم ..
شئ واحد يخيفني شذر .... اخاف ان تكون مشاعرها اتجاهي مشاعر اخوه ... ماذا ان رفضتني ... ماذا لو اعتبرني سامر خائن لعشرته حين اعجبت بأخته بينما يضع هو مريم في نفس الخانه التي يضع بها سما وشذر 

:::::::: عمر ... يمعوووود وين صافن 
°°° وياك حبيبي ... شوكت جيت 
::::::: صارلي خمس دقايق ودا انتظر تخلص صفنه 
*** الماخذ بالك يتهنه 
ابتسمت ..... اوووووف لو تعرفين منو 

********
""""" هاااااااا ارتاحيتي 
--- يعني الله عليج ايه مشفتيها شلون كاعده ﻻزكه بيه 
"""" بصراحه اي ... كرت عينه للجايه وياه 
--- والله تعبت ..مضل عندي اعصاب بس احبه شسوي 

رساله من نمير 

□□□ ان شاء الله ارتاحيتي هسه ... ما اعرف شوكت حيصير اكو ثقه بينه 

أجابته 

--- من تستاهلها 
□□□ منو اليحجي ﻻزم انتي هم مكتيلي اكو واحد وياكم ... هاي هيه صارت وحده بوحده 

--- هذا عمر احنه رابين وياه حاله من حال سامر اخويه 

□□□ سمااا خليني ساكت .... من هذا جان دياكل شذر بعينه ... كل ما اباوع على ميزكم الكاه صافن .... هو هذا الرابين وياه 

--- هاي شبيك انته تخبلت ... ما اسمحلك تحجي هيج عن اهلي 

□□□ اني محاجي على اهلج ... دا احجي على سبع البرمبه ال وياكم 

--- وعمر من اهلي 

*** سما وجهج صار طماطه كافي مسجات سامر حينتبه .... شكو شصاير ؟؟ 
--- ماكو شي 
*** احجي 
--- بعدين 
""" بنات هدوو عاد تره حيحسون 
:::::: بنات 
التفتنا جميعا مذعورين 
:::::: تطلبون بعد شي ؟ 
تنفسنا الصعداء 
*** اريد كهوه 
***********

طالت السهره كل دقيقه توترني اكثر ... تجيب على رسائلي باقتضاب .... أيعقل ان تكون نست كل شيء .... ردت فعلها وهي لم ترى سوى امور طفيفه ماذا لو عرفت ما حصل مع يسر يوم كانت في الزفاف .... الحمدلله لم احدثها على الفيس بوك 
تأخرت سأرسل لها رساله 

### مو كافي عاااد ... كوليلهم تعبت رجعوني للبيت 

********** 
حين وصلت رساله من احمد كان عمر يتحدث معي 
°°° شذر مريم تريد شال كالت نسته هذاك اليوم يمج 
*** اوكي بس... 
ﻻحظ ارتباكي من الرساله 
°°° اكو شي ؟؟ 
*** ﻻ بس نوره شويه ضايجه .... من نصعد البيت اوديلها الشال 
°°° اني اجي اخذه منج 
*** تمام 

لم استطيع اكمال قهوتي .. لم يعجبني مذاقها ... كان حلوا وبلنسبه لي لذه القهوه في مرارتها ... كما هي حياتنا ... فلولا المراره لما احسسنا بطعم اﻻتي حين يكون حلوا .... قوه المراره تعطي طعما رائعا للاتي ولو كان حلوه قليلا 

***********

عدنا الى المنزل ... اخبرني عمر بانه سيعود بعد ربع ساعه لاخذ الشال 

اتمتت حمام سريع ولبست بجماتي ... ﻻحظت انه تأخر اخذت الشال وذهبت بنفسي ... في وسط المرر الفاصل بين شقتينا رأئيته 

°°° تاخرت اااااسف 
*** ﻻ عادي ... تفضل 
°°° شذر 
*** نعم 
............
*** عمر احجي شبيك 
°°° يله تعاي اوصلج للشقه تاخر الوكت 
*** تمام 

أغقلت الباب وانا افكر لم يكن عمر على طبيعته ابدا ... كان يريد اخباري بشيء وتردد ... ايعقل ان تكون مريم اخبرته شيء ؟؟؟ 

--- شذر ... شبيج ؟؟؟ 
*** وﻻ شي نطيت الشال لعمر ... بس شو مدري شبيه جان مرتبك وراد يحجي شي وسكت 

عادت سما بذاكرتها لما قاله نمير ... ماذا لو صح ... كيف ستكون رده فعل الجميع ... فرحه ام كارثه 

"""" شذر احمد صار 3 مرات خابر 

يا لله احممممد قد نسيته كليا 

♡♡♡ ماهو الشيء الذي تخاف شذر ان تخبر مريم عمر به 
♡♡♡ هل سيعودون شذر واحمد لسابق عهدهم 
♡♡♡ هل سيتجرء عمر باخبار شذر ام سيبقى حب في داخله 

فناجين وفناجين تحمل من الاسرار اكثر من حبات القهوه .. فتابعوني لنرتشف اسرارها معا
الحب هو اروع متعه .. واعظم ابتلاء 
بيرل بايلي 

اليوم بلذات لم يكن الجو حارا على عكس عادته هنا .... اخذت فنجاني وجلست في الشرفه اراقب منظر الغروب .... فرحتي اليوم ﻻ يسعها شيء فقد طلب مني احمد رقم هاتف والدتي لتتصل امه بها 
شعور ﻻ يوصف وفرحه ﻻ تضاهى حين تراهنين بقلبك وفرحك ومشاعرك على شخص وتكسبين رهانك ...... الحمدلله ... لم يكن كاذبا ... ولكن هذا ﻻ يعني بأني لست خائفه .... قطع سلسله افكاري صوت يصرخ باسمي 

--- شذر شذرررررررررر وينج 
*** شبيج شبيييييييج يمعوده 
--- اكلج ام احمد تعرف رقم تلفون امج ؟ 
*** اي توه احمد اخذه 
--- اااااااااي ﻻن ماما دتحجي ويه وحده وتكلهة انتو تشرفونه والبيت بيتكم وشذر اول وتالي بتكم 

لم يمضي على اغلاقي الهاتف معه سوى خمس دقائق ايعقل ان تتصل بهذه السرعه .... 

مسكت الهاتف للاتصال به 

***********
**** ههههههه ماكو هيج سرعه ...
### على شنو ؟؟ 
*** خاله شبسرعه خابرت 
### يا خاله ؟؟ 
*** اهوووو احمد بلا مداهره 
### والله مدا افهم عليج ؟؟ 
*** امك شبسرعه خابرت امي 
### بس امي مدتحجي بلتلفون 
*** يمكن سدوه 
### شذر ماما يمي دنتفرج تلفزيون ﻻ خابرت وﻻ حجت ويه احد ... اني مو كتلج ماما حتاخبر باجر 
............***
### شذر ... شبيج حبيبي والله باجر حتخابرها 
*** احمد الي دتحجي ويه امي دتخطبني منها 
### شنوووووو 

*************
احسست بلارض تدور بي بلحضه ... ايعقل ما يدور في رأسي .. ﻻﻻ ومريم ؟؟ انه من المستحيل حدوث هذا 

### شذر شذرر وين رحتي ... منيه هاي الدتحجي ويه امج
*** لحضه شويه واخابرك ماما جتي 
### خلي الخط مفتوح اريد اسمع
□□□ شذر ... وينج ماما 
*** بلغرفه ماما تعاي 
كنا انا وسما في قمه الذهول ... ويبدو ان امي ﻻحظت هذا 
□□□ شبيكم مخترعات 

--- ﻻ قابل شكو 

□□□ شذر ماما ... خابرتني خالتج ام عمر هسه .. باجر تريد تجينه 

وبحاله نكران للواقع ... ومحاوله يائسه مني لتكذيب الفكره الني مرت على بالي منذ قليل 

*** اي ؟؟ اني شعليه من شوكت تكوليلي من تجي

□□□ هلمره جيتهة عليج مو عليه 

--- شنووووو 

احسست بدوار فضيع ... جلست على الكرسي بقوه ﻻ شعوريا 

□□□ ام عمر حجت ويايه حتى تخطبج لعمر 

*** مستحيييييل ... خلي تنسه الفكره 

□□□ شبيج شذر ... اهدي بتي عمر ورده مال الله وطول عمرج متلكين واحد مثله 

*** ماما عمر ؟؟؟ عمر حاله من حال سامر بلنسبه الي الله يخليج طلعيني من هذا الموضوع 

□□□ الله كريم 

*** الله يخليج ﻻ تكولين ﻻ لسامر وﻻ لبابا ... ليكبر الموضوع وياخذ اكبر من حجمه 

□□□ شذر اكو شي اني ما اعرفه ؟؟ 
::::::::: ماما ماما ... وينج تلفونج ديدك 
التفتنا جميعا بذهول نحو سامر 

*** سامر 

::::::::شبيكم عبالك شفتو جني.... ماما رقم من بغداد دك عليج 
عاود الرقم اﻻتصال للمره الثانيه 

□□□ الوو .. اي حبيبتي .. تفضلي 
نظرت امي بأتجاهي مستغربه ... استرقت نظره الى هاتفي لأرى احمد ان كان ﻻ يزال على الخط
كان قد اغلقه 
:::::: شذر.. سما شكو شصاير ؟؟ 
--- ماكو شي حبيبي .... شذر يله مو البنات دينتظرون

ﻻ اذكر انا قد اتفقنا مع احد للخروج 

--- ييييله لتصفنين 
:::::: وين حترحون ؟؟ 
--- لبيت ايه 
::::::: يله اني طالع اول وتالي حتى اوصلكم بدربي
--- ميحتاج احنه نروح 
::::::: اوكي بس لتتاخرون 
--- اوكي 
رمقني سامر بنظره ... لم انبس بحرف ... كنت بصدمه ماذا لو اصروا على عمر .... ترى هل تعلم مريم بهذه الخطوه ؟؟!!

*************
لم استطيع الصبر ... سماعي بموضوع عمر ... غصه صوت شذر حين تلقيها الخبر كل هذا دفعني على اﻻلحاح على امي بلاتصال حالا بدون انتظار الى الغد 
اغلقت امي الهاتف
### ها ماما بشررري 
/// اني حجيت وياها والله كريم 
### يعني شنو شكلتلج 
/// والله ابني ما ادري ... شو المره حسيته ابد ممتوقعه شنو البنيه مكايلتله ؟ 
### هسه مو هذا موضوعنه 
/// يعني اكيد مكلتلي لتجون بس كالت الله كريم البيه الخير الله يقدمه 
### الله كريم حبيبتي الله كريم 

*************

تهربت من اسئله امي حول اتصال ام احمد ... بلاحرى سما من انقذتني .. كلمه اخيره قالتها امي وانا خارجه عن الباب 

□□□ عمر احسنلج الولد منه وبينه ومن ثوبنه وشاريج .... وابوج وسامر اكيد حيختارون عمر منو مجان الجاي 
لم ارد غمزت لي سما لأسكت

اتصلت على نوره 
*** نوره تعالي لبيت ايه على السريع 
،،،، شذر شصاير .. ليش دتبجبن شكوووو 
*** تعاي واحجيلج 
،،،،، يله مسافه الطريق 

--- شذر حبيبتي بس اهدي 
*** سما ما سمعتي امي شكالت ... وجماله حتكول لأبوج وسامر ... مستحيل راح يقبلون خصوصا احمد طلع من شغله ببغداد وهنا هسه ماعنده شغل 
--- متدرين ربج شقاسم وهاي قسمه ﻻ بيدج وﻻ بيدي ممكن عمر الي يسعدج مو احمد 

*** سماااا لتحجين هيج لتخبليني ... سما لو ما هاي انتي الي تحبين واللي رفضتي الدنيا كلها علمود نمير ... انتي الي فسختي خطوبتج من وره حبج اله تريدييني اعيد نفس المأساه 

سكتت سما لبرهه .... كأني ذكرتها بلتو بهذا الموضوع .... كانت قد اعلنت خطوبتها لأبن احد الشخصيات المهمه والمعروفه تحججت كثيرا لأحداث المشاكل معه واعلنت ابطال خطبتها قبل شهر من موعد زواجها 

--- شذر اني غلطت تغلطين مثلي ؟؟ بعدين اني ونمير حب سنين 
*** مجانت سنين من فسختي ... بعدين احمد مو ما اجه حتى هيج تكولين ليش اعوفه ليش 
--- مدا اكلج عوفي بس فكري ... مستعده تعوفينه وترحين لبغداد ... تضحين بكل شي علمود احمد 
*** ااااي مستعده .... علمود احمد اسوي ااااي شي ﻻن احمد يستاهل 
--- هذا شي راجعلج بعد 

***********
ندمت على الخطوه ... ليس بسبب طلبي لشذر ولكن ﻻني لم اخبر سامر قبل الخطوه ... رغم ان هذا ليس بذنبي ولكن امي هيه من استعجلت اتصلت بوالده سامر حال مفاتحتي بموضوعها حتى مريم لم تسعها فرحتها 
عدت في ذاكرتي لحفله مريم ... كانت مميزه باطلالتها بين الجميع زاد اعجابي لها بعد تلك الليله وتاكدت من سلامه قراري ... ازعجتني نظرات الناس حولها اريدها لي انا وحدي 

°°° الو ... هلو ابو سمره شلونك حبيبي 

::::::: هلو عموري شلونك حبيبي 

°°° اكلك انته وين اريد اشوفك ضروري 

::::::: بلبيت هسه طالع 

°°° يله امشي لعد عازمك 

::::::: اذا بيها عزيمه اكيد ما اكول ﻻ 


***********
ﻻ اعلم سر هذا البكاء ... شئ في داخلي يخبرني ... احمد ليس من نصيبك 

*** شذوره حبيبتي بس هدي ماكو شي مينحل ... مستحيل رح يجبروج ... صح سما ؟؟؟ 

لم ترد سما .... المشكله جميع النقاط بصالح عمر 

رن هاتفي 

### ها حبيبي شلونج 
*** الحمدلله 
### حبيبي شبيه صوتج 
*** ما بيه
### ليش تبجين ... احد حجه وياج شي ؟؟ 
*** ﻻ 
### شذر احجي 
*** ماما متقبل تكول لأم عمر الموضوع ملغي .. 
### وشكالت على موضوعنه 
لم اعلق 
### الله كريم حبيبي لتشيلين هم لغيري متصيرين 

اغلقت الهاتف .... اشعر بان كل اﻻبواب قد اغلقت بوجهي 

*** شي واحد مدا افهمه ... مريم شلون سكتت علموضوع 
قلتها بحاله انهيار 
--- وليش متقبل 
الان فقط احسست بأني نطقت كلام ليس في محله 
،،، شذر شصاير 
*** مريم شافتنه اني واحمد من دنتغده واحمد جان ديلبسني السوار 
---شنووووو وليش محاجيه .... انتي مخبله ... زين متاكده شافتكم 
*** جتي سلمت 
--- شذر ليش محجيتي فهميني 
*** ادري حتاكلين راسي .... بعدين شدراني جان هيج حيصير 
،،، ممعقوله مدرت بلخطوبه 
--- وشنو يخليها تسكت هيج 

حبها لسامر هذه هي اﻻجابه ... زواجي من عمر تعتبر فرصه لها للتقرب اكثر منه ... لن ابوح لأحد فهذا وعدي لسامر الذي لن اخلفه ابدا 

***********

::::::: اي ابو خطاب احجيلي شردت تكول 

°°° سامر بصراحه اني جنت اريد احجي وياك بلموضوع قبل اﻻهل بس امي الله يسلمها منطتني وكت 

::::::: عمر شصاير ... فوت بلموضوع .... صاير شي بين اﻻهل ؟؟ 
°°° ﻻ ﻻ الله ﻻ يكولها ماكو غير كل خير ... بس 
::::: بس شنو احجي ؟؟ 

°°° بس بصراحه امي اتصلت حتى تجيكم علمود شذر 
::::::: يعني شلون مفهمت 

°°° يعني اني حاب اتقدم لشذر 

::::: شنوووو ؟ !! شذر .... انته ؟؟ 

************
لم اسمع شي من لومهم ... نصائحهم .. كل ما يخطر اﻻن في بالي احمد ... هل سأضطر لخسارته سأفعل المستحيل حتى ﻻ اخسره ... ولكني اخاف من شئ واحد فقط اخاف ان يصح علينا قول محمود درويش : لم نفترق .. ولكنا لن نلتقي ابدا ... فانا اﻻعلم بعائلتي ... اﻻدرى بهم ان اصروا على شئ ... لن تفيد كلماته المهدئه ذات الثقه العاليه ... اهلي وانا اﻻعلم بهم ... رغم هذا لن استسلم 

*********** 
وفي مكان اخر حيث اﻻصرار 

□□□ ابو سامر ... اليوم خابرتني ام عمر 

■■■ خير خوما اكو شي .. شو مرتبكه شبيج 

□□□ كل خير ان شاء الله ... رايدين شذر لعمر 
لم يعلق 

□□□ الباجر تجي امه تحجي ... ويبقه الرأي اﻻول واﻻخير الك بعد

■■■ ﻻ مو الي .. الاول واﻻخير لشذر 

□□□ بس شذر بعدها صغيره ومراح تعرف تختار الصح واﻻختيار الصحيح بدون مساعدتنا 

■■■ ليش شنو خيارها الثاني ... متقدم احد غيره 

□□□ اي .. ولد مهندس اتصلت امه عليه 

■■■ شوكت شو مالي علم بلموضوع 
لم تخبره بموعد اتصالها الحقيقي ... كان سيشعر بوجود شيء غريب ... كما شعرت 

□□□ قبل جم يوم .. بس التهيت ونسيت اكلك 
لم يقتنع اومئ برأسه فقط 

■■■ عمر رجال وورده مال الله ... بس المهم شذر والي بيه الخير الله يقدمه 

*************

°°° سامر شبيك ساكت 

:::::::: ماكو شي ... زين انته من شوكت ببالك الموضوع 

لم يكن الوقت المناسب ان يخبره ان حبه لها تجاوز حساب عدد السنين ... شذر وردته التي كانت تتفتح امامه يوما بعد يوم ولم يتحمل فكره قطافها .... لن تقطف ان كانت له ستعيش بنفس البستان فلا فرق بين اهله واهلها سوى اختلاف المسميات 
°°° من جيت هنا اخذت القرار .... سامر انته معارض ؟؟ مدا احسك فرحان ؟ اني مقدر انو الموضوع اجه مفاجأة بس هذا الظرف وهذا الصار
شذر ححطها ببطن عيني واتصور انته واثق من هذا الشي 

::::::: خلينا ﻻ نستبق الامور خلي نشوف رأيها وبعدين نحجي بهاي التفاصيل 

فاجأني رده ..... ﻻ اشعر بأي ترحيب منه 

::::::: يله خل نكوم هم يله 
°°° بعد وكت 
::::::: ﻻ هم يله 

لم احب الضغط عليه اكثر ... رفض دفعي للحساب رفضا قاطعا ... تغير كبير طرأ عليه بعد اخباره ... اذا كانت هذه رده فعله وهو خير من يعرفني واقرب البشر لي ... ماذا سيكون ردها هي

**************
صداع رهيب يفتك برأسي منذ ان سمعت بلخبر الى اﻻن .... وزاده سماع صوتها الباكي 

/// احمد ابني شبيك وين صافن 
### مصافن ... دا اتفرج 
/// ابني كلشي بلدنيا قسمه ونصيب ... اذا البنيه من نصيبك عمرها متصير لغيرك ... وأذا من نصيب غيرك 
### اروحلج فدوه لتكملين امي 
رمقتني بنظره تحوي الكثير من المعاني ... اولها ستتعذب كثيرا يا بني 

************

عدت من المنزل ... متعبه اشعر بطبول الدنيا كلها تضرب في رأسي ... فنجااااان القهوه هذا كل ما افكر حاليا .... سمعت قرع باب غرفتي 

*** ادخلي 
::::::: اني ادخل مو ادخلي 

*** تعال حبيبي 

دخل سامر وهو يحمل صينه بفنجاني قهوه ...

::::::: كلت اعزم نفسي ببالكونتج بس بفلوسي 
ابتسمت برغم اختناقي 
*** ميت هلا 
جلسنا ونحن نتشرف القهوه بهدوء .... كان سامر ينظر لي بين الفينه واﻻخرى 

*** اني اعرف الموضوع الجاي تحجي ويايه ... اعرف ماما كالتلك ... واعرف عمر اقرب ناسك و... 

::::::: انتظري انتظري .. اوﻻ امي مكالتلي شي ... عمر الي حجالي ... ثانيا مهما احب عمر اكيد موو بكدج انتي ... خليج واثقه من هذا الشي 
نزلت دموعي ﻻ شعوريا 

:::::: ليش دتبجين .... شذر محد حيجبرج على شي القرار قرارج واني وياج بيه 

*** سامر ،،عمر ما اكدر اشوفه بعين الرجال الي اكضي وياه حياتي اني عمر اشوفه اخ الي ﻻ اكثر وﻻ اقل 
تنفس بأرتياح .... كأنه جبل وانزاح عن كاهله

أقبلت امي نحونا ....

*** سامر الله يخليك لتنطيها مجال لماما تفتح الموضوع ... والله مابيه حيل 

□□□ ها شنو هنا سامر .... شنو مسوين اجتماع من ورايه 

:::::::: اشتهيت كهوه وكلت اشربها ويه ام الكهوه 

□□□ كلش زين ... همزين انته هنا 

::::::: ليش خير ؟؟؟ 
سحبت كرسي وجلست 

□□□ اكيد عمر حجه وياك بلموضوع 
:::::: اي ماما وتناقشنه اني وشذر ... والبنيه دتكول اشوفه اخويه فلموضوع انسد 

□□□ شذر بتي ... اﻻمور مو هيج تنقاس الزواج عمر كامل ﻻ يوم وﻻ يومين الحب ينتهي وره الزواج وتبقه العشره ... وعمر صارلنه سنين معاشريه ونعرف معدنه ومنقلق عليج وياه ... الولد منه وبينه ومو غريب ليش نروح على غربه 

:::::::::: على يا غربه دتحجين امي 

□□□ ﻻ هيج بس قصدي بشكل عام 

*** ﻻ مو بشكل عام ... امي دتقصد على واحد تقدملي وامي رافضه علمود عمر 

صدمت امي وسامر بجوابي ودفاعي عن الشخص اﻻخر 

:::::::: وانتي رايده الثاني 

جاوبت بسرعه وحده 

*** اي 


ترى ماهي رده فعل سامر واﻻم نحو جواب كهذا ؟؟!!!!
هل ستنجح شذر باقنعاء اهلها بـ احمد رغم ضروفه ووميزات عمر !!

ماهي انعكاسات الاحداث على علاقه احمد و سامر 

انتظروا فناجينني اﻻتيه ... يا حبات الهال التي تميز قهوتي

الفنجان السادس عشر 


أذا كان بوسعك ان تحب .. ففي وسعك ان تفعل كل شئ 

تيشكوف 

صدمت امي وسامر بجوابي ودفاعي عن الشخص اﻻخر 

:::::::: وانتي رايده الثاني 

جاوبت بسرعه وحده 

*** اي 

::::::::::: ليش انتي تعرفيه حتى مصره هيج عليه ؟ 

اجابت سما التي كانت تستمع لنا من بعد ... لتتدارك اي انفعال قد يصدر مني مما قد يجعلني اندم في وقت ﻻحق 

--- سامر هيه ميزته للثاني انو هيه متعرفه مو مثل عمر ماخذتله واحد رابيه وياه 

غمزت لي للأجارايها ... فعلا هذا ما علي فعله اﻻن فاي موقف معاند لهم قد يتسبب لي بخساره احمد 
**** بلضبط هو هذا الي كلته للبنات اليوم اريد انسان هسه اعرفه مو حافظته وحافظه كل شي بيه
كان يبدو الاقتناع على سامر ... اما امي فﻻ طبعا لن يقنعها كلامي .... انه قلب اﻻم يشعر بنا مهما حاولنا اﻻخفاء 

:::::::::::: ماما خلص ﻻ تضغطون عليها ... وعمر اني اعرف شلون افهمه 
□□□ خلي تفكر لتردون هسه
:::::::::: ليش تأملون الولد باحتماليه مموجوده ... اني كلت راح احجي وياه باجر 

لم ارى سامر في يوم مزعوجا الى هذه الدرجه .... تبدو عليه العصبيه ....ﻻ اعلم ان كنت انا السبب ام عمر .. ولكن سامر اليوم لا يبدو كسامر اخي بتاتا 

************

### ماما جوازي وين مدا الكي 
/// شتسوي بيه 
### دا اجحز اروح للامارات 
/// ليش ؟؟ 
### هو شنوه الي ليش امي ؟؟ وحضري جوازاتكم حيجي صديقي يطلعلكم الفيز 
/// ابني لتسعجل .... 
### قراري اخذته ... وشذر متصير لغيري 
/// الله يقدم البيه خير ... هيه قسمه واذا الك متصير لغيرك 
### ونعم بالله ... بس هم اسع يا عبدي واني وياك 

نظرات امي توحي بشئ واحد ... ﻻ تتأمل كثيرا 

اتصلت على شذر لأرى اخر المستجدات 

### ها حبيبي شلونج 
*** الحمدلله احسن 
### صار شي جديد ؟؟ 
*** اي 
### شصار ؟؟؟ 
اول مره اشعر بلخوف لهذه الدرجه 
*** كلتلهم ما اريده ... وسامر أيدني 
### شعجب (احببت سامر هذا كثيرا ) 
*** ما اعرف حتى اني استغربت 
### زين وموضوعنا؟؟ 
*** فتحته ماما كدام سامر .... وكلتلهم اني اريدك 
### ززززززززين ؟؟؟ 
*** رادوا يكبون بوجهي ... بس سما تلاحكت علوضع 
### عفيه عفيه بسماوي 
*** ههههههههه 
### فدوه لهاي الضحكه ... الله ﻻ يحرمني منها يارب 
*** احبك .... وﻻ يحرمني منك يارب بدونك مستحيل تضل هاي الضحكه موجوده
اغلقت الهاتف بعد حديث قصير ... اعجبني موقفها بعد موقف كهذا علي مضاعفه مجهودي ... ان اثبت اني اﻻجدر بها .. اني استحق هذا الحب والتضحيه .... لن اخذلها ابدا سأحاول ما استطعت 

**********
رغم كل التعب الذي اشعر به اﻻن لكن النوم قد هجرني تماما ... بعد كل احداث اليوم لم اشعر بلسعاده التي كنت سأشعر بها لو كان اتصال والده احمد في ظروف طبيعيه 

--- شذره حبيبي لتضلين تفكرين هيه تصفه وعيونج وماطول سامر وياج محد حيكدر يجبرج 

*** اعرف ... بس اني خايفه يرفضون احمد ... كلش خايفه سما 

--- ﻻ ان شاء الله تقنعوهم واخلص منج عاد ... كافي اريد ارتاح بغرفتي اوووووف 

*** غررررفتج موووو مو دافعه ايجارها حضرتج 

--- اني الجبيره اﻻحقيه الي 

*** هيه سنه سبتني سبايه بيها 

--- وج لوما اني اليوم جان انتي مشموره من البالكون 

*** ههههههههه اي والله منين جتني هاي الجرأه ما ادري 

--- من الخوف 

فعلا فلحب يجعل من المحب وحشا عند احتمال حرمانه من محبوبه ... انها غريزه في داخل كل مخلوق ... حتى القطه التي تملك الكثير من الوداعه حين تقترب من اطفالها او تمسها بسوء تتحول الى مخلوق شرس في ثواني ... وهي قطه ... كيف بي انا حين يحرموني منه 

اخيرا اهتدى جفني الي النوم ........

*************

اليوم اجمل يوم حياتي اخيرررا ستكون لي لي انا وحدي .... فتحت الستاره ل أجد الجو مغبرا كئيبا .... يالله ﻻ تجعل حظي يحمل من صفات هذا اليوم 

◆◆◆ﻻﻻﻻ معقول عموووري كاعد من وكت هااااي شنو 

°°°° ها مريومه صباح الخير ... شو كاعده من هسه ؟؟ 
 
◆◆◆ البارحه نايمه من وكت 

°°° من البارحه منمت 

◆◆◆ يا عيني يا عيني على العريس الخايف ... لتخاف حبيبي وين يلكون احسن منك جم عموري اكو بلدنيا 

°°° ان شاء الله 

رغم سعادتي احس بانقباض في صدري .... استر يارب 

***********

بعد ليله من السهر الطويل صحيت متأخره ورغم هذا لم اصحو بمفردي ولكن .... هناك من يفتح الستائر 

□□□ يلللله كومي ساعه ب5 العصر كلنه عروس بس عاد مو هيج 

نظره غاضبه هذا كان ردي لوالدتي .... اول مافكرت به مدى قلق احمد اﻻن وبلفعل خمس مكالمات وعدد من الرسائل منه ومن نوره التي يبدو انه نقل عدوى القلق لها منه 

□□□ خالتج ام عمر بره ... يله بدلي وتعالي 

*** ومن شوكت اني ابدل حتى اطلع اسلم عليها 

□□□ المره مجايتنه خطار .... جايتنه خطابه 

*** واتصور اتفقنه انو الموضوع انلغه

□□□ محد اتفق هاي اﻻمور اتفاقها ويايه وويه ابوج مو ويه سامر 

لم ارد عليها فدموعي كانت كافيه على ما اظن 

امسكت هاتفي لإرسال الرساله له 

*** حبيبي اني كلش اسفه توني كعدت من النوم هسه ما اكدر اخابرك بس يصير مجال ادكلك ... احبك 

دخلت سما للغرفه 

--- شذر شبيج حبيبي ليش تبجين 

*** تريدني ابدل واطلع ل أم عمر ... تكلي الموضوع مو بكيف سامر 

--- هدي شويه ميخالف ماكو شي مينحل 

*** شينحل سما دخيلج .... خايفه ﻻ تاليها بدون ما احس الكه روحي ﻻبسه حلقته 

--- ماكو هيج شي محد يكدر يجبرج ... كومي غسلي وبدلي يله 

*** همممم كلولي بدلي .... هيه ام عمر قابل منو جاينه 

--- ومريم هم الله يخليج 

*** هااااااي الجانت ناقصتني هلمره 

--- اخذت الهاتف ودخلت الى الحمام ... فتحت الدوش واتصلت على احمد تماما كلمراهقات 

### حبيبي ظل بالي متكوليلي وينج ؟؟ 

سردت التفاصيل له باختصار ...... 

وفي مكان اخر..... 

************ 
يتصل بي سامر اليوم .... ليست من عاداته .. بادرت انا بل اتصال 

°°° يابه شو ثكلان علينه اليوم 
::::::: توني دا اخابرك انته وين ؟ 
°°° بلبيت تعال يمي اﻻهل يمكم وحدي بلبيت 
:::::::: اها .. يمنه .... يله جايك 
°°° هلا بيك 

لم يعجبني صوته .... اي غلط قد ارتبكته اذا قمت بطلب الزواج باخته .... اين هي المشكله انا لم ابح بحبي لها ولا لأي بشر فقط احتراما له واﻻن اني ابوح به بلطريقه الصحيحه فلما يبدر رد فعل كهذا منه .... سامر صاحب الفكر المتفتح ايعقل ان يزعجه شيء كهذا ؟ 

**************
خرجت مبتسمه من الحمام فوجدت سما امامي 

*** يمه خرعتيني
--- الماخذ بالج يابه 
*** حمودي حجز وجاي عكبه 
--- هههههه علخير علخير 

طرقت الباب واطل 

:::::::: على شنو علخير شنو جنج غيرتي رأئيج 
*** ﻻ طبعا 
اتي جوابي سريعا وحادا كعادته في هذا الموضوع 
::::::: اعصابج اعصابج يمعوده ... على شنو علخير لعد 

--- صارله ساعه دتاخذ دوش فدا اكلها على الخير خلصتي ..... صدك شوكت جيت انته قبل شويه دورت عليك ملكيتك ؟؟ 

::::::::: توني جيت وهسه طالع 

*** وين ؟؟ 

:::::::: يم عمر 

--- سامر لتخسر عمر من وره هلموضوع اني دا اشوف تعاملك وياه حيل مشدود 

::::::: سما اخر شي جان يجي ببالي عمر الي اني مفوته لنص بيتي ومخليه وياكم عادي يشوف وحده من خواتي بنظره غير اﻻخوه 

*** الحب مو بل ايد سامر

::::::::: شو دتافعين وتلقين شعر شنو القصه 

*** ﻻ ادافع وﻻ القي شعر .... انته تعرف رائي بلموضوع .... بس بنفس الوكت مثل ما نطيت عذر لنفسك من حبيت ربى رغم كل علامات اﻻستفهام الي جانت عليها وعلى اهلها انطي عذر لغيرك

لم يجبني بشئ 

::::::::: اذا ردتوا شي اني يم عمر 

--- الله وياك حبيبي 

اغلقت سما الباب خلفه بينما اتممت انا تسريح شعري 

--- دتلاحظين نفسج شكد صايره درودج حاده وشرسه .... شو هسه دتدافعين عل عمر والله معرفناج 

بدون ان انظر اليها 

*** دا ادافع عن الحب مو عن عمر .... بس الظاهر كلكم يحقلكم تحبون بهذا البيت بس اني ﻻ ... انتي الي فسختي علمود حبج لنمير .... سامر الي عافنه وسافر علمود ربى ... وامج الي وكفت بوجهه اهلها ومحجوا ويانه اﻻ قبل جم سنه ... كلكم يحقلكم بس اني من كلت ﻻ كلها هبت بوجهي 

--- محد هب بوجهج بس مو ضروري تعيدين اغلاطنه وهاي احنه كدامج كلنا ندمنه ومفادنه الحب شي ومنطانه غير الوجع والحسره .... حتى امج سنين دمعتها على خدها من وره اهلها وكل حب ابوج ودﻻله الها معوضه عنهم 

*** ان شاء الله ما اندم واستفاد من اغلاطكم .... واذا طلعت غلطانه بفد يوم حتكون تجربه ... محد يموت وره احد 

( نسيت ان الموت يأتي للأحياء احيانا بدون ان يأخذهم من عالمهم .... فقط يزوهم ... يطيل الزياره كضيف ثقيل ... يتطفل على حياتهم ... ويسلبهم افضل ما فيها .... فيتركهم مترنحين فيها ... ساخطين على الموت لذهابه دون اخذهم معه )

************ 

رتبت الكثير من اﻻمور العالقه لي هنا واهمها فيزه الدخول ل أمي وابي .... لن اضيع المزيد من الوقت .... لم يبقى اﻻ بعض اﻻمور الصغيره اﻻخرى .... الحمد لله استطعت اليوم زرع الفرحه في داخلها بعد اخبرها بقدومي .... اتمنى ان يمكني الله اسعادها .... اتمنى 

**************
*** هلو خاله شلونج ... شلونح مريومه 

+++ هلا هلا بعروستنه منوره صلوات على محمد 

لم اكن اتوقع انها تملك تلك القابليه على المجامله .... عن اي نور تتحدث مع وجه مصفر وعيون متورمه 

~~~ استحت عروستنه متجاوب 

ﻻ اعرف لماذا تسبب لي هذه الكلمه وجعا في معدتي .... فكره زفافي لشخص اخر غير احمد تثير اﻻشمئزاز في داخلي .... حتى لو كان لعمر .... حلم المراهقه كما اسمته نوره عند اخبارها بلخبر

+++ ماما شذر انتي معزتج من معزت مريم وعمر والله شاهد عليه ... وانتي تعرفين اكيد سبب جيتي .... اني اعرف هاي شكليات ومالها داعي واحنه اهل ... بس اني اريدج تحسين انو ماكو فرق بينج وبين باقي البنات بسبب هلقرب .. لهذا احنه حنسوي كل الخطوات المتعارف عليها حالنه من حال لو جنه غربه 

لم استطع الرد .... ربط لساني عن الكلام ... كيف سأخبرها بردي مع كلام كهذا 

□□□ ﻻﻻﻻ ام عمر مالج حق شلون مثل الغربه .... انتو اهلنه وشذر بتكم 

+++ طبعا اكيد ... بس رغم هذا احنه رح ننطي فرصه لشذوره تفكر بلموضوع شكد متريد .... هذا حقها وهاي حياتها 

الحمد لله تخلصت من الموقف المحرج الذي كنت سأكون به 

**************
°°° هسه انته محتكلي شبيك ويايه سامر ؟؟؟ 

:::::::::: شبيه ؟؟ 

°°° سامر خلي منحسب من جنه صغار كلش صارلنه بلقليل 29 سنه سوه .. هسه جاي تجذب عليه وتريديني اصدكك تره عيب والله 

لم يجب سامر وﻻ بحرف واحد 

°°° سامر احجي عاد لتخبلني 

:::::::: شحجي هااا شحجي انته خليت حجي احجي جاي تخطب اختي الصغيره ... شذر عمر هاي شذر الي ربيناها سوه .... الي جنه ناخذها للكليه حتى يجون يمنه البنات هذي شذر الي انته تريد تتزوجها ..... كل هذا واني مأمن بيك اكول عمر اخوهم طلعت حاط عينك وعليمن على الصغيره على طفلتك مثل مجنت تسميها .... مو هذا العشم بيك 

°°° لهنا وحدك سامر كافي عاد .... اني عمري مخنتك وﻻ خنت حرمت بيتكم وﻻ فد يوم فكرت بشي مو زين .... مفكرت انته فد يوم اني ليش مسويت عﻻقه حقيقه ويه بنيه عمري مكلت لوحده احبج ؟؟ ﻻن اني محبيت غيرها بس اكراما الك ولعمي محجيت انتظرتها تكبر .... شذر طفلتي كبرت ... اجوي بحفله مريم يخطوبها مني .. طفلتي حتروح لغيري شتريد مني ؟؟؟ جاوووبني انتظر ابارك لرجها .... انته جربت كسرت الكلب ترضاها عليه ؟؟ ويه ربى جم سنه وشوف حالك .... اني الي عمري وياها اذا راحت لغيري شنو كسرتي حتكون ..بعدين هو منو اﻻحق مني بشذر... جاوب 
... اني عمري محسستكم وﻻ حسستها وخنتك مثل متكول و روح اسئلها اذا تريد اذا ييوم حسستها بحبي الها
كنت قد التفت نحو باب الصاله بهذه اللحضه حين رأيت عدد من الوجوه مجتمعه ..... ولم يعنيني سوى واحد فقط 

****************

حين التفت عمر في تلك اللحضه ولاقت عيوننا احسست ان العالم قد توقف في تلك اللحضه كان الجمود من نصيبنا انا وهو .... اما السكوت فقد كان سيد الموقف بين اﻻخرين ... ركضت نحو شقتنا وتوجهت نحو غرفتي مغلقه الباب ورائي 

جلست على فراشي وانا اتذكر ما حدث منذ دخولي الى الصاله ولام والده عمر معي .... توجهنا الى شقه عمر بعد سماع صراخ سامر ..... كلام عمر الصادم ... الموجع .... نزلت دموعي دون ان اشعر ... شعرت بيد مواسيه على كتفي 

~~~ اني متأكده انتي سألتي نفسج ميت مره اني ليش سكتت ومحجيت شي وخليت الموضوع يتم ..
نعم انها مريم 

~~~ اني الوحيده الجنت حاسه بعمر شكد يحبج ... ومن دريت عمر حيخطبج كلش فرحت رغم الشفته ذيج المره ... ماكو بنيه متحب او تمر بمرحله طيش بس .....

*** مريم ... احمد مو مرحله طيش .. احمد خطبني من اهلي بليوم الخابرت خاله امي 

بانت ملامح الصدمه على وجه مريم 

~~~ وعمر ؟؟ صدكيني شذر محد يستاهلج غيره ..... 
اجهشت بلبكاء اشعر بثقل فضيع على صدري 

~~~ لتبجين شذر الله يخليج والله كلبي مينطيني اشوفج بهاي الحاله .... فكري بلموضوع زين وتذكري كلنه بلبيت نتمناج لعمر بكد عمر ويمكن اكثر منه ... فكري زين ولتندفعين بمشاعرج ... واسئلي مجرب 

دخلت سما مسرعه الى الغرفه ....

*** شكو شبيج 
--- كبت بين سامر وعمر ... اريد سويج السياره دا اطلع سامر منا 

~~~ ﻻ حول وﻻ قوه اﻻ بالله ... خلي اروح حبي اشوف شكو ... وانتي حاولي تهدين 

*** ان شاء الله 

*************
كنت في الخارج مع اصدقائي لتوديعهم .... فقد تمر فتره طويله لرجوعي الى هنا ... وصلتني رساله 

**** والله مدا اكدر اتحمل ضغط اكثر اتمناك يمي عاد ويتم موضوعنه والله تعبت والله 

شعرت بثقل الوجع الذي في داخلها لكني لم افهم السبب سأكتفي بمواساتها اﻻن واحاول فهم الموضوع عند عودتي للمنزل 

### حبيبتي هانت ومضل شي ان شاء الله وتصيرين الي اني وبس 

***********

□□□ المن دتكتبين مسج ؟؟ 

*** لنوره 

بنظره غير مصدقه تابعت امي حديثها 

□□□ اتصور سمعتي كل شي بأذنج ... وشفتي شنو صار بسببج بين سامر وعمر 

*** ماما سامر رافض المبدأ من قبل ما يعرف رائي 

□□□ وانتي هم مقصرتي ذبيتي الزيت علنار بدل متهدين وتعقلين 

*** واني ما اريده ماما شلون اجذب 

□□□ هذا كله علمود ابو بغداد ؟ 

*** ﻻ بس ..........

□□□ لتكوليلي ﻻ وﻻبس شذر اني امج اعرفج اذا رمشتي عينج ليش رمشتيها واعرف كلش زين شنو الموضوع .... بس صدكيني بتي مو دائما الحب هو الخيار الصح ... امشي وره عقلج مو كلبج ... طول عمرج انسانه عقلانيه شغيرج هسه 

لم استطع الجواب كان تفكيري مشوشا جدا 

□□□ فكري زين ومثل ما كلتلج خالتج لتنطين جوابج هسه 

*** الله كريم امي الله كريم 

************
+++ ها مريم ماما وين جنتي 
~~~ يم شذر 
+++ ليش شصار ؟؟ 

جذبي الحديث 

~~~ وﻻ شي بس دخلت لكيتها تبجي 
كنت اظنها قد هربت خجلا ﻻ قهرا 

°°° ليش دتبجي 

+++ اكيد علمود المشكله ويه سامر 
نظرت نحو مريم منتظرا الجواب 

~~~ اي مثل مكالت ماما 

°°° اكيد ؟؟ هيه كلتلج هيج ؟! 

~~~ اي لعد قابل شنو 

حسنا ... اعرف كيف سأريح قلبها الصغير
سمعت صوت اغلاق الباب وخطوتهما ... اخيرا قد عادو سما و سامر الى المنزل 

دخلت سما الى الغرفه 

*** ها شلونه بعده معصب 

--- سكتي وخليها بلكوه هدئته 

*** خلي اروحله 

--- انتظري شويه وروحي ... اكلج مريم شجانت دتحجي وياج

*** بعدين احجيلج 

رن هاتف سما فتبسمت .... نمير ومن غيره 

****************

عدت لى المنزل بعد فتره وجيزه من رساله شذر تعللت بصداع وحجاتي الى النوم

وصلتني رساله من صديق لي كنا قد تناقشنا اليوم في امور تخص العمل 

(( أبو جاسم دزيتلك اﻻيميل جيكه وارجع ردلي خبر )) ..

حاولت فتح اﻻيميل كثيرا ولكن بﻻ جدوى .... سأطلب من شذر فتحه واعطائي التفاصيل 

************** 

توجهت الى غرفه سامر للتحدث معه ... فانا خائفه جدا من حدوث فجوه مع ... اﻻ سامر لن اتحمل اي موقف جارح منه 

حين اقتربت سمعته يتحدث بلهاتف 

:::::::: اني اسف يمكن مو من حقي ادكلج هيج وكت بس والله مخنوك واول مفتحت تلفوني ايدي راحت على رقمج ..... ماعرف والله .... شهدأ والله عقلي مديشيلها 

ايعقل ان يكون سامر قد عاد للتحدث مع تلك العقربه .... ﻻﻻﻻ يستحيل حدوث هذا 



عدت الى غرفتي وانا احمل الكثير من التساؤلات في رأسي 

رن الهاتف قاطعا لسلسله افكاري 

*** هلو حبيبي 

### شلونج عمري شلون صرتي 

*** الحمدلله 

### الحمدلله ... شذوره فدوه اﻻنترنيت مدري شبيه يمي وعندي ايميل ضروري اريدج تقري الي

*** من عيوني حبيبي ثواني .... خليك على الخط 
شنو الباسورد ؟؟؟

###ههههههه شلون كﻻوجيه عساس محافظته 

*** ﻻ والله اني مفاتحه بس الفيس هذا وﻻ مره 

### اوكي 

وبينما كان احمد يمليني كلمه السر وصلت رساله من عمر 

°°° هلو شذر اسفه على اﻻزعاج اعرف الوكت متاخر بس اني حجزت هسه اون ﻻين للندن وطيارتي حتكون بعد كم ساعه ... اني متاكد انتي نايمه هسه ومن حتكعدين حكون اني بلطياره .... جنت اتمنه صعدتي بلطياره هلمره تكون وياها فرحه مو مثل كل مره اكون مقهور على وداعكم ... بس مع اﻻسف زاد الوجع هلمره ... اني حكون بأنتظار ردج على الموضوع الي انفتح اليوم واتمنى متخلين المشكله الصارت تأثر على قرارج ﻻن سامر حاليا منفعل بس اني متاكد من هيهدأ حيفكر بعقل وبمنطقيه ولهذا اني قررت السفر حتى يهدأ وانتي تاخذين وقتج بلتفكير ولا تستعجلين اني انتظرت سنين وكوني على ثقه مستعد انتظرج بكدها .. تصبحين على خير 

### الو الو شذر وينج 

*** وياك حبيبي ... هاي انفتح اﻻيميل 

### وين صفنتي 

*** مصفنت يله خل اردلك التفاصيل 

### اوكي 

**************

ﻻ اعلم مدى صحه تصرفي حين ارسلت الرساله ولكن لم اطيق الوسائط اكثر كلمات كهذه يجب ان تقال مباشره وبوضوح ... خصوصا واني اعني كل حرف ... سأنتظرها مهما طال الوقت 

*************
ارتشفت قهوتي ببطئ وانا افكر بلحب ... وكيف يجعل منا اشخاصا هوجائين ﻻ نفكر وﻻ نسمع سوى لقلوبنا 

كنت استمع الى وائل وهو يصدح من سماعات (اللابتوب) 
هيدا القلب وحكم القلب هو بيختار وبيحب قلوب تتهنى بلحب وقلوب بتبقى محترقه 

هممت باطفائه والتوجه الى النوم حين اكتشفت اني لم اغلق حساب احمد بعد ... اثارني الفضول لفتح محادثات ( المسنجر) 
ﻻحضت وجود حساب يسر عدنه بدون عمل اي حظر قمت بلدخول على محادثاتهم 

وهنااااا كانت الصدمه 


♡♡♡ ترى ما هي ردت فعل شذر على ما رأئته في المحادثه 
♡♡♡ هل سيستطيع احمد باقناع شذر للمره الثانيه ... ام سيصب الموقف في صالح عمر 
♡♡♡ من هي ذات القلب الكبير التي لجئ لها سامر بعد ما حدث 

احداث مشوقه وفنجاين ساخنه بانتظاركم ... فانتظروني —

الفنجان السابع عشر 

بعض اﻻحزان نسترها كما نستر عوراتنا .... فـَ بعض اﻻحزان عوره 

شهرزاد الخليج 


عن اي شوق يتحدثان ؟؟ كلام عاطفي ﻻ يخلو من امور اخرى يقشعر لها بدني مالذي يحدث دون علمي .... ومن وراء ظهري .. هل هو هذا من سأتزوج من وقفت في وجه اهلي من اجله ... هذا ما جازاني به ؟؟ خيانه ... فعلا اثبت استحقاقه لي 

اتصلت عليه مرارا .... استمر الهاتف بل رنين دون اي اجابه ..... ﻻبد انه نائم ..... يا الله كيف سأتحمل حتى الصباح 


***************
لم استطع النوم ... سفري بعد عده ساعات ..... كلمات سامر ﻻ تزال ترن في رأسي الكثييييير من اﻻفكار واهمها شذر .... لم تجب على رسالتي .... توقعت هذا لن ادعي الصدمه .... ولكني منيت نفسي برد .... ولو بحرف واحد 
وصل على مسامعي صوت في المطبخ .... الحمدلله يبدو انّ واحده منهن قد افاقت من نومها ... احتاج لجليس اﻻن ... فـَ الأفكار ﻻ ترحمني ابداً 

◆◆◆ بسم الله خرعتني 
°°° سوري حبيبتي مجان قصدي ... شكعدج 
◆◆◆ مكدرت انام 
°°° وﻻ اني تعالي نطلع للبالكون 
◆◆◆ يله امشي .....مُصِر بعدك على السفر ؟؟

رميت بجسمي على الكرسي 

°°° ماعندي غير حل 
◆◆◆ عموري الحياه قسمه ونصيب لتسوي هيج بنفسك 
°°° صح ... موضوعي ويه شذر قسمه ... ممكن تصير وممكن ﻻ ... بس اني كسرتي بسامر 
◆◆◆ سامر يحبك وميكدر بدونك وخاطرك يمه مو قليل 
°°° بس سامر باعني .... واني ما اكدر اتحمل هلشي 
◆◆◆ اذا رحت اﻻمور حتتعقد اكثر
°°° االله كريم .... الله كريم 

****************
""""" سامر ... الووو ... الوووو 
:::::::: وياج ... سوري الظاهر غفيت 
""""" اوكي روح نام .. من تكعد باجر خابرني ... ولتفكر بشي باجر يحلها الف حلال
::::::: اني اسف سهرتج ... وانتي فد شويه يبدي دوامج
"""""عااااااادي بلا هلحجي ... اصلا فرحتني من اعتبرتني ملجأ الك 

أعجبه التعبير ... كان يملك الكثير من الدفء 

::::::::: أيه 
"""""" نعم 
:::::::::: اكدر اشوفج باجر 
""""" اني اصلا ناويه بس اخلص دوام اجيكم 
:::::::::: خلص خلصي الدوام واني امر عليج .... لترحين بسيارتج انتي محتلحكين تاخذين كفايتج من النوم 
""""" تمام .... تصبح على خير 
::::::::: وانتي من اهله 


*****************

انها المره الخامسه عشر التي اتصلت بها على هاتفه ..... وﻻ جووووووواب ...... يا الله اشعر بكره كبييييير ... الم يفتك في رأسي ومعدتي احتاج الى مسكن وبشده 
توجهت للبحث عن حبوب تهدأ الامي حين استوقفني صوت في الممر .... في وقت كهذا نادرا ما يحدث هذا 
ذهبت لرؤيه ما يحدث من خلال فتحه الباب 

كان عمر ... مع حقيبته .... وها هي مريم تغلق الباب بعد وداعه ..... اطال النظر نحو شقتنا ... اشعر بكم اﻻلم الذي في داخله اﻻن ... لم يتعود عمر على السفر من دون سامر .... مرات نادره جدا حدث فيه هذا ... ياربي ﻻ تجعلني انا السبب في هدم علاقتهم

--- شدتسوين 
*** سمااااااا فززتيني 
--- عليمن دتباعين .. 

مشيت مبتعده عن الباب 

*** عمر سافر
--- واكيد مو علمود هلشي وجهج طماطه وبيدج حبوب وجع الراس 
*** طبعا ﻻ .... مو قصدي مو مقهوره على عمر ... بس صار شي 
--- شصار 
*** امشي احجيلج بلغرفه 

***************

حين وقفت امام منزل سامر ... شعرت بحركه خلف الباب مباشره .. احساس في داخلي يقول انها شذر من كانت خلف الباب .. اعرف فضولها جيدا .... ومن مثلي يعرفها 

وجدت نفسي ابتسم رغم كل الحزن الذي في داخلي وانا اتذكر نظراتها الفضوليه نحو فتاه كانت معي في احدى المرات .... يالله كانت ﻻ تزال في السادسه عشره من عمرها ... كامله اﻻنوثه منذ ذلك الوقت ... فائضه البراءه 
تقربت الى طاولتنا بعد ربع ساعه من وصولنا .... كنت اراقبها دون ان تدري ... متوتره غاضبه ... ﻻ اعرف السبب حين اقبلت كانت خدودها كلجمر 
اطالت النظر نحو رفيقتي ... ثم قالت لي بنبره امره 

*** صديقتي اهلها خابروها وتريد ترجع للبيت واني ماكو احد يرجعني 
°°° اني ارجعج شذوره تعااي كعدي يمنه 
*** اوكي 
لم ترضى الجلوس بلقرب من الفتاه ... اختارت الكرسي الملاصق لي ... يا الله كم اعشقها 

،،، بابا هذا في يوصل بابا 

ييدو على سائق الاجره الغضب ... 

°°° انته ليش عصبي 
،،، بابا انا يكلم انته انته مافي يرد ... انا يريد يرجع بيت ينام ... هذا في حرمه يعمل انتظار 

حتى هذا السائق البسيط يملك من ينتظره ... من يضيف الفرح لحياته ... اما انا ﻻ يتنظرني سوى جمود المشاعر .... وبروده الاجواء في لندن 

***************
--- يعني تريدين تقنعيني انو هلعصبيه والقهره كلها على عمر وسامر 

*** طبعا .... خصوصا اني السبب 

--- لعد وافقي على عمر وحلي الموضوع 

*** هذا الشي حيزيد المشكله بينهم 

--- شو مكلتي واحمد .... مو عوايدج ... مو دا اكلج صاير شي 

*** وج بابا دا اكلج كل شي مصاير ... كرميني بسكوتج خل انام 

كتمت في داخلي ماحدث ... لم احب البوح لأحد بما حدث سأكون صغيره في عيونهم .. وسيصغر هو اﻻضعاف .... وانا ﻻ ارضاها عليه ... وان كنت بقمه كراهيتي له اﻻن .... في كثير من اﻻحيان نخفي عيوب من نحب ... نضخمهم في اعيننا.. قلوبنا ... وفي عقول الاخرين ... نسمو بهم .. نفخر بحبهم ووفائهم .. ننكر خيانتهم .. البعض يفعلها حبا والبعض كبرياء ... و البعض ..... غباء 

*************** 
صحوت على صوت المنبه المعتاد لايقاضه ... اطفئته وغفوت.... ﻻ يستحق حتى مجهود كهذا 
لكني فشلت بلعوده الى النوم ... ففي كل يوم حين اصحو في وقت كهذا ابقى احدثه حتى وصوله الي مقر عمله ... اما اليوم ... فكان لديه موعد اهم ... اتمام اوارق رسميه قد نحتاجها في حال قررنا عقد قراننا .. رغم ذلك لم ايقضه فهناك الكثير من المشاعر واﻻفكار تتضارب في رأسي ... اشعر بفراغ كبير من دونه .... ماذا سأفعل حين تدفعني خياناته الى مكان بعيد عنه .... ماذا سأقول لمن حولي ... بأني غبيه ... لم اعرف اختيار الشخص الصحيح لي وانا من راهنت الجميع .... وأولهم امي بأنه هو الشخص الوحيد الجدير بي 

صحوت من افكاري على صوت رنين الهاتف 

ترددت باﻷجابه ولكن .... 

*** الو 

****************

ترددت كثيرا بالاتصال بها .... لعدت اسباب ... سامر ... هي .... وانا ... فسامر سيعتبرني طعنته في ظهره مره ثانيه خصوصا وانا احدثها من دون علمه ... اخاف ان ترفض هي الحديث معي .... ورعبي الاكبر ان اسمع صوتها وافقد عزيمتي على السفر .. وركوب الطائره بعد دقائق 
لكن صوت الاشتياق والحب كان اعلى من جميع اﻻصوات في رأسي .... لم احظى بفرص كثيره لرؤيتها هذه المره .... كما لم يتسنى لي وداعها ... لن تضرّ بعض الكلمات ... فقد يزيح عني القليل من الهم سماع صوتها 

°°° صباح الخير 
*** صباح النور 
°°° اسف كعدتج 
*** اصلا جنت كاعده 
°°° خير خوما اكو شي ؟ 
*** ﻻ فزيت من النوم ومكدرت ارجع 
°°° اسم الله عليج 
.........***
°°° حبيت اسلم عليج قبل ما اسافر 
*** بل سلامة ..
°°° الله يسلمج 
***ﻻ اله اﻻ الله 
°°°محمد رسول الله 

كان يبدو اﻻستعجال في صوتها .... من المؤكد انها تخاف ان يسمعها احد وهي تتحدث معي .. او تشعر بالاحراج ... يكفيني ان النوم قد سرق من جفونها ... فهذا دليل على اهتمامها بلموضوع وتفكيرها .... ولكن ماذا لو كان لسبب اخر ......... ماذا لو عنفها سامر مثلا .... مستحيل ان يفعل شئ كهذا .... وان فعل ... فحسابه سيكون عسيرا معي


****************
توقعت ان هناك كارثه بانتظاري ... الكثير من المكالمات ... عدد ﻻ بأس به من الرسائل ... واﻻهم عدم ايقاضي صباحا .... راجعت تفكري بجميع الجرائم .. الكذبات ... كان قد مضي وقت طوييييل على اخر واحده ترى ما سبب كل هذه اﻻتصالات.... اتممت حمامي مسرعا وقررت اﻻتصال بها في الطريق فلا املك المزيد من الوقت اﻻن تأخرت بما فيه الكفايه 


*****************

كنت اتمنى لو استطيع البوح لأحد بما اشعر به الان ولكن ... لن استطيع .. ولكن لو لم يكن يحبني فلماذا يفعل كل هذا لأجلي ... لما اصر على اتمام خطوبتنا رغم جميع الموانع التي تواجهنا ... عمله ... ظروفه ... وظروفي انا خصوصا مع مشكله عمر 
ولكن ما فائده زواج مبني على اسس ضعيفه ؟؟ ﻻ نزال في اول الطريق ... وهذا ما حدث ... بعد الزواج ... اﻻعتياد والملل .. ما الذي سيحدث .... اﻻن قراري اصعب ... سأتخلى عن كل شئ من اجله ... ترى هل يستحق فعلا ؟؟ مع كل هذا ﻻ اظن خنقتني العبره ... ياااارب ساعدني 

رن الهاتف اكثر من مره لم اقم بلاجابه ... ﻻ اريده ان يسمع صوتي الباكي ... الح فأجبت 

*** الو 
### صباح الخير ... ناسيتني اليوم 
*** ﻻ منسيتك 
### لعد 
*** هيج 
### شنوه الهيج ... شذر شبيج 
*** ما بيه ... شكو اني دا اكعدك ... خلي حبيبتك الي تسألها مشتاقتلك لو ﻻ تكعدك 
### يا حبيبه شنو حلمانه شبيج 
*** يسر
### شبيها 
*** شنو شبيها ... قريت الحجي مالتك وياها على اﻻيميل استاذ 
### يا حجي صار كومه محاجي وياها ... جيكتي التاريخ شوكت ... شذر ... خلي شي واحد ببالج اني غلطت مره صح ... بس هلغط مستحيل اكرره .. من ردتي نترك بعض يوم الي اكتشفتي حسيت بمعنى خسارتج ومستحيل حخسرج مره اللخ .. هاي اﻻفكار كلها تشيلها من بالج ... تفكرين بتحضيرات خطوبتنه وبس .. اني باجر جاي واهلي مضل شي على جيتهم فكافي هاي اﻻفكار السوداوية شيليها من راسج خلي نعرف نعيش حياه حلوه ... شذر وينج شو ساكته

*** لحضه 
بينما كان احمد يتحدث خطرت على بالي فكره .... انا لم اطلع على تاريخ محادثتهم ... قد فاتني هذا الموضوع ... قمت بفتح حسابه .. وفعلا كانت المحادثه قبل اﻻنتفاضه التي قمت بها اخر مره والتي على اثرها كان قد تغير 

### شدتسوين ؟؟ 
*** دا اشوف التاريخ 
### يعني ممصدكتني 
*** التاكد واجب ... بعدين حتى لو قديم جم مره كتلك احمد احجيلي لتخليني اني اكتشف 

### ليش دا افتح باب للمشاكل ... اني اعرف كلش زين كلشي راح وانتهه وبديت وياج بدايه جديده وحلوه ... حجايه وحده حكولها الج شذر اني احبج ... فكري زين مستعده تبدين ويايه حياه جديده لو مصره تضلين عايشه بلماضي مالتي واوهامه ... حطي ببالج الماضي بيه هواااايه ... بس انتي الوحيده الي اختاريتها للمستقبل 

اخترت الصمت كجواب 

### فكري زين وياريت لو تنطيني جوابج اليوم 

*** الله كريم 

### باي 

*** باي 

بلنسبه لي فانا اعرف قراري جيدا .... ولكني احببت ان الوعه .... بدينا صفحه جديده وﻻ يحق لي اﻻن طويها والرجوع للماضي 
هدأت قليلا .... كنت افكر بشئ يجب علي فعله قبل اغلاقي لجفوني ... ولكن بعد كل هذا التعب والتفكير ... خلدت للنوم بسهوله

*****************
"""" كووووووومي شعندج ليهسه نااااايمه 
*** مممممم سما عوفيني للصبح كاعده 
شعرت بجسد يندس تحت الغطاء معي ... اوﻻ اني مو سما وثانيا شعندج كاعده للصبح ... وثالثا واهممم شي كووووومي ﻻن مشتاقتلج 
فتحت عيني ببطئ ..... 

*** اااااايه ... زززززين تذكرتيني 
""" يللللله كووومي علسريع ارررريد تحجيلي كل شي ..
*** اووكي وخلي اخابر نوره هم صارلي يومين مشايفتها ... فدوه خل نطلع من البيت اريد اغير جو """ يله لعد كومي اخذي دوشج واني حخابر نوره 
*** اوكي 

*****************
:::::::: أايييي 
""" اسفه .. اسفه أنجويت ؟؟ شو خل اشوف 

كانت ايه خارجه للتو من المطبخ وفي يدها فنجان قهوه حين ظهر سامر امامها دون سابق انذار 

::::::::: ﻻ حبيبي ماكو شي 

لحضه صمت سادت ... سامر .. ايه .. وسما التي كانت تراقب من بعيد 

::::::: سوري ... خل اروح ابدل هدومي 

ركضت سما باتجاه ايه التي كانت متسمره في مكانها 

--- تعااااااااي احجيلي 
"""" شحجيلج ؟؟ 

اجابت ايه وعيونها معلقه بسامر الذي اغلق باب غرفته بقوه

::::::: غبببببي انننننني غبي هاي شكلت ... شخلاني هيج احجي ياربي ... هسه شتكول ... اكيد راح تسحب روحها مني ... واني الي كلبت الدنيا على عمر ... شنووو فرقي عنه هسه 
عمرر اوووووووف ... اووووف 

قرعت الباب 

*** ساااامر حبيبي بس ﻻ تخبلت ... شو تحجي ويه روحك 

::::::هااا ام لسان شتردين 

*** وﻻ شي طالعين كلت اسلم عليك 

::::::: منو حيطلع ؟؟ 

*** اني وسما وايه و نوره 

تنفس الصعداء 

::::::: اي زين تسوون الله وياكم

*****************

ونحن في الطريق لمنزل نوره 

*** سما سما اوكفي هنا 
--- شنو شكو ... شتسوين بلصيدليه 
*** هسه اجي ... ايه تعاي ويايه 

بنظرات مستغربه بين ايه وسما ... كنت قد تركت السياره متوجهه بخطى ثابته 

~~~ تفضلي يا انسه 

وصلت ايه 
"""" هااا مخبله شدتسوين 
اشرت لها بلانتظار 

*** أذا ممكن اريد ازرف اذني 
~~~ بدك تحطي حلق تاني يعني 
*** هههههه ﻻ هذا اول واحد 
~~~ أف معئول صبيه بعمرك لهلاء وعمره ما حطت حلق 
*** اااي بصراحه اخاف 
قلتها وانا اجلس على الكرسي 
~~~ من شو ؟؟ 
*** الوجع 
~~~ وشو خلاكي تتحملي هلاء 
ضغطت على يد ايه بقوه عند وضعها للحلق 
أبتسمت قائله 
*** الحب 

فعلا ... فلحب كلمخدر يجري في دمائنا ينسينا اﻻلم ... يمنع القلق من الوصول الينا ... أﻻ قلق حرماننا منه .. انقطاعه عنا هو فقط ما يخيفنا كعاشقين ... 


وصلنا الى المقهى 

،،،، ست شذر تكدرين تكوليلنا شنوو سر هلتغير ... معقوووول انتي اخيييييرا زرفتي اذنج ما اصدك لو ما اشوف بعيني 

كانت سما تلتقط صوره لـ أذاني .. ثم اجبت 

*** والله مدام نوره فكرت انو النيشان ميكمل بلة الترجيه

"""" نيششششان ؟؟ 

*** احمد جاي باجر ... واسبوع الجاي اهله بس يوصلون يجونه للبيت 

صرخوا نوره وايه ((( مبرررررررروك ))) 

ارسلت الصوره له 

زرفت اذني ... مردت نيشاني يكون ناقص ... ﻻن اني متاكده كل شي وياك حيكون كامل ... 

"""" ههههههه تذكرين من جنه صغار ورحنه كلنه زرفنه اذنه ... انتي الوحيده الي مقبلتي 

--- اي ايه تتذكرين .. وحتى من كبرنه وكلنالها وأذا رجلج طلع يحب التراجي 

""" ماكوو رجال يستاهل اشوف روحي الوجع علموده 

*** صح ... بس احمد مو اي رجال ... ولو غير احمد مستحيل اسويها علموده 

،،، وأذا متزوجتي احمد 

*** اسسسسم الله ... الله ﻻ يكولها ... بس بوقتها مستحيل رح اقبل البسها ... غير ترجيه احمد ما احط بأذني .... حتى هاي الي هسه بأذني هديه منه هو 

،،، صدك... وج شلون تشيلين الطبيه من اذنج رأسا 
*** عادي ما عليه شي 

--- اخيرررررررا شفت شذر واكعه من صدك بلحب 


**************

حين وصلتني الصوره عرفت الجواب لما قلته لها صباحا ... خصوصا مع ارتدائها للحلق الذي قمت بشرائه لها والكلمات التي ارسلتها لي مع الصور 
احبها ... واعشق طيبه قلبها لهذه المجنونه ... يارب قدرني على اسعادها كما احلم 

احسست بألم مفاجئ في ركبتي اضطرتني للجلوس .. لن اجيبها برساله ... فانا مشتاق فعلا لسماع صوتها

### حبيبي 
*** هلوو 
### مشتاقلج .. شدتسوين ؟ 
*** طالعه ويه البنات شويه نغير 
### زين تسوين .... شنو هـ الأذان الحلوه 
*** ترجيتك الي محليتها 
### امووووت على الي ﻻبسه الترجيه 
*** اني هم احبك 
### يله حبيبي لتتاخرين 
*** اوكي عمري 

*****************
رن هاتف أيه ... ارتبكت .. وابتعدت عنا 

""" هلو سامر 
:::::: سوري علازعاج ايه ... بس دا ادك على عمر ومدا احصله وتذكرت اليوم جنتي دتكوليلي عليه شي وانكطع الموضوع 
""" اي جنت دا اكلك شفت اسمه بكشف المسافرين اليوم للندن 
:::::::: شنووووووو ؟؟؟ واني اخر من يعلم .... ليش مكلتي ايه 
........... """
:::::::: اسف ايه اني انفعلت عليج ... بس ما اجه من كلبي عمر مسافر واني ما ادري او اقلها اني مموصله ... وجماله زعلان
""" ﻻ عادي وﻻ يهمك 
:::::: حترجعين وية البنات يمنة مو؟!! ،، تعالي وياهم اني عود ارجعج
""" ﻻ ما اكدر اتاخر
:::::: احنه نحجي ويه عمه .. دا اكلج تعاي وياهم اريدج ضروري 
"""" اكو شي ؟؟ 
:::::: ﻻ ماكو ... يله انتظرج .. باي 
""" باي 

عادت بوجه محمر وعيون دامعه 

*** شبيج أيو ؟ منو خابرج 

"""" وﻻ شي شوكت نرجع للبيت 

،،، يله اني هم تاخرت وعلي خبلني بلتلفونات 

*** اوكي امشوا نروح 

**************
عدت للمنزل وانا فخوره بلتغير الجديد 

*** ماااااما شوووووفي 
□□□ ﻻﻻ ما اصدك ... شجابها ببالج وسويتها 
*** لعد ترضيها نيشاني يكون ناقص 
□□□ شذر .. صدك .. خلص رضيتي اخيرا بتي حطيتي عقلج براسج 
*** ماما اني من زمان راضيه 
□□□ انتي عليمن دتحجين 
*** احمد طبعا 
□□□ احمد ميفيدج .. هاي اﻻذن الحلوه محتلبس غير ترجيه عمر 
*** اذا بيوم جبرتوني البس نيشان غير نيشان احمد عمري محلبس التراجي ... وعود خلي يكون نيشاني ناقص .. لأن كل شي وره هيج زواجه بحياتي حيكون ناقص ... هاااي اذا اجه هيج يوم واشك ممكن يجي 

قطع حديثنا صوت عالي يصدر بلقرب من باب الشقه 

::::::: ااااااايه دا اكلج اني اوصلج 
بصووت مخنووق 
"""" دا اكلك عووووفني اني اروح 
مسكها بقوه من ذراعها ... وبصوت غاضب 
:::::: كتلج اني حوديج وخلص 

لجمت السنتنا جميعا لم نستطيع التعليق او السؤال ... خرجوا من المنزل بدون اي كلمه سوى توديع سريع واعتذار من ايه لوالدتي 


♡♡♡ ترى هل يستحق احمد هذه الصفحه الجديده وهل سيجيد ملأها جيدا 
♡♡♡ ما سبب صراخ ايه وسامر .. وماهو الخلاف الحاصل بينهم 
♡♡♡ هل ستستلم والده شذر لرغبه ابنتها 

ان اثارتكم الاحداث .. فانتظروا القادم ... بفنجان يحمل الحب .. اﻻمل .. واﻻلم معا....

الفنجان الثامن عشر 

الغيره هي الطاغيه في مملكه الحب 

( سرفانتيس )


--- صباح الخير ... صايره كله نشاط ومن الصبح مدا اعرفج 

*** شسوي غييير احمد كاضيليها كعده من الصبح ويثبرني 

--- لييييش اليوم هم حتطلعين وياه ؟؟ 

*** اي ليش 

--- شذر ... صارلج اسبوعين يوميه طالعه وياه من اجه ليهسه .... بله فهمنه مطلعه حجه لأهلج شغل مؤقت ... زين احنه البنات صارلنه جم شهر مملمومات وكله ننتظرج ... الكعده الشهريه خو من اجه احمد ليهسه ممسويها .. وجماله المفروض ببيتنه هسه شيكولون 

*** ميخالف ميخالف هسه اول وتالي حسوي كعده على الخطوبه مالتي 

--- دتحسسيني اهلج وافقو ...واهله اجوي ... متكوليلي على اي اساس انتي لهدرجه متاكده 

*** على اساس واحد ... انو قبلو او ﻻ اني حتزوج احمد ... وحقنعهم اقنعهم ... واحمد ما بيه شي ينرفض 

--- هوايه تغيرتي شذر 

*** مو انتي الي جنت تكولين الحب يغير 

--- زين عوفينه من هذا الحجي كله ... ايه صارلنا شكد مشايفيها 

*** والله اني مشتاقتلها بس ضوجتني ... مدا افهم شصار ويه سامر وكل ما اسئلها تغير موضوع ... هسه المهم اني تاخرت كلش يله ﻻزم اروح 

--- باي 

*** بااااااي 

اتصلت بأحمد 

*** ها حبيبي انته وين ؟ 
### جوه حبيبي دا انتظرج 
*** يله يم المصعد اني ثواني ونازلتلك 

كنت مشغوله بفتح رساله قد وصلتني حين فتح باب المصعد اصطدمت بحقيبه احدهم 

*** اسفه 
دون ان ارفع رأسي 
°°° شذر 
هذا الصوت ليس بغريب ابدا 

*** عمرر ... حمدلله علسلامه 
°°° الله يسلمج شذر 
*** زين مطولت هلمره ... 
°°° والله عندي شغله ﻻزم افهم راسي من رجلي بيها 

رن هاتفي مرتين خلال حديثي معه 

°°° اخذي راحتج ... مبين عليج مستعجله 
*** اي والله شويه .... ان شاء الله نتشاوف 
°°° اكيد 
*** باي 
°°° باي 

**************
مرت عشر دقائق منذ ان قالت لي انها عند المصعد ... قلقت عليها فقررت الذهاب لرؤيه سبب تأخرها خصوصا وهي ﻻ تجيب ... حاولت تذكر رقم الطاابق ... كانت قد اخبرتني به من قبل

فتح باب المصعد 

*** احمد ... شدتسوي هنا شنزللك 
### ظل بالي عليج ... دا ادك ومتجاوبين وانتي كلتيلي اني يم المصعد 
*** دتعال تعال خلي نروح السياره ﻻ احد يشوفنا
### ليش تأخرتي 
*** هسه اسولفلك بس امشي 

*****************
◆◆◆ حمدلله علسلااامه حبيبي 
°°° الله يسلمج مريومه 

ذهبت بسرعه نحو الشرفه لرؤيه شذر وهي خارجه من البنايه 

◆◆◆ شبيك عمر ... شصاير شو كبل علبالكون 

ركزت مطوﻻ لم المحها .. برغم انها قد صفت سيارتها امام البنايه مباشره ...خمس دقائق .. لم تتحرك السياره .. وشذر لم تطل 

◆◆◆ عمر ألمن دتنتظر ؟ 
◇◇◇ هلة هلة يمه توه نور البيت ... حمدالله علسلامه 
°°° الله يسلمج أمي 

مجيء امي منحني الفرصه للهروب من اسئله مريم ... ولكنها لم تساعدني على الهروب من اسئلتي ... ذلك الشاب الذي رأيته امام البنايه ... رأيت صورته مرارا على اكاونت شذر في الفيس بوك... ايعقل ان يكون شبيهه فقط .. حسب ما أذكر في معلومات حسابه يذكر انه يعيش في العراق ... أهي صدفه .. ؟؟؟ اتمنى ان ﻻتكون اكثر من هذا

***************
### يعني انتي عايفتني جوه عشر دقايق وكاعده تسوووولفين ويه عمر ... 

*** حبيبي بس هدي شويه الله يخليك 

### شهدي شذر عمررر !!! ...الملكيتي غيره .. زين انتي مو كلتي سافر ووله 

*** اليوم رجع 

### جان ﻻبس جينز فاتح وتيشيرت نيلي ؟؟

*** مركزت بس اتصور اي 

###طويل شويه وجار جنطه

*** اي ليش ؟ 

كنت افكر بسبب نظرات هذا الشاب الغريبه نحوي ... اﻻن فهمت ولكن يا ترى من اين يمكن له معرفتي 

*** احمد وين صفنت شكو ؟؟ 

رن هاتف شذر 

*** هاي مريم شتريد مني ؟؟ 
### منو مريم 
*** اخت عمر شبيك 
### دجاوبيها 
*** عوفها ما بيه حيلها 
### شذر دا اكلج جاوبي 
*** هااا اها هاي كدامك انكطع 
### ليش مجاوبتيها 
*** يعني ليش مثلا احمد ... متكلي شبيك اليوم شو دتدور على المشاكل دواره 

رن الهاتف 
*** رجعت خابرت ارتاح 
### جاوبي 

****************

*** هلو مريم شلونج 
◆◆◆ الحمدلله وانتي 
*** الحمدلله .. 
◆◆◆شذر انتي تشاوفتي ويه عمر شي 
*** اي يم المصعد ليش 
◆◆◆ اها 
*** ليش شكو احجي 

توتر اعصابي .. نظرات احمد الحارقه .. واحمرار وجهه .. طريقه كلام مريم المبهمه 

*** مريم لتصفنين احجي 
◆◆◆ دخل معصب وبوجهه للبالكون يمكن جان ديشوفج من تطلعين 
*** شنووووووو ؟؟ 
◆◆◆ مشافج لتخافين 
*** وليش دا اخاف خل يشوفني 
◆◆◆ يله عيني اني اروح نحجي بعدين 
*** باي 
اغلقت الهاتف وانا اشتطت غضبا ... بأي حق يراقبني ... تصرف مراهقين اقل ما يمكنني قوله على تصرف كهذا ... فعلا عندما كنت مراهقه كثيرا ولكن اليوم هو رجل ثلاثيني ... يتصرف كما لو كان صبي بعمر الخمسه عشر 


### شذر .. شبيج شكلتلج مريم 
*** وﻻ شي 
### عمر جان ديراقبج مو 
*** احمد ممكن تسد الموضوع 
### جاوبيني 
*** ليش دتعيط عليه هيج احمد 
### سألتج جاوبيني 
*** اي 
### حسابه ويايه اني اعرف شسوي
*** احمد لتنسه موضوعنه مو رسمي بعده الله يخليك لتسويلي مشاكل 
### الله كريم 

*******************
اعرف تمام المعرفه بأني لم اخطئ بحق سامر .. رغم هذا فانا من قام بلاتصال به بعد وصولي الى لندن وبصراحه كان يبدو عليه اﻻحساس بلذنب ..وهو من اقنعني بلعوده مجددا الى اﻻمارات .. كنت ﻻ أزال ارتب حقيبتي حين فتح باب الغرفه 

:::::::::: ابو خطاب مشتاقلك حبيبي 

اكثر من اسبوعين .. هذا ما شعرت به طوال تلك الفتره ... لم اعتد غياب سامر 

:::::::::: شبيك كالب وجهك .. بعدك زعلان مني ادري بيك 

°°° شتعرفني انته اني اكدر اشيل بقلبي عليك 

::::::::: لعد شبيك 

بلطبع لن استطيع اخباره ان ما يعكر مزاجي شكي بأخته 

°°° تعبان من السفر ... يعني متدري شكد طويل الدرب ... زين دكعد ليش واكف 

::::::::: متكلي وين اكعد ويه هلهوسه 

حملت مجموعه من اﻻوارق المرميه على السرير ... تساقط بعضها من يدي ... ومن بين اﻻوارق ...

:::::::::: مالمن بطاقه العرس هاي والله حلوه 

تغير لوني تذكرت ان السكرتيره قد اخبرتني بوضعها دعوه زفاف بين اوراقي ... احساس في داخلي اخبرني بأنه زفاف ربى .. فقد اخبرتني احدى الصديقات المشتركه بقرب موعد الزفاف ... يا الله كيف نسيت رميها

°°° هاي ...

::::::: مال ربى ... الله يوفقها 

°°° تدعيلها ؟؟

:::::::: اليحب ميحقد 

هذا كلام القلوب البيضاء ...ﻻ يعرف الحقد قلب دق محبه في يوم .. فرغم كل اﻻﻻم .. الدموع والحسرات .. رغم اننا في يوم قد ندعو عليهم غضبا .. نتمنى لهم السوء ولكنها ثواني ﻻ غير .. حتى نعود لحبنا خوفنا ونتمنى اﻻفضل لهم .. ناسين انفسنا .. متناسين قلوبنا التي جرحت ..واعمارنا التي سرقت .. وسامر هو احد هذه القلوب

°°° زين ديله لعد تعال دنتغده اني حموت جوع 

::::::::: يله امشي 

°°° ماما لعد مريم وين متتغده ويانه 

◇◇◇ الباجر سما وشذر مسويات لمه بنات وطلعت تشتريلها جم شغله 

°°° زين ليش استعجلت مو اني جايبلها خوش غراض ويايه 

◇◇◇ لتخاف عليها ... ميبور عدها شي .. اريد اشوف دﻻلك لهلبنيه وين حيوصل 

°°° هو اني شعدي غيركم يا يمه 

:::::::::: ممكن تعوف المشاعر الجياشه هسه وتنقل دﻻلك الي ونكعد ناكل 

°°° ههههههه دكل اكل عساس انته هم خطار ومستحي 

******************
### حتضلين ساكته هيج 
*** عادي ﻻ ساكتة وﻻ شي 
### نخلص غده اكو محل هنا اريد اروحله 
*** محليش 
### مال ملابس ... اني احبه وشفته البارحه مسوي تنزيلات كلت نجيله اني وانتي حتى نختار سوه 
*** اوكي 

رن هاتفي 

### ﻻزم مريومه مدتكدر على فراكج اليوم 

نظرت له بطريقه مؤنبه 

*** هلو سما شلونج 
--- شبيج ؟؟ شو مو على بعضج 
*** ماكو شي 
--- متعاركين 
*** ﻻﻻ .. كولي 
--- شذر باجر لمه البنات ومو معقول ايه متجي ... اخر فتره ايه كلش صارت ويانه كلوز اكثر من البنات نفسهم 
*** اي متعزميهما منو مانعج 
--- هيه مدتقبل تجي 
*** ليش ؟ 
--- علمود موضوع سامر 
*** غير لو افهم سامر شسوالها للبنيه شو ﻻ هيه تحجي وﻻ هو ...المهم عوفيها اني احجي وياها
--- اوكي مو تنسين 
*** ﻻ لتخافين ... اكلج سامر وين ؟
--- يم عمر 
*** الله يستر 
--- ليش شكو 
*** بعدين نسولف ﻻزم اروح ...
--- باي 

اغلقت الهاتف .. ووقفت في مكاني اتامله وهو يختار الملابس ويشير لي بها ... يارب ﻻ تحرمني منه ياااارب ... اشعر بأنقباض في قلبي ... شئ ما يخبرني ... لن تكوني له

### حلو هذا البنطرون ؟؟ 
*** مممم كدر الثاني اتصور احلى ... خلي اروح اشوفلك قميص وياه 
### اوكي 

اخترت له مجموعه من الاغراض ... استوقفتني بدله رسميه كان الموظف يلفها بطريقه أنيقه 
تخيلته وهو مرتديها .. واقفا بلقرب من ابي وسامر ... أبي وسامر ... لم افكر من قبل .. كيف سياقبلهم وهو ﻻ يملك وظيفه مستقره الى اﻻن 

قطع افكاري صوت قريب 

××× مدام لو سمحتي تفضلي معي 
*** خلص لبسه ... جيبلي نفس هذي البدله 
××× هذي البدله اصلا للاستاز .. بس أستاز احمد تعب شوي وحكالي ناديلك 
*** شنووو شبيييه 

كان شبه مستلقي على اريكه بلقرب من غرفه القياس 

*** احمد عمري شبيك 
### وﻻ شي حبيبي 
***احمد وجهك اصفر حبيبي شنو ديوجعك احجي
### عادي هذا اﻻلم دائما يجيني ويروح هسه يفك 
*** من شوكت اجاك ؟؟ وره الحادث مو 

لم يرد كان جوابا كافيا بلنسبه لي 

*** أمشي نرجع للبيت 
### ﻻ عمري ميحتاج ..
*** الله يخليك ﻻ تعاندي 
### أوكي 

***************
في طريق العوده استلمت هيه القياده بلنيابه عني .. سرحت بعيدا وانا اتذكر اخر ما قاله لي الطبيب ... (( عليك الحذر في حاله ظهور الام مفاجاه بعد الحادث .. في حاله كهذه عليك الرجوع الينا حالا )) لقد مر اكثر من ثلاث شهور .. واﻻﻻم في حاله تفاقم .... سأذهب غدا ما دامت شذر ستكون مشغوله اصلاً 

*** حبيبي بشنو دتفكر .. لو متأذي وساكت 
### ﻻ حبيبتي وياج 
*** صدك القاط الحطوليكاه كلش حلو .. شكد مكروه ليش مشوفتنياه عليك 
### ردت اسوليجاه مفاجاه .. تتذكرين من مره فتنه نفس المحل وعجبج .. كلت من اجيكم للبيت اجيبه 
*** فدوه لكلبه لحبيبي الي يتذكر شحب وشيعجبني 
### هو اني شعندي غيرج 

مسكت يدها مقبلا لها ... اعشق تدليل هذي الفتاه .... احبها كما لم احب من قبل 


*****************
عدت الى المنزل وانا ادعو الله ان ﻻ اصادف عمر مره اخرى 

--- شو من وكت 
*** وين رايحه .. شو مبدله 
--- دا اوصي اكل علمود باجر .. ويمكن امر غلى ايه بدربي الشغله مو مال تلفون 
*** دنتظري خل اجي وياج 

رن جرس الباب 

:::::::: سما سما ناوشيني مفتاحي 
*** شو مستعجل 
::::::::: عمر بلمصعد ... شنو طالعين انتو هم 
--- اي 
:::::: ديله امشوا لعد ﻻن مصعدين عاطله والبقيه دتتاخر 
*** ﻻ نزلوا انتو عادي احنه ممتسعجلين 
--- ﻻﻻ انتظروا 

رمقت سما بنظره مؤنبه 

--- شذر لتعقدين الامور 
*** هيه معقده بما فيه الكفايه 
--- ليش شصار 
:::::::: انتو شدتبشبشون ... يله امشو 

--- حمدلله علسلامه عمر 
°°° الله يسلمج عيني سما 

نظرات سامر نحوي توبخني لاني لم القي التحيه 

*** اني وعمر تلاكينه من وصل 
°°° اي اليوم كاضيها بلمصاعد 

حتى ابتسامه المجامله لم استطع رسمها على وجهي 
حين فتح باب المصعد .. كان شعوري كسجين حان وقت اطلاق سراحه 

::::::: انتوا وين رايحين 
*** لأية ... زعلانة ومدتقبل تجي باجر للعزيمه 

لم يرد 

::::::::: يله ﻻ تتخأرون 
*** باي 
--- بااي 

--- يعني شجان صايرلج لو كايتله باي للولد شفتي شلون جان ديباوعلج 

*** عمر اليوم جان ديراقبني من البالكون سما ... بأي حق يسوي هيج 

--- ههههههههههه الله يرحم ... منو جانت تراقبه قبل ... مو هذا جان فارس اﻻحلام الي مكابله الشباك علموده 

*** هاي الحجي اني مراهقه هسه ﻻ اني وﻻ هو مراهقين سما 

--- والحب ميعرف عمر ... سبحانه مغير اﻻحوال 

*** كرميني بسكوتج خلي اخابر احمد اشوف شلون صار 

--- ليش شبيه 

*** اثار الحادث دتبين عليه هسه 

--- هاي مو خوش شغله خلي يدير باله 

*** الله يستر .. الشفته اليوم ممطمني 

***************
رن هاتفي اكثر من مره ... اﻻلام التي كنت اشعر بها كانت تمنعني من اﻻجابه 

``````` احمد تلفونك ديدك 
### اممممم 
`````` امشي اوديك مستشفى لخاطر الله تره ميصير هيج 
### بعدين
````````` شكد عنودي ... متكدرلك غير شذر ... خلي اخابرها 
### ﻻ لتدك سرمد

لم يعطي لكلامي اي اهميه ... على اي حال لن اذهب فكما قال انا عنيد ولكن بلفعل ﻻ احد يملك مفاتيحي غيرها .. ووحدها من ﻻ استطيع رفض طلبا لها ... 

************** 

حين وصلنا الى منزل ايه كانت لم تصل للبيت بعد 

+++ جلب العضكم كتلناه 
---والله حقج عمه بس ملتهين شنسوي 
+++ مبروك شذره حبيبتي شايفه كل الخير 
*** على شنو ؟؟
+++ مو خطبج عمر ... صدك شوكت الحفله 
--- بس احنه مرادليهم خبر ليهسه 
+++ ليش مثلا يحتاج تفكرون ... عمر منكم وبيكم ليش تأخرون الموضوع 
*** ﻻ عمه احنه مدنفكر علمود نقبل ... احنه دنفكر شلون نرفض بدون ما نخسرهم 

صعق جوابي سما وعمتي .. وكلن لها اسبابه ... فسما من جرائتي في الرد ... وعمتي بسبب فكره رفضي لشاب بموصفات عمر .. عم السكوت المكان ... قطعه صوت المفاتيح التي تحاول فتح الباب عبثا

+++ اني حاطه مفتاح بلباب خلي اكوم افتلحها اكيد هاي ايه

--- اخذي راحتج عمه 

انتظرت سما ذهاب عمتي واستغلت الفرصه لتوبيخي 

--- شبيج انتي تخبلتي ... ليش صايره متسرعه وحديه بلردود مالتج 

*** ﻻ متسرعه وﻻ شي هذا الواقع ليش دنجذب

--- هيج جواب اهلج ينطوه مو انتي 

*** ليش منو الحيتزوج اني لو اهلي 

--- يا مخبله .... 
قطع حديثنا وصول ايه 

"""" هيه مال مخبله اشهد ما با الله 

*** للللج مشتاقتلج يا بذاته

--- يابه سما منو شذر منو الله العالم ويامن ملتهيه 

"""" يعني ويامن يا حظي ... دمشوا للغرفه امشو اريد ابدل ميته تعب 

*** ميحتاج تبدلين ﻻن حتجين تباتين يمنه 

"""" الوو اذا ممكن حابه اطلب اغنيه ﻻ باحلامك ﻻ باوهامك واهديها لشذر و سما 

--- حبيبتي انتي الي باحلامج نعف عنج 

""""" انسووووا وﻻ تحرجوني الله يخليكم 

*** بس اريد افهم شنووو الصاير 

"""" نصييي صوتج وامشي للغرفه ما بيه حيل تحقيق من عمتكم ... هناك نحجي 

********************
°°° سامر انته متأكد من قرارك ... متاكد نابع من قلبك ... مو رده فعل على الشفته اليوم 

::::::: عمر اني اجذب عليك اذا اكلك موضوع ربى مقاهرني ... بس اني مستحيل ادخل بلعبه رد اﻻعتبار هاي وخصوصا مو ويه ايه ﻻن ﻻ هيه تستاهل ... وثاني شي ايه مو اي بنيه ايه بت عمتي 

°°° زين انته وﻻ مره لمحتلي او حسيتك معجب بيها 

:::::::: ﻻن اني مجنت ادري ... اخر فتره بديت احس مشاعري دتتحرك اتجاها بس كلت اني غلطان بس ﻻن تعودت عليها وصارت مقربه الي دا احس هيج ... بس من يوم الزعلت مني حسيت بفراغ ووحشه واشتاقيتلها كلش .. محكلك اني احبه .. اني متعلق بيها 

°°° زين ليش متنظر شويه ﻻ تستعجل 

::::::::: انتظر شنو ؟ اعرفها اكثر ... واني اعرفها من جانت ببطن امها .. لو انتظر احبها ... اني حبيت مره وانجرفت وانتظرت ... مالها داعي اعيد غلطي خلص ... ايه مو مال علاقة

°°° بس انته بعدك متحبها سامر شلون تتزوجها 

::::::::: بلزواج التقبل ... اﻻرتياح واﻻمان اهم بهوايه من الحب ... هياتني حبيت وانحبيت وتاليها شنو الحصلته من الحب مشيت وره كلبي وندمت .. خليني هلمره امشي وره عقلي 

°°° الله يقدم البي الخير ... فكر ولتستعجل بقرارك 
كثيرا ما حلمنا انا وسامر بأن يوم زواجنا واحد تماما كما تشركنا اﻻيام المفرحه اﻻخرى في حياتنا ... ولكن ... مع برود شذر ... وعدم ردهم الى اﻻن اكاد اشك في امكانيه تحقيق هذا الحلم ... 


*******************

*** يا الله تلفوووووني طلع خلصان شحنه .. ايه ماعندج شاحنه ترهم عليه 

"""" شو خل اشوفه ... ﻻ والله حبيبي ماعدنه من هذا 

*** ياربي شلوووون بالي يم احمد ... اني شلون نسيت اشحنه 

"""" دكيله من عندي 

*** رقمه مال اﻻمارات محافظته 

""" ان شاء الله ماكو شي حبي 

*** هاي هم سما وين راحت كالت بس اوصي وارجع صارلها ساااعه ... دكيلي عليها عفيه 

"""" لحضه .... هاج ديدك 

*** ها سما وين صرتي 
--- هسه جايه .. شفت نمير بلصدفه وشويه وكفنه نسولف 
*** دعوفيج منه وتعاي علسريع عاد 
--- شكو .. شصاير 
*** ماكو ... ﻻزم ارجع للبيت طفه شحني واريد اطمن على احمد ضروري 
--- خابري من يمج اني بعد اكو جم شغله اكضيها 
*** سما خليها باجر ما حافظه الرقم والولد اني عفته تعبان 
--- باجر ما الحك ... خلي ايه ترجعج للبيت 
*** اوووووووف منج سما اوووووف 

احسست بلدموع تتدفق من عيوني بدون شعور .. شئ ما في داخلي يخبرني اني احمد في حاجتي الان ... اشعر بانقباض في قلبي .. 

"""" شذر حبيبتي شبيج ... 
*** سما تتاخر واني كلش ضل بالي 
"""" زين عصري مخج حاولي تتذكرين 
*** ماكو ... هو هلجيه غير رقمه فمحافظته بعدني.... اكلج زين انطيني تلفونج شويه
"""" هاج حبي 

********************
::::::::: اكلك عمر شوف هذا المطعم شكله جديد مفتوح مره اللخ نجيله 

°°° ابو بطن تموت على المطاعم لوما توك ماكل وطالع من مطعم 

رن الهاتف 

::::::: شوف منو ديخابرني التلفون بجيب الستره ليوره 

°°° اويلي عليك شلون شمره شامره

::::::::: يله عوفه بطل يدك 

°°° لحظه لحظه ... هاك 

***************** 

*** اوووووف يااااااااااربي هذا الثاني ميجاوب 

""" ها تذكرتي الرقم 

*** ﻻ دا اخابر سامر 

"""" من رقمممممي شذر من كل عقلج وره كل الكلته قبل شويه شلون هيج تسوين 

*** يعني اكيد حكله هاي اني حيسمع صوتي ليش مكبره الموضوع 

"""" وهاي كدامج مجاوب ... هسه عباله هاي اني

*** اني حكله اني دكيتلك لتخافين 

"""" ﻻ فدوه هسه عباله دتمطميلي اخوج عنده هلخيال الواسع 

رن الهاتف 

*** هاااااا شفتي رجع دك ....

اجبت بسرعه قبل اني احضى بجواب من ايه التي كانت العصبيه جليه على وجهها 

*** الوو ... هلو سموري 
:::::: سما ؟؟؟!
*** ﻻ اني شذر ... عفيه سامر انته وين ؟ 
::::::: بلطريق ليش 
*** عفيه مر عليه يم ايه اني تلفوني خلص شحن ... وسما ذبتني يمها ورح تتاخر شويه 
::::::: زين ؟ 
*** عفيه تعال اخذني دا احس روحي كلش تعبانه وعبالك رح اتمرض اريد ارجع البيت 

بنظره متعجبه نظرت ايه لي 

::::::::: يله حظري نفسج اني قريب 
*** يعني شكد وتوصل 
:::::::: 5 دقايق ونزلي 
*** تمام 

اغلقت الهاتف وذهبت بسرعه لاخذ حاجياتي من الصاله 

"""" عيني يا المرضانة ... خووووووش طريقه جبتي علسريع 

*** ﻻ والله جديات ﻻزمتني البردة 

اقتربت ايه لتقيس حرارتي 

""""" وج هاي شنو صايره تنور ... تعالي انطيج دوه 
*** ﻻ حبي ميحتاج .. هسه اروح واخذ بلبيت .... ايه الله عليج تعاي باجر ولتكسرين بخاطرنه 

"""" هذا سامر ديدك .. اكيد وصل 

*** يله حبي بااااي 

"""" باي 

*****************
:::::::: ووووين صارت عاد هاي ثالث مره دا ادك وماكو جواب 

°°° هياتها جتي 

*** هلوو ... 

:::::::: وينج جم مره دكيت 

*** من دكيت اول دكه جنت يم الباب دا اطلع ... بس المصعد اتاخر 

°°° خيرج شذر شبيج ؟؟؟ 

*** سااامر اوكف علطريق 

::::::: شبيج شذر 

*** ماااا ادري يمكن الاكل اذاني اليوم معدتي ااااااااااااااااااخ 

اوقف سامر السياره ... فتحت الباب السياره لاخرج ... ولكن .... 

::::::::: شذر .... شذر حبيبتي شبيج 
°°° شذر ... سامر حطها بلسياره علسررريع 
:::::::: سوق انته 
°°° ما اندل المستشفى 
:::::::: اركب علسرررريع اركب 
°°° وين العطر خلي نرش حتى تكعد 
:::::::::: ما ادري دور يمك 

******************
+++ احمد كافي تعاند كلولك تبات يعني تبات 
### لك بابا افهمني هسه بس ينطوني مهدء اصير زين ... ما بيه شي ... سرمد باجر ورايه مقابله كلش ضروريه ما اريد تروح عليه 

+++ انته سمعت الدكتور شكلك ؟؟؟ اني محنتظر جواب منك امشي للغرفه هسه وبعدين نتفاهم

### يا غرفه ؟؟ 

+++ غرفتك هنا 

### ﻻﻻﻻ حول الله يارب ... دا اكلك ما اريد دتفهمني 

+++ اكو اشعه ضروريه ﻻزم يسولكياها ويراقبون حالتك هم وره الدوه النطاكياه هسه 

### باجر عود اجي 

+++ هاي شنو ... شنو هذا العياط 

### صدك هذا شبيه 

********************

::::::::::: للللك يعني شنوووو ماكو وﻻ كرسسسسي متحرك دا اكلك طوارئ 

××× استنى يا بيه انا بعت حد يكبهولك ... 

::::::::: شستنى انتتتته بطراااان 

### اخويه محتاج مساعده ؟؟ 

:::::::: ارررريد كررسي اختي بلسياره متكدر تتحرك 

### سامر؟؟ 

::::::::::: عممممر جيبها علسريع ....

°°° دير بالك سامر الزمه من الجهه اللخ 

*** سااااامر تعبانه

°°° خلص شذوره وصلنه ...

××× بس أمليلي البيانات دي يا سعادت البيه 

*** ساااا..... 

°°° ساااااامر شذر وكعت تعااااال 

********************

حملها بين ذراعيه ... وانا اراقب .... شذر بين ذراعي عمرر وانا كلغريب ... تمنيت قتله في تلك اللحضه .... وهي ... كيف سمحت لنفسها ان تتكأ عليه .. ان تمسك يد غير يدي 
+++ احمد يله الغرفه جاهزه والطبيب دينتظرك بيها 
### عووووووووووفني سرمد 

استعادت وعيها من جديد ... كأن صوتي كان قد نبهها ايقضها من عالمها الخاص 

*** اح...م...د 

نعم انا احمد المغفل ... الذي كان قلقلا بسبب هاتفها المغلق ... احمد الغبي الذي قرر تغير حياته لأجلك ... احمد الذى ضحى بكل شئ ... حتى يكون هنا بلقرب منك ... لأراكي بين احضانه .... وبمباركه من اخاك 

+++ يله احمد امشي الوكفه مو زينه عليك شكلك الدكتور 

### هدننننننننننننني 

سحبت يدي بقوه .. فارتطمت بفتاه كانت تحمل فنجان من القهوه ... 

+++ اسفين كلش اسفين 

لم اعتذر .... اعتذر لسكب قهوه ..؟؟؟ ان كان علي الاعتذار ... فعلي اﻻعتذار من قلبي .. الذي مزقته بيدي لحضه رهاني على حبها 


♡♡♡ ترى ماسبب تواجد شذر واحمد في المشفى ... ومن مِن اﻻثنين يجدر بنا القلق عليه ؟؟؟!!

♡♡♡ هل سيستوعب احمد ما رأه ام سيتمسك برأئيه وندمه !!!

♡♡♡ عمر ... ما موقفه وهو يسمع شذر تنطق بأسم غيره وهي في احضانه !!!؟؟؟

فنجان اليوم مكسور ... مفرط بحبات قهوته ... ترى من سيصلحه ... ام سيتم تبديله باخر ؟؟؟ 

الفنجان التاسع عشر 

روح حزينه بأمكانها ان تقتل اﻻنسان اسرع من جرثومه

جون شتاينبك 


صحوت على صوت الطبيب .. وهو يطمئنهم ... 

```````` ميحتاج تقلقون الظاهر ماكله شي فاسد وهيه بنيتها ضعيفه ومتحملت ... وره غسيل المعده السويناه رح ترتاح 

::::::::: يعني نكدر نرجعها للبيت 

```````` تكدر بس المفضل انك تخليها هنا اليوم علمود المغذي والمراقبه 

:::::::::: تمام دكتور ان شاء الله 

°°° هسه شنو حتباتون 

:::::::: اي ... ﻻزم اخابر امي حتى تجي وتجيبلها غراض 

--- سامر ... شكو شبيها شذر شكلولك 

:::::::: سما ليش اجيتي مو كتلج سبقيني للبيت 

--- انته من كل عقلك اتحمل ... احجي شبيها 

°°° لتخافين ماكو شي تسمم 

:::::::: هسه شلون امج منو حيجيبها لعد .... روحي رجعي جيبيها 

*** سامر ... خلي سما يمي 

::::::::: شلون اعوفكم وحدكم 

°°° شبيك سامر اني وياهم 

::::::::: اذا هيج ديله لعد اني رايح 

اشرت لسما باخراج عمر من الغرفه 

--- عمر عفيه تكدر تصيحلنه الممرضه 

°°° اي عيوني ثواني 

--- شبيج حبيبي ... شدتحسين ليش دتبجين 

*** سما احمد بلمستشفى ... شافني من شايلني عمر ... احمد مستحيل يسامحني 

--- وعمر ليش شالج 

*** ما ادري بس فتحت عيني شفت احمد و شلت راسي لكيت عمر الشايلني 

--- زين احمد شيسوي هنا 

*** ما ادرري اريدج تطلعين تجيكيلي 

--- هسه انتي بس ارتاحي ... 

*** سمااااا شوفيلي احمد 

انتابتني حاله بكاء رهيبه ﻻ اعرف سببها ان كان من الالام التي اشعر بها ... ام بسبب معرفتي المسبقه بان احمد لن يسامحني يوما عن ما رأه 

سمعت طرق الباب 

--- ادخل 

اتى عمر مندفعا نوحي 

°°° شذر حبيبي شبيج شنو الديأذيج 

حبييي ؟؟ كيف يتجرأ على قول شيء كهذا ازداد غضبي الذي خرج على شكل دموع تحرق وجهي 

````` لو سمحت استاز اطلع شوي لبره مشان اعطيها ابره تهديها شوي 

***************

خرجت من غرفتها وانا اشعر بقلبي يعتصر ... لا اتحمل رؤيتها بهذا الشكل .. تتالم وﻻ استطيع مساعدتها ... تذكرت ذلك الموقف حين سقطت شذر من دراجتها بعد ان قامت مريم بدفعها عنها .... ﻻ اذكر اني غضبت يوما كما في ذلك اليوم ... اتت شذر باكيه مندفعه نحوي ... كانت في الخامسه من عمرها بينما كنت بلسادسه عشر من عمري .... حين كانت باحضاني اعادتني ثمانيه عشر عاما الى وراء ... شئ واحد اعادني الى الواقع ... كلمه نطقتها ... لم اميزها ... فقط حرف الدال في اخر الكلمه 

``````````` استاذ فيك تدخل هلأ
°°° شكرا ... بس.... 
`````````` بس لحضه استاز .... احمد قسم العظام والكسور ..... طيب هلأ بدي روح لعندو 
اسفه استاذ شو كنت عم تقول 

°°° خلص وﻻ شي شكرا 

احمد ..... ايقعل ان يكون هذا هو ما نطقت به شذر وهي باحضاني ... نفس الشاب الذي يعلق على حسابها في الفيس بوك... الذي كان اليوم تحت منزلنها ... ايعقل ان يكون كل هذا محض صدفه 

--- عمر وين صافن 
°°° سوري سما .... كلتي شي ؟ ... شلون صارت ؟ 
--- احسن بدت تنام ... بس فوت شويه يمها هسه اجي اني 

°°° اوكي

كانت بين الصحو والنوم حين دخلت ... اثار المهدء بدأت بلظهور ... لا اتصور ان اللام معدتها هي ما سببت كل هذا البكاء ... فتحت عينها بصعوبه .... نزلت منها دمعه 

°°° شذر ... شنو الديأذيج ليش دتبجين 

لم ترد ... كان قلبي يعصتر لم اتحمل رؤيتها حزينه ... حتى لو كان السبب حبها لأخر

*** وين سما عمر االله يخليك صيحلياها 

°°° محتاجه شي ... اكو شي ديأذيج 

كلعاده بدون جواب ... فقط دموع منهمره 

°°° مجنت ادري بيج هيج دلوعه .. هذا كله من وجع بطن ... خليج قويه 

*****************

بل اللام قلبي هي التي تجبر دموعي على اﻻنهمار .... ﻻ احد يعرف احمد كما اعرفه انا ... لن ياتي اليوم الذي سيامحني به انا واثقه ... ولكن يا ترى لماذا هو بلمستشفى ... علي اﻻتصال به ... ولكن .... هااااتفي ... اين هو هو هاتفي 


*** عمر عفيه جيبلي تلفوني 

°°° وين حاطته ؟ 


*** بجيب البنطرون جان 

°°° ماكو شي 

*** شلللللون اخاف احد اخذه ... عفيه عمر لكيلياه 

°°° هسه تجي سما يمج واطلع ادوره 

*** ﻻ عفيه هسه 

°°° شذر ... ما اعوفج وحدج .. خلي يولي ضاع اجيبلج اغاته 

ياألهي ماذا لو ضاع هاتفي فعلاً .... كيف سأتصل به وانا لم احفظ رقم هاتفه 

دخلت سما في هذه اﻻثناء 

*** يله عمر علسريع عفيه 

°°° كلش عزيز التلفون مدتكدرين على فراكه 

قالها بنبره غاضبه 

*** خلص عوفه ما اريده اني حكوم اجيبه 

--- مخبله شبيج الكانونة بيدج وماخذه مهدء وين رايحه 

°°°سما خليج ويه هلمخبله ... خلي نشوف شلون راح اتفظ

خرج غالقا الباب بقوه 

---هذا شبي 

*** عوفيج منه ....شفتي احمد شبيه ؟ 

--- كل العرفته بقسم العظام والكسور ... شذر شذررر شبيج جاوووبي 

******************

+++ اخويه ... اذا ممكن بس لحضه 
كنت متوجها نحو اﻻستعلامات محاوﻻ معرفه اذا ما كان ﻻيزال حبيبها جالسا هناك ... لكن هناك صوت قطع افكاري ... استدرت مجيبا 

°°° نعم

+++اخويه جنت شايل بنيه قبل شويه صح .. 

°°° اي ... ليش 

+++ وكع التلفون من جيب اختك 

ﻻ اعرف لماذا ازعجتني كلمه اختك هذه 

°°° خطيبتي 

+++ خطيبتك ؟!! 

°°° العفو .. اكو مشكله 

+++ ﻻ اخويه ... تفضل التلفون من رخصتك 

°°° كلي العفو انته احمد ؟؟ 

+++ ﻻ اخويه سرمد ... تأمرني بشي 

°°° ﻻ بس شبهت عليك ... اسف 

+++ وﻻ يهمك ... واي شي تحتاج اني هنا وبلخدمه ... بايت ويه مريض 

°°° الله يكومه بلسلامه 

+++ تسلم ... ويشفي خطيبتك 

سرمد ... ايقعل ان يكون هو من نادت بأسمه شذر ... ولنفرض ... هل ستكون هذه ردت فعله على سماع خبر كخطوبتها .... اثنان ﻻ ثالث لهما اما اني قد ظلمت شذر .... او احمد كان هنا بلفعل ولكني لم اراه ... وعلى فرض انه هنا كان ﻻ بد له ان يطمئن عليها ولو من بعيد ... كنت سألمحه ولو من بعيد ... وبشكله .. ﻻ اخطئ ابدا 

سمعت صوت بكاء يخرج من غرفه شذر ... فتحت الباب مسرعا 

°°°شذر ... سما .. شذر شبيها 

--- ما ادري دا احجي وياها وراسا سكتت على غفله 

°°° شنووووو 
××× عيني بس اهدوا ماكو شي 
°°° يعني شنو ماكو شي دكتور بس فهمني 
××× المهدء النطيناهياه صح خفيف ... بس هيه الظاهر قاومت النوم كلش الى ان متحمل جسمه ونامت على غفله .... ليظل بالكم هذا كله من المهدء 
---كول والله ما بيها شي دكتور 
××× بتي استهدي بالله ... لو بيها شي شلون ما اكلكم 
خرجت من الغرفه متجها الى اقرب كرسي .... ياليتني قد بقيت في لندن ... هذا اليوم المشؤوم منذ بدايته متى سينتهي 

ان تحب هو شئ يحدث دوما ... ولكن حين تعيش مراحل الحب جميعها ... تدللها مثل طفله ... تراقبها كمراهقه ... و تعشقها كشابه .... هذا هو النادر والثمين ... الحب افعال ... ﻻ اقوال وكلمات ...الحب ان تضحي ... تربي... تستنشق تراب اﻻلم ... وتفضله على عطر الفرح ... ﻻ اظن اني في يوم قد اعشق بعدها ... او تجد هي من يحبها بنفس قدر حبي ... اتمنى ان ﻻ تفرط بعشق كهذا ...

:::::::::: تعبتك حبيبي ابو خطاب 

°°° ها سموري شوكت جيت 

::::::::: قبل شويه بس جنت دا انتظر ام الحسابات بس ماكو احد 

°°° اي جتي قبل شويه خلص فضيتها اني وياها 

::::::::: لك شفضيت شكد طلع ؟ 

°°° اكلك بله متسكت .. خالتي وين 

:::::::: دخلت لشذر ... عموري حبيبي تعبتك ... روح انته للبيت ارتاح ...

°°° بله متسكت .... رجلي على رجلكم 

::::::::: وك روح والصبح تعال 

ظهرت سما من باب الغرفه 

---يله امشو نرجع للبيت ممنوع نظل كلنه بس مرافق واحد يحقله يظل يمها وحتضل ماما

:::::::: وشوكت يطلعوهة ؟

--- باجر ان شاء الله 

::::::::::: يله امشوا للبيت لعد اني ميت تعب 

*****************
وفي مكان اخر من المشفى 

### سرمد شنو خطيبها بابا تخبلت اليوم جانت ويايه ودنحجي بلخطوبه 

+++ هذا الي كاله ...ادري جذاب اني ما اكلك ﻻ ... بس احمد الولد مالي ايده من ديحجي .... ونظراته الي جانت مو طبيعيه 

شذر ... لن تخذلني .... ولكن ماذا لو فعلتها ... ماذا لو خذلتني ... كيف اعطيتها ثقه كهذه ... فتاه عرفتها من اﻻنترنيت .. كنت اوبخ نفسي في كل مره اقلق بها من طريقه تعارفنا ... شئ ما كان يخبرني ﻻ تتطمئن ... من تحدثت مع غريب بسهوله .. قد تفعل اي شئ بسهوله ايضا ... كخيانه ... كغدر ... كعلاقات متعدده واسرار مختلفه .... ﻻ انسى ذلك اليوم الذي اخبرني به احد اصدقائي انه تحدث معها ذات يوم .... لم تطل الحديث معه ... كان هناك ما استفسرت عنه ببرائة وذهبت ولكني لم استطع النسيان نعم قد غطى حبها على هذا الموضوع ولكنه لم يزيحه ... ولكن موقف اليوم وكلام عمر اتى ليزيح هذا الستار ويعيد شكوكي لمحلها ولكن هذه المره .... بقوه اكبر 

+++ احمد الولد شكله يحبها بس لتظلم شذر تره اي ولد يحب وحده هيج يكول 

### واي وحده تحب واحد وتحترم مشاعره متصير بحضن غيره ... متغلق تلفونها وهيه ويه ثاني 

+++ وانته شدراك جانت وياه 

### لك لوما شفت كل شي بعينك لتخبللللني 

+++ والله ما ادري شكلك بس اني متاكد اكو شي غلط 

### صحيح اكو شي غلط ... ثقتي بيها 


****************

فتحت عيني ببطئ . . ﻻ اريد ان انهض من فراشي ابدا ... البارحه كان موعد حضور اهل احمد .... الذين لم يحضروا طبعا .... تماما مثله ... اسبوعان مروا على اخر تواجد لأحمد في حياتي ... اسبوعان مروا على كلماته الجارحه ... على سكينه التي قطعت شرايني ... لن انسى كلامه ما حييت طعنني بوجداني ... كرامتي ومشاعري ... ورغم هذا كله ... حاولت كثيرا ان اثبت له العكس ... ان اخبره بظلمه لي ... افترائه على مشاعري التي لم اكن مثلها في يوم لأحد اخر ... كيف له فعل هذا بي .. كيييف 

--- هم دتبجين ... لج رحمي عيونج شويه كافي 

*** سما عوفيني بحالي 

--- كووووومي صارلج اسبوعين بلفراش كافي جنج وحده بيها عاهه مستديمه 

*** كتلج محكوم طلعوا انتو بس عوفوني بحالي 

□□□ شذر ماما كومي عاد عيب اليوم جاينه ناس روحي للصالون كومي عدلي نفسج 

*** الجاين ديخطبون سما مو الي اني شعليه 

--- زين اقلها متوكفين ويايه بهيج يوم 

*** انطيج عيوني هم بس صالون ميحتاج اني محطلع لأحد

--- والله اذا مجيتي ما اروح للصالون والله 

*** مخبببببببله انتي مخبله ... اووووف هسه كايمه 

ارتسمت ابتسامه اﻻنتصار على وجه امي وسما 

*** بس اني محسوي شي وﻻ اطلع للخطار خلوها ببالكم 

--- الله كريم بس سبحي وبدلي على السريع ما عدنه وكت 

اخذتني اﻻفكار وانا تحت هذا الماء الساخن ... كنت ساخذ اليوم ذات الحمام ... وسأذهب لذات المكان ... ولكن لسبب مختلف تمام ... كنت سأستعد كعروس له ... كانو سيتفقون البارحه ... واليوم كنا سنشتري الخواتم .... وبعد يومين سنذهب معا الى عرس صديقتي ... كأول اعلان لخطوبتنا رسميا .... اليس هذا ما خططنا له .... اين خطننا .. كيف هان عليه كل هذا كييييييييييييف 

--- شذر يللللللله استعجلي 
*** يله يله خلصت هسه طالعه 

ساحاول نزع الحزن اليوم من وجهي ... فانا اعلم ان سما بحاجه لمن يساندها ... قرار رجوعها لخطيبها السابق ليس بلقرار الهين ولكن خذﻻن نمير لها وقسوته ... اجبرتها على اخذ قرار كهذا ﻻ اعرف ان قرارها صحيحا ... بلموافقه طبعا وليس بترك نمير ... ولكن اتمنى ان ﻻ تندم 

--- يلللللللله 

*** جيت جيت يله طلعي 

************
°°° ﻻﻻﻻ مدا اصدك اخيرا طلعتي من البيت 

*** وانته شنو كاعدلي وره الباب دتنتظر 

--- هلو عمر شلونك عيني 

°°° هلو سماوي الف مبررروك وتستاهلين كل الخير 

--- تسلم خير اليصيبك يوم اﻻلك 

°°° اميييييييييين يارب 

*** يله سما اجه المصعد 

°°° شذر حخابرج فد شويه جاوبي مو مثل اﻻيام الفاتت 

*** تلفوني عفته بلبيت 

°°° اوكي ادك على سما ... يله باي 

كنت على تمام الثقه بان هاتفها معها ... ولكنها تتجنب الحديث معي ومع هذا لن افقد الامل ... ساحاول الى اخر دقيقه معها .... حين اخبرتني مريم بان احمد ليس مجرد علاقة عابره ... بل هو شخص تقدم رسميا لها ... كبرت شذر في عيني اكثر ... حتى حزنها ذبولها رغم وجود بديل يتمناها دليل على وفائها ... ليس ذبنها انها لم تشعر بحبي لها ... فهذا خطيء ... انا الذي لم يبوح من تكتم ... ولن اعيد غلطي هذا .... سأفعل المستحيل ليكون هذا الملاك لي وحدي 


******************

بقيت اقلب في تقارير الطبيب ... ﻻ مجال للمناقشه هذا هو الطبيب الرابع الذي يردد ... عمليه في العمود الفقري ... هي الحل الوحيد لحالتك .. عمليه قد تكلفي الكثير معنويا وماديا ... اي غلط قد يؤدي الى شلل تام .... وبقائي بدونها قد يؤدي الى مشاكل في الساق مما ينعكس على طريققتي في المشي .... بكل الحاﻻت انا في خطر قد يكون هذا عقاب من الله لي ... قد تكون شذر بريئه فعلا ورب الكون يحاسبني اﻻن ... اسبوعان من الجحيم ... ضياع عقد العمل الجديد بعد المقابله الفاشله التي مررت بها .. وصحتي التي هي في تدهور دائم .... اعلم باني اخطئت واحتمال ظلمها تسعون في المائه ولكن ... بعدها افضل لي ولها خاصه بعد ما جد على حياتي 

****************

*** سما انتي فرحانه ؟؟ 

--- انتي شتعرفين شذر ؟؟ طبعا ﻻ اني فرحتي راحت ويه حلمي ب نمير ... بس خلص ﻻزم احط حد لهذا الحب ومجان عندي غير طريقه ... الشي الوحيد الي حيخلني انسه او بالاحرى اتناسها وفائي ل سيف 

*** زين ليش موافقتي بهذا احمد الي تقدملج ...

--- اولا سيف يحبني ويعرفني كلش زين وحافظ طباعي ... ثانيا اكيد محخليج عمرج كله مكابله واحد اسمه احمد انتي هلت الهله هسه هلنومه كل خمس دقايق يجي اسمه 

*** الله عليج رافضه واحد طول بعرض بشهاده ... والله اختي عدها ذكريات ويه اسمه ... مخبله انتي 

--- ﻻ والله انتي الي مخبله الي تتصورين اقبل شي ولو صغير يجرحج لج بابا انتي اختي يعني قطعه مني اعز من روحي مخبببببله انتي 

دمعت عيوني من كلامها ... اصبحت سريعه التأثر بعد ما مررت به 

--- هاي عمر سواها صدك ودك عليه هاج احجي وياه 

*** اووووووف شلون بيه هذا ﻻ حول وﻻ قوه اﻻ بالله 

--- دجاوبي عيب 

*** الو هلو عمر 

°°° هلوو شذوره 

*** شدراك هاي اني مو سما 

°°° كلبي كلي 
...............***

°°° شلونج شلون صرتي 

*** الحمدلله احسن 

°°° اني دا افكر بشغله اليوم 

*** كول ؟ 

°°° هو اليوم شنو جاين يخطبون لو شنو 

*** سيف موضوعه مو جديد حتى تنعاد كل الطقوس هاي .... اليوم جاين النسوان كعده عصريه يتفقون بيها على الموعد مال الحفله والذهب وهاي السوالف 

°°° كلش زين لعد بهاي المناسبه اني عازم الكل على العشه وره ميطلعون النسوان 

*** منو الكل

°°° سما وسيف و سامر وايه .... واكيد انتي 

*** اني بلنسبه الي اعفوني من الطلعه ... تعبانه بعدني 

°°° اذا انتي مجيتي اني حلغي الطلعه ولعلمج اني تره حاجز

*** بس اني محجي 

°°° يله كولي لسما ب 9 نكون طالعين وسيف اني حخابره ... باي 

*** باي

حين اخبرت سما بلدعوه رفضت رفضا قاطعا فكره عدم انضمامي اليهم ... وتعللت بانها ﻻ تريد قضاء وقتها مع سيف ﻻنها لم تعتد الفكره بعد ... مع هذا لم اعطها الموافقه فسامر وايه موجودين مما يبطل حجتها 

***************

اريد مفاجئتها اليوم ... بشئ تحبه شيء لن تتوقعه ﻻ بد ان اخرجها من جو الكائبه هذا ... تبدو مريضه هزيله ﻻ تمد بصله لشذر تلك الفتاه المليئه بلحياه 
رن هاتفي 

:::::::::: ها عموري شخبارك 
°°° هلا بأبو سمره 
::::::::: اكلك اني هسه رايح ححجز ال لندن الي ولشذر اريد اسويلهياه مفاجأة اني اول وتالي ﻻزم اروح وكلت اخذها تغير جو ... والله مدا اعرف شبيها هاي البنيه .... المهم تريد احجزلك ؟ 
°°° ممممم خليني افكر ... بس قبل متحجز ارجع دكلي 
:::::::: تمام 

قد تكون فرصه جيده ... تغير اﻻجواء ... وجودي معها ومع عدد قليل من الناس ... ولكن قد تكون فتره نقاهه منفرده لها بدون اي ضغوط افضل لها 
ﻻ اعرف ما علي فعله بلضبط ....

رن هاتفي مجددا 
اوووووووف اكره هذا الرقم اكرهه 

*******************

فعلا كانت عروس جمممميله متألقه .. اختي صاحبه الجمال اﻻخاذ شي واحد كان ينقصها اليوم كعروس ... الفرحه ... تلك السعاده التي تشع من عيون كل فتاه في يوم كهذا . . . تلك السعاده التي كانت تطل من عيونها حين تحدث نمير .... كانت النجوم تتلأء في عيونها الواسعه بمجرد رؤيه رقم هاتفه .... واﻻن ﻻشئ يتلأء سوى دمعه محبوسه تقاوم نزولها بشده 

''''""" كلللللللللللللللللللللللللليش 
--- حبيبي ايه 
احتظنتها سما بقوه كأنها تتوسلها باخذها من هنا ... او اخذ عذابها .... ذكرياتها وحبها 

ﻻ يوجد اصعب من ان تزف الفتاه لغير من تحب ... حيث يتحول القفص الذهبي الي قفص من اﻻشواك... والخواتم الى قيود من حديد .... حتى اللون الابيض يكون باهتا في عيونها ... تماما كمشاعرها .... شيء واحد يجمع العروس المحبه و المقهوره ... دموعها ... ولكن شتان بين دموع البراكين ... وقطرات الندى على زهره متفتحه

''''"''"" حبيبي عفيه عليج سويتي الصح .... ان شاء الله كل السعاده والتوفيق ياربي 

--- ويتمملج انتي وسامر على خير حبيبتي 

نعمممم نعمممم اسفه ... نسيت اخباركم ... اسرع خطوبه في العالم .... ذهب سامر لطلب يد ايه من عمتي وبسبب عدم قبول ايه عمل اي حفله للخطوبه حاليا خرجوا اﻻثنان اشتروا الخواتم وتم كل شئ .... وﻻ نزال لهذا اليوم ﻻ نعرف سر الحب المفاجئ هذا ... وﻻ حتى سبب خلافهم الحقيقي قبل مده 

'''''' شكرا سماوي عمري 
*** يله أيو شوووكت تسوين الحفله 
''''''' من تكومين من فراشج و اشوفج راجعه شذر مال اول ... تصورين اني اكدر افرح وانتي بهاي الحاله ... طز بيه هاي اني وسما كدامج ... فادونه الي يحبونه ... بابا اخذي اليحبج ولتاخذين الي تحبيه .... شبيه عمر مثل الورده وكاتل روحه عليج كوليلي شتردين اكثر بعد 

*** ما اريد ﻻ اكثر وﻻ اقل ... كل الي رايدته احمد ... صدكيني مرايده شي غيرررره 

"""" احممد راح ووله وهو الي خسر انسان ماعنده ثقه ﻻ بيج ولا بنفسه ... هيج انسان ميستحق تكملين عمرج كله وياه حيضل طول عمره يشك 

*** بس اني احبه 

--- الحب مو كل شي شذر ... الزواج ينرادله عقل ... مو قلب 

*** سما انتي هيج دتحجين 

--- اي اني ... اني الي حطلع هسه ابوس ام سيف واضحك وياها ... اني الي حطلع بليل ويه سيف واني جنت بهذا الوكت احجي ويه نمير بلتلفون .... اني الي حطلع باجر اختار محبس سويت المستحيل حتى يكون اﻻسم المنقوش عليه اسم نمير .... اني سما ... الي محد حب الحب الحبيته وﻻ ضحى التضحيه الضحيته ... بس بلنهايه ميصح الا الصحيح .... ليش اشتري الباعني .. وابيع الشراني ... مو هاي حجايتج الي جنتي تكوليها دائما شغيرج ... ليش نطيتي فرصه لواحد مثله يقتل بداخلج كل شي حلو تعالي 

سحبتني بقوه نحو المرأه

--- هذا وجهجج ... شوفي الصفار البيه جنج وحده مريضه ... هذا منظرج يوم خطبه اختج ؟؟ هاي انتي شذر ؟؟ جاوبيني لج انتي جنت الروح والضحكه بهذا البيت هسه الكل ميت من خوفه عليج ليييش ... علمود واحد شكاك واحد مريض 

*** ما اقبل احد يحجي عليه .... احمد يحبني .من غيرته مستوعب المنظر بس احمد حيرجعلي ... وهسه كلكم تشوفون ... احمد ميكدر بدوني اني اعرفه ومحد بكدي يعرفه محد 

خرجت باكيه من الغرفه ...

*** ماما اني هسه اجي رايحه السوبر ماركت 

اخذت مفاتيحي وهربت من المنزل .... اريد الهروب من عالمي كله ﻻ اريد البقاء هنا ومعهم اريييد احمد يااااااارب ساعدني ...

جلست في اقرب مقهى لأرتشف القليل من القهوه علها تريح اعصابي 

رن هاتفي مره واثنان ... عشره لم ارد عليهم 
فقط اتصلت به لم يجب كما هو متوقع 

وضعت هاتفي جانبا محاوله مني للهدوء وبدأت اﻻرتشاف من الفنجان حين رن هاتفي 

اووووووف يا ايه لحت بالاتصال كثير ... حملت الهاتف لاقفاله ولكن 

*** الووو ... احمد ؟؟ 
### هلو شذر شلونج 

انهرت باكيه 
*** كلتلهم اني كتلهم احمد ميعوفني ... وينك احمد دا اموت بدونك ..... ليش عفتني هيج للللليش 

### شذر ...... 

♡♡♡ ترى ما سر اتصال احمد بشذر ... هل احس اخيرا بمدى ضلمه لها 
♡♡♡ ما الذي سيحدث مع عمر لو عادوا شذر واحمد 
♡♡♡ اختيار سما .... ما مدى صحته وهل ستستطيع مجاراه واقعها الجديد 

فنجان اخر ... واجابات واسئله تنتظركم في فنجاني العشرين .... فهل سيكون اﻻخير ؟
قبل عام ... ليست فتره طويله لكن تغيرت اشياء كثيره 


اليوم ككل يوم لم استطع النوم مبكرا قررت عمل سهره معتبره مع فنجان قهوتي ودفتر اشعاري فتحته على صفحه ذكرياتي معه ... كعادتي حين افتح دفتري

نعمه انته بحياتي طالبتها سنين 
وتلبت الي يارب الك اشكر
وانته اول فرح يوصل يدك الباب 
يا باب الكلب ما تفتح شتنطر


.... سكنتني الابتسامه وانا اتحسس ال (التراجي )
الثالثه فجرا دق هاتفي ... فتحت الخط بدون ان ارى اسم المتصل فمن سيكون سواها 
--- اكيييد بعدج كاعده *** اصلا توها بدت السهر --- رحمي نفسج وعينج 
*** رحميني انتي وخليني صافنه ومتونسه 
--- هم صفنتي مو كافي؟؟ مو كلنه انتهى الموضوع لشوكت حتبقين هيج كافي رجعي مثل قبل تغيرتي هوااايه 
*** زين يصير اخلص صفنتي واخابرج 
--- لا ميصير صفني واني وياج علخط 
*** اذا ححجي راح تحجين عليه وفري صوتج وحباله الذهبيه للغزل انتي هسه عرررروسه .... ---مو جديده مال احجي عليج... اطربيني 
*** مشتاقتله 
---وين الجديد ... تنازلي ودكي عليه 
*** مستحيل 
--- خلي تفيدج كرامتج ماعندج غير هذا اﻻسبوع شذر ..... خطبتج بعد اسبوع اسبووووع شذر 
*** واني اخذت قراري وكل شي انتهى ... خليني اروح ماما دتصحيني 

فتحت موقع الفيس بوك المشؤوم ... ايقاف العضويه .... هذا ما قمت باختياره حال فتحي للحساب .... وكعاده الموقع قام بذكر اسماء المتواجدين كاصدقاء في حسابي .... واحمد كان من بين تلك اﻻسماء قد اصدق اشتياق اي شخص لنا حتى مارك مؤسس الفيس بوك نفسه .... اﻻ هو ... عذرا ايها العالم الوهمي فقد تجلت اوهامك واضحه حين قلت انه سيشتاقني 

احمد .... اعرف انكم تحترقون شوقا لمعرفه ماذا حدث بعد اخر مكالمه لنا .... اخبرني بانه يشتاقني .... يموت في كل لحضه تبعدني عنه ... اشتاق صوتي عند الصباح .... همسي المسائي معه ..... ولكن ... لن يستطيع اﻻكمال في عﻻقه كهذه ..... ردت فعلي ... واضحه ... طلبت معرفت السبب وبعد اصرار كبير مني .... عرفت اﻻسباب .... السبب المادي ....... اثار الحادث ..... هل تمسكت به ؟؟؟ ماذا تتوقعون من عاشقه مثلي ؟؟ ..... 

******************

سته اشهر مرت على خطوبتنا .... لن انسى ذلك اليوم ما ححيت يوم خطبتي لشذر ... كنت في قمه سعادتي ﻻ احد يمكن له ان يتصور احسساسي ... تحقق حلمي اخيرا 
سما ببطنها المنتفخ .... ايه ... .. امها .وامي .... كل المدعوين ... كانو حولها كاميره من اميرات الخيال جميييله ..... ﻻ بل حسناء .... اقتربت مني للجلوس على ( الكوشه ) قاعه تضج بلزغاريد .... مر على عبالي جميع ذكرياتي معها .... حتى اليوم .... يارب ادم سعادتنا 
ياصايغين الذهب حبيت ادلعها 
اتت والدتي نحوي لتأخذني من احلامي الى واقعي الجميل 
~~~ يله حبيبي كوم دتلبسها النيشان 

*******************
صدمه .... اليس كذلك ... حسنا هنا التفسير لما حدث 

بعد حفل خطوبه سما بيوم سافرت الى لندن مع سامر .... فادتني الرحله كثيرا .... لكن قدوم عمر المفاجئ وترني .... ولم اقصر في دوري بازعاجه ... ولكن لم يفدني كل هذا بشيء ... حتى جائني ذات صباح بورود حمراء عند طاوله اﻻفطار في الفندق ... 

°°° شذر اني احبج ... واريدج 
*** عمر 
°°° لتكملين شذر اني اعرف بموضوع احمد ... واعرف تحبيه ... بس اريد منج تنطيني فرصه انسيج كل شي واعيشج باحلى عالم .... شذر اني احبج من انتي وصغيره ... حبي الج ﻻ يوم وﻻ يومين
*** عمر ... قبل متكمل ... اني اعرف هذا كله .... بس الله يخليك انطيني فرصه اطلع من المريت بيه اني ما انكر اني حبيته ... واحمد مجذب عليه .... صاني واحترمني وحبني .... اني ما كدر اشيله بهاي السهوله من بالي انطيني فرصه الله يخليك خلي كل شي على اﻻيام ولنستعجل 

ﻻ انكر اني بتلك الفتره بدات بلتفكير بموضوع عمر جديا خصوصا بعد ما ابداه من تفهم على موضوع احمد 

ولكن تغير كل شي بعد رجوعي الى اﻻمارات بشهر 

**** نوررره متاكده انتي ؟ 
`````` طبعا متاكده شذر هو كلي ... صوته تعبان كلش ... مبين حيل متأذي 
*** زين شوكت طيارته 
``````` باجر الصبح يوصل ...
*** ااوكي حبي تمام...... زين احجيلي انتي شصار من علي 
`````````` يعني شصار .... كالب الدنيا من عرف بخطبتي من مصطفى لحد هسه .... وج عيني يعني ﻻ من وياه مرتاحه وﻻ من فسخت مرتاحه وﻻ من انخطبت مرت اللخ مرتاحه ..... شوكت ربج يرحمني ما ادري 

*** ههههههههه دزي واحد يغتاله 

````````` هو جني اني حسويه بيدي .... اذا مسبقنى مصطفى ﻻن حيييييل متحلفله 

**** حييييل و زين يسوي .... حبي اني اروح اخابرج فد شويه 

````````` باااااااي 

لو لم يكن قاصدا ايصال الخبر لي لما اتصل بنوره ل إخبارها بموعد قدومه .... حسنا لن افعل اي شيء سأفاجئه ببرودي 

□□□ شذر ماما لتنسين ترحين تجيبين بدله اختج من المصممه باجر العرس ومابينه حيل اختج ولسانه 

*** اوكي حبيبي هسه رايحه 

وصلت الى ( بارك ) السيارات في البنايه حين صف عمر سيارته .... 

°°° ها وين رايحه 
*** دا اجيب بدله سما 
°°° وحدج ؟. 
*** اي 
°°° دنتظري ... جاي وياج 

فرض نفسه ... ولكن قد يكون من اﻻفضل لي هذا ... حتى ﻻ يكون لي الوقت للتفكير باحمد ..... حسنا على من اكذب .وانا اقارن كل التفاته وكلمه بل وحرف من عمر ب احمد 

°°° اني اسوق لو انتي 
*** خليني اني اسوق ... ﻻن مراح تندل بسهوله 
°°° اوكي 

حاله من السكون تدور في السياره... بلنسبه لي كنت افكر في سبب قدوم احمد للامارات بينما كان مصرا على اﻻستقرار في بغداد خصوصا بعد حصوله على عقد عمل مغري هناك ... ولكن سبب صمت عمر مجهول تماما 

******************

لم يحدث ان ركبنا السياره معا لوحدنا منذ زمن خصوصا بعد ان فتحت موضوع ارتباطنا .... اتمنى ان يطول الطريق اكثر .... ان تزداد الزحمه ... تتوقف اﻻشارات ... مجرد وجودها سماع صوت انفاسها قريب مني يكفيني 

كان صوت المذياع منخفض ... ولكن حين تغيرت الاغنيه قامت شذر بزياده الصوت مباشره واخذت تدنن مع اﻻغنيه بابتسامه وكأنها في عالم اخر 

*** اﻻ اكللهم انك تحبني حبيبي وابد متحبهم ... كالوا يحبونك وسكنو عيونك ... عذبوا قلبي زيدو تعبي اﻻ اعذبهم 

°°° شكلج تحبين هاي اﻻغنيه كلش 


***************** 

اجبته عمر بابتسامه ... فعلا احبها كثيرا .... ذكرياتي معها جميله جدا ... كنا نتجول في السياره حين سمعنا اﻻغنيه انا واحمد .... كنت اتراقص عليها بفرح ودلع ... اخبرني يومها بانه حين يسمع هذه اﻻغنيه يتذكرني دوما ... خصوصا واني كنت ارد كل فتاه تظهر من ماضيه ... واخبرها بفخر اني حاضره ... فابتعدي ... اااااه يا احمد احمد نعم اعرف بانك عدت هنا من اجلي انا فقط ... سأثبت للجميع ان رهاني على حبك لم يكن رهانا خاسرا ابدا 

°°° فرحانه اليوم ... مو عوايدج 
*** يعني باجر عرس اختي ... شتتوقع ...

تعليقاته تنرفززززني يا الله ... ارحمني منه 

*** يله وصلنه ... امشي خل ننزل 

بينما كانت صاحبه المحل تأتي ببدله سما اخذتني اﻻفكار وانا ارى فساتين الزفاف .... اتخيل احمد وهو يتجول معي بينهن ... ينتظرني بينما اجرب الواحد تلو اﻻخر 

°°° شذر 

اووووويلي يا الله هم نطق ... غير يرحمني شويه 

*** نعم 

°°° يله جابوها ...... امشي 

خرجنا من المحل ولم تفارقني اﻻبتسامه ... مجرد فكره وجوده هنا معي في نفس البلد تشرق الشمس علينا في ذات الوقت نشرب من نفس الماء ... نستنشق ذات الهواء هذا وحده يكفيني 

*** سوق انته عمر تعرف طريق الرجعه 

اﻻن سيكون لي الوقت للتفكير اكثر ... للتخطيط لكيفية لقائه ... ورجوع علاقتنا الى سابق عهدها 


********************

اليوم هو اليوم الكبير ... الكل في توتر واكثرنا بلطبع سما .... لم يكن اليوم الكبير وحسب .... بل يوم المفاجاءات الكبيره ايضا 

بعد ان اكملنا تحضيرات الصالون توجهنا انا وسما وايه الى الفندق ل إكمال باقي التجهيزات 
بعد وصولنا الي الجناح بساعه قرعت باب الجناح 

*** ايه عفيه فتحي الباب اني دا اعدل الفستان لسما 

`````````` ماااا اكدر دا ابدل اني فتحي انته 

تفاجئت بعامل توصيل مع باقه كبيره من الزهور 

××× excuseme is this mr's sama room 
*** yes ? 
××× this flowers for her 
*** ok thanks 

باقه جميله .... مليئه بزهور بيضاء .... زهره واحده حمراء في المنتصف .... وبطاقه سجل عليها 

ستكونين اليوم مميزه كهذه الورده الحمراء تماما ... وسينزف قلبي بذات اللون الما على فراقك 
نمير 

استشطت غضبا .... فتحت الباب ﻻ ارديا وقمت بمناداه عامل التوصل .... امرته برميها عند اول حاويه قمامه 

--- شذرررررر وين صرتي يله 
*** جيت جيت 
--- ليش وجهج احمر شصاير 
*** ﻻ هيج حبي هذا العامل ضوجني .... تعالي شو خلي اعدلها منا .....

بأي حق يرسل لها باقه كهذه ... وفي يوم كهذا ... اناني ﻻ فائده منه ... غبي كان يسعى الى تدمير يومها .... سأقتله بيدي ان حاول جرحها او اﻻقتراب منها مجددا .... حسابه معي فقط حين ينتهي العرس على خير ان شاء الله 

*****************
اطلت العروس وهي بأبها حلتها .... ولكن بلنسبه لي هناك من خطف اﻻضواء منها .... تلك هي تشع وهي ترتدي هذا اللون التركوازي .... كشذره تضيئ في وسط هذه الانوار 

+++ احمد ... احمممد يمعود وين صفنت 
### شبيك ثبرتنه ...
+++ شفتها ؟ 
### ﻻ وين ؟؟ هو اني داك الدرب وجاي دا اشوفك الك 
+++ لك والله مو صوجك 
### يله وصلوا للكوشه خلي اكوم ابارك لسيف 
+++ لك دننتظر مو هسه عيب ... شويه اثكل 

لم ارد عليه ﻻ تعنيني تفاصيل اﻻتكيت اﻻن كل ما يعنيني اﻻن هو ان تراني ... رائعه الجمال .... ااااااه لم انتبه لوجود درجه قبل للوصول للعرسان 


****************** 

اخذ انتباهي صوت تعثر احدهم عند الصعود ..... 

*** احمممممد ؟؟ !!! 

تركت سما البوكيه الذي كنت اقوم باعطائها اياه ل أجل التصوير 

### حبيبي سيوف الف مبروك .... زواجه العمر 
÷÷÷ الله يبارك بيك حبيبي يوم ال إلك ان شاء الله ... اعرفك سما مرتي .... شذر اختها 
### اهلا وسهلا وشايفين كل الخير 

لم استطيع الرد ... وقفت مذهوله وركبي ترتجف من هول الصدمه ما الذي اتى به هنا ..... لم يذكر لي في يوم انه يعرف صديق باسم سيف .... ايعقل ان اكون غريبه عنه الى هذه الدرجه 

*** عن اذنكم 

هربت من ماذا ولما ... ﻻ اعرف فقط احتجت لﻻوكسجين فقد سحب من القاعه لحضه ظهوره ... 

'''''''''' شذر وين رايحه .... شبيييج 

*** بس خل اطلع ايه عوفيني 

اتت ايه خلفي ...

""""" وجهج اصفر شذر شصار 

*** احمد هنا 

"""""" شنوووووو ؟؟؟ 

### اني هنا مثل مكتلج ممكن شويه تتركينه وحدنه 

نعم انه هو .... لم اكن في حلم .... انه احمد ... بسمرته ... عيونه التي تشع حنانا ... قامته الطويله .... هذه اليد التي ﻻمست ذقنه .... يد احمد التي طالما اشتقت للمستها في الشهريين التي مضت 
ااااه يا احمد ااااه 

### شلونج 
*** زينه انته شلونك 

كأن الصدمه خنقت صوتي 

### شلون صدفه ... طلعت العروس سما 
*** اي ... شعجب رجعت للﻻمارات ... 
### هيج والله عدني جم شغله 
*** اها حلو 

******************
نعممممم كذاب وستين كذاب انا هنا ﻻني اعشقها ﻻني لم اتحمل فراقها .... لان مت في كل مره كنت اتخيلها تذهب لغيري بسهوله لم استطع نسيانها شذر حبيبتي مدللتي ... لن ينسيني حبها سوى الموت .... عدت الى هنا فقط ل أراها بعد اني عرفت من سيف ان عروسه هيه اختها ... اغتنمت الفرصه وحجزت مباشره ... لم يكن في يوم ضديق مقرب لي او مهم ... مجرد معرفه سطحيه ولكن ... لرؤيتها يهون كل شي حتى المسافات 

*** من شوكت تعرف سيف 
### من زمان ... ليش 
*** يعني دا اشوفك كاطع كل هلمسافه علمود عرسه 
### كتلج عندي شغل .. وعلموده هم 
*** اوكي ... يله اني اروح ممكن سما تحتاجني 
### باي 

****************

كان زفاف رائعا بكل ما للكلمه من معنى .... ووجوده زاد من وهج الحفله ... كان يتقطع غيره في كل مره يرى عمر وهو يقترب مني ... تلذذت بتعذيبه بعد ما فعله بي كل تلك اﻻيام ... وبعد نكرانه سبب قدومه الحقيقي .... اليوم مر اسبوع على زواج سما .... البيت خالي بدونها اشعر بوحشه كبيره 
وصلتني رساله منها منذ قليل تقول بأنها مرتاحه وشهر عسلها رائع .... جمله واحده خمت بها رسالتها .... حين تغلق عليكم اﻻبواب ... حين تصبحين سيده منزلك تنسين الماضي بلحضه فﻻ تعيشي وهم الحب بﻻ زواج فﻻ حب بدونه 

اوافقها الرأي ولكن لن اوفقها باني سأتزوج بدون حب 
رن هاتفي 

### يعني انتي الخابرتيني ... انتي الي كلتي لتتاخر ... وانتي الي تاخرتي 
*** بلطريق خمس دقايق واوصل 

نعم اتصلت به و طلبت رؤيته ووافق بلحال على عكس توقعاتي 
تكلمنا كثيرا ... عتبت ... فتهرب ... تكلمت ... وسكت ... احترقت .... وسكنه البرود 

*** تأذيت بدونك احمد 
### عشتي حياتج وعادي ... بﻻ دلع بنات 
*** احمد هاي انته الدتحجي هيج ويايه .... احمد اني شذر ... شذر حبيبتك نسيت من شوكت انته هيج ويايه 

اشاح بوجهه عني 

*** احجي جاااااوب .... ليش سافرت ليش تركتني 
### ﻻن هذا الصح 
*** وشنو الفائده تعبت نفسك وتعبني وبالتالي انه وين ...بلتالي يمي ... مكدرت تضل بعيد ﻻن دتحركني وتحرك نفسك ليش ... لكتلي صح هذا غلط واكبر غلط 
### شذر احنه مستحيل نرجع 
*** ليش المستحيل 
### خلص حجايه وكلتها اني وياج منرجع 

احمر وجهه ... و عيناه تنطق بالم كبير 

*** احمد اني احبك 
### واني هم احبج بس انتي تستاهلين اﻻحسن مني 
*** وشنو تعريفك للاحسن ... فلوس ... لو عيشه بره ... انته تاج راس الكل احمد حنيتك وكلبك تسوه عندي الدنيا كلها .... اني مستعده اعوف كل شي هسه وارجع وياك للعراق 
### بس اني محرجعج 
*** واني محعوفك .... احبك وانتهى 
### مخبله ....

وعدنا .... عاد حبيبي لي ... عاد وياريته لم يعود 

*******************

انها المره السابعه على التوالي التي اتصل بها على شذر .... وبدون رد ... البارحه فقط كنا نتحدث بطبيعيه ... واليوم ﻻ ترد يا الله الهمني الصبر على هذه الفتاه 

°°° مررررررريم 
••• شبيك عمر ليش دتعيط 
°°° روحي مري على شذر شوفيها ليش مترد علتلفون .... احنه مو متواعدين نشتري الحلقات اليوم 
••• اوكي هسه رايحه بس هدي انته قابل حتطير
°°° مريم دخيل الله تره روحي بخشمي وممتحمل 

على قدر فرحي بموافقتها ... على قدر خوفي وقلقي منها .... فقد جائت الموافقه بدون مقدامه بعد شهوور من الرفض .... اتصلت بي في الثانيه عشر ليلا .... لتخبرني بانها موافقه ... انستني الصدمه ... واخذتني الفرحه ... لم يخطر ببالي ان اسئلها مالذي جد لقرار كهذا .... كل الذي فعلته ... ارسلت امي منذ الصباح الباكر لتحديد جميع اﻻمور معهم .... وعلى حسب ما تريد هي 

*******************

*** ايه اني تورطت .... استعجلت ايه دا اموت اني دا امووووووووت 
""""" اووووووووف منج شذر اووووووف متكوليلي ليش هيج سويتي 
*** بروده سما ... حجيه الجارح تصرفاته كله استفزتني .... كلها خلتني اتصرف هيج ... تخيلي يكلي عاااااادي واذا كلتي اعوفك .... ترحين ترحين وترجعيلي .... اننننني صرت تحصيل حاصل بحياته ليش ايه .... ليش 
""""" شذر انتي تعرفين ظرفه وشكد تعبان 
*** وانننني دا اموووووووت منو ديحس بيه منووو يعذرني دا احترك اني ايه دا احترك ... ردت ااذيه مثل ما تأذيت اني وبلتالي اني الدا احترك وهو ... الله يوفقج من كتله حنخطب كلللللي الله يوفقج هو الي استفزني هوو الخﻻني هيج اسوي 

قرعت باب الغرفه 

""""" ادخل .... هلو مريومه شلونج حبيبتي 
••• الحمدلله بخير ... شذر شبيج حبيبتي شو تبجين 
"""" دلع عرايس عوفيها تدلع 
••• وج عيني مو ذاكه هم ديتدلع براسي خبلني شذر مدتجاوب اروحلج فدوه بس جاوبي 
*** هسه اخابره ... ما ادري وين التلفون 
••• تمام ... يله حبيبتي اني اروح اشوفج من نطلع 
*** اوكي 

اوووووف بأي ورطه ورطت نفسي ﻻ مجال للهروب لن اضع اهلي بموقف محرج 

*******************

لم اتوقع ان يكون هناك يوم في حياتي اسوء من يوم شراء الخواتم .... ولكن يظهر انه كان هناك اﻻسوء بكثيييير 

يوم حفله خطوبتنا 

كانت يداي ترجف خوفا وانا اقوم بألباسها قطع الذهب القطعه تلو اﻻخرى .... حتى وصلت الى الحلق ........ وﻻ حضت عدم وجوده

~~~ شذوره شنو ناسيه التراجي 

بنظره خاليه من المشاعر ... وكلمات بارده اجابت 

*** اني كلتلكم تراجي ما البس ...تاذيني 

صدمني جوابها .... جرحني في اعماقي .... انا وحدي من يعرف معنى ( تاذيني ) فهي تؤذي قلبها ﻻ اذانها 

تذكرت ذلك المساء اللندني ... حين اخذها سامر في رحله للترويح عن نفسها .... سألتها .... عن سبب اقتنعاها اخيرا بوضع الحلق ... فاجابت بانها كانت ستصبح عروس من احمد وبزواج كامل الموصفات كانت تحلم به دوما .... لهذا لم ترضى ان ينقص هذا الزواج وﻻ حتى ثقب في اذانها .... لهذا احتملت اﻻم الثقب ... ﻻن احمد كان يستحق في نظرها ان تتحمل كل هذا الكم من اﻻلم ل أجله ..... اما انا فﻻ استحق هذا .... على اﻻقل هذا ما اخبرني به رفضها 

تعالت الزغاريد وهلت التبريكات .... الكل فرح ... مسرور اﻻ ........ هي 

*******************
اسبوع كامل من البكاء المتواصل هكذا قضيت اول اسبوع لي كعروس 

□□□ ماما شذر خطيبج بره بلصاله يريدج 
*** اوكي هسه جايه 

نهضت من فراشي متكاسله .... لم اكلف نفسي حتى عناء الرؤيه في المرأه 

***هلو عمر 
°°° هلو شذر ... 

عم السكوت المكان فتره ﻻ بأس بها 

°°° شذر ... ان جان اني او انتي ثنينه نعرف انو انتي متحبيني 
*** عمر 
°°° اسمحيلي ... خل اكمل 
*** تفضل 
°°° اني احبج ... وتحملت هوايه منج بس اكثر من هيج ما اكدر .... انتي مو بس مكان الترجيه متقبلين يكون لغير احمد .... حتى كلبج .... واني ما اراضاها على نفسي هذا كله .... من يوم الحفله واني دريت احنه مستحيل حنكمل بس كلت خلي انطي فرصه .... ومر عليه اسبوع خطيبتي ممفكره بيه تدزلي مسج واحد ... وﻻ تكتبلي كلمه حب وحده .... اني اليوم جاي اكلج الي بينه انتهى ... جاي اكلج انتي حره رجعي ل احمد واني مستعد احجي ... ﻻن قبل متكونين انتي خطيبتي انتي شذر الي ربت كدامي وعلى ايدي وما اريد غير مصلحته ... كدام اهلج ...واهلي والكل انتي شفتي مسجات بيني وبين وحده وقررتي تتركيني ﻻن دا اخونج ... وهاي حلقتج 

******************** 

منذ ذلك اليوم..... لم ارى شذر مجددا .... هاجرت الى امريكا ... لم يعد لي مكان في دبي ... وﻻ حتى لندن ذكرياتها خنقتني .... كل شيء يذكرني بها كرهته .... حتى لونها ... لون الشذر .... محيته من قائمه اﻻلوان 

********************

+++ مدام شذر ... شو بتحبي تشربي لبين ما يلخصو شعراتك .... اكيد بدك قهوه متل العاده 

*** ﻻ عاداتي كلها تغيرت ... حتى القهوه 

+++ لكان بدك عصير 

*** ياريت 

اتممت كﻻمي مع الكوافيره 

*** وتوته توته خلصت الحدودته 

~~~ طيب اليوم خطبتك لﻻحمد ما هيك ؟ 

*** ﻻ طبعا .... احمد واني انتهينه من اخر مره ... اني هسه مخطوبه لواحد ابن صديقه امي ....زواجه اهل وبس ..... زواج عقل 

~~~ طيب واحمد ؟؟ 

*****************
انا هنا.... وياريتني لم اكون ... اشتاقها كل يوم ... انا من خسرها من اضاعها من يده ... لم تعود شذر لي ... ولم احاول اصلاح ما بيننا ... بل انا من تعمدت تخريبه .... شذر تستحق اﻻفضل .... وانا لست بهذا باﻻفضل 

■■■ احمد ماما 
### ها يوم نعم 
■■■ شكلت على صديقه بت عمك والله ورده وحلوه وبت عائله 
### لروحها يوم ... لروحها .. اني زواج ما اتزوج 

*******************

بدياكي انتي بدي تكوني مرتي انتي هلأ صرتي اميره ألبي 

دخلت القاعه بهدوء .... احمد بأبتسامه ينتظرني ... بادلته ابتسامه تحمل من الطمئنينه الكثير 

؛؛؛؛ الف مبروك عروستي الحلوه 
*** مبروك عليه وعليك 

احمد ..... خطيبي .... نفسه من تقدمت امه في يوم من اﻻيام لخطبه سما ... دار الزمان ليصبح زوجي انا .... تشابهت اﻻسماء .... اختلفت اﻻحسايس ... واخطبطت المصائر .... ولكن لن يؤثر تشابه اﻻسماء .... فبكل الحاﻻت لن انسى احمد في يوم .... فاحمد حبيبي .... اول عشق لقلبي واخره .... احمد من ترك اثره كجرح في قلبي .... واذني .... لن يدخل القلب عشق بعده .... تماما كأذني ... التي لن يسكنها حلق غيره 

تمت










