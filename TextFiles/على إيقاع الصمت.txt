خبرتو حدن يبكي على واحدن يبكيه ... و خبرتو حدن مسجــون مايبغي افراجــــه
أحبه ولا ابغضتــه علــى شي يسويـه ... و لا زالـت أرقـاب الرجـا فيـه منعــاجـــه
عسى منزلن ضمه حقوق الوسم تسقيـه ... و تضحك لـه الدنيا وهو يضحك أحجاجــه
فقد خاطـري شي مـن الضيقه مسليــه ... وغدت روحي من الناس واللـيل هجاجـــه
أروح المكان خابــره .. خابره يــا تيه ... أســوق القــدم صوبــه و هي مالها حاجــه
مكان نزيـــه وأول أمواجهي لــه فيـه ... و أنـــا خابر ما رجل مثــلــه بـــدواجــه
لعــل و عسى محـدني للمجي يدعيــه ... و أشوفه و أنا مــا ودي أسبب أحراجــــه
يحب الجريح أخر أدروب القى ويجيـه ... و تحب القدم جيت مكان أول أمـــواجــه
الساعة 1 اليل 
في السجن 
جالس بين قضبان السجن ويبكي حاله .. يبكي عمره اللي بيضيعه في السجن .. يبكي أمه اللي ما يدري عنها .. رق قلب زميله اللي معاه في السجن وجلس يهدي فيه .. ويذكره بالله .. لين استهدى بالله.. 
فواز : أيش فيك يا خوي ؟؟ شكل سالفتك كَايدة ؟؟
تنهد سامي وقال : لا حول ولا قوة الا بالله ..
فواز :فضفض وقول اللي بقلبك .. يمكن تزيح عن نفسك الهم شوي ..
سامي(بحزن) : ايش أقول وايش أخلي ؟؟
فواز (وهو يطبطب على ظهره): قول اللي في خاطرك 
سامي : وش تبيني اقول.. تبيني أقول لك أني مظلوم ..
فواز : وشلون؟
سامي : آآه يا خوي أنا واحد فقير وعلى قد حالي عايش مع أهلي بين أمي المسكينة وأبوي اللي ما يجي الا آخر الليل وهو سكران ومتقاعد وعندي أخوان صغار ما رضى يدخلهم المدرسة على قولته مصاريف ووجع قلب.. طلعت أنا من المدرسة ورحت أدور على شغل ولقيت لي واحد شار علي اشتغل سوآق خاص في قصر ناس أغنياء .. أنا وافقت لان ما عندي حتى شهادة ثانوي .. ومشى حالي وصرت أوصل بناتهم المدرسة و أمهم اللي ما تدري عنهم كل يوم اوديها من ظهر ولا ارجعها الا نصايف الليل والأبو ما اذكر اني شفته الا مرتين اول ما اشتغلت و المرة الثانية قبل لا اجي هنا..
فواز: وسكنت معهم لو ترجع بيتكم ..؟
سامي : ارجع بيتنا في وقت الاجازة الاسبوعية ..
فواز : الحين وش دخل هذا في انك في السجن ..؟
ارتاح سامي لهالرجال وابتسم وهو يقول: يا رجال ايش فيك مستعجل على عمرك ..؟
ضحك فواز : مستغرب يا خي ..
سامي : المهم انا شفت البلاوي في هذاك البيت ..كان عندهم ثلاث بنات.. الاولى دآيم بالبيت ما تنشاف يعني مو مال طلعات بس نظراتها الواحد يخاف منها على انها باردة .. والثانية تروح اماكن بس ما تخليني اوصلها لعند الباب توقفني في اماكن بعيده شوي عن المكان المقصود و تقول روح واذا برجع بتصل عليك .. والثالثة آآآآآآآآآآه يا الثالثة ..
فواز : ايش فيها الثالثة ..؟
سامي نزل راسه : الثالثة يا خوي هي السبب في وجودي هنا ..
فواز : ليه وش سويت لها ..
سامي : والله ما سويت شيء .. كانت تحبني بس أنا ما أعطيها المجال أنها تعبر عن مشاعرها وأقول لها أنا هنا سواق وبس .. بس هي مو راضيه تتفهم ..و في ليلة من الليالي..
::.في الملحق.::
كنت منسدح على فراشي و مو جايني نوم ما سمعت الا طق خفيف على الباب .. قمت مستغرب أن أحد يطق الباب في هالوقت 
سامي : منو ؟؟
علا : أفتح الباب هذا أنا ..
فتحت الباب ودخلت على طول ..
سامي : وش تبي جايه هنا ..
علا: ما فيني شيء بس ملانه وحبيت أتسلى معاك ..
سامي :روحي اتسلي مع خواتك .. عيب تقعدي معاي هنا.. 
علا باستنكار : عيب ..!!؟؟ ومنو قال انه عيب .. هذآ هم يسوون حفلات في بيتنا ومختلطه ما احد قال انه عيب 
سامي : يا بنت الناس تعودي من ابليس واطلعي من هنا 
علا بغرور : ماني طالعه البيت بيت أبونا والقوم حاربونا 
سامي: أعوذ بالله من إبليس ..(في قلبه): ما لي الا اخوفها مني عشان تطلع 
سامي : يعني منتي بطالعه ؟؟
علا باصرار : لا ..
سويت نفسي افتح ازرار ثوبي وصرت اقرب منها شوي شوي وقلت بصوت خافت ويخوف: ذنبك على جنبك 
علا بنظرة خوف : وش بتسوي ..؟؟
سامي : ما فيه بيننا الا الشيطان ..!
شافت من النافذة ان أبوها توه داخل وقامت تصرخ بقووووة 
خفت وحاولت اسكتها ابي اقول لها اني بس كنت ابي اخوفها بس ما قدرت .. حطيت يدي على فمها وصارت ممده على السرير ودخل أبوها ولقاه بهالشكل وفهم السالفة غلط 
جااا يركض وضربني كف طير مخي وقال : لا يا .............
حاولت افهمه بس ما رضى يسمعني قلت : أنا .. 
قاطعني وقال : أنت واحد قليل أدب ... وسيل من الشتايم هلت علي 
رفع جواله واتصل على الشرطة يجو ياخدوني 
سامي : يا عمي اصبر فهمت الموضوع غلط 
أبو علا : لا تقول يا عمي جعل عينك العمى .. هذا وأنا شايفك بعيوني وتنكر .. الله ستر أني جيت والا كان راحت فيها البنت 
لف على بنته وهو معصب وصرخ عليها :اش جابك لهالحثالة .. على غرفتك بسرررعه داااااااااااااااخل 
علا قامت تركض وهي تبكي لداخل 
سامي : يا عمي واللي يرحم والديك أنا ما سويت شيء هي اللي .. 
قاطعه أبو علا بكف أقوى : جب ولا كلمة 
جت الشرطة وأخذوني وسط دموعي وخوفي من اللي رح يصير ليي
سامي : وهذا كل اللي صار ..
فواز : لا حول ولا قوة الا بالله العلي العظيم
سامي تنهد : أنا اللي خايف عليه هي أمي .. عندها القلب وأخاف تدري وتروح فيها 
فواز : لا ان شاء الله ما فيها الا العافية 
سامي: إن شاء الله
________
________
الظهر الساعة 1
جالسه في غرفة بناتها وتندب حظ ولدها واولادها حولها يبكون ..
أم سامي(تبكي) : آآآآآه يا قلبي آآآآآآه عليك .. ليتك ما اشتغلت يا ولدي.. ليتك خليتنا نموووووت آآآآآآآه 
عبدالله كان أكبرهم وعمره 24 سنة (يهدي أمه): يا يمه هدي بالك أنتي عندك القلب وما يصير اللي تسويه في نفسك وسامي محاكمته بعد يومين وان شاء الله خير أدعي له.. ترى صياحك ما بينفعه بشيء ..
أم سامي : يا قاضي الحاجات اقضي لي حاجتي يا الله .. يا ربي رد لي ولدي سالم .. وابعد عنه عيال الحرام ..
رغد عمرها 4 سنوات : يمه سامي وين رآآآآح ؟
أم سامي زاد بكاها .. 
ردت عليها سجى ( 18سنة ) بحزن وقهرررر : سامي ضآآآع خلآص ..
عبدالله :لا تقولي لها كذآ.. تعالي يا رغوده .. (طلع بها برآآآ)..سامي سافر بيجيب لنا فلوس عشان نروح المدرسة ؟؟
رغد ببراءة : متى رآح يجي ؟؟
عبدالله : ما ادري ..قولي لـ الله يجيبه لنا 
رغد: وفي وين الله؟؟
عبدالله : الله فوق فووووق 
رغد رفعت ايدها ببراءة وهي تناظر في السماء وبصوت عالي شوي : يالله ديب أحوي أمي داعده تسيح تبيه
عبدالله : خلاص سامي بيرد لنا قريب ..
رغد : ليش ؟
عبدالله : لانك قلتي لـ الله يجيبه لنا 
شافوا أبوهم جاي وكان توه صآحي من النوم .. راحت رغد تركض غرفة امها وقفلت الباب من الخوف .. 
عبدالله يطآلع في أبوه بنظرات حقد ومشى بيدخل الغرفة بس وقفه صوت أبوه..
أبو سامي : علامك بتنحاش شايف جني؟
عبدالله من دون ما يطالع في أبوه : من قال اني بنحاش ..خيير إن شاء الله ؟؟
أبو سامي : واللي يشوف وجهك يشوف الخير ..؟
عبدالله تنهد وقال: لا ما يشوف خير .. بس اللي يطالع في وجهك يشوف الخير كله ..
أبو سامي رفع يدهـ المتسلطة بيعطيه كف بس وقفته يد عبدالله وقال : لا تفكر في يوم أنك ترفع يدك علي أو على أي واحد من أخواني لأنك رآح تندم أنك من الاساس انولدت ..
أبو سامي ولعت عيونه شرار : لا يا قليل الأدب ..
عبدالله ابتسم بسخرية : سبحان الله ..تربيتك ..
أبو سامي : أشوف طلع لك لسان يا ولد سامية ..
عبدالله قرب وجهه لعند أبوه وبصوت يخوف : طلع لي لسااان ويد.. ورفع يده المقبوضة في وجه ابوه .. ودخل غرفة خواته اللي قاعده فيها امه.. وتركـ أبوه يشتعل غضب منه .. ويدعي عليه ..
_________________
_________________
في نفس الوقت 
في السجن ..
فواز : دبر لك محامي ..
سامي : وهو عندي فلوس عشان اجيب لي محامي ..
فواز : أنا بدبر لك ..
سامي : تدبر لي؟؟؟ !!!! ..(ضحك بسخرية) أنت خلك تطلع حالك تالي لو طلعت غيرك ..
فواز : لا أنا مرتاح هنا ..
سامي باستغراب : مرتااااااح .. وقف و راح جهة القضبان وهو يمرر يدهـ عليها: أحد يرتاح داخل سجن ..(لف عليه) مجنون أنت؟
فواز: اللي شفته برى مو شوي (ونفض راسه كأنه يبي يبعد الذكرى الأليمة) 
سامي (حس بـ فواز بس ما حب يسأله لأن ما يبي يضايقه): ألا تعال انت شنو اسمك ؟؟
فواز (يضحك): تو الناس ؟؟ كآآن أستنيت لين اطلع تالي سألت ؟؟
سامي (يضحك): أعذرني يا خوي .. بالي مو مع أسمك ..
فواز: أنا أسمي فواز الـ....... .. عمري 25 سنة .. وأنت شنو اسمك ؟؟
سامي يقلدهـ : تو الناس ؟؟ كآآن أستنيت لين اطلع تالي سألت ؟؟
فواز ضربه على كتفه يمازحه: ههههههههههههههههههه وحده بوحده هااااه 
سامي : أكيد .. أنا أسمي سامي الــ..... وعمري 25سنة ..
فواز : أجل طلعنا قد بعض ..
سامي: شكلنا أخوان هع هع 
فواز (يضحك): حتى انا شكيت 
فواز وسامي : ههههههههههههههههههههههههههههـ

في قصر أبو علا
كانت جالسة في غرفتها بعد ما صرخ عليها ابوها في الملحق .. وخايفة من اللي جايها .. سمعت صوت أبوها يصرخ قامت تركض وقفلت الباب وصل لعند غرفتها وكسر الباب من الطق وهو يصرخ عليها 
أبو عادل : أفتحي الباب لا أكسره فوق راسك ..
علا جالسة في زاوية غرفتها ومتكورة وتصيح .. وهي تسمع الضرب القوي على الباب شافت الباب منفتح بقووووة ودخل عليها ابوها مثل الثور الهايج ..
أبو عادل وهو متوجه لبنته ومسكها من شعرها : لا يا تبن .. تبين تنزلين راسي بالارض 
علا: تصرخ آآآآآآه يبه ما سويت شيء والله ما سويت شيء 
أبو عادل ضرب راسها في الجدار بقوووة وقال : خلك هنا ولا اشوفك موصله عتبت الباب (بصراخ) فاااااااااااااااااااااهمه
خذ جوالها ولابتوبها معاه وطلع .. وقفل الباب معاه وخذ المفتاح
أما علا داخ راسها من الضربة وطاحت على الارض 
____________
____________
في اليوم الثاني
الساعة 3ونص العصر 
في السجن 
كانوا فواز وسامي منسدحين كل واحد على سريره .. كل واحد يفكر في همه .. قطع عليهم تفكيرهم صوت الشرطي وهو يقول : زيارة للسجين فواز الـ....
قام فواز من مكانه بتثاقل وقال للشرطي : منو ؟؟
الشرطي: امشي .. بعدين تعرف
فواز : زين
الشرطي: يلآآآ
سامي: إن شاء الله افرجوا عنك 
طلع فواز وخلى سامي مع تفكيره 
سامي: الله يستر .. ما يندرى وش صار على أمي .. يااااااااربي فرج عني ..
بعد نصف ساعة 
جا فواز وهو متشقق .. سامي يطالع فيه وهو مستغرب ووقف
دخل فواز الزنزانه وهو فاتح ايديه قرب لسامي وضمه بقووووة 
سامي : بشرررر.. ايش صار.. افرجوا عنك ..
فواز وهو يبعد شوي : لاآاآاآ .. أنا ما بطلع الا رجلي على رجلك .. بس انت اعتبر نفسك طلعت 
سامي حط يدهـ على جبين فواز : أنت مصخن والا صاير فيك شيء 
فواز وهو ينسدح على سريره : لا مصخن ولااااا شيء .. بس رحت كلمت محامي .. وقلت له سالفتك .. وهذا المحامي مضمون وبيطلعك بنسبة 99.99% 
سامي: زين أنا من وين لي أدفع له الأتعاب ..؟
فواز بحزن : والله ما توقعتها منك أبداً ..وش أتعابه ..؟
سامي : ما يصير تدفع عني 
فواز : افترض اني ابيك تدفع لي الاتعاب..بتعطيني؟؟
سامي نزل راسه وسكت ..
فواز قام وضربه على كتفه : لا تسوي فيها مثالية وحركات عيال هع هع .. الخير واجد وكم ألف ما تفرق عندي ..
سامي: أنت مقتدر؟؟
فواز: أيه ..وتلفون واحد مني يطلعني الحين 
سامي متعجب: و ليش ما تطلع ...؟
فواز : أبي أقابل خشتك ..
سامي : والله أمرك عجيب .. أقعد أقعد تكلم لي عن نفسك بالتفصيـــــــــــل الممل 
فواز : اوكي .. أنا ولد رجل أعمال كبير في البلد وأنا الولد الوحيد عنده بين 7 بنات 
سامي فتح عيونه من الخلعة 
فواز مد صبعينه يبي يدخلهم في عين سامي : صل على محمد لا تحسدهم 
سامي: لا بس تفاجأت ما أتخيلت أبداً أن يصير عندي 7بنات وانا الوحيد بينهم .. تالي اصير حساس وركيك خخخخخخخ
فواز :خخخخخخخ أما حساس وركيك كثر منها .. صحيح أنهم يطلعوا للواحد قروون بس تراهم ونااااسة وفللله
سامي: الله يخليهم لك 
فواز : آآآآمين 
سامي: كمل السالفة ..
فواز: أمي متوفيه من بعد ما جابت آخر توأم 
سامي : الله يرحمها 
فواز : تسلم .. أي وأنا هنا لأني ضربت واحد بسكين 
سامي شهق بقووووة 
فواز: هههههههههههههههههههه لا تخاف ما عندي سكين كان من زمان ذبحتك 
سامي يتحبب له: أفاااا تهون عليك العشررررة 
فواز: ترى كلها يوم ونص من عرفتك 
سامي : خخخخخخخخخخخخ وليش بطيت المسكين 
فواز بحقد : لا تقول مسكين ..الغبي يتحرش في بنات خلق الله وقدامي بعد .. انا محذرة اكثر من مرة لا يتحرش والا بسوي فيه شيء بيندم عليه بس ما صدق و صدق حاله انه يقدر يحط راسه براسي .. قام يتكبر وينافخ قدام ربعه .. لين وصلت السالفة للضرب و تالي حاول يطعني بسكينته بس انا قلبت الطعنه عليه .. جت الشرطة وخذتني لهنا
سامي: ذبحته..؟؟!!!!!!!!!!!!!!
فواز : اي .. (وبعبط) بس لا تخاف ما مات 
سامي : خخخخخخ المهم ليش ما تبي تطلع؟؟
فواز : قلت لك ابي اقابل خشتك
سامي : يا سلآآآآآآم
فواز وهو ينسدح : على المناااااااااام
سامي : خخخخخخخخخخخ .. تصدق ؟؟
فواز : لا 
سامي : زين خلني أقول تالي لو قلت لا ..
فواز: خخخ أنت سألتني وأنا جاوبت .. خلاص أي اصدق بس قول 
سامي: أنا أرتحت لك كثير وحمدت ربي أنك معي 
فواز : وأنا بعد .. في البداية خفت لا يصير وياي واحد يعور الراس بس الحمدلله جاني واحد هدار يعور الرآس شوي 
سامي رفع المخدة و ضربه بها وضحكاتهم مالية الممر .. ولا كأنهم مسجونين
_____________
_____________
في نفس الوقت
كانت أم سامي اللي كانت متجهزه لزيارة ولدها 
عبدالله: هاااه يا يمه جاهزه..؟ التآكسي وصل
أم سامي بتعب: اي يا وليدي توكلنا 
عبدالله : يلآ 
وقبل لا يطلعوا لحقتهم رغد تبي تروح معاهم بس ما رضواا يآخذونها
عبدالله ينادي : سجــى ... سجــــــــى .. تعالي خذي رغودة ما يصير تروح معانا 
سجى وهي طالعه من الغرفة : تعالي رغودة 
رغد : ما ابي .. ابي اروح معاكم 
سجى : بيروحوا السوق انتي وش تسوي هناك ..؟
رغد: ابي اشتري لعبه 
سجى: عبدالله جيب لها لعبة فلة 
عبدالله: من عيوووني كم رغد عندنا 
سجى وهي تبوسها: وحده وبس 
اقتنعت رغد ورجعت مع سجى الغرفة 
وطلع عبدالله مع امه لزيارة سامي
-----------------
دخلت الفيلا وهي معصبة فصخت عباتها ورمتها مع الشنطة على اقرب كنبة وهي تتأفأف 
أم عادل: الغبي هالسواق .. علامه ادق عليه ما يرد .. خلاني علج في حلوج النسوان .. انا على اخر عمري ارجع مع تاكسي .. آآآناااااا (الخادمة).. آآآآنآآآآآ .. وصمخ 
جت الخادمة من عز نومها : yes madam
أم عادل : Where the driver
آنا بصوت كله نوم :Ms. Ola hit by the driver and came Abu Adel and clashed with the driver and then the police came to take the driver
أم عادل : When did this happen
آنا :Yesterday, Mrs.
أم عادل : Where Ola
آنا :Ms. Ola sat crying in the room
أم عادل :Go now
راحت الخادمة غرفتها وهي تتحلطم 
أم عادل ركبت الدرج وهي تقول: ووجع خدم آخر زمن
وصلت لغرفة علا .. طقت الباب بس ما فيه احد يرد
أم عادل : يا ويلي .. يا ويلي .. علاااا فتحي الباب .. طق طق طق طق .. علاااااا افتحي وصمخ 
علا كانت طايحة على الارض ما تتحرك والدم يسيل من راسها 
أم عادل راحت جابت مفتاح سبير وفتحت الباب وشهقت : علاااااااااااااااااااااا
______________
______________
في السجن 
قاعدين على الارض وممدين رجايلهم على الارض يسلوا حالهم كل واحد يضرب رجول الثاني إلين جا الشرطي 
الشرطي : سامي الـ.... زيارة 
فز سامي من مكانه ورجع له الحنين الى امه اللي ما فارقه : أكيد أمي ؟؟
الشرطي : مدري بس يلا بسرررررعه خلص
فواز: علامة هالشرطي نفسه في خشمه
ابتسم له سامي وطلع مع الشرطي .. ووصل لغرفة الزيارة من دخل وشاف امه راااح يركض لحضنها وامه تبكي 
أم سامي: شلونك يا ولدي ..؟ 
سامي : بخير يا يمه لا تخافي علي 
ام سامي : شلون ما أخاف عليك وأنت هنا مع هالمجرمين 
سامي(يبتسم) : الله يهديك يا يمه .. حطوني مع واحد ولد حلال وطيب نساني همي 
أم سامي : يا بعد قلبي أنت .. ليش ما تأكل..؟ لازم تاكل شوف شكلك شلون نحفان .. وتتللمس وجهه.. ووجهك مصفر يا بعد عمري
سامي : لا تخافي علي يمة
أم سامي ترجع اتضمه لصدرها : وحشتني يا وليدي صارلي اسبوعين ما شفتك و الحين القاك في السجن 
عبدالله بدأ يغار وحب يلطف الجو: يمه أح أيدي تعورني 
سامي أبتسم: اش بلاك يا الغيور 
عبدالله: عطييني فيس .. مو عاطني اكبر طاف 
سامي : تعال قال اكبر طاف قال .. وسلم عليه وبعد السؤال عن الحال 
عبدالله: وشنو صار على قضيتك..؟ 
سامي: والله مانا داري .. يعني المحامي دبره لي زميلي اللي معاي بالسجن 
عبدالله وفيه الضحكة : من صجك انت .. كان دبر لحاله تالي لو دبر لك
سامي يصرف:هو لان ضارب واحد بسكين و ما بيطلع الا اذا صحى الولد 
عبدالله: آآهااا 
أم سامي: وتالي من يدفع اتعاب القضية ..؟؟
سامي: فواز 
عبدالله: اللي معاك..؟
سامي : اي.. قال أن القضية بسيطة وما يبي لها شيء .. وانا ما سويت شيء للبنت ..
عبدالله بشك: بس كنت بتسوي ..
سامي فز من مكانه : والله ما كنت بسوي شيء .. انا كنت بخوفها و بخليها تطلع عني .. بس جاء ابوها و فهمني غلط .. وهي قامت تصرخ
أم سامي بقهر :حسبي الله عليها .. لا ابو الشغل لا ابو ابوه.. اهم شيء ترجع لي سالم وخلني انآ اصرف على البيت من ورى هالخياطة
سامي: لا يمه انا مستحيل اشتغل في بيوت نووووووووووووووبة وتوووووووووووبة 
جاء الشرطي: انتهى وقت الزيارة 
عبدالله بصوت خافت : لألعن خشتك 
سامي: خخخخخخخخ
أم سامي قامت وحضنت سامي بقووووه وهي تبكي 
سامي : يمه تكفين لا تبكين .. انا بخير .. لا تخافي .. وكلها يوم وبطلع
أم سامي : وانا مقدر على فراقك 
عبدالله: يلا يمه بنطلع بلا دلع بنات 
ام سامي لعبدالله: تتمسخر انت ووجهك (وتلف على سامي) تبي اجيب لك شيء 
سامي: سلامة عمرك (حبها على راسها ).. وسلم على اخوه 
وجا الشرطي اخذ سامي ومشى وسط بكى امه و حزن اخوه عليه 
بعد ساعة 
بعد ما طلعت أم سامي و عبدالله من البيت ظلت سجى و رغد في البيت .. كانت سجى تلاعب رغد في الحوش وتسليها لين تجي امها واخوها 
سمعوا صوت خطوات من وراهم .. تقرب منهم.. صرخت رغد من شافت ابوها واتخبت في سجى .. 
أبو سامي : وين أمك؟؟
سجى بصوت يرتجف: أمي طلعت مع عبدالله ؟
ابو سامي: ووين راااحوا ؟؟
سجى بنفس نبرة الصوت : رااحوا يزوروا سامي 
ابو سامي بخبث: زين تعالي وش فيك متباعدة عني ما بكلك
سجى قربت منه بخوف و لا زالت رغد متخبية فيها
ابو سامي مسكها من ادونها بخفه وقال : اكيد تدري امك وين تحط الفلوس
سجى أشرت براسها بمعنى لا
ابو سامي: خلك سيــــدة معاي ولا تكذبين وقولي لي وين الفلوس..؟
سجى : ما ادري بهم 
ابو سامي : يعني متاكدة انك ما تدري بهم 
سجى تهز راسها بخوف : اي 
ابو سامي رفعها من بلوزتها لفوق .. ورغد ماسكة رجايل سجى وتصرخ على ابوها وهي تبكي 
رغد: اتركهاااااااا ..لا تدلبها اتركها
ابو سامي رفس رغد بقوة لين طاحت على الارض وهي تبكي وتصرخ والدم يسيل من شفايفها ولف على سجى اللي كانت تحاول تفك قبضة يدهـ عنها 
ابو سامي: انتي تدليهم ..؟ تظنيني ما اسمعك لما تقولي لامك الصباح انك تبين فلوس وتقولك روحي خذي ..الحين بسرعه روحي جيبيهم 
ورماها على الارض 
سجى وهي تبكي وتصرخ عليه : انتي تبي تشتري السم .. وانا مستحيل اعطيك 
ابو سامي سحبها مثل المجنون من شعرها وهي تصرخ ووداها الى المطبخ وفتح الماي الحار وهو ماسك يدها : بتطلعي الفلوس والا ايش ..؟
سجى تحاول تفك يدها منه بس جسمها الصغير ما يقدر يقاومه .. وصارت تصرخ بقوة لما حست بحرارة الماي على يدها .. وهو مو راضي يفكها ويضرب فيها بقوة .. لين طاحت مغشي عليها .. خاف يجي عبدالله و يشوفها بهالحال .. فقرر يهرب وكأن شي ما صار ..




انتهى البارت الأول ..~


[~.. البارت الثاني ..~]
عمر الجفاء ما كان للنفس غايه 
اللي جبرني قبل تجفاني اجفاك
انك بديت الصد وهذا كفايه 
جرح عظيم قوله اليوم مبغاك
منيب ناقص جمره في حشايه 
منها تزيد الاه والهم طرياك
واحسرتي والقلب ما هو معايه 
والعين تدمع والفكر ما تعداك

بعد ما طلعت أم سامي و عبدالله من البيت ظلت سجى و رغد في البيت .. كانت سجى تلاعب رغد في الحوش وتسليها لين تجي أمها واخوها 
سمعوا صوت خطوات من وراهم .. تقرب منهم.. صرخت رغد من شافت ابوها و اتخبت في سجى .. 
أبو سامي : وين أمك؟؟
سجى بصوت يرتجف: أمي طلعت مع عبدالله ؟
ابو سامي: ووين راااحوا ؟؟
سجى بنفس نبرة الصوت : رااحوا يزوروا سامي 
ابو سامي بخبث: زين تعالي وش فيك متباعدة عني ما بكلك
سجى قربت منه بخوف و لا زالت رغد متخبية فيها
ابو سامي مسكها من ادونها بخفه وقال : اكيد تدري امك وين تحط الفلوس
سجى أشرت براسها بمعنى لا
ابو سامي: خلك سيــــدة معاي ولا تكذبين وقولي لي وين الفلوس..؟
سجى : ما ادري بهم 
ابو سامي : يعني متاكدة انك ما تدري بهم 
سجى تهز راسها بخوف : اي 
ابو سامي رفعها من بلوزتها لفوق .. ورغد ماسكة رجايل سجى وتصرخ على ابوها وهي تبكي 
رغد: اتركهاااااااا ..لا تدلبها اتركها
ابو سامي رفس رغد بقوة لين طاحت على الارض وهي تبكي وتصرخ والدم يسيل من شفايفها ولف على سجى اللي كانت تحاول تفك قبضة يدهـ عنها 
ابو سامي: انتي تدليهم ..؟ تظنيني ما اسمعك لما تقولي لامك الصباح انك تبين فلوس وتقولك روحي خذي ..الحين بسرعه روحي جيبيهم 
ورماها على الارض 
سجى وهي تبكي وتصرخ عليه : انتي تبي تشتري السم .. وانا مستحيل اعطيك 
ابو سامي سحبها مثل المجنون من شعرها وهي تصرخ ووداها الى المطبخ وفتح الماي الحار وهو ماسك يدها : بتطلعي الفلوس والا ايش ..؟
سجى تحاول تفك يدها منه بس جسمها الصغير ما يقدر يقاومه .. وصارت تصرخ بقوة لما حست بحرارة الماي على يدها .. وهو مو راضي يفكها ويضرب فيها بقوة .. لين طاحت مغشي عليها .. خاف يجي عبدالله و يشوفها بهالحال .. فقرر يهرب وكأن شي ما صار ..
رغد راحت لسجى المغمي عليها في المطبخ وهي تبكي وتناديها : سوزا .. سوزا 
بس ما ردت عليها .. صارت تضرب على وجه سجى وهي خايفة .. سمعت صوت الباب وراحت تخبت على بالها ابوها رجع ..بس لما سمعت صوت اخوها ينادي عليهم طلعت و هي تبكي 
راحت ام سامي ركض لرغد لما شافت الدم يسيل من شفايفها وضمتها وهي خايفة عليها حاولت تفهم عليها وهي تأشر على المطبخ بس لأن رغد كانت تصرخ وتشاهق ما قدرت تفهم شيء 
عبدالله: سجـــى .. سجـــــــى .. دخل المطبخ ولقاها طايحه 
ركض لها وشالها للغرفة حطها على السرير وجا بيغطيها انتبه ليدها المحروقة .. ونادى امه 
جت ام سامي وبكت لما شافت الحروق في يدها وعرفت انه من سلطان (أبو سامي) : حسبي الله عليه الظالم اللي ما يخاف ربه 
عبدالله : يلا يمه جيبي عباتها بوديها المستشفى مع رغد 
قامت ام سامي وهي تدعي على زوجها اللي ما رحم بناته : يلا 
______________
______________
فتحت عيونها لقت حالها في مكان ما تعرفه طالعة يمين يسار ومالقت احد ردت غمضت عينها بقوووة عرفت انها بالمستشفى لما شافت المغدي في يدها واللفة على راسها ورجعت ذاكرتها لسامي اللي عشقته بجنون بس مايعطيها وجه ولا يكلمها الا بخصوص الشغل وبس
علا: آآآآآآآآآه يا سامي وش سويت فيني .. انا حبيتك ليش تبي تعتدي علي .. ليش تبي تضيع شرفي .. وتحط من مكانتي .. ورغم اللي سويته الا اني الى الحين احبك وما تغير شيء .. ما يندرى وش صار عليك .. مستانس والا متضايق .. حي والا ميت ..
دخلت أمها الغرفة وقربت منها بسرعة وهي معصبة : وش مسوية انتي عشان يضربك ابوك و يحبسك بالغرفة ..
علا دمعت عيونها :ما سويت شيء 
ام عادل : أبوك جاي بالطريق ..
علا بخووف : يمه تكفين قولي له لا يجي تكفين دقي عليه يا يمه ..
أم عادل : حلوة هذي لا يجي .. اقول انطمي مكانك .. وخلنا نفهم السالفة الحين من ابوك
دخل ابوها وصار يمشي ناحيتها بهدوووء .. خافت منه .. لين وصل لها وضربها كف
أبو عادل : يالـ..... هذي آخر ثقتي فيك 
علا:والله اني ما سويت شيء يا يبه
أبو عادل: لا تقولي يبه انا مو ابوك 
علا صارت تبكي وتشهق 
أم عادل: وش مسوية هالـ.....
أبو عادل : كل منك ما دخلت البيت الا قاعده مع السواق في حالة أعوذ بالله زين اني لحقت كان الحين انفضحت بين الناس
أم عادل طارت عيونها وقامت تضرب فيها وهي تصرخ 
ابوعادل مبتسم بسخرية : اللي يشوف يقول الحين انتي مهتمه فيهم والا تدري عن عيالك
دخلت الممرضة الغرفة لما سمعت الصراخ ومن شافت ام عادل طايحه في علا ضرب ركضت لها
الممرضة : هييي انتي وين قاعده اطلعي برااااا بسررررعه 
ام عادل : هذي بنتي ومالك خص فيها
الممرضة : الام تعطف على بنتها ولا تضربها مثل ما تسوي انتي الحين
الممرضة نادت الدكتور اللي بدوره طردهم من الغرفة 
الدكتور شاف وجه علا اللي ينزف دم من خشمها و فمها من لطمات امها المتواصلة وهي حاطه يدها على راسها وميته من البكى .. امر الممرضة تجيب الادوية و تضمد جروووحها اللي خلفتها ضربات امها فيها 
______________
______________
رجعت بيتهم وهي تكلم عادل بصوت واطي .. 
مشاعل : لا حبيبي السهرة كانت عال العال .. انت اللي ما ادري ايش فيك صاير غيووور 
عادل : لأني أحبك موووت وما اقدر اخلي احد يشوفك 
مشاعل :يعني اللي يشوفك يقول انت قاعد معاااي على طول مو قاعد تقزز في البنات اللي هناك 
عادل : افاااا انا اقزز 
مشاعل : يلا يلا مثل علي دووور البريء 
عادل: ههههههههه لا حياتي انا اطلع فيهم باشمئزاز وادور فيهم صفة تعلى عليك بس ما لقيت غيرك الأجمل والأكمل والأروع
مشاعل (في قلبها) : اي بشر الوالدة 
مشاااعل : زين مو تنسى اللي اتفقنا عليه 
عادل : لا ما رح انسى 
مشاعل: اوكي حياتي باااي
عادل: بايات
قفلت منه و خدت نفس طووووويل وهي تبتسم بخباثة : لنشووووف كيف ترفعي راسك علي يا عبير 
____________
____________
في المستشفى ..
طلع الدكتور من الغرفة و قاموا له عبدالله وامه ركض 
ام سامي دخلت الغرفة على طول اما عبدالله وقف يسال الدكتور 
عبدالله : بشر يا دكتور 
الدكتور :الحمدلله بخير .. بس بسألك هي متعرضة لتعذيب ..؟
عبدالله سكت شوي وبعدين قال : لا هي كانت بتتحمم و فتحت الماي الحار على يدها 
الدكتور : بس الضرب اللي على جسمها يبين شيء ثاني .. انا لازم اخبر الشرطة
عبدالله: لا يا دكتور و اللي يرحم والديك ما نبي دوخة راس ..
الدكتور: لو ما تبوا دوخة راس كان ما سويتوا فيها كذآ 
عبدالله عصب: لا تفهم غلط وتفسر كل شيء على كيفك 
الدكتور: لا ترفع صوتك
عبدالله اتعوذ من ابليس : ما قلنا لك خلاص ما نبي دوخة راس ومشاكل وانا بقول لك السالفة كلها 
مشى مع الدكتور وقال له السالفة مع اشوي تحريف عشان لا يسووا له سالفة مع ابوه 
____________
____________
في الغرفة
ام سامي تبكي : هالظالم اللي ما يخاف ربه وش سوا فيك يا بعد عمري 
سجى بتعب: يبي فلوس وانا ما رضيت اعطيه
ام سامي: كان عطيتيه ولا يسوي فيك اللي سواه 
سجى: مستحيل اعطيه (لفت على رغد اللي حطوا لزقة على شفاتها) وشلونك يا رغودة؟
رغد: مو ذينة 
سجى: ليه ؟
رغد : لان الوحث ضلبك (ضربك)
ام سامي : لا بارك الله فيه حتى الصغيره عقدها منه وصارت تسميه وحش
سجى : وينه عبدالله ..؟
ام سامي : مع الدكتور بيسوي اجراءات الخروج 
سجى: زين لان هنا المكان يجيب الهم 
ام سامي: الله يبعد عنكم الهم ان شاء الله 
سجى : آآمين 
رغد تقلدها بصوتها الطفولي: آمين 
الكل : هههههههههههههه
_____________
في اليوم الثاني 
الصبح الساعة 10 
على طاولة الفطور كانت عبير و عنود يفطروا و كل وحده في حالها 
عبير: الا وينها علا صار لي يومين ما شفتها 
عنود اشرت بكتفها ما تدري
عبير : تدري حتى امي صايرة ما تطلع كثير
عنود بلا مبالاة :انتي شكلك بتلفي على العايلة كلها ولا بتسكتي .. اول امس جيت باطلع من الغرفة لقيت ابوي يضرب علا في الليل 
عبير طارت عيونها : ليش يضربها هي وش مسوية 
عنود: يالله شلون انتي تبطي الراس على بكرة الصبح 
عبير: وانتي تجيبيلي اللوعه .. 
قامت عنها منقهرة من عدم اهتمامها.. راحت دخلت غرفة علا و لقتها فاضية .. دخلت تشوف يمكن في الحمام بس صرخت من شافت الدم الي على الارض ومبين عليه من زمان .. ونزلت تركض لعند عنود
عبير : عنودووووه .. دخلت غرفة علا ولقيت دم على الارض
عنود: امي جت وشالتها مع الخادمة وودوها المستشفى 
عبير : وليش ما قلتي لي 
عنود: وش تبيني اقول ..؟ انتي خلك مع طلعاتك يعني بتمثلي علي انك مهتمه 
عنود : انتي وحده غبية ومعاك حاله نفسية شلون ما اهتم وهذي اختي مضروبة وطايحة بالمستشفى ومن أبوي بعد أكيد مسوية شيء كَايد 
عنود: تبي تعرفي ايش مسوية ؟؟
عبير : اكيد 
عنود: لقاها ابوي الساعه 12 وهو راجع في الملحق مع السواق وكان السواق ناوي عليها 
عبير : ناوي عليها ..!!
عنود: ايه لو ما الله ستر ولحق عليها ابوي
عبير : والسواق وش صار عليه
عنود: جت الشرطة وخذوه 
عبير: حسبي الله ونعم الوكيل .. وليش ما قلتي ..؟
عنود ببروود: إذا تبيني اقول بقول بس مو بقول عن علا وبس ترى انا عارفة عن بلاوي ابوي و طلعات امي و عارفه وش يسوي عااادل في شقته و عارفة انتي وين تروحي ووش تسوي 
عبير خافت بس ما بينت لها :(بتكذيب) صدقتك عاااد.. ليش بالله مشغلة رادار والا حاطه مسجلات في كل مكان 
عنود: الله أعلم 
عبير: انتي وحده غبية وانا الاغبى اني قعدت مع وحده عندها حالة نفسية .. 
وقامت راحت غرفتها 
ناظرت عنود عبير وهي راكبة نظرة حزينة .. 
عنود_(بقلبها): ليش الكل يقول عندي حاله نفسية .. انا ما فيني شيء .. ليش ما يحسون بي.. يعني لاني ما اتكلم اطلع مجنونة .. او ما احب احد يتكلم على راسي ..اصلا منو يقعد معاي عشان اتكلم .. الكل يقول عني غبية .. يا ربي وش هالناس اللي ما تفهم .. بس صبركم علي .. انا رح ارد عليكم واحد واحد بس مو بلساني .. بافعالي .. و ركبت لغرفتها بقهر 
جالسة على سريرها وتفكر في فكرة جهنمية تنتقم لأخوها وتكون ضربت عصفورين بحجر واحد 
مشاعل: أنا لازم أنتقم منك يا سالم لاااازم 
أخذت جوالها ودقت على عادل وبدلع ماااصخ : ألو 
عادل ذاب عليها : هلا بصاااحبة أحلى الو.. 
مشاعل: كيفك ؟
عادل: من سمعت صوتك انا بخير .. كيفك انتي؟
مشاعل: انا تمام
عادل: هاه وش سويتي .. الرجال يبي البنت بعد يومين 
مشاعل : ولو البنت جاهزة بس خله علي وريح بالك 
عادل: اكيد اذا عليك انا مرتاح 
مشاعل : لهدرجة واثق فيني .. يمكن اخونك او ...
قاطع كلامها: لا تخونيني ولا شيء لاني واثق فيك مليون بليوون ترليون بالمئة 
مشاعل: صدى الملاعب مأثر فيك كثير
عادل: هههههههههههههه
مشاعل: لهدرجه واثق فيني 
عادل: اكيد 
___________
___________
دخل عبدالله البيت مع امه وخواته وهو في قمة غضبه من ابوه بس حاول ما يبين لامه عشان لا تقعد تنصحه وتهديه .. توجه لغرفته المشتركة مع سامي بدل ملابسه وانسدح على سريره : أنت صج أبوي بس أنا واحد ما اعترف فيك .. ويا ويلك مني أن طحت في يدي يااااااااااويلك .. رح أوريك نجوم الظهر بيدي .. ولو أوصل لذبحك ما رح أندم .. ما رح أندم..
دخلت عليه أمه ولقته شاارد بقوة تنحنحت عشان ينتبه لها بس ما انتبه : يمه عبدالله 
عبدالله وهو يعدل جلسته: هلا يمه هلا
أم سامي: ما شفت أبوك 
عبدالله بحقد: يا ليــــــتني شفته يااليــــــت 
أم سامي بشك: ليش..؟
عبدالله: ولا شيء ولا شيء يمه ابي انام لا تقعديني للعشاء 
أم سامي: تو الناس الساعه سبع 
عبدالله: تعبااااااااان
ام سامي: اجل تصبح على خير 
عبدالله : وأنت من أهل الخير 
وقبل لا تطلع أمه تتذكر : يممه إذا جا أبـ ـ ـ ـوي (جته الغصة وهو يقولها) قعديني
أم سامي : إن شاء الله
طلعت وطفت النور وراها وسكرت الباب 
__________________
__________________
في اليوم الثاني 
الظهر الساعة 2 
دخل سامي الزنزانة على فواز و هو يحضنه ويبوسه من الفرحة 
فواز : يا خي وخر عني اشوي وش فيك ..؟؟؟!!!!!!!
سامي : براااااااااءة .. برااااااااااااااءة 
فواز : كيف ..؟
سامي: أبوها خاف لا ينفضح .. ويحط من مكانته بين رجال الاعمال .. فتنازل عن القضية بعد ما كشف على بنته وانه ما فيها اي شيء 
فواز : الحمدلله 
سامي برااااحه: الحمدلله
فواز: ومتى الطلعة ..؟
سامي : مدري يقولوا بس يخلصوا الاجراءات بيطلعوني يعني يمكن الليلة 
فواز وهو قايم : دقيقة .. راح عند الحدايد ونادى الشرطي 
فواز: تعاااااااال يا شرطي 
الشرطي: نعم
فواز : بقابل الضابط 
الشرطي : لحظة
سامي : وش تبي فيه 
فواز : على بالك بس انت اللي بتطلع .. رجولي على رجولك .. ما بتطلع الا اذا انا طلعت وانا اللي بوديك بيتك
سامي : وش هالثقة..؟
فواز: ألحين تشوف ..
سامي : نشوف
جاء الشرطي وغمز فواز لسامي وراح بعد ربع ساعه جاء
فواز: أنا اليوم عازمك على عشاء في مطعم ......
سامي رافع حواجبه : يا معود أنا من زمان شاك فيك 
فواز : ليه تشك ..؟
سامي : من متى محبوس ..؟
فواز : قبل لا يجيبوك هنا بنص ساعه 
سامي : عدل .. ولا باين عليك انك مضايق ولا شيء 
فواز : خخخخ وليش اضايق عمري .. خلي هذي العبارة قدام عينك ((..طنش تعش..تنتعش..))
سامي (بعباطة): عيال قطعة تلتعش 
فواز : خخخخخخخخخخخخخخخخخخ
_____________
_____________
جالسة في غرفتها تحاتي اختها و تدعي لربها انه ما يكون صار لها شيء .. هي صدق ما تقعد معاها واجد .. بس علاقتها معاها أقوى من علاقتها مع عنود .. تعتبر عنود مجنونة لأن كل قاعده بوحدها في الغرفة .. صارت تتذكر الهواش اللي يصير في بيتهم و المشاكل .. دايم تشوفها فوق الدرج تتفرج .. كلامها قليل .. بس تجاوب .. ما في يوم سألتها عن شيء .. و لا تتذكر في يوم أنها اتكلمت معاها بأسلوب عدل.. قطع عليها تفكيرها رنة جوالها ..
عبير : هلا والله بهالصوت
مشاعل : هلا بالغالية .. شعلومك.؟
عبير: بخير ..وانتي؟؟
مشاعل : تمام .. اش رايك اطلعك معاي بكرة 
عبير : not bad
مشاعل : يعني موافقه 
عبير: افكووورس 
مشاعل بخبث: يسس .. مضبطة لك طلعه مستحيل تنسيها طول حياتك 
عبير : يا عمري أنتي لهدرجة تحبيني
مشاعل: وأكثــــــــــــــــــــر يا حياتي 
_______________
_______________
الساعة 1 الليل
رجع بيته سكران وحالته لله فلله من الخمر اللي شاربه وهو يدندن ياا سلآمي عليكم يالسعودية .. وهو يتخبط في الاغراض لين وصل الصالة ولسه يدندن .. 
حاول يجلس على الكرسي الخشب .. صار يتلمسه وهو يقول : انا اول مرة اشوف طاولة فيها مسند .. تسند عالجدار و مشى لين الكنبة وجلس عليها..
. . . . . . . . .
فز من سريره لما سمع صوته وقام يررررررركض له مشى في الحوش طلع يمين ويسار .. لقاه على الكنبة يحاول ينام .. رآح يركض مسك غترته ولفها على حلقه يبي يخنقه ..صرخ أبوه من الخلعه .. بس ما قدر يقاومه لأنه شارب و كل جسمه خملان .. 
عبدالله بصراخ: ياللي ما تخاف ربك .. كذآ تسوي في البنت .. هذي مراجلك يا جباان .. تتقوى على بنات ضعاف .. 
طلعت أم سامي وسجى مفزوعين ويركضوا لقوا عبدالله على ابوه ماسكه من حلقه يبي يقتله وابوه يسرق الانفاس سراق ووجهه أحمرررر
أم سامي وهي تحاول تبعد عبدالله عن أبوه : عبدالله إذا تعزني بعد عنه .. لا تضيع مستقبلك يا عبدالله قوم 
عبدالله قام ورفس بطن أبوه: عشانك يا يمه بسسسسس
وقبل لا يطلع من الصالة قال: أتوقع اني هددتك من قبل ..بس للأسف طلعت غبي ما تفهم .. وأنا كنت ناوي أذبحك بس عشان أمي تركتك ..وهذا اللي تستاهله .. وياويلك ويا سواد ليلك ان حاولت انك تلعب بذيلك .. وقد أعذر من أنذر..وطلع 
أم سامي وهي تسحب سجى و رغد اللي قامت تصيح معاها الى الغرفة اللي يناموا فيها 
أبو سامي متبهدل حالته حاله مو عارف وش يسوي ..؟ بدا يحسب لعبدالله ألف حساب .. صار ينخاف منه .. خاصة بعد ما صار سامي يشتغل .. تذكر أيام ما كان يصرخ على سامي وسامي يسكت له على إهاناته ويدعي له بالهداية لأن سامي ما يبي يوصل لدرجة العقوق .. بعكس عبدالله اللي من يوم يومه ما يسكت عن ابوه ويوقفه عند حده .. 
___________
___________
في صباح يوم الخميس 
كان سامي طالع من الليل بس فواز أصر عليه أنه يروح معاه بيته و ينام معاه وما قدر سامي يفر منه تعشا ونام معاه لين الصباح ..
قعد من النوم شافها الساعة 10 فز من مكانه مختلع أنه نام كل هالنومه .. طلع جنبه وما لقى فواز اللي كان نايم معاه .. قام ودخل الحمام .. ولما طلع لقى فواز قاعد على السرير وقدامه الفطور .. 
فواز: صج أنك حمار نووم
سامي: هههههههه صار لي فترة ما نمت براااحه 
فواز : من حقك .. يلا تعال افطر 
سحب سامي له كرسي وقعد قدام فواز .. وبدوا يأكلوا 
فواز: وش رايك تشتغل معاي بشركة أبوي 
سامي باهتمام : وشنو نوع الشغل اللي عندكم 
فواز : محل الألبان الـ......
سامي متفاجأ: أووه هذا أبوك صاحبه 
فواز: اي .. وأنا ماخذ الفرع اللي هنا بالدمام .. 
سامي: ومنو بيقبل واحد ما عنده حتى شهادة ثانوي ولا خريج سجون بعد
فواز: وطالع براءة .. انت دارس لاي مرحلة
سامي: لي صف ثاني ثانوي وتالي وقفت الترم الثاني .. لأن الأولاد صاروا يعايروني بأبوي 
فواز بأسى: الله يصبرك يا خوي تصدق..!! أنا ما عندي شهاده وأنا رئيس الفرع 
سامي: أنت وولد صاحب الشركة .. وأنا حي الله سواق
فواز: لا تقول كذآ أنا أضمن لك أنك بتصير رئيس فرع بعد شهرين .. طبعا إذا أثبت جدارتك 
سامي بابتسامة: أكيــــد .. يلا يلا بخلص بسرعة عشان أشوف أمي وأطمنها علي 
فواز : أنت خلك تأكل بالأول .. تالي لو قلت يلا 
سامي : يلا انا خلصت 
فواز : يلا قوم أول شيء بعرفك على أبوي تالي لو رحت 
سامي : أبوك هنا 
فواز: لا في الشركة 
سامي: أجل خلها وقت ثاني 
فواز : على راحتك يلا نمشي 
سامي : يلا 

___
_____________
الظهر الساعة 11 
كانوا مجتمعين في الصالة ما ناقصهم الا سامي وأبوهم اللي ما يفكر فيهم ابدا .. كان يعم السكوت عليهم .. كل واحد فيهم غرقان في دوامة من تفكيره.. وأولهم..
(..أم سامي ..) 
أنا لآزم أطلب الطلاق منه .. بس تالي وين أروح .. أروح لأخوي سلمان اللي تبرى مني .. وإلا لأختي سارة اللي من تزوجت أبو ناصر وهي رافعه خشمها علي .. وإلا وين يا ربي ..؟؟ يا ربي ساعدني وأستر على عيالي .. 
(..عبدالله..)
وهو يناظر امه الي كانت دمعتها تنزل على خدها وهي مو حاسه :
أنا رح أعوضك عن كل اللي رآآح .. أنتي لازم تتطلقين منه لازم .. مو مضطره تعيشي مع واحد مثله .. أستغفر الله ربي العلي العظيم .. والله ما أبي حتى أحط عيوني في عيون أبوي بس شنو أسوي ..؟ هو زودها معانا .. لا يشتغل ولا يخلي لنا فلوس نعيش فيها يومنا .. اصبري يا يمه اصبري ..{إن الله مع الصابرين} .. رح أعوضك عن كل دمعه غالية طاحت من عينك ..
(..سجـــى..)
وينك يا سامي ..؟ أنا تعبت من دونك خلاص ما عدت أحتمل فرقاك ..ما احد يدلعني في هالبيت غيرك .. ما احد حسسني أني بنت غيرك..(ناظرت في يدها الملفوفة بسبب الحروق اللي صابتها من ابوها) آآآآآآه منك يا أبوي .. أنت اللي لازم من أشوفك أحس بالأمان مو من اشوفك أطرافي ترجف و لساني يثقل من الخوف ..أنت اللي لازم تصرف علي مو أمي وأخواني وأنت عايش.. أف مليت من عيشة الفقر .. وينك يا فارس أحلامي تجي تخلصني من اللي أنا فيه ..؟ مليت وربي مليت..
قطع عليهم حبل تفكيره صوت طق الباب .. قام عبدالله بتثاقل و فتح الباب .. تفآجأ من شافه واقف .. وارتمى في حضنه فرحان بجيته 
عبدالله: نورت يا خوي بيتك نوررر البيت .. (وهو يفسح له المجال) تفضل تفضل 
سامي : النور نورك .. بس سوي درررب عشان معاي فواز 
عبدالله : وينه هذا أنا ودي أشوفه 
سامي : ألحين بيــ (قطع كلآمه لما شافه وصل عندهـم) طرينا القط جانا ينط
عبدالله : بل لو سبيناك كان سمعت
تفاجأ فواز لما شاف عبدالله وعرف أنه أخو سامي على طول .. نفس الشكل نفس الطول ..العرض ..الصوت..سبحان الله 
سامي : شكله انعجب فيك يا عبدالله 
عبدالله أونه مستحي : يؤؤ عيب ما يصير تطالع فيني أول شيء أخطبني من أبوي 
فواز: هههههههههههههههه الله يقطع ابليسك 
سامي لفواز : اش فيك تنحت وانت تطالع في عبدالله..؟
فواز: أنت متأكد أنه مو توأمك 
عبدالله : وابصم لك بالعشره 
فواز: انتم ما عندكم سنع (وهو يعدل كلر قميصه) أنا رجال أول مرة أقرب بيتكم تخلوني واقف على الباب 
سامي: هذا من الدب عبدالله ساد الباب
عبدالله: اوماااا .. أنا ساد الباب .. ما عليه أخوي وتمون (دخل) درب .. درب
دخل فواز مع عبدالله المجلس .. 
في الصالة 
دخل سامي عليهم : السلام عليكم 
أم سامي و سجى ورغد فتحو عواينهم وبصوت واحد : ساااااااااااااامي 
__________
__________
........: هههههههه أفا عليك أنا اللي بضبط لك الطلعه تماام مو أنا اللي عازمتك 
عبير: وربي أنك أحسن صديقة لقيتها بحياتي يا مشاعل
مشاعل بخبث: ياااحياااتي .. المهم أنا في أنتظارك الساعة وحده نتغدى تالي نفرفر في المجمع تالي بروح معاك شقة وحده من صديقاتي رح تحبيها من أول ما تشوفيها .. (وبخبث) بعدها بسوي لك سبراااااايس
عبير متحمسة: يااااااااااي وناسة
__________
__________
.......: أنا قلت لك ابي البنت اليوم 
عادل: رح توصلك قبل الساعة 6 المغرب .. بس الفلوس أول ..
......: إذا شفت البنت وعجبتني بعطيك ..
عادل: شلون ما تعجبك .. رح تكون أحلى بنت شفتها بحياتك ..
......: أوكي على اتفاقنا ..
عادل: أوكي..
___________
___________
سامي عصب مرررررة لما درى باللي سواه أبوه مع خواته.. 
أم سامي: سامي روح تحمم وتنشط واقعد مع صديقك ألحين
سامي: على أمرك يا يمه 
أم سامي: الله يرضا عليك
حب راسها وراح للمجلس استادن منهم وراح تحمم على السريع ورجع للمجلس
ساامي:i'm back
فواز: can you get out agin
سامي: no i can't becase this is my home
عبدالله (ما يعرف الا حرف الايه في الانجلينزية): ووجع يوجع الثنين منكم
فواز وسامي : ههههههههههههههههه
عبدالله:تضحكوا بلا ضروس ان شاء الله 
فواز: يا خي وش مقعدك معانا
عبدالله : أنت تعرف قلنا ما عليه .. سموووي من وين يعرف
سامي: أنا عندي كتاب فيه قرامر و كلمات شبكت دي في دي وسويت جمله انتفع فيها في اليوم الاسود (وهو ياشر على فواز) 
فواز: اليوم الاسود هــآه 
سامي : خخخخخخخخخخخ
فواز تكلم بجدية: شباب اش رايكم تشتغلون معي في شركة الوالد
سامي: تسلم ياخوي
عبدالله: أنا ما عندي شهادة 
فواز : أفا وأنا الواو وين رحت ..؟(يقصد الواسطة) 
سامي وعبدالله : خخخخخخخ
عبدالله : رحت بيتكم هع
فواز : أنا أتكلم جد لا تأخذوا الموضوع سخرية 
سامي: مشكور يا خوي والله من دونك مدري وش كنت بسوي 
فواز: ولو هذا واجبي
عبدالله مصدوووم هو اللي لف في ديرته لف عشان يشوف له وظيفة ولو كانت غسيل سيارات ما لقى ..جت الوظيفة له لين البيت و تطلب منه الموافقة بعد ..
فواز يأشر لعبدالله : يا الأخو وين رحت..؟
عبدالله: عطني كف 
فواز استانس: بس كف .. من عيوني 
قام عطاه كف وركب عليه وصار يقرصه .. وسامي ناقع ضحك عليهم 
أم سامي واقفة عند الباب وسمعت كل شيء عشان كذآ طقت الباب 
عبدالله: منووووو..؟ وقام يشوف من عند الباب .. لما لقاها أمه بآس راسها 
أم سامي : سمعت كل شيء صار بينكم .. سلم على فواز وقول له أمي بتدعي لك ليل نهار ليش أنه بيخلصنا من هم كبير كاتم على قلوبنا 
سمعها فواز : يا خالة أنا ما سويت الا واجبي وما اطلب منك الا الدعاء وبس
أم سامي: اليوم بتقعد مع العيال وتتغدى زين ؟؟
فواز : بس ...
قاطعته أم سامي: من دون بس .. غداك اليوم عندنا 
فواز منحرج: تسلمي يا خالة
ام سامي : الله يسلمك 
____________
____________
العصر الساعة 4
بعد ما لفوا المجمع لف ... وتعبوا رن جوال مشاعل اللي كانت تتمشى مع عبير 
مشاعل : هلا والله .. أي بعد نص ساعة بنوصل لك .. اي أكيد حلوة .. يلا سيا حياتو .. باااي 
عبير : منو ؟؟
مشاعل: هذي صديقتي تقول متى بتوصلوا .. قلت لها بعد نص ساعة .. سألتني إذا كنتي حلوة أو لا .. قلت أكيد حلووة
عبير بغرور واضح : أكيد انا حلوة
مشاعل بحقد دفين تخفيه بابتسامتها : ومن قال غير كذآ
بعد نصف ساعة وصلوا الشقة اللي كانت في مكان مهجور وقليل السكان فيه دخلو الشقة واستقبلتهم صديقة مشاعل وجلسوا تعارفوا على بعضهم ..
مشاعل : هلا بسعاد هلا ..كيفك حياتي ..؟
سعاد: بخير يا عمري (وهي تناظر لعبير) وآآآآآو صديقتك مرررررة حلوووة 
عبير بغرور : أكيد بنت الــ...... تصير حلوة والا شلون (و تلف على مشاعل)
مشاعل هزت راسها بتااييد .. بتموت من غرورها .. اليوم لازم تكسر خشمها اللي رافعته على البنات
جلسوا في الصالة وراحت سعاد تجيب العصير 
سعاد: يا حي الله من جانا تو ما نور البيت 
عبير : منو بوجودك (أخذت العصير من عندها وشربت منه شوي)
سعاد وهي تعطي العصير لمشاعل وتغمز لها بخبث : تفضلي
مشاعل: ميرسي 
سعاد: ايش فيك حبيبتي مستحية البيت بيتك .. شربي عصيرك 
عبير أخذت العصير وشربت منه اشوي بعدين حست أن رآآآسها يدور .. ويدور 
عبير: وش حاطين لي بالعصيــــ.. (ما كملت كلامها لان طاحت على الكنب نايمة)
مشاعل أخذت جوالها وقالت: وآآآآآآو المنوم سريع الفعالية 
سعاد: تطمني دام انا اللي جبته 
مشاعل ترفع جوالها وتدق على عادل: هلا بعدوووولي .. البنت جاهزة تنتظرك .. بس تراها منومه
عادل:اللي هي هي عااادي أهم شيء نأخذ الفلوس و أطير بهم أنا معاك 
مشاعل بحالمية كاااذبة: يااااااااااااااليت يا عمري
عاادل: قريب ان شاء الله
مشاعل: يالله حبيبي أنا أنتظرك في شقة سعاد تعال خذ البنت وودها المكان اللي تبيه 
عادل: طيرآآآآآآآآآن
سكرت مشاعل من عادل وراحت جابت بطانية و نزعت القميص اللي كانت لابسته عبير على فستانها العاري ولفتها في البطانية بمساعدة من سعاد .. رن الجرس ودخل عادل بسرررعة .. و جاء بيفتح الغطاء عن وجه البنت 
مشاعل مفزوعة : وش تسوي ..؟
عادل: بشوف البنت حلوة والا لا..؟
مشاعل بارتباك: أنا اللي اخترتها واضمن انها حلوة 
عادل: بس..
مشاعل وهي تدفه : لا بس ولا شيء يلآ بسرعة شل البنت ووديها لصاحبك .. ولا يكون تفتح وجهها
عادل بتصريف : أوكي .. أوكي..
شال البنت وحطها في شنطة السيارة ومشى وهو يدندن 
عادل: أنا نفسي اشوف البنت (رد عليه قلبه): لا مشاعل حذرتك (رد عليه صوت ثاني) خل تولي زين أنا بس بشوفها وما رح أسوي فيها شيء 
أقتنع برأية ووقف على جنب و فتح شنطة السيارة وهو متحمس .. مد يده يرفع الغطاء و ..........

[~.. البارت الثالث ..~]
ياراعي المرقاب خله لمشتــاق *** انزل وخل مولع القلب يرقـا 
ليت ربي ماخلق حب وفراق *** والا خلق حب على غير فرقا 
الساعة 5 العصر
عند أم عادل 
رن تلفون القصر وكانت أم عادل توها نازله .. راحت ردت عليه .. 
أم عادل: ألو..
.......: السلام عليكم ..
أم عادل: وعليكم السلام..
.........: هذا بيت سالم الـ........
أم عادل: أي .. من معاااي..؟
............: معاك ممرضة من مستشفى الـ ..... هنا عندكم بنت اسمها علا الـ..
أم عادل من دون نفس: علامها..؟
الممرضة: الحين هي مو بحاجه للمستشفى و كتبنا لها ترخيص بس لازمنا توقيع ولي الأمر
أم عادل تصرفها : أوكي أوكي 
الممرضة: ضروري يجي ولي الأمر 
أم عادل: ما قلنا لك اوكي أف .. وسكرت السماعة في وجه الممرضة بقهررر
لبست عباتها اللي كانت حاملتها لأنها كانت بتطلع .. بس وقفها دخول أبو عادل
أبو عادل: على وين..؟
أم عادل: ومن متى أنت تسألني وين رايحة ؟
أبو عادل: من يوم ورايح..
أم عادل ما اهتمت لكلامه وجت بتطلع ..وقفتها مسكته ليدها :أترك يدي..
أبو عادل: ما فيه طلعه ورح تنثبري هنا .. عندي كلام بقوله لكم اليوم .. 
أم عادل من دون نفس : طيب
أبو عادل: روحي نادي عالبنات .. وعلا بخلي كومآآر يجيبها
أم عادل: يبونك توقع على اوراق الخروج
أبو عادل: ما يحتاج توني اتصلت عليهم وطلعتها.. روحي نادي البنات واتصلي على عادل خلهم يجوني .. انا رايح المكتب تجوني كاملين زين ما ابي استنى احد
أم عادل: اوكي
________
________
في نفس الوقت عند أم سامي 
أم سامي: أنا بطلب الطلاق منه 
سامي بتفاجأ: ليـــــه..؟
عبدالله بفرح: أحسن 
سامي وهو معصب : شلوووووووووون أحسن .. هذا بدل ما تقول انتظري يمكن الله يهديه ادعي له او اي داهيه ... مو تقول احسن لما قررت تنفصل 
أم سامي بدموع: تسئالني ليه يا سامي .. تسألني ليه .. حبيته من كل قلبي وعفت أهلي وطوايفي كلها عشانه..وعشان وعوده اللي ما تخلص.. خليت الناس يحكوا عني على اني وحده عاقة لاهلي .. ابوي مات ومو راضي عني .. ليه ..؟ بسببه (نزل سامي راسه بحزن) ارفع راسك يا وليدي أنا أبيك دايم رافع راسك .. ما ابيكم تتعلمون تنزلون راسكم للارض .. (وبانفعال) ماااااابيكم ..؟
عبدالله: اهدي يا يمه اهدي 
أم سامي بانفعال: تدري اني ما سويت زواج لانه كان فقير ولاني عمياء حبيته بجنون صرت أطيعه في كل شيء .. في كل شيء ..(بعد سكوت دام ثواني قالت وهي تبتسم بألم) جبت قبلك يا سامي ولد اسمه جاسم بس لما سافرنا مكة ضاع مني كان أكبر منك بسنة ونصف .. ما خلينا أحد ما سألناه عنه بس .. ما لقينا الجواب (طاحت دموعها) وأبوكم ما حب يواجه الواقع .. ما حب يتذكر اللي صار على ولده ..كان يوم ولادتي به يبكي بكي لأني جبته سقط .. دفع دم قلبه عليه .. لكن (نزلت راسها) قدر الله وما شاء فعل ..
سامي وعبدالله منصدمين .. يعني ممكن يكون أخوهم عايش .. يعني عندهم أخو أكبر منهم .. ناظروا بعض نظرات استغراب و حزن على امهم وابوهم اللي ما كانوا يعرفوا انه ما سار في الطريق الغلط الا الى سبب ..ومو أي سبب بسيط.. كان سببه انه فقد ولدهـ .. فقد بكره وقرة عينه .. اللي من بعده عاف الاولاد و الدنيا وما فيها .. وسار في طريق الحرام.. عشان يبعد عن واقعه .. 
_______________________
_______________________
عادل: أنا نفسي اشوف البنت (رد عليه قلبه): لا مشاعل حذرتك (رد عليه صوت ثاني) خل تولي زين .. اش معنى هالمرة تمنعني أنا بس بشوفها وما رح أسوي فيها شيء 
أقتنع برأية ووقف على جنب و فتح شنطة السيارة وهو متحمس .. مد يده يرفع الغطاء 
بس رن جواله 
عادل طلع جواله من مخباته وشاف رقم امه : لحوووووووووول وش تبي دي داقه..؟
رد بسخرية: هلآ بأمي 
أم عادل : وينك فيه ..؟
عادل: بل .. من متى صرتي تسأليني ويني فيه ..؟
أم عادل بتملل : اختصر وقول وينك فيه ..؟؟
عادل: والله يا مدام انا مو بزر عشان تسأليني ويني فيه تبي شيء قولي ما تبي اضغطي على الزر الاحمر 
أم عادل: صج انك قليل ادب
عادل: تربية خدامة مو تربيتك
أم عادل: ما ينشره 
عادل: خلصيني وش تبي داقه؟؟
أم عادل: أبوك يبينا ضروري ألحين 
عادل: ووش يبي هالشيبة بعد؟؟
أم عادل: مدري ..
سكرت من دون اي كلام .. كانت هذي علاقة أم عادل بأولادها من وهم صغار ما تهتم فيهم بس إذا سوو شيء غلط عاقبتهم عليه من دون لا تعلمهم الصح من الغلط..
سكر عادل من أمه وهو يتأفأف .. حط جواله في مخباته ودار إلى الغطاء ورفعه .. انصدم .. غمض عيونه ورد فتحها .. بس ترد له نفس الصورة .. كررها مرة ثانية .. اللي يشوفه صدق والا كذب .. لالا انا أكيد أتوهم .. دار راسه من اللي يشوفه .. اخته ؟؟.. حامل اخته ؟؟.. يعني حامل اخته للعار..؟؟؟ صج انه ودا بنتين قبل بس شافهم قبل لا يوديهم .. هالمـــره لعبت عليه .. و غدرت به ..رد لــ وعيه و اشتعلت النار في عيونه .. غطاها بغضب وسكر الشنطة بسررعه..ركب سيارته وضغط على البنزين مليوووون .. لما وصل حمل اخته ودق الجرس بغضب متواصل .. جت سعاد تركض مفزوعة .. فتحت الباب ولقته عادل ..
سعــــاد: عــــــــادل..!!!!!!!!!!!!
عادل: وخررررري مناك .. وضربها بيده بقوة خلاها تطيح وتصرخ
طلعت مشاعل من الغرفة لما سمعت صوت سعاد وشافت عادل يحط عبير على الكنبة ويجي صوبها وعيونه تشتعل نيران 
مشاعل بخوف : حبيبي ليش رجـعـ.... (سكتها كف قوي منه )
عادل بصراخ وألم: ليش ... ليش تطعنيني بالظهر ليــــــــش ... وش سويت لك انا عشان تسوين فيني كذه .. تعطيني اختي (وهو يأشر على اخته اللي رجعت لوعيها من صراخه) اختي يالظالمة تخليني أوديها للعار (وبصرخه قوية) ليـــــــــــــــــش..؟ 
وهجم عليها بالطق والكفوف المتواصلة وسعاد واقفة على جنب خايفة لا يجيها اكثر من اللي جاها .. فضلت انها تطلع من الشقة وتهرب بعمرها احسن لها لانها مشاركة في المصيبة ..أما عبير وعت للي صار وعرفت ان اخوها مع علاقة مع مشاعل بس مو عارفه ليش يضربها وشنو سبب وجوده هنا
قامت عبير له وهي تناديه : عااادل خلاص البنت رح تموت في يدك قووووووم 
مشاعل بصرااخ وصياح: عبير تكفي بعدي اخوك عني آآآآآآآآه 
عبير تسحب عادل من يدهـ : عادل خلاص .. عااااااااادل 
قام عادل بعد ما شوه لمشاعل وجهها بالطق 
عادل وهو يزفر ويكلم عبير اتصلي على السواق وخله يجي ياخذك للبيت بسرعة 
عبير وهي تبكي : لا عادل تكفى انت اللي وديني .. لا تذبحها وتورط نفسك انت كذه بتضيع عمرك..
عادل: قلت لك بسررررعه ارجعي
عبير فزعت لصرخته و لبست عباتها اللي على الكنب و اتصلت على السواق يجي ياخذها وسط صياحها وخوفها من اللي رح يصير لأخوها .. خايفة لا يتهور ويذبح مشاعل .. خايفة لا يضيع عمره اكثر مما هو ضايع ..
اما مشاعل كانت تحاول تسند نفسها على الجدار .. بس طيحتها رفست عادل لها ..
مشاعل : آآآآآآآآه 
عادل ضحك باستنكار: آآآه ؟؟ (وهو يشد على شعرها ويكرر سؤاله) آآه؟؟
مشاعل والدم ينزف من جبهتها وخشمها : وش تبي مني أكثر .. طق وطقيتني و ش تبي بعد؟؟
عادل وهو يرميها على الجدار بقوة : وش ابي ..؟ ههههههههه وربي ضحكتيني .. اوريك وش ابي .. ((طلع دقايق ورد رجع جايب معه حبل من سيارته .. سحبها على الكرسي و لفها به.. وهي تحاول تقاومه بس مو قادرة .. شد عليها الحبل ووقف الدم اللي يمشي في عروقها من قوة الشد .. طلع الولاعة من مخباته و قرب منها .. فهمت نظرته وعرفت انه ناوي يحرقها .. صارت تصرخ بقوة .. بس ..))

رجعت بيتهم وهي تبكي .. خافت لا أخوها يذبح مشاعل .. تقول لمين يلحق عليهم .. دورت بأرقام جوالها .. شافت رقم بيت مشاعل .. دقت عليه .. 
.........: ألو ؟؟
عبير ببكا : بدر موجوود 
بدر : معاك .. من معي ؟
عبير : ألحق على أختك .. تراها بتنذبح 
بدر بفزع : ووينها فيه ..؟ ومن اللي بيذبحها ..؟
عطته عنوان الشقة و قفل السماعة من دون اي رد 
___________________
___________________
عند عادل ومشاعل 
كانت مغمضة عيونها و هي تصرخ بس فجأة سمعت شيء يرتطم بالارض .. فتحت عيونها و شافت عادل طايح على الارض قدامها .. آخر شخص أتوقعته يجي .. اخوها بدر .. اشلون عرف مكان الشقة.. كانت لسه تناظره و دموعها تسيل .. كان ماسك في يده خشبه.. 
مشاعل: بدررررر ؟؟؟!!!!!!!!
بدر ما تكلم فك الحبل عنها و تباعد .. بس فك الحبل رمت نفسها في حضنه تبكي .. 
بدر: ليش تخاطري بنفسك .. ليــــــــــــــــــــش..؟
مشاعل بعدت عنه : عشانك ياخوي ..ابي انتقم لك .. اذا انت ما تبي تاخذ بثارك انا بخذه عنك .. واذا مو عشانك عشان امي وابوي اللي راحوا بسببه 
بدر: أنا قلت لك أنسي .. خلآص اللي فات مات 
مشاعل بحرقة : مستحيــــــــــــــــــــل .. اللي فات ما مات .. انا لي الحين ما مت .. انا اللي بخذ حقك ولو على موتي .. انت نسيت اللي صار لو تبي أذكرك..تبي أذكرك بأمي وأبوي اللي ماتوا و سبب موتهم .. تبي أذكرك بحالات الصرع اللي صارت تجيك ..
بدر بترجي : تكفــــي يا مشاعل .. إذا كان لي خاطر عندك .. انســــي
حاولت تسند حالها عشان توقف بس ما قدرت طاحت من الالم اللي حست ببدر يحملها ويحطها على الكنب و سحب عادل لي الغرفة وقفل الباب 
بدر يوجه كللامه (لعادل): حسابك بعدين .. (لمشاعل): يلا لبسي عباتك خل نروح المستشفى 
مشاعل: لالالا .. ما ابي تالي بيفتحوا لي قضية .. وبيوصلوها للشرطة .. 
بدر: بكيفك .. فين علبه الاسعافات الاولية 
اشرت له على مكانها راح جابه و جلس جنبها يعقم لها جروحها 
مشاعل : بدر ؟؟
بدر وهو منشغل بتعقيم الجرح اللي بيدها: هممم
مشاعل : مات ؟؟
بدر: لا بس مغمي عليه .. 
خلص تعقيم جروحها بعد ربع ساعه و قام : يلا نمشي 
قامت بثقل ومشت معاه .. مشوا بيطلعوا بس سمعوا صوت شيء يتكسر وطق بالباب اللي فيه عادل ..
عادل بصراخ: افتحي الباب ..
مشاعل بخوف وهي تتخبى ورى بدر : بدر تكفى طلعني من هنا .. يبي يحرقني تكفى طلعني ..
بدر يهديها : لا تخافي ما يقدر يسوي فيك اي شيء وانا هنا
عادل : افتحيييييييييييييييييييييييييييييييييييي الباااااااااااااااااب 
وصار يضرب بالباب قوووووي 
بدر : ادخلي هذي الغرفة و سكري الباب عليك انا بخلصك من السالفة 
دخلت مشاعل الغرفة وهي تبكي .. وتوجه بدر للغرفة اللي فيها عادل .. 
بدر : هييي انت .. 
عادل استغرب الصوت اللي اول مرة يسمعه ووقف عن الضرب ومن ورى الباب قال : من انت ؟؟
بدر : انا اخو مشاعل 
عادل (تذكر ان لمشاعل اخو مجنون و في قلبه): يا ويلي .. جت اخرتك يا عادل على يد هالمجنون .. 
بدر: انا بفتح الباب .. بس اوعك تفكر تسوي شيء منا والا منا .. لاني رح اجيب اخرتك .. 
عادل خاف وسكت 
بدر جاب سكين من المطبخ للاحتياط .. فتح الباب وطلعه من الغرفة .. طلع عادل ماسك راسه من العوار والدوخة اللي يحس بها من اثر الضربة .. رمى بحاله على الكنب وهو يتأوه ويطالع يمين و شمال .. يدور بعينه .. يبي يشوفها وين راحت .. يبي يشوف اللي حبها من كل قلبه .. بس خاب أمله فيها بغدرها له..
بدر انتبه لنظراته وعرف انه يدورها: خير .. وش تبي تسوي اكثر من اللي سويته فيها ..
عادل بقهررر: انا ما سويت فيها الا اللي كانت تستاهله 
بدر ببرود: وهي وش سوت لك ..
عادل وهو يتذكر: تخيل تعطيني اختي منومة اوديها لصديقي .. تعرف يعني شنو اوديها لصديقي 
بدر: وخير يعني ..كا انت وديت بنات الناس .. وش تغيّر غير انك وديت اختك 
عادل : انت ما تفهم .. (بسخرية) : ما ينشره عليك (((((مجنون)))))
بدر بغضب : الحمدلله اني مجنون .. ولا اني اكون عاقل واسوي الحراام 
عادل يناظره باستخفاف: الحمدلله ربي والشكر 
بدر (هز راسه بتأسف على حاله): تعرف ليه سوت مشاعل معك كذه 
عادل باهتمام : ليه..؟
بدر: كانت تبي تنتقم لي من سالم أبوك وتدمره 
عادل باستهزاء: أي و بعدين ؟؟
بدر عصب : أنت ما تفهم ؟؟
عادل : لا مجنون مثلك 
بدر عصب زيادة ومسك عادل من كلره و شد عليه وهو يصرخ : أنت ما تفهم .. أبوك دمر عايلة كامله .. أبوك يا عادل ذبح أمي وأبوي قدامي .. (رخى مسكته عن عادل ) .. أبوك هو اللي خلى الجنون اللي تقول به يجيني .. أبوك خلى مشاعل يتيمة .. عرفت من هذا أبوك ..؟
عادل منصدم : أبوي ذبح أمك وأبوووك .. أنت تعرف أبوي من..؟
بدر تباعد عنه ودموعه بدأت تطيح : للأسف كان صديق أبوي ..وأعرفه.. أبوي اللي وثق في أبوك .. بس ما كانت هالثقة مكانها ..
عادل : شلون ذبحهم ؟؟
بدر تذكر الموقف وشاف صورة امه وابوه ينذبحوا قدامه وبدأ يرتجف.. مشاعل اللي كانت متابعة كل شيء من فتحه خفيفة في الباب وهي تبكي .. شافت أعراض الحالة بدت تبين على أخوها .. وبدأ يرجف .. فتحت الباب وراحت ركض له .. حاولت تثبته بس ما قدرت كان يرتجف بقوووة .. وقف عادل يتابع الموقف اللي اول مرة في حياته يشوفه .. كان لسه منصدم من الخبر .. والحين تجي قدامه هالحالة .. و هو واقف مو عارف وش يسوي ..طلعت مشاعل الدواء من مخباته .. بس ما عرفت تثبته لأنه يرجف بقوه .. 
صرخت على عادل يجي يساعدها .. تحرك ومسك يديه وهي بدورها حطت الدواء في فمه ..ظلوا ماسكينه لين هدا اشوي اشوي ..ونااام
ترك بدر وصار يناظره بتأثر: الكلام اللي قاله أخوك صحيح أو كذب..؟
مشاعل بحقد دفين: الكلام مئة بالمئة صحيح .. وأنا رح أنتقم منكم واحد واحد.. رح أهدم حياتكم مثل ما أبوك هدم حياتنا .. 
انصدم عادل من مشاعل .. ما كان متخيل بيوم انها تكون كذه .. وانها كانت طول الفترة اللي تطلع وياه تفكر في انها تنتقم منه.. وهو الغبي ماشي وراها .. طلع عادل من الشقة .. وركب سيارته و حرك بسرعة عالبيت ..
__________________
__________________
عند عبير 
كانت تدعي ربها ان بدر يوصل الشقة باسرع و قت ممكن قبل لا عادل يتهور ويسوي في مشاعل شيء .. وصلت البيت .. مسحت دموعها و مسحت آثار الكحله اللي سالت على خدها ودخلت البيت .. تفاجأت .. أمها و علا و عنود موجودين في الصالة .. غريبة
عبير : السلام عليكم 
أم عادل: لا سلام عليك ولا رحمة .. انت ما تقولي لي وين كنتي فيه من الصبح.. أدق على جوالك مشغول ..
عبير وهي منزلة راسها: كنت في بيت صديقتي 
أم عادل : قعدي هنا لا تركبي فوق .. أبوك يبينا في مكتبه 
عبير باستغراب : ليه ..؟
أم عادل بصراخ : من دون ليه .. انطقي مكانك لين يجي أخوك 
عبير تذكرت عادل وبكت 
أم عادل: عسى ما شر .. اش فيها دموع التماسيح انزلت 
عبير : ما فيني شيء وركبت فوق تركض ..علا قامت تلحقها.. 
أم عادل : وين ..؟
علا: بشوف اش فيها ..؟
أم عادل : قعدي مكانك 
علا طنشت امها و ركبت 
أم عادل وهي تناظر عنود اللي قاعده ولا مهتمه باللي صاير : قليلين حيا .. وانتي ما تبي تلحقيهم 
عنود اشرت براسها بمعنى لا وسكتت 
أم عادل : وش اللي بلاني بأولاد مثلكم 
بعد نص ساعة تقريبا .. دخل عادل البيت .. ناظر في امه وعنود استغرب وجودهم في البيت .. نسى اللي قالته له امه 
أم عادل : تو الناس .. كان لا جيت 
عادل يناظر ساعته شفها الساعة 8 ونصف: خير .. وش مقعدنك في البيت في هالوقت 
أم عادل: انت نسيت اللي قلت لك عليه 
عادل وتذكر ان ابوه يبيهم يجتمعوا في المكتب 
أم عادل : آآآآآآآآناااااااا (الخدامة)
جت الخدامة ركض لا تحصل اي تهزيئة منها : Tell Abeer and Ola to come now
الخادمة: OK madam
دقايق ونزلوا .. عبير بخوف و هي تناظر عادل ..
عادل وهو يناظرها بعيون حاره: اهلا وسهلا .. 
عبير بخوف : هـلا
علا : هلا وغلا 
أم عادل : يلا امشوا 
مشوا كلهم للمكتب .. طقت أم عادل الباب و على طول جاهم صوته الخشن بالأذن .. دخلوا كلهم وقعدوا على الكنبات 
أبو عادل: وش هالتأخير ؟؟
أم عادل: من أولادك ما جوا الا متأخر 
أبو عادل : ما علينا .. (وباهتمام): أكيد مستغربين ليش أنا جامعكم اليوم .. 
الكل ؟؟؟؟؟؟؟؟؟؟
أبو عادل: سمعوني زين .. أنتوا عندكم عم توفى قبل أسبوع و عنده بنت .. وأنا بعيشها عندنا هنا ..
انفجرت أم عادل بوجهه: اش قلت .. تجيب ليي بنت منوووه بيتي ..؟ أنا مستحيل أوافق 
علا وعنود و عبير وعادل : !!!!!!!!!!!!!!!!!!!!!!!!!!!!!!!!
أبو عادل : ومنو انتي عشان توافقي او ما توافقي .. اسمعيني زيييييين انا بجيبها هنا وغصب عنك .. و لا تظني انا اقول لكم عشان اخذ رايكم انا هنا اخبركم وبسسسسسس..
أم عادل بعصبية حاااده: مستحيــــــــــل .. أنت تعرف يعنو شنو مستحيـــــل 
أبو عادل : إذا مو عاجبنك طلعي برا البيت .. البنت بتعيش معانا وافقتي والا ما وافقتي ..
أم عادل طلعت من الغرفة بسررررررعة و سكرت الباب وراها بقووووة من شدة غضبها .. 
عادل أخيراً تكلم : من متى عندنا عم ..؟ ومن هو ..؟ وفي وين كان عايش ..؟ وليش ما عرفنا به الا يوم مات..؟
أبو عادل : حبه حبه .. من متى عندكم عم .. من قبل لا تنخلقوا عندكم .. ومن هو .. اسمه عبدالرحيم .. وكان عايش في بلده أجنبية .. 
عبير: وليش ما علمتنا عليه الا الحين ..؟
أبو عادل: شيء ما يخصكم .. وألحين تقدروا تروحوا 
طلع الكل من المكتب إلى غرفته .. كل واحد محتار اكثر من الثاني ..


في اليوم الثاني 
الساعة 9 الصباح 
في بيت ام سامي
كان سامي و عبدالله يتضبطون .. لأن أبو فواز طالب يقابلهم ..ويشوف إذا كانت مبالغة فواز في مدح سامي و عبدالله في مكانها و لا لا..
سامي : عبووووود اش فيك انت خلاص ..؟
عبدالله وفي يده المثبت : هع هالخصلة مو راضيه تثبت .. يا خي شعرك طول وانت ومو راضي تقصه وش اسوي لك يعني ..
سامي : زين خلاص انا ما ابيك تضبطني 
عبدالله : بعدين تعال وقول لي عبود حبيب قلبي سوي لي شعري 
سامي يتلمس شعره اللي صار مثل الخشبه : شوف وش سويت فيني لو اعوجه انكسر .. صار زي الخشبه ..
عبدالله : قوم قوم على الحلاق بسرررعه .. قصص هالكشة 
سامي : هذي من الغيره شايف شعري احلى من شعرك 
عبدالله وهو يكش على وجه سامي : مالت .. كنك بنت 
سمعوا طق على الباب : طق طق طق 
عبدالله : تفضلي 
سجى : كيفكووووووووم 
عبدالله : عاملين كويسين 
سامي : هيه انت .. احمد ربك ما فيه لبنانيين هنا .. قال عاملين كويسيين قال 
سجى : ههههههههههههههههه لا تلومه ما يتابع مسلسلات
سامي : ما ينلام كنه هندي لبناني 
عبدالله مسوي زعلان : مانا انا زعلت تتمسخرون علي 
سجى : ههههههههههههههههههه
سامي : سجى حبيبتي تعالي رتبي لي شعري .. اخوك خلى شعري مثل الخشب 
سجى تتلمس شعره : وععععععع وش هذا قوم غسله 
سامي لوى فمه على جنب : يعني لازم .. توني مجففنه حرااام
سجى : قوم قوم غسله
سامي : اش فيكم علي كني بزر ما كني (وهو يعدل ياقته) اخوكم الكبير 
عبدالله وهو يرش عطر : اقول توكل 
سجى : هههههههههههههه .. اللي يشوفكم يقول رايحين عرس 
عبدالله : هذي مقابلة .. وش يفهمك انتي.. (وبفم مليان): مقااابلة
سجى : تحسبني رغوود ما افهم 
جاء سامي و هو ينشف شعره : يلا يلا 
سجى تأشر له على يدها الملفوفة : نسيت اني ما اعرف اسوي شيء بيدي اليسار 
عبدالله انسدح من الضحك : ههههههههههه لعبوا عليه 
سجى: هههههههههههه (لعبدالله)عليك انت اللي تسويه 
سامي : الا عبووود ما يسويني من اشوي سوا شعري خشب الحين ما ادري شنو بيسويني 
عبدالله: بسوية حديد 
سامي: ها ها ها ها 
سمعوا جرس البيت يرن 
عبدالله : اوف مو وقته .. قوم سموووي افتح الباب 
سامي: انقلع افتح الباب انت .. ما تشوفني مغرق ماااي 
سجى : انا بقوم ... وراحت تفتح الباب
سجى : منووووو..؟
فواز بقلبه : يا ربيييييه على ذا صوت .. خوقاقي 
سجى: منوو..؟
فواز يتنحنح : احم احم .. سامي وعبدالله موجودين؟؟
سجى: لحظه .. ( سكرت الباب .. ونادت ) سمية .. عبـــــيـــــــــده .. فيه ولد يبيكم 
فواز: يا ذا العلم انا الحين خليتيني ولد
عبدالله: منووو..؟
سجى: وانا وش يدريني 
عبدالله يمزح : روحي سأليه من أنت ..؟
سجى على نيتها: إن شاء الله (وراحت)
عبدالله: هي هي وين 
سجى: بسأله !!!!
عبدالله: ألعن أبو دارك تبي تفضحينا ..
سجى: أنت اللي قلت لي 
عبدالله وهو يفتح الباب: الواحد ما يقدر يمزح مع هالبزارين 
سجى مشت وهي تتحلطم عليه بصوت عالي: يقول لي سأليه ولما رحت قال فضحته والله حاله مع هالعيال .. ما ينعرف لهم 
عبدالله: هلاااااااا فوزية .. شحوالك
فواز: هلا بالعبيده الحمدلله بخيرر .. شحوالك انتي ؟؟
عبدالله : اسلم عليك 
فواز: الله يسلمك .. وين سمية ؟؟
عبدالله: أوووه انعدى من الاخت 
فواز: خخخخخخخخخـــخ.. سمعتها تنادي هع
عبدالله: وبكل قوات عين (يقلده)سمعتها تنادي .. اقول استح وامشي بلا هدرة مقدرة 
فواز استحى ومشى منزل راسه وهو داخل 


[~.. البارت الرابع ..~]
عند عبير 
كانت جالسة في غرفتها مو جاينها نوم بعد اللي صار لها في شقة مشاعل.. بس الشيء الوحيد اللي طمنها هو ان عادل رجع .. مبين عليه ما سوى شيء .. تبي تروح تسأله بس خايفة يعصب عليها .. سمعت طق على الباب 
عبير : منوو؟؟
.... : هذا انا 
عبير ابتسمت وقامت فتحت الباب على طول : اهليــــــــــــن 
علا: هلا والله .. كيفك..؟"
عبير : تمام .. انتي اخبارك .. الحمدلله على السلامة سمعت الامس طالعه من المستشفى 
علا بحزن: ايواا .. الله يسلمك
عبير وهي تسحبها للسرير : تعالي احكي لي من زمان ما قعدت معك
علا: وش تبي احكي لك 
عبير : وش السبب اللي خلاك تدخلين المستشفى وتتنومين يومين وما احد يدري بك
علا : صدقيني ما سويت شيء 
عبير : صحيح الكلام اللي قالته لي عنود 
علا بنرفزة : أي كلام..؟
عبير: انك كنت مع السواق و..
علا : كملي ليش سكتي 
عبير: يعني صحيح الكلام 
علا وهي تبكي : ليش تذكريني بهالسالفة ..؟ .. انا كل ما اقول بنسى .. او اتناسى احد يذكرني .. انا قلت له اني احبه ليش سامي ما يهتم لي .. ليش ما يعبرني حتى .. 
عبير: انتي من صدقك تحبين السواق..؟
علا: ووش فيه السواق ؟ مو بشر .؟ 
عبير بواقعية: بشر بس مو لدرجة انك تحبيه
علا تأشر على قلبها : هذا هو اللي تعلق فيه .. من شفته حسيت بشيء غريب .. احساس ما اقدر اوصفه .. احساس حلوو .. ومن اشوفه واقف ترتعش اطرافي .. فيه شيء يجذبني له .. بس تدري طاح من عيني .. ما اتوقعته في يوم انه يفكر يلمسني او يقرب مني .. ما اتوقعته ابداً يفكر يسوي كذه .. الحمدلله ان ابوي جاء في الوقت المناسب .. (ابتسمت بسخرية) اول مرة احس ان ابوي سوى لي خير في حياته ..
عبير: حتى لو تحبيه .. ما كان لازم انك تروحي غرفته
علا: عبير تكفين سكري على الموضوع
عبير: براحتك .. 
جلسوا يسولفوا فترة مو طويلة .. سمعوا طق على الباب 
عبير : تفضل 
دخل عادل الغرفة وسط دهشة علا وخوف عبير منه .. 
علا: اوووه وش هالعجب .. عدول يدخل غرفة وحده منا .. بصراااحه بكتبها في التاريخ 
عادل بجدية: علا ممكن تتركينا اشوي .؟؟
علا : لا مش ممكن .. بقعد مع اوختي اشوي 
عادل: علوووه بلا مصاااخه .. قلت اتركينا اشوي 
عبير بخوف (في قلبها): لا تتطلعي تكفي .. قعدي 
علا: قولي كلمة اختك تنطرد قدامك ومن غرفتك ولا تدافعي عني 
عبير: قعدي لا تطلعي.. (لعادل): اذا عندك شيء قوله انا ما اخبي شيء عن علا 
علا بغرور : سمعت ما تخبي عني شيء يعني بقعد .. وقعدت جنب عبير على السرير 
عادل بطولة بال: عبير قومي ابيك في الغرفة شوي بس اشوي
علا : وش هالعنصرية انا ابي اجي معاها 
عادل: وش هاللزقة دي .. تعالي الغرفة استناك .. وطلع
علا: وش يبي فيك ؟؟
عبير: وانا وش يدريني .. قدامك جاء وقال يبيني 
علا: شكل السالفة سريةوخطنطرية 
عبير: الله أعلم .. انتي قعدي الحين وانا رايحة اشوي وبرد 
راحت غرفته و طقت الباب .. جاها الصوت من داخل : تفضلي 
دخلت وهي حاسة بالخوف .. على انها ما سوت شيء غلط بس ما تدري ليه خافت من شافته ..يمكن لأن صورته وهو يضرب مشاعل خوفتها منه ..!!
اشر لها تجلس على الكرسي .. مشت بثقل وقعدت على طرف الكرسي 
عادل بتردد : اممم على الامس .. انتي من متى تعرفي مشاعل ..؟
عبير : هي صديقة دراسة من زمان .. بس اللي ابي اعرفه انت من ووين تعرفها .. اخر شيء توقعته منك انك ترافق بنات 
عادل بقهر : مالك خص بي 
عبير : حلوة ذي مالي خص .. بعدين انت ليه كنت تضربها بهالوحشية .. 
عادل باستغراب: يعني انتي ما فهمتي و ش صاير ؟؟
عبير: لا ما فهمت .. بس كأنها غلطت عليك بس مدري في وشو.. صح؟؟!!
عادل تنهد تنهيده طويلة برااحة : الحمدلله 
عبير : على شنو ؟؟
عادل : على انك ما عرفتي شيء 
عبير: اقول عدول يا تقول لي وش مسوي يا اروح اقول لامي كل شيء 
عادل خاف: لا لا كلش ولا امي 
عبير: يلا قول 
عادل: اوكي بس (وقرب لأذونها وهمس): قومي فتحي الباب 
قامت عبير تفتح الباب الا علا طايحة على الارض وهي تصرخ 
علا: آآآآآي
عبير: ههههههههههههه وش تسوي ؟؟
عادل قام و مسك اذاين علا بقوه : وش سمعتي ؟؟
علا: قسم قسم قسم ما سمعت شيء 
عادل: اجل ليش انتي هنا ؟؟
علا: ما ادري قلت يمكن اسمع شيء
عادل : انقلعي برى ولا اشوف خشتك عند الباب فاهمه ويا ويلك ان كررتي هالحركة البايخة 
علا وهي تبوس سبابتها: خلاص توووووووووبة 
عادل تركها: يلا عطيني مقفاك 
طلعت علا تركض و سكر عادل الباب وراها 
عبير : يلا تأكدت ان ما فيه احد يسمع 
قال عادل السالفة كلها لعبير .. كيف انه تعرف على مشاعل .. وكيف انه حبها من كل قلبه وانها خانته .. وانها عطتها اياه عشان يوديها لصديقة .. لين اللي شافته 
عبير بتفاجأ: ياااااااا ظااااااااااااااااااالم .. شلون طاوعتك نفسك تظلم بنات الناس كذه .. سبحان الله .. الله ردها عليك وجت لك في عرضك و شرفك.. لتكون عظة وعبرة لك ..
عادل خجلان من نفسه قبل لا يخجل من اخته: أنا كنت ..
عبير تقاطعه : أنت ما فيه اي سبب يبرر لك اللي كنت تسويه .. حرااام عليك .. حرااام .. (جت بتطلع بس مسكها من يدها)
عادل: عبير أنا آسف 
عبير: آسف؟؟ .. أنا ما صار لي شيء .. واحمد ربي .. بس البنات اللي وديتهم قبلي .. وضيعت شرفهم .. 
عادل: انا ما وديت الا ثنتين قبلك 
عبير: وتعتبر ثنتين اشوي .. 
عادل: غصب عني 
عبير : ابي سبب يقنعني 
عادل: أنا كنت أبي أتزوج مشاعل وقلت لأبوي عنها بس هو عارض وبشدة ما كنت أدري وش بينهم .. قلت له باصرار ابي اتزوجها قال انا ما بدفع لك من جيبي و لا قرش .. ولما قالت لي مشاعل احنا انجمع فلوس بهالطريقة وشفت الارباح اللي جتنا من ورى هالبنتين .. طمعت .. وقمت خل اطلب اكثر على اللي يبوا بنات .. وفي المرة الاخيرة كنتي انتي الضحية ..
عبير نزلت دموعها بتأسف : أنت من شنو مصنوع .. تتزوج و تبني بيتك على أساس حرام .. يعني المصروف اللي يعطيك أياه أبوي ما يكفيك ؟؟ 
لما مالقت منه جواب .. سحبت يدها منه وطلعت بسرعه وهي معصبة وضربت الباب وراها 
الساعة 11 الصباح
عند بوابة الشركة .. كانوا سامي و عبدالله و فواز واقفين ..
عبدالله وهو يصفر : وآآآآآو اش كبرها ..؟
فواز: هي انت لا تهدمها بعيونك ..
سامي: لا تخاف لابس نظارة سوداء(شمسية) ما توصل 
فواز بعبط : اها 
عبدالله وهو رايح عند الباب: يلا ندخل
سامي: انت دخلت وخلصت 
فواز: الرجال مستعجل
سامي : مو شايف خير الله يهديه
فواز: خخخخخخخخخخخخخ
بعد ما دخلوا مشوا في ممرات طويلة و ركبوا الاصنصير .. وبعد خمس دقايق وصلوا للمكتب المطلوب .. أشر فواز لواحد كان توه مار 
فواز: محمد 
محمد : نعم 
فواز: الوالد موجود 
محمد: اي .. هو ينتظركم من زمان .. وقالي لما يجو قول لهم يدخلوا على طول 
فواز : اوكي .. يلا شباب 
مشى فواز قدام 
سامي بصوت خافت لعبدالله : خف الرباشة قدام الرجال . .
عبدالله: حاضر .. ابشر بالخير 
سامي هز راسة : ما منك فايدة 
فواز بعد ما اخد الاذن من ابوه طلع للشباب وقالهم يدخلوا.. دخلوا و عبدالله عينه فوق ويمين وشمال يناظر الاثاث و التحف الموجودة 
عبدالله : واااو ما شاء الله 
ابو فواز بهيبته من ورى المكتب ابتسم : تفضلوا 
جلس سامي جنب عبدالله و كان فواز مقابله .. طلب اربعه قهوه و لف عليهم 
ابو فواز: من فيكم سامي
سامي: انا طال عمرك 
ابو فواز : يا هلا بك .. شلونك ..
سامي: الحمدلله بخير .. 
ابو فواز : وانت اكيد عبدالله .. 
عبدالله: اكيد .. 
ابو فواز : يا هلا .. انا من بعد مدح فواز فيكم ومبالغته في المدح .. تشوقت اشوفكم .. 
سامي: هذا من طيب اصلك يا أبو فواز 
جاء الفراش وجاب معه القهوة و قدمها 
ابو فواز : تسلم يا ابو محمود 
ابو محمود : الله يسلمك يا ابو فواز .. عن اذنك 
ابو فواز: اذنك معك 
طلع ابو محمود وتكلم ابو فواز ..
ابو فواز : انا طبيعة الشغل عندي يا عيال صادرات وواردات .. يعني اقعد ورى المكتب و وقع على المعاملات اللي تجيك من بعد ما تتاكد من صحتها ودقتها .. 
فواز: انا بتكفل بتعليمهم .. 
ابو فواز : فيك الخير 
فواز: احم احم
ابو فواز : سامي انتي دارس لأي مرحلة 
سامي: شهادتي متوسطة 
ابو فواز: وانت يا عبدالله ؟؟
عبدالله : انا بعد 
ابو فواز : رح ازيد مرتبكم اذا كملتوا دراسة .. لان ما يصير اساوي احد شهادته ثانوي او جامعي بواحد متوسط .. صح والا انا غلطان 
سامي : معك الحق يا عم 
ابو فواز: اشتغلتوا من قبل ..؟
سامي بألم: انا اشتغلت سواق في بيت .. بس بعدين صار سوء تفاهم وفصلني 
عبدالله: انا ما اشتغلت ابدا
ابو فواز : بحطكم تحت التدريب .. لين اشوف شلون رح تشتغلون .. 
سامي وعبدالله ناظروا بعضهم بفرح ..
سامي: تسلم يا عم ما تقصر 
قام عبدالله من مكانه وراح لابو فواز وحب راسه : تسلم يا عم .. الله يكتبها في ميزان اعمالك .. انت ما تدري اي قد محتاجين لهالوظيفة 
سامي: من بعد أذنك يا عم 
ابو فواز : تفضل 
سامي و كل النظرات موجهه له : اممم ابيك تخلي طبيعة الشغل بيني وبين عبدالله مناوبة يعني اذا انا داومت الصباح هو يداوم العصر والعكس
ابو فواز: ليش..؟
سامي: لأن أمي وأخواتي رح يكونوا بوحدهم في البيت .. وانا ما اقدر اطلع واخليهم بوحدهم في البيت 
ابو فواز: والله انك رجال
سامي : تسلم 
ابو فواز : خلاص ما فيه مانع .. بس تعال بكرة .. وجيب معك شهادتك و بطاقة العايلة و الجواز .. واعتبر نفسك توظفت انت وعبدالله 
سامي وهورايح لأبوفواز و يحب راسه : تسلم يا عمي ما تقصر 
ابو فواز: الله يسلمك .. 
سامي تآمر على شيء يا عم 
ابو فواز: سلامتك 
سامي: عن أذنك تأخرت على الأهل .. 
أبو فواز: أذنك معك
سامي: مع السلامة
ابو فواز : الله يسلمك 
عبدالله: مع السلامة 
ابو فواز : الله يسلمك 
فواز : انا رايح اوصلهم 
ابو فواز: بعدين ارجع ابيك في موضوع 
فواز : اوكي مع السلامة
_________________________
_________________________
الساعة 1 الظهر
عبير وهي تغير القناة : انا زهقت من هالمسلسل في كل قناة جايبينه 
علا: يا ربي منك انتي بس تغيري وتحطي القناة اللي تبيها 
عبير: كم مرة شفتي هالحلقة ؟؟
علا: مرة وحده
عبير وهي تفتح عيونها : كذااااابة .. هذي المرة الرابعة 
علا : اي عااادي انا ابي اشوف 
عبير : لأ
علا: حبيبة قلبي انتي رجعي عالمسلسل 
عبير وهي تغير : لا
علا اخدت الخدادية وضربت عبير .. وهربت لان عارفة انها رح تلحقها 
عبير: يا غبية وش هالحركات البايخه 
علا: ههههههههههههه انا بروح اليوم السوق بشتري لي تلفزيون خاص بي 
عبير: يكون احسن لو تحطيه في غرفتك عشان نفتك منك
علا: أفا تفتكي مني انا توأمك اللي طالعه معك من بطن واحد .. الفرق بيننا دقيقتين 
قامت عنود اللي كانت متابعة لكل شيء .. وملانة من تصرفاتهم .. مرت من عند علا 
علا: هي انتي يالمجنونة .. اش فيك قمتي 
عنود اللي دايم تتظاهر اللامبالاة : تبي شيء ؟؟
علا: لا سلامتك .. 
جت عنود بتركب بس وقفها صوت فتحت الباب .. لفت تشوف من .. وتفاجأت باللي شافته مثل علا وعبير اللي فتحوا عيونهم على كبرها .. كان ابو عادل داخل مع بنت وحامل معه شنطة كبيرة.. كانت البنت لابسة عباية كتف ولفة نص شعرها طالع منها .. باين عليها خجلانه بقوووة 
ابو عادل: تفضلي حبيبتي تفضلي لا تستحي 
عبير : منو هذي ..؟
أبو عادل : تعالي سلمي على بنت عمك 
عبير وهي تسلم على بنت عمها : هلا والله بالقمر .. شلونك ..؟
البنت بخجل : أهلين .. الحمدلله
علا وهي تدز عبير : هلا ببنت العم المجهو ل.. هلا والله .. كيفك ؟ 
البنت : هلا .. تمام 
ابو عادل: وانتي يا عنود ما تبي تسلمي على بنت عمك 
راحت عنود سلمت عليها ببرود .. وراحت
ابو عادل: بتوقفوا عند الباب ؟؟
علا : هههه لا لا يلا تفضلي يا ... الا تعالي وش اسمك ؟؟
البنت : اسمي شجن 
علا: الله وناااسة حلووو اسمك 
شجن :تسلمي 
ابو عادل: عبير وين امك ..؟
عبير : امي من الامس طلعت وما شفتها من بعدها 
ابو عادل: اهااا (بقلبه): زعلانه هااه .. عاااادي .. ما بتهميني .. خل تخلص فلوسك .. وبشوفك جاااية تلهثي وراي مثل الكلاب على الفلس .. عارفك ما تعيشي بلا فلوس .. يا بنت الفقر ..
علا : يبه ؟؟
ابو عادل انتبه : نعم ؟؟
علا : وين بتنام شجن ؟؟
ابو عادل: مع وحده منكم .. هي بتأشر على الغرفة اللي تبيها و تقعد فيها .. حتى لو بغت اطلعكم وادخلها ما في مانع
شجن :لا اشدعوه يا عمي ..
ابو عادل : بكيفك .. يلا انا طالع اقول للخدم يركبوا اشناطك .. و اعتبري البيت بيتك .. و لا احد يفكر يضايقها في شيء 
علا (بقلبها): من وين هالطيبة يا يبه .. والله شكيت انك ابوي 
عبير(بقلبها): مستحيل هالطيبة تطلع بلاش .. انت وراك شيء .. انا من عرفتك ماعمري سمعتك تقول كلمة حلوه لاحد 
طلع ابو عادل .. وظلوا علا وعبير مع شجن يسولفون .. 
شجن اللي اعتادت على علا وعبير اشوي : الا وين عنود..؟
علا : هذي ما اتوقع انك تشوفيها الا وقت الوجبات او بالغلط طالعه من الغرفة تجيب شيء وترجع 
شجن باستغراب: ليش ؟؟
علا: وحده متخلفة .. عندها حاله نفسية .. غيري السالفة .. خلنا نتوس
عبير: قوموا غرفتي .. بخليكم تفرفشوا عدل
علا : وناااسة
شجن :يلا 
قاموا كلهم وركبوا وهم على الدرج لقوا عادل طالع من غرفته .. ناظرهم وهو مستغرب البنت اللي معاهم ..لان غريبة على خواته يدخلوا صديقاتهم غرفهم .. 
عبير من شافته كشرت في وجهه: يلا ملووكة هذي غرفتي و دخلوا .. دخلت عبير و شجن وراها و كانت علا آخر وحده 
عادل: علااااا
علا: نعم 
عادل: منو هذي؟؟
علا: بنت عمي اللي قال لنا عنها ابوي 
عادل: هذي بنت عمي 
علا: ايواا
عادل: اجل ليش ما تغطت لما شافتني 
علا بضحكة سخرية: انت احمد ربك انها لابسة عباية .. يلا يلا ولي انا بروح للبنات .. ودخلت الغرفة 
____________
____________
بعد اسبوع 
في بيت ام سامي 
كانوا قاعدين بعد الغداء يسولفوا عن الشغل في الشركة .. ويشربوا الشاي .. قطع عليهم هالجلسة الحلوة .. طق الباب بقوة ..قام سامي يفتح الباب .. انصدم من منظر ابوه الغريب اول مرة يشوفه كذه شاف ابوه حالته حالة .. ثيابه مبهدلة ..و وجه احمر .. كأنه مضروب بقوة .. دخل وهو يترنح يمين وشمال .. 
ابو سامي : ساااااعدني .. وطاح .. 
سامي : يبـــــــــه .. ومسكه راح له عبدالله يساعده و حملوه لي الكنبة .. 
عبدالله : يمة جيبي موية بسررررعه 
ام سامي راحت تجيب الماي وجت بسرررررعه وهي خايفة.. رش عليه الماي على خفيف .. لين وعى .. 
ابو سامي وهو توه يفتح عيونه .. شاف عايلته حوله .. نظرااات خوف وحزن تتوجه له .. ما عرف شلون يتكلم معاههم .. ناظر سجى اللي من شافته يناظرها قامت تصيح .. 
عبدالله: منو سوا فيك كذه ؟
ابو سامي وهو يعدل جلسته ويتكلم بصوت يرجف :ساعدوني يا أولاد 
سامي: من سوا فيك كذه ؟؟
أبو سامي: هذيلا اللي متسلف منهم طاف الوقت المحدد للدفع بس انا ما عندي فلوس محد راضي يعطيني ..محد راضي يسلفني .. لا بالطيب ولا بالغصب قدرت اخد فلوس انا كنت بخذ من عند امك بس امك رفضت 
سامي: احنا عارفين انك بتشتري الخمر
ابو سامي: والله حاولت اتركه بس ما قدرت 
ام سامي: ووش حدك على شربه .. 
ابو سامي: انتي عارفة اللي حدني على شربه .. انتي الوحيدة اللي تعرف السبب (وبترجي لسامي): سامي تكفى اذا عندك فلوس عطيني .. والله بيذبحوني 
سامي بيتكلم بس امه قاطعته : لا لا تعطيه .. هذا بس يمثل عليكم .. كم مرة تتمسكن قدامي عشان اعطيك .. اش قلت قلت بتووووب .. انت عارفتك عشرة عمر .. مو يوم والا يومين عايشة معك .. كم وكم نومت اولادي جوعانيين ما عندي شيء ااكلهم اياه .. والسبب .. انت بايق الفلوس 
ابو سامي: بس انا بتوب هالمرة 
ام سامي بقهر: مثل كل مرة 
ابو سامي ما عرف وش يرد عليها هوه صحيح من قبل يقول بيتوب ويكون ناوي يتوب صحيح .. بس اصدقاء السوء ما يخلووه .. الا يزيدونه على اهله : صدقوني انا بتوب 
عبدالله : وش يضمنا ؟؟
ابو سامي: احلف لك
عبدالله (ابتسم بسخرية): قالوا للجذاب أحلف قال جانا الفرج 
سامي: عيب عليك ما يصير تقول هالكلام حتى لو ان ابوك يشرب.. حس انه زل بلسانه و سكت
ابو سامي حس انه ثقيل عليهم وقام بيطلع 
سامي: وين ؟؟
ابو سامي وهو ياشر له عليهم واحد واحد : ليش اقعد دام انا عارف انكم ما تبوني .. 
ام سامي سحبت بناتها وطلعت من الصالة

عند فواز 
كان طالع من الشركة بعد ما كلمه ابوه في الموضوع .. كان ضايق خلقه .. ما يبي ينفذ طلب ابوه بس اذا ما نفذه ابوه رح يغضب عليه .. ركب السيارة وما يدري كيف ودته سيارته على طول بيت اخته علياء .. ضرب الجرس .. جاه صوت اخته ..
علياء:منو؟
فواز: هذا انا فواز..
علياء وهي تفتح الباب: يا هلا والله وغلا .. تفضل تفضل 
فواز وهو يسلم عليها: اهلين .. اخبارك ..؟
علياء: الحمدلله بخير ..
فواز وهو يدخل المجلس: وشلونك مع حمد؟؟
علياء بخجل: بخير الحمدلله 
فواز:رجع يضربك مثل قبل والا ؟؟
علياء بدفاع: لالالا والله ما ضربني 
فواز : اكييييييييييد ؟؟!!!!
علياء: اي 
سمعوا صوت مفاتيح .. دخل حمد ومعاه اكياس : علووووووش .. حبيـــبي 
علياء بخجل وهي طالعه من المجلس: انا هنا في المجلس
حمد: كيفك حبي ؟؟
علياء :تمام .. اخوي هنا 
حمد وهو يدخل المجلس: هلا والله ابو الفوز كيف حالك..
فواز : اهلين وسهلين..هلا بالنسيب
حمد: ابو الفوز عندنا وانا ما ادري .. اليوم ما بتطلع من هنا .. بتتغدى معانا
فواز: لا ما اقدر اقعد .. مواعد واحد من اصدقاي بجيه بس مريت من هنا وقلت اسلم عليكم 
حمد: مرة ثانية اذا جيت بتتغدى معانا
فواز وهو قايم: ولا يهمك .. قريب بجي وبقعد معاكم 
حمد قام معاه يوصله عند الباب: ان شاء الله 
علياء وهي جايبة الشاي : وين وين ؟؟
فواز: مواعد واحد من الربع بجيه الحين 
علياء : افااا الربع اولى مني 
فواز: معليش علوووش اليوم بس 
علياء بزعل: خلاص بكيفك روح لربعك 
فواز وهو يبوس جبينها : بكرة بجي بقعد معاك لي الليل .. رضيتي ؟؟
علياء : خلاص رضيت 
فواز : اكيد
علياء: اكيدين
فواز: يلا مع السلامة
حمد وعلياء: الله يسلمك 
طلع فواز وراحت علياء تودي الشاي المطبخ 
حمد بمزح: يعني فواز راااح خلاص ما فيه شاي 
علياء : تبي شاي؟
حمد: لا خله لبعد الغداء
دخلت المطبخ ورااح وراها : وش كان يبي منك؟؟
علياء وهي تتحاشى نظراته: كان جاي يسلم 
حمد: ما سألك عن شيء؟
علياء وهي تلف عليه: شيء مثل شنو
حمد: يعني يسألك عني .. وعنك؟؟
علياء: اي سأل 
حمد قطب جبينه: ووش سال..؟
علياء بخوف : بس.. سأل اذاااا ... اذاا كنت تضربني والا لا ؟
حمد بعصبية : انا قلت لهم اني مستحيل اكرر غلطي عليك ..و حلفت لهم عالمصحف اني ما المسك .. وتسامحت لهم وكنت على وشك احب رجايلهم عشان يسامحوني ويرجعوك لي ..
علياء: اكيد انا غالية عندهم وما بيرجعوني لك الا لما يضمنوا انك مستحيل تجرحني بحرف واحد
حمد بصراخ: قولي لأخوك مثل ما هوه يحبك حتى انا احبك .. ولا يفكر يكرر اسئلته البايخه مرة ثانية ..(بصراخ) فاهمة ؟؟
علياء وفيها الصيحة : فاهمة .. وطلعت الغرفة تبكي 
حمد: ياربيه انا متى بخلص من هالعصبية الزايدة الحين اكيد زعلت مني (وهو قايم) خل اقوم اراضيها قبل لا تروح تنادي لنا اخوها 
راااح لها الغرفة فتح الباب ولقاها رامية حالها على طرف السرير تبكي .. جلس جنبها ومسح على ظهرها .. 
حمد: حبيبتي انا اسف
علياء: ....................
حمد: كفاية دموع عورتي قلبي 
علياء : ليش كل تصرخ علي .. شنو انا مو بشر .. ما احس .. عشان تصرخ علي ..انا مالي دخل .. هو سالني اذا كنت لي الحين تضربني والا لا ؟؟ وانا قلت لا .. انا مالي دخل تصرخ علي .. 
حمد : قلت لك حبيبتي انا اسف .. وهو يحب سبابته .. توووووووبة 
علياء: .......................
حمد: يالله علوووووووش
علياء ابتسمت له من بين دموعها 
حمد: يا حلاتك وانتي تبتسمين .. قمرررر.. 
علياء بخجلها: اقول ما تبي غداء 
حمد: هههههههههههههه أبو التصريف
____________
____________
في غرفة عبير 
كانوا جالسين ويسولفون مع بنت عمهم اللي حبوها .. وفاتحين الباب 
عبير: اقول ملوووكة في اي غرفة تبي تنامين .. اكيد في غرفتي ..صح؟
علا: لا غناتي بتنام في غرفتي 
عبير: خير ان شاء الله .. انا ابيها تقعد معاي 
علا: لا يعني لا 
شجن :هي انتوا .. اشوف قعدتوا تقرروا عني ..وانا ما اخدتوا رايي وين بنام 
عبير وعلا في نفس الوقت : اكيد معي 
شجن :اذا فيها هواش ما بنام عند احد منكم 
عبير: لالالا ما بنتهاوش .. بس بقول لك عن سلبيات علا .. (علا فاتحة عيونها على كبرها).. علا اذا نامت .. ترفس .. تشاخر.. تتكلم وبعدين هي كل تسهر على الافلام والمسلسلات البايخه 
علا : انا اسوي كل هذا ..؟
عبير: اي 
علا: ووجع ان شاء الله .. منو اللي اذا نام يقوم من الغرفة ويمشي لي غرفة (آنا) في الليل .. حتى (آنا) المسكينة تخاف منها وصارت الحين تقفل الباب قبل لا تنام 
شجن :هههههههههههههههههههههههههههههههه
عبير: لا يالفضيحه ما عليك منها ما صارت الا مرة وحده 
علا: والحين وين بتنامي 
سمعوا صوت جاي من عند الباب
........: بتنام معاااي
شجن وعبير وعلا ؟؟؟؟؟؟؟؟؟؟؟؟؟!!!!!!!!!!!!!!!!!!!!!!!!


[~.. البارت الخامس ..~]
في نفس الوقت عند فواز 
طلع من عند اخته وهو ضايق ..كان يتذكر كلام ابوه في المكتب 
ابو فواز: انت لازم تتزوج ..
فواز:ليه ؟؟
ابو فواز: ما بقى من العمر كثر اللي مضى
فواز بتشكك: خير يا يبه فيك شيء .. ؟؟
ابو فواز: يا ولدي انا ابي افرح فيك .. واشوف اولادك قبل لا اموت 
فواز: لك طولة العمر يا يبه
ابو فواز: ابي اخطب لك بعد اسبوع 
فواز منصدم : وش تقول ؟؟ اسبوع !!!!!!!!
ابو فواز: اي يا تختار لك بنت .. يا أنا بختار 
فواز: اش قاعد تقول يا يبه .. انا ما ابي اتزوج الا لما يتزوجوا خواتي كلهم 
ابو فواز: واذا ما جاء نصيبهم .. 
فواز بأمل: بيجي يا يبه بيجي
ابو فواز وبدا يعصب: انا هالكلام ما يمشي معاااي .. انت لازم تتزوج وهالاسبوع 
فواز: يبه انت فيك شيء ؟؟
ابو فواز نكس راسه .. عرف فواز ان ابوه فيه شيء
فواز بحزن : مريض؟؟
ابو فواز بعد دقايق: اي 
فواز بتفاجأ: شنو فيك؟
ابو فواز: الخبيث 
فواز بشهقه وهو فاتح عيونه : ومن متى ... وكيف ؟؟
ابو فواز : توني اعرف بس انا حالتي متاخرة .. قال الدكتور ان ممكن يقضي علي المرض بعد كم شهر وان زاد سنة 
فواز: سالتهم اذا تقدر تتعالج في الخارج 
ابو فواز: العلاج هنا نفسه هناك ما رح يتغير .. لان حالتي ما ليها علاج 
فواز: شلون ما فيه علاج ؟؟ يعني خلاص
أبو فواز : يا ولدي أنا عشت من العمر اللي يكفيني .. الحين جاء دورك 
فواز: خلاص يبه عطيني مهله اسبوع افكر من اختار بعدين اقولك
ابو فواز: سامحني يا ولدي انا ماودي اضغط عليك .. بس صدقني اني متشوق اشوف لو حفيد واحد من احفادي 
فواز: معذووور يا يبه معذووور .. باس راس ابوه وقال : ربي يطول لنا بعمرك ان شاء الله .. لا تيأس وخل إيمانك بالله قوي
ابو فواز : ونعم بالله 
فواز: تآمر على شيء يبه 
ابو فواز: خواتك لايدورا بشيء
فواز: ان شاء الله .. انت الحين قوم روح البيت ارتاح لك شوي
ابو فواز: انا اشوي وطالع 
فواز: اوصلك بطريقي ..
ابو فواز : لا مشكور بسوي كم شغله وبعدين بخلي السايق يوصلني
فواز: زين اجل انا طالع .. سلام 
ابو فواز: وعليكم السلام
------
فواز:ما اتخيل حالي متزوج .. وين اللي يقول ما بيتزوج الا لما يوصل الخمسين.. طلع بتتزوج وعمرك ما وصل الثلاثين حتى .. بنات عمتي مستحيل اختار منهم دلوعات بزيادة.. و بنات خالتي صغار علي واااجد .. بنات خالي .. اوووه صح ما عندي خال .. هع هع قمت اخربط .. يا ربي من اختار .. (تذكر صوت اخت سامي وهي تناديهم): اخت سامي اتوقع عمرها 19 سنة .. بس كأنها صغيرة علي .. أخخخخخخ يا ربي راسي عورني من التفكير ..الموجود واللي مو موجود قمت افكر فيه .. بشوف وش يشور علي ابوي وبتوكل .. هي بالاساس خاربة خاربة..
_______________
_______________
.........: بتنام معي
الكل انصدم من اللي تكلم.. اخر شخص توقعوه .. 
شجن :عنووووووود!!!!!!!!!
عبير وعلا !!!!!!!!!!!!!!!
علا باستنكار : تنام معاك...؟؟؟؟؟؟!!!!!!
عبير فيها الضحكة وهي تناظر علا: ليش مجنونة تنام معاك 
علا : وانتي الصادقة ههههههههههههه
شجن عصبت من اسلوب عبير الوقح: عبير .. علا .. عيب ..(بحزم) عنود انا بنام معاك
عنود مر طيف ابتسامه على وجهها : حياك معاي
قامت شجن وهي مستغربة اسلوب علا وعبير مع اختهم الاكبر منهم .. هذا بدل ما يحترمونها .. يناظرونها باستهزاء ويتمسخرووون عليها..
شجن وهي تمشي مع عنود اللي حستها حزينة بسبب اخوتها حبت تغير جوها : وين بتحطيني..؟؟
عنود بابتسامه خفيفة: في عيوني 
شجن :تسلمي يا حياتي 
عنود: الله يسلمك
عند علا وعبير
علا: طالع هذي من صجها بتنام معاها 
عبير: ما تدري عنها 
علا وعبير : ههههههههههههههههههههههههه
__________________
__________________
في بيت ام سامي
جلس ابو سامي معاهم يومين .. لين يطيب ويرتاح
ابو سامي : شنوووووووو
عبدالله:مسكينة مو قادرة تتحمل العيشة معك
سامي: عبدالله
عبدالله: وانا الصاج .. والله حتى انا و خواتي مو قادرين يتحملون العيشة معك ..
ابو سامي: وانت يا سامي؟؟
سامي: انت على العين والراس يا ابوي .. بس .. اذا تركت هالحراام
ابو سامي وهو يناظر عبدالله: واذا تركته تسامحوني 
عبدالله لف بوجهه... تدارك سامي: اكيد ياابوي
ابو سامي: وانت يا عبدالله ؟؟
عبدالله: ويعني لو سامحتك وش بتسوي لي .. انا الحمدلله شغل واشتغل .. وعندي ام تغنيني عنك 
ابو سامي: لهدرجة بايعني ؟؟
عبدالله: انت اللي بعتنا برخيص
ابو سامي: انا جاي وانا شاريكم
عبدالله: طابت النفس
سامي: وش هالكلام يا عبدالله .. بعتنا .. طابت النفس .. عيب عليك .. حتى لو ابوك ما اهتم فيك .. بالنهاية رح يظل ابوك .. وما لك غنى عنه..
عبدالله: انت نسيت يا سامي وش سوى فينا
سامي: وهو وش سوى ..؟
عبدالله: وش سوى ؟؟ تسالني وش سوى .. كل يوم امي ما تنام الا على دموع ولا تصحى الا على دموووع .. كل ما يدخل البيت لازم يمد يده على واحد منا.. 
سمعوا صوت باب الطريق يتسكر ..
سامي: زين لك الحين .. طلع زعلان من كلام ك.. انت جرحته ..(وطلع يلحق ابوه يشوف وين رااح)
عبدالله بقهر: صعبه اسامحك يا ابوي صعبه 


عند عنود 
عنود: اش تشربين ؟؟
شجن :اممممممم شنو موجود
عنود وهي تفتح البراد: في برتقال .. تفاح .. مانجو .. كوكتيل .. كرز 
شجن :بصصصصص كرز وبس
عنود: فيه كوكتيل كرز
شجن :احسن واحسن 
عنود :هه (جابت العصير وجلست عالكرسي) 
شجن: انتي في اي صف ؟؟
عنود: انا في الجامعه سنة ثالثة
شجن: ما شاء الله مبين عليك اصغر 
عنود: وانتي في اي صف ؟
شجن: انا توني مخلصة الثانوي
عنود: شطورة والا كسلانة ؟؟
شجن : انا شطورة بس لما مرض ابوي صرت ما اهتم بالدراسة 
عنود بحزن: الله يرحمه.. كان ودي لو عرفته قبل لا يتوفى 
شجن: اي والله انا انصدمت لما عرفت ان عندي عم وعنده اولاد وبنات
عنود: حتى انا والله .. انتي وحيدة صح 
شجن: ايواا .. بس باين على عمي طيب واطيب منه ماكو.. وما بيقصر علي .. وهو قالي انه بيعوضني عن ابوي .. و متندم انه ما عاش مع أبوي كفاية 
عنود (بقلبها):خير لو تدري عن ابوي اللي تمدحيه .. كان طقيتي على راسك .. اذا ابوي اطيب منه ما كو.. اجل القاسيين وش يطلعوا 
شجن: في ايش تفكري
عنود: ولا شيء .. اي تخصص تفكري تدخلي 
شجن: افكر ادرس علم نفس
عنود: وااااو .. بتصيري مثلي 
شجن : انتي علم نفس
عنود: ايوااا
شجن: ما توقعتك كذه خطنطرية .. 
عنود: ههه
________
________
عند عادل
كان جالس في غرفته .. فاتح المسن .. يبي يشوف اذا مشاعل دخلت او لا .. مو قادر يتحمل .. صحيح انها غلطت عليه .. واعترفت انها تبي تنتقم منه .. بس ما يدري كيف منشد لها لهدرجه .. يبي يشوف بس اذا كانت بخير او لا .. يبي يتطمن عليها 
عادل: اف طولت .. كل يوم استنى استنى ... تعبت (اخذ جواله) بدق عليها .. بس وش بتقول .. شكرا على انك عطيتيني اختي و تعالي انتقمي مني .. اعقل يا عادل ..اعقل .. هي ما تحبك .. بس انا احبها .. اعشقها .. مو قادر انساها .. بتصل واللي فيها فيها .. ما فيني اصبر اكثر (اتصل على جوالها.. رن ورن ورن .. ) وين ترد عليك انت كنت ناوي تذبحها تبيها ترد .. قطع عليه تفكيره صوتها بس هالمرة ما فيه دلاعه زايدة.. 
كانت مشاعل جالسة مع بدر ..وكانت معاهم أم محمد جدتهم .. قامت من عندهم وراحت بعيد شوي ترد عليه
مشاعل من دون نفس :ألو؟؟
عادل بلهفه: مشاعل 
مشاعل: وش تبي داق ؟؟
عادل تلعثم :انا .. دقيت .. اآآآااءء.. (بتصريف) كيف الحال؟
مشاعل بتكشيره : من الله بخير
عادل: مشاعل انا آسف يــ..
قاطعته مشاعل بعصبية :انت واحد غبـــــي .. وسكرت بوجهه
عادل: ليش مو راضيه تفهم ... أنا احبها والله احبهاااا .. ورمى جواله عالجدار و طلع .. صادف عنود ومعاها شجن .. مروا قدامه ورااحوا للصالة .. 
عادل: اش بلاها دي حتى الحجاب ما تحطه .. (وهو يناظرهم): والله شكلها بتطلع علة مثل العلة عنود ..(راااح صوبهم)
عادل: اقول 
ناظروه ثنتينهم .. عنود : خير ؟؟
عادل: اش بلا بعض الناس حتى الغطا ما يحطوه على راسها
شجن عرفت انه يقصدها بس طنشت 
عنود:دام انك تبيها تحط الغطا .. ليش ما تنحنحت لما دخلت 
عادل: شايف ان ما فيه اهتمام .. 
عنود: يعني انت تبي تقنعني انك ما قد شفت بنات بلا حجاب من قبل 
عادل: لا طبعا
عنود: تبي اذكرك اذا كنت شفت او لا ؟؟
عادل(بقلبه): اوبس هالخبلة تعرف اني ارافق بنات 
عادل: وش قصدك ؟؟
عنود: مثل ما انت عارف قصدي
شجن: انا فهمت .. اذا ما فهمت انت مشكلة
عنود طالعت في شجن وابتسمت .. انقهر عاادل وطلع من عندهم 
شجن: ههههههههههه هذا عادل؟؟
عنود: ايواا 
شجن: قالي عمي عنه بس ما اتوقعت اشوفه ابد 
عنود: ليه؟
شجن: لان قالي انه ما يجي الا اخر الليل او الفجر واحيانا ينام برا ما يجي 
عنود:اها .. هو بالاساس ما يجي الا مثل ما قالك ابوي .. بس مدري اش صار عليه هالاسبوع صار ما يطلع الا نادرا
شجن: ليش ؟؟
عنود: ما ادري .. خل نروح نتمشى في الحديقة 
شجن : يلا 
________________
________________
الساعة 1 الليل

رجع فواز البيت وهو ضايق .. كان يفر في الشوارع .. مو عارف وش بيسوي.. مسؤولية كبيرة قريب تنحط على كتفه .. دخل البيت لقى الانوار مطفيه .. ركب الدرج بس انتبه انه في صوت جاااي من المطبخ .. مشى بخفة للمطبخ وقف يسمع الكلام اللي عند الثلاجة
.......: أخذتي كيس الجبن ؟
.......: أي .. و أنتي اخذتي الخبز والملاعق ؟
.......: أي أخذتهم .. 
.......: أجل يلا نمشي لا احد يطيح علينا
.......: زيين .. دقيقة بخد مخلل
.......: مخلل في الليل .. غبية انتي .. يلا عجلي 
.......: قلت لك زييييين
.......:(خذت المخلل وجت بتطلع .. تباعد فواز على جنب وطلعوا مع بعض للدرج سررريع عشان لا احد يشوفهم)
فواز وهو يضحك بداخله على خواته : والله حاله .. انا اقول هالتوأم كيف يقدروا يقعدوا طول اليوم من دون اكل .. واذا سالتهم قالوا (بدلع) ريجيم..(وبمسخرة) الا رجم
وركب فوق مر على غرفتهم وسمع صوت الضحك .. 
فواز: اللي يسمعهم يقول فايزين بكاس العالم .. (كش على باب الغرفة ودخل غرفته .. رمى حاله على السرير .. و هو يفكر في البنت اللي قرر يختارها) اتوقع اني رسيت على بر .. بكرة بكلم ابوي يخطبها لي .. بكرة بريح ابوي (تنهد وغمض عيونه تذكر الرجال اللي شافه في الشارع يركض وهو يضرب على راسه مثل المجانين وصل لنص الشارع جت السيارة وقضت عليه.. كان وقتها رايح يزور صديقه اللي ساكن في هذي العمارة .. استغرب اللي صار قدامه .. اتجمعت الناس وجت الشرطة والاسعاف .. وفواز لي الحين واقف يشاهد المنظر .. سألوا عن بيت الرجال المصدوم او اي احد من اقاربه .. دوروا في مخباته جوال او اي شيء يدلهم على اسمه .. قال لهم صديقي اللي نزل لما شاف التجمع انه ساكن معه في نفس العمارة .. ودلهم على شقته .. دخلت الشرطة الشقة وفتشوا لقوا زوجة الرجال خاينته مع صديقة .. جن الرجال و ذبحهم اثنينهم ..وهرب بس جاء اجله على هالسيارة)
فواز : معقولة يصير لي هالموقف .. معقولة تصير ان زوجتي تخوني مع صديقي .. اعوذ بالله من ابليس .. اعوذ بالله .. ( أخذ المخدة و حطها فوق راااسه يبي يبعد هالافكار من عقله بس ما قدر .. قام اخذ له شور .. ورد انسدح عشان ينام )




الساعة 8 الصباح 
جلس على صوت المنبه .. و فز بسررررعة .. بدل ملابسه و تكشخ .. كان لابس ثوب ابيض مبروم مع شمااغ و كبكات فضية .. طلع من الغرفة بعد ما تسبح بالعطر .. نزل لقى ابوه مع اخواته على طاولة الطعام يفطروا 
فواز وهو يبوس راس ابوه: صبحك الله بالخير يا يبه 
ابو فواز: صبحك الله بالنور 
فواز لف على خواته : صباح الخير 
البنات : صباح النور 
كان ابو فواز قاعد في رأس الطاولة وعلى يمينه لمياء وجنبها آلاء وولاء و لقاء وعلى شماله صفاءونقاء .. وفواز بمقابل ابوه 
جلس فواز ياكل .. انتبه ان لقاء ونقاء ما ياكلوا
فواز: ليش ما اكلتوا ..
لقاء: مسويين ريجيم 
فواز وهو يتذكر سالفة البارح: اهاااااااا ريجيم .. اقول صبي لي شاي ( عطته الشاي وهي مستغربة نبرته ) 
فواز: اشم ريحة مخلل
الكل ناظره وهو مستغرب ما عدا نقاء ولقاء اللي فاهمين قصده 
ابو فواز : انت فيك شيء 
فواز: لا بس اشم ريحة مخلل
صفاء: من وين تجي ريحة المخلل الحين
فواز: من جوانبي
نقاء بلعثمه: الله يرجك يا ولد ههههههه قاعد لنا من الصبح وتنكت 
لقاء وهي ترفس رجله تحت الطاولة وترفع صحن الزيتون الاخضر: يتهيأ لك هذي ريحةالزيتون هههههههه
فواز بعبط: يعنوووووو 
نقاء ولقاء: ايييييييي
ابو فواز وهو قايم : يلا فواز 
فواز وهو قايم : يلا .. ونزل لمستوى نقاء ولقاء : زيتون اخضر؟؟
نقاء ولقاء : ايي
فواز وهو يبتسم : يعنيييييييييي
نقاء وهي تهمس لـ لقاء بعد ما طلع فواز : اوووف .. كدنا ان نفتضح 
لقاء وهي قايمة: الحمدلله 
////////////////////////
تعريف لعائلة فواز 
أبو فواز ..عبد الكريم.. (50),, أم فواز ..مريم.. متوفية وتكون بنت عم ابو فواز .. كانت ام فواز تجيب عيالها ورا بعض .. وهذا كان سبب في وفاتها .. نصحوها الاطباء انها تاخذ موانع بس ابو فواز عارض هالشيء ..بسبب حبه للاطفال
فواز (25سنة) 
علياء ( 24سنة)
لمياء (23سنة)
صفاء (22سنة)
آلاء (20سنة)
ولآء (18سنة)
نقاء + لقاء (توأم 16سنة)
_____________________
_____________________
في نفس الوقت عند علياء 
جلست من النوم وهي خايفة من الحلم اللي شافته عن ابوها .. تحس قلبها مقبوض .. ناظرت جنبها لقت ان حمد قعد .. لبست الروب وقامت تشوفه .. سمعت صوت الماي في الحمام .. قامت غسلت وراحت تسوي الفطور بسرعة قبل لا يعصب عليها .. دخلت المطبخ و طلعت اغراض الفطور .. والخبز .. دخل عليها وهي تقلي البيض ..
حمد: صباح الخير 
علياء: صباح النور
جلس على الكرسي ينتظرها تخلص .. خلصت وجلست جنبه عالطاولة .. وبدأ يآكل
علياء: حمـد
حمد وهو ياكل : هممممم
علياء: أبي أروح بيت أهلي اليوم 
حمد: أوكي .. متى تبي تروحي؟؟
علياء: الحين اذا تقدر
حمد: اوكي .. ((وكمل اكله وانتبه انها ما لمست شيء من الاكل ..)): ليش ما تاكلي
علياء : مالي نفس
حمد وهو يرفع الخبزه اللي توه لفها بالجبن : كلي
علياء باعدت وجهها : ما ابي
حمد بدأ يعصب : خير ان شاء الله على كيفك هو ما تبي
علياء وهي قايمة : اي على كيفي .. ما ابي اكل 
حمد بعصبية : جلسي اكلي والا والله ما اوديك بيت اهلك
علياء قعدت غصب عنها لانها عارفة انه اذا حلف ينفذ .. جت بتسوي لها خبز بالجبن .. بس سبقها وعطاها سندويش جاهز
حمد: تفضلي .. ولا تظني في يوم اني ما احبك لما اصرخ عليك .. ((باس جبينها ومشى )).. انا بروح اخلص كم شغله على ما تفطري و تتجهزي 
علياء وهي تعوي فمها على جنب :اوكي .. يا ربي من هالرجال .. مو عارفه له ابد .. هذا الشهر الرابع معاه .. ولا فاهمه عليه شيء .. مرة يعصب .. ومرة يروق .. وش هالحالة .. (بتنهيده) بس الحمدلله ما يضربني مثل قبل .. والله من دونك ياخوي ما اسوى شيء 
حمد وهو داخل: وانا ؟؟
علياء سدت فمها بيدها ونزلت راسها
حمد: عنصرررية .. وانا وين رحت ؟؟
علياء : انت؟؟
حمد: اي انا ؟؟
علياء: انت شاطر في العصبية وبس
حمد: افاااااا .. قرب منها و حوطها بيده : انا ابيك تاكلي وتصيري سمينة .. مو عصلا كدا .. اللي يشوفك يقول ما في بيتنا شيء 
علياء: انت تدري اني ما احب اكل شيء اذا قعدت من النوم 
حمد: انا بخليك تحبي الاكل حتى وانتي نايمة 
علياء بخجل من قربه: ههههههههههههه
حمد: فديت هالضحكة .. بوسها على خدها.. قامت تركض الغرفة 
حمد بصوت عالي : امووووت عالخجولين انا .. وراح وراها 
_____________________
_____________________
في بيت ابو عادل
طلعت من غرفتها ولقت شجن مع عنود .. وباين عليهم سهرانين .. لان متسدحين في الصالة الفوقية .. و هم يتثاوبون .. راااحت صوبهم ..
عبير: صباااح الخير 
شجن وعنود بصوت راايح فيها: صبااح النور
عبير: سهراننين؟؟
شجن: ايواا 
عبير وهي رايحة : قوموا نامو لا يشوفكم ابوي .. ترى ما يحب احد يسهر .. شوفوا الساعة كم 
عنود : ليش الساعة كم 
عبير: ثمان و نصف
قامت شجن : يلا انا بسبقك 
عنود: اوكي 
بقت عبير مع عنود .. رااحت عبير جنبها : شفتي أمي 
عنود: لا
عبير: تتوقعي ترجع 
عنود: ما بتقدر تستحمل تعيش بلا فلوس .. مردها ترجع 
عبير: انا اتوقعتها تطلب الطلاق
عنود: هذي من سابع المستحيلات .. امي تموت ولا ترجع لعيشة الفقر اللي كانت عايشتها قبل لا تتزوج ابوي 
عبير: ليه .. ابو امي فقير ..
عنود: فقير .. حتى بيت ما عنده .. عايش على الله وعلى الصدقات اللي تنقط عليه 
عبير: توني ادري
عنود: انتي كل شيء ما تدري عنه 
عبير: اشدعوه مو عايشة في الدنيا 
عنود : الا بسألك .. عن مشاعل ؟؟
عبير فزت من مكانها : اي مشاعل ؟؟
عنود: مشاعل ما غيرها صديقة عادل..
عبير: وانتي وش عرفك بها ؟؟
عنود : مو هي صديقتك انتي وعادل..؟
عبير: لا ما عادت صديقتي 
عنود : اكيد من بعد ما خانتكم ما عادت صديقتك 
عبير طارت عيونها : من وين درييتي
عنود وهي قايمة : تتمسي على خير
عبير بتناديها بس وقفت لان عنود دخلت : والله انها مو مجنونة .. وتعرف كل شيء يصير بالبيت .. بس من وين ؟؟ هذا الللي لازم اعرفه

[~.. البارت السادس ..~]
في الشركة 
دخل عبدالله المكتب وسلم على زميله في الشغل وجلس .. كان ابو فواز عاطي سامي وعبدالله شغل في قسم المحاسبة .. جلس وشاف كيف ان الشغل اليوم زحمه .. 
عبدالله: ياااااه وش هالشغل اليوم 
ناظره زميله مبارك ورد كمل شغله
عبدالله : تبي شاي 
مبارك : لا 
راح عبدالله لابو محمود و قال له انه يبي شاي .. بعد فترة جاء بيعطيه الشاي مر من على مكتب مبارك .. لان مكتب مبارك عند الباب و مقابله مكتب عبدالله .. اتعرقل ابو محمود و طاح كوب الشاي على مكتب مبارك.. 
صرخ مبارك : ووجع عمي انت 
ابو محمود : اسف اسف .. والله ما انتبهت
قام عبدالله بسرعه ومسك ابو محمود : حصل خير حصل خير 
مبارك: اي خير ويا وجهك .. (وهو يرفع المعامله اللي انعدمت بالشاي): شوف اشلون انعدت المعاملة 
عبدالله: عاادي المعاملة تقدر تفتح بديل لها 
مبارك بصراخ: وتكون المسؤولية علي انا 
عبدالله: لا علي انا بس انت اسكت
مبارك بعصبية: لا تقول اسكت .. اصغر عيالك انا 
عبدالله اللي بدأ يعصب: مرر السالفة على خير احسن لك
مبارك بسخرية: ووش تقدر تسويه ان شاء الله 
عبدالله مسك ياقة مبارك وهو يهدد: انت ادرى باللي اقدر اسويه
مبارك يعرف ان عبدالله و سامي داخلين بالواسطة عشان كذه هو غيران .. فك قبضة عبدالله منه بقوة : فيك الخير 
بعد ما خلص ابو محمود تنظيف المكتب : تبوا شيء ؟
مبارك بوقاحه: تبي تكب علينا الشاي مرة ثانية 
عبدالله يتجاهل مبارك : سلامتك يا عم 
ابو محمود ابتسم لعبدالله : الله يسلمك .. وطلع 
مبارك (بقلبه) : على ايش شايف حالك .. ما صار لك الا اسبوع من توظفت .. وياليت بشهادة ترفع الراس.. يا ويلك مني انا وراك والزمن طويل .. 
_____________
_____________
في جهة ثانية من الشركة 
طق الباب و اذن له بالدخول .. 
فواز: السلام عليكم ..
أبو فواز باهتمام: وعليكم السلام .. هلا والله .. ( وهو يأشر له على الكرسي قدام المكتب) .. تفضل تفضل .. توني بدق عليك
فواز: انا فكرت في الموضوع .. 
أبو فواز: الحمدلله .. انا كنت خايف لا تخيب املي فيك 
فواز: مستحيل تطلب مني طلب و ارفضه 
أبو فواز: الله يرضا عليك 
فواز: تسلم يا ابوي 
أبو فواز: الحين اتصل على عمتك تدور لك على مرة 
فواز: لا تعب عمرك يا يبه انا اخترت بنت 
أبو فواز: سوسن لو حنان ؟؟ 
فواز: لا يبه انا قايلك بنات عمتي ما يناسبوني 
أبو فواز: ومنو اخترت 
فواز : أخت سامي الــ..
_________
_________
دخلت الصالة وما لقت احد ونادت باعلى صوتها 
علياء: بناااااااااااااااااااات .. بناااااااااااااااااااات 
نزلت آلاء وهي تصرخ : علياااااااااااااااااء
ونطت بحضنها : وحشتييييييييييييييييييييني يالدبة وينك (وهي تبعد عن اختها اشوي ) وااااو متغيره 
علياء: لا قاطعه ولا شيء كاني اتصل عليكم كل يومين او ثلاثة
آلاء: الا كل اسبوع مرة .. كل من حمد شاغل وقتك 
علياء: لاااا هو اصلا يطلع من الصبح وما يرجع الا الليل تعبان وينام وكل يوم نفس الموال .. 
آلاء: تعالي لنا .. خله كل يوم يوصلك قبل لا يطلع 
علياء وهي تجلس على الكنب من بعد ما دخلت : انتي عارفة ان شقتي في الشرق وانتوا في الغرب.. المشوار بعيد و دوامه بعيد يعني لازم يلحق 
آلاء: خلاص بقول للسواق يجيبك كل يوم 
فزت علياء من مكانه : اوعك تقولي لأحد يجيبني وإلا يوديني 
آلاء وهي مفزوعة من قومتها : ليه وش صاير ؟؟
علياء: تبي حمد يقتلني .. يموووت ولا يموت يشوف احد يمر على باب شقتي تبي يوصلني
آلاء: يا عيني على الغيرة 
علياء تغير الموضوع: وين البنات ؟؟
آلاء : ألحين اناديهم لك
علياء: بجي معك 
آلاء: يالله نسوي لهم مفاجاة 
علياء : اوكي 
مسكت آلاء يد علياء وقامت تسرع بها وهي تضحك وعلياء تضحك معاها .. صار صدى صوت ضحكاتهم مغطي على المكان .. طلعت نقاء ووراها لقاء وهم يركضوا لعلياء اللي من شافوها شهقوا باسمها ..
لقاء: علااااااااااالي .. وحشتيني مووووووووووت .. ونطت بحضنها 
نقاء: وانا اكثر منها .. بعدي انتي خلي لنا اشوي 
لقاء ومتعلقة بعلياء: انتي في كل مكان ورااااي 
نقاء: انتي اللي كل تسبقيني 
علياء: تعالي حبيبتي .. وضمت نقاء لصدرها بقوه
طلعوا صفاء و لمياء من غرفتهم و جوا يركضوا..
لمياء : القميل ده من متى قه >>>(اونه مصري)
علياء: لموووووي حبيبتي .. وضمتها بحرارة .. وجاء من بعدها صفاء وسلمت عليها بحرارة ما تقل عن لمياء 
بعد السلام واخد الاخبار .. جلسوا بالصالة يسولفون 
لمياء وهي تساسر علياء: ما فيه شيء بالطريق 
علياء: وشو يعني 
لمياء وتنعم صوتها: واوا 
علياء طارت عيونها : لالالالا
لمياء: بل .. اش فيك انفجعتي 
علياء: ولا شيء 
نقاء ولقاء يتساسرون وهم يناظرون علياء وكل شوي يضحكون
صفاء: انتوا ما تقولوا لي من زمان تساسرون وش تقولون 
لقاء: سلامتك .. بس اشياء خاصة ما تنقال قدام الجميع 
ولاء: هذيلا طول يومهم يقولوا اشياء خاصة 
آلاء: أقص أيدي من هنا ( وتأشر على كتفها) أن ما كانوا طول اليوم يحشوا فينا 
علياء: وانتو الصادقين .. انا بعد حاسه انهم يحشون فيني 
نقاء: اف منكم شوفوا اشلون كشفتونا .. قصدي خليتوا المرة تشك فينا 
لمياء : انتوا مكشوفين من البداية
علياء : وش كنتم تقولوا عني 
لقاء: تبي اقول بصوت عالي 
علياء: عااادي
لقاء: شكلك حامل 
علياء فتحت عيونها على وسعها 
نقاء: بصراااحه مبين عليك 
صفاء بعصبية صرخت عليهم : نقااااء .. لقااااااء.. على فوق بسررررعه 
نقاء ولقاء خافوا وركبوا الدرج بسرررعه 
علياء ووجهها احمر قامت من مكانها وطلعت من الصالة 
لمياء : وين بتروحي 
علياء : بروووح الحمام .. وطلعت للحمام
علياء (بقلبها) فتحتوا علي باب ما تسكر ابد .. انا خايفة من هالشيء .. ليش لي الحين ما حملت .. هذا الشهر الرابع من تزوجت .. صديقاتي قالوا لي انهم حملوا نهاية الشهر الاول .. او بداية الشهر الثاني .. انا الحين بدخل الشهر الخامس و ما حملت .. يا ربي ارزقني بالذرية الصالحة .. واذا ما حملت .. يمكن يطلقني .. لا لالا .. الا هذي .. مستحيل يطلقني .. وام حمد .. هي بالزور تطلع في وجهي بعد لو تدري اني عاقر .. كان تطلقني منه على طول .. لالالالا انا مو عاقر .. انا اجيب اولاد .. و بأذن الله .. بحمل ....غسلت وجهها و طلعت تكمل جلستها مع اخواتها

الظهر بعد ما انتهت الدوامات .. طلع فواز و مر على مكتب عبدالله .. ولقاه بيطلع وشكله زهقااان .. 
فواز: هاااه راايح 
عبدالله: ايواا .. حياااك 
فواز: لا مشكور ما تقصر .. (بارتباك)بس .. امممم .. انا .. آآ 
عبدالله : بتقضي لي اليوم انا و بس واممم و آآآ .. وش عندك اختصر .. ترى اليوم صار عندي زحمة و عوار راس ما لي خلق هدره 
فواز: ايش ذا .. خلني اتكلم 
تكتف عبدالله: تكلم .. غررد 
فواز: بكرة الليل خالتي و خواتي بيجوكم البيت
عبدالله باستغراب: ليش؟؟
فواز: صدق انك قليل حيا .. اقولك بيجوكم تقول ليش .. هذا بدال ما تقول حياكم .. البيت بيتكم 
عبدالله : حيياااااكم الله.. البيت بيتكم .. ما قصدي شيء .. بس استغربت
فواز: بصراااحه جايين خطااب
عبدالله: حياكم الله 
فواز: ما بتسال لمن 
عبدالله: يعني انت الوحيد رجال في بيتكم .. اما في بيتنا ما عندنا الا بنت وحده للزواج ما يبيلها ذكاء
فواز: هههههههههههههه 
عبدالله: لا تستحي يالنسيب .. تعال نمشي ترى راسي بينفجر
فواز: علامك
عبدالله: هذا بروك اللي ما يستحي 
فواز بتكشيره: بروك ما غيره 
عبدالله: ايوا
فواز: ووش سواا؟
عبدالله: لسانه وقح ويبي له تربية من جديد
فواز: ليش هوو عنده لسان 
عبدالله:هذا دواه عندي .. ان ما طلعت له قرون ما اكون عبدالله..امشي اقولك السالفة بالطريق 
فواز: يلااا
______________
______________
في بيت ابو عادل 
في غرفة عنود 
كانوا متسطحين على السرير .. و كل وحده عاطيه الثانية ظهرها .. وغارقة في افكارها اللي ما ليها نهاية 
,,(("شجن")),,
مر اسبوعين على وفاتك يايبة .. وكنها يومين .. مروا باسرع ما يكون .. في البداية ما كنت متخيلة حياتي من دونك وانا مالي غيرك من بعد الله وبعد ما توفت أمي .. الحين مجرد ما رحت طلع لي عم .. عم مو عارفة اذا بتدوم طيبته لي .. او لا.. و اولاد عمي كل واحد غريب اطوار اعظم من الثاني .. يعني علا وعبير اول ما قعدت معاهم كانوا طيبات وحبوبات .. وبس شافوا عنود المسكينة قلبوا الى وقحات .. وعادل من اول ما شفته ما ارتحت له ابد ..وعنود .. عنود احس وراها سالفة بس شنو ما ادري .. احس ما يربطهم شيء ابداً ..لا لا لا فيه شيء .. فيه رابط مشترك وكبير بينهم .. النظرة الحزينة اللي لمحتها في عين كل واحد فيهم ..(تذكرت امهم) و ام عادل كان ودي اشوفها .. بس الحمدلله اني ما شفتها .. هي ما تركت البيت الا لان اني فيه .. انزين ليه .. اذا كان بينها وبين امي عداوة .. انا وش دخلني .. انا بنتها وبس .. وبعد ما عشت معاها حتى طفولتي ..سنتين وماتت ..وابوي هو كل دنيتي..هو من بقا ل ..هو اللي رباني و كبرني..بس آآآآه..والله فقدك خسارة و كبيرة بعد( بدت تبكي و هي تحاول تكتم شهقاتها عشان لا تزعج عنود)
,,(("عنود")),,
الحمدلله ان شجن جتني والا كان انتحرت .. من زماان .. عيشتي ممله بس هي ملتها علي .. الحين في من يفهمني فيه من يحس فيني ..من قبل لا امي ولا ابوي مفكرين فيني .. لو ما اتبع اخبارهم اول باول كان ما عرفت عنهم شيء .. الله يخلي هالبلكونة اللي تطل على بوابة البيت و واقدر اشوف منها كل صغيرة وكبيرة .. اصلا ما تجي بلاويهم الا قبل لا يدخلوا البيت .. والخدم اللي من يشوفوا شيء او يسمعوا شيء على طول يجوا يقولوا لي .. خواتي .. ما كأنهم خواتي .. نظرتهم لي مثل نظرتهم للحيوان .. يحسبوني ما احس مثلهم ما انجرح من كلامهم ..ونظراتهم المستهزئة بي ..
قامت من على سريرها وتفاجات ان شجن نفس الشيء قامت بنفس الوقت اللي قامت فيه عنود .. 
شجن و عنود: وين رايحة ؟؟
شجن وعنود: ههههههههههههههههههههههههههههههههه
عنود: لا اليوم فيه شيء .. لا تقليديني لو سمحتي 
شجن : انتي اللي كل ما بسوي شيء سويتيه
عنود: خخخخخخخخخخخخخخخخ
شجن: انا سمعت ان اللي يسوي مثل ما سويت انا معاك .. يعني ان قلبه على قلب اللشخص اللي سوى نفس الحركات
عنود: يعني قلبي على قلبك 
شجن: يب يب .. يلا قولي لي .. ليه قمتي ؟؟
عنود بحزن : ما ادري جاني شعور بالحرمان وقمت بفتح دفتري بكتب .. عشان انفس المكبوت بصدري 
شجن بانبهار: وآآآآآآآآآآآآآآو .. 
عنود: اش فيك 
شجن: قسم نفس الفكرة اللي في بالي 
شجن و عنود: هههههههههههههههههههههههه
قاموا كل وحده تطلع دفترها من مخباه و جلسوا على الكنبات
شجن: فرجيني دفترك شكله يهبل .. كان الدفتر مغطى بقماش عنابي مكسر و ومزين بالذهبي وكتوب عليه كلام بالانقلش
عنود: تفضلي وعطيني دفترك .. وكان دفتر شجن ودري وفيه دبدوب كبييييير في الوسط وفيه دباديب صغار في الجوانب باشكال مختلفة 
فتحت شجن الصفحات بعشوائية و جذبها هذا الأسم (( أحرف مبعثرة )) في دفتر عنود و بدأت تقرا ..
عندما اختبئ في إحدى زوايا غرفتي .. !!
وامسك بقلمي واوراقي .. !!
هنا تتناثر احرفي واجهل كيف اصوغها ..وأرتبها ..!!
لأجعل منها عبارات تعبر عن حزني المختبئ .. خلف ملامح الطفولة ..ولكن.. 
حتى تلك.. الحروف.. تسيطر علي ..وتهرب مني ..وتتبعثر.. وتتشتت..!!
تحدثني..ولا أحد يسمع حديثها ..!!
تحدثني بكلام جارح ..!!
آه ..كم هي قاسية تلك الحروف ..
ولكن ما اشد حنانها ..لا تفارقني أينما كنت ..!!
أعشقها..نعم أعشقها..فهي تدخلني فــــــي..!!
[[:.متـــــــاهـــــــات.:]] 
لا نهاية لها .. !!
أما الآن حان وقت توقفي عن.. مدحها ودمها!!
لقد سمعت!!
!..جرس الألم..!يطلق صيحاتهـ.. معلنا عذاآبي 

شجن: بصراااااحة قمة في الروعة .. بس الكلمات بجد حزينة .. ورى هالكلمات انسانه تتعذب .. انسانه تبكي من الاعماق .. صح ؟؟
عنود بابتسامة حزن: تسلمي غناتي .. انا ما كتبت هالكلمات عشان تنعجبي بهم او لا .. انا اكتبهم عشان انفس عن المكبوت بصدري وكل اللي في صدري طلع في هالكلمات اللي انتي الحين منعجبه بها ..
شجن : توني بس كنت افكر فيك وفي اخوانك .. اشوف فيكم رابط 
عنود بسخرية: ههه بس بالاسم عالورق .. 
شجن : لا شفت نظرة الحزن اللي في عينكم اربعتكم 
عنود: يمكن .. لان امنا وابونا وااحد 
شجن: انتوا حاطين الخطا على امكم و ابوكم وبس .. ليش ما قلتوا احنا .. ترى امكم وابوكم صحيح انهم مهملينكم وعلى خطأ بس مو المسؤولية عليهم وبس .. تراها عليكم بعد 
عنود: ووش تبيني اسوي وخواتي شوفت عينك؟؟ 
شجن: انتي بادري و ابني بينك وبينهم علاقة طيبة .. ترى ما بينفعك غيرهم .. صدقيني 
عنود: وش هالثقة ؟؟
شجن: مو انا المفروض اقول هالكلام .. انتي اللي لازم تقوليه .. 
عنود: خلاص اوكيه 
شجن تغير السالفة : عجبك دفتري
عنود: مرررررة نعومي ..
شجن: يب يب .. هذا ذوق ابوي .. تصدقي داك اليوم كنت حزينة .. ابوي طلع وتاخر علي .. عصبت .. خفت .. بكيت .. ما كنت عارفة وش اسوي ابوي طالع من المغرب وكانت الساعة عشر بالليل .. الخادمة نامت و ظليت انا بروحي .. دقيت عليه طلع جواله مغلق .. حطيت راسي على الكنب.. وانا اناظر الباب انتظره .. بعد فترة دخل ابوي .. وفي يده اكياس .. قالي هااه بابا لي الحين تنتظريني .. مديت بوزي له اوني زعلانه منه .. جاء جنبي وانا ذابحني الفضول ابي اعرف وش في الاكياس .. وكنت ابي اعاقبه لانه تاخر علي وخلاني بوحدي خايفة .. طلع لي دا الدفتر وقال : هذا هو الشيء اللي اخرني عليك .. اسف حبيبتي و طبع بوسة على جبيني .. انا انبهرت بالدفتر .. بالمرة جمييييييل والاجمل منه انه من ابوي ..
عنود: وناسة يصير عندك ابو يهتم فيك و يجيب هداايا لك ..
شجن : ايوا .. سألته ليه جاب لي هالدفتر .. قال عشان اذا اتذكرتيني او اتذكرتي امك الله يرحمها تكتبي فيه ذكرياتك .. تصدقي عااد انا ما كان عندي موهبة الكتابة بس لما قالي ابوي .. قمت احاول صحيح اني في البداية قمت اخربط هالكلمة على هالكلمة .. لين صرت اعرف اصفصف الكلام ..
صارت شجن تنافخ بالكلام 
عنود: عطشتي 
شجن بابتسامة : يب يب 
عنود: وين ما تعطشي وانتي تتكلمي ورا بعض وبسرررعه 
شجن : يلا عاااد تراك احرجتيني 
عنود: ههههههههههه ( طلعت لها علبة موية وعطتها ) 
شربت شجن الموية : الحمدلله 
عنود: اتعبا البنزين ؟؟
شجن : يصص ..
عنود: انا فكرت بكلامك معاي من اشوي ..
شجن: اي كلام
عنود: من حقك تنسي انتي من زمان تتكلمين
شجن: يااااربي .. 
عنود: بأبني علاقة بيني وبين خواتي .. وبتكون علاقة اخوية .. علاقة حب واخلاص وتضحية
شجن: وهذا اللي انا ابيه .. 
عنود: اجل تعالي اعلمك وش افكر فيه .. بنسوي مفاجاة كبيرة بكرة .. انسوي حفلة ونعزمهم عليها
شجن بحماس: وناااااااااااسة 
_______________
_______________
في اليوم الثاني 
في بيت ام سامي
على الغذاء
عبدالله: يمة 
ام سامي: هلا يمة 
عبدالله : اليوم قالي فواز انه جاااي هو واخواته بكرة في الليل
ام سامي : حياهم الله 
سامي: ما قالك ليش بالضبط
عبدالله: الرجال يبي يخلي خواته يتعرفوا على اهلي ..
ام سامي: حياهم الله 
عبدالله: وين سجى 
سامي: انت عارف انها ما تحب تاكل عيش
عبدالله: والله هالبنات مسخرة .. كل ريجيم .. انا بصراااحه من دون العيش ما اعيش
دخلت سجى على كلامه 
سجى: ما احد غيركم يالشباب مسخرررررة و تضحكوا بعد
عبدالله: بل بل .. يعني لو الواحد سبك ..سمعتيه 
سجى وهي تقعد جنب امها: ومنو يقدر يسب سجى بنت أم سجى
أم سامي وهي تحوطها بيدها: عشان اسب اللي يسبك 
عبدالله: انا اشك اني ولدك .. ذيك الايام ساميوه .. وتحببي وتحضني فيه قدامي .. و هالمرة سجووه.. وش هالعنصرية .. والتفرقة واللي ماني قايل 
سجى : بل بل عليك .. ليش انت غيور كذه 
سامي: يمكن لان احنا احلى منك 
نطت رغد في الوسط : انا احلى وحده 
الكل : ههههههههههههههههههه
عبدالله: دخلت عرض
رغد مو فاهمه شيء وبس تضحك 
اخذها عبدالله عنده وهو يلاعبها ويعضض فيها و ضحكاتها مالية المكان ..والكل مستانس على ضحكاتها البريئة .. 
أم سامي (بقلبها) الله يدوم عليكم السعاده ان شاء الله 
__________
__________
في نفس الوقت 
عند عنود وشجن 
كانت عنود متحمسة انها تكون علاقة قوية بينها وبين خواتها .. وشجن متحمسة اكثر لان حتى هي محرومة من الاخوات مثل عنود .. كانت عنود تعلق في الزينة وتكتب عبارات اخوية على الجدران بالورق الملون والمزين .. وكانت تكتب اسمها مع عبير وعلا وعادل و شجن بشكل قلب ملتم على بعضه ..
شجن : انا بسوي بطاقة وردية لعلا .. وعبير .. شنو لونها المفضل؟؟؟
عنود: الاحمر
شجن: اوكي .. ما نسوي لعادل بطاقة ؟؟
عنود: تالي ما بناخد راحتنا 
شجن: اشدعوه انا بخذ راحتي .. وانتي اخوك ما بتاخذي راحتك 
عنود: بكيفك 
شجن: شنو لونه المفضل ؟؟
عنود: البيج والبني المدموجين 
شجن: انا بتولى هالبطايق وبطلعهم بطايق عرس 
عنود: ههههههههههههههه
شجن: يا سلآم صارت غرفتك غرفة الاحلام ..
عنود: هههههه عجبتك 
شجن : يس .. انا تقريبا خلصت .. باقي بس بطاقة عادل 
عنود: مدري ليش احس ان عادل بيرفض 
شجن: لا ما بيرفض خليه علي
عنود: وش هالثقة؟؟
شجن: انا شجن ما يصعب علي شيء 
عنود وشجن : ههههههههههههههه
بعد نصف ساعه خلصوا من التجهيز .. وراحت عنود تتحمم .. اما شجن راحت تعطيهم البطايق .. طقت باب علا بس ما فتحت .. دخلت البطاقة من تحت الباب وراحت .. اما عند عبير لعند غرفتها لقت الباب مفتوح و ما في احد في الغرفة .. دخلت وحطتها على السرير .. وراحت لغرفة عادل ونفس الشي طقت الباب وما فتح 
شجن: وش هالعايلة ما احد يفتح بابه واللي يفتح بابه يكون طالع .. الحمدلله ربي والشكر .. خل اشوف هالعلة .. طقت الباب مرتين .. وجاها صوته معصب : منووووووووووو
شجن بسخرية تقلد صوت الخدامة : أنا آآآنا يبي سياب مال تقسيل (أنا آنا ابي ثياب التغسيل)
عادل : انقلعييييي هذا وقته 
شجن: مس آآآدل انا يبي قسل .. وتحط يدها عل فمها وهي تضحك .. بس تفاجات لما سمعت صوت المفاتيح
عادل وهو طالع معصب: نعـ ـ ـ ( شاف شجن قدامه كانت لابسة بنطلون اسود جينز و بلوزه كم طويل بيضا وفيها رسومات وكتابات بالاسود وحاطه طوق ابيض على شعرها القصير)
شجن انصدمت من شكله .. كان لابس شورت وصدره عاري .. 
شجن و تغطي وجهها بالبطاقة : وآآآآخزيـــــاهـ .. قطت البطاقة في وجهه ورااحت تركض غرفة عنود اللي تصير مواجهه لغرفة عادل وسكرت الباب بسرعه 
عادل: طالع و انا اقول وش منعم صوت آنووووه .. تطلع شجنوه تقلد ..(ناظر في اللي قطته عليه .. كانت بطاقة بنيه غامقة و عليها بعض الدواير البيجية .. ومكتوب عليها بالانجلينزي ((adel)) .. 
عادل: شنو هذا .. فتحه ولقى مكتوب عليه باللون الذهبي .. ((السلام عليكم .. أخي عادل.. نحن أخوان قد أبعدتنا مسافات الحرمان ..فهل تقبل وصلاً ..بيني وبينك .. لو سمحت تعال الليلة غرفتي الساعة 8 ..أختك عنود)) : صدقتي يا .. يا أختي .. 
وابتسم على آخر كلمة نطقها .. و دخل غرفته

[~.. البارت السابع ..~]
رغم المسافة وإبتعادك عن الشـــــوفــ
الشــوق يرسم لي ملامـح عيونــــــكـ
أموت لك مليون مره من الخـــــــوفــ
يا واحد عيت حيـــاتي تخونـــــــكـ
يا كيف أخونك وأنت مولود بالجـوفــ
وبين الحنايا منك نور يصونـــــــــكــ
عند الساعة خمس العصر 
في بيت ابو سامي 
صفاء: علاااالي .. نامي معانا الليلة 
نقاء: وتخلي حمد ينام مع من 
لمياء: عيب عليك
لقاء: ياللــــــه ... قاعدين لنا عالكلمة .. 
نقاء: اي والله لا تضنوا اننا جهالوه .. ترانا نفهم كل شيء .. واذا تبوا انفهم المتزوجين ما عندنا مانع 
علياء طارت عيونها عليهم : من وين تدروا ؟؟
آلاء: انا سمعتهم داك اليوم كانوا في غرفة المكتب و جالسين عالمنتديات .. ويقولوا لصديقتهم انهم ما يحبوا الا قسم الحياة الزوجية الخاااصة .. ودايم يسجلوا في المنتديات اللي ما يقبلوا الجهالوه اللي مثلهم فيسجلوا باعمار كبيره ويقولوا انهم متزوجات .. بس عشان لا يمنعوهم من هالقسم 
لقاء ونقاء انفضحوا وما لقوا غير انهم يسكتوا 
علياء: ويلي ويلي .. انا المتزوجه استحي ادخل هالقسم احس فيه شيء مدري كيف ما اعرف اوصفه .. يمكن استحي وبس 
نقاء بعفوية: لا ترى فيه اشياء حلوه .. تنفع تسويها لزوجك
لمياء صرخت عليها : قليــــــــــلة أدب أنتي وياها 
قطع عليهم صوت نغمة جوال علياء .. شافت الرقم وابتسمت .. 
ولاء: يا عيني هذا الحبيب .. قومي كلميه برى .. ما نبي نسمع مغازل .. ترى تونا صغار
علياء: هههه .. و قامت طلعت الحديقة 
لقاء: الحين بيغردوا في الحديقة 
نقاء: اي بيصيروا مثل العصافير 
لمياء : انتي وياها .. من يوم ورايح ماكو نت .. 
لقاء ونقاء باحباط: لااااااااااااااااااااا .. ليه ؟؟
لمياء: يعني على شينهم قوات عينهم .. انتوا ما تستخدمونه لمدرسة او بحوث .. 
لقاء: صدقيني توبة .. وهي تبوس سبابتها .. توووووبة .. 
نقاء تقلد لقاء بحركتها : صدقيني .. تووووووووووووبة .. 
لمياء: ما فيه .. يعني ما فيه 
لقاء ونقاء: بلييييييييييييييييييييييييز
لمياء: قلت لكم ما فيه يعني ما فيه .. ورح اعلم ابوكم عاللي تسوووه 
التوأم: تكفي لااااا .. ما نبي نتهزأ .. قلنا لك توبة 
لمياء: طيب ما بقوله بس غرفة الكمبيوتر احلموا تدخلوها شهر كامل
--------
--------
عند علياء..
حمد: هااه حبي استانستي مع اخواتك 
علياء بدلع: ايواا 
حمد: ما جاء الوقت اللي تونسيني فيه ..؟؟
علياء: امممممم لا تقول بتجي تاخذني
حمد: انا عند الباب انتظرك 
علياء بمكر: حمودي تكفى ما ابي اروح 
حمد: يا عيني وتدلليني بعد .. كل هذا عشان ما تجي معاي..؟؟
علياء بخجل: لا مو كذه .. بس خواتي واحشيني موووت وما ودي اطلع 
حمد: طيب انا نازل لك حتى انتي واحشتني موووت 
علياء: وطفي السيارة معاك 
حمد: خخخخخ ليه..؟؟
علياء: عشان لا تقول تالي السيارة شغالة برااا مثل ذيك المرة
حمد: من عيوني .. يلا قولي لخواتك يتحجبوا انا داخل ليكم
علياء: اوكي 
___________
___________
في الليل 
الساعة 7 الليل 
في بيت ام سامي 
عبدالله: هو قالي اليوم 
أم سامي: والله وكبرتي يا سجى وقام يجيك خطاب
عبدالله: انزين هو ما جاها الا واحد من وين صاروا خطاب
أم سامي تضربه بخفه : يلا مناك عالكلمة بس
عبدالله: بتقولي لها يمة 
أم سامي: وش رايك ..؟؟
عبدالله : رايي تقولي لها عشان تكشخ بدل هالثياب اللي ما تلبس غيرهم 
أم سامي بحزن: مسكينة ما عاشت مثل هالبنات .. اللي كل يوم والثاني في السوق يتشروا .. عشر لبسات .. وهي من اخلقت تلبس في هاللبستين .. ما اقول الا الله ينتقم من اللي كان السبب .. ويعوضها بفواز خير
دخل سامي الغرفة ولقى امه مع عبدالله: وش تسوو هنا..؟؟
عبدالله: تعال اقولك .. (وقاله عن فواز)
سامي: والله فواز رجال و النعم فيه يكفي اللي سواه معاي في السجن ..
أم سامي: والنعم فيه .. بس هذا ما يمنع من اننا نسأل عنه يصلي ما يصلي .. قايم بامور دينه والا لا ؟؟
عبدالله: انا معاك 
سامي: إن شاء الله من بكرة أسأل عنه
دخلت سجى وهي حامله رغد وتضحك معاها : اش فيكم قاعدين هنا .؟؟
سامي: سلامتك
أم سامي: تعالي رغدوه .. عبدالله يقول بياخذك البقالة تشتري حلاوة 
عبدالله فتح عيونه على وسعها : قالوا: الام مدرسة اذا اعددتها _-*-_ اعددت شعباً طيب الاعراق .. والله ما لوم نفسي لا طلعت كذاب
أم سامي: يا رجال افهم 
نطت رغد على عبدالله : ابي كاكاو
عبدالله بوسها على راسها : ان شاء الله عمه 
رغد استانست : و شيبس
عبدالله: ان شاء الله خاله 
رغد تفكر: و وو..
عبدالله وهو يحملها ويطلع من الغرفة : ما خلصتي أوامر..؟ 
رغد: ابي بانونه (بالونه)
عبدالله : اوكي .. 
رغد: ابيها كبيييييييييرة
عبدالله يمصع خدها : كأني عطيتك وجه 
--------
--------
في غرفة ام سامي 
أخذت أم سامي سجى ودخلت معاها الغرفة .. وقعدتها على السرير 
أم سامي وهي تقعد جنبها: يا بنتي انتي تعرفي ان انا مو دايمة لك.. 
سجى بتكشيره: وش مناسبة هالكلام ..؟
أم سامي: خليني اكمل
سجى: تفضلي
أم سامي: و انتي عارفة بعد ان نهاية كل بنت انها تروح بيت زوجها 
سجى حست بخجل وكأنها عرفت الموضوع
أم سامي: واليوم يا بنتي واحد تكلم فيك و بكرة بيجيب اهله يتقدموا لك رسمي 
سجى مو عارفه تتكلم 
أم سامي: ما سألتي منو اللي متقدم لك
سجى بغصة: منو يمة 
أم سامي: فواز 
سجى: منو فواز..؟
أم سامي: فواز صديق أخوانك 
سجى: اها 
أم سامي: ما قلتي لي رايك فيه..؟
سجى: يمه انا سامعه وشايفة انه موقفه مع سامي و عبدالله كبره بعيني.. وعارفة اننا ممنونين له .. بس...
أم سامي: بس شنو..؟ 
سجى : بس مو اكون انا الثمن اللي يندفع له بالمقابل 
أم سامي: وش قاعده تفكري به يا بنتي ..؟
سجى: يمه هذا اللي واضح .. قال انا الحين أمنّ عليهم لاني طلعت ولدهم من السجن و شغلتهم في الشركة .. اكيد بيعطوني بنتهم بالساهل 
أم سامي: يا بنتي لا يكون تفكيرك كذه سطحي 
سجى: يمه أخذيها بالعقل ..في واحد مليونير .. يتقدم لبنت فقيرة و كانت في ايام تنام جوعانه ما عندها شيء تاكله .. من فقرها .. تبيه كل كلمه والثانية يعايرني بفقري .. وباهلي
أم سامي بألم: ما اتوقعتك في يوم تشوفينا عار عليك
سجى حست انها غلطت في حق امها : لا يا يمه لا تفهميني غلط 
أم سامي: انا ما بجبرك على شيء دام هذا تفكيرك 
سجى مو عارفة شنو ترد على امها حست انها اهانت امها .. واخوانها .. 
طلعت أم سامي من الغرفة وسكرت الباب وراها .. قابلها سامي اللي كان طالع من غرفته 
سامي: هاه يمه قلتي لها 
أم سامي بحزن: قلت لها 
سامي: اش فيه وجهك متغير ..؟ ما وافقت ..؟
أم سامي : ما ادري الحين هي بتفكر وخلها على راحتها لا تروح لها 
سامي: ان شاء الله 

في نفس الوقت عند عنود وشجن 
شجن توها طالعه من الحمام .. شافت شكل عنود اللي متغيره 180 درجة .. (كانت لابسة تنورة بني لي الركبة فيها نقش بالبرتقالي و بلوزه اورانج ماسكه عالصدر فيها رسمة بالبني و عليها جاكيت كت قصير بني بنفس لون التنورة .. وصندل برتقالي فيه خيوط ربط لي الساق .. وفيه فراشة من قدام بنيه تلمع .. وكانت فاكة شعرها البني الطويــــــل وحاطه عليه بكلات برتقالية من جنب وقاصة قصتها لعند حواجبها)
شجن: أنتي متأكدة أنك عنود ..؟
عنود بخجل: يس
شجن: أنا مو متأكده 
عنود: ههههههه 
راحت شجن صوب عنود : ابرمي قدامي اشوف 
دارت عنود قدامها
شجن: ليه مخبية هالجمال عنا ..؟ ليه ما تتعدلي كل يوم مثل كذه..؟
عنود: يعني انا كل يوم مو حلوه ..؟
شجن : صرااحه بالنسبة إلى الحين .. تلوعي الجبد 
عنود تضربها بخفة : نحيسة 
شجن: انا وش البس صراااحه غرت منك 
عنود : عندي لبسه تقريبا تشبه اللي لابستها بس لونها أزرق جينز غامق ووردي فاتح 
شجن: فرجينا وش تنتظري ..؟
عنود: أخدم نفسك بنفسك .. تلقيها في غرفة الملابس اول ما تدخلي في الخزانه اللي عاليمين .. معلقة باكياسها 
شجن: اوكي 
كملت عنود زينتها وحطت روج وردي و كحلة برى العين بنية .. و حمرة خدود وردية فاتحه 
-------------
-------------
عند علا 
جلست من النوم .. ورفعت الجوال تشوف الساعة .. لقتها الساعة 7ونص.. فتحت الابجورة و دخلت الحمام تغسل وطلعت بعد فترة .. لفت نظرها بطاقة عند الباب لونها وردي ومكتوب عليها بالاحمر (Ola'a).. أخدتها و جلست على الكرسي الهزاز .. وفتحت البطاقة .. (السلام عليكم .. أختي علا .. لقد فرقتنا الأيام وأصبحنا مبتعدتين وكأننا غرباء.. فهل تقبلي صداقتي .. إن قبلتي .. فأكرمينا بحضورك غرفتي الليلة .. عند الساعة الثامنة .. أختك عنود) 
علا : والله انتي الصادقة كأننا غرباء مو خوات .. وش عندي بجي لك الليلة ونشوف وش عندك .. وقامت تتجهز عشان الليلة 
عند عبير 
شافت البطاقة .. وعجبتها اللي كانت كاتبتنه اختها في البطاقة وكان الكلام نفسه اللي ببطاقة علا .. 
عبير: انا اصلا من البداية مفكره اني اجيكم واصير صديقة لكم .. وراحت تتجهز عالسريع طلعت لها برمودا سوداء مطرزة بالاحمر وبلوزة كت حمراء .. فكت شعرها وسوته كيرلي و حطت لها بكله حمراء ..على شكل نجمة ورشت عطرها المفضل شافتها الساعه ثمان الا خمس وطلعت من الغرفة ولقت علا طالعه من غرفتها و متجهة لغرفة عنود
عبير باستغراب: علا..؟
علا: هلا 
عبير: وش عندك رايحة غرفة عنود..؟
علا: ابد اليوم شفت رسالة منها تقول تعالي الساعه ثمان 
عبير: تصدقي حتى انا
عادل وهو جاي (كان لابس بنطلون جينز اسود و قميص أبيض مخطط بالاسود موصله اكمامه لنص يده و لابس ساعة سوداء )من صوب غرفته : وانا بعد 
علا وعبير : حتى انت..؟
عادل: انا جتني بنت عمكم وعطتني الرسالة ورااحت 
علا : ياآآآي تحمست اعرف وش عندهم 
عبير : حتى انا 
عادل: وانا بعد
طقت عبير الباب وجاها صوت شجن وهي تفتح الباب 
شجن: أهلآ وسهلآ تفضلوا 
دخلوا واتفاجأوا باللي شافوووه كانوا مسويين الغرفة صالة افراح معلقة الزينة على الجدران و مرمى ورق صغير على الارض احمر وازرق ووردي وبالونات على شكل قلوب منفخه ومرميه على الارض بشكل حلو .. واللي تفاجأوا منه اكثر شكل عنود اللي مو متعودين عليه ابد ..
عادل: عنووووود ؟؟؟؟؟!!!!!!!!!
عنود: اشرايك.؟؟
عادل: صراااحه طالعه قمرررررر
عنود بخجل لأن اول مرة يصير بينهم حوار مثل كذه : عيونك الحلوة 
عادل: تسلم عيونك
علا: عنووودة طالعه حللوه بجد
عنود: تسلمي 
عبير: ما قلتي لنا وش مناسبة الحفلة دي يا قمر؟؟
شجن : أيه أيه .. عاطينا اكبر طاف .. وكأني مو مترتبة ومتعدلة وطالعه احلى من عنودة 
عبير: لا مو هذا القصد احنا اصلا مو متعودين على بعض .. الله يهدي اللي كان السبب 
علا : اي والله .. الله يهدي اللي كان السبب 
عنود: وهذا اللي جامعتكم عشانه .. بصرااحة حسيت ان كل واحد فينا مهموم و ما عنده من يهون عليه .. صحيح ان غرفنا قريبة من بعض وعايشين في بيت واحد .. بس قلوبنا بعيده .. بعيده وااااجد ..
كملت شجن: انا لما جيت هنا وعرفت علا وعبير استمتعت معاهم .. بس لما شفت اسلوبهم مع بعض اتفاجات .. ما كنت متوقعه ان الاخوات يكون كذه مع بعض في تعاملهم لان انا ما عندي اخوان وما اعرف شنو طبيعة العلاقة بينهم ولما عرضت علي عنود اني انام في غرفتها اتفاجات من اسلوب علا وعبير الوقح معاها .. معذرتاً يعني مو تزعلوا مني بس هذا اللي شفته منكم 
علا:ههههههههههههههه انا اعترف اني بنت وقحه لاني ما لقيت اللي يعلمني ويوجهني و حتى عبير وعادل (توجه السؤال لعبير وعادل) صح والا انا غلطانه؟؟؟؟
عبير: صح ياعيني
عنود : قعدوا الحين بدل هالوقفة 
قعدوا كلهم على الكنبات كانت عنود و شجن جنب بعض و عادل في راس الجلسة و علا وعبير جنب بعض
عبير : متى جهزتوا هذا كله ..؟؟؟
عنود: اليوم 
علا و عبير بتفاجأ: اليــــــــوم؟؟؟؟؟؟؟
شجن : مسكينة آنااا بهدلناها معانا اليوم 
عنود: لا تنسي السواق اللي اشترى لنا الحلويات و الكيك والدونات والمشروبات 
علا طاحت سعابيلها : ياااااااااي فيه كيك..؟؟؟؟؟؟؟
شجن : ايوا
علا اتسدحت على عبير :اعشقه 
عنود: بنكهة الشوكولاته 
علا حطت رجلها على الطاولة : بتدحن 
عادل : ليش انتي شنو الحين ؟
علا وهي تعدل جلستها : من جد انتي أحسن أخت
عادل: لا تصدقيها بس عشان الكيك
شجن كلمت آنا تجيب الاكل مع الخدم .. وبعد عشر دقايق كان كل شيء على الطاولة جاهز وباقي الاكل 
عبير: يآآآآآآآآآآآآآآي رهيـــب..انا بقطع الكيك
علا : لا انا اللي بقطعه 
عنود: كلنا بنقطعه 
شجن : وناااسة .. يلا قوموا نقطع الكيك..قاموا كلهم الا عادل قعد 
علا : خير ان شاء الله ليش قاعد؟؟؟؟
بعادل: شغل نسوان انا وش عرفني به
شجن: شنووو شنوووو .. ؟؟؟؟ قوم بلا هدره زايدة 
عادل: مني بقايم 
شجن: قلت لك قوم 
عادل بتملل من حنتها: انتي وش حارق رزك .. قلت مني بقايم يعني مني بقايم
شجن برجه : هالدلوع يعني لازم الواحد يسحبك 
عنوود: خلصنا قوووم 
شجن: سمعت قووووم و لاتخرب الحفل علينا 
قام عادل بإحراج ووقف جنبهم وبين طوله بينهم .. مسكوا السكين مسكة وحده و قطعوا الكيك و حطته علا في الصحن بعد حرب عالمية بينها وبين عبير على الحط في الصحون ..بدوا ياكلوا وهم مستمتعين بالاكل ..بس ماكانت فيه سوالف
حبت شجن تغيرر الجو: قولوا نكت
علا: انا ما اعرف
عبير: مي تو 
شجن: افااات منكم (تناظر عادل) وأنت؟؟
عادل:عندي ... سمعوا ..اكيد بتتدحنوا ضحك
شجن وهي تلوي فمها: ابو الثقة يا شيخ 
عادل:اسمعي بالاول ... فيه واحد محشش يمشي في الشارع لقى 500 ريال مرمية طلع يمين شمال 
شجن تقاطعه: باقها وانحاش
عادل: وش حارنك ؟؟ خلني اكمل (ويتحلطم) ملقوفة
شجن ما سمعته بس لوت بوزها 
عنود: كمل كمل 
عادل:ما لقى احد قام طلع 500 قديمة من مخباته وبدلها بالجديدة وهرب
الكل : ههههههههههههههههههههههه
وكملوا حفلتهم بالضحك والوناسة ..لي آخر الليل..


في صباح يوم جديد
دخل عبدالله المكتب وهو يدندن .. قعد وما عطا مبارك أي فيس .. وكان متجاهلنه لدرجة انه اذا كلمه ما يرد .. بالأصح حاقرنه.. 
عبدالله وهو يفتح المعاملة الاولى قام يغني مثل الحريم بس بصوت يقهر مبارك: بديــنا بدينــا باسم الله بديــنا .. ننناآآآ ننــنآآآ هممم هممم 
مبارك منزعج منه:تراك أزعجتني 
عبدالله ما كأنه سمعه : ...>>يدندن وبس
بعد دقايق 
قام مبارك معصب وضرب مكتبه بقوة: يا ثــــــــور .. أبي أشتغل .. مو قادر اركز مع صوتك النشاز 
عبدالله معطنه أكبر طاف .. خلص من المعاملة اللي كانت بيده .. وفتح الثانية >>> وهو يدندن
طلع مبارك من المكتب قاصد مكتب أبو فواز.. وفي طريقه قابل فواز رايح لمكتب أبوه..
فواز: سلام عليكم
مبارك من غير نفس: وعليكم .. وكمل طريقه 
فواز: وين..؟ وين ..؟
مبارك: مكتب العم أبو فواز..
فواز يبي يقهره: أنا أبي أبوي في موضوع خاااااااااص .. أجل موضوعك اكيد ما هو بمهم 
مبارك ما يقدر يرادد فواز وبقهر: حاضر
بعد ما راح فواز: هههههههههههههههههههه الله يغربلك يا عبدالله .. أكيد طفران منك .. ههههههههههههههه
دخل فواز مكتب أبوه : ممكن أدخل..؟
أبو فواز بابتسامه: كان لما قعدت أستئذنت 
فواز: ههههههه .. العذر والسموحه .. 
أبو فواز بجدية: بكرة أبيك تجي معااي المحكمة
فواز باستغراب: ليه..؟
أبو فواز: بكتب كل الحلال باسمك .. 
فواز بتكشير : لا يبه .. انا مستحيل اوافق 
أبو فواز: يا فواز انا ابيك تعتاد الشغل من الحين .. عشان لا مت .. تكون ...
قاطعه فواز وعيونه حمراء: لا يبه تكفى لا تقول هالكلام 
أبو فواز: انا ما اقول الا الحقيقة .. 
قام فواز من مكانه و حب راس أبوه : الله يطول بعمرك 
حط أبو فواز يديه على كتف فواز :ما أوصيك يا فواز على خواتك .. خواتك حطهم في عينك .. أنت بتكون أبوهم من بعدي
تجمعت الدموع في عين فواز وهو يناظر أبوه اللي ما باقي له الا ايام معدوده في الدنيا .. رمى نفسه في حضن أبوه .. وبكى ..بكى بحزن وألم ..
أبو فواز يبعد فواز عن صدره: لا يا فواز ما اتوقعتك ضعيف .. وانا اللي اقول عنك قوي .. قو قلبك .. لا يكون قلبك رهيف كذه
فواز يمسح دموعه بطرف شماغه : يبه انت ما تتخيل مكانتك بقلبي .. ولما قلتي عن مرضك .. صدقني جافاني النوم .. وصرت .. صرت عايش بخوف من حياتي بدونك .. ومن المسؤولية اللي تنتظرني من بعد عينك .. و بالذات اني بخطب الليلة 
أبو فواز : قلت لخواتك ..؟
فواز: أيوا قلت لهم .. وسووا لي عرس 
أبو فواز بابتسامه : فرحانين بك .. 
فواز: ولا عااد التوأم تشابقوا منو بتمثل دور العروس 
أبو فواز وفواز: هههههههه
أبو فواز يربت على كتف فواز وبابتسامه ممزوجه بنظره واثقة: أنت قدها يا أبو عبد الكريم
فواز وهو يبوس راس أبوه ويبتسم لأبوه المتفائل رغم مرضه: إن شاء الله .. يا أبو فواز 
فواز وأبوه : ههههههههه
___________
___________
الظهر بعد الغذاء
سامي: شنووووووووووو؟؟
عبدالله: هووو بكيفك ترفضي..؟؟
سجى: أكيد بكيفي .. انا صاحبة الراي
سامي: انزين ليـــــه؟؟؟
سجى: من دون سبب
عبدالله يقرب من أخته و بتهديد: سمعيني زين .. بتآخذي فواز يعني بتآخذيه 
سجى: انا مو موافقة .. ومستحيل اتزوجه لو على قص رقبتي 
عبدالله وهو يمسكها من رقبتها:و الظاهر انا اللي بقص رقبتك
تدخلت أم سامي أخيراً وفكت سجى من يد عبدالله : لا يا عبدالله .. لحد هنا وبس ..
سامي: يعني شنوو ؟؟ و فواز ..؟ وأهله اللي بيجو الليله..؟ وش نقول لهم وهو سبب في طلعتي من السجن و توظيفنا و تمشية أمورنا
سجى: شفتي يا يمه .. انا قايلة لك .. مو انا الثمن اللي يندفع بالمقابل 
عبدالله بعصبية: اي ثمن واي خرابيط 
سجى: شنو يعني .. (تأشر على سامي) أنت تطلع من السجن وتتوظف (وعلى عبدالله) وأنت تتوظف .. (تأشر على نفسها) وانا اندفع مقابل كل هذا 
عبدالله بعصبية اكثر: هذي اللي بقتلها اليوم 
أم سامي اللي كانت حامله رغد على كتفها .. أخدت سجى وطلعت بها للغرفة
سامي يمسك أخوه : هدي .. ما فيه شيء يمشي بالعصبية
عبدالله وهو يقعد: وانت يا بروووود أعصابك 
سامي: شنو تبيني اسوي .. اقتلها .. والا تبي ارميها على رجال ما تبيه 
عبدالله: لا خلها كذه نسمع رايها ونقول ان شاء الله عمتي.. 
سامي: اللي فهمته منها انها تحس أننا بنعطيها لفواز مقابل اللي سواه لنا 
عبدالله: إذا ما وافقت .. وش نقول للرجال..؟
سامي : لازم أمي تقنعها
______________
______________
في بيت أبو عادل
على طاولة الطعام
علا وهي تأكل الستيك : يمي يممممممممممم 
عبير: اشوي اشوي على عمرك لا يطيح راسك من هالز 
شجن : وانتي الصادقة طول ما هي قاعده تاكل .. تهز راسها .. مثل هالحجي 
عبير تناظر عادل وتطلق ضحكتها : هههههههههههههههههههههههههههه
شجن: ههههههههههههههههههههه
عنود: انقلبوا هنوود 
عادل يلوي بوزه: يدققوا في اقل الاشياء 
البنات : هههههههههههههه
قطع عليهم وناسته .. و قلب وجههم من وجه متهلل بالابتسامة .. الى وجه كاسيه الحزن .. دخلت عليهم أمهم ووراها الخدامة حاملة شنطة كبيرة .. وقفت علا تتبعها عبير و عادل وشجن ..
أم عادل وهي تقرب منهم : ما شاء الله .. ما شاء الله .. من متى تتغدوا مع بعض..؟؟ ( تناظر شجن ) وبنت منوه معاكم بعد ..؟ 
شجن رافعه راسها: انا شجن بنت عبد الرحيم وامي منى 
أم عادل تصفق لها : ما شاء الله .. ولك لسان بعد ..؟
شجن : ويطولك بعد ..
أم عادل بعصبية : أقول إذا انتي مو عارفتني زين .. خلي هالطوف اللي معاك يعلمونك .. هاللي ناقص .. بنت عبد الرحيم ( وتشدد عليها) ترفع صوتها علي
شجن: بنت عبد الرحيـــم .. سيدتك وتــــآآآآآج راسك 
أم عادل وصلت معها مشت ناحية شجن .. ورفعت يدها بتضرب شجن .. غمضت شجن عينها .. تنتظر الكف اللي بيجي وجهها .. بس ما حست بشيء .. 
عادل ماسك يد أمه : إذا أبوها وامها ماتوا .. وأبوي مو هنا ..أنا رح اكون ابوها (ورمى يد أمه )
أم عادل بصرااخ : وش مسويه لك بنت الساحرة ..؟؟
عنود و علا و عبير خذوا شجن وركبوا بها فوق 
عادل: ساحرتني 
أم عادل: يا خوفي لا تقول بكرة .. ابيها زوجه 
عادل: وشنو فيها ..؟؟ بنت جمال.. اخلاق .. وماااااال 
أم عادل: وبنت منوووه 
عادل: ويعني ..؟
أم عادل: منوووه بنت الفقر .. وخوالها كلهم اعيال فقر 
عادل: ليش انتي بنت شنو ..؟؟ من ثروات ابوك اللي مو قادر يديرها .. و الا فلوسه اللي يمشي ويرميها 
رفعت أم عادل يده وضربت عادل كف .. هز صداه أرجاء البيت : يا قليل الأدب
عادل ابتسم بسخرية :مشكورة يا أمــــي .. ما قصرتي .. يجي منك أكثر .. تركها في الصالة بوحدها وركب إلى خواته فوق 
أم عادل: ما اكون ام عادل إذا ما طلعتك من هالبيت يا بنت منووه .. أجل بين يوم وليلة تقلبي أعيالي علي ..هيييين .. ورمت نفسها على الكنبة تتأفف 
دخل أبو عادل ولقاها قاعده على الكنبة .. 
أبو عادل: أوووووه .. هدى عندنا اليوم .. باين أن جيبك صفر 
أم عادل ناظرته من دون نفس وما ردت عليه 
أبو عادل بنبرة جافه: ليه رجعتي ..؟
أم عادل خافت من نبرته: الله يهديك يا أبو عادل هذا بيتي ..
أبو عادل بسخرية : ومن متى هذا بيتك..؟؟
أم عادل: من لما أخذتني 
أبو عادل: لا هذا مو بيتك ومن لما طلعتي .. عفتك 
أم عادل بخوف : يـ..ـعنـ..ـي شـ..شـنــ...ـوو؟؟
أبو عادل: يعني انا ما ابيك .. وبالاصح أنتي طــالــــــق
أم عادل صرخت ببكاء: لاااااا .. تكفى لاآآآآ
أبو عادل يأشر على الباب: برااا
أم عادل: أطلع وين أروح 
أبو عادل: روحي بيت أبوك .. 
أم عادل: أبوي بالمستشفى بين الحياة والموت 
أبو عادل نادى الخدم يطلعوها .. جوا الخدم و مسكوها مع يدها
صرخت أم عادل :لاااااا .. تركوني .. 
أبو عادل: طلعووووووووها .. و راح دخل مكتبه 
نزلوا العيال على صوت صراااخ وصياح أم عادل 
عادل: وش صاير ؟؟
أم عادل تبكي: أبوووك طردني .. أبوكم يا أولاد طلقني 
نزل الخبر عليهم مثل الصاعقة وقال الكل بصوت واحد : طلقــــك..؟؟؟!!!!!!!!!!!!!!!!!!!!!
عبير: ليـــــش ..؟
عنود: وش صايـــر..؟
عادل يوجه كلامه للخدم اللي ماسكين أمه: أتركووووها 
أخذ مفاتيحه اللي على الطاولة وقال لأمه تتبعه .. مشت وراه بلا حول ولا قوة ..
علا: ويـــن رايحين ..؟
عادل ما رد عليها وطلع مع أمه .. وسكر الباب



--------------

وش راح يصير مع أم عادل .. و وين رح تروح ؟؟ و ابوها في المستشفى ؟؟ 

فواز و سجى .. و المصير المجهول ؟؟ 

أبو فواز هل بيعيش أو رح يموت ؟؟ 

علياء و حمد .. ؟؟ 

عنود .. علا .. عبير .. عادل .. شجن ؟؟؟ 


[~.. البارت الثامن ..~]
في نفس الوقت 
في بيت أم سامي 
دخل عبدالله البيت و لقى امه في المطبخ .. دخل وحاول ما يطلع أي صوت .. ورااح على طول لغرفة أخته .. طق الباب و دخل .. لقى سجى جالسة تكتب في دفتر عندها .. بس لما دخل سكرته .. 
سجى دارت بوجهها على جنب لانها لي الحين زعلانه منه 
عبدالله: سلآم 
سجى من غير نفس: وعليكم 
عبدالله راح قريب منها و قعد على طرف السرير : ما غيرتي رايك ..؟؟؟
سجى: في شنوو؟؟
عبدالله بطولة بال: في موضوع فواز 
سجى: لا .. وقول لصديقكم أنا ما ابيه .. مو غصب 
عبدالله: زين .. بس أعرفي أني بعد ما أقوله .. لا أنا أخوك و لا أعرفك .. أوكي ..؟؟؟
سجى فتحت عيونها على وسعهم : ليــــه ...؟؟ (وعيونها بدت تدمع) أنت تعرف أن ما عندي في هالدنيا غيرك انت و سامي بعد عين أمي الله يخليها لنا 
عبدالله: إذا كنتي تبي تكسبينا .. أقبلي بفواز .. وأنا أضمن لك أنه مو مثل ما أنتي فاكرة 
سجى: بس.. 
عبدالله: لا بس ولا شيء .. هو يا موافقة يا لا ؟
سجى سكتت تفكر
عبدالله: أعتبر أنك موافقة 
سجى ما ردت عليه 
عبدالله: اقول مبروك 
سجى بتردد: أأأأ.. أية
عبدالله قام باس جبينها : أعرفي زين أني ما أجبرتك عليه إلا لأنه كفؤ .. وصدقيني انا ما أبي لك الا الزين ( ولما ما لقى منها جواب) : مبرروك .. طلع من الغرفة وخلاها في دوامة من التفكير .. وخوف من مصيرها المجهول .. ومن الفكرة اللي مسيطرة على تفكيرها ان فواز بيآخذها مقابل للي سواه لاخوانها 
______________
______________
عند فواز 
دخل البيت و لقى خواته مجتمعين في الصالة ينتظرون أبوفواز و فواز .. 
فواز : سلآآآآآم 
البنات : وعليكم السلام 
لقاء: هلاااااااا بالعريس 
نقاء بهبال: ويا معيريس عين الله تراه 
فواز:خخخخخخخخخخخخ.. والله انكم رايقين .. تكفووو غداكم .. جوعان
لمياء: روح بدل و تلقى كل شيء جاهز إذا جاء أبوي 
فواز : أوكي 
طلع فواز فوق لغرفته .. ودخل من بعده أبوه ..
أبو فواز وباين عليه التعب: السلام عليكم 
البنات قاموا يحبوا راس أبوهم وهم يردوا السلام 
أبو فواز للمياء:جاء فواز
لمياء : أي يبه 
أبو فواز: يلا أنا رايح أنام 
ولآء: ما بتتغدى يبه
أبو فواز : لا يا بنتي أحس نفسي نعسان ومالي نفس اتغدى
البنات : ما تشوف شر يبه 
أبو فواز: الشر ما يجيكم .. ودخل غرفته الموجوده تحت 
آلاء: ما لاحظتوا على أبوي ان صار له فترة تعبان 
لمياء: أنا بعد حسيت فيه 
صفاء: تلقونه تعبان من هالشغل اللي ماخذه منا 
ولآء: الله يعينه 
نزل فواز و لقاهم واقفين : اش فيكم ..؟
لمياء: أحس أن أبوي تعبان مو طبيعي .. جاء و قال يبي ينام نعسان وماله نفس يتغدى 
فواز قبضه قلبه : ووينه فيه الحين ...؟
لمياء: راح ينام 
فواز: أنا رايح له 
راح لغرفة أبوه وطق الباب .. جاه صوت أبوه : من..؟
فواز: هذا أنا يبه 
أبو فواز : تفضل 
دخل فواز ولقى أبوه جالس على السرير ويقرا قرآن 
فواز: شلونك يبه ؟؟
أبو فواز بابتسامه تعب: الحمدلله 
فواز: تحس بشيء؟؟
أبو فواز: لا يا ولدي.. أنا ما فيني شيء 
فواز: قوم تغدى معانا .. ترى البنات مستائين .. وحسوا أنك تعبان هاليومين 
أبو فواز: مالي نفس اتغذى 
فواز: أجل حتى انا ما بتغدى 
أبو فواز: لا يا فواز .. قوم تغذى .. أنا بأكل تالي اذا قعدت من النوم 
فواز: أخذت دواك وألا لا ؟؟
أبو فواز: لا ما اخذته 
فواز: وليه ما أخذته ..؟
أبو فواز: أبوك قاضي خلاص .. ليه الادوية و البلاوي دي 
فواز: واللي يطول لي بعمرك لا تقول هالكلام قدامي مرة ثانية .. أنت بتعيش و بتشوف اعيالي و اعيال اعيالي ان شاء الله 
ابو فواز : ان شاء الله 
فواز: استعد الليلة بتخطب لي .. وتحقق حلمك 
ابو فواز : بارك الله فيك يا ولدي 
فواز: يلا نقوم نتغذى 
ابو فواز: انت اليوم ما بتتركني الا اذا قمت معك .. قوم امري لله 
فواز: هههههه
_____________
_____________
عند عادل في السيارة 
كان عادل يلف بأمه مو داري وين يوديها .. ويفكر كيف كانت من اشوي بجبروتها و قسوتها .. و الحين بضعفها وذلها .. 
عادل (بقلبه): سبحان مغير الأحوال.. توك بس تقولي بتطردي هالمسكينة شجن.. يجي ابوي من بعدها ويطردك والى الابد بعد .. اييييييييييه .. الدنيا دواره
ام عادل بهدوء: عااادل ..
عادل: هلا 
أم عادل بحزم: ودني بيت سارة ..!!
عادل: منو سارة ؟؟
أم عادل: زوجة أبو ناصر الـ .... ؟؟
عادل:أبوناصر ما غيره .. أبو أحمد صديقي ؟؟
أم عادل: أي 
عادل: بتسكني عندها ؟
أم عادل: مالك خص
عادل رفع حاجبه مستغرب وبنبرة استفهام واستغراب : مالي خص ؟؟
أم عادل بنبرة جافة: قلت لك ودني ومالك خص؟
عادل: أوكي .. أوديك ماشي على رجولي انا ؟؟ 
بعد مشوار 10 دقايق تقريباً ظلوا فيها الاثنين ساكتين طوووول الطريق .. وصلوا 
أم عادل: قوم نزل الشنطة 
عادل: إذا تبي بحجز لك شقة بأي فندق قريب 
أم عادل : ما أبي اعيد كلامي مرتين 
عادل: شنو أنتي ما بتستحي تقعدي معااهم ببيت و المرة عندها زوج و ولد و عنده اخوان من ابوه بعد .. خل أاجر لك شقة أحسن
أم عادل: قلت لك مالك خص بي .. نزل الشنطة و رووح 
نزل عادل الشنطة باستسلام و حطها عند الباب .. 
أم عادل : يلا فارق عن وجهي 
عادل: أنا بروح ألحين .. بس يكون بعلمك برجع أخذك مرة ثااانية 
أم عادل: أشوف صاير لي رجال هاليومين
عادل: وليش أنا شنو ؟؟ 
أم عادل بسخرية : بتظل غبي طووول عمرك .. و راحت رنت الجرس 
طلع لهم أحمد و أول ما طلع و شاف عاادل رااح له .. 
أحمد :هلا عااادل 
عادل بإحرااج : أهلين 
أحمد باستغراب لما شاف الشنطة جنب أم عاادل : وش صاير ؟؟
عادل: أمك داخل ؟؟
أحمد :أيوووة 
عادل: يمة روحي أدخلي لها .. ( دخلت ام عاادل داخل )
أحمد: وش صاااير فهمني ؟؟
عادل: أبوي طلق أمي و جدي أبو أمي في العناية بين الحيا و الموت .. فقالت تبي تجي تقعد مع أمك كم يوم 
أحمد: حياها الله في أي وقت .. يلا عن الوقفة في الشارع .. تعال أدخل 
عادل: لا يا أحمد أنا الحين مستعجل 
أحمد: أفا توصل لي البيت و لا اقهويك شيء 
عادل بإحرااج: مرة ثاانية صدقني مستعجل 
أحمد بمزح: هالمرة إفراج بس المرة الثانية تقعد و تتعشى بعد 
عادل: ههههههههههه .. يلا ألحين انا ماشي .. باااي
أحمد: بااي 
________________
________________
في الليل 
في بيت ام سامي 
دخلت ام سامي الغرفة و لقت سجى متسدحه عالسرير .. وما تجهزت .. 
أم سامي : لي الحين ما لبستي
سجى: وش تبيني البس 
أم سامي : البسي احلى شيء عندك 
سجى قامت من على السرير و راحت صوب الكبت وفتحته .. طلعت لها بيجامه قضى عليها الزمن .. و ثوب بيت .. (وبسخرية): وش رايك يمه البس دا و الا دا ؟؟
أم سامي عورها قلبها على بنتها أخذتها لحضنها وبدت تبكي : يا بعد عمري يا بنتي .. أنا آسفة ..أني ما عيشتك مثل باقي البنات .. بس صدقيني غصب عني .. صدقيني أني ما ابي ابخل عليك في شيء .. بس هذا حكم الله .. 
سجى ظلت صامته في حضن امها .. ما تحركت اي حركة .. و لا نزلت اي دمعه
أم سامي وهي تبعد بنتها عنها : الحين بخلي سامي يوديك السوق تشتري اللي تبيه و بالسعر اللي تبيه
سجى: يمة أنا ما ابي شيء .. ولو اطلع بثوب البيت عاادي ما همني .. اللي همني هالزواج انا مو قادرة اتقبله .. مو قادرة اطلع الفكرة اللي في بالي .. لأن حتى اخواني لما ما وافقت قالوا واللي سواه فواز .. زين انا وش دخلني باللي سواه فواز .. يمة انا وافقت عشانكم مو عشان اني ابيه ..
أم سامي بقلة حيلة : يا بنتي .. من اشوي كلمني عبدالله و قال لي ليش فواز خطبك .. فواز عنده سبب عشان يخطبك .. بس بعدين بتعرفي صدقيني 
سجى : الله يكتب اللي فيه الخير .. 
أم سامي : الله يكملك بعقلك يا قلبي .. و الحين البسي عباتك .. بخلي اخوك يروح معاك
سجى : ان شاء الله
في بيت سارة 
كانت سارة قاعده في الصالة مع أبو ناصر .. دخلت عليهم الخدامة (هنا)
هنا: ماما هذي ماما أم آدل عند باب 
سارة باستغراب : أم عادل؟؟ دخليها المجلس الحين جاية 
سارة لأبو ناصر :غريبة وش جابها هالحزة مو من عادتها تجي من دون لا تقول لي قبل؟؟
أبو ناصر: يمكن تبي شيء ضروري منك
سارة باستغراب: يمكن .. وقامت للمجلس تشوف أم عادل 
دخلت المجلس و استغربت أن هدى قاعده تصيح .. راحت لها
سارة: سلامات يا هدى .. اش فيك تبكين ..؟؟
نطت هدى بحضن سارة: شفتي يا سارة .. ابو عادل الخاين .. بعد هالعشرة الطويلة اللي بينه و بيني .. طلقني 
سارة: طلقك ؟؟؟؟؟؟ ليه وش مسوية له 
هدى وهي تقعد عالكنبة: ما سويت له شيء .. تخيلي .. جايب لي بنت اخوه البيت .. تذكري منوه زوجة عبد الرحيم 
سارة وهي تتذكر: أي اي .. مو هم سافروا الخارج وش جابهم لك 
هدى: عبد الرحيم توفى و بلاني ببنته .. 
سارة: ما عندها احد تروح له .. ليش ما جتكم الا انتم 
هدى بحقد:بين يوم و ليلة قلبت علي عيالي .. كلهم واقفين بصفها .. ويراددوني و لا كأني أمهم ..
سارة (بقلبها): الحق عليك يا هدى انتي تركتيهم و ما خليتيهم يتعلقون بك .. من تقعدي من النوم تتجهزي للطلعات و ما ترجعي الا اخر الليول 
هدى: طلبتك يا سارة ..!!
سارة: آمري..
هدى: ممكن أبات عندكم كم يوم لين يتحسن حال أبوي 
سارة: العين أوسع لك من المكان .. حياك الله في أي وقت 
هدى: ما تقصري يا سارة .. صدق لي قالوا الصديق وقت الضيق 
سارة: هههه أستاأذن بروح أخلي الخدم يجهزون لك غرفة 
هدى: مشكوووورة و ما تقصري 
سارة: العفو ولو .. و طلعت سارة تقول للخدم يجهزون لها غرفة بحمامها.. و ظلت هدى في المجلس 
هدى بابتسامة خبث: أيه يا سارة .. أنا لو عندي مكان ما قطيت نفسي عليك.. بس ما باليد حيله .. خل أقعد هنا .. أكل و أشرب بلاش .. مو في بيت أبوي حتى خادمة ما فيه .. 
________________
________________
في بيت أم عادل
دخل عادل البيت و كانوا خواته و بنت عمه جالسين في الصالة .. اول ما دخل وقفوا كلهم ..
عادل : السلام عليكم 
الكل: و عليكم السلام 
عنود: وين وديت أمي ..؟؟
عادل وهو يقعد معاهم: رااحت عند وحده من صديقاتها بتبات عندهم كم يوم 
عبير : وليش تبات عن صديقتها .. كان راحت بيت أبوها 
عادل: أنتي تعرفي ان جدي في المستشفى 
علا بسخرية: و اخوانها اعوذ بالله منهم .. و الله انا ما اقول الا الله يكون بعون جدي اللي طايح بينهم 
شجن: ليش انتوا عندكم خوال ؟؟
علا: أيوا عندنا و ما عندنا 
شجن: خخخخخ كيف يعني .. لغز ؟؟
علا: يعني عندنا بس مالنا علاقة بهم لان وجودهم مثل عدمهم .. 
عبير : تصدقوا أني نسيت اساميهم 
علا: خخخخخخخخ ومن قال انا اتذكر 
عنود لعادل: و كم يوم امي بتقعد مع أم ناصر ؟؟
عادل بضيق : ما ادري ما ادري بس انا ما بخليها تطول عندهم .. بروح بعد يومين بحجز لها شقة 
عنود: فشلة تقعد معاهم 
علا: عاادي امك ما تتفشل 
عنود: عيب تقولي كذه على أمك .. وش ما سوت لك بتظلي تحترميها 
علا : زين زين 
قام عادل من مكانه .. 
عنود: وين بتروح ؟؟
عادل: بطلع اتمشىاحس نفسي ضااايق .. 
عبير : رجولي على رجولك 
شجن : ودينا المجمع 
علا: اي و الله 
عادل: يلا قوموا .. بس اتجهزوا بسرعة .. 10 دقايق ان ما جيتوني بمشي عنكم 
راحوا البنات يتراكضوا على الدرج و هم يصارخوا فرحانين
عادل : ههههههه اشوي اشوي لا تطيحوا و تتبدل الطلعه الى مستشفى
جهزوا البنات بعد دقايق و راحوا المجمع .. 
كان عادل و جنبه عنود و وراهم عبير و علا و شجن يتمشون في المجمع 
شافت عبير فستان عجبها من بعيد : عادل بليز بروح انا و علا بنشتري من هناك 
عادل: لا تطولوا 
علا و عبير : اووووووكي 
عبير و هي تدخل المحل: شوفي أنا عجبني من أول نظرة 
علا : لالا مو حلو .. (وهي تأشر على فستان ثاني): شوفي هذا أحلى 
جت جنبهم بنت و باين عليها محتارة و سألتهم : بنات أي احلى هذا لو هذا ؟؟ 
عبير : الاسود حلو 
علا : شنو المناسبة عشان نقدر نحدد 
البنت: خطبة 
عبير : صدقيني الاسود حلووو 
البنت : محتارة 
عبير : تعالي افرجيك غيرهم 
البنت : يلا 
راااحت علا بتشوف الفساتين في الجهة الثانية .. و هي تمشي و تناظر في الفساتين .. لين اصطددمت في شاب ..
علا بارتباااك : أوه آســ .... 
وقف الشاب مكانه مصدوووم : علااااا ؟؟ 
علا سوت حالها ما عرفته و مشت .. 
سامي : علا علا .. وقفي بقول لك شي 
وقفت علا و هي تناظر يمين و شمال خايفة لا أحد يشوفها : شنو ؟؟
سامي بارتبااك : أنا ذاك اليوم..
علا قاطعته : ما يحتااج تشرح 
سامي : صدقيني ما كان قصدي 
علا: اهاااا ما كان قصدك .. و الي سويته و ش تفسره؟؟
سامي: و الله بس كنت ابي اخوفك مني و بس 
ظلت علا تناظره و تتذكر الأحداث في ذيك الليلة المشؤومة .. و تذكر الطق اللي أكلته من أمها و أبوها .. و المستشفى .. نزلت دموعها و راحت صوووب عبير بسررررعه .. و هي رايحة انتبهت ان البنت اللي كانت معاهم من شوي رايحة لسامي .. و هي تقول له : خلصت .. رد عليها بابتسامة : و أخيــــراً .. سجى: البنت اللي هناك ساعدتني الله يجزاها خير .. ناظر عبير نظرة جافه 
راح عند الكاشير .. و دفع الفلوس .. و هم ماشيين مسك يد اخته و طلع من المحل 
جت عبير لعلا : شوفي وش اشتريت ؟؟ 
علا بألم: يلا نمشي لا نتاخر على عادل 
عبير ما حست عليها لانها كانت مبسوطة انها ساعدت البنت : يلا 
______________
______________
في بيت أم سامي 
رجعت سجى مع سامي بسرعه ما طولوا .. ودخلت باغراضها غرفتها بسرعه .. دخلت وراها امها مبتسمة .. 
أم سامي بابتسامة: هاا يمة اشتريتي لك اللي تبيه 
سجى بفرح: اي يمة
أم سامي: أبي أشوف 
سجى وهي تآخذ الأكياس لأمها :تفضلي يمة 
طلعت ام سامي الفستان من الكيس .. قالت وهي مستغربة : ليش أسود ..؟
سجى: عجبني 
أم سامي : الله يهديك .. لو أخذتي لون ثاني كان احسن .. كأنك بتروحي عزاء
سجى: في بنت في المحل اللي اشتريت منه ساعدتني في الاختيار 
أم سامي: الله يجزاها خير 
سجى : أش رايك بالفستان 
أم سامي: حلو 
طلعت سجى من الكيس الثاني صندل اسود وعطر و طقم ذهب ابيض ((مو اصلي >>>اهم شيء هع )) فيه ساعة و سلسلة و حلقات و اسوارة و خاتم .. 
أم سامي منبهرة منه لان طالع يلمع ويبرق : واااااو مرة رووووعه .. تلبسيه بالعافية ان شاء الله 
سجى: الله يعافيك 
أم سامي: يلا قومي تروشي و البسي الملابس الجديدة لان الناس على وصول 
سجى: إن شاء الله يمة 
طلعت أم سامي من الغرفة و ظلت سجى جالسه مكانها تفكر في العالم اللي بيجوها بعد اشوي .. اخذت الفوطة وراحت الحمام تتحمم
________________________
 في بيت أبو فواز 
في غرفة صفاء ولمياء
فواز : يلآ عااد أخلصوا 
صفاء قدام المراية تحط لها كحلة: زيـــن .. وش عاجلنك .. ترى تو الناس .. بدري شوف الساعه سبعه ونصف
فواز لوا بوزه و جلس على الكرسي اللي كان جنب التسريحة : يعني لازم تتعدلوا .. انتوا العرايس لو سجى ؟؟
لمياء: يا عيني.. يا عيني .. احنا لازم نطلع احلا منها 
فواز: اتحداكم هي احلا منكم 
صفاء بشك: شايفنها 
فواز بدفاع : لالالالا .. ما شفتها و لا شيء .. بس ..
لمياء: بس شنو ..؟؟
فواز: داك اليوم سمعت صوتها .. وذبت .. يا ربي يهبل صوتها
صفاء: عيب .. هذا بعدك ما عقدت عليها قاعد تمدح فيها وتوصف 
فواز: لا حول .. انا قاعد اعبر عن احساسي 
دخلوا لقاء و نقاء شاقين الحلق : احنا خلصنا 
فواز : نعم نعم .. ليش انتوا بتروحوا؟؟؟؟
لقاء: خير ان شاء الله لا يكون ما تبيننا نروح 
فواز : اكيد لا 
نقاء بتفاجأ: ليش ان شاء الله ..خايف لا نفركش عليك الخطبة
فواز يسال صفاء: منو اللي بيروح ؟؟
صفاء: خالتي أم محمد .. و انا و لمياء و علياء .. بس ..
نقاء و لقاء : خيــــــــر ؟؟
صفاء: منو عزمكم و قال لكم انكم بتروحوا ؟؟
نقاء: سألنا لمياء.. و قالت عاادي ؟؟
لمياء لما شافت العيون عليها قالت: ما ادري ظنيت عااادي يروحوا 
فواز: يلا لقطوا فيسكم و طسوا 
لقاء : هيا يا أختاه .. دعينا نرحل .. نجر وراءنا أذيال الهزيمة 
نقاء: هيا بنا 
لقاء: صحيح آلاء وولاء يتعدلون بنروح انفشلهم وناااسة 
نقاء بحماس : صحيييييييح ونااااسة يلا بسرررعه نفشلهم 
وراااحوا ركض لغرفة آلاء وولآء .. وسط ضحكات فواز و صفاء و لمياء
طلعت سجى من الحمام دخلت الغرفة وقفلت الباب وراها ..لبست ملابسها الجديدة .. كان الفستان اسود قصير لي الركبة .. كانت قماشتة سترش .. فيه زمات من جهة الصدر متواصلة لي الخصر ومن تحت فيه قصات .. ويفصل الجزء الفوقي عن التحتي حزام يلمع بكرستالات بيضاء .. جففت شعرها الحريري بالفوطة .. وتركته على طبيعته .. لبست الاكسسوارات و حطت لها عطر و اخر شيء لبست صندلها الكعب .. ناظرت حالها في المراية وما عرفت نفسها .. تفاجات من شكلها .. كان الفستان مطلع بياضها على اصوله .. ومفصل جسمها الضعيف .. والصندل مطلعنها طويلة لأنها من الأساس قصيرة.. لبست الطقم اللي اشترته ..و هي ترش العطر سمعت طق على الباب .. ومن بعدها دخلت امها
أم سامي : الجماعه جـ.. ما شاء الله عليك يا سجى .. طالعه قمر عوذتك من الشيطان .. وش هالحلاة .. 
سجى بخجل : جو الناس..؟؟
أم سامي وهي لسه منبهره من جمال بنتها : اي يالله يا بنتي تعالي معاي .. نستقبلهم ... بس تعالي اقراء عليك المعوذات قبل لا تطلعي لهم .. أخاف يطقونك عين من دون قصد 
سجى : هههههههههههه شدعوه يمة 
قرأت عليها أمها و لما خلصت قالت : يلا قومي نطلع 
مشت سجى ورا امها خجلانه لي المجلس .. دخلت ورى أمها وهي منزلة راسها 
سجى بصوت خافت: السلام عليكم 
الكل وقف وهم يردون السلام 
أم محمد: هلا والله يا بنتي .. شلونك ؟
سجى: بخير 
أم محمد: عساك دوم بخير يا عمري.. تعالي قعدي جنبي 
قعدت جنبها و هي في قمة حياها .. 
لمياء تهمس لعلياء: شوفي زوجة أخوك المستقبلية تهبل 
علياء: بسم الله ما شاء الله عليها 
لمياء: و الله و طلع فواز يعرف يختار 
علياء: اي و الله 
لمياء: أقول سجى ..؟
سجى ناظرت لمياء و ردت نزلت راسها : تفضلي
لمياء: أنتي في أي صف ؟
سجى بين على وجهاا الحزن : ما كملت دراسة 
لمياء حست أنها أحرجت سجى بسؤالها : أهاااا 
صفاء: يعني مو ناوية تكملي بعدين 
سجى باحراج: الله أعلم .. عن اذنكم .. وطلعت من المجلس بسرعه 
أم سامي : هي درست لي صف سادس ابتدائي .. بس ظروفنا مثل ما انتوا شايفين ما تسمح أنها تكمل .. فانقطعت عن الدراسة 
أم محمد حزنت عليها: يا قلبي عليها .. مسكينة .. شكلها حزنانه على اللي صار ..
أم سامي: اي هي تتحسس بسرعه .. بالذات انها كانت شاطرة .. وتحب تروح المدرسة .. و تقعد مع صديقاتها 
لمياء ندمانه على سؤالها: أعذريني يا خالة .. ما كنت اقصد أحرجها .. كنت بس ابي اعرف هي في اي سنة ..
أم سامي : مسموحه يا بنتي .. 
أم محمد: أم سامي
أم سامي: سمي يا أم محمد 
أم محمد: أحنا جايين اليوم نطلب يد بنتك لولدنا فواز على سنة الله و رسوله .. و اتمنى انكم ما تخيبونا 
أم سامي: هذي الساعة المباركة .. و جيتك يا أم محمد غالية علي كثيير .. و احنا نتشرف بنسبكم هذا 
أم محمد: و الله احنا اللي لنا الشرف اننا نناسبكم 
أم سامي: تسلمي يا أم محمد 
___________________
___________________
في بيت أبو عادل ..
دخل أبو عادل البيت وما لقى أحد في الصالة .. نادى الخدامة وسألها عن العيال و قالت له انهم طلعوا من ساعة تقريبا .. فطلبها تسوي له عشاء .. و راحت .. مشى لي الكنبة و رمى حاله عليها .. رن جواله وابتسم 
أبو عادل وهو متسند على الكنبه باسترخاء: هلا والله .. هلا بالعم أبو مشاري 
أبو مشاري : أهلين فيك .. اخبار النسيب ؟؟ 
أبو عادل: نسيب ..؟؟ (وبتردد و حذر) تو الناس على هالكلمة .. بصرااحه ما قلت للبنت 
أبو مشاري بتعصيب خفيف: ومتى بتقول لها ..؟؟ ترى أستنيتك واجد
أبو عادل: هدي يا رجال .. انا رجعت البيت الا هم طالعين .. قلت خل اتعشى و ان ما جوا .. بدق عليهم 
أبو مشاري :أنا في انتظارك .. ومو تتأخر علي في الرد
أبو عادل: أكيد موافقين 
أبو مشاري : زين زين فيك الخير يا أبو عادل 
_________________
_________________
بعد ما طلعوا الجماعة من بيت أم سامي .. رآآحت أم سامي و دخلت الغرفة إلى سجى .. حزنت على حالها لما لقتها طامسه وجهها في المخدة وتبكي بصمت.. و رغد جنبها نايمة
أم سامي وهي تطبطب على كتفها: وش فيك يا بنتي ؟
سجى رفعت راسها ناظرت أمها و ردت على وضعيتها تبكي بس هالمرة بصوت 
أم سامي و الصيحه فيها: خلاص يا بنتي .. لا تعوري قلبي ؟؟ قولي لي وش صاير لك؟
سجى: شفتيهم كيف يعايروني باني ما ادرس .. شفتيهم كيف يناظروا في زوايا البيت و كانهم مشمئزين منه ؟؟ شفتي تعابير وجههم وكأنهم قاعدين في خرابه؟؟ 
أم سامي: لا يمة لا تفهميهم غلط .. هم ناس اغنياء مثل ما انتي عارفة عشان كذه استغربوا من المكان ..
سجى عدلت جلستها لما سمعت طق على الباب ومسحت دموعها 
أم سامي : منو ..؟
سامي: هذا أنا وياي عبدالله
أم سامي: حياكم 
دخلوا وكل واحد منرسمة على وجهه ابتسامه طويلة عريضة .. 
سامي وهو يبوس جبين أخته : الله وش هالزين ووش هالحلاة .. مبروك 
سجى بغصة: الله يبارك فيك 
عبدالله وهو يحضنها بقوة :مبروووك .. طالعه قمر يا بخت فوازووه فيك 
هنا سجى ما قدرت تتحمل .. وقامت تبكي بصوت عالي 
استغربوا منها ليه تبكي ؟؟
عبدالله بعد وجهها عنه عشان يقدر يشوفه زين: سجى وش فيك ؟؟
سامي بخوف: سلامات ليه تبكي ؟؟
أم سامي عارفة انه بنتها لي الحين مو مقتنعه بهالزواج .. و اللي زادها اكثر نظرات خوات فواز للبيت من أول ما دخلوا .. كانوا يناظروا البيت وهم مكشرين بوجههم .. و ما خفت عليها حركة أم محمد أول ما جت بتجلس على الكنبة قامت مسحت عليها بيدها و كأنها وصخه أو فيها شيء (وبقلبها) الله يحفظك يا بنتي .. باين أن أهله طيبين وخواته خجولين بس مو متعودين على شوفت بيوت فقر مثل بيتنا ..


[~..البارت التاسع ..~]
من غدر الأيام جيتك كاره نفسي لو قلت لي: وش فيك بكيت، وقلت: محتاجـ "لك"
..................
دخلت غرفة عنود وصفقت الباب وراها بقوووة .. و رمت نفسها على السرير و هي تبكي .. قامت لها العنود مفزوعة .. ومستغربة ..
عنود وهي تحاول تفهم السالفة : شجن حبيبتي .. وش فيك ؟؟ ووش كان أبوي يبي فيك ؟؟
شجن(بصوت كله بكاء): يبي يزوجني اهئئئئئئ 
عنود باستغراب : يزوجك ؟؟؟!!! .. يزوجك منووو؟؟
شجن بصوت كله بكاء : ما ادري .. ما ادري 
عنود: اذا كنتي ما تبيه ارفضيه
شجن قامت من مكانها : رفضت لكن ما ادري وش فيه عمي أنا أول مرة أشوفه قاسي علي كذه .. صرخ علي وقال مو بكيفك .. بزوجك أياه غصبن عنك وبيكون الاسبوع الجاي بعد .. لما استغربت منه وقلت الاسبوع الجاي !!!! قال ماكو عرس عشان نآخد وقت طويل 
عنود بصراخ وتعصيب: شلووون يعني .. على كيفه هو يزوجك متى ما بغى ؟؟
شجن بترجي : عنوود تكفي سوي شيء .. عمي شكله جاااد في اللي يقوله .. وبيزوجني غصب عني 
عنود وهي تهديها : ما يقدر يزوجك غصب .. ليش ما في قانون يمنع هالشيء
شجن ردت تبكي بقوووة 
عنود: أنتي هدي شوي .. ما قال لك منو عريس الغفله هذا..؟؟
شجن : ما ادري ما قالي باسمه .. بس هو واحد من أصحابه
عنود بتعصيب : هو بكيفه .. يزوجك واحد مو بعمرك و غصب بعد ؟؟!!!
شجن بترجي أكثر: تكفي عنووود تكفي كلميه أنا ما ابي اتزوج .. إذا كنتي تحبيني صحيح سوي شيء تكفي ما ابيه 
عنود : زين زين 
خلتها تبكي وطلعت من الغرفة مقهورة .. وتوجهت لمكتب أبوها .. طقت الباب .. وجاها صوت أبوها الخشن ..
أبو عادل: منو ..؟
عنود خذت نفس طويل وردت : هذا آنا عنود..
أبو عادل: دخلي 
دخلت عنود ووصلت لعند مكتب أبوها .. اللي كان منشغل في مجموعة من الأوراق و الملفات اللي على مكتبه .. 
أبو عادل: خير 
عنود بتردد: أمممم بخصوص شجن 
أبو عادل ببرود: شنوو؟؟
عنود بارتباك: صحيح أنك بتزوجها الاسبوع الجاي..؟
أبو عادل: عندك مانع 
عنود: أكيد
أبو عادل بنفس البرود: منو أنتي عشان يكون عندك مانع ؟؟
عنود: شلون منو أكون .. البنت ما تبي تتزوج .. ما يصير تزوجها كذه و على حسب اللي فهمته منها أنك بتزوجها واحد من عمرك .. 
أبو عادل: ويعني ..؟ 
عنود بثقة : يعني هالزواج مستحيل يتم 
أبو عادل: خير إن شاء الله .. منو أنتي عشان تقرري يتم و الا ما يتم .. روحي طسي من مكان ما جيتي و لا تتدخلي في شيء مالك خص فيه .. والا بتلقي شيء ما ترضيه لنفسك 
عنود: ظالم و بتظل طول عمرك ظالم .. مسكينة يا شجن .. من أول ما دخلت البيت و هي تمدح فيك و كانت تعزك بقدر ما كانت تعز أبوها .. و أحنا منطمين و ساكتين ما نبي نصدمها فيك .. لكنك صدمتها فيك قبل لا أنقول لها شيء عنك ..
أبو عادل راح صوبها و مسكها من شعرها : أشوف طلع لك لسان .. من متى عندك لسان تتكلمين به ..؟؟ هااآآاه .. سمعيني زين .. ما أبي أسمعك تتكلمين بهالموضوع لا أقص لك لسانك .. (وبصراخ) فاهمـــــــه .. ورماها على الباب بقوة 
عنود قامت وصرخت عليه : والله ما يتم هالزواج لو على قص رقبتي .. وطلعت من المكتب وسكرت الباب وراها بقوة 
أبو عادل رجع لأوراقه : بنات آخر زمن 
_________________
_________________
في بيت أبو فواز 
أبو فواز : فحوصات الزواج و خلصت منها .. أنت متى ناوي تعقد عالبنت .. و تفرحني فيك ؟؟ 
فواز : و الله ما ادري .. أنا لو بكيفي من ألحين و حققت لك مناآآك يا الغالي ..
أبو فواز : بارك الله فيك .. بس أنا ما أبيك تتزوج لأن أنا أبيك تتزوج .. أنا أبيك تكون راضي باللي انت مقدم عليه ..
فواز يطمن أبوه : راآآآضي يا يبه و الله راضي .. تطمن يا يبة .. أنت أصلاً دخلت الفكرة في بالي ..
أبو فواز : الله يرضى عليك 
فواز : يبة ما بتقول لعمتي أم خالد عن الخطبة ؟؟
أبو فواز: قلت لخواتك يقولوا لها و أنا أتصلت بزوج عمتك و قلت له و حتى زوج خالتك اللي ملبق بدبي قلت له 
فواز: ما شاء الله مشتغل أم هلال .. خبرت الكل 
أبو فواز : ههههههههههه يلا ولي مناك 
فواز: ههههههههههه
_______________
_______________
في بيت أم سامي 
في غرفة الجلوس
سامي: يمة أبوي لازم يدري عن عقد سجى .. 
أم سامي بتكشيره من طاري سلطان: ليش هو كان يدري عنها من قبل عشان يدري عنها ألحين 
سامي: ما ادري احس لازم نقول له 
أم سامي : فرضاً قلت لك قوله .. شلون بتوصل له ؟؟؟
سامي: مدري مدري .. زين خالتي ام ناصر و خالي سلمان ؟؟
أم سامي:والله ودي أقول لهم بس أخاف يقطوا علي كلام يجرح مثل كل مرة 
سامي : أنتي جربي و أعزميهم و إذا ما جوا بكيفهم 
أم سامي بحزن: و الله خايفة .. بس على شورك بدق عليهم
سامي : توكلي على الله 
أخذت أم سامي دليل الهاتف و دقت على أختها (سارة) .. وبعد رنتين جاها صوت أحمد 
أم سامي بارتباك : السلام عليكم 
أحمد: و عليكم السلام 
أم ساامي : أم أحمد موجودة 
أحمد: والله ألحين أمي مشغولة
أم سامي بألم : أحمد ما عرفتني ؟؟
أحمد باستغراب: آسف ما عرفتك .. منو معاي ؟؟
أم سامي: أنا خالتك أم ساامي ؟؟ 
أحمد: هلااااااا .. خالتي .. أسمحيلي بس أنا من زمان ما سمعت صوتك .. ما عرفتك 
أم سامي : مسموح يا ولدي مسموح .. شلونك ؟؟
أحمد: الحمدلله بخير .. كيف الأحوال ؟؟
أم سامي: ماشي الحال .. الحمدلله 
أحمد: آمري يا خالة .. بغيتي شيء ؟؟
أم سامي:أي .. أبيك تقول لأمك أن بنتي سجى انخطبت 
أحمد بصدمة: سجى انخطبت ؟؟؟؟ لمنووووو ؟؟ 
أم سامي : لفواز عبد الكريم الــ .... 
أحمد بجمود: الله يتمم على خير 
أم سامي بابتسامة : آمين .. يلا يا ولدي مع السلامة .. و سلم على أمك و لا تنسى تقول لها 
أحمد: يوصل إن شااء الله 
أم سامي: مع السلامة 
أحمد: مع السلامة .. سكر أحمد من عند خالته بكل ألم .. كان متخيلنها زوجة المستقبل .. و كان يبني أحلامه و مخططاته المستقبلية عليها .. و كان و كان و كان .. بس رااحت من يده 
_________________
_________________
عند أم سامي 
سكرت أم سامي السماعة و تنهدت بقووووة : الحمدلله هم و انزاح .. باقي خالك سلمان .. 
سامي : دقي عليه 
رفعت أم سامي السماعه بارتباك و دقت الارقااام .. رن و رن ما احد رد 
أم سامي: ما احد يرد 
سامي:جربي مرة ثانية 
حاولت مرة ثانية وردت عليها زوجة أخوها 
أم هشام: ألــو ؟؟
أم سامي : السلام عليكم 
أم هشام: و عليكم السلام .. !!!
أم سامي: تهاني ؟؟ 
أم هشام باستغراب : منووو معاي ؟؟
أم سامي : أنا أم سامي 
أم هشام من طرف خشمها: هلا
أم سامي بارتباك من نبرة صوتها: أهليــن .. كيف الحال؟؟
أم هشام: من الله بخير 
أم سامي: الحمدلله .. 
و سكتوا الثنتين 
أم هشام لما طال صمت أم سامي: أش بغيتي متصلة علينا ؟؟
أم سامي: اممم .. أنا حابه أقول لك أن بنتي سجى انخطبت
أم هشام: ومنو تعيس الحظ .. أقصد سعيد الحظ اللي بياخذها 
أم سامي بضيقه : فواز عبد الكريم الــ.. 
أم هشام بصدمة : عبد الكريم الــ ما غيره ؟؟؟ 
أم سامي: ايوة 
أم هشام: ووش خلاه ياخذ بنتك 
أم سامي: النصيب 
أم هشام باستهزاء: آهاآآآآ قلتي لي 
أم سامي : أبيكـ تقولي لأخوي .. عن أذنك مع السلامة 
أم هشام بغرور : باااي .. سكرت السماعة و هي لسه مصدومة 
شهد: يمة منو كان معاكـ عالخط..؟؟
أم هشام: شفتي .. سجوووه اللي كنتي مصاحبتنها .. خطبها واحد مليونير
شهد بسعاده لسجى: صججج يمة ؟؟
أم هشام: أيه صج 
شهد: الحمدلله .. الله يعوضها خير إن شااء الله 
أم هشام: هذي أصلا كيف رح تتعامل معاه .. هي بنت فقرررر .. ووهو ولد عززز .. و الله ما يليق 
شهد (بقلبها): استغفر الله ربي العلي العظيم 
عند أم سامي 
كانت مرتاحة أنها قالت لأخوانها .. بس اللي ضايقها أسلوب أم هشام معاها و استحقارها لهم 
دخل عبدالله عليهم بابتسامته المعهودة : السلام عليكم 
سامي و أم سامي: و عليكم السلام 
عبدالله بجدية: اليوم كلمني فواز و يقول متى تبوا العقد ..؟
أم سامي : خير البر عاجله .. لو بيدي خليتهم يعقدوا الحين ... بس الرآي لصاحبة الشآن 
دخلت سجى وهي حامله رغد اللي كانت لاهيه بلعبه كانت بيدها: ووش فيها صاحبة الشآن .. أنا كل ما رحت مكان اسمعكم تتكلمون عني ؟؟
عبدالله: صاحب الشآن يسأل متى تبي صاحبة الشآن العقد ؟؟
سجى حمر وجهها و سكتت 
سامي: خليه للأسبوع الجاي عشان تتجهزي للحفلة .. لأن على حسب قول أهله يبوا يسووا حفلة كبيرة لا صارت و لا استوت 
سجى: ومن قال لهم أني أبي حفلات .. أنا ما أبي الا عقد بسيط ما يحضره الا اهله و بس .. 
أم سامي: وإإذا أصروا أهله على الحفلة ..
سجى : يمة أنا اللي بعقد لو هم .. سامي قول لصديقك .. أنا ما أبي حفلات .. ووجع قلب 
سامي : بكفيك ما أحد يقدر يجبرك على شيء 
عبدالله: و ألحين متى تبي العقد 
سجى : أمممم .. بعد يومين زين ؟؟
سامي: مو كأنه بسرعه 
عبدالله : على قولة الوالدة خير البر عاجله 
______________
______________
في بيت أبو عادل 
في غرفة عنود 
كان هناك عنود و شجن و عبير و عادل 
شجن ببكى وصراخ يقطع القلب : قولوا له ما ابيييييييه ما ابيه
عنود: صدقيني ما يقدر يعطيك أياه الا برضاك .. 
عادل: ايش رايك تهربي من هنا اذا ما قدرتي تقنعيه برفضك ؟؟
شجن: اهرب وين أروح ؟؟
عادل: أنا عندي شقة بعيدة أشوي عن هنا .. أوديك تقعدي هناك 
عنود وهي مو متقبلة الفكرة: بتهرب لي متى يعني ؟؟ وبتقعد مع منو هناك .. و أنت تقول بعيدة 
عبير اللي كانت ساكته طوال الوقت قامت من مكانها : عادل أبيك أشوي ..؟ 
عادل: مو وقته ألحين بعدين 
عبير: أبيك في موضوع ضروري 
عادل: أوكي 
عبير : عن أذنكم.. وسحبت معاها عادل من ايده وطلعت معاه لغرفتها .. سكرت الباب وراها 
عادل: وش هالموضوع الخطير اللي جايبتني لهنا عشانه 
عبير: وش رايك بشجن ؟؟
عادل: وش سالفتك يا عبير .. اختصري 
عبير: و شرايك تتزوجها ؟؟
عادل بصدمة : أتزوجهــــــــــــآآآآآ؟؟ 
عبير: صدقني ما في حل غير كذه .. و إذا كان أبوي مستثقل من شجن و مسؤوليتها .. تتحول مسؤوليتها عليك انت .. 
عادل بتردد: لكن ..!!!!!!
عبير: صدقني شجن حبابه .. و ما رح تلقى أحسن منها .. 
عادل: مو سالفة حبوبة و طيوبة و هالخرابيط .. إذا بتزوجها من وين بصرف عليها و أنا بالأساس أبوي هو اللي يصرف علي 
عبير : مو صعبه .. أشتغل مع أبوي في الشركة .. و بما أنك ولده أكيد رح يكون عندك منصب عالي هناك 
عادل: و تتوقعي شجن ترضى بي كزوج؟؟
عبير : اذا كانت تبي تتخلص من العجوز أبو مشاري .. لازم توافق عليك
عادل قعد عالكرسي يفكر : ترى الموضوع مو بالبساطة اللي انتي تفكري فيها 
عبير: أنا عارفة أنه مو بالساهل عليك تتقبل فكرة أنك تتزوج بين يوم وليلة .. 
عادل محتار : ما أدري ما أدري .. خايف لا ترفض وبعدين تجرحني برفضها و حتى لو ما كنت ابيها 
عبير : صدقني ما بترفضك 
عادل: خليني أفكر 
عبير: مافيه مجال تفكر .. أبوي يقول بيزوجها اياه بعد اسبوع والحين باقي اربع ايام 
فز عادل من مكانه .. و توجه لمكتب أبوه بسرعة .. طق الباب بس ما لقى مجيب .. دخل و لقى المكتب فاضي .. أتصل على جواله .. و لقاه مقفل .. 
عادل وهو يرمي الجوال عالجدار بتعصيب : أففففففففففففففففف 
طلعت عبير وراه : إذا مو موافق أعتبر أنك ما سمعت شيء و قفل عالموضوع 
عادل بتكشيره : روحي افتحي الموضوع معاها .. انا موافق خلاص بس خلها هي توافق بالاول 
عبير: أوكي ودخلت غرفة عنود و قفلت الباب وراها 
عادل (بقلبه) : ايش هالبلوة اللي ابتليت فيها .. أنا أتزوج شجن اللي ما أعتبرها الا وحده من خواتي .. الله يسامحك يا أبوي 
________________
________________
في بيت أم سامي 
في غرفة الجلوس 
سجى : يمة أبي أشتري شيء البسه يوم العقد 
أم سامي: إن شاء الله .. الحين أقول لسامي يوديك السوق
سجى: يمة أبيك تكوني معااي .. احتار لما اكون بوحدي 
أم سامي : من عيوني 
سجى: تسلم لي عيونك يا أحلى أم 
أم سامي: يعني بنضطر نآخذ رغد معانا 
سجى: مسكينة تتونس .. وينها ألحين ؟؟
أم سامي: أخذها عبدالله .. للبقالة 
سجى: ههههههههه يا حبها للبقايل
أم سامي : هههههههه 
دخل سامي : السلام عليكم 
الكل: وعليكم السلام 
سامي: الله يديم الضحكة .. شفيكم تضحكون ..؟
أم سامي: رغووودة تعشق شيء أسمه بقاله 
سامي: أنا صرااحه إذا كبرت رغودة بفتح بقالة و بخليها تبيع فيها عن لا نجيب لنا من هالبنغالية
سجى: حرااام عليك لا تتطنز عليها .. هذي بنتي ما ارضى عليها 
سامي: الله يخليها 
أم سامي: سامي نبيك تودينا السوق نتشرى لعقد سجى 
سامي: أنتو تآمروا .. قولوا لي متى وأنا أشغل السيارة و أروح بكم 
أم سامي: تسلم يا قلبي .. ما تقصر 
سامي:الله يسلمك 
سجى: خلاص خلوها الليلة .. عشان يمدي نخلص 
سامي: على خير 
________________
________________
في بيت أبو عادل 
في غرفة عنود 
شجن بحيرة: كيف أتزوجه و عمي يبي يزوجني صاحبه؟؟
عبير: مو أنتي تبي تفتكي من هالعجوز .. هذا أخوي يبيك زوجة .. وش قلتي ..؟
شجن: ما أدري 
عنود: أنتوا ما سألتوا نفسكم إذا أبوي بيوافق على هالزواج أو لا ..؟
عبير تضرب على راسها: أووبس ما فكرت فيها 
ردت شجن تبكي : يا ربي وش هالورطة ؟؟
خذتها عنود بحضنها : لا تخافي بنظل معاااك .. و ما رح نتخلى عنك .. 
____________
____________
في بيت أبو فواز 
كانت لمياء في المطبخ تسوي حلا .. و لقاء و نقاء واقفين على راسها .. 
لقاء: عفيه لمياء قولي لنا .. خطيبة فواز حلوه لو جيكرة ؟؟
لمياء: قلت لك خلاص بكرة بنروح كلنا و بتشوفيها 
لقاء تسوي حالها تصيح: يعني نقعد نستنى لبكرة حرآآآآآم آآآآءءءءء أهئ اهئئئئئئ ..
نقاء: زين منو الاحلى هي لو احنا ..؟
لمياء: لا وعععع
استانسوا لقاء و نقاء .. ضربوا أيادي بعضهم ببعض .. و هم متونسين بالحيل 
لمياء: طالع ديلا .. الوععع مو على سجى القمر.. الووووع عليكم أنتوا 

يوم العقد
000000000000
الساعة 10 الصباح 
في بيت أم سامي 
رن الجرس و قام سامي يفتح .. 
سامي : هلآاآآاأأآآآآ
فواز : أهلين و سهلين .. كيفك ..؟
سامي: تمام .. (وبمزح) ترى العقد الساعة 8 الليل مو 10 الصبح 
فواز بعبط يطالع الساعة : أوه تصدق الساعة عندي متقدمة..
سامي: هههههههههههه
فواز : هههههههه .. يلآ تعال ساعدني بحمل الاغراض اللي جايبنها 
سامي: أي أغراض ..؟
فواز: أشياء خفيفة .. أنت تعال ساعدني بحملها
سامي يتحلطم وهو يمشي وراه:أوكي .. خفيفة ويبيني اجي احملها وياه ..
فواز: عن التحلطم علي تحسبني ما اسمع 
سامي: خخخخخخخخخخ
فتح فواز شنطة السيارة .. اللي من شافها سامي فتح عينه و فمه .. كآنت السيارة مليانه من الفواكة .. 
سامي: يا رجال ليش مكلف على عمرك ..
فواز: لا كلافة و لا شيء يلا ساعدني بلا هدره 
سامي: بقبلها منك هالمرة .. بس لا تكررها 
فواز و هو منشغل بشيل الكراتين: كأني مسوي جريمة 
سامي وهو يآخذهم من يده: أحرجتني الحين
فواز وهو يشيل كراتين ثانية : ما فيها احراج أصلاً من الواجب علينا أننا نجيب 
سامي: فيك الخير 
لما خلصوا الكراتين اللي في الشنطة.. سكر فواز الشنطة .. و راح للباب اللي ورى السواق و طلع منه أكياس .. 
فواز: و خذ ديلا بعد 
سامي وهو يآخذهم : مشكووووور و ما تقصر
فواز: يسلمك ربي .. يلآ أنا ماشي .. 
سامي: بالسلامة 
وقبل لا يدخل فواز السيارة : أقول بتجيكم سيارة من محل الكيك .. على الساعة 12 
سامي بخجل: لآآآآآ كذه وآآجد 
فواز: يرخص لك يالغالي 
سامي وهو يتحلطم : قال يرخص لي قال .. إلا يرخص لبعض الناس
فواز بإحراج: هههههههههه يلا سلآم .. 
سامي: سلآم 
________________________
________________________
في بيت أبو عادل 
في غرفة عنود
شجن: أنا موافقة 
عنود بفرح: وناآآآسة 
عبير بقلق : تتوقعوا أبوي يوافق 
شجن باحباط: لا تقولي كذه 
عنود: يا حياتي أنتي .. لا تتعبي عمرك أتوقع أبوي يوافق و ما رح يسوي شيء تطمني
شجن: إن شاء الله .. إلا علا وينها ..؟؟
عنود: أي صحيح وين علا .. أذكر آخر مرة شفتها فيها كانت يوم نروح السوق 
عبير و هي قايمة :تصدقي أني ما مريت عليها و لا شفتها من أمس .. بروح أشوفها 
عنود: أنا قايمة معاآاك ..
شجن: خذوني معاآكم 
عبير بابتسامة : أنتي غسلي وجهك .. من كثر البكى طالعه تخوفي 
شجن: هههههه أوكي .. وراحت الحمام 
عنود: يلا أحنا رايحين .. الحقينا ؟؟
شجن من الحمام: طيب 
____________
____________
في الشركة 
دخل فواز على أبوه على طول من دون لا يطق الباب .. وكآن أبو فواز يكلم تلفون 
أبو فواز يكلم الجهة الثانية و بتلعثم: أي أي زين بكرة أجيكم .. قلت لك ما أقدر اليوم .. خله لبكرة .. إن شاء الله .. على خير .. مع السلامة 
فواز بشك : منو ذا ..؟
أبو فواز : هذا اللي بالفرع اللي بالرياض يقول لازم تجيني اليوم .. 
فواز: وليش اليوم بالذات 
أبو فواز : يقول عنده معامله لازم اوقعها 
فواز: أنت عاطنه وكالة على كل شيء هناك 
أبو فواز : لأنه يقول هالمعامله ما يصير يوقعها هو .. لازم أطلع عليها 
فواز: إذا لازم تتطلع عليها .. خله يرسلها لهنا 
أبو فواز: أنا قايل له إذا المعاملة زادت عن الـ 500 ألف ريال يقول لي عنها لا يوقعها 
فواز : آآآهاآآ
أبو فواز: أخبار النفسية لليلة ..؟
فواز وهو يقعد عالكنبة اللي قدام المكتب و مفخم حاله : عآآآآآل العآآآآل 
أبو فواز: هههههههههه أشوفك متحمس 
فواز: كل منك .. دخلت الزواج في بالي .. وصرت متحمس أشوف البنت هع
أبو فواز : هههههههه .. أهجد يا ولد 
فواز: أفآآآآ .. تقولي ولد و خطبتي الليلة .. قول يا عريس .. يا معيريس .. على الأقل يا رجال 
أبو فواز: الله يعين بنت الناس عليك 
فواز: هههههههههههههه
__________________
__________________
في بيت سارة 
عند هدى

طلعت هدى من غرفتها بسرعه لما سمعت صوت أبو ناصر برى .. و هي متعمدة تطلع عشان يشوفها .. كانت متكشخة و متعدلة .. كانت أم عادل مهتمه بجسمها وبشرتها.. سوت نفسها غلطانه .. و انها ما تدري بانه هنا .. وردت دخلت غرفتها بسرعة 
أبو ناصر وهو ماسك ذقنه و يناظر باب غرفة هدى: يا ربيييه .. وش هالجمال .. صج أنك غبي يا أبو عادل لما طلقتها .. هذي أكيد صغيرة مو كبيرة واجد 
جت له سارة و استغربت وقفته : اش فيك يا أبو ناصر 
أبو ناصر: لا و لا شيء .. الا ما قلتي لي .. ليش أبو عادل طلق زوجته ؟؟
سارة وهي تسحبه معاها عشان يروحوا الصالة : تعال لا تسمعك و ترد تبكي ..(وهي تقعد على الكنبة و بعد ما قعد أبو ناصر قالت على حسب قول هدى) مسكينة .. ما سوت له شيء غير أنها أعترضت على بنت أخوه ما تبيها معاها في البيت .. قام طلقها بلا اي سبب
أبو ناصر: يعني طقتها .. عذبتها .. جرحتها بالكلام 
سارة: لا و لا شيء بس قالت له انها ما تبيها
أبو ناصر: هي مطولة قعده معانا 
سارة: ما اتوقع .. لأن أبوها في المستشفى بين الحياة و الموت و ما عندها احد تقعد معاه في بيت أبوها فقررت تجي هنا لين يطلع أبوها 
أبو ناصر: ولو بعيد الشر مات أبوها .. بتعيش هنا طول العمر
سارة: أنت معترض على قعدتها معانا 
أبو ناصر بدفاع: لالالا موو هذا قصدي ؟؟ قصدي ألحين لو مات ابوها وين بتروح؟؟
سارة:حزتها أولادها يتكفلوا بها 
أبو ناصر بسرحان و تفكير : آهااااا 
سارة : يلا عن أذنك بروح أشوفها كان تبي شيء 
أبو ناصر ما رد عليها كان سرحان في هدى و بشكلها .. 
___________________
___________________
في بيت أبو عادل

عند عادل 
عادل بزهق : أف وش هالملل .. 
انفتح الباب .. ودخل أبو عادل البيت .. مشى بطريقه للمكتب بس أنتبه أن عادل في الصالة فوقف 
أبو عادل: غريبة .. أنت قاعد في البيت ؟؟
عادل: لا غريبة و لاشي أنا من زمان في البيت 
أبو عادل باستهزاء: حريمي ما ينشره عليك
عادل حس بالقهر بس ما بين لابوه : يبه ابيك في موضوع دقيقة 
أبو عادل من دون نفس: خير 
عادل: تعال اقعد ما يصير أقوله وأنت واقف 
أبو عادل: خلصني أنا مستعجل
عادل: أول شيء اقعد 
أبو عادل بطولة بال قعد: وهذا آنا قعدت وش بغيت 
عادل بتلثعم : أأممم .. أنا .. أناآآ.. 
أبو عادل: شنوو؟؟
عادل: أنا أبي أتزوج شجن 
أبو عادل: ليش ..؟ ما تدري أن فيه واحد خاطبنها 
عادل: امبلا ادري .. بس انا ابي اتزوجها 
أبو عادل: ..............


[~..البارت العاشر..~]

يا ناس وين اللي يفــيد المحبين ..
يشفق على قلبن تحسر بدنياه ..
قلبي عشق بالحب ناس مقفين ..
ولا له حياتن عقبهم كيف نقواه ..
ابغى الحبايب..والحبايب بعيدين ..
اللي عليهم يصرخ القلب ويلاه ..

000000000000000000

الشيخ : مبرووووك عليكم .. ومنك المال ومنها العيال .. وطلع الشيخ صندوق هدية فتحه لفواز .. كان في الصندوق قرآنين .. وكتب عن 
الزواج فواز وهو يآخذ الهدية: مشكور يا شيخ 
الشيخ: العفو .. وبارك الله فيك 
أبو فواز: مبروك يا أبو عبد الكريم 
فواز قام و الدنيا مو سايعته من الفرحة .. حب راس أبوه : الله يبارك فيك و يطول بعمرك
سامي وهو يحضن فواز بقوووة: مبرووووووووووووووك .. وما أوصيك على أختي 
فواز: هههههه في عيوني 
عبدالله: فك أشوي خل ابارك له 
سامي: ههههههه
عبدالله وهو يسلم على فواز : عقبااااااااالي قول آآآآمين 
فواز: آآآآمين 
عند الحريم 
كان الكل جالس في الصالة بما أنها أوسع و أكبر مكان بالبيت .. و كانوا الموجودات خوات فواز و خالته ام محمد و بناتها و عمته ام 
خالد و بناتها و اللي ام سامي ما كانت متوقعتهم يجوا أبداً أبداً .. سارة .. و زوجة أخوها أم هشام و بنتها شهد .. و كم مرة من 
الجيران 
_________________________
قال سامي لأمه أن العقد تم .. و خلاص صارت سجى زوجة لفواز .. 
أم سامي و هي تضم سجى لصدرها بقوة و تبكي : مبرووووووووووووووك يا بنتي .. الحمدلله اللي بلغني اشوفك مع زوجك 
سجى وهو تبكي : الله يبارك فيك .. 
أم سامي يلا امسحي دموعك عشان تطلعي 
سجى: إن شاء الله 
كانت سجى لابسة فستان أحمر طويل وبذيل طويل و مطرز بذهبي .. وراحت كوفير متواضع قريب من بيتهم .. حطوا لها مكياج 
خفيف مرة مخلنها نعومة و سووا لها تسريحه مرفوعه و خصلات شعرها منزلة بعشوائية .. و لابسة طقم الذهب اللي ارسله فواز كهدية 
لها .. وطالعة خياااال 
أم سامي : يلا قولي باسم الله و اطلعي 
سجى وهي تطلع من الباب : بسم الله 
طلعت سجى و أمها و توجهوا للصالة .. أول ما دخلت قاموا خوات فواز يببوا و صلوا عالنبي بصوت عالي .. و قعدوها على كرسي 
مزدوج كان مجهز لها هي و فواز .. شغلوا البنات الاستيريو على حده .. و بدوا البنات بالرقص 
سارة تساسر أم هشام : شوفي خوات المعرس .. العز باين عليهم 
أم هشام : اي والله وشوفي كيف شعورهم توصل لي اركبهم من طوله .. 
سارة: شلون خطبها و هي مو من ثوبه بنت الفقر .. 
أم هشام : حظوظ 
كانت شهد (18سنة) جالسه جنبهم ومتضايقة من تعليقاتهم على بيت عمتها : يمة بروح اقعد مع البنات هناك 
أم هشام: روحي 
راحت شهد لسجى و أول ما شافتها سجى وقفت وهي متفاجأة من وجود شهد و حضنوا بعض بقوووة: مبرووووك .. 
سجى : الله يبارك فيك .. وحشتيييييييني يا دوووبة 
شهد: و أنتي أكثر يا قلبي .. يلآ تركتك بنوتة و جيتك عروس 
سجى: هههههههههه عقبالك 
شهد: وينه بس يجي .. زهقني و انا انتظر 
سجى: هههه اش بلاك مصروووعة عالزواج 
شهد وهي تلوي بوزها بضيق : بلاك ما شفتي اللي شفته 
سجى: تعالي قعدي معي هنا .. 
شهد : وي أستحي أقعد و الناس تطالع فيني 
سجى: يا عيني عالخجل 
شهد: ههههههههه
(كانت شهد صديقة سجى بالمدرسة .. وكانوا دايم يجلسون مع بعض بس انقطاع سجى عن الدراسة فرقهم .. كانوا ما يتزاورون 
بالبيوت .. لان ابو هشاام خال سجى ما يرضى يخلي بنته تجي لبيت عمتها و لا يرضى يخلي سجى تدخل بيته)
صفاء: العريس بيدخل 
سجى ناظرتها بخوف: ألحييييين ..؟؟؟؟
صفاء: أيوا 
سجى باشوية اطمئنان : وين امي ..؟؟؟ 
صفاء: برا .. الحين اناديها لك ... وطلعت تنادي ام سامي 
شهد: عن أذنك يا سجى بروح ألبس عباتي 
سجى بارتباك : أوكي 
رااحت شهد و ظلت سجى بوحدها .. شرت لولاء بحياء .. هي ما كانت تعرف اسمها بس نادتها
ولاء بابتسامة: هلا 
سجى بخجل: أهلين .. ما عليك أمر .. أبيك تشوفي لي مكياجي .. لأنه أحسه أحتاس 
ولاء بابتسامة : من عيوني تآمري أمر .. طلعت علبة مكياج جيب من شنطتها .. و عدلت لها المكياج عالسريع 
ولاء: قمر ما تحتاجي مكياج 
ابتسمت لها بخجل .. سمعوا صوت الزغاريط .. 
ارتبكت سجى ومسكت يد ولاء وشدت عليها بقوة : تكفي قعدي هنا 
ولاء: لا تخافي اخوي ما ياكل ههههه
كانت سجى تناظر الارض وهي واقفة .. شدت على يد ولاء لما شافت رجل فواز اللي داخل .. وكانوا خواته حوله يباركوا له .. 
سمعت صوت وحده منهم تقول له : سلم على عمتك و حب راسها 
رآآآح جهة أم سامي اللي كانت خجلانة لان ألحين ما تتغطى عن فواز .. راح لها وبارك لها و حب راسها و هي بدورها باركت له 
ووصته على بنتها 
سمعت سجى نفس الصوت يقول له: روح حب راس زوجتك 
سجى في حاله عصيبة وبقلبها : خلاص انا ما ابي اتزوج .. استحي يا رجال ولا تجي .. قطع عليها سرحانها صورة اليد اللي انمدت 
قدام عينها .. كان فواز ماد يده يسلم .. قامت سجى تطلع في يده ببلاهه ..
سجى بقلبها: يمأآآه يده كبيرة 
ولاء تدزها: سلمي عليه لا تفشليه 
سجى مدت يدها المرتجفة و سلمت عليه ..ما حست الا بفواز يمسك راسها ويبوسه..ذابت مكانها..كان فواز بالنسبة لها عملاق وضخم 
فواز: مبروك 
سجى ما ردت عليه وكان وجهها قالب احمر مثل لون فستانها 
جلس فواز جنبها .. واتجمعوا خواته حوله .. و كانت علياء هي اللي تصور 
علياء لسجى : قربي اشوي صايرة بعيده في الصورة 
سجى بخجل تساسر علياء: استحي 
علياء :ههههه يا قلبي عليك 
علياء لفواز : قرب منها اشوي صايرين ما تبينوا في الصورة عدل 
قرب فواز منها وهو مو اقل من سجى بارتباكه 
صورتهم علياء كم صورة .. وقطعوا الكيكة و شربوا بعض العصير .. لين جاء وقت تلبيس الدبل .. جابت صفاء العلبة اللي فيها الدبل 
أخذ فواز الدبلة و سحب يد سجى بخفة و لبسها .. أخذت صفاء الدبلة الثانية و عطتها سجى 
صفاء: يلا لبسيه 
سجى (بقلبها) يعني ما يعرف يلبس بوحده لازم الأحرااااااااج
أخذت سجى الدبلة و حطتها على طرف صبعه و شالت يدها بسرعه من الخجل 
ضحك بخفة عليها ودخل الدبلة عدل .. كملوا تصوير .. و تالي طلعوا الاهل كلهم وما بقى في الغرفة الا سجى وفواز 
شاف فواز يدها ترتجف بقوة مسك يدها وحطها بين يديه: أتمنى أكون عند حسن ظنك 
هنا سجى ذابت مكانها 
فواز وهو لسه ماسك يدها: عاد قولي شيء .. أظل أنا اللي أتكلم .. أبي اسمع صوتك 
سجى ما ردت 
فواز حب يلطف الجو:تدري .. ليش خطبتك ؟؟ 
سجى رفعت راسها ناظرته نظرة سريعة ونزلت راسها بسرعه مستغربة وبفضول تكلمت بهمس: ليش؟؟
فواز: تتذكري مرة أنتي فتحتي لي الباب .. و سألتك عن سامي و عبدالله إذا كانوا موجودين أو لا ..؟ 
سجى تحاول تتذكر: لا ما اذكر
فواز: ذاك اليوم ناديتيهم عبيدة و سمية .. وصراااحه ذبت على صوتك 
سجى ذابت مكانها وبقلبها: هذا الرجال قام يخور من البداية 
فواز : اش رايك أطلع معاك ألحين ؟؟ 
سجى بتفاجأ: هآآآه 
فواز: أطلع معاك ؟؟ 
سجى: وين ؟؟
فواز: أي مكان .. مطعم ..صرااحه جوعان ما اكلت شيء من الصبح
سجى بخجل: ما ادري 
فواز: يعني عاادي ؟؟ 
سجى رحمته و ما حبت تكسفه من البداية .. 
سجى: أول شيء بستاذن من سامي إذا رضى ..!!
فواز بزعل:أفا ألحين وش دخل سامي .. أنا ألحين زوجك 
سجى سكتت متفشلة وخجلانه 
فواز : خلاص بكيفك .. استأذني منه إذا بغيتي .. و بدلي ملابسك عشان نطلع 
سجى : أوكي 
قامت سجى و راحت جهة الباب .. وقفها صوت فواز يغني 
فواز: يا أرض احفظي ما عليكي .. حبيب قلبي حضر اليوم طالع قمر
ناظرته سجى منصعقه و طلعت بسرررعة من المجلس 
فواز : هههههههههههههههههههههههههههه يسلم لي الخجلان 

في بيت أبو عادل 

عادل: أنا أبي أتزوج بنت عمي
أبو عادل: ليش ..؟ ما تدري أن فيه واحد خاطبنها 
عادل: امبلا ادري .. بس أنا أبي أتزوجها 
أبو عادل: ومن وين بتصرف عليها ؟؟ 
عادل: بشتغل عندك في الشركة .. 
أبو عادل : واخيرا فكرت تعتمد على نفسك وتشتغل 
عادل سكت 
أبو عادل: ووين بتسكنها .. لا تقول عندي هنا في البيت 
عادل: البيت واسع و إذا ما تبيني اسكن هنا .. أنا عندي شقة اسكن فيها
أبو عادل: دآآمك بتفكني منها خلآص .. خذها أنا أصلا أبي أزوجها و أفتك 
عادل : خلاص أنا أبي اخطبها ألحين .. 
أبو عادل: والرجال شنو أقول له .. 
عادل: ما فيه نصيب 
أبو عادل: خلاص .. اتزوجها ولو ما يكون فيه عرس .. يكون أحسن .. المهم تعال بكرة عشان تستلم الشغل .. 
عادل: حاضر 

عند البنات 
عنود بفرح: مبررررررررررروووووووووك .. أخيراً أفتكيتي من هالعجوز 
شجن بفرح: الحمدلله 
عبير : مبرووووووك يا مرت أخوي 
شجن : هههههههههه الله يبارك فيك .. تو الناس عالمبروووك .. للحين ما صار شيء رسمي كل شيء كلام في كلام 
علا: ألحين أنا الامس دخلت الغرفة وأنتي بنت عمي .. أطلع يوم ثاني تصيري مرت أخوي 
شجن: شفتي صابتني طفرة جنية 
علا: قصدك طفرة جينية 
الكل : ههههههههه 
عبير: ما ينشره عليها فتاة الأدبي ههههههههههههه
شجن: هههههههههه الله عليك يا فتاة العلمي هههههه
عنود: انتي الحين المفروض تصيري خجولة وتستحي .. مو طاقة حنك و تسولفي 
شجن: هههههههه آسفة من الفرحة .. (تسوي نفسها مستحيه وتتدلع) ياربي مرة خايفة
الكل : ههههههههههه
شجن و هي رايحه بتنزل وقفتها عنود
عنود: وين وين ؟؟
شجن برباشة: بروح اشكر عادل ... صراااحه فكني من الهم ابو مشاري 
عنود بجدية: لحظة لا تروحي
شجن باستغراب : ليه ؟؟
عنود : تعالي معاي .. (لعلا وعبير): عن أذنكم 
شجن راحت معاها الغرفة و مستغربة من تغير نبرة عنود .. دخلوا الغرفة وسكرت العنود الباب وراها 
شجن: اش فيك عنود.. ؟؟
عنود: أنتي تحبي عادل أو لا ..؟
شجن: ما أعتبره أكثر من أخو .. ليه هالسؤال ..؟؟
عنود: لأنك ألحين بتتزوجيه .. ابيك تعرفي ان هالزواج مسؤولية .. أكيد ما رح يكون زواج على ورق و بعدين بينتهي .. لا .. أنتي 
ألحين تعتبري هالزواج حل لمشكلتك .. و الحمدلله انحلت .. و الحين لازم تفكري زين .. كيف تخلي العلاقة بينك و بين عادل تستمر 
.. فهمتي علي ؟؟
شجن بحزن : أخوك مستحيل يحبني ..
عنود: ليه ..؟؟
شجن: لأنه عاشق له بنت .. و ويذل نفسه لها بس عشان ترضى عليه 
عنود: كيف عرفتي أنه يحب بنت ؟؟ 
شجن بحزن: سمعته قبل كم يوم يتكلم مع وحده 
عنود: لا يهمك .. تتوقعي أنه ممكن يتزوجها تالي ..؟؟ 
شجن: ما ادري بس شكله يحبها بالقوة 
عنود: صدقيني هذا طيش شباب .. وترى الشباب ما يحبوا البنت اللي تكلم شباب ..وأنتي لما تتزوجيه خليه يحبك بطريقتك الخاصة 
.. و لا تحسسيه أنك تعرفي أنه يحب بنت ثانية .. 
شجن وهي تحضن عنود: مشكورة يا قلبي عالنصايح .. من دونك ما ادري وش بسوي 
عنود: العفو ولو ..

________________
________________

في اليوم الثاني 

جلس على رنة جواله .. شافه رقم غريب و طنشه .. ورد نام .. بس الجوال ما رضى يسكت .. قام ورد .. 
فواز بصوت كله نوووم : ألوووو..؟
الجهة الثانية: السلام عليكم 
فواز: و عليكم السلآم.. نعم .. ؟؟!!
الجهة الثانية: أنت فواز عبد الكريم ؟؟
فواز باستغراب: أيواا
الجهة الثانية : ممكن تحضر مستشفى الــ .... ضروري ؟؟
فواز فز قلبه: ليش وش صاير ؟؟ 
الجهة الثانية: أبو عبدالكريم الــ... 
فواز: وش فيه أبوي ؟؟؟ 
الجهة الثانية : ما ادري اذا جيت بتعرف كل شيء 
سكر فواز من دون أي رد .. بدل و رااح طيران عالمستشفى .. دخل المستشفى .. و راح للريسبشن يسألهم .. بس انتبه لوجود عبدالله 
هناك .. و منزل راسه .. راح له ركض 
فواز : عبدالله 
عبدالله فز من مكانه : هلا فواز 
فواز: أبوي أش فيه ؟؟
عبدالله : ما ادري .. كنت معاه في المكتب اسولف معاه .. بس اتفاجات ان جاه الم فجأة براسه .. و تالي طاح مغمي عليه .. نقلناه 
للمستشفى على طول .. 
فواز وعيونه حمراء : يا ربي أستر 
طلع الدكتور من الغرفة اللي كان فيها أبو فواز .. وراح له فواز بسرعة 
فواز: دكتور .. شلون ابوي ؟؟
الدكتور: أنت فواز ؟؟
فواز: أي 
الدكتور: أبوك من أول ما وعى وهو يردد أسمك و...
فواز ما خلى فرصة للدكتور يكمل كلامه .. ودخل على طول .. و دخل و هاله منظر أبوه و هو مغطى بالاجهزة .. طاحت دموعه من 
دون سابق إنذار ..و حس أن النهاية قربت .. راح له بسرعه و مسك يده 
فواز : يبـــه 
أبو فواز من سمع صوت فواز فتح عينه بتعب: فواز؟؟
فواز: أيه يبه هذا آنا .. سلآمتك يبه من كل شر
أبو فواز: الله يسلمك .. ما أوصيك يا فواز على خواتك 
فواز بصوت كله بكى: الله يطول لنا بعمرك يا يبه .. و حب يده 
أبو فواز بتعب: خلاص انا انتهيت 
فواز: لا يبه لا تقول كذه أنا ما أتحمل اعيش من دونك و انت ان شاء الله بتقوم بالسسلامة 
أبو فواز بصوت تعبان و متقطع: فواز .. أنتبه ترى في ناس يكيدوا لك في الشركة .. احذر منهم .. واوعدني ان ما فيه شيء يهزك وظل 
شامخ .. اوعدني تكون متماسك .. من بعد موتي .. وضغط على يد فواز 
فواز:عسى يومي قبل يومك ..أوعدك يا يبه اوعدك يا يبه ..أنت الحين لا تعب عمرك .. تروح الشركة فدوه لك .. انت لازم ترتاح
أبو فواز:خواتك يا فواز .. انتبه لهم .. خواتك أمانه برقبتك .. لا تزوجهم الا اللي يستحقهم .. 
فواز بأمل ودموعه تطيح: انت بتقوم وبتزوجهم وحده وحده .. ومثل ما فرحت بعلياء بتفرح بالبقية..
خفت ضغطت أبو فواز على يده وصار يحرك سبابته..ناظر فواز وجه أبوه بعين واسعه و لقاه يناظر فوووق .. 
فواز وقف صياح و باستفهام: يبه .. يبه .. شفيك .. ( وبصراخ) يبه شفيك .. يبه .. د..دكـ. دكـــتور 
رنت أجراس الاجهزة و جاء الدكتور بسرعة .. و دخلوا وراه الممرضات .. 
فواز صار بحاله هستيرية و بس ينادي (يبه) ويبكي .. دخل عبدالله يحاول يطلعه من الغرفة و يهديه .. وطلعه برا الغرفة
فواز بدون تصديق: عبدالله أبوي ما فيه شيء صح .. أبوي ما مات .. أكيد أبوي ما مات .. صح 
عبدالله نزلت دموعه لحالة صديقه : الله يشافيه ان شاء الله 
طلع الدكتور وهو منزل راسه 
فواز صار يناظر الدكتور نظرة كلها تساؤولات 
الدكتور: البقية بحياتكم 
فواز صرخ : لآآآآآ .. كذاااب .. انت كذاااب .. أبوي ما مات .. أبوي ما بيموت صح؟؟ .. أبوي عايش بس انت اكيد تمزح معااي 
و راح دخل الغرفة اللي فيها ابوه .. و دموعه تطيح .. وقف يناظر الممرضات اللي قاعدين يشيلوا الاجهزة من على صدر ابوه .. لما 
خلصوا جوا يغطوا وجهه
فواز صرخ عليهم : ليش تغطوا وجه ابوي ابوي ما مات انتوا ما تفهموووون .. ابوي عااايش .. ( ولأبوه ) يبه قول لهم انك عايش .. 
قول لهم انك تمزح .. انت ما فيكـ شي .. قول لهم تكفــــــــــــى ( و طااح على الارض منهد حيله و هو يبكي )
غطوا الممرضات وجه ابو فواز و طلعوه من الغرفة .. و فواز يناظرهم و هو يكبي مكانه مو عارف شنو يسوي وسط هالمصيبة .. 

يـبا شلونك ؟ يـبا شلونك؟
مـلـل هالكون من دونك ........ ملـل هالكون من دونك ... يـبا شلونك ؟
وتمضي رحلة الدنيا.. بليـّا طلعة عـيونك 
يـبا .. شلون المرض وياك ؟ بعد ما هدّك بدنياك ... عساها تغمض جفونك؟
يـبا شلونك؟
تبي تدري عن احبابك؟ ... عن عـيون ٍ تغنى بك 
عـن قـلـوب ٍ دفـنها الشوق ... و إذا جاها الغـفا ..جابك ؟
يـبا .. شلونك ؟ 
يـبا .. والذي خذاك بـيوم .. خذا بدريـّـتك بكرا
يـبا.. شلونك ؟ 
خذا و ياما .. خذا وياما...... خذا ناس ٍ يحبونك
يـبا حنـّا وصرنا كبار.. توفـقنـا .. تخرجنا 
يـبا.. شلونك ؟
يـبا ما عاد فيه صغار .. يموج بالزمن كل شيئ.. وحنـّا ما تموّجنا
يـبا .. شلونك ؟
على ذاك العهد نسري.. نبيع العمر والدنيا... ولا تخلف بنا ظنونك
يـبا .. شلونك ؟
تـبي تدري عن أخباري ؟ .. عن أفكاري وتذكاري؟ 
أشيلك داخلي جمرة ... وبعـيون الحزن عـبرة .. تغـرقـني وتحرقـني
يـبا .. شلونك ؟ 
أشوفـك .. نجمة تجـبر... مراعـيها يراعـيها
أشوفـك .. للرجولة رمز...إذا شدّ الزمن تـقسى 
يـبا .. شلونك ؟
يـبا.. تذكر مجالسنا؟ ...... مقـلـّطنا ؟....... ومجلسنا ؟
وحارتنا ؟......... ومسجـدنا ؟
يـبا .. شلونك ؟
يـبا .. تذكر هدايا العيد ؟ .. صلاة العيد ؟ .. وبشت العيد ؟ 
يـبا .. تذكر سوالفنا ؟ لاجل هذا .. وكل هذا ..
أقول اليوم.. يا يـبا 
مـلـل هالكون من دونك .. مـلـل هالكون من دونك.. 
_______________
_______________
في بيت أم سامي 
كانت أم سامي و سامي و سجى ورغد جالسين في غرفة الجلوس يسولفوا عن الحفلة البارحة و كيف كانت .. رن جوال سامي وشافه 
عبدالله 
رد سامي : هلا ابو عابد 
عبدالله يحاول يتماسك وبصوت كله صياح : سامي تعال لنا في المستشفى 
سامي فز قلبه من نبرة صوت اخوه : اش فيك ؟؟
عبدالله: أبو فواز توفى و حالة فواز حالة .. تعال بسرررعة 
سامي وقف : أوكي انا جاي .. ورآح بسرعة يبدل ملابسه ..
أم سامي: يا ساتر وش صاير ..؟؟ 
لحقت سامي لغرفته تسأله: سامي وش صاير ؟؟ وش فيه أخوك 
سامي بحزن: أبو فواز عطاكم عمره .. وما خلى لها مجال تكمل لان طلع بسرررعة 
شهقت أم سامي 
ما خلى لها مجال تتكلم لان طلع بسرررعة 
سجى: يمة وش صاير ؟؟
أم سامي: عمك أبو زوجك توفى 
سجى بشهقه : متــــــى ؟؟
أم سامي : ما ادري ما ادري 
سجى بدت تبكي: كيف مات ؟؟
أم سامي: علمي علمك يمكن حادث او شيء
سجى وهي تبكي: الله يرحمه 
راحت غرفتها وهي خايفة على فواز .. تذكرت كلامه وهو يقول لها كيف انه متعلق بابوه ويحبه لحد الموت .. اكيد الحين بحاله يرثى 
لها .. أخذت جوالها اللي اشتراه لها فواز البارحة .. و دقت على رقمه لكنه ما رد .. حاولت تدق بس ما رد .. 
سجى: يا ربي فرج عنه حزنه .. والهمه الصبر و السلوان 


في بيت أبو فواز 
كانوا البنات متجمعين قدام التلفزيون .. يشاهدوا مسرحية .. وضحك وسوالف .. وكانت علياء نايمة معاهم من الليل.. رن جوال علياء و 
شافته زوجها حمد داق .. 
علياء: هلا بهالصوت 
حمد: هلا 
علياء بدلع: أكيد وحشتك 
حمد بنبرة غريبة عليها: علياء خواتك جنبك ؟؟
علياء باستغراب : أي ..حمد اشفيك ؟؟
انتبهوا خواتها لتغير نبرة صوتها و صارت العيون موجهه عليها 
حمد: اسمعيني علياء أنا برى في الحديقة .. تعالي لي بسرعة
علياء : اش صاير ؟؟
حمد : تعالي وبتعرفي 
سكرت علياء من حمد .. وطلعت له برى في الحديقة .. لقته متسند على الشجرة اللي برى 
علياء راحت له ركض : حمد وش صاير تراك خوفتني ؟؟
حمد راح و ضمها لصدره بقوة 
علياء: حمد وش صاير ؟؟
حمد: عمي عطاك عمره 
علياء تحاول تبعد عنه بتكذيب: تمزح!!
حمد نزلت دموعه وكرر عشان تصدقه:أنا ما أمزح .. علياء أبوك عطاك عمره 
علياء تباعدت عنه بقوة: حمد انت اششش .. اش قــاعد تقول .. ابوي اليوم الصبح طالع ما فيه شيء .. شلون تقول توفى .. اكيد 
انت غلطان 
حمد: ابوك توفى قبل ساعة 
علياء نزلت دموعها و صرخت : لآآآآآآآ أنت كذاااب .. وصارت تضرب فيه تبيه يقول لها انه يكذب عليها
حمد عطاها كف عشان توتعي و تصدق : عليااااء .. أبوك توفى من ساعه .. 
طلعوا خواتها برى بسرعة .. من سمعوا صوت صرااخ علياء .. 
ولآء: علياء اش فيك ..؟؟ 
علياء بصياح: أبـــــــــووووووووي مـــاااااات 
البنات بفزع : لآآآآآآآآآآآآآآآآآآآآآآآآآآآآآآآآآآآآآآ 
____________
____________
في بيت أبو عادل 
تحددت ملكت عادل بعد أسبوع و ثلاثة ايام بالضبط .. و قرروا يسووا حفلة كبيـــرة في فندق من الفنادق.. يعزموا فيها كل معارفهم.. 
والبنات في حوسة .. من سوق لسوق .. ومن مكان لمكان .. 
دخلت شجن الغرفة ورمت بنفسها عالسرير : يا ربي تعبت .. بمووووووووووووووووت 
عنود: ووجع .. شنو تموتي .. و هالأغراض اللي أشتريناها .. نعطيها منو تالي 
شجن: ألحين ما خفتي الا على هالاغراض 
عنود: امزح معاك 
سمعوا طق عالباب و دخلت عبير ووراها علا .. 
عبير: أخبار عروستنا 
شجن: وهي لسه متسدحه عالسرير : ززززفت 
علا: ههههههههههههه هذي الخطوبة بعدها ما جت و انتي في حال يرثى له 
شجن وهي تعدل جلستها : تصدقوا .. أول مرة أحس أني خايفة من الزواج 
عنود: يمكن لأنك توك تحسي أنك بتعرسي 
شجن: يمكن 
سمعوا طق عالباب راحت علا تفتحه بما انها اقرب وحده للباب ..
علا: أنت ؟؟!!
عادل: أي أنا .. شايفة وحش ؟؟؟
علا: لا بس وش جابك هنا .. ما يصير تشوفها قبل الحفلة 
عادل: الحين لما كنا عيال عم .. ما تغطت .. تتغطى عني لما صرت خطيبها 
سمعته شجن و هي تضحك و سادة فهمها من الفشلة 
دزتها عنود و هي تضحك معاها 
علا: يلا عاااد روح الحين وبعدين بتشوفها في الخطوبة 
عادل وهو يمد لها الكتالوج: عالعموم انا مو جاي اشوف احد .. انا جايب الكتالوج حق باقات الورد .. قولي لها تختار وحده .. 
علا وهي تاخد الكتالوج منه: حاضر .. 
عادل: وقولي لها بتروح محلات الذهب تختار الشبكة لو اجيب لها كتالوج هنا 
علا و هي تمد وجهها داخل الغرفة : شجووووون .. تبي تروحي محل الذهب تختاري الشبكة لو يجيب لك الكتالوج هنا 
شجن: خل يجيب الكتالوج .. لأن ما فيني حيــل اروح اتمشى 
علا ترد لعادل: سمعت ما يحتاج اعيد الكلام 
عادل: يلا انا رايح 
علا: بالسلامة
____________
____________
في بيت أبو فواز
في مجلس النساء
كانوا النسوان ضاجين بالمجلس .. صياح و عويل .. كانوا بنات أبو فواز جالسين جنب بعض على الكنبات اللي جنب الباب .. وكانت 
معاهم العمة أم خالد و بناتها (سوسن و حنان) و أم محمد و بنتها الصغيرة (غلا)
كانت علياء جنب لمياء .. وكانت تبكي وتتألم 
لمياء بصوت رايح من البكي: علياء فيك شيء 
علياء بتعب : بطني صاير يألمني بقوة 
لمياء: هذا لانك ما اكلتي شيء من سمعتي بوفاة الوالد
علياء بنحيب: ومنو له نفس ياكل و ابوه تحت التراب 
هنا لمياء ما تحملت وانفجرت بالبكاء و تبعتها علياء .. جت حرمة لهم من الموجودات 
الحرمة: عظم الله أجركم 
لمياء و علياء : طول الله عمرك 
الحرمة: منو فيكم لمياء؟؟ 
لمياء باستغراب : نعم ..!!!؟؟؟؟
الحرمة: انتي اختهم الكبيرة من بعد علياء صح ..؟؟
لمياء: أيوا .. بس ليه تسالي ؟؟
الحرمة: لا سلامتك .. بس حبيت اتأكد .. ومشت عنهم 
لمياء: والله ناس فاضية 
علياء: سكتي لا تسمعـ.. آآآآه 
لمياء بخوف : علياء اشفيك ؟؟
سمعتهم صفاء اللي كانت جنبهم : اشفيك علياء .. 
علياء: ألم ما في بطني ما ينطاق 
لمياء: قومي ادخلي داخل وارتاحي في الغرفة .. على ما اسوي لك شيء تاكليه 
علياء بتألم: لا ما لي نفس .. بقعد 
حست صفاء أن علياء تعبانة .. لأن وجهها قالب أصفر .. 
صفاء: علياء قومي معاي .. ما يصير تقعدي هنا .. أنتي تعبانه 
قامت علياء معاها بقلة حيلة .. و بخطوات خفيفة .. لين وصلوا الصالة .. خلتها تقعد عالكنبة وراحت لمجلس الرجال و طقت الباب .. 
طلع فواز من المجلس 
فواز بتعب: هلا صفاء 
صفاء: فواز .. شوف حمد وينه فيه و قول له يجي لعلياء يمكن يقدر يخليها تاكل
فواز بقلق: ليش هي وش فيها ؟؟
صفاء: ما أكلت شيء من يوم سمعت بخبر وفاة أبوي
فواز بحزن: ألحين بشوفه .. ودخل المجلس 
وبعد دقايق طلع حمد 
حمد بخوف : وش فيها علياء ؟؟
صفاء: تعبانه شوي 
حمد: وينها ؟؟
صفاء : في الصالة 
راح حمد للصالة ركض .. كان خايف عليها بقوة .. شافها حاطه راسها على مسند الكنبة و مغمضة عينها .. و مبين عليها تتألم من 
تعابير وجهها وتبكي.. 
حمد راح لها بسرعه: علياء
علياء سمعت صوته و قامت عدلت جلستها : حمد؟؟
حمد بعتاب وهو يجلس جنبها: أيه حمد .. ليه تسوي في حالك كذه .. يعني تظني أنك إذا ما كلتي بترجعي اللي راح .. 
علياء ببكى: ليش أبوي يروح كذه .. ليييييييييش؟؟ 
حمد: هذا مقدر ومكتوب 
علياء تتكلم ودموعها تنزل: أنا اللي مستغربة منه أنه كان معانا و ما فيه شيء .. كيف يروح كذه فجأة؟؟
حمد وهو منزل راسه: هو كان مريض من زمان 
علياء فتحت عيونها بتفاجأ: مريض؟؟؟؟!!!!
حمد: أيه كان مريض بالخبيث 
علياء فتحت عيونها وفمها متفاجأة : بالخبيث ؟؟؟؟؟؟؟؟؟؟؟؟؟؟
حمد وهو لسه منزل راسه: أيه
علياء: و أنت من متى تدري ..؟
رفع راسه : مو من زمان يمكن من أسبوعين 
علياء: وتدري و لا تقول لي .. ليه خبيت علي .. ليه ما قلت لي .. يعني انت تدري اني بفقد ابوي و لا تقول لي .. وانا اقول اش 
فيه يخليني اروح بيت اهلي كل يوم .. و يخليني انام وياهم .. بعد
حمد: فواز وصاني ما اقول لاحد .. لان أبوك ما كان راضي حتى يقول لي .. كان خايف لا اقول لك .. و تالي انت و اخواتك 
تناظرونه نظرة شفقة .. كان مؤمن بقدره 
كان حمد يتكلم و علياء مستمرة بالبكي .. رمت علياء براسها على صدر حمد و ظلت تبكي .. لي الحين مو مصدقة ان ابوها توفى .. مو 
متخيلة كيف تجي بيت أهلها .. وما تلقى ابوها بابتسامته المعتادة قاعد في الصالة و لقاء و نقاء مسويين ضجه حوله .. وصفاء ولمياء 
ينتقدون حركاتهم و آلاء تقراء الجرايد له و ولاء تبرد أظافرها 
حمد وهو يمسح على راسها : قومي الحين اكلي لك شيء ما يصير تقعدي كذه
علياء وهي ترفع راسها : بطني من البارحه يعورني ؟؟
حمد: قومي اوديك المستشفى 
علياء قامت معاه لأنها مو قادرة تتحمل الالم اللي بطنها .. وقبل لا يطلعوا قال لفواز انه بيطلع يودي علياء المستشفى .. 

[~..البارت الحادي عشر..~]
______________
______________
كانت مشاعل جالسة في الصالة .. و جالس معاها بدر يشاهدون برنامج ثقافي .. رن جوال مشاعل .. و لما شافته رقم سعاد كلمت مكانها 
مشاعل: هلا 
سعاد: هلا و غلا 
مشاعل: أخبارك ..؟
سعاد : بخير .. و انتي اخبارك ..؟
مشاعل : ماشي الحال .. و ينك يا بطة ما تنشافين ..؟
سعاد: ههههههه وش اسوي اشغال الدنيا 
مشاعل: ابو البزنز اللي ياخذك منا كذه ..
سعاد: هههههههه جايبتلك خبر مدري يونسك و الا يحزنك 
مشاعل بفضول: قولي يا معوده انا قابلة باي شي عاادي
سعاد: عادل.. خطب بنت عمه و حفلته قريب 
مشاعل بهمس: عاااااادل ..!!! ( همسها لفت انتباه اخوها .. شافته يناظرها باهتمام ) 
سعاد: ايوا عادل .. حفلته بعد يومين في بيتهم 
مشاعل بارتباك من نظرات بدر: اهااا و انا وش اسوي له 
سعاد: مدري قلت يمكن يفيدك شي 
مشاعل و هي تناظر بدر بارتباك : اممم سعاد اكلمك بعدين 
سعاد: اوكي 
مشاعل: باي
سعاد: باي ..
وقفلت السماعه و هي تناظر بدر اللي من اول ما سكرت 
بدر: وش ناوية عليه ؟؟؟
مشاعل: و لا شي 
بدر بجدية: مشاعل .. خلك عاقل .. و لا تفكري بانتقام و خرابيط 
مشاعل بتصريف : حاضر 
بدر قام و قعد جنبها ومسك يدها وبصوت حنون : مشاعل انا فقدت امي و ابوي وما بقى لي بهالدنيا غيرك .. صدقيني لو يصير فيك شي رح امووت .. لا تعذبيني بتصرفاتك .. المرة اللي فاتت كنتي بتتشوهين لو ما الله ستر و جيتك على اخر لحظه.. حطي هالجمله في بالك مو كل مرة تسلم الجرة .. 
مشاعل سالت دموعها على خدها بألم : و أمي ..؟؟ و أبوي ؟؟ 
بدر: أمي و ابوي ما رح يضيع حقهم .. خل يكون بعلمك ان الله حق 
مشاعل رمت نفسها بحضن أخوها و هي تبكي : و الله ما رح يهنأ لي نوم إلا لما انتقم من اللي قتل أمي و أبوي 
_______________
_______________
في المستشفى 
طلعت الدكتورة من الغرفة .. و قام لها حمد بسرررعة .. 
حمد: دكتورة ..
وقفت الدكتورة وناظرته تنتظر وش يبي يقول 
حمد: أخبار المريضة اللي داخل ..؟؟
الدكتورة : وش تقرب لها ..؟؟
حمد: أنا زوجها 
الدكتورة : مبروك زوجتك حامل .. 
حمد وقف مصدوم : حــ..حاامـــل 
الدكتورة: زوجتك لازم تبات في المستشفى معانا هالليلة .. عطيتها مسكنات لالم بطنها مناسبة لوضعها كحامل .. و حطيت عليها مغذي؛لأن باين عليها أنها ما أكلت من زمان .. وهذا أثر عليها .. و إذا استمرت على هالشي .. ممكن يأذي الجنين 
حمد: أوكي .. مشكورة 
دخل الغرفة .. و وجهه مافيه أي تعابير .. تبين أنه فرحان لو زعلان .. شاف علياء ممدة عالسرير .. 
علياء: حمد تكفى رجعني البيت .. لاعت جبدي من ريحة الديتول و المعقمات
حمد: ما تقدري ترجعي ألحين .. بتباتي هنا اليوم .. 
علياء بتفاجأ: هااااااا .. ليش أنا وش فيني ؟؟
حمد قعد عالكرسي اللي بجنب السرير .. ومسك يدها .. 
حمد وبابتسامة: مبروك حبيبتي أنتي حامل 
علياء بتفاجأ: أنااااا 
حمد هز راسه ياكد لها كلامة
علياء نزلت دموعها 
حمد بخوف : ليه الدموع ألحين..
علياء: تذكرت أبوي على طاري الحمل
حمد: احمدي ربك
علياء:الحمدلله رب العالمين .. تدري يا حمد .. أبوي قبل كم يوم سألني .. متى بتحملي ..؟؟ أبي أصير جد .. (وبنحيب) أبشرك يا يبه .. بتصير جد قريب .. بس ما رح تشوفه .. ولا يشوفك .. بتصير جد يا يبه و أنت في القبر ..( طلعت شهقاتها قوية .. قام لها حمد يهديها )
حمد: أستهدي بالله يا علياء .. وترحمي عليه .. صياحك ما رح ينفعه بشيء .. ترحمي .. أدعيله .. بس لا تبكي .. البكي يعذب الميت بقبره .. 
رن جوال حمد .. وكان فواز يبي يتطمن عليهم 
حمد: هلا والله 
فواز: أهلين .. هاااه أخبار علياء .؟
حمد بابتسامة: ابشرك .. علياء حامل 
فواز : الحمدلله .. 
حمد: الله يسلمك 
فواز: متى بتردوا ..؟؟
حمد: بنبات في المستشفى .. (وسمع صوت شهقات علياء)
فواز بخوف: عسا ما شر .. علياء فيها شيء ؟؟ 
حمد: لا .. تطمن .. لأن علياء صار لها ثلاث ايام ما اكلت شيء و هذا أثر عليها بما أنها حامل .. 
فواز: أجل ليه تبكي..
حمد: تذكرت عمي ..
فواز: في أي مستشفى أنتوا ؟؟
حمد: يا رجال لا تعب عمرك و تجي .. أنت أقعد أرتاح واحنا بكرة من الصبح عندكم 
فواز بإصرار: حمد أنتوا في أي مستشفى..؟
حمد بقلة حلية: أحنا في مستشفى الـ ... 
فواز: يلا أنا جاي .. سلآم 
حمد: وعليكم السلام 
علياء: بيجي ؟؟
حمد بتعصيب: هذا أخوك مستحيل يثق فيني 
علياء تداري الموضوع: لا مو كذه أخوي خايف علي ويبي يتطمن لأنه سمع صياحي 
حمد: أي تعلميني به .. من متى هو صدقني أصلاً؟؟ 
علياء: أنا أبي أعرف ليش أنت ما تحب أخوي ؟؟ 
حمد: أنا اللي ما أحبه لو أهو ؟؟ 
علياء ما ردت عليه 
حمد: أنا رايح أجيب لك شيء تأكلينه 
علياء بزعل: لا تتعب عمرك أنا ما بأكل شيء 
حمد: مو بكيفك .. وطلع من الغرفة 
علياء تقلد عليه: مو بكيفك ..(وبقهر): أجل بكيف من .؟؟؟ أفففف هالرجال يبط الجبد ..مرة طيب و حنون و مرة عصبي وما ينطاق

في بيت أبو فواز 
أنتهت أيام العزاء 
في الصالة 
كانوا البنات جالسين بالصالة .. و كانت علياء جالسة معاهم بس ما قالت لهم عن حملها .. أما فواز من بعد وفاة أبوه و هو نادر الكلام ووجهه ما تتخلله الابتسامه ابدا .. مثل بقية خواته .. و صار ما يروح الشركة و دايم حابس نفسه في داره
علياء حبت تغير لهم جو: بنات أبي أقول لكم شيء 
التفت الكل لها و هم مستغربين نبرة صوتها و ابتسامتها اللي جاية في غير وقتها 
علياء: أنا حـــامل 
لمياء: صججججج
آلاء وولاء: من متى ؟؟ 
لقاء ونقاء كانوا مبسوطين من الخبر: مبروووووك 
صفاء قامت راحت لها و حضنتها و ظلت تبكي .. كانت صفاء .. أكثر وحده متعلقة بأبوها .. و هي أكثر وحده تقعد معاه عالفطور و الغذاء و العشاء
صفاء بصياح: مبررروك يا غناتي ..
علياء بصياح: الله يبارك فيك ..
كان خبر حمل علياء هو المنقذ لابتسامتهم اللي كانت رح تندفن من شد الالم لفراق أبوهم و معرفتهم لسبب وفاته اللي نزل عليهم مثل الصاعقة .. 
في جهة ثانية من البيت كان فواز متسطح على سريره و يناظر صورة أبوه المبروزة 
فواز بصوت مهموم : أيـــــه يا يبه .. رحت وتركتنا و الله من بعدك عفت الدنيا و ما فيها .. (رن جواله و قام يجيبه من على التسريحة.. شافها سجى .. حطه صامت و هو ماله خلق)
فواز وهو يناظر المرايه: كنت أموت اسمع صوتك .. بس الحين مالي خلق لك موليه .. (رن الجوال مرة ثانية .. وعطاها بزي وقفل الجوال من بعدها )
_________________
_________________
في بيت أم سامي 
سجى: يمة فواز ما يرد علي 
أم سامي : قدري ظروفه يا بنيتي .. يمكن لسه مصدوم و مو قادر يصدق خبر وفاة ابوه 
سجى: مر أسبوع على وفاة أبوه .. 
أم سامي: ولو تمر سنة ما رح ينسى ابوه بهالسهولة 
سجى: لهدرجة الابو غالي يا يمه ..؟؟؟؟
تفاجأت أم سامي بهالسؤال و ما عرفت كيف ترد عليها 
تابعت سجى:أنا ما عمري حسيت أن الأبو شيء مهم في الحياة 
أم سامي: لا يا يمه الأبو مهم .. بس انتي وضعك يختلف عن وضعه .. فواز يا بنيتي عاش طول حياته برفقة أبوه .. و ما كان يفارق أبوه أبداً .. ومثل ما انتي عارفة هو بين 7 بنات .. يعني أكيد بيتعلق بأبوه .. و فقده لأبوه بين يوم و ليلة .. بيأثر عليه .. و على نفسيته 
سجى بحزن: يعني بيطول لين يطلع من حالته دي 
أم سامي: الله يفرج عنه همه إن شاء الله
سجى: إن شاء الله
_____________
_____________
في الليل 
في بيت أبو عادل 
عادل: أمي طولت بجلستها في بيت سارة 
عنود: أي و الله بعد جلستها هناك فشلة 
عادل بقهر: انا قايل لها بحجز لها غرفة في الفندق ما رضت 
عنود: زين .. هي لازم تحضر حفلتك بكرة .. و الا مو ناوي تخبرها 
عادل بضيق : هي ما تحب تسمع طارينا .. بعد أقول لها أني بتزوج بنت عدوتها 
عنود: حتى لو المعازيم وش بيقولوا لما ما يشوفوا أمك 
عادل وهو قايم : أنا رايح لها 
وقفت عنود : خذني معك 
عادل: وش تبيها تسوي لو تشوفك .. أنا ما أستبعد أنها تطردني .. لو تشوفني على انه البيت مو بيتها 
عنود: هههه أنا متقبلة تطردني عاادي بس أبي اقنعها يمكن ترضى ترجع معانا .. بما ان ابوي بعد ما يقعد بالبيت 
عادل : أوكي انتي روحي لبسي و تعالي لي السيارة و مو تقولي لخواتك اننا رحنا لها 
عنود وهي رايحة : اوكي
رااح شغل السيارة و وقف ينتظر عنود لين تجي .. دق على جوال أمه و ما ردت عليه .. 
جت عنود 
عنود و هي تجلس : يلا 
حرك عادل سيارته متوجه لبيت أبو ناصر .. وصلوا البيت بعد دقايق لأنه قريب لهم شوي 
نزل عادل و دق الجرس بس ما احد طلع له .. رد دق الجرس .. و طلعت له الخدامة 
الخدامة : منو ؟؟
عادل: أم عادل هنا ؟؟ 
الخدامة : لا هي في روح بيت مال هيا 
عادل باستغراب : و من متى رااحت ؟؟
الخدامة : يستردي 
عادل: أهااا .. أوكي خلاص 
ورااح ركب السيارة و هو مستغرب روحتها ..
عنود: ليش رديت ؟؟
عادل: سألتها عن أمي قالت رااحت بيتها ..
عنود: يمكن رااحت بيت جدي .. يمكن جدي شفى و رجعت معاه .. خل نروح هناك و نشوفها 
عادل: أوكي 
رااح بيت جده .. و كان البيت موجود في حارة قديمة وممراتها ضيقة عشان كذه وقف عادل سيارته في بداية الحارة و كمل طريقه للبيت مشي هو و أخته 
دق عادل الجرس .. و جاه صوت أمه : منووو 
عادل بارتباك: هذا أنا عادل 
انفتح الباب و كانت ام عادل واقفة ورى الباب : أدخل 
دخل هو و أخته و كانوا مرتبكين : السلام عليكم 
أم عادل باستغراب وتكبر: و عليكم السلام .. خير إن شاء الله وش جابكم ..؟
عنود: امممـ شلون جدي ..؟ 
أم عادل: جدكم داخل ادخلوا المجلس وشوفوه
كان البيت صغيرر بدايته مدخل ضيق .. و بنهايته مجلس صغير .. دخلوا المجلس و شافوا جدهم متسطح على منام عالارض .. و باين عليه تعبان .. نزل عادل لمستوى جده و باس راسه ..
عادل: شلونك يا جدي ؟؟ ما تشوف شر 
الجد: منوو ؟؟
عادل: أنا عااادل .. 
الجد: هلا يا ولدي .. أنا بخير دامني شفتك .. شلونك أنت .. ما شاء الله كبرت و صرت رجال .. اشدعوه ليش ما اشوفك لا انت و لا خواتك .. حتى أمك لو ما تطلقت كان ما شفتها 
لفت أم عادل بوجهها و هي لاوية ببوزها >> مو عاجبنها الكلام 
عادل: سامحنا يا جدي 
الجد وهو يناظر عنود اللي واقفة ورى عادل بابتسامة: وهذي زوجتك ؟؟ 
عادل وهو يضحك: لا يا جدي افاااا ما عرفتها .. هذي عنود أختي .. (ولعنود) تعالي سلمي على جدك ..؟
جت عنود و تباعد عادل يوسع لها المجال تسلم.. باست جدها على راسه 
الجد و هو ماسك يدها : ما شاء الله .. كبرتي و حلويتي .. خبري بك من لما كنت صغيرة ام عشر سنين.. شلونك ؟؟
عنود بابتسامة خجل: بخير الله يسلمك 
الجد بعتاب : كنت بموت و أنا ما شفتكم .. ليش هالقطاعه .. أنا لما كنت بصحتي كنت أزوركم .. و من تعبت ما شفتكم .. 
عنود: ما تشوف شر يا جدي 
الجد: الشر ما يجيك يا بنتي 
عادل: جدي .. أنا خطبت بنت عمي .. و حفلتي بكرة 
أم عادل بتفاجأ و صراااخ : شنوووووووووووو ؟؟ 
عادل: أيوووا خطبتها و .. وو حفلتي بكرة 
أم عادل: سويتها يا حيوان و خطبتها 
الجد يهدي الوضع :الله يبارك لك يا ولدي و يسعدك أنت و زوجتك دنيا و آخرة .. و أنتي يا بنتي هذا بدل ما تباركي له و تأخذيه بالاحضــان .. تسبيه و تهاوشيه 
أم عادل: ليش كسرت كلمتي و خطبتها ..؟؟ و الا يعني أنا من انفصلت عن ابوكم خلاص صار ما لي اي كلمة عندكم 
عادل: يمة كلامك عالعين و الراس بس بس (بتصريف) أنا أحب بنت عمي و أبيها 
أم عادل: حبت القرادة .. أنت تدري منو أمها ..؟؟؟ 
عادل: أنا مالي دخل بأمها .. أنا بتزوجها هي و الا امها ؟؟
أم عادل بتهديد: و الله بتندم أن ما طلقتها .. و الله بتندم 
عنود بفضول : ليه وش فيها أمها ..؟؟ 
أم عادل: أمها يا ذكي .. 
قاطعها الجد .. و صرخ عليها : المرة ميتة .. و ما يجوز عليك تفضحيها .. الميت ما يجوز عليه الا الرحمة 
عادل بخوف: وش فيها أمها ؟؟ 
كان عادل و أخته عنود عيونهم تدور بين جدهم و أمهم .. عارفين أنهم مخبيين عليهم سر .. بس ما يبوا يكشفوا لهم
أم عادل بسخرية وابتسامة خبث : هه الله يرحمهاااا .. ترحموا عليها يا عيال .. الميت ما يجوز عليه الا الرحمه
عادل بتخوف : يمة و اللي يرحم و الديك .. أم شجن شنو سالفتها 
أم عادل: ..............!!!!
__________________
__________________
في صباح يوم جديد 
كان فواز جالس من الصبح .. و ناوي يروح الشغل .. و هو فاتح الباب بيطلع جاه صوت لمياء من وراه 
لمياء وهي تنزل الدرج: فوااااز فواااااز 
لف لها يشوف وش عندها 
لمياء و هي تنافخ من ركضها على الدرج و فيدها عباتها : علياء ..!!!
فواز بخوف: وش فيها علياء ؟؟ 
لمياء: ما ادري دقت علي و هي تبكي تقول بطنها يعورها و شكلها تنزف 
فواز: وين حمد عنها ؟؟
لمياء: ما ادري تقول طلع من البارحة و لا جاء ..!!
فواز : بعجلة يلا لبسي لبسي بسرررعه انتظرك بالسيارة .. و طلع يشغل سيارته مستعجل 
لمياء :أوكي
في طريقهم الى علياء 
فواز: اتصلي على علياء شوفيها 
لمياء رفعت جوالها تدق عليها : ما ترد .. يا ربييييي
فواز بعصبية : و هذا وينه عنها من البارحة .. (رفع جواله و دق على حمد بس ما جاه رد.. كرر اتصاله لي جاه صوت حمد ) 
حمد ببرود : ألوووو
فواز بصرااخ: وينك يا معود .. زوجتك دقت على لمياء و تقول انها تنزف 
حمد بفزع: شنووووووو 
فواز: يلا تعال .. كا احنا رايحين لها بالطريق 
حمد: اوكي اوكي .. و سكر 
وصلوا شقة علياء و طق الباب بفوضوية خايف عليها .. بس ما جاه رد .. 
فواز و هو يطق الباب : علياااااااااء ... علياااااااااء 
لمياء بصياح : يا ويلي عليك يا علياء 
فواز : عليااااااااء 
لمياء بخوف: اكسرر الباااب 
سمعوا صرخة علياء من داخل .. و تكسر قزاز .. خلى قلبهم يفز من مكانه .. 


[~..البارت الثاني عشر ..~]
في بيت أبو عادل 
عند عادل 
كان ساهر طول الليل مو جاينه نوم .. كل ما تذكر كلام امه .. رفض الزواج بشجن .. و كل ما سمع كلام عنود .. تردد .. تذكر كلام امه ليلة الامس .. وهي تقول له
أم عادل: أولاً .. أم شجن عايشة موب ميته مثل ما قلنا لكم .. ثانياً .. هي مو زوجة عمك .. هي طليقته .. ثالثاً ..زوجة عمك خاينة .. خانت عمك من بعد ولادتها بشجن .. و ما يندرى بعد شجن هي بنت عمك لو لا ..!!!
انربط لسان عادل .. و ما قدر يتكلم اي كلمة .. اما عنود ظلت تردد مستحيل مستحيل 
أخذ أخته و طلع من بيت جده و ظل يدور بالسيارة في الشوارع مو عارف وين يروح .. 
وقف عند البحر ونزل .. نزلت وراه عنود 
عنود: عادل لا تصدق الكلام اللي قالته امي .. امي ما تحب بيت عمي و اكيد كل كلامها كذب بكذب
عادل ساكت 
عنود: شجن بنت عمي و أنت بتتزوجـ ... 
قاطعها عادل : و شلوووون تبيني أرتبط ببنت أمها كانت خاينه ابوها .. وش يدريني .. يمكن هي تطلع مثل امها .. هذا اذا كانت بنت عمي من الاساس مثل ما قالت امي 
عنود: و انت مصدق كلام امي ..؟؟
عادل : انا مو داري وين الحقيقة .. 
عنود: إذا تبي تعرف الحقيقة .. أسال أبوي 
لف عليها عادل : أبوي !!!!!!
عنود: أي أبوي .. أكيد يعرف كل شي 
عادل: ووين تبيني القى ابوي الحين 
عنود بضحكة سخرية : عند مرته الثانية .. 
عادل بصدمة : أبوي متزوووووووج ؟؟؟؟؟؟؟
عنود: أي متزوج من زماان 
00000000
قطع عليه شريط ذكرياته .. طق الباب .. فتح الباب و لقى عنود .. خلى الباب عشان تدخل و هو راح يقعد على طرف سريره .. دخلت عنود و خلت الباب مفتوح 
عنود : عادل اليوم الحفلة .. شنو بتسوي ..؟؟ 
عادل: ما ادري 
عنود: شجن تبي تروح الكوافير الساعه تسعه عشان تتعدل لليلة 
عادل: قولي لها لا تروح خلاص ماكو حفلات .. قولي لها انتي مو بنت عمنا و عادل ما يبيك .. قولي لها اي شي .. و جاء بيطلع بس تفاجأ بوجود شجن عند الباب حاطه يدها على فمها و دموعها متحجرة في عيونها
عنود: شجن ما عليك منه عادل يمزح تعالي معاي 
شجن لسه واقفة مكانها و تناظر عادل مصدومة 
عنود: شجن .. ( وهي تسحب يدها) تعالي معاي 
عادل حس بتأنيب الضمير لما شاف شكلها شلون مصدومة .. اخذ مفاتيحه و بوكه و طلع من البيت 
عنود سحبت شجن من يدها لغرفتها .. و سكرت الباب وراها 
دخلت شجن و هي تبكي : ليش انا شنو سويت له..؟ ليش ما يبيني 
عنود ما عرفت شنو ترد عليها 
شجن بصياح:كيف عادل يقول انا مو بنت عمكم و ما يبيني .. شنو صاير ..؟ اذا كان ما يبيني من البداية .. ليه يخطبني ..؟
عنود : شجن اهدي .. 
شجن بهستيرية : لا تقولي لي اهدي .. شلون تبيني اهدى .. و في يوم حفلتي يقول ما يبيني .. انا اش سويت له .. ابي سبب يقنعني .. تكفي عنود اذا كنتي عارفة شي قولي لي .. لا تخبي علي .. ترى و الله بجن .. 
عنود ساكته 
شجن بصراااخ : عنوود تكفي قولي لي فيه سبب و الا لا ..؟
عنود بتردد: فيه سبب ..؟
شجن بخوف: شنووو ..؟ 
عنود بتلعثم: البارحة رحنا لأمي في بيت جدي .. ووو..
شجن: كملي ليه سكتي.. اكيد اجبرته يفصخ الخطبة 
عنود: لا 
شجن: اجل شنو ..؟
عنود: اسمعي هي قالت كلام انا نفسي ما صدقته .. اكيد انها تكذب
شجن : خلاص حرقتي لي اعصابي قولي لي شنو قالت ..؟
عنود بعد فترة قالت: قالت ان .. ان .. ان امك خانت ابوك مع رجال ثاني..؟
شهقت شجن : شنووو ..؟؟؟؟؟؟؟؟؟؟؟؟؟؟؟؟؟؟؟؟؟؟
عنود: هذا اللي قالته لعادل و خلاه يفصخ الخطوبة 
شجن من صدمتها دارت الارض بها و طاحت عالارض مغمي عليها 
عنود: شــــــــــــــــجـــــــــن



وصلوا شقة علياء و طق الباب بفوضوية خايف عليها .. بس ما جاه رد .. 
فواز و هو يطق الباب : علياااااااااء ... علياااااااااء 
لمياء بصياح : يا ويلي عليك يا علياء 
فواز : عليااااااااء 
لمياء بخوف: اكسرر الباااب 
سمعوا صرخة علياء من داخل .. و تكسر قزاز .. خلى قلبهم يفز من مكانه .. 
فواز و لمياء صرخوا : عليااااااااء 
فواز: تباعدي شوي بكسر الباب 
تباعدت لمياء و قام فواز يضرب الباب بأقوى ما عنده لين انكسر القفل .. دخلوا و لقوا علياء طايحه عالارض و الجرة القزاز طايحة عالارض و متكسرة بجنب علياء .. حملها و وداها السيارة .. و حرك بسرعة عالمستشفى 
في ممر المستشفى 
كان فواز و معاه لمياء عند باب الغرفة اللي فيها علياء و مقطعين الممر من الروحة و الجية .. شافوا حمد جاي صوبهم و مبين عليه مرتبك و خايف 
جاء بسرعة إلى فواز : علياء اش فيها ..؟ وش صااار ..؟ رحت البيت لقيت الباب مكسور ..؟ 
فواز بعصبية : وينك عن زوجتك .. كانت شوي و بتموت 
حمد بتصريف: كان عندي مشوار ضروري ..
فواز: و المشوار اهم من زوجتك ..؟
حمد بارتباك: و انا وش يدريني أنه بيصيبها شي 
طلعت الدكتورة من الغرفة و راااحوا لها بسرعه .. أما لمياء دخلت عند علياء 
فواز: هاااه دكتورة طمنينا 
الدكتورة : أنت زوجها ..؟
فواز : لا انا اخوها 
حمد بقهر من فواز: أنا زوجها .. طمنينا 
الدكتورة:المريضة لازم ترتاح .. لان الجنين اللي ببطنها مو ثابت 
حمد: شلون يعني ..؟ 
شرحت لهم الدكتورة وضعها .. و عطتها خروج .. و لأنها ممنوعة من الحركة .. أضطر حمد يخليها تروح مع أخوانها .. عشان تكون تحت نظرهم .. 
___________________
___________________
في الشركة 
كان عبدالله جاي بيدخل مكتبه بس وقفه صوت مبارك و هو يكلم 
مبارك:و ابشرررك يا ابو عادل الاختام كلها صارت بيدي .. هههههههههه .. اشوفك الليلة .. اوكي .. يلا مع السلامة ..هههههههههههه .. يسلمك ربي
كان عبدالله واقف مكانه و مستغرب من محادثة مبارك .. 
عبدالله (بقلبه): عن اي اختام يتكلم ..؟ و منو هذا ابو عااادل ..؟
دخل المكتب و كعادته ما يسلم على مبارك .. قعد و بعد فترة جاه أبو محمود 
أبو محمود وفي يده الشاي : صباح الخير بو عابد
عبدالله بابتسامة: صباح النوووووووور و السرووووور ابو محمود
ابو محمود: و هذا الشاي اللي تحبه .. 
عبدالله : يعطيك العافية 
ابو محمود: تامر على شي 
عبدالله: سلامتك ..
ابو محمود: الله يسلمك .. يلا سلام .. و طلع من المكتب 
بدأ عبدالله شغله و هو يشرب الشاي و مندمج 
مبارك يناظره بنظرات الحقد (وبقلبه) : كيف أخليه يجي معاي الليلة مو داري .. اصلا كيف اقول له و هو حتى السلام ما يسلم علي كأني يهودي .. 
مبارك و بصوت درب : أمممم عبدالله 
رد عليه عبدالله بدون نفس و هو يناظر الاوراق اللي قدامه : نعم 
مبارك: ما ودك تصفي النية معاي و نكون اصحاب 
عبدالله ناظره بابتسامة سخرية: لا والله ما ودي (وبابتسامه عريضة) مشكوووور 
مبارك انقهر من رده بس ما بين له:عبدالله انا قاعد معاك في مكتب واحد و مقابلين بعض طول الدوام ما يصير نظل كذه مثل الاعداء .. انا ابي اصير صديق لك و اذا ما تبي نصير اصدقاء نكون زملاء عمل عالاقل 
عبدالله : أقول شكلك مو فاطر اليوم زين شلون تبيني اكون صديقك و انت ما تواطني بعيشت الله .. و سبحان الله بعد الشعور متبادل 
مبارك بتمسكن: و منو قال اني ما اواطنك في عيشة الله بالعكس .. انا صج في البداية كنت اتعارك معاك و كنت في خلاف دائم معك.. بس الحين انا متندم على اللي سويت .. و انا اقسم لك اني الحين ودي اكون لك صديق
عبدالله حس انه متغير شوي .. بس كانت محادثته ترن في أذونه و يبي يعرف السالفة .. قال بابتسامة : خلاص نكون اصحاب 
مبارك بوناااسة قام و راح مد يده لعبدالله .. 
عبدالله: قبل لا نكون اصحاب .. وش سالفة الاختام ..؟
مبارك بتلعثم رجع يده: اي اختام ..؟؟
عبدالله : الاختام اللي كلها صارت بيدك 
مبارك ضحك بتصريف: يا معووووود شكلك فاهم السالفة غلط .. هذي الاختام اللي حق صاحبي .. انا اشتغل شغل مسائي في مكتبه .. و اسوي اختام للناس .. و صاحبي اتصل علي و قاالي يبي اختام باسمه و اسامي اولاده .. ولما استوو قلت له صاروا الاختام بيدي بس 
مبارك بخبث مد يده: نكون اصحاب 
عبدالله صافحه: نكون اصحاااب 
مبارك بفرح: اجل انا عازمك الليلة .. عشاك عندي 
عبدالله و هو مو مرتاح له : بهالسرعه .. 
مبارك: عشان يصير بيننا عيش و ملح مثل ما يقولون ههههههههههه
عبدالله:خلاص تم ههههههههههههههه
__________________
__________________
في المستشفى 
طلع الدكتور من الغرفة اللي فيها شجن .. و رااحت له عنود اللي كانت جالسة عالكراسي ركض .. 
عنود: شلوون المريضة ..؟
الدكتور: بخير و الحمدلله .. بس يا اختي انتي شنو تقربي لها
عنود: انا اختها 
الدكتور: البنت عندها انهيار عصبي .. باين انها متعرضة لصدمة نفسية قوية
عنود: لا حول و لا قوة الا بالله 
الدكتور : لازم تبعدوها عن المشاكل .. لان مو من صالحها هذا الشي
عنود: حاضر .. الحين ممكن تكتب لها خروج 
الدكتور: للاسف لا .. لان لازم تكون تحت رعايتنا لمدة 48 ساعة 
عنود: إنا لله و إنا إليه راجعون .. أقدر أشوف المريضة ؟؟
الدكتور: أيواا بس ألتزمي الهدوء 
عنود: أوكي مشكور .. و دخلت غرفة شجن 
دخلت و شافت شجن ممدة عالسرير الابيض و نايمة .. جلست جنبها و طلعت قران صغير من شنطتها و بدت تقرأ .. بعد فترة رن جوالها .. ناظرت في شجن على طول .. و بسرعه طلعت جوالها و شافتها عبير داقه عليها .. حطته صامت و طلعت برى الغرفة تكلمها لا تزعج شجن .. 
عنود و هي ترد على عبير : الو 
عبير بصرااخ: يا خونة انتي و بنت عمك .. شفتونا نايمين .. قمتوا اخذتوا السواق و رحتوا الكوفير بوحدكم 
عنود بحزن : أحنا مو بالكوفير .. 
عبير حست ان نبرة صوتها متغيرة : عنوده اش فيك ..؟
عنود: سالفة طويلة .. تعالي لي المستشفى و بقول لك 
عبير بصدمة: مستـــــشفى ..!!!!!!!!!!!
عنود: ايوا شجن طاحت علينا و خليت الخدم يحملوها و وديتها المستشفى 
عبير: يا ساااتر ليه وش صاار ..؟ انا البارحة شايفتها ما فيها شي 
عنود: و الله ما فيني اتكلم زيادة تعالي المستشفى و بقول لك 
عبير: اوكي احنا جايين .. بس خلي السواق يجينا 
عنود: أوكي باي 
عبير :باي
_________________
_________________
دخلت علياء البيت و هي متسندة على لمياء .. و دخل من وراهم فواز و حمد .. وجلسوا في الصالة 
لمياء: علوووي قووومي استريحي في غررفة ابوي .. بما انها تحت 
علياء: لااا بقوم اركب فووق .. ابي انام في غرفتي 
حمد: بس انتي ممنوعه من الحركه ما بتقدري تركبي فوق 
ناظرته علياء بنظرات احتقار و لا ردت عليه 
ما خفت على فواز نظرتها له .. بس ما تكلم و اجل الموضوع لبعدين 
علياء و هي توقف : انا بركب فوق لغرفتي .. عن اذنكم .. و مشت عنهم بتعب و لحقتها لمياء تسندها ..
لما راحوا بقى في الصالة حمد وفواز
فواز: حمد .. أنت تعرف اش قد غلات خواتي عندي .. و اللي يمس شعره منهم .. اقطع له يده ..
قاطعه حمد: وش مناسبة كلامك ..؟
فواز: لا تظني غبي .. نظرات علياء لك تبين انك مسوي لها شي و مضااايقها منك حيل 
حمد: فواز رجاءاً لا تتدخل بيننا
فواز بعصبية: لا بتدخل و غصباً عنك .. تراها بنت ناس أكابر .. و مو مضطره تعيش عيشتك الخايسة ..
حمد بعصبية:الله .. الحين صارت عيشتي خااايسة .. ؟؟ 
فواز وصوته بدى يرتفع : لا و الله مو من الحين .. هي من زمان .. بس انا ساكت و منطم احتراما لأبوي .. قال لي ان للبيوت اسرار و ما يصير نتدخل .. بس ألحين لا و الف لا .. اختي مو مضطره تتحمل مزاجيتك .. و تأكل الضرب منك كل ما حبيت تفرغ من عصبيتك
حمد : ومنوو قالك و الا شكا لك الحال..؟
فواز : مو محتاجه احد يقولي .. انت بس ناظر خدها شلون متورم .. و تعرف 
حمد : هي اللي استفزتني 
فواز بطولة بال: شوف انا بقول لك هالكلمتين و ما عندي غيرهم يا انك تحترمها او انك تطلقها ..؟ 
حمد بعصبية: شوووف حبيبي كلامك ما يهمني و ما اعترف فيه .. ومو تظني ساكت خوفاً منك .. لا و الله كان كله بس لخاطر عمي أبو فواز الله يرحمه .. اما انت مالك خاطر عندي موليه .. و اعلى ما بخيلك أركبه .. سلام .. 
فواز وهو يقعد مكانه بعصبية: أنا أعلمك يا حمد الكلب منو فواز .. و نشوف بعدين من يعترف بكلام من 




في المستشفى 
وصلوا علا و عبير المستشفى ..
عبير : عنووووود . سلامات اش فيها شجن ..؟
علا : خوفتينا عليها 
عنود : إن شاء الله ما فيها شيء بس عادل الله يهديه يبي يأجل موضوع الخطبة لوقت ثاني .. و شجن لما سمعت انصدمت و طاحت مغشي عليها 
عبير: يأجللللل الخطبة .. !!!!!!!!!!!!!
علا: و ليه يبي يأجل الخطبة ..؟ 
عنود: يقول مو مستعد نفسياً 
عبير : حراام عليه . دامه مو مستعد .. ليه ما تكلم من قبل .. 
علا بحزن لحال شجن: يا غناتي شجووونه .. مسكينة 
عنود: تعالوا داخل بس بهدوووء 
دخلت عنود و عبير اما علا استأذنتهم دقيقة 
لما دخلوا .. طلعت جوالها و دقت على عادل 
عادل: ألو 
علا: عادل حراام عليك وش سويت بالبنت مسكينة .. ؟؟
عادل: و انا وش سويت فيها 
علا: كل هذا ووش سويت .. البنت حاشها انهيار عصبي .. و هذي هي منومه في المستشفى 
عادل بصدمة: انهييييييااااااااار عصبي ؟؟؟؟؟
علا: اي .. مستغرب ان حاشها انهيار عصبي .. والله اني لو مكانها .. حاشتني سكته قلبية .. انت ما عندك قلب ..
عادل: شوفي انا الحين عندي مشوار ضروري لازم اخلصه و بعدين بجيكم نحل الموضوع .. اوكي ؟؟ باي 
و سكر السماعه قبل لا يسمع ردها 
0000000000
0000000000
كان عادل رايح لبيت أبوه الثاني .. من بعد ما أخذ عنوانه من عند سكرتيره بالشركة .. رن الجرس .. و طلعت له الخدامة ..
عادل: وين بابا أبو عادل..؟
الخدامة : بابا في البيت يفطر 
عادل: قولي له فيه رجال يبيك ضروري عند الباب 
الخدامة: أوكي 
دخلت الخدامة و بعد دقايق .. طلع أبو من البيت .. و اول ما حط عينه على عادل .. جاااء يركض 
أبو عادل : أنت وش جايبنك هنا ..؟ و منو خبرك بعنوان بيتي 
عادل: انا رحت و سألت السكرتير وهو عطاني العنوان 
أبو عادل : لا بارك الله فيك و لا في السكرتير معاك
عادل: يبه أنا جايينك في موضوع ضروري 
أبو عادل : أنتو ما يجي من وراكم الا المشاكل .. تعال ادخل حرقتني الشمس 
دخله أبوه المجلس .. وقعدوا .. 
أبو عادل : خير وش تبي ؟؟ 
عادل: يبه صج مرة عمي عايشة ..؟؟
استغرب أبو عادل سؤاله المفاجئ و رد بتلعثم: لا .. وش جاب طاري هالسؤال على بالك ..؟ 
عادل: زين يبه .. اسمع الكلام اللي بقوله و انت قولي اذا كان صج و الا كذب.. انا الامس رحت لامي و قلت لها على الحفلة .. و عارضت على خطوبتي من شجن و قالت لي ( و بتردد) قالت لي : ان مرة عمي عايشة و عمي طلقها لأنها خانته 
أبو عادل باستغراب: أمك قالت لك هالكلام ؟؟؟
عادل: اي .. قولي يبه هالكلام صحيح و الا كذب ؟
أبو عادل : اي صحيح .. 
عادل وهو فاتح عينه من الصدمة : خانته مع من ؟؟ 
أبو عادل : و انا وش يدريني عنها .. و اسمعني زين.. الكلام هذا ما ابيه يطلع لبرى و امك هذي حسابها بعدين .. 
عادل: انا ابي افصخ الخطبة 
أبو عادل : الخطبة ..!!
عادل: ايواا .. انا ابي افصخ خطبتي من شجن 
أبو عادل: ليه ..؟
عادل: انا بالأساس ما أحبها وخطبتها بس عشان لا تتبهدل مع الرجال اللي كنت تبي تزوجها اياه
أبو عادل بعصبية: هي البنت لعبة بيدك .. مرة تحبها و تبي تتزوجها .. و مرة ما تحبها و تبي تفصخ الخطبة .. على بالك بكيفك هو تقرر .. اسمعني زين .. الخطبة رح تتم الليلة .. رضيت و الا ما رضيت ؟؟
عادل بترردد: بس .. شجن منومة في المستشفى 
أبو عادل: ليه وش فيها ..؟
عادل: سمعتني بالصدفة و انا اقول لعنود اني ابي افصخ الخطبة 
أبو عادل: لا بارك الله فيك من ولد .. أنا شفتك قلت اكيد وراك بلوة .. شوف انا بطلعها بكرة على مسؤوليتي .. و ما بنسوي حفلة .. يعني قول لخواتك يعتذروا من المعازيم 
عادل: اوكي .. و قام بيطلع بس وقفه صوت ابوه و هو يقول ..
أبو عادل: لا تقرب هالبيت مرة ثاانية فاااهم .. و اي شي تبيه .. دق على جوالي 
عادل بحزن : اوكي .. و طلع 
__________________
__________________
في بيت ابو فواز 
من بعد ما طلع حمد من البيت راح غرفته يريح شوي .. كان ناوي يروح الشركة بس أجل روحته ليوم ثاني .. حس أنه ملان و مو عارف وش يسوي .. جت على باله سجى .. 
فواز: مسكينة يا سجى .. من زمان و أنتي تدقي علي و انا حاط عليك طااف .. أكيد أنك زعلانه علي الحين .. طلع جواله من مخباته و قرر يدق عليها 
عند سجى 
كانت سجى جالسة مع رغد في الصالة و هي تلاعبها .. 
رغد: سوزا غني لي 
سجى: وشو تبيني أغني ..؟
رغد وهي تفكر ببراءة: الحروووف 
سجى و هي تغني: ألفٌ أرنب يمشي يلعب يأكل جزرة 
صرخت رغد بتفاعل: كي لا يتأب 
سجى و هي تصفق لها : شطووووورة 
رغد: غني بعد 
سجى: باء بطة .. نطت نطة .. ضحكت منهاااا ..
رغد و عي تنط: الكتااااااة >> القطة 
صفقت لها سجى و هي تشجعها : عفية عالشطووورة 
رغد: ههههههه
رن جوال سجى .. لما شافت الرقم ارتبكت و ما عرفت شتسوي .. هي من زمان تنتظر هذا الاتصال .. بس لما جاها .. خافت .. كان الجوال يرن و هي ماسكتنه في يدها .. لين سكت 
سجى بخوف: يا ربي هذا فوااز مو عارفة شلون ارد عليه .. انا من زمان ابي اكلمه وهو ما يرد علي و الحين لما دق خفت ارد وش اسوي يا ربي
رد يرن مرة ثانية .. أخذت نفس طويل و ردت 
سجى بصوت واطي: ألووو ؟؟
فواز:أهلين سجى .. كيفك ..؟
سجى: بخير .. كيفك أنت ..؟
فواز :الحمدلله
سجى : عظم الله اجرك بوفاة الوالد
فواز: طول الله بعمرك 
دامت بينهم فترة سكوت قطعها فواز و هو يقول: أممم آسف لأني كنت ما أرد على اتصالاتك 
سجى: لا عادي
فواز : سجى .. بجي بيتكم الليلة .. ممكن ..؟ 
سجى بخجل : أكيد 
فواز: يعني مو زعلانه 
سجى: لا 
فواز: الحمدلله .. أوكي ما أطول عليك .. مع السلامة
سجى: الله يسلمك 
سكر فواز و سجى لسه حاطه الجوال على أذونها .. كانت المحادثة اللي بينهم سريعه بس على سجى مرت مرور الدهر
سجى بقلبها: مو مصدقة .. هذا اللي انتظره من اسبوع يرد علي.. دق الحين و بيجيني الليلة 
ابتسمت بخجل .. و قامت لأمها اللي كانت تغسل الثياب ركض .. 
سجى: يمة يمة 
أم سامي: هلا يمة 
سجى بخجل: يمة .. فواز دق علي و قال بيجيني الليلة 
أم ساامي بفرح: صججج يمة .. 
سجى: أي صجج
أم سامي: و قالك بيجي يتعشى لو بيجلس بس ..؟
سجى و كأنه شي خطير فايتنها حطت يدها على خدها : يؤؤؤ نسيت أسأله 
أم سامي : أجل دقي عليه و قولي له يجي عالعشاء
سجى بتردد: يمة استحي ادق
أم ساامي: ههههههههههه يا قلبي انتي .. 
سجى بدلع: يمــــة 
أم ساامي: ههههههه يلا بلا دلع زايد .. روحي دقي عليه و قولي له يجي عالعشاء 
سجى : أوكي 
رااحت الغرفة و دقت عليه .. و بعد رنتين رد
فواز: هلا 
سجى بخجل: أهلين 
فواز: آمري ..؟
سجى: ما يآمر عليك عدو .. أمي تقول لك تعال عالعشاء 
فواز بابتسامة: أمك اللي قالت لو أنتي ..؟
سجى بعفوية: لاا والله امي اللي قالت
فواز: ههههه زين وش فيك مختلعه كذه .. كأني تاهمك بجريمة 
سجى حست أنها تسرعت و سكتت 
فواز: ههههههههه عالعموم عزيمتك مقبولة .. بس بشرط 
سجى بخوف : شنوو..؟
فواز: أبي يكون العشاء من طباخك
سجى بخجل: أخاف ما يعجبك 
فواز: تعرفي تطبخي ؟؟
سجى: أيوا بس مو مرة .. أنت قول شنو تبي و أنا بشوف إذا أعرف أطبخهم و الا لا ؟؟
فواز وهو يفكر: أبي بيتزا .. و بروستد .. ووو .. لحظة تعرفي تسويهم ؟؟
سجى: أي بس ما أعرف أسوي العجينة حقت البيتزا 
فواز: ههههههههه خلاص خلي عمتي تسويها لك 
سجى: أوكي .. وشو تبي بعد 
فواز: بس واجد .. زين .. تعرفي تسوي شاي..؟
سجى: أي اعرف 
فواز: كويس .. لأن الشاي شي أساسي بالنسبة لي 
سجى: أنا ما احبه 
فواز: أفااا أحد ما يحب الشاي 
سجى: أنا 
فواز: خخخخخخخ .. (سمع طق عالباب .. و من صوت الطقه عرف أنهم التوأم )
فواز: لحظة سجى .. التوأم يطقوا الباب .. خليك عالخط 
سجى : اوكي 
قام فواز و فتح الباب .. لقاهم واقفين و حاطين يدهم على خصرهم .. 
فواز: نعم 
نقاء: سمعت طاري بروستد و بيتزا قلت اكيد انك بتعزمنا الليلة
فواز: و من متى و أنتوا واقفين عند الباب ..؟
لقاء : مو من زمان بس لما قلت (آمري) 
مسك فواز أذاينهم : إن شفتكم مرة ثانية واقفين عند باب غرفتي و تتجسسون علي قطعت لكم أذاينكم 
لقاء نقاء و هم متألمين من مسكته : خلاص خلاص توووبة 
تركهم و قاموا يمسحوا على أذاينهم متألمين 
نقاء و هي تمشي مع أختها: لقااء الشاي مهم بالنسبة لي..؟
لقاء: أنا ما أحبه 
نقااء: افا في احد ما يحب الشاي 
لقاء: سجـــى 
ضحك فواز على خبالهم و دخل الغرفة و رد يكلم سجى مرة ثاني 
فواز: هلا 
سجى: اهلين 
فواز: سوري طولت عليك
سجى: لا عادي
فواز: هذيلا التوأم دايم يتجسسوا علي .. يعني لا تستغربي منهم و من شطانتهم 
سجى: ههههههه
فواز: تسلم لي هالضحكة 
سجى بخجل: أقول فواز .. أمي تناديني 
فواز عرف أنها تصرف: أهااا أجل سلمي لي عليها .. 
سجى: الله يسلمك .. مع السلامة 
فواز : يسلمك ربي
سكرت سجى من عند فواز .. و انسدحت عالسرير و هي تفكر في اول ما خطبها كيف كان رايها فيه .. و كيف صار رايها فيه الحين .. 



وبس 


تحياتي لكم 

أوتار الحب


[~..البارت الثالث عشر..~]


من راح على كيفه وكيفه يوديه 


خله على كيفه وكيفه يجيبه


خله على كيفه زمانه يوعيه 


لابد من يوم يذكر حبيبه


_______________
_______________


فتحت عينها شافت السقف غريب عليها لفت بعينها على يمينها لقت عنود جالسة و هي تقرا قرآن .. و مو منتبهه لها .. ناظرت يدها و فيها المغذي .. تذكرت قبل لا يغمى عليها شنو قالت لها عنود .. غمضت عينها و نزلت دموعها غصب عنها .. اليوم هو اليوم اللي من زمان تنتظره و تفكر فيه .. كانت تتوقع هذا اليوم من أسعد أيام حياتها .. مو مصدقة اللي صار .. كانت مو حابة تشوف أحد قدامها .. حتى عنود بنت عمها و أختها .. غمضت عينها و هي تتمنى أنها ما تفتحها بعد ألحين .. بكت و بكت و بكت .. لين سمعت صوت علا تناديها 
علا: شجن شجن .. أنتي صحيتي ؟؟ 
سمعت صوت عنود تقرب و تحط يدها على جبينها : اسم الله عليك شجن .. أنتي تسمعيني ..؟؟ 
فتحت عينها غصب عنها و هي تبكي شافت في عيونهم الخوف عليها .. بس أشكالهم تذكرها ببيت عمها 
عبير: شجوونة حبيبتي ليه الدموع .. أنتي بخير .. لا تخافي 
جابت علا كآس ماي وعطته عنود تشربها اياه.. قربته من شفايفها : شجن اشربي ماي .. بلي ريقك 
شجن بقلبها: خلاص ما عاد أتحمل روحوا عني انا ما أبيكم خلاص .. أنتوا من دخلتوا حياتي و أنا أحس أني ضايعه .. كنت عايشة مع ابوي ومرتاحه من دون مشاكل .. آآآآه يا يبة وينك عني .. وينك تشوف كيف بنتك عاااايشة ..
عنود: شجن اشربي 
صرخت شجن وهي ترمي الكاس من يد عنود: مااااا ابي اشرررب .. ما ابي شي منكم .. حراااام عليكم .. خلووووووني بروووحي أنا ما ابيكم ما ابيكم 
عنود باستغراب: شجن .. اش فيك .. هذا أنا عنود .. 
شجن بصرااخ : طلعوووووا برااا ما ابيكم .. اطلعوا من حيااااتي خلاص .. ما عاد اتحمل اي شي منكم .. تركوووني بحالي 
وقفوا عنود و عبير و علا مكانهم و هم يناظروا شجن بخوف ..
شجن و هي تصرخ : لا تناظروووني كذه اطلعوا عني .. اطلعوووو 
سحبت عنود معاها عبير و علا وطلعوا على طول و نادوا الدكتورة تشوف حالتها 
دخلت الدكتورة مع الممرضات .. و حاولوا يهدوها و البنات واقفين عند الباب يسمعوا صرااخها .. و يدعوا لها 



___________________
___________________


عند علياء 


كانت جالسة بغرفتها وحدها بعد ما صرفت خواتها و قالت لهم أنها بتنام .. حطت راسها عالمخدة و هي تتذكر آخر مرة جلست فيها مع حمد .. 


في الشقه 


علياء و هي مسترخية و تمسح على بطنها و بابتسامة : حمد .. وين وصلت ..؟
كان حمد جالس و هو سرحان انتبه على صوتها و هي تسأله : معاااك 
علياء: أي باين أنك معاي .. يلا قولي اش كنت تفكر فيه 
حمد بجدية: علياء .. انا من زمان ودي اقول لك شي بس خايف .. أبيك تتفهمي وضعي .. اوكي ؟؟
علياء وهي تعدل جلستها باستغراب : أوكي . قول و انت متطمن
حمد و هو يتحاشى نظراتها و بارتباك قال: علياء .. انتي تعرفي زين أن حملك تأخر أربع شهور ..(كشرت علياء من هالطاري) و أمي كانت متضايقة من هالشي .. علياء .. انا قبل فترة رحت بيت أهلي كالعادة أتغذى عندهم بيوم الجمعة و كنت انتي تعبانة و قلتي بتقعدي في البيت .. كانت هناك خالتي أم بندر بتتغذى معانا وووو
علياء : كمل اش فيك سكت ؟؟
حمد بارتباك: و خطبت لي بنت خالتي هنادي و أنا قاعد هناك من دون لا تسألني 
علياء حطت يدها على فمها مجرد ما تخيلت أن فيه مرة ثانية بتشاركها بزوجها و بأمل قالت: أنت أكيد رفضت صح 
هز رآآسه بتأييد و كمل: رفضت بس هددتني و قالت لا انت ولدي و لا أنا أعرفك أن ما تزوجت .. و أصلاً أنا ما كنت عارف شنو أقول و بالذات ان امي ما قالت لي بالموضوع من قبل .. و ما تكلمت الا قدام خالتي (مسك يدها و قال بحنية) علياء .. لو أخذ عشر حريم فوقك .. رح تكوني انت الأغلى بقلبي .. و ما رح افرط فيك 
علياء سحبت يدها وبخوف قالت: و أنت شنو سويت ..؟
حمد: صدقيني علياء أنا رفضت بس أمي حطتني قدام الامر الواقع .. علياء .. أنا أحبك .. أنت بالقلب .. و ما في اي بنت تقدر تغير رايي فيك 
علياء: من متى هالكلام ..؟
حمد: قبل شهرين 
علياء ببرود: يعني تزوجت و خلصت 
حمد: أي تزوجتها .. و كان الزواج سكيتي .. لا حفلة و لا عرس .. بس عقد
علياء بتعصيب: و ليش ما قلت لي .. ليش ما تكلمت .. و علمتني .. 
حمد: ما كنت أدري ان الموضوع بيزعلك 
علياء تضحك بسخرية: ما تدري أنه بيزعلني ..!! 
حمد ظل ساكت مو عارف شنو يقول لها 
علياء و هي تعطيه ظهرها: حمد طلقني 
حمد بحب : علياء أنا مستحيل أطلقك .. وراح حضنها من ورى خايف لا يفقدها
علياء دموعها بدت تسيل : حمد أرجوووك طلقني 
حمد بصوت حنون وهو لسه ضامنها لصدره : علياء أنا أحبك .. مستحيل أطلقك .. أنا لو كنت أفكر في يوم أني بطلقك كان من يوم تزوجت عليك طلقتك .. بس أنا مستحيل أفرط فيك 
علياء بعدته عنها بقهر و قالت و هي تبكي: إذا كنت تبيني طلقها .. 
حمد: ما اقدر اطلقها 
علياء بألم: يعني أنت تحبها 
حمد: و الله ما احبها .. صدقيني اني من تزوجتها و انا احس بالضيقة بالذات ان البنت صغيرة علي واجد .. الفرق بيني و بينها 16 سنة مو قليلة صدقيني .. أحس أني متزوج جاهل مو زوجة .. أنا مو قادر اتعامل معاها اصلا كزوجة .. و كنت بطلقها بس ..
علياء: بس شنو..؟
حمد: حملت
علياء و هي تبكي بقهر: حمد خلااااص كفاااية طلقني 
حمد بعصبية: وأنا قلت لك مستحيل أطلقك 
علياء وهي تحط عينها بعينه :وانا أقول لك إذا كنت رجال طلقني ..
حمد بعصبية رفع يده و ضربها كف على خدها .. حطت علياء يدها على خدها وهي تبكي 
حمد: تظني إذا قلتي لي كذه بتهزي من رجولتي ..و بتخليني أطلقك غصب .. أنا أحبك حيل و مستحيل أفكر في يوم أن أطلقك .. أخذ مفاتيحه وفتح الباب بيطلع 
علياء: روووح لها .. يا حساافة عمري اللي ضاع معاك ..
طلع و سكر الباب وراه بقوة من قهره 


_____________
_____________


في الليل 


كانت سجى جالسة تترتب قدام المرآآية و هي تغني بصوتها الناعم .. رن جوالها اللي على التسريحة و ردت بابتسامة .. 
سجى: ألو ..
فواز: هلا بهالصوت 
سجى: هلا بك زود
فواز: أنا عالباب انتظرك تفتحي لي الباب 
سكرت الخط من عنده بعفوية و رااحت ركض تفتح الباب .. طلعت و صدمت بسامي اللي كان مار على الغرفة ورايح غرفته 
سامي باستغرااب: وش صاااير .. شوي شوي 
سجى: يؤ يؤ ما شفتك 
سامي و توه ينتبه انها متكشخة : أوووه وش هالزين ..؟
(كانت سجى فستان قصير لي الركبة لونه وردي.. و حاطه حلق على شكل دائرة .. و سلسلة .. و فاكة شعرها على طوله ..و حاطه مكياج ناعم مرة)
سجى : فواز عند الباب 
سامي : أهااااااا قولي من البداية 
سجى : ههههههههههههههه
سامي: خل العب عليه اشوي 
سجى: وش بتسوي ...!!!
راح سامي و فتح الباب شويه .. يعني بس حده تدخل اليد
استغرب فواز ليه ما فتحت الباب كله فحب يفاجأها دخل باقة الورد من الفتحه : تفضلي حبيبتي .. الورد للورد 
سامي و هو يسكر خشمه ويقلد صوت سجى: تسلم 
ما انتبه فواز لنبرة الصوت لانه تكلم بصوت خفيف : بتخليني واقف عند الباب 
سجى ما اتحملت فقعتها ضحكة و لحقها سامي .. لما سمع فواز ضحكهم دخل على طول ( كان لابس بنطلون اسود و بلوزة خضراء و كلرها ابيض .. و حاط نظارة شمسية رافع بها مقدمة شعره)
شاف سجى و سامي يضحكوا عند الباب و سامي في يده الباقة 
فواز بعصبية يسحب الباقة من سامي: جيبها .. انت وش جايبنك هنا ؟؟
سامي: جيت اشوف حبيبتك ههههههههه
فواز: روووح زين 
راح سامي غرفته و هو يضحك على فواز .. وفواز منقهر من حركته .. لأنه أكل المقلب 
فواز و هو يناظر سجى: يا عيني القمر محلوو 
سجى ابتسمت بخجل: تفضل 
دخل فواز المجلس و دخلت وراه سجى و سكرت الباب وراها .. ما وعت على حالها الا فواز ساحبنها و ضامنها لصدره بقوووة 
فواز: وحشتيـــني 
سجى ظلت ساكته مكانها مو عارفة شنو تقول .. خجلانه من الموقف 
فواز و هو يبعدها عن صدره شوي : ما وحشتك ..؟
سجى تباعدت عنه و هي تتحاشى نظراته: لا تسوي كذه مرة ثانية خوفتني
فواز بخبث باسها على خدها : و لا كذه بعد ؟؟
سجى انقهرت منه و طلعت من المجلس بحجة انها بتجيب له شي يشربه .. و ضحكات فواز تتبعها 


في بيت ابو عادل 


اتصلوا البنات على المعازيم و قالوا لهم ان الحفلة انلغت لأن العروس مريضة و اعتذروا منهم .. كآن أبو عادل جاي لهم عشان يتمم الخطبة و يطلع بسرررعه .. حاول في المستشفى يطلعوا شجن بس ما رضوا فقرر يعقد بينها و بين عادل هناك .. عشان يخلص من السالفة و يفتك .. 
في الصالة 
نزل عادل بعد ما لبس له ثوب و شماغ : يلا يبه انا خلصت 
قام أبو عادل : يلا 
عنود: يبه يصير أروح معكم ؟؟
أبو عادل: لا 
عنود: يبه أبي اروح معكم لان شجن بوحدها هناك .. أكيد أنها بتخاف 
أبو عادل: ليه شايفتنا وحووش قدامك تخاف 
عنود : مو هذا القصد يبه ( وناظرت عادل نظرة استغاثة) 
عادل فهم نظرتها: يبه خلها تروح معانا .. أكيد البنت بتحتاج أحد يقعد معاها و هي لا بتثقل و لا بتخفف لعينا 
أبو عادل : أوكي يلا تعالي بس لا تقعدي تعارضي كل شي اقوله فاهمه 
عنود: فاهمه 
رااحوا المستشفى و دخل أبو عادل مع عنود غرفة شجن .. أما عادل وقف عند الباب .. أول ما شافتهم شجن لفت بوجهها على الجهة الثانية 
أبو عادل بمكر : سلامات بنت أخوي الغالية 
ما ردت عليه 
أبو عادل: حركات البنات هذي ما تهمني .. أنا جاي هنا أخلص شغلي و أطلع 
لفت عليه شجن مستغربة الشغل اللي يخلصه عندها في المستشفى ومن دون نفس قالت: أي شغل 
أبو عادل: الخطوبة 
شجن: أنا ما أبي ولدك و لا ابي شي منك
أبو عادل لف على عنود : تركينا بوحدنا 
طلعت عنود على طول و هي خايفة من اللي بيقوله أبوها
لما تأكد أبو عادل أنها طلعت قال: عيدي اللي قلتيه ؟؟ 
شجن بقهر من أسلوبه معاها : قلت لك ما ابي اي شي منكم 
أبو عادل: و تتوقعي منو بيتزوجك لما بيعرف أنك بنت وحده خاينه زوجها .. ومو متأكدين بعد إذا كنتي بنت عبد الرحيم و الا لا 
شجن و دموعها بدت تسيل على خدها: يعني شنو .. أنا بنت حراام 
أبو عادل: اي أنتي للأسف بنت حراام .. بس لأن أخوي طيب و يخاف الله .. من بعد ما طلق أمك ما حب يخليك تضيعي .. فرباك مثل ما يربي الابو بنته ..
شجن و هي تبكي: و أمي ..؟
أبو عادل: أنتي تعرفي أن أمك عايشة مب ميته ؟؟؟؟؟
شجن و هي تفتح عينها على وسعها من الصدمة : أمي عايشة .. وينها فيه !!!
أبو عادل: أيوا عايشة و متزوجة و مخلفه عيال بعد 
شجن بتساؤل: أميييي..؟؟؟؟ 
أبو عادل: أي امك .. يا حبيبة أمك .. اسمعيني زين .. الشيخ رح يجي بعد دقايق .. وبيسألك أن كنتي تبي عادل و الا لا ..؟ أبيك توافقي 
شجن بخوف : بس أنا موافقة و ما ابي اتزوجه 
أبو عادل: أنا ما بجبرك .. بس بقول لك اللي عندي .. و أنتي بتوافقي بكامل رضاك .. إذا رفضتي .. ما ابي اشوف وجهك مرة ثانية .. وبيتي يتعذرك .. و طبعاً الناس إذا درت أنك بنت حرام مستحيل أحد .. (قاطعته)
قاطعته شجن و هي تبكي بقوة : بس بس حراااام عليك .. لا تقعد تعيد و تزيد في هالكلمة .. خلاص
أبو عادل بخبث: بنت حرام ..؟؟؟
شجن تبكي بألم : قلت لك خلاص كفاااية .. انا موافقة .. بس خلاص
أبو عادل بابتسامة خبيثة: أجل مبروك منه المال و منك العيال .. و امسحي دموعك زين .. أنتي عروس ما يصير تبكي
شجن ظلت تبكي بقهر .. و مو متخيلة أحد يناديها بكلمة (بنت حرام) .. وافقت بس لأنها خايفة تظل وحيده في هالدنيا .. كرهت أمها و أبوها و كل من حولها .. لأنها كانت عايشة طول هالسنين مخدوعة .. 
دخلت عليها عنود و لقتها تبكي راحت جلست جنبها و حضنتها بقوووة .. تحاول تخفف عنها 
شجن وهي تبكي على صدر عنود: مو مصدقة .. شلون أنا عايشة بالكذبة هذي طول هالسنين .. حراام عليهم .. حراااااااام 
عنود و هي تبكي معاها : ما لك الا الصبر .. وكلي أمرك لربك .. و الله يفرجها .. 


___________
___________


في السيارة


كان عبدالله مع مبارك في سيارته .. وكانوا طاقين هدره و سوالف .. كان عبدالله مرتاح له حيل .. لأنه بسوالفه حس أنه رجال طيب و النعم فيه .. 
عبدالله بقلبه : ما اصدق ابد ان هذا مبارك اللي كنت أتهاوش معاه .. طول ذيك الفترة 
مبارك : عبدالله وصلنا 
عبدالله و هو توه ينتبه : هاه 
مبارك : اللي ماخد عقلك يتهنا به 
عبدالله: ههههههه.. يلا يلا عن السوالف .. انا جوعان حدي ..
مبارك : أنا ابي يكون اليوم عاجبك و ما تنساه
عبدالله وهو يمشي معاه لي المطعم: كان عالفرة اللي عطيتني أيها و ما تعجبني .. أكون واحد بايخ .. من بعد الدوام و انا الف معاك من مكان لي مكان .. 
مبارك : هههههههههههه .. تستاهل 
جلسوا على طاولة بعيدة .. تصير في آخر المطعم في الزاوية .. 
عبدالله وهو يجلس : العشاء علي 
مبارك: لا يا رجال انا اللي عازمك 
عبدالله: من دون نقاش .. الغذاء كان عليك .. العشاء الحين علي .. فيفتي فيفتي 
مبارك: اوكي على راحتك .. وفرت علي فلوسي
عبدالله : يالبخيل 
مبارك: هههه
طلب عبدالله صحن مشاوي و صحن مقبلات حجم كبير .. و ظلوا يسولفوا و هم ياكلوا 
عبدالله : تعال انت قلت عندك دوام مسائي .. ليه ما رحت 
مبارك: شكلك زهقت من مقابل وجهي .. 
عبدالله يدافع عن نفسه: لا لا لا .. مو قصدي .. بس أسأل 
مبارك: ههههه .. انا رسلت لهم اني مب جاي .. 
عبدالله : اهااا 
كملوا اكلهم و بعدين جلسوا يشربوا لهم شي بعد الاكل .. و هم جالسين جاء لهم واحد .. و سألهم 
الرجال: من منكم مبارك ؟؟
مبارك : انا 
الرجال: انا الي من طرف أبو عادل 
عبدالله على نيته .. يضحك: الظاهر ان الرجال يبي الاختام 
مبارك: شكلي تأخرت عليه .. و قام رسل اخوه يجيبه .. (و للرجال): صح ..؟
الرجال بابتسامة : صح 
مبارك : عن أذنك عبدالله ..بروح اعطيه الاختام من السيارة .. و برجع لك .. 
عبدالله :أذنك معك 
راح مبارك مع الرجال .. و عطاه الاختام .. قام الرجال يتلفت .. بعدين طلع كيس صغير من مخباته و عطاه مبارك .. 
الرجال: وصله لهم عند نهاية الطريق البري .. مثل المرة اللي فاتت .. و انتبه لا احد يشوفك
مبارك و هو يتلفت اخذ الكيس و حطه في درج السيارة : أوكي أوكي .. مشكور .. سكر السيارة وراح عنه 
دخل مبارك المطعم و جلس وبابتسامة : سوري تأخرت عليك 
عبدالله: لا عادي 
مبارك: اش رايك نروح نأخذ لنا فرة أخيرة بعد العشاء و بعدين نرجع كل واحد بيته 
عبدالله بتعب : لا يا معود انا اليوم ما نمت عدل .. متعود ارجع العصر و انام 
مبارك: زين بس ساعه و نرجع اوكي ..؟
عبدالله: اوكي .. و مشى وياه للسيارة .. و مشوا لين وصلوا على منطقة برية مهجورة 
عبدالله: وين مودينا ؟؟
مبارك: برويك مكان كل مرة اروح له .. 
عبدالله باستغراب : في البرررر 
مبارك : اي .. على بالك البر بس رمل ..
عبدالله: هههههههههه انا ما عمري رحت بر و قعدت هناك 
مبارك بحماس: فاتك نص عمرك .. انا ما عمري شفت شاب ما رااح البر و كشت هناك 
عبدالله: هههههههه افااا حمستني اشوف
مبارك : خل اوصل و ارويك ..
دق جوال مبارك و رد عليه على طول: هلا .. اي انا الحين قريب اوصل .. اوكي 
عبدالله: منو دا؟؟
مبارك: صديقي جاي لنا هنا 
وصلوا لمكان مقطووع .. و نزل مبارك .. نزل عبدالله وراه .. 
عبدالله: بتوقف هنا ..؟
مبارك: ايوا 
عبدالله: بس المكان مظلم 
مبارك: و لا يهمك الحين اطلع لك الكشاف 
راح لشنطة السيارة و طلع كشاف و شغله : خلاص ما فيه ظلمه 
عبدالله و مو عاجبنه الوضع: خل نرجع زين .. قال بر قال 
مبارك: ههههههههه انتظر زين .. الحين بيجي صديقي متعب.. ما يصير نتركه و نمشي 
عبدالله: اوكي .. طلع جواله من مخباته يبي يدق على امه يطمنها عليه .. بس ما كان فيه ارسال .. شاف ضوء سيارة جاي لهم .. 
وقفت السيارة صوبهم و عرف انه صديق مبارك .. كان وجه الشاب اللي نزل من السيارة مو غريب .. بس مو عارفنه
جاء صوبهم وسلم عليهم 
متعب من بعد السلام : وين المقسووم ..؟ 
مبارك بارتباك : في درج السيارة .. روح خذه 
لما راح سال عبدالله باستغراب: شنو المقسووم ..؟
ما كمل عبدالله كلامه الا سيارات الشرطة جايه صوبهم .. راح مبارك ركض للسيارة بيهرب كان متعب لسه بالسيارة ما نزل .. و لما سمع صوت الشرطة رمى الكيس من النافذة عالارض ..سمع صوت اطلاق النار 
كان عبدالله يحس حاله بحلم .. مو داري وش صاير و ليه الشرطة جايه لهم .. بس لحق مبارك .. كان يسمع صوت الشرطة تقول لهم يوقفوا مكانهم بس هو ما عارف وش يسوي فــ راح ورى مبارك في السيارة .. و هو يركب السيارة .. اطلقوا الشرطة رصاصة .. جات في رجله .. طاح متعور عالارض .. أما مبارك .. حرك عنه باسرع ما عنده .. و لحقووهم سيارات الشرطة .. جاء قريب من عبدالله شرطي رافع عليه المسدس ..
الشرطي : ارفع يدك على راسك .. 
رفع عبدالله يد وحده على راسه .. وهو مو قادر يتحمل الالم اللي صاب رجله .. جوا رجال الشرطة و شالوه معاهم و يصرخ من الالم 

في المستشفى 


تم العقد .. و صارت شجن زوجة عادل على سنة الله و رسوله .. و من طلع أبو عادل و هي تبكي .. حتى الشيخ شك أنها مجبورة و ما رضى يتمم العقد الا لما حلفت له انها مو مجبورة .. جلست عنود مع شجن في الغرفة و طلع أبو عادل إلى عادل 
أبو عادل : إذا طلعت شجن من المستشفى خذها على طول شقتك .. ما أبي أشوفها في بيتي مرة ثانية .. 
عادل باستغراب: كيف أوديها على طول شقتي .. و العرس ..؟؟
أبو عادل: ما فيه عرس و لا غيره .. أخذها معك و رحوا خلاص 
عادل: على أمرك 
أبو عادل: يلا أنا رايح .. تبي شي ..؟
عادل: لا سلامتك 
أبو عادل: بشوفك بكرة في الشركة .. أوكي..؟
عادل و هو يهز براسه : أوكي
راح أبو عادل .. و ترك عادل في حيرته .. مو عارف كيف يتصرف .. طق باب الغرفة وطلعت له عنود
عنود: هلا عادل .. (و هي تسلم عليه): مبروووك .. 
عادل: الله يبارك فيك 
عنود: تفضل 
دخل عادل : السلام عليكم 
شجن ردت بحزن: وعليكم السلام
عادل: الحمدلله على السلامة 
شجن : الله يسلمك
عادل: أنا آسف عاللي قلته الصباح
شجن: ما له داعي تتأسف
عادل: بكرة بيعطوك المستشفى خروج 
عنود تلطف الجو: و أخيـــراً رح ينور بيتنا 
عادل بخوف من ردت فعلها: بس هي ما بترجع البيت 
شجن و عنود فتحوا عينهم و هم يناظروا عادل مستغربين 
عادل بارتباك: بتجي معاي شقتي 
شجن ما علقت
عنود : ليه ...؟ ما بتسوي زواج ؟؟
شجن بابتسامة سخرية: قلنا بنسوي حفلة و هذا هو يوم الحفلة شوفي شنو صار .. بعد لو بنقول بنسوي زواج .. بتشوفوني على جنازة 
عادل لشجن: بودي جميع اغراضك الشقة ... ( ولعنود): قولي للخدم يجمعونهم .. و روحي مع البنات اشتروا الاشياء الي ناقصتنها 
عنود بحزن: اوكي 



_________________
_________________


في بيت أم سامي


من بعد العشاء


فواز: أثبتي لي أنك طبااخه و بجداااااااااااااااااااره 
سجى بغرور : عشان تعرف منو مآخذ 
فواز: والله اعرف اني ماخذ القمر 
سجى: بروح اسوي لك شاي .. عن اذنك 
فواز: أوكي 
بعد دقايق جت سجى و في يدها كوبة شاي : تفضل 
فواز: تسلمي .. أخذه من عندها و حطه عالارض
قعدت سجى قريب منه شوي .. 
فواز : سجى .. 
سجى: هلا 
فواز: شنو يعني لك الزفاف و الطقطقة 
سجى باستغراب من سؤاله: و لا شيء 
فواز: زين لو قلت لك .. عادي نتزوج من دون عرس و طقطقة .. ترضي 
سجى بصدمة من سؤاله : يعني بالسر ..؟
فواز: شنو بالسر الله يهداك .. أنا ما بودي نسوي عرس عشان وفاة الوالد ما صار لها شهر .. و الخطبة عندنا في العايلة منقوذه إن زادت عن ستة شهور 
سجى: بس أنت بتأجل الزواج لظرف مو كذه من نفسك
فواز: انا عارف هذا الكلام .. بس بشوف إذا أنتي راضية .. بنتزوج من دون طقطقة و الا اذا مو موافقة هذا حقك و أنتي كيفك ..
سجى: و أنا رأيي من رايك .. ماكو طقطقة خلاص 
فواز : تسلمي لي أنتي .. توقعتك ما ترضي .. لأنه اسمع خواتي و هم يتكلموا احيانا يقولوا الزواج اهم شي عندهم ويكون فيه سوالف هالحريم من طقطقة و خرابيط
سجى: لالالا انا مو مثلهم 
فواز بابتسامة: أكيد حبيبتي غير 
سجى: ههههههههه .. عجبك الشاي 
فواز: عسسسسل .. 
سجى: عوافي 

في جهة ثانية من البيت كانت أم سامي جالسة عالارض و على رجايلها رغد .. و كان سامي جالس معاها ..
أم سامي بخوف: أول مرة يتأخر كذه .. ما قالك وين بيروح 
سامي بقلق: لا ما قال لي .. بس قال لي العصر و انا رايح للدوام أنه بيطلع مع واحد من اصحابه و ما بيرجع الا الليل 
أم سامي و قلبها حاس أن ولدها فيه شي : يا ربي احفظه .. 
رن تلفون البيت و قام سامي يرد على طول 
سامي: ألو ..؟ ... أي هذا بيت عبدالله سلطان الـ .. منو معاي ..؟ .. الشرطة ..!!!!!!! 
حطت أم سامي يدها على قلبها من الخوف .. 
سامي: زين شنو صاير ...؟ .. أوكي أنا جاي .. حياك الله
سكر سامي و شاف أمه تبكي 
سامي: يمة أستهدي بالله .. أكيد فيه غلط في السالفة 
أم سامي و هي تبكي: غلط و هم قايلين لك الاسم بالكامل ..!!!!
سامي : أنا طالع أشوف وش السالفة 
أم سامي: خذ معاك فواز .. 
سامي : حاضر 
راح المجلس و طق الباب عليهم .. طلعت له سجى 
سامي: سجى قولي لفواز يجي معاي 
سجى بخوف من شكل سامي المرتبك: وش صاير ..؟
سامي: عبدالله ماسكينه الشرطة و مو داري وش فيه 
سجى شهقت و هي خايفة : فواز .. تعال 
جاء فواز: هلا 
قاله سامي السالفة و راح معاه بسرعة 


________________
________________


كان أبو عادل يسوق السيارة راجع بيته الثاني .. جاه اتصال من مبارك 
أبو عادل: هلا 
مبارك بخوف : طاحت علينا الشرطة يا طويل العمر و مسكوا صاحبي 
أبو عادل: منو صاحبك .. يعرفني و الا لا ..؟
مبارك: لا ما يعرفك 
أبو عادل: الحمدلله 
مبارك: أنا ألحين هارب مو عارف وين اروح .. دبرني ..
أبو عادل: روح مزرعتي اللي بالرياض 
مبارك: و إذا مسكوني الشرطة 
أبو عادل: لا مسكوك الشرطة .. أوعك تجيب طاري اسمي .. و الا تقول انك من طرفي .. حط التهمة في صاحبك .. او اي شخص ثاني
مبارك: مثل منو..؟
أبو عادل: دبر حالك .. و لا تدق علي مرة ثانية
سكر من عند مبارك و اتصل على سكرتيره 
أبو عادل: اسمع .. مزرعتي اللي بالرياض ابيك تبيعها باقرب وقت .. حتى لو بسعر رخيص 
السكرتير : حاضر 
أبو عادل سكر من عنده وهو يتحلطم: ما فيه واحد أقدر أعتمد عليه .. ما أقول الا الله يرحمك يا ابو بدر .. ما عرفت قيمتك الا لما رحت ..( وضحك بخباثة) ههههاهاااي 
و لما وصل سفط السيارة على جنب و دخل البيت .. شافت زوجته (سناء .. 26سنة )جالسة بالصالة تنتظره 
أبو عادل : سلام 
سناء بابتسامة: و عليكم السلام .. سلامات .. ليه تأخرت اليوم 
و هو يقعد على الكنب : الله يسلمك .. اليوم عقد ولدي و لازم اكون حاضر 
سناء: اهاااا مبروووك .. و منو خطبت له ..؟
أبو عادل: بنت عمه 
سناء: اذا عرس بيسكن في البيت و الا بيطلع في بيت ثاني 
أبو عادل: لا بيطلع لشقته هو و زوجته بكرة 
سناءء باستغراب: ليه ما فيه زواج ؟؟
أبو عادل: لا العيال مستعجلين عالزواج .. و يبون يدخلوا على طول من دون عرس 
سناء: غريبة 
أبو عادل: لا غريبة و لا شي .. عادي
سناء: و متى رح اشوف بناتك ..؟
أبو عادل بتكشيره: أنتي متى بتبطلي هالمنوال .. كل ما جبت طاريهم قلتي تبي تشوفيهم ..؟؟
سناء: و الله نفسي اشوفهم .. أحسهم طيبين و بالذات البنات .. 
أبو عادل: لا يكثر بس 
سناء بدلع: سلوووومي .. أنت قلت لي من قبل حجتك أن عادل ساكن بالبيت و ما يعجبك انه يشوفني عالطالعه و النازلة .. بس الحين .. خلاص تزوج .. ورح يظلوا البنات بحالهم .. و أنت كل يوم هنا .. و ما بتروح لهم الا نهاية الاسبوع .. ليه ما تخلينا نروح نسكن في ذاك البيت .. منها يكونوا بناتك قدام عينك .. و أنا الوقت اللي تطلع فيه .. أقعد أسلي حالي معاهم عن هالوحده اللي عايشتها بغيابك 
أبو عادل: مشكلتك تقنعيني بكلامك على طول .. 
سناء بدلع: لأن كلامي هو الصح ههههههه
أبو عادل: ألحين طلع كلامي غلط ..!! ما علينا .. أنا أبي عشاااء جوعان حدي .. 
سناء: العشاء و صاحبة العشاء تحت أمرك .. يخسى الجوع يقربك 
أبو عادل: و تقولي ليه أنت تحبني ..
سناء: هههههههه


______________
______________


أنتهى البارت 
[~.. البارت الرابع عشر ..~]


تولعت بك والله كتـب لـي على فرقاك:::حسبي على الحظ الردي كانه أشقاني 
أنا ما شعـرت أني مع الناس قبل ألقاك:::لا ذقـت للدنيـا طعـم قبـل تلقانـي 
ولا كنت أحس بلوعة الحب قبل أهواك:::ولولا عيونك ما كتبت أجمل ألحانـي 
سقا الله ليالي خالده عشتهـا ويـاك:::درب الحويه بين عشـب وغدرانـي


**************************


في مركز الشرطة


دخلوا سامي و فواز مركز الشرطة و شافوا عبدالله متسند على شرطيين و رجوله ملفوفة .. راحوا له ركض .. و هم ينادوه 
لف عليهم عبدالله و هو تعبان و أول ما شاافه وقف 
سامي بخوف: عبدالله وش فيك ... وش صار ..؟
عبدالله بضيقة: صدقني أنا نفسي مو داري وش صار 
فواز: شلون ما تدري .. وين كنت ..؟ و مع منو طلعت ؟؟
عبدالله: طلعت مع مبارك لا بارك فيه ..
الشرطي : يلا على غرفة النقيب 
مشى عبدالله مع الشرطي و هو يعري .. طلع منها بعد نص ساعه و هو تعبان .. و بنفس الوقت مصدوم 
قاموا له فواز و سامي 
فواز: شنو تهمتك ..؟
عبدالله: يقولوا تهريب مخدرات ..
سامي: شنوووووووو 
فواز باستنكار: تهريب مخدرات ..!!!!؟؟؟؟؟
عبدالله: و الله انا ما اعرف للمخدرات طريق ..
فواز: زين هم وش قالوا لك داخل..؟
عبدالله : بيحجزوني على ذمة التحقيق لين يلقوا اللي كانوا معاي 
سامي: لا حول و لا قوة الا بالله 
الشرطي : أمشي يلا .. مشى عبدالله معاه و الدنيا ضايقة بعينه.. 
نادى فواز عبدالله: عبدالله لا تخاف رح أوكل لك أحسن محامي و بتطلع براءتك ان شاء الله 
عبدالله هز راسه و كأنه يقول ما فيه فايدة 
أتصل فواز على محامي صديق أبوه و عنده خبره بالمحاماة .. و جاه على طول .. 
دخلو على النقيب المكتب .. و بعد السلام
المحامي إبراهيم: أنا المحامي عن المتهم عبدالله و أبي أعرف شنو تهمته بالفصيل ؟؟
النقيب : عبدالله قبضنا عليه .. مع جماعه من مروجي المخدرات .. كان معاه اثنين هربوا بس هو قدرنا نمسكه .. لانه أطلقنا عليه رصاصة أعاقته عن الهرب .. اصحابه اللي كانوا معاه أخذنا رقم لوحة سيارتهم .. و ما بتطلع الشمس الا و هم عندنا إن شاء الله لأن بلغنا عنهم في كل مكان 
سامي بتأثر: بس عبدالله مستحيل يروج مخدرات .. أكيد هذا الرجال اللي اسمه مبارك هو اللي مورطنه هالورطة 
النقيب : عبدالله أعترف بكل شي .. و قال كل شي يعرفه .. حتى انه قال أول مرة يمشي مع هذا الرجال .. بس كل شي عندنا يثبت أن عبدالله كان معاهم .. لأن لقينا كيس مخدرات طايح عالارض و بصوبه 
فواز: بس هذا الشي ما يثبت أن الكيس كان مع عبدالله 
النقيب: و لا يثبت أنه ما كان معه .. أحنا ننتظر الحين القاء القبض على مبارك و اللي كان معاه .. و ان شااء الله رح تطلع براءة أخوك إن كان بريء


___________________
___________________



عند مبارك و متعب


متعب بخوف: مبارك وقف السيارة و خليننا نستسلم خلاص ما فيه فايدة .. نقاط التفتيش واجد 
مبارك بتوتر: ابلع لسانك و خلني اركز 
متعب بتعصيب: اصغر عيالك انا تقول لي ابلع لساني 
مبارك بصراخ: متيعب اكرمنا بسكوتك لو سمحت 
متعب على عصبيته: لا ما نيب بساكت .. ووقف السيارة لا انا اللي اوقفها 
مبارك: قلت لك اسكت خلاص 
متعب قام بعصبية و لف السكان .. اللي خلى السيارة تفقد توازنها و تنحرف عن الطريق .. و صارت السيارة تتقلب على جنب .. وقفوا سيارات الشرطة اللي كانوا يطاردونهم .. و طلبوا الاسعاف بسرعه .. راح الشرطي جنب السيارة يشوف المصابين .. سمع صوت متعب يأن .. و مبارك طايح نص جسمه من النافذة لبرى و لا يتحرك 
جوا سيارات الاسعاف بعدها بربع ساعه و نقلوهم الى المستشفى بسرررعه


________________
________________


عند حمد


دخل شقته و لقى هنادي جالسة تشاهد مسلسل كالعادة .. و تاكل فشار .. أول ما شافته ابتسمت له ببراءة 
هنادي بابتسامتها: اهلين حمودي
ناظرها حمد بجمود و هو يفكر شلون هالبنت تبتسم لي و انا اللي ما اعطيها وجه .. حتى الكلام ما اكلمها مرة .. حاول يبتسم لها : هلا 
هنادي برباشة قامت من على الكنبة تعدل جلستها و وسعت مكان لحمد : تعال تابع معاي .. حلقة اليوم ما تتفوت و اذا ما تبي تتابع كيفك 
حمد فصخ عقاله و شماغه و حطهم على مسند الكنب و تكلم ببرود: انا لا ابي اتابع و لا شي .. اذا فيه شي خفيف جيبيه لي تراني ميت جوع
هنادي و هي مندمجه و تتحلطم: يااااربي منك يا حمد .. توه انتهى الفاصل .. اذا جابوا فاصل ثاني بقوم و الا ليش فاصل .. الحين هذا اخر شي و بينتهي المسلسل 
ما ناقشها حمد و لا تكلم زيادة .. جلس مكان ما وسعت له هنادي .. و سند راسه على الكنبه بتعب و تنهد وهو يحط يده على راسه: آآه 
لفت له هنادي: اش فيك ..؟
حمد حط راسه على رجولها : همزي لي راسي .. مرة يوجعني
بدت هنادي تهمز له راسه و هي مندمجه مع المسلسل .. 
ناظرها حمد بحزن .. كانت تهمز له و هي مندمجة مو منتبهه ان حمد يناظرها و بقلبه : و الله انك معوره قلبي .. رمتك امك هالرمية بس عشان تفتك منك ..حتى ما فكرت تسوي لك عرس و تفرح بك مثل بقية الأمهات.. تبي تعرس بناتها و مو هامنها اذا كان الرجال زين و الا لا .. خالتي ظالمة .. و أمي مثلها .. هم خوات و اكيد بيطلعوا مثل مثل .. أمي ما حبت علياء في يوم .. كل عيب في هالدنيا حطته فيها .. آآآآه يا علياء .. ليتك تفهميني .. و تسامحيني .. 
حس بهنادي و هي تطقه على جبهته بخفه و تضحك : حمووووود ..؟
حمد و هو يفتح عينه : هاااه ..؟ لا لا .. 
هنادي: هههههههههه اش فيك اختبصت .. قوم يا غناتي بروح اجيب لك شي تأكله 
حمد رفع راسه بتعب و حطت هنادي تحت راسه خدادية 
راحت و هي تدندن باغنيه و تتحرك بعربجه 
حمد : انتبهي لا تطيحي .. و تتعوري 
هنادي تكمل اغنيتها من بعد ما سمعت كلام حمد و هي تضحك 
ابتسم حمد غصبن عنه من خبالتها .. ما عمره شافها حزينه و الا تبكي .. يا تضحك يا تبتسم 
سمع صوتها من المطبخ : حمووووود .. تبي شي محدد و الا اجيب لك على كيفي 
ضحك حمد في داخله : هذي هي كل ما اقول لها ابي شي اكله تقعد ساعه في المطبخ عشان تجيبه 
رد عليها: سوي لي اي شي خفيف وسريع لاني بنام .. 
كان المطبخ مفتوح عالصالة عشان كذه كان يشوفها .. تشتغل و هي تسوي حركاتها العربجية و لا كأنها حامل .. تنطط و تداور بسرعه .. ووووو .....
حمد في باله: مدري هذي متى بتكبر .. جاهله بتفكيرها و حتى بجسمها .. اللي يشوفها يقول هذي جاهل .. ومحد يصدق انها حامل 
ناداها و هي ترقص على الاغنية اللي جالسه تغنيها : اهجدي يا بنت .. مو تنسي انك حامل 
هنادي لفت عليه و في يدها صحن كان فيه سندويشات : ههههههههههههههههه .. اجل لوشايفني اليوم لما قعدت الظهر .. فتحت عيني على طول .. ناظرت يمين و شمال .. ما لقيت احد .. كان فيني حماس مو طبيعي .. قعدت و عيوني كأنها كشافات .. قمت انطط عالسرير من الحماس ههههههههههههههه
طارت عيون حمد من كلامها : تمزحي ..؟؟؟!!!!!
هنادي بعفوية : لا و الله .. كنت مرة مستانسة 
حمد : انتي متى بتعقلي .. البزر الي في الروضه اعقل منك .. انتي نسيتي انك حامل و الا ايش ..؟
هنادي بابتسامة عريضة و تناظر بطنها و تتكلم: يا ربي منك .. عاادي انا ما صار فيني شي .. كا انا قدامك .. مثل الحصان 
حمد بجدية : هنادي .. تكفي اذا مو خايفة على نفسك .. خافي على هالجنين اللي ببطنك .. ترى الله بيحاسبك عليه .. انتي الحين لو ناططتي و طحتي بالغلط .. وش ذنب الولد يطلع معاق و الا مشوه .. 
ضحكت هنادي و هي رايحة تجيب العصير : انا مدري ليش انت مكبر السالفة .. انا خلاص ما بقول لك شي مرة ثانية .. 
حمد بتعصيب من ضحكها: هناااااادي .. و الله ان شفتك تسوي هالحركات ما رح تلومي الا نفسك .. انا اكلمك جد .. ليه تتضحكي 
هنادي: هههههههههههه لأن شكلك يضحكني ههههههههههههه
حمد ناظرها باستغراب و كان ماله مزاج يرد عليها: لا حول و لا قوة الا بالله
جابت كاس العصير و حطته قدامه .. أخذت الجهاز و غيرت على الام بي سي .. و قامت تتابع 
حس حمد بالمملل .. كان كل ما يرجع البيت يا يلقاها تتابع تلفزيون .. او نايمة .. هي من حملت و هو حاس ان عقلها طااار ازود من قبل .. شافها طفت التلفزيون و رمت الجهاز بملل 
هنادي: اففف ماكو شي يستاهل الواحد يتفرج عليه 
حمد: انتي ما خليتي مسلسل ما شاهدتيه .. 
هنادي بابتسامة: حمد..!!
حمد و هو يحط ياكل السندويشة اللي بيده : همممم 
هنادي: علياء تدري أني تزوجتك ..؟ 
حمد حس ان اللقمة وقفت بحلقه .. ما قدر يبلعها .. صار يكح و يكح .. قامت بسرعه عطته كاسة العصير .. و تطق على ظهره بخفة 
شرب من العصير شوي .. و لما هدى ناظرها باستغراب 
حمد: ليه تسألي ..؟
تكلمت هنادي و هي حاطة عينها بالارض : مستحية اشوفها بيوم الجمعه .. بالذات اذا قامت امي تنغزها بالحكي .. علياء طيبة .. حتى انها من تشوفني تاخذني بالاحضان .. آخر مرة شفتها لما حملت .. اول ما شافتني جت و حضنتني .. و مستانسة .. كنت أنا أحس أني خاينة .. مو عارفة وش اسوي .. حمد مو تزعل .. 
ناظرها حمد باستغراب : ازعل على ايش ..؟
هنادي و هي تتحاشى نظراته : أحس أن زواجي منك غلط .. ( رفعت عينها له و بابتسامة قالت) : بس تراه رحمة لي .. أنا أحس بالراحة و الحرية هنا .. يعني مو بنص نومي تقوم أمي تقعدني عشاان انظف البيت او اغسل لأخوي شعول لأنه وصخ نفسه بالرمل 
حس حمد بالشفقة تجاهها .. و ابتسم لها .. قربها منه و ضمها لصدره .. كانت أول مرة تفتح له قلبها و تقول له باللي تحسه .. كان يحس نفسه بأنه ظلمها معاه .. بس إن شااء الله رح أعوضها .. إن شااااء الله


________________
________________


في مركز الشرطة


كان المحامي جاالس مع النقيب و معاهم فواز و سامي .. رن التلفون و رد النقيب كان يكلم و هو مستاء .. سكر السماعه 
و قال :تم القبض على مبارك و متعب 
سامي: الحمدلله ..
النقيب : بس سوو حادث وسيارات الشرطة تطاردهم و الحين هم بالمستشفى .. 
فواز: شلونهم الحين .."؟
النقيب: مبارك دخل في غيبوبة لانه الضربة صابته في راسه .. اما متعب كانت اصابته خفيفة .. و من بكرة رح يجيبوه الحجز للتحقيق الحين تقدروا تتفضلوا .. لين نشوف وش رح يصير في التحقيق مع متعب .. و اي جديد رح اكلمكم 
سلموا فواز و سامي و المحامي على النقيب و طلعوا 
فواز للمحامي إبراهيم: مشكووور و ما قصرت معانا 
ابراهيم: العفو و لو .. انت صديق و عزيز على قلبي .. و ان شاااء رح يطلع براءة باذن الله
سامي بتنهيده: ان شااء الله 
رجع سامي مع فواز بيتهم بعد ما ودعوا المحامي .. دخلوا البيت واول ما فتح سامي الباب لقى امه جالسة تنتظرهم عند الباب وهي تبكي و جنبها سجى حامله رغد و عاطتنها جوالها عشان تلهي به
أم سامي بصياح: سامي أخوك وش فيه .. وينه ما جاء معاكم .. و ش صاير له ؟؟
سامي يحاول يهديها: يمه أدعي أن الله يطلعه بالسلامة .. صياحك ما رح يفيده .. ادعي له 
أم سامي بلقة صبر: سامي قولي و ريحني عبدالله وش صاير معاه ..؟ 
سامي سكت 
ام سامي لفواز: فواز .. عبدالله اش فيه 
فواز بارتباك : ما فيه الا كل خير .. بس عبدالله الله يهديه طالع مع شباب مطلوبين من الشرطة .. و لما لقتهم الشرطة لقت عبدالله معاهم .. و القوا القبض عليهم و الحين هم يحققوا معاهم 
أم سامي و هي تبكي: أويلي عليك يا ولدي و على حظك .. انت ما تطلع مع احد غريب .. وش اللي يخليك الحين تطلع ..
سجى و هي تبكي بعد : يمة هدي شوي .. مو زين لصحتك 
أم سامي: أنا ما ابي صحتي .. أنا صحتي أني اشوف ولدي سالم غانم 
أخذت سجى أمها المنهارة من البكي .. و دخلتها الغرفة من بعد ما عطت رغد لسامي 
سامي بحزن: و السواة الحين ..؟
فواز بنفس النبرة: إن شاء الله يعترفوا بأنه ماله دخل 
سامي: يااارب 
فواز: أنا أستأذنك ألحين .. برجع البيت .. تأخر الوقت
سامي: و الله تعبناك معانا اليوم 
فواز بابتسامة اخوة: لا تعبتني و لا شي .. و ترى عبدالله اخوي مثل ماهو اخوك
سامي: فيك الخير 
ابتسم فواز له : يلا انا طالع الحين .. سلام 
سامي: و عليكم السلام 
طلع فواز و راح سامي لأمة و أخته و هو يحاول يهديهم







بررررررررررررررررررررررررررررررب
الصباح


في المستشفى


كانت متمددة على سريرها و هي تحس بالحزن .. سمعت طق عالباب بس ما ردت .. تكرر الطق .. بس بعدين سمعت صوت الباب ينفتح .. كانت معطيه الباب ظهرها .. حست باللي دخل يقرب صوبها .. غمضت عينها و سوت نفسها نايمة .. سمعت صوت الكرسي يتحرك و اللي دخل جلس عليه 
شجن بقلبها: اليوم رح يجي عادل ياخذني شقته .. و لا يندرى وش رح يصير فيني من بعدها .. طاحت دمعة من عينها من دون لا تحس .. مسحتها و طاحت وراها دمعة ورى دمعه .. حاولت ما تبين أنها كانت تبكي .. بس كتمانها للبكي .. خلااها تهتز .. 
سمعت صوته و هو ينطق اسمها .. بس ما ردت عليه 
عادل: شجن .. 
كانت شجن تبكي و هي عاطيتنه ظهرها و تحاول تمسح دموعها اللي كانت تسيل بغزارة 
عادل كان مبين على صوته الحزن لحالها : شجن .. الدكتور كتب لك خروج .. و أنا ألحين جاي أخذك معي 
شجن كانت تبكي بس ألحين زاد بكاها بصوت عالي 
عادل صوت صياحها عور قلبه .. راح جنبها و قومها و بحنية: شجن .. أنا ما بسوي لك شي ليه خايفة ؟؟ 
ردت عليه شجن : محد حااااس فيني .. و لا احد يحبني .. من عرفتوا أصلي و انتوا كارهيني .. وش ذنبي انا .. امي تغلط و انا اكل ثمن غلطتها .. و الله ما لي ذنب 
عادل حس بالشفقة تجاها .. أخذها لحضنه يهديها .. 
عادل وهو يمسح على راسها: و الله كلنا حاسين فيك .. بس انتي الحين اذكري الله و اهدي
ذكرت شجن ربها في سرها و هي لسه تبكي بس اخف من قبل ..
عادل و هو يمسح لها دموعها: قومي الحين غسلي و تجهزي عشان نمشي 
قامت شجن للحمام تغسل .. أما عادل سكر شنطتها اللي كانت على جنب و جلس ينتظرها تخلص .. طلعت من الحمام و عيونها حمراء من البكي .. لبست عباتها الكتف .. و راحوا شقتهم


________________
________________


في مركز الشرطة


كان عبدالله جالس في الزنزانه بوحده .. و هو ندمان عالساعه اللي صدق فيها مبارك .. و مشى معاه .. كان مبارك ممثل بارع .. قدر يخدعه بمكره .. صحيح لما قالوا ان الذيب ما يهرول عبث ..و الا انا الغبي اللي صدقت ان مبارك يصير صديقي .. كان جالس و هو يحاتي أمه اللي يمكن لو تدري يصيبها شي .. دعا ربه انه يفرج عنه .. حس بالألم في رجوله المصابة .. مددها على الأرض و هو يتأوه .. بعد دقايق .. جاء شرطي و كان معاه واحد ملفوف راسه و يده.. ما كان عارف منو هذا لان كان عاطنه ظهره .. لما دخل الرجال .. ميز ملامحه .. و حتى لو كان شايفنه بالظلام .. 
ابتسم عبدالله بسخرية و هو يشوف متعب يجلس عالسرير و هو تعبان: سلامات سلامات ما تشوف خير ان شاااء الله 
متعب يناظر عبدالله بقهر: و من وين رح اشوف الخير و انت فيه .. كل مرة اقابل مبارك و اشتري من عنده .. ما يصير شي .. بس من شفتك .. طاحوا علينا 
عبدالله بتعصيب: الحمدلله يوم أنهم طاحوا عليكم .. و إلا ناس مثلكم ما تستحق تعيش بحرية
متعب: و منو أنت عشان تقول نستحق و الا ما نستحق ..؟؟
عبدالله : مو مضطر اعلمك منو انا 
متعب باستهزاء : على خير 
سكتوا الاثنين .. كانوا مرة متضايقين .. مروا في فترة صمت طويلة .. يمكن هي مو طويلة بس من ثقلها حسوا انها طويلة .. قطع هذا الصمت عبدالله بصوته الهادي ..يسأل فيه متعب ...
عبدالله: من متى تتعاطى المخدرات ..؟
متعب و بنظره بعيده فيها حزن : آآآآه من ثلاث شهور 
عبدالله: تقولها و انت ضايق .. ليه ..؟ 
متعب حس انه يبي يفضفض عن المكبوت في صدره و بقهر قال: مبارك الحـيوان .. هو اللي بلاني بها .. انا كنت صديقه .. قالي اجربها .. بس انا ما كنت ابي ابتلي بها .. و انا عارف انها مضره و حرام شربها .. حاول فيني بس أنا كنت اعارض.. صرت إذا رحت له شقته يسوي لي عصير و يحط المخدرات في العصير .. و أحياناً في الشاي و غيره .. انا كنت اشربه و لا ادري لين أدمنت عليه .. 
عبدالله بقهر من مبارك : نـــــذذذذذل 
متعب: ياليته استمر يعطيني اياه في المشروب و ريحني .. لما أدمنت عليه و صرت ما أقدر اكمل يومي الا اذا اخدت منه .. صار ما يعطيني و قال أنا ما اجيبه بلاش.. يا تدفع .. يا لا تشرب .. أنا كنت أذل نفسي قدامه .. لأن الاحساس اللي احسه لما احتاج اني اشرب جرعه من المخدر مو طبيعي .. كنت احس بالموت .. أنا فقير .. و ما عندي في هالدنيا الا امي المسكينة .. من توفى ابوي .. تعبت علي .. و صارت كله مريضة ..صحيح انها مو كبيرة .. بس المرض خلااها تصير كبيرة .. ما ادري منو اللي رح يهتم فيها الحين .. و الله اني خايف يا عبدالله .. خايف .. خايف لا يصير فيها شي و هي حتى القومة ما تقدر تقوم .. ان شاء الله يسمعوا الجيران باني محبوس و يمروا عليها .. 
عبدالله حس بالضيق لما سمع سالفته : إن شااء الله ما رح يصير فيها شي و اكيد أن الجيران رح يمروا عليها .. ( لما حس أن متعب لسه يآئس قال ) متعب ..ربي رح ينصرنا عليه .. و يطلع برائتنا .. 
متعب: تتوقع من بعد هالفضيحة ترضى خطيبتي تستمر معاي ..؟؟
عبدالله بصدمة: أنت خاطب ..؟
متعب: أيوا .. و عرسي باقي عليه اربعه شهور .. أنا ما كنت ابين لهم اني اتعاطى المخدرات .. اكيد بتنصدم و بترفضني 
عبدالله : تفاائل يا رجال .. و أكيد أنها تحبك و ما رح تلقى أحسن عنك .. هو مو بيدك .. أنت انغشيت ( تذكر مبارك) الا تعال .. مبارك وينه؟
متعب: مبارك بين الحياء و الموت .. صار لنا حادث و سيارات الشرطة تطاردنا 
عبدالله بصدمة: بين الحيااء و المووووت ...؟؟؟؟؟؟؟؟؟؟؟!!!!!!!!!!!!!!!!!!
متعب: ايواا 
عبدالله: يا ربي تشفيه و تطلع الحقيقة .. مو له بس عشان يعترف ان مالي دخل بالسالفة و حتى انت .. انت مالك دخل بعد .. هو اللي لعب عليك ... 
متعب ضحك بسخرية وقال بيأس: يعني انت عندك امل انك تطلع من هنا ..خل يكون في علمك .. حتى لو شفى مبارك .. ما رح نطلع من هنا الا اذا عجززززنا .. لأن المحاكم نفسها طوييييييييييل 
عبدالله: لا تقول كذه .. إذا كنت بريء الله بينصرك .. و لا تسمع كلام هذا و الا ذاك .. ترى الله يمهل و لا يهمل 
متعب بتساؤل: الا ما قلت لي .. كيف تعرفت على مباركـ..؟
عبدالله بضيقة من طاري مبارك: يشتغل معاي بنفس القسم .. انا توني أمشي معاه الامس .. صدق اني كنت معاه ثلاث شهور تقريباً .. بس أنا عمري ما حبيته .. ليما جاني الامس و قام يتحبب و يتودد .. و انا ما كنت ادري صدقته .. صدقت انه انسان شريف و نزيه .. بس للأسف .. طلع حقير و سااافل 
متعب بقهر: أأأأخ لو اقدر اشوفه الحين .. و لا انهش لحمه .. و اشرب من دمه 
ضحك عبدالله: ههههه 
متعب بتعصيب : و ليش تضحك .. تحسب اللي سواه قليل ؟؟
عبدالله: خخخخخخ مو قليل .. بس لو تشوف شكلك و انت تقولها .. انت نفسك رح تموت ضحك ههههههه
متعب ابتسم غصبن عنه: و الله انك رايق 
عبدالله: شسوي يعني .. امّوت حالي قهر .. ؟؟!!
متعب : ههه .. ضحكتني و انا مالي بخلق اضحك


_________________
_________________


في بيت أبو عادل


دخل بيته و لقى الصالة فاضية و ما فيها احد .. نادى على الخادمة .. و جته ركض 
أبو عادل: وين البنات ..؟
آنا : فوووك بابا 
أبو عادل: روحي ناديهم بسرررعه 
آنا: أووكيه بابا
وراحت تناديهم بسررعه .. بعد دقايق نزلوا البنات و هم مستغربين 
دخلوا الصالة و لقوا ابوهم قاعد عالكنب بثقة .. 
البنات: السلام عليكم 
أبو عادل : و عليكم السلام .. جلسوا 
جلسوا البنات على كنبة كبيرة جنب بعض 
أبو عادل: بدخل في الموضوع على طول .. بما أن عادل تزوج و رح يسكن في شقته مع زوجته .. ما بيظل أحد في البيت ينتبه لكم .. فقررت أجي لكم أنا و زوجتي سناء نسكن هناك 
علا فتحت عينها على وسعها مصدومة و ما مسكت لسانها: نعم نعم .. ليه .. من متى و أنت متزوج ..؟
أبو عادل : خير آنسة علا .. تعالي طقيني ليش أني تزوجت .. (ويغير نبرة صوته) أقول انثبري مكانك .. و احترمي نفسك لما تجي تتكلمين 
عبير بتوتر: يبه .. آآ أنت من متى متزوجنها ..؟
أبو عادل: مالكم دخل .. كل شي بتعرفونه بعدين .. بس أنا قلت لكم عشان تجهزوا نفسكم و تشيلوا كل أغراضكم و تنزلوا الجناح اللي تحت و تظلوا كلكم فيه لين يجي نصيبكم 
فتحوا عينهم و فمهم من الصدمة .. 
عنود ما كانت فارقة معها قالت بسخرية: هذي بداية الخير (وضحكت بسخرية)
علا: يبه احنا تعودنا على مكانا فوق 
أبو عادل : تتعودوا عليه تحت مثل ما تعودتوا فوق 
عبير: يبه أحنا غرفنا كلها في جهه وحده .. يعني تقدر انت تحجز المكان بيننا و بينك .. و يصير لنا ممر هذا الدرج .. و انت لك و زوجتك الممر الثاني 
ابو عادل: أنا مو جاااي اشاااوركم .. انا جاااي اخبركم .. وبس .. بكرة رح تجي سناء .. و من ألحين أقول لكم .. ما أبي مشاكل بينكم و بينها .. فاهمين 
هزوا راسهم بإيجاب غصبن عنهم و هم مقهورين 
طلع عنهم ابوهم بهدوء .. بس سكر الباب .. قامت علا من مكانها و هي تصرخ على خواتها 
علا بصراخ :سمعتوا اللي قاااااااااااااله .. ( و تلف جهة الباب و كأنها تكلم أبوها) : مااااا احبببببببببببببببببك 
عبير: جلسي مكانك .. لو فيك خير صرختي و هو قاعد .. مو يوم رااح قمتي تسوي نفسك شجاعه 
علا: لا ترى انا قوية بس اذا جت وقت المواجهة يطير الحكي مني 
عبير بملل: روووحي زين .. اففف .. توقعوها نحيسة ..؟
علا: اكيييييد .. هذي مرت ابو .. انتي نسيتي صديقتي حنان .. كان عندها مرت ابو . تحرض ابوها عليها .. و تخليه يطقها طقققق 
بس الحمدلله ماتت و افتكت حنان منها 
عبير: استغفري بك .. مو زين المرة ميته قولي الله يرحمها 
علا بتطنيش: عنود .. ليه ساكته ..؟
عنود: وش تبيني اقول ..؟؟ 
عبير: ابوي بيقلعنا من غرفنا و بينزلنا و على قولتك هذي بداية الخير 
عنود: وين المشكلة ..؟
علا: اشك انك رجعتي لمثل حالاتك ايام قبل 
عنود ابتسمت على كلام علا اللي تعتبرها مجنونة : قوليها .. قولي اشك انك مجنونة .. عادي ترى .. انا ما اتاثر من الكلام الموجة لي اذا كان مو صحيح .. انا مستغربة منكم ليه مكبرين السالفة .. ليه ما تعتبروا نزلتنا للجناح تحت تغيير ..؟؟ يعني احنا من متى و احنا في ذيلاك الغرف .. انا زهقت .. انتو ما زهقتوا ..؟؟
عبير ابتسمت : اي و الله .. يمدي نغير اصباغ الغرفة .. و نسوي لنا ستايل جديد 
علا: يعني يمدي اغير لون غرفتي االقبيح .. 
عنود: انتوا الحين وش تنتظروا .. قوموا نجيب لنا الخدم و نساعدهم في تنظيف الغرف .. لان ابوي قال بكرة يبي الغرف فاضية و ماكو وقت 
قاموا علا و عبير بحماس .. و مشوا ورى عنود اللي راحت للجناح اللي رح يكون سكنهم الجديد .. كان الجناح تقريبا مهجوور .. لان ما انسكن فيه من قبل .. كان فيه اربع غرف .. و حمامين .. و المكان كان شوي نظيف .. لان الخدم ينظفوه بين فترة و فترة .. بس لانه ما انسكن صاير مكتوم .. و ما احد مهتم فيه .. 
عنود: بعطيكم راي .. و انتوا كيفكم رضيتوا به كان بها و ان ما رضيتوا .. اعتبروا اني ما قلت شي .. اوكي؟؟
علا: نورينا 
عنود: احنا عندنا اربع غرف .. ليه ما نخلي غرفة للنوم .. و غرفة للملابس و التبديل .. و غرفة للجلوس نحط فيها التلفزيون و ناكل فيها .. و الغرفة الرابعه نخليها مثل الكوفير لنا 
عبير من بعد تفكير سريع : الله الله .. ايه الافكار دي .. دا هي فكرة هايلة .. انا اول من يوافق عليها 
علا: ميتوووو .. عجبتني الفكرة .. نبي نقعد اكثر اوقاتنا هنا .. و بكذه ما نحتك في ( وتغير صوتها و بمياعه تقول الاسم) سناااااااء 
البنات: ههههههههههههههههههههه







برررررررررررررررررررب


جلست في غرفتها من بعد ما وصلها عادل و راح الشركة .. كانت جالسة على طرف السرير .. مو عارفة شتسوي .. من بعد ما وصلها عادل .. طلع و ما عاد رجع ... صار له ست ساعات .. قامت تسلي نفسها .. راحت تاخذ لها شاور .. و بعد ربع ساعه .. طلعت و هي منتعشه .. هذا الشاور ريحها كثير .. لأنها كانت تحس بخمول في جسمها .. فتحت الكبت و طلعت لها برمودا جينز زرقاء .. و بلوزة بيضاء .. و بوت بني .. و ايشارب بني .. و حطت اكسسواراتها بلون البني .. لبستهم .. و حطت لها مكياج خفيف مرررررة .. و استشورت شعرها القصير .. و رشت لها عطر و من بعدها طلعت تأخذ لها فرة عالشقة .. لأنها من دخلت الشقة و هي جالسة في غرفتها .. كانت مقررة أنها تعيش حياتها مع عادل .. لأنه مالها أحد غيره .. كانت تحسه أنه طيب معاها .. تذكرت لما حضنها بالمستشفى .. و ابتسمت .. حضنه لها خلاها ترتاح .. و ترمي شحنات الهم المكبوته بصدرها على صدره .. طلعت من غرفتها و كانت بجنبها غرفة .. فتحتها و دخلت اول ما شافتها عرفت أنها غرفة عادل .. لأنه كان معلق صورته عالجدار فوق السرير .. وقفت عند صورته و هي تتأمل ملامحه .. كان أسمر على خفيف .. و شعره البني الغامق دايم يرجعه على ورى .. كان يحلق شنبه ولا يخلي فيه الا شعر خفيف يا دوب يبين .. و خشمه طويل .. و عينه بنيه مثل العنود .. كان يشبه العنود أكثر من علا و عبير .. أول مرة تحس أنه وسيم 
ابتسمت شجن و هي تناظر و تكلم الصورة على انها عادل: عادل .. أنت رح تصير احسن منهم كلهم .. انت ما رح تخليني مثل ما قلت قبل .. انت رح تحميني من ابوك و امك و من الناس كلهم 
نزلت دمعتها و هي تحس انها منبوذة من الناس .. لأنها و للأسف ( بنت حرام ) كان ودها تقتل نفسها لما تتذكر أن هذا لقبها .. و ان الناس كلها تسميها به 
رمت نفسها على سريره و هي تبكي .. كانت تحس ان المكان موحش .. مو قادرة تتخيل شلون رح تعيش .. حطت راسها على السرير و هي تناظر صورة عادل لييين نامت


________________
________________


في المستشفى


دخلوا الممرضات مع الدكتور و هم مستعجلين .. كان صوت الجهاز اللي يقيس النبض يرن بقوووة .. كان قلبه موقف .. و الدكترو يحاول يعطيه صعقات كهربائية عشان ينقد نبضه .. حطه على صدره المرة الاولى .. و لا اوتعى .. كررها ثانية و ثالثة و رابعه .. بس من دون فايدة .. شالوا الممرضات الاجهزة اللي كانت على صدره .. و غطوا وجهه 
_______________
_______________


في مركز الشرطة


كان فواز و سامي من الصبح عند النقيب .. جاهم الخبر مثل الصاعقه .. "مبارك مات" 
كانوا متوقعين أنه على آخر نفس بيعترف بالحقيقة و يموت .. بس تأتي الرياح بما لا تشتهي السفن 
سامي : و الحين يا حضرت النقيب .. عبدالله وش رح يصير عليه ..؟
النقيب : رح يظل تحت ذمة التحقيق لين يعترف هو .. أو صديقه منو اللي يعطيهم البضاعه عشان يبيعونها .. و يدلونا عالمكان 
فواز بقهر : بس عبدالله قال لكم انه ما يعرف شي و اول مرة يمشي مع مبارك الـ... ( كان بيسبه بس استغفر ربه على اخر شي )
النقيب: كل واحد لما بيتهمونه بيقول انه بريء .. و حتى لو ذبح قدام عينا .. أحنا نبي دليل واحد يدل على ان اخوك بريء و رح يطلع على طول 
سامي بحزن: و الحل ..!!
النقيب : لا تخاف .. احنا بنحقق اليوم مع متعب .. و بنشووف وش يقول ..
قام سامي و قام معاه فواز .. 
سامي: يلا عن أذنك . و أي شي جديد .. عطينا خبر 
النقيب : اوكي 
طلعوا و راحوا زاروا عبدالله و بعدها كلن توجه لبيته


_____________________
_____________________


كعادتها .. من لما جت بيت اهلها .. دايم حابسة حالها بغرفتها بحجة انها ممنوعة عن الحركة .. كانت تفكر بزوجها اللي تزوج عليها و لا قال لها .. تفكر شلون راح لزوجته الثانية و لا اهتم لها او عبرها .. حتى الاتصال ما كان يتصل عليها .. قطع سرحانها صوت رنين الجوال .. شافت الرقم و نزلت دمعتها على طول .. كانت تشوف الاسم و هي تبكي .. مو مصدقة انه دق .. رن و رن ورن 
لين قررت ترد عليه .. ردت و ظلت ساكتة 
حمد بلهفة: عليااء 
علياء : .................
حمد: علياء .. شلونك .. ؟ 
علياء ابتسمت من بين دموعها سألها عن حالها ..يعني لي الحين هو مهتم فيها..ردت ببرود عكس العواصف اللي تهب بقلبها: عايشة 
حمد بنبرة هادية: علياء تكفي .. سامحيني .. و الله مو قادر اعيش من دونك .. تكفي ردي 
علياء : .................
حمد بتحبب: ما ودك تشوفي فلتنا اللي بنيناها من عرق جبيننا ..؟
علياء : .................
حمد: علياء.. ردي لا تسكتي .. حتى لو سبيتيني .. انا موافق بس لا تسكتي كذه .. سكوتك يجرحني 
علياء: بس ..!! سكوتي الحين صار يجرحك .. حمد .. تعرف أنك صاير ما تنطاق .. عصبيتك زايدة حبتين آخر الايام .. كنت اتمني اني غلطت عليك غلط واحد .. عشان اقنع نفسي بأني غلطانهو استحق أحد يعصب علي .. بس ماكو .. أنا مستحيل أنزل نفسي لك من بعد ما ضربتني ..
حمد: يعني الحين إذا سامحتيني .. تعتبري منزلة من قدرك .. لهدرجة انا رخيص بعينك ؟؟ 
علياء كانت تبكي الكلام اللي قالته كان من ورى قلبها .. كانت تبي تقهره مثل ما قهرها تبي ترفع ضغطه و تذوقه بكلماتها القوية اللي ذاقته من امه و خالته
حمد لما ما شاف منها الا السكوت : علياء .. أنتي تبيني و الا لا ..؟ 
كان السؤال قوي عليها .. حست بمغص في بطنها مجرد تفكيرها انها تصير طليقته ..
حمد: علياء انا ما ابي افرض نفسي عليك .. أنا عارف أن السؤال صعب .. و لو كنتي بتجاوبي بـ لا .. أنا نفسي رح أنجرح .. و أفقد أغلى أنسانه مرت بحياتي .. ابيك تعرفي يا علياء انك غالية على قلبي حييييييل .. بس اللي ابيه منك الحين تعطيني جواب .. يا ايه يا لا ..؟؟
علياء أخذت نفس طويل و قالت : ........................

_____________________
_____________________



في مركز الشرطة


كان متعب جالس مع النقيب يحقق معه 
النقيب: و عبدالله كان معاكم ..؟
متعب: صدقني عبدالله أول مرة أشوفه مع مبارك الكلب .. عبدالله ما يدري عن السالفة من الاساس .. كان جاي مع مبارك عشان يرويه المكان اللي يكشت فيه .. 
النقيب : شكلك ما تدري ان مبارك مات ..؟
متعب فتح عينه من الصدمة : مااات ..!!!!؟؟؟؟
النقيب: أيوا .. جانا خبر من المستشفى يقولوا مات 
متعب بحقد: أحسن .. لأنه إن عاااش رح يضيع شباب كثير .. ضيعني أنا و ضيع عبدالله .. و يمكن غيرنا كثير 
النقيب : طيب .. أنت قلت لي أنك تروح له الشقة .. 
متعب : ايوا
النقيب: شفت أحد غريب يقعد معاه .. أو صديق قريب له 
متعب: لا و الله .. اللي أعرفه انه ماله صديق ..
النقيب نادى الشرطي: تعال وده الزنزانه 
الشرطي أخذ متعب معاه و وداه الزنزانه ..


________________
________________



أنتهى البارت


س: عبدالله و متعب .. بيظلوا محبوسين .. أو بتطلع الحقيقة ؟؟ و أم متعب .. وش رح يصير عليها ..؟؟



س: شلون رح يصير بيت أبو عادل لما يجيب زوجته سناء ..؟؟ وشلون رح يكون سكن البنات الجديد ..؟؟




س: علياء هل بترجع لحمد .. او بتاخذها عزتها بنفسها و ترفض ..؟؟


س: عادل و شجن .. هل بيتقبل عادل شجن كزوجة أو لا ..؟؟



[~.. الخامس عشر + السادس عشر ..~]


الله يس’ـآمح مآمضى منك وفآت ؟!!
ويصبر جرحي وقلبي و عيني !!
لآص’ـآر حبك مسوي فيني سوآإت ~
بذكرك بـ الخير ولآذكرتك تجيني!!
بذكرك بـ الخير ولآذكرتك تجيني!!
بذكرك بـ الخير ولآذكرتك يجيني!!


#*#*#*#*#*#*#*#*#

في السجن 

كان متعب يتقلب يمين و شمال .. مو قادر يستحمل الالم اللي يحس فيه .. و جسمه منمل بالمرة .. يحتاج جرعة من المخدر .. صار يأن و هو يتقلب .. صحى عبدالله من نومة على صوت متعب .. قام له مفزوع من شكله .. 
عبدالله و هو يرفع راسه: متعب وش فيك ..؟
متعب بهمس: تعباااان .. آآآه .. أبي من المخدر 
عبدالله عرف أنه محتاج لجرعه .. ما عرف شنو يسوي .. نادى الشرطي يجي يشوفه .. 
جاء الشرطي و شاف حال متعب .. و رااح يقول للنقيب .. أمر النقيب ينقلوه لمستشفى الأمل .. عشان يتلقى العلاج بس تحت الحراسة بعد تقريبا نص ساعة .. جوا جماعة و شالوا متعب و راحوا .. و ظل عبدالله وحيد في السجن .. ما عنده من يسليه .. جلس مكانه و الافكار تاخذه و تجيبه .. حس بحال سامي لما أنسجن .. تمنى انه يصير له مثل ما صار لسامي و جاء له واحد و ساعده .. مثل فواز بالضبط .. ضحك على نفسه لما جته الفكرة انه هذا الرجال .. لما يساعده و يطلع معاه يتزوج اخته رغد 
رمى حاله على الوسادة و هو يبتسم وبصوت هادي: شكلي استجنيت .. هذا متعب توه رايح .. قمت اهوجس .. و اهدر مع حالي .. الله يستر وش بيصير لما تجي الليل ..الله يشفيك يا متعب و ترد لي سالم ... 
حط يده على عينه و قال: خل انام قبل لا يطير عقلي .. غمض عينه .. و نام .. 


___________________
___________________


في مكان بعيد 


كانت طالعه من بيتهم .. من بعد ما درت عن جارتها ان ولدها مسجون له يومين .. دخلت البيت و طقت الباب بس ما احد رد عليها .. نادت عليها نفس الشي .. كانت تدل البيت شبر شبر .. دخلت غرفتها .. و لقتها نايمة .. 
وضحى: يا أم متعب .. يا أم متعب 
خافت لما ما لقت منها رد : أم متعب 
هزتها بس ما ردت عليها .. تحسست نبضها لقت فيها نبض بس تتنفس بصعوبة ..قامت اتصلت على زوجها عشان ينادي الاسعاف..
جت الاسعاف و أخذوها و كانت وضحى و بنتها زينة معاها .. لما وصلوا طلعوها على الطوارئ .. و اسعفوها بسرعه .. و بعد نص ساعه طلع الدكتور و شاف وضحى و بنتها عند الباب 
الدكتور: منو فيكم وضحى ..؟؟
وضحى باستغراب: أنا .. ليه ؟؟
الدكتور : المريضة تبيك ضروري ..؟؟
دخلت وضحى و دخلت معاها زينة .. لأنها خافت تقعد بوحدها برى .. شافت أم متعب و عليها الاكسجين .. و المغذي و شكلها كان مررررررة تعبان 
وضحى: الحمدلله عالسلامة يا أم متعب 
أم متعب بصوت حزين و تعبان: الله يسلمك ..( و بصوت متقطع) : وضحى .. ما تعرفين شي عن متعب .. ؟؟ صار له يومين غايب ما شفته .. لا حس و لا خبر ..
وضحى بحزن لحالها لان ام متعب ما كانت تدري أن ولدها مسجون : متعب بخير إن شاء الله 
أم متعب: وينه أجل ما جاني .. مو من عوايده .. يغيب عني .. حتى لو عنده شغل 
وضحى: الغايب عذره معاه يا أم متعب .. أهتمي بصحتك .. و لا تحاتي .. متعب رجال .. ما ينخاف عليه 
أم متعب و دموعها تسيل : تكفي يا وضحى أبي أشوفه قبل لا اموت 
وضحى و هي تبكي لحالها: لا تقولي كذه .. أنتي تعبانه لأنك ما اخذتي دواك و لا اكلتي .. زين 
أم متعب و هي مسلمه أمرها لربها : ما بقى من العمر قد ما راح .. و أنا أبي أبري ذمتي .. قبل لا أموت 
وضحى : الله يطول بعمرك .. لا تقولي هالكلام .. انتي نسيتي أن عرس متعب ما باقي عليه الا اربعه شهور 
أم متعب و دموعها على خدها و بصوت مقهور و متقطع من التعب: هذا اللي حارق قلبي .. وضحى ابيك تسامحيني .. اني كذبت عليك.. أنا بقولك .. و أبي تحلليني و تبيحيني .. ( و هي تتحاشى نظرات وضحى): متعب مهوب بولدي .. سامحيني أني كذبت عليك و خطبت بنتك له
كانت الصدمة مبينه على وضحى .. بس الصدمة الاكبر كانت على زينــة ..
وضحى بصدمة: شلون مو ولدك ...؟؟
أم متعب بتعب: إذا كنتي تتذكري .. لما سافرت مع أبو متعب مكة .. قبل تقريبا ثمان و عشرين سنة .. و قعدت هناك سنة
وضحى باستغراب: ايواا اتذكر .. كنتوا اول مرة تسافروا ..
أم متعب بحزن و تعب: أي .. أنت مثل ما انتي عارفة ..(قالت بغصة): أنا عقيم و الله ما رزقني بعيال .. ادري اني كذبت عليك لما سألتيني متى حملتي و قلت لك أني كنت حامل بالرابع لماسافرت .. بس وش اسوي ما كان بيدي .. انا من شفت متعب و هو يبكي يدور امه.. قلبي تعلق به .. ما قدرت أتركه .. أخذته معاي .. أبو متعب ما كان راضي .. بس أنا تمسكت فيه و ما رضيت أخليه .. ( و صارت تبكي بقوة .. و هي تطلب من وضحى تسامحها )
أم متعب وهي توصي وضحى: تكفي يا وضحى .. لا تقولي لمتعب عن اللي قلته لك .. الا اذا شفتي أهله الحقيقيين و تأكدتي منهم .. و لا تبعديه عن زينة .. تراه يحبها ..( و هي تضغط على يد زينة اللي جتها و مسكت يدها) مستحيل بتلقي أحد يحبها أكثر منه .. تكفي يا وضحى .. (و بحزن عميق قالت) وإذا مت لا تأجلوا العرس .. تمموه على خير .. بارك الله فيكم .. و أطلبوا من متعب يسامحني أني كذبت عليه 


________________
________________


الساعة 9 الليل 

في شقة عادل 

دخل عادل شقته و توجه للمطبخ يشرب له موية .. طلع من المطبخ و مر على غرفة شجن يتطمن عليها .. طق الباب بس ما ردت .. عرف انها نايمة .. أو تسبح .. دخل غرفته وشغل الاضاءة الخفيفة و بدل ملابسه عشان ينام .. لأن كان تعبان من دوام اليوم .. ابوه خلاه يشتغل اليوم لين أنهلك من التعب .. راح بينام على سريره بس أنصدم .. شاف شجن متمدده على سريره .. و مبين عليها متعمقة في النوم .. 
ناداها بس ما ردت عليه ( بقلبه):باين ان البنت نومها ثقيل .. ناظرها شلون نايمة .. كانت متمدده على عكس السرير .. و مو متلحفة .. و باين أنها كانت تبكي .. لأن آثار الدموع مرسومة على خدها .. 
مرر يده على آثار الدموع ..قرب لها .. و طقها على خدها بخفة: شجــن .. شجن 
تحركت على خفيف و قلبت عالجهة الثانية 
عادل قعد على طرف السرير بملل : شجــــن قوووووومي 
شجن همهمت بكلمات ما فهمها .. 
حط أذنه عند شفايفها يبي يسمع : أنتي وش قاعده تقولي ..؟؟ 
فتحت شجن عيونها و هي تشوف كأن أحد فوق راسها .. حسبت حالها تحلم .. غمضت عينها مرة ثانية .. تحرك عادل عالسرير يحاول يهزه عشان تقوم .. هو ما كان يحب الغرفة الثانية لأنه نافذتها تطل عالشارع العام .. و الازعاج في الصباح يسوي الهوايل.. و الا كان نام فيها .. 
فتحت شجن عينها مرة ثانية و هي توها تستوعب أن فيه احد عندها 
قامت شجن من مكانها مفزوعة .. صرخت و هي ترجع على ورى .. لين وصلت للطرف الثاني من السرير .. و كانت بتطيح بس مسكها عادل مع يدينها و سحبها لحضنه ..
عادل و هو يهديها: اش فيك مرعوبة مني ..؟؟
شجن بحيا من قربه: وش تسوي هنا ..؟
عادل : أنتي اللي نايمة بغرفتي 
شجن تو انتبهت انها بغرفته .. تذكرت قبل لا تنام .. كانت تبي تآخذ لها لفة عالشقة .. بس هي وش نيمها هنا .. تباعدت عن عادل .. و قامت من السرير : آآسفة .. نمت و ما حسيت لحالي 
عادل بعبط: إذا عاجبتك غرفتي .. تعالي نامي فيها 
شجن و النوم مأثر على صوتها : لا شكراً .. بروح أصلي 
كانت بتطلع بس لما وصلت الباب .. وقفها صوت عادل .. 
عادل: شلونك اليوم ..؟
شجن بحزن: بخير 
عادل: الحمدلله .......(حس أنها ما تبي تتكلم) .. آآآ إذا بتطلعي طفي النور و سكري الباب وراك 
سوت اللي قاله و هي ساكتة .. راحت غرفتها على طول و هي تسب و تلعن في نفسها .. شلون نامت في غرفته ..كانت تمثل البرود قدامه بس من داخلها متوترة حيل .. 
شجن بقهر : اففف .. وش هالغباء اللي فيني .. أكيد ألحين بيقول اني ابي اتقرب له .. و أتحبب له .. بس هو زوجي ألحين ولازم اسوي مثل ما قالت لي عنود .. ( وتذكرت): شلون اسوي مثل ما قالت لي العنود .. و هو بالاساس مجبور علي .. (وهي ترمي نفسها عالسرير): يا ربيييي .. أصلا هو ما بين لي حتى أنه مجبور .. 
قامت الحمام و هي تضرب برجولها الارض بقهر .. و سكرت الباب وراها بقوة .. 

*******************************
**** بعد مرور ثلاثة أشهر من الاحـداث ****
*******************************


دخل عبدالله و معاه سامي وفواز البيت .. كانت أم سامي واقفه عند الباب و دموعها على خدها .. مشى لها عبدالله و هي بدورها فتحت يدها و لمته بكل شوق ووله .. 
أم سامي و هي تبكي: و أخيــــراً طلعت يا ولدي .. و اخيراً قريت عيني بشوفتك .. تو ما نور البيت يا حشاشة جوفي 
عبدالله كان يبكي بحضن أمه .. كان مشتاق لها حيل .. مو مصدق اللي صار له .. و اخيــراً أفرجوا عنه 
تباعد عن حضن أمه و جته سجى ركض .. وحضنته و هي تبكي بقوة: الحمدلله عالسلامة يا اخوي .. و الله اني مشتاقه لك 
عبدالله: الله يسلمك .. و الله حتى انا مشتاق لك حيل ( عبدالله و هو يساسر سجى بأذنها و يضمها بقوة): شوفي عين فوازوه طالعه قدام .. و الله لأحره
سجى بخجل: هههههههههه
سامي: طاااح سوقك يا النسيب
فواز بصوت مقهور: اي والله ( و لعبدالله): زين فك شوي .. راعي شعوري يا عبيدان 
عبدالله و هو يلم سجى بقوة: و الله كيفي .. أختي و أنا حرر
فواز : اليوم بعذرك بس مرة ثانية لا تكررها 
الكل هههههههههههههههههههههه 
أم سامي من بين دموعها : الله يحفظكم يا عيالي .. و يحميكم و يوفقكم و لا يفرقكم .. 
الكل : آمين 


___________________
___________________


في بيت أبو عادل 


دخلت سناء غرفة البنات .. و فتحت الستاير ..
سناء بصراخ عشان يقعدوا من النوم : قووووووووموووووووووووو .. 
قاموا البنات مفزوعين 
علا: وش صااااير ..؟؟ وش فيك تصارخين..؟؟
سناء بملل: أف منكم .. زهقت و انا بحالي .. قوموا نسوي فطور و نتابع التلفزيون 
عنود و هي ترجع تتلحف : أنا أشك أنك لما حملتي تنسيتي على التلفزيون .. أقول روحي زين 
سناء تسحب اللحاف و تدلع: أهووون عليك يا عنود اروح و اقعد بحالي .. كاني وحده من هالكنبات 
علا و هي تلف للجهة الثانية: وش رايك تطيرين 
سناء: ها ها ها بايخه 
عبير و هي تقوم بثقل: أنا بقوم هالمرة بس يا ويلك أن كررتيها .. لا ليل ننام و لا نهار 
سناء: ههههههههههههه وش اسوي ما احب اقعد بوحدي 
علا بقهر تبي تنوم: الله يبليك بالتوحد و تفكينا من هالحنه 
سناء تشهق: أفااااااا .. لهدرجة انا مسببه لك قلق .. (وهي تسحب عبير) : تعالي حبيبتي عبورة .. أنتي متأكدة أنك توأم لعلوووه ؟؟
عبير: ههههههه تعالي خلهم يناموا .. (سكرت الستار و طلعت )
عبير و هي تمشي مع سناء: أبوي صاحي و الا نايم ..؟ 
سناءبحزن : لااا .. عطيته دواه و نام .. و انا قعدت مو جايني نوم ..؟ 
عبير: سلامات ..؟؟
سناء بقلق : مدري ما اعرف أنام كل ابي اقعد 
عبير: هههههههههههههه ما بيجي العصر الا انتي دايخه من النعس 
سناء: ههههههههه بنوم غصب عني 
عبير: يلا روحي قعدي و انا بسوي الفطور .. 
سناء : لا بساعدك 
عبير و هي تدفها بشويش: ما يحتاج روحي ارتاحي
سناء: يلا بكيفك .. بروح ادور شي نتابعه 
عبير و هي تدخل المطبخ : أوكي 
دخلت المطبخ .. لقت كل شي جاهز .. كانوا الخدم مجهزينه و حاطينه على عربة الاكل .. أخذت العربة وودتها الصالة .. 
عبير: بنفطر اليوم بالصالة 
سناء و هي ماسكة الجهاز: أحسسسن .. مالي خلق أروح هناك
حطت سناء على مسلسل كان توه بادي .. و بدوا يأكلوا 
عبير بقلق : يا ربي .. مو شايفه فستان لحفلة عنود 
سناء: لا تخافي أنتي جسمك حلو .. يعني بتلقي بسرعه .. بس لو تسهلي ذوقك .. 
عبير بابتسامة: وش اسوي ما يعجبني أي شي 
سناء: الله يكون بعونك .. بتروحوا اليوم السوق ..؟؟
عبير: ايوا بنروح العصر .. يعني خلصي فطور وروحي نامي .. لا تتعبي علينا هناك و نرجع بدري 
سناء: ههههههه ان شااء الله .. بس ما بروح فووق .. بنام عندكم .. 
عبير : لا بالله فلحنا .. بتهدري.. لا أنتي بتنامي و لا بتخليننا ننام .. و بالاخير بتاخذك علا و بتطردك 
سناء: هههههههههه و الله ما انساها لها .. لما طردتني من الغرفة و سكرت الباب وراها 
سناء وعبير: ههههههههههههههههههههههههههه 

الساعه 12 الظهر 


في شقة عادل 

كانت شجن في المطبخ .. تسوي غذاء لعادل قبل لا يجي و يهزأها .. مثل الامس .. حطت القدر عالنار و جلست عالطاولة اللي بالمطبخ .. ناظرت يدها المتورمة .. مسحت على يدها بخفة .. لأنها تعورها .. تذكرت الامس لما ما سوت له غذاء و طولت لسانها عليه .. ضربها بالعقال لين قالت بس .. كانت مقهورة منه لأنه منعها من أنها تكمل دراستها .. وقال لها البارحة أنه ما أخذها الا رحمة بحالها .. لأنه أبوه كان ناوي يطردها من البيت .. صحيح أنه بالبداية كان طيب معاها بس بعدين تغير .. صار عصبي و على طول يصرخ عليها .. مروا عليها هالثلاث اشهر صعبين حيل .. بس استفادت أنها عرفت تطبخ و تسوي أشغال البيت كامله من دون لا تعتمد على الشغالاات 
قطع عليها تفكيرها صوت الماي و هو يطلع من القدر و ينزل على النار .. قامت بسرعه و رفعت الغطاء من دون لا تمسك لها فوطة .. أحترقوا أصابعها و صرخت و هي ترمي الغطاء .. طفت الفرن و قعدت على أرضية المطبخ و هي تبكي .. و ماسكة يدها اللي احترقت .. صاحت بقهر .. 
نزلت دموعها على خدها مثل السيل .. كانت دموعها دموع .. حزن و ظلم و قهر و ألم و حرمان
ناظرت الساعه المعلقة عالجدار .. صارت الساعه وحده الا ربع .. قامت بسرعه و شغلت عالفرن و هي خايفة لا يجي عادل و يكمل عليها .. شوت الدجاجة بالفرن و حطت الرز على نار هادية عشان يتنشف .. راحت غرفتها عشان تبدل ..فصخت بلوزة البيجامة و شافت آثار العقال على كتفها .. 
شجن و هي تتحسس مكان الضربة و بلقبها: هذا اللي جنيتيه على نفسك .. أنتي اللي خليتيه يتغير 180 درجة .. هو كان طيب معاك بس أنتي اللي كنتي تتحسسين منه و على اقل شي تسوي سالفة طويلة عريضة .. الرجال صبرهم قليل و بسرعه ينفذ .. كنت أظن أنه بيظل طيب معاي .. بس ما توقعته يتحول إلى وحش كذه
سمعت صوت الباب و هو ينفتح و اصوات المفاتيح تضرب ببعضها .. عرفت أن عادل وصل .. بدلت بسرعه و لبست بلوزه بنية طويله و أكمامها طويله بعد و فتحت الصدر واسعه شوي .. مع بنطلون سكني أزرق .. رفعت شعرها الطولان ذيل حصان و لبست جزمة بنيه .. طلعت من غرفتها و شافته رامي شماغه و عقاله عالكنب و باين من وجهه أنه رايق .. و مو مكشر مثل كل يوم 
انتبه عادل لوجودها و قال ببرود: هلا 
شجن من دون نفس: أهلين
عادل: حطي لي غذاء .. كان متوقع أنها ما سوت مثل كل مرة .. بس استغرب لما شافها رايحة المطبخ من دون اي كلمة
دخلت المطبخ و شافت الرز نشف .. حطت له غذاء .. و تذكرت أنها ما سوت له سلطة .. قامت طلعت خيار و طماطم و قطعتهم عالسريع .. و حطت عليهم ليمون و ملح .. حطت الصحون في صحن كبير و حطت معاهم كاس عصير ..وراحت له الصالة.. سحبت الطاولة الصغيرة قدامه و حطت له الصحن عليها .. 
عادل و هو مبهور من الصحن .. كان غريبة عليها انها تطبخ وقال بابتسامة: أوه أوه .. طابخه اليوم .. 
كشرت شجن في وجهه و مشت لغرفتها بس وقفته مسكته ليدها : تعالي تغذي معاي 
شجن : مالي نفس 
عادل سحبها و خلااها تقعد غصب : قعدي زين و بلا دلع 
شجن و هي معصبة منه وتحاول تفك مسكته: اتركني .. قلت لك مالي نفس 
انتبه عادل ليدها اللي كانت حمراء .. و كأنها محروقة : وش فيها يدك ..؟ 
شجن: .......... 
عادل: شجن .. يدك تعورك ؟؟؟ ( حط يده الثانية على المكان الاحمر في يدها )
سحبت شجن يدها و هي تصرخ: آآآي .. هذا بركات الغذاء اللي بين يديك 
و قامت من عنده .. و دخلت غرفتها و هي تبكي 
عادل رحم حالها .. كانت نظرات الشفقة في عيونه .. 
عادل بقلبه: يا قلبي عليك .. و الله راحمك .. بس أنتي اللي تجبريني أعاملك كذه 


_______________
_______________


في فلة حمد 


كان حمد نازل تحت عشان يتغدى .. وأصوات زوجاته جاية من المطبخ .. ناظرهم وهو عالدرج من فتحت باب المطبخ 
علياء معصبة: أنتي مستحيل تسوي شي عدل .. من متى عاطتنك الليمون عشان تعصرينه .. و في النهاية تحطي فيه ملح .. 
هنادي و باين انها متفشله: يا ربييي ما ادري حسبته سكر .. اصلا المفروض تكتبي على العلب هذا سكر هذا ملح 
علياء بقهر تكمل على كلام هنادي و تأشر عليها: و هذااا غبي
ضحك حمد على سوالف زوجاته .. كانت علياء دايم عصبية في تعليمها لهنادي و هنادي بطيئة استيعاب .. جلس على طاولة الطعام ينتظرهم يجيبوا له الغذاء .. بعد دقايق .. طلعت هنادي و هي تتحلطم و بيدها صحن الغذاء و اليد الثانية على ظهرها: اففف كل تصرخ علي
تطلع علياء من وراها وبيدها العصير و بطنها منتفخ شوي : لو كنتي تستوعبي بسرعه كان ما عصبت و صرخت عليك 
حمد: لا حول الله .. تعالوا قعدوا الحين و خلونا نتغذى و احنا ساكتين .. عن هالهدره الزايدة 
علياء و هي تجلس : شفت هذا العصير .. تراه مو حالي .. تراه مالح لأن هالطيبة دي حاطه ملح بدل السكر .. بس بتشربه عقاب لها
حمد يضحك على شكل هنادي المتحطم ويحاول يهدي الوضع بس سبقته هنادي و هي تقول 
هنادي: شوووف مرتك تصرخ علي ما كأني حامل و أحتاج للراحة 
طلعت عيون علياء لبرى: لا يا حبيبتي انا حامل مثلي مثلك .. يعني ثنتيننا بنشتغل 
هنادي بصوتها الطفولي: انا ما قلت شي .. بنشتغل بس لا تقعدي طول اليوم تصرخي .. ما تجي الليل الا راسي منتفخ 
علياء: أنتي من كثر ما اكلتي في هالجبن زاد غباءك 
مدت هنادي شفايفها لقدام اونها زعلانة 
حمد و هو يحاول ينهي السالفة : خلااااااااااااص .. سمووووو و اكلوا 
كانت علياء بالنسبة لهنادي الاخت الكبيرة .. و الهواش اللي بينهم مو بسبب غيره .. بس لأن علياء من دخلت الشهر الثالث و هي دايم معصبة .. و ما اكلتها الا هنادي .. هنادي كانت من النوع البارد و مو من الناس اللي يعتمد عليها .. و من لما حملت و هي دايم خاملة و ما تركز موليه ..
بدوا ياكلوا و كان الجو متوتر شوي .. 
علياء بهدوء : حمد 
حمد: نعم 
علياء: فواز مسوي عزيمة كبيرة في بيت اهلي .. عشان طلعت عبدالله اخو زوجته من السجن 
حمد: و المطلوب ..؟ 
علياء بارتباك: تحضر العزيمة 
حمد: هه ما انهبلت لي الحين 
علياء: لي متى بتظل على خصام مع فواز .. ؟؟
حمد بحزم: علياء لو سمحتي .. قفلي السالفة .. لانها تصدع لي راسي .. و العزيمة ماني برايح .. انتهت 
سكتت علياء بحزن لانها كانت متوقعه رده 
هنادي و هي تناظر علياء و حمد بارتباك: آآ أمي دقت علي تقول بتجيني اليوم العصر 
كشرت علياء من طاري ام هنادي .. كانت هنادي عارفة ان علياء تتضايق لما تسمع بطاري امها .. 
حمد اللي كان و لا زال ما يحب خالته بس يحترمها لان بنتها زوجته يحبها و يحترمها: حياها الله 
هنادي بارتياح: الله يحييك 


_________________
_________________


جالس في غرفته وحيد من بعد وفاة امه .. صار البيت خالي عليه .. صار دايم جالس في البيت لآن الشغل فصلوه لما عرفوا انه يتعاطى مخدرات .. و يتعالج بالامل .. و اذا طلع من البيت يغير جو .. يسمع كلام الناس عليه .. وينظرونه على انه ولد عاق .. ما كان متوقع ان يصير له هذا كله .. 
سمع طق على الباب .. كانت زينة جاية له و جايبة معاها الاكل .. ابتسم لما فتح الباب و شافها .. هي الوحيدة اللي وقفت معاه .. هي الوحيدة اللي حبته رغم أخطائه .. هو صحيح ما غلط بس في نظر الناس غلطان .. 
زينة و هي تدخل البيت: سلامووو يا عسل 
متعب بابتسامة ويبوس جبينها: أهلين .. 
مشى وراها و هي تدخل المطبخ : كيفك اليوم ..؟؟ 
متعب : عايش .. و أنتي ..؟؟ 
زينة بابتسامة و هي تشيل عباتها و تعطيها متعب : دامك عايش و تتنفس الهواء اللي اتنفسه انا باحسن حال 
متعب يأخذ العباية و باعجاب : هههههههه يا قلبي أنتي ..وش هالزين 
زينة كانت قصيرة و ضعيفة و شعرها اسود و طويل كانت رافعه نص شعرها و لابسه بلوزة رمادية طويله عليها رسومات بالابيض و اكمامها جايه على موديل الفراشة و برمودا بيضاء 
ابتسمت له زينة بخجل 
طلعت زينة الاكل من الكيس و كان فيه ثلاثة صحون .. تبولة وورق عنب و معكرونة .. كان متعب ما يحب يأكل الا الخفايف
متعب بحماس: الله الغذاء حلو اليوم 
زينة بفخر: اكيد أنا اللي مسويته
متعب و هو يمسك يدها ويبوسها: تسلم لي هاليد 
زينة بخجل: الله يسلمك .. (وهي تصرف): يلا تعال خل نتغذى
متعب: يلا 
جلسوا و اكلوا و لما خلصوا .. قام متعب يساعد زينة في رفع الصحون من على الطاولة و يحطهم بالمجلى 
سحبت الصحن من يد متعب ودفته لبرى المطبخ: روووح هذا شغلي 
متعب: خل اساعدك 
زينة: من كثرهم 
متعب وقف عند باب المطبخ: و الله ما ادري وش كنت بسوي لولاك 
زينة و هي تغسل الصحون : ما كنت بتسوي شي هههه ..
متعب ضحك بخبث: هههههههههـ لا تجبريني اسوي 
زينة : ههههههههه أذبحك 
متعب راح حضنها من وراها و لف يدينه حول خصرها : مو كافي أنك ذابحتني من حبك .. بوس راسها و طلع من المطبخ 
زينة بابتسامة: الله لا يحرمني منك 
خلصت شغلها و طلعت له بالصالة .. كانت خجلانه منه .. بس حاولت انها ما تبين له .. كانت نظراته لها و هي جاية تربكها 
جلست بالكنبه اللي جنبه : متعب 
متعب و هو لسه يناظرها: عيونـــــــــه 
زينة: تسلم لي عيونك .. أبوي لقى لك شغل 
انقلبت ابتسامة متعب الى تكشيره .. 
زينة: أش فيك ..؟ 
متعب بارتباك : لا و لا شي .. بس وش الشغل اللي شافه ..؟؟
زينة: يقول مندوب مبيعات 
متعب بتكشيره: لاااا .. هالشغله تعبه و ما توكل عيش
زينة بحزن: بس أحسن أنك تقعد كذه بطالي 
متعب و هو يتحاشى نظراتها : أدري اني مثقل عليكم .. و
قطعته زينة: منو قال أنك مثقل علينا .. ابوي لو الود وده انه يسكنك مع مشاري و نواف بس أنت اللي مو راضي .. أنا مو دارية ليه ما تبي تشتغل .. كم شغله و شغله جابها لك ابوي و كل وحده حطيت عليها عيب اكثر من الثانيه .. مع ان الشغل الحين ما يتحصل الا بالموت .. وش السبب يا متعب ..؟؟ 
متعب كان منزل راسه و حاط يده على راسه 
حطت يدها على راسه : متعب .. اش فيك .. ؟؟ 
متعب بقهر: وش تبيني أقول لك .. اقول لك أني خايف من أني أشوف الناس .. خايف أني أقابل هالمجتمع .. و هم يناظروني بهالنظرات ..( قام و قامت زينة معاه) تهموني اني ولد عاق .. تركت أمي المريضة بوحدها لين ماتت .. خدعني مبارك الزفت وبلاني بالمخدرات .. هو مات و افتك و انا عشت و ابتليت بنظرة الناس لي .. (مسك زينة من أكتافها و قال بعصبية و هو يهزها) : تعبت من نظرات الشفقة اللي اشوفها في عينك انتي و اهلك .. تعبت من نظرات الاحتقار اللي يوجهونها لي الجيران .. (ترك زينة و قعد على طرف الكنب و حط يده على عينه و بصوت متقطع) : و الله اني تعبت و قلبي ما عاد يتحمل اكثر 
كانت زينة خايفة من ثورته في وجهها .. قربت منه و حضنت راسه لصدرها : صدقني يا متعب.. انا ما اشفق عليك .. انا أحبك و الله اني احبك .. 
بكى متعب مثل الاطفال في حضن زينة .. كان محتاج أحد يخفف عليه .. يخفف عليه من الهم اللي شاله من بعد وفاة امه و تغير خالته وضحى عليه .. ما كان يدري ليه قلبت عليه .. من بعد ما عرفت بانه يتعاطى المخدرات .. و بإرادته .. بكى بقهر من هالدنيا.. وتمنى انه لحق مبارك .. و مات و افتك 
عمر دموع الرجال ما كانت ضعف لشخصيتهم .. بس احيانا الدموع ان انحبست تكتم النفس و تخلي الغصة عالقة في الحلق .. و كان هذا الشي منطبق على متعب في هالوقت ..


في يوم العزيمة 


الساعة 1 الظهر 


رن الجرس و قاموا البنات يفتحوا الباب .. كانت سجى و امها و اختها .. كان السلام بينهم حار بقوة .. دخلوهم مجلس الحريم الكبير .. و كان في المجلس عمتهم أم خالد و بناتها سوسن و حنان .. و خالتهم ام محمد .. و بعض الحريم من الجيران و الاقارب 
دخلت ام سامي و سلمت على ام محمد و ام خالد .. و جلست معاهم .. أما البنات بعد السلام تجمعوا مع بعضهم ..
كانوا البنات هم : سجى و سوسن و حنان و آلاء و ولاء و نقاء و لقاء .. 
نقاء لسجى : أخبار المدرسة معاك ..؟ 
سجى: تماااااام .. تهبل .. بس لو عندي صديقات كان حبيتها اكثر .. البنات صغار و تفكيرهم كبير ويخوف 
حنان : اي والله الحين اللي بصف أول إبتدائي يفهموا كل شي و تفكيرهم كبير بالمرة .. فكيف اللي بأول متوسط ؟؟
سجى تتذكر بخوف: معانا بنت اخاف منها حيل .. هي راسبة أكثر من سنتين .. ضخمه .. و طويلة و مسوية فيها رجال 
قالوا نقاء و لقاء: بووووية .. و ضحكوا من بعدها 
سوسن تسوي نفسها مصدومة : ألحين أنتي طول بعرض .. في اول متوسط ..؟؟!!
حست سجى انها انحرجت لان سوسن كانت تتكلم بصوت عالي .. و الحريم الموجودين قاموا يناظرونها 
ردت لقاء بنفس درجة الصوت و هي عارفة ان سوسن تبي تحرج سجى: عالاقل سجى طلعت من المدرسة بعذر و الحين رجعت مو قعدت بنفس الصف و لا عااد طلعت منه .. ضحكوا البنات ما عدا سوسن و حنان 
دزت حنان سوسن تسكتها وبهمس: يعني لازم تفشلي حالك و تفشلينا معاك .. درينا تحبيه بس زوجته مالها دخل تقعدي تجرحيها بالكلام
سوسن بحقد: ما أكون سوسن أن ما طلعت لها قرون 
حنان: إذا كنتي تحبيه بجد .. تمني له الخير .. لفت سوسن بوجهها على جنب مقهورة 
رن جوال آلاء بمسج .. قرته و هي مبتسمة .. و قامت : عن أذنكم 
ولاء: وين ..؟ 
آلاء: بروح أكلم صديقتي ربع ساعة بالكثير و أنا جاية 
ولاء بشك: اهااا 
توترت آلاء من نظرات ولاء لها و راحت بسرعه فوق .. دخلت الغرفة و سكرت الباب وراها 
ردت عالجوال اللي كان توه يرن وبدلع: ألو ؟؟
ماجد: هلا و الله و غلا 
راحت عند التسريحة وفكت شعرها و ابتسامتها مرسومة على وجهها: أهليييييين 
ماجد: وحشتيني يا حياتي ..
آلاء بدلع زايد: توحشك العافية 
ماجد: صفاء .. اطلعي عند النافذة أبي أشوفك (كانت مكذبة عليه و قايلة له أن أسمها صفاء)
آلاء بصدمة : لا تقول جيت البيت 
ماجد: أيوا و بحضر العزيمة 
آلاء باستغراب: و بصفتك منو ..؟؟؟ 
ماجد: قلبك و عمرك و حياتك كلها 
آلاء : أتكلم لك من جد .. بتحضر بصفتك منو ..؟ 
ماجد بجدية: يبي لها ذكاء يعني.. واحد من الموظفين اللي عزمهم فواز .. و الا نسيتي ؟؟ 
آلاء براحه: لااااا .. بس كنت متوترة 
ماجد: يلا اطلعي عند النافذة ابي اشوفك 
آلاء بدلع: أستحي 
ماجد: يلا عاد حرقتني الشمس 
آلاء: روح ادخل داخل 
ماجد بصوت كله رجاء : تكفــــي 
آلاء: أخاف أحد يشوفنا 
ماجد : ما أحد بيشوفنا .. أنتي بس اطلعي .. أكيد أنك كاشخه اليوم .. بشوف كشختك 
آلاء بتردد: اوكي 
آلاء فتحت البلكونة وطلعت بخوف و هي تتلفت يمين و شمال .. شافت الرجال يدخلوا و فواز و اخوان سجى عند الباب .. يدخلوا الضيوف .. شافت واحد من الواقفين جنب فواز يطلع فيها بصدمة.. بس التقت عينها بعينه .. رجعت بسرعه لورى 
ماجد يصفر : واااااااااااااااااو .. وش هالجمال .. اللون السماوي يهبل عليك 
آلاء بخوف: في وين أنت .. ما شفتك .. 
ماجد: أنا في السيارة الحمراء .. اللي عاليمين 
آلاء تطل عالنافذة من بعيد بخوف: شفت واحد طلع فيني و انا خفت و رجعت بسرعه .. يا ربي خااايفة لا يكشفني عند اخوي
ماجد يطمنها: لا تخافي يمكن حتى ما انتبه لك .. بس يناظر و هو ما يدري 
آلاء: يمكن .. يلا انا لازم اسكر ..باااي 
ماجد: وين حبو .. بدري 
آلاء: الناس تحت ما يصير اقعد فوق و اخليهم 
ماجد: ايوا خليك حرمة سنعة و انزلي لهم .. يلا ما اطول عليك .. بااي
آلاء:ههههههههه باي 
سكرت من عنده و رمت حالها عالسرير و هي خايفة .. من طاحت عينها بعين ذاك الرجال ..خافت .. خافت لا يكون واحد من أخوان سجى .. هي ما كانت تعرفهم بالضبط بس تعرف أن أخوانها بعمر فواز اخوها .. 
آلاء: يا ربي استر .. عدلت شكلها عالطاير و نزلت
شافت الخدم يحطوا الغذاء .. على بساط كبير عالارض .. و النسوان راحوا يغسلوا يدينهم 
مرت عليها صفاء و هي تركض .. 
آلاء بابتسامة: الحبيب داق 
صفاء: ههههههه اي .. يبي يشوفني .. واقف عن الممر مو راضي يتحرك 
آلاء: هههههههههه يا عيني يا عيني .. و أنتي وين رايحة ألحين .. الممر هناك 
صفاء: بروح اشوف شكلي 
آلاء و هي تسحبها معها: تعالي زييييين .. شكلك يخبل .. روحي بس لا يطق فيه عرق
صفاء بارتباك : متأكدة شكلي عدل 
آلاء: أيوا 
كانت صفاء لابسة جلابية مخصرة .. لونها عنابي على ذهبي و رافعه نص شعرها و حاطه ميكاب ناااعم مرررة 
رااحت آلاء و جلست مع البنات .. أما صفاء طلعت للممر .. وشافته واقف على جنب .. و عاطنها ظهره و باين عليه أنه محترق مكانه من الانتظار ..
صفاء عشان ينتبه: أحم 
لف عليها بلهفة و تنهد: و أخيــــراً .. حن قلبك علي و جيتي 
صفاء بخجل: هههههه 
فهد: لبى هالضحكة .. قرب منها و بوسها على خدها بقوه .. صفاء ذابت مكانها .. 
صفاء و هي تتحاشى نظراته: يلا انا رايحة ألحين .. مو عدله اطلع عن المعازيم 
فهد بزعل: احسبي حسابك اليوم العصر بطلع معاك 
صفاء: و فواااز ..؟
فهد بطفش:يا ربيـــــه .. بقول له بس ما بنتظر منه الموافقة 
صفاء: حلوة ذي .. ترى هذا اخوي و بمكانة أبوي .. يعني مستحيل أطلع عن شوره
فهد يسوي نفسه زعلان: و انا ولد البطة السوداء
صفاء: لا يا عمري .. أنتا هنا (و تأشر على قلبها) 
فهد: فديتك والله .. باسها وراح .. و هو يطلع من الممر : الموعد العصر 
صفاء بابتسامة: إذا رضى فواز 
فهد و هو يروح: يااااااا ليييييييييييييييييييييييل 
صفاء مشت و هي تضحك: ههههههههههههههههههههه



عند الرجال




كان المجلس من بعد ما تغدوا عامر .. جلسوا الرجال و كان فواز في راس المجلس و بحوالينه عبدالله و سامي جالسين بكل هيبه .. و كان جنبهم فهد .. 
فهد و هو يدز فواز عشان ينتبه: أقول يالنسيب 
فواز بابتسامة: هلا 
فهد: أبي أطلع مع المدام اليوم العصر 
فواز: المدام مدامتك و كيفك .. 
فهد: هههههه ذبحتني كل تقول اذا رضى فواز بطلع معاك 
فواز : بعدي والله .. اختي ثقيلة مو مثلك 
فهد يفخفخ نفسه: افااا .. كل هالثقل و تقول خفيف 
فواز: هههههههههههه 
كان عبدالله يناظر أخو مبارك .. و هو معصب و منقرف منه 
سامي و هو يدزه : اشوي اشوي لا تطلع عينك و انت تناظر في الرجال 
عبدالله: قطييييعه .. وش جااابه ؟؟
سامي: هههه .. نسيت انه من الموظفين ؟؟
عبدالله وهو يصر على اسنانه: يعني على شينة قوايت عينه .. العزيمة لاني طلعت من السجن بعد ما ورطني اخوه النذل 
سامي: استغفر ربك مو زين هالكلام الرجال ميت الحين .. وما تجوز عليه الا الرحمة 
عبدالله: استغفر الله قام ماجد من مكانه و راح سلم على فواز 
ماجد: قرت عينكم .. و تسلم عالعزيمة 
فواز ببرود: الله يسلمك 
راح سلم على عبدالله وسامي .. كان عبدالله يتقطع من داخله .. من القهر .. 
طلع ماجد من المجلس و جلس عبدالله مقهور منه و شوي يموت من القهر .. 


_________________
_________________


في شقة عادل
في غرفة عادل
كان عادل جالس في غرفته من بعد ما جاء من الدوام و متأزم .. مو عارف وش يسوي .. يحس أنه يحب شجن .. بس كلام امه لما راح لها في بيت زوجها خلااه يتراجع .. كانت تحذره من أنه يقرب منها .. بس هو طول هالثلاث شهور .. كانت قدام عينه .. حتى بيت أهله أبوه مانعها تروح له.. حتى لما صار له الحادث و انشل .. ما تغير .. كان بطبعه عصبي .. عشان كذه كانوا خواته يجوا لها كل اسبوع من دون علم ابوهم .. يزوروها و يطلعوا .. شجن ما طلع منها أي غلط .. كان عيبها الوحيد هو طولت اللسان و الحين هونت .. ما صارت تراددني اذا صرخت عليها و لا تستفزني و تخليني اطقها غصب .. جت على باله مشاعل .. بس على طول نفض وجهه و كأنه يبي يزيلها من تفكيره .. كان عارف أنها ورى الحادث الي صار لأبوه .. بس ما كان مــتأكد .. خاف لا يحط بذمته .. 
عادل: لا مشاعل صفحة و انطوت .. كانت أيام طيش و مراهقه .. كنت غبي لما مشيت في ذاك الطريق .. و ألحين لازم أسس أسرتي بالحلال .. لي متى بظل كذه .. لاني متزوج و لاني عازب .. بما اني أشتغلت .. و عندي زوجة .. بكمل حياتي الطبيعيه من دون اي مشاكل .. شجن .. هي زوجتي وبكمل مشوار حياتي معاها عالحلوة و المرة 
قطع عليه تفكيره صوت صرخه شجن .. فز قلبه و قام يركض لها .. كان صوتها طالع من الحمام
كانت شجن تغسل في الملابس .. صبت الماي في الغسالة .. و حطت الصابون .. رن جوالها .. و راحت ترد بسرعه .. لان جوالها استقبال .. يعني اذا سكر ما تقدر تتصل .. مسكت الجوال بسرعه قبل لا تسكر و كانت العنود .. اول ما جت بترد .. زلق الجوال من يدها بسبب الصابون و طاح في الغسالة ..صرخت بقوة من الخلعه.. 
جاها عادل ركض و هو متخرع من صرختها : شفيييييك ؟؟ 
شجن و عيونها بدت تدمع: جوالي ( و تأشر على الغسالة) 
أخذ عادل نفس طويل يهدي روعه وصرخ عليها من بعدها: طلعتيني مفزووع .. و تالي تقولي جوالك .. !! و جوالك طاح .. خير يعني .. وش صار عشان تصرخي كذه .. ..؟؟؟؟؟؟!!!!!
طاحت دموع شجن و هي منزلة راسها 
كسرت خاطره و هو يشوفها تبكي .. راح و طلع الجوال من الغسالة و عطااها اياه في يدها .. كان الجوال يصب ماي و بهدوء : خذي .. و لا تقعدي تسوي لي حركات الجهال دي .. حراام عليك .. ابي انام ..و طلع
ظلت شجن تبكي .. لين فرغت شوي من الشحنات اللي بقلبها .. و طلعت من الحمام و بعد ما طفت الغسالة .. و غسلت يدينها 
راحت الصالة و نشفت يدها .. حاولت تنشف الجوال بس ما عرفت كيف .. اخذت تلفون البيت بتدق .. بس نست أن عادل فصله لأنه أشترى لها جوال غير عن جوالها الاولي
شجن و دموعها تنزل من جديد: يا ربييييي .. وش اسوي ألحين .. أبي أكلم عنود .. 
دخلت غرفتها و تروشت .. ولبست تنورة سوداء قصيرة لي فوق الركبة .. و قميص كت أبيض و مخصرة .. كان شعرها مبلول .. نشفته بالفوطة و رشت عليه جل و خلته كيرلي .. و لبست طوق ناعم أبيض عليه ربطه سوداء من جنب منقطه بالابيض 
طلعت من غرفتها بعد ما تسبحت بالعطر .. و ناظرت غرفة عادل .. قالت و هي تسأل نفسها : أطلب منه جواله ؟؟ .. لا بعدين بيصرخ علي .. لأني تالي بقعده من النوم ..(بنرفزة) أوووه .. أنا تعودت يصرخ علي .. يعني بتفرق أن صرخ علي هالمرة .. 
راحت و طقت الباب .. بس ما رد عليها .. طقت الباب مرة ثانية بس أتفاجأت أن الباب أنفتح و كآن عادل 
بس شكله غريب .. كان يناظرها بنظرات أول مرة تشوفها بعينه .. أتفاجات أكثر و هو يسحبها لداخل الغرفة و يسكر الباب من وراه..
>>> البقية تشفير هع


في بيت ابو عادل 


العصر 


كانت عنود جالسة في غرفة الجلوس تبع جناحهم .. و تحاول تدق على شجن بس مغلق .. فكرت تدق على عادل بس ما يرد عليها ..
عنود بتأفف : وش فيهم ديلا ما يردوا علي .. ؟؟
دخلت عليها زوجة أبوها سناء و ابتسامتها شاقه حلقها : شو بنا .. ليه الحلو زعلان .. (قالتها و هي تمصع خدوود عنود)
عنود بابتسامة: شجن ما ترد على جوالها .. أبي أشوفها إذا بتروح معانا السوق و الا لا .؟؟
سناء: غريبة .. اتصلي على اخوك طلبيها منه و كلميها 
عنود: ياليته يرد بعد .. 
سناء : الغايب عذره معاه .. 
عنود تغير الموضوع: الا ليه جيتي .. مو كأنك قلتي بتنومي .. ؟؟؟ 
سناء: هههههههههه علوه النحيسة طردتني .. تقول ما خليتينا ننام لا الليل و لا حتى الصبح و جايتنا العصر بعد تكملي علينا 
عنود: ههههههههههههه حالتك مأساوية .. انا اول مرة اشوف حامل ما تحب تنام .. روحي المستشفى خل يعطونك منوم يصلح للحوامل .. 
سناء: ههههههههههه .. و الله من حبي لكم ما ودي افارقكم دقيقة 
عنود و هي تحضنها: يا قلبي انتي 
سناء: ههههه قومي نتابع تلفزيون في الصالة 
عنود و ترمي نفسها عالكنب بملل: لااااااااااا 


__________________
__________________


العصر 


طلعوا الحريم من بيت ابو فواز .. و ما بقى الا سجى و امها و ام فهد و اخته فاطمة .. << متزوجة و عندها ولدين 
أم فهد و هي تقوم: يلا يا أم سامي .. آخر السوء إن شااء الله 
الكل قال مع أم سامي اللي ردت من كل قلبها: آمييييين 
طلعت أم فهد مع فاطمة لأن زوجها وصل و كان هو اللي بيوصلهم .. 
دخل فواز و هو يتنحنح: أحم يا ولد 
علياء اللي كانت تشوفه و هو ورى الباب : أقلط ما احد غريب
دخل فواز و كان بالمجلس أم سامي و سجى و علياء و لمياء و ولاء و الاء .. سلم على الكل و قعد جنب سجى 
فواز لأم سامي : خالتي .. سامي و عبدالله بيطلعون الحين ..بتروحي معهم و الا بتقعدي معانا ..؟
أم سامي: لا لا بقوم ارجع .. 
لمياء: قعدي معانا يا خالة 
أم سامي : تسلمي يا بنتي .. و انتو ما قصرتوا معانا و الله يعطيكم الف عافية 
فواز: ما سوينا الا الواجب 
أم سامي و هي منحرجة من كرمهم : سويتوا الواجب وزود .. الله يخليكم و يحفظكم يا رب
الكل: آمين 
أم سامي لولاء: نادي رغد .. أخذوها لقاء و نقاء و راحوا بها فوق يلاعبونها 
ولاء: إن شاء الله يا خالة .. و راحت 
فواز: و هذيلا ما بيكبروا 
علياء: هههه مستحيل 
فواز يساسر سجى: من زمان عنك يالغلا 
ذابت سجى مكانها و ابتسمت له 
فواز: قعدي هنا برويك شغله و بعدين برجعك البيت 
سجى بتوتر : بس..
قاطعها: لا بس و لا شي ما بطول 
سجى بابتسامة: اوكي 
نزلوا لقاء و نقاء و معهم رغد و في أياديها دببة و العاب 
لقاء: تفضلي يا ام سامي بنتك 
نقاء: رجعناها لك سليمة و معافاة 
أم سامي: ههههههههههه و هي تأخذ رغد و تكلمها: قلتي لهم شكراً 
رغد بطفولة تحط يدها على فمها و توها تتذكر : يؤؤؤ .. لاااا .. نسيت 
نزلتها أم سامي و راحت رغد على طول و حبت لقاء على خدها و قالت لها : ثووكراً 
لقاء و هي ميته عليها و على برائتها : يا قلبي انتي .. العفو 
راحت لنقاء و باستها على خدها : ثوووكراً ..
نقاء و هي تشيلها : العفووو 
رغد ببراءة: ليه أنتو زي بعض ؟؟
الكل : هههههههههههههههههههه
نقاء: احنا زي بعض لأن طلعنا من نفس المكان 
رغد : حتى انا و سوزا طلعنا من نفث المكان بث هي طلعت توييييييلة (طويلة )
الكل: ههههههههههههه
لقاء: لبى هالخشة يا نااااسووو عليها تهبل 
أخذتها أم سامي منهم و طلعت لعيالها و تركت سجى بعد ما قال لها فواز انه بيرجعها المغرب 
قام فواز و مسك سجى من يدها : يلا عن أذنكم .. 
علياء بنظرة خباثة: وين راايح ..؟ 
فواز بابتسامة : غرفتي .. و ما خلااها تكمل .. مشى على طول مع سجى لفوق .. فتح باب الغرفة و شغل الانوار و دخلها معاه .. سكر الباب و راح حضنها بقوووووة .. 
فواز: وحشتييييييييني .. و أخيـــرا عدت أزمة عبدالله 
سجى و عيونها تدمع: الحمدلله 
فواز و هو يمشي معاه و يقعدوا على طرف السرير : أخبارك يا قلبي ..؟ 
سجى بخجل: بخير .. ناظرت غرفته شلون مرتبة و على نعومتها الا انها تبين ان اللي قاعد فيها صاحب ذوووق رفيع ..
فواز : عجبتك الغرفة ؟؟
سجى: ايواا 
فواز: غرفتي و لا شي قدام الجناح اللي قاعد ارتب فيه لعرسنا 
سجى : جد ..؟؟؟
فواز: أيواا .. الجناح قريب من هنا .. بس بخليه مفاجأة و لا برويك اياه 
سجى : اوكي .. انا واثقة من ذوقك .. بس ما قلت لي .. شنو الشي اللي تبي ترويني اياه 
فواز و هو ناسي: شنوووو ..؟؟
سجى: انت اللي قلت لي بترويني اقعد عشان اترويني حاجه .. شنو هالشغله ؟؟
فواز: أبي أشوفك بس 
سجى و هي تضربه على كتفه بخفه: طلع .. حسبت عندك سالفة 
فواز: هههههههه
قامت لعند النافذة .. شافت صورة أبوه معلقة بشكل حلو جنب النافذة .. و صورته مع ابوه و هو صغير .. 
فواز طلع له ملابس و هو يدخل الحمام : إذا خلصتي رحلتك الاستكشافية خبريني .. بروح اتروش 
سجى باحراج : هههههههههه أوكي 
طلع بعدها بعشر دقايق .. و هو لابس بنطلون جينز أزرق و بلوزة بيج عليها كتابات بالاسود و مخططه .. كان شعره يقطر ماي .. حست سجى بالاحراج أنها جالسه في غرفته .. 
سجى : قعدتي معاك هنا لوحدنا مو عدله 
فواز بتكشيره: منو قال ..؟
سجى و هي تلعب باصابعها: مدري .. احس فشله 
ضحك فواز عليها : ليه أنا البوي فريند لك 
ناظرته سجى و هو يضحك بتعصيب .. ما فهمت معنى البوي فريند .. بس سكتت لا تفشل نفسها 
فواز و هو ينشف شعره قدام المراية و يطمنها: دقيقة بس ألحين أخلص و نطلع 
جلست سجى على طرف السرير تنتظره 
فواز: عندك شي الليلة ..؟؟
سجى تفكر: لااا
فواز وهو يلف عليها: اش رايك نطلع البحر ..؟
سجى: أمممممـ مدري .. عادي .. بس ما بنتأخر أكيد 
ابتسم لها فواز : أوكي .. 
و راح فتح خزانته و طلع له كاب بيج .. و مسك سجى من يدها : يلااا ؟؟
سجى و تناظره باعجاب .. كان شكله وسيم بالكاب بقوووة : يلااا 



في بيت سارة 



الليل الساعة 7 


في الصالة بالضبط




سارة بتعصيب ووجهها أحمر : أنتي ما تستحين .. أخاويني و أخاويك و أخذ زوجك و أخليك 
هدى بافتخار: لو كنت حلوه مثلي كان ما فكر يأخذ وحده عليك
كانت هدى جميلة مرررة وعمرها صغير بس لأن أهلها زوجوها غصب عنها لأبو عادل طمعاً بفلوسه فجابت عادل وكان عمرها 17سنة
سارة: أنتي نسيتي لما جيتي لي تبكين و تبين تقعدين عندي كم يوم .. وكأنك طرارة فتحت لك بيتي و أكرمتك تقومين تبوقين زوجي 
هدى وبقواية عيون: زوجك صار زوجي .. و اللي كنتي تتفاخرين به قدام الحريم .. أنا الحين اقدر اتفاخر به .. موتي حررررة 
دخل أبو ناصر على هواشهم : و أنتوا كل يوم هذا حالكم .. كل ما دخلت البيت أدخل على هواش وكل ما طلعت أطلع على هواش 
هدى بدلع: شوف حبيبي .. أنا قاعده مكاني.. بس هي اللي كل تتحرش فيني 
سارة: انا يالكذابة يا بواقه الرجاجيل
هدى: شفت .. شفت كيف تشابقني ؟؟؟
أبو ناصر: خلاص انا جاي البيت ابي ارتاح مو اسمع هواشكم 
سارة بقهر راحت جهة الدرج ووقفت على نصه تسمع الحوار اللي دار بينهم لما غابت عنهم بقهر قاتل 
هدى: حبيبي تعشيت ؟؟
أبو ناصر بابتسامة: لا .. وش عشاكم اليوم؟؟
هدى: كل ما لذ و طاب 
أبو ناصر: يلا حطيه .. تراني ميت جوع 
هدى: ثواني يا عمري .. وراحت جهة المطبخ 
جلس أبو ناصر على الكنبة .. سمع صوت مفاتيح عند الباب ..
لف لقى ولده أحمد يسكر الباب .. انتبه لابوه و راح حبه على راسه : قوة يبه 
أبو ناصر: الله يقويك 
أحمد: شلونك ..؟ 
أبوناصر وهو حاس انه يبي شي منه لانه مو من عادته انه يحب راسه و يسأله عن احواله بس سايره : بخير 
أحمد بارتباك: يبه أبيك في موضوع 
أبتسم أبو ناصر : أنا حاااس أنك تبي شي .. تفضل 
أحمد: أنا .. أنا أبي اكمل نصف ديني 
تهلل وجه أبو ناصر: و أخيـــراً قررت .. خلاص من بكرة أقول لأامك تشوف لك عروس 
أحمد: رد بسررعه: لالا وش تشوف لي .. انا اخترت و خلصت
أبو ناصر :اوه ما شاء الله .. عقبال فارس أخوك .. منشف حلقي مو راضي يتزوج ..
أحمد: ههههههه هذا ولدك مستحيل يتسنع 
أبو ناصر: لا عااد ترى ما ارضى عليه .. هذا اخوك الكبير 
أحمد: أمزح وش فيك يبه 
أبو ناصر: هههه و منو سعيدة الحظ اللي بتاخذها
أحمد وهو يحط يده ورى رقبته بارتباك: شهد بنت خالي أبو هشام 
أبو ناصر : خير ما اخترت يا ولدي .. بس قول لأمك أول 
دخلت هدى و لقت أحمد جالس وبخبث: هلا .. هلا أحمد .. ما دريت أنك هنا و الا كان حسبتك في العشاء 
أحمد و هو عارف أنها ما تبيه يقعد معاهم رد عليها من دون نفس: أهليين .. لا تخافي ما ابي عشاااء 
هدى تدافع عن نفسها: لا ليه أخاف .. الود ودي تتعشى معانا بس أنت مدري وش فيك .. من تشوفني تقوم 
كان احمد مقهور منها لأنها خانت أمها و الصداقة اللي كانت بينهم و تزوجت أبوه 
رد عليها بابتسامة مزيفة: أدري أنك تعتبريني واحد من أولادك ... و أنا بعد ما اعتبرك أكثر من أمي .. بس أنا أبيك تأخذي راحتك مع أبوي .. سلاااام 
طلع لأمه فوق .. و تركهم جالسين يتعشوا مع بعض



____________________
____________________


في بيت مشاعل 


مشاعل تنادي: سوووووماااا .. تعالي شيلي الشنطة 
جت الخادمة و شالت الشنطة .. شافت بدر طالع من غرفته و هو حامل شنطتة الكبيرة 
بدر: هاااه .. شلتي كل أغراضك 
مشاعل و دموعها بعينها: مو مصدقة يا بدر أننا بنهاجر هالبيت و ما عاد نرد له 
بدر: كان لازمنا من زمااااان اننا نهاجر بس انتي ما رضيتي الا لما نفذتي أنتقامك 
مشاعل و دموعها تنزل: على أني أكرهه .. بس مو قادرة أنسى شكله و هو تحت السيارة ينزف بدمه بعد ما دعمته 
بدر بحزن: مهما كان .. اللي دعمتيه روح .. (تنهد): إن شاء الله بعد مرور الايام تنسي .. أحمدي ربك أن ما أحد شافك و لا كان رحتي فيها إعدام 
مشاعل و هي تبكي: متى بنسى .. متى ؟؟ 
بدر راح لمها و حاول يخفف عنها .. كان منظر أبو عادل و هو تحت السيارة مخيف .. بالنسبة لبنت مثل مشاعل .. 
تذكر ذيك الليلة .. لما أخذت مفاتيح سيارته و رااحت أنتظرت أبو عادل لين طلع من الشركة بآخر الليل .. ما كان أحد معاه .. و كان المكان هادي .. انتهزت الفرصة اللي لما راح يفتح باب سيارته .. دعست البنزين على حده .. و ضربته بالسيارة .. اللي من شدت الضربة طيرته لقدام .. شافته يتحرك و يحاول يرفع راسه يبي يشوف منو اللي داعمه .. مشت بالسيارة و داست على ظهره .. و رجعت بيتهم بسرعه .. كان بدر جالس بالبيت .. شافها و هي راجعة بحاله ما قدر يوصفها.. كانت مرتاعه بشكل مو طبيعي .. حاول يستفسر منها .. بس ما فهم شي .. كانت تبكي و هي تردد كلمات ما فهمها .. بس اللي فهمه انها انتقمت .. 
بدر و هو يمسح دموعها: يلا نمشي لا نتأخر على الطيارة 
طلعوا و ركبوا التاكسي .. لأنهم باعوا كل ما وراهم و دونهم .. و قرروا يتركوا هذي البلدة و لا يرجعوا لها .. مرة ثانية 


____________________
____________________


في بيت أبو عادل 


رجعوا البنات من السوق بعد ما اشتروا كل شي يبونه و ما بقى الا الاشياء القليلة .. دخلوا البيت و كانت سناء جالسة تعشي أبوهم المشلول .. كان جالس على كرسي متحرك .. راحوا له و حبوا راسه و قعدوا 
سناء بابتسامة: أكيد ما استانستوا .. لأنكم ما أخذتوني معاكم ..؟؟
علا و تمثل الوناسة: أصلا هذي أحلى طلعه طلعناها .. هذي الطلعه كانت بالمرررررررة حلوووة .. لا فيها أي تعبت .. و لا تعالوا ناكل في المطعم 
عنود و عبير: هههههههههههههه
سناء: ههههههههههههه (و لعنود) : اشتريتي لك فستان 
عنود: أيواا .. أشتريت 
سناء: ووينه ..؟؟
عنود: خليته عندهم عشان يضيقونه .. صاير واسع من جهة الصدر 
سناء: كيف موديله .. و كيف لونه ؟؟
عبير: حشى حشى .. تحقيق .. هع هع .. الفستان الاحمر اللي شفناه قبل يومين و كنا محتارين نأخذه و الا لا 
سناء بانبهار: أحللللفي .. قسم بتجنني ماجد لما يشوفك ؟؟
عنود بخجل: هههه مو لهدرجة 
سناء: يؤبرني الخجلان ..( لفت على أبو عادل و هي تلقمه .. بس كل ما حطت الملعقة عند شفايفه يبعد وجهه) : أكل يا أبو عادل .. ما يصير كذه .. كيف بتأخذ الدواء 
أبو عادل كان يهز بوجهه .. و يأشر لها عالماي .. بس سناء مو فاهمه عليه .. تشوفه يأشر بس يده كانت على رجله لأنه ما يقدر يرفعها و مو عارفة وين يأشر 
سناء تحاول تعرف شنو يبي: تبي الدواء ؟؟ 
أخذت الدواء و قربته منه .. هز راسه بنرفزة و أشر لها عالصحن: شنووو ؟؟ 
قامت له عبير: تبي موية ؟؟ 
هز راسه بايه و هو معصب .. رفعت له الموية تشربه 
كانت نظرات الشفقة تتوجه له من كل عين .. و هذا الشي مخلينه يتنرفز نرفزة مو طبيعيه 


_______________
_______________


في بيت ام سامي 


رجعت سجى من عند فواز بدري و قعدت مع أمها و هي تقول لها كيف انها مرتاحه مع فواز .. 
أم سامي : الا تعالي .. ما حددتوا موعد للعرس ..؟
سجى بارتباك لانها ما قالت لأمها أنها ما بتسوي عرس : يعني لازم نسوي عرس ؟؟ 
أم سامي باستغراب: ليه هالسؤال .. ؟؟ لا يكون ناويه تدخلي على زوجك من دون عرس
سجى هزت راسها بالايجاب .. اللي خلى أم سامي تطلع عينها من الاستغراب
أم سامي: من جدك تتكلمين أنتي ..؟؟؟
سجى: أي يا يمة .. أنا ما ابي أسوي عرس و عمي توه متوفي ما صار له الا ثلاث شهور و شوي .. 
أم سامي بتعصيب: شنو يعني ..؟؟
سجى: يمة انا ما ابي اعراس .. فواز قالي أن الخطوبة أن زادت عن سته أشهر .. تصير منقودة .. و سألني إن كنت أبي عرس أو لا .. فقلت له ما ابي طقطقة و عوار راس
أم سامي لسه معصبة: لااااا .. هذي اللي بتجنني .. ليه انتي وش ناقصك ما تسوي لك عرس .. ناقصة و الا بايرة ..؟؟ 
سجى بطفش: يعني شنو اسوي عرس و عمي ما كمل سنويته 
أم سامي: عمك لو عايش .. كان ما رضى بالمهزلة اللي بتسوينها أنتي و زوجك 
سجى: بس إذا أثنيننا موافقين .. ما احد له دخل 
أم سامي بزعل: أنا أمك تقولي لي مالي دخل .. و أنا اللي خايفة عليك 
سجى حست بانها غلطت على امها من دون لا تحس و نزلت راسها 
أم سامي تكمل بهدوء: يا بنتي العرس تقدير للزوجة .. إذا كان فواز يحبك .. مستحيل يدخل عليك من دون عرس .. حتى لو كان ابوه متوفي و كانت العادات ان الخطوبة ما تتعدى ست اشهر .. إذا كنتوا ما تبوا عرس .. أجلوه للسنة الجاية .. العادات ما هي بقانون بتتعاقبوا لين تعديتوا عليه .. أنا قلت لك يا بنتي .. هذا الشي لمصلحتك .. شوفيني أنا أمك .. بعت الدنيا و لا سويت لي عرس و الناس قامت تهدر علي .. و الحين .. وينه أبوك ..؟؟ 
سجى حست بغلطها .. رمت نفسها بحضن أمها و هي تبكي: آآآسفة يا يمة .. و الله ما كان قصدي 
أم سامي و هي تمسح على راسها : أنا مو زعلانه منك يا بنتي .. انا خايفة عليك .. و ظلت سجى تبكي في حضن أمها ندم 
ملاحظة : ماجد اللي يكلم ولاء .. غير عن ماجد اللي خاطب العنود ^_^


[~..البارت السابع عشر..~]

ان جيتني وان رحت وان كان ماكان
غالي ولا غيرك ب هالناس غالي
يكفيني ان طاريك قتال الاحزان
يا موطّي قلوب البشر وانت عالي
خذني على كيفك وانا لكيفك انسان
يرخص لك الدنيا وياخذك وآلي

______________________
______________________
في الشركة 

دخل فواز الشركة بكل هيبته .. كل ما مر على موظف وقف يسلم عليه .. وصل لمكتب السكرتير و رمى السلام عليه .. و قال له يجيب المعاملات المهمة و يلحقه بهم المكتب .. 
دخل المكتب و شاااف مكان ابوه الخالي منه.. تذكر لما يدخل و يشوف ابو فواز لابس نظارة النظر و جالس يدقق عالمعاملات .. جلس عالمكتب و فتح نظارة أبوه و لبسها .. حس أنها تدوخ الراس بس تركها عليه ..عشان يشم فيها ريحة ابوه .. دخل السكرتير على طول و في يده كم معاملة بحسب ما طلب 
فواز و هو يأخذ الملفات : تفضل 
السكرتير كان مثل الأخو لفواز و يستشيره في كل شي في الشغل .. جلس السكرتير .. 
فواز: وش الجديد في الشركة ...؟
طلال: الفرع اللي بالرياض يبونك تروح لهم عشان توقع على المعاملة 
فواز بتكشيره: و ليه ما يجيبونها لهنا و اوقعها لهم ؟؟
طلال: هذا اللي عودنا عليه الوالد الله يرحمه 
فواز: الله يرحمه 
طلال: هاااه اش قلت ؟؟
لوى فواز فمه مو عاجبتنه الروحه: انا لو رحت بيظلوا خواتي بوحدهم في البيت و هذا شي ما ابيه .. يعني من قبل لا راح ابوي بظل انا .. بس الوضع الحين تغير .. 
طلال: انا من رايي انك توكل احد يروح عنك
فواز بعد تفكير: طيب .. اش رايك في سامي سلطان الـ ..؟؟
طلال : من اي ناحية ..؟؟
فواز: من ناحية اهتمامه بالشغل ..
طلال يفكر: سامي سلطان من توظف في هذي الشركة ما عمره غاب عنها او تأخر .. و الشغل عنده ماشي مثل الحلاوة .. ما في اي معاملة عنده تتأجل ليوم ثاني
فواز برضا: تمام .. طيب لو اخليه رئيس الفرع اللي بالرياض 
طلال: و سعود ( رئيس فرع الرياض وولد عم ابو فواز )
فواز: اخليه مساعد لسامي سلطان ..!!
طلال: مستحيل سعود يتعامل مع سامي الا بحقد و غيره .. لان طول هالسنين هو الرئيس تجي بين يوم و ليله تخليه مساااعد .. ما اتوقع ان هذا الراي سليم 
فواز: و الله اذا مو عاجبه .. يدور له شغل ثاني .. انا اصلا من زمان ناوي اعيد تشكيل الشركة 
ابتسم له طلال: الله يستر 
فواز: ههههههههههه لا تخاف بخليك مكانك 
طلال: ههههههههههههه
فواز بجدية: فيه موظفين المفروض انهم يتقاعدوا .. انا ابي ادخل شباب ما ابي عجّز 
طلال: ايواا كذه انا تطمنت على نفسي 
فواز ضحك من قلب: ههههههههههههههههه يا رجااااااااااال قلت لك تطمن انا ما استغني عنك .. تالي انا استشير من ..؟؟ 
طلال: ههههههههههههههه

_____________________
_____________________

في شقة عادل

جلست من النوم و هي تناظر الغرفة من حولها .. كانت الغرفة غريبه عليها شوي .. توها جديدة ما تعودت عليها .. حست به يضمها لصدره ..
ابتسمت و هي تشوفه نايم و مو حاس باللي حوله .. باسته على خده بخفة عشان لا يصحى و قامت .. بعد ما بعدت يده عنها بخفة .. مشت على اطراف اصابعها و طلعت لغرفتها الثانية .. دخلت و اخذت نفس طوووووويل .. تحس نفسها في حلم ما تبي تطلع منه .. دخلت الحمام و تروشت و طلعت بعد ربع سااعه 
طلعت لها تنورة قصيرة لي نص الفخد لونها بني فاتح .. و بلوزة بيضاء كت عليها رسمة بنت على البطن .. و جزمة (أكرمكم الله) بلون التنورة .. استشورت شعرها الطولان .. و حطت لها ميكاب ناااااعم .. ناظرت نفسها بالمراية بابتسااامة 
شجن وهي ترسل بوسة لنفسها في المراااية : ياااي يا حلوني ..طالعه اخبل .. انا الحين متخبلة على حالي .. شلون لو يشوووفني عاادل .. 
حست بالخجل .. و هي تشوف التنورة كيف ان التنورة قصيرة ..
شجن و هي تفكر: اغيرها ..؟؟؟ لالالالا انا زوجته و عادي لو شاافني كذه .. بس فشلة خخخخخ .. لا ماني بمغيرتها .. اصلا انا حلوة بها 
طلعت من الغرفة بعد ما تسبحت بالعطر .. و توجهت للمطبخ .. كانت ناوية تسوي فطور له .. 
فتحت الثلاجة و هي تفكر: وش اسوي له .. امممم هو يحب التورتيلا و دايم يشرب نسكافيه من الصباح 
طلعت الاغراض و بدت تسوي له باندماج .. حست بيده تحوطها من ورى .. 
عادل بصوووت كله نوووم: صباااااح الخير 
شجن بخجل : صباح النور 
عادل و هو يحط خده على خدها: تبي تقنعيني انك لي الحين ما تعودتي علي و تخجلي مني ..؟؟؟ 
شجن كان وجهها منقلب للون الاحمر و مو عارفه شلون ترد عليه 
عادل لفها له و خلاها مقابلة له .. استحت و هي تشوفه عاري الصدر وشعره حايس: انا ما احب الحرمة الخجولة .. يا تصيري جريئة يا اعلمك الجرأة على اصووولها 
شجن: هههههههه 
عادل: تسلم لي هالضحكة .. (انتبه انها متزينة و متعدلة .. قال و هو يحك شعره): هالزين كله لي 
نزلت شجن راسها و ابتسمت 
عادل بزعل: وليييييييه .. نزلت راسها .. وين شجنوووه طويلة اللسان اللي طول الثلاثة الشهور اللي راحت منكده علي عيشتي و مطلعتني من طوري
شجن بدلع: عاااااادل 
عادل و هو يلزق فيها : عيوووووووووون عااادل .. قلـــــبـــــه 
شجن: خلاص تراك تحرجني 
عادل :هههههههه .. طيب طيب .. وش قاعده تسوي هنا ؟؟
شجن بعفوية: اسوي لك فطور 
عادل: من صجك انتي ..؟؟
شجن باستغراب: ليه ؟؟
عادل: اليوم صباحيتنا و انتي تسوي فطور .. 
شجن: ههههههه الله يقطع بليسك 
عادل: يلا يلا روحي البسي عباتك .. بنطلع اليوم طلعه مستحيل تنسينها بحياتك كلها ..
شجن: هههههه اوكي 
رااحت تتجهز و راح عاادل وراها ..

__________________________
__________________________

في بيت أم سامي

من بعد ما طلع عبدالله للدوام و سجى للمدرسة .. ظلت ام سامي مع سامي و رغد عالفطور يسولفوا 
سامي بتردد: يمة 
أم سامي بحنيه: هلا يمة 
سامي : أحنا الحين يا يمة الله موسع علينا .. ليه ما اشتري لنا بيت جاهز بمنطقة قريبة لبيت فواز .. عشان لا اعرست سجى .. تكون قريبه منك 
أم سامي بحزن حاولت قد ما تقدر انها ما تبينه لولدها: الشور شورك يا يمة و انا من بعدك مالي راي 
سامي : لا يا يمة انتي تاج راسنا و كلمتنا مستحيل تطولك 
أم سامي : الله يرضى عليك يا ولدي 
سامي: امين .. هااه وش قلتي ..؟؟
أم سامي بتردد: أنا موافقة بس ..
سامي لما شااف التردد بعيونها عرف وش تقصد : أبووووي صح ..؟؟
ناظرته بحزن: لو رد وشاف ان المكان تغير .. كيف بيلقانا ..؟
ابتسم لها: بقولك شي ما ابيك تزعلين مني .. أو تشيلين بخاطرك علي 
بحنيه: انا لو شنو تسوي .. رح اتم راضيه عليك ليوم الدين 
سامي: يمة انا لقيت ابوي ..
أم سامي بصدمة: لقيته ..؟؟؟!!!!!!
كمل بتردد : ايواا لقيته .. كنت .. كنت رايح بزيارة لعبدالله لما كان مسجون .. و لحسن حظه كنت هناك ..استفسرت عن سبب القبض عليه .. قالوا لي بانهم لقوه في شقة كلها سكارى .. 
أم سامي بحزن: لا حول و لا قوة الا بالله العلي العظيم .. وش سويت معه ..؟؟
سامي: طلعته بكفالة و دخلته المستشفى .. كان ندمان حيييييل حتى انه بكى قدامي .. 
أم سامي و هي تدمع : من متى هالكلام ...؟ 
سامي: من شهر تقريباً ..
أم سامي بعتاب: و ليه ما علمتني .. ؟؟
سامي: خفت لا تزعلي مني .. (وبابتسامة): و الحين يمة .. اشتري بيت و الا ..؟؟ 
ردت له امه الابتسامة بحنيه : و الله انه يصعب علي اطلع من هالبيت اللي عشت فيه كل ذكرياتي بحلوها ومرها هنا .. بس دامك تبي و اخوك راضي انا ما عندي مانع 
سامي بفرح : أجل ابشرك .. نسكن من هنا .. و بعرس من هنا 
أم سامي: ههههههههه اثقل يا ولد 
سامي: ههههههههههه


في بيت أبو عادل 

طلعت سناء بأبو عااادل لبرى و وقفته بالصالة 
نزلت لمستواه و سئلته : تبي شي ..؟؟ 
أبو عادل و هو يهز راسه بالنفي ..
سناء: طيب انا بروح اسوي كم شغله و بجي .. بشغل لك التلفزيون على الاخبار و بروح .. اذا تبي شي ناديني .. هذا الجرس موجود 
كان فيه جرس معلق على الكرسي .. اذا بغى شي بس عليه يحط يده اللي على المسند عليه وهو يرن .. شغلت التلفزيون و راحت 
أبو عادل و الندم هاااد حيله : ايـــــــــه وين القوة و الجبروت اللي كانن عندي .. عذبت وظلمت و قتلت .. و نسيت ان الله حق .. نسيت ان الله يمهل و لا يهمل (تذكر أبو بدر) : أيييه يا ابو بدر .. أنت أكبر خسااارة خسرتها بحياتي .. أنت اللي ضيعتك و أنت اللي كنت تبي تهديني .. أنت اللي خفت لا تفضحني و أنا بغبائي ذبحتك .. وهذي بنتك بعد كل هالسنين انتقمت مني و خلتني عاجز 

رجع بذاااكرته لورى .. قبل عشرين سنة 

كان أبو بدر صديق ابو عادل من أيام الابتدائي .. درسوا مع بعض و تخرجوا مع بعض و تزوجوا في نفس اليوم و بنفس المكان .. افتتح كل واحد فيهم شركة على قد حاله .. و انشغلوا عن بعض و قلة زياراتهم بس حبهم لبعض ما تغير .. توسعوا في حياتهم و صار عندهم من الفلوس اللي تغطي ديره .. بس أبو عادل بطبيعته كان طماع و يحب الفلوس .. دخل في الاسهم بعد ما باع كل ما وراه و دونه .. بس الاسهم بحر ماله قرار .. خسر كل شي .. و صار يتدين من الجيران .. لين زادت ديونه و دخلوه السجن .. ما في أحد فكر يساعده لا أخوه عبد الرحيم اللي كان متهاوش معاه على الورث .. و زعل من ابو عادل و ترك كل شي و هاجر خارج البلاد .. و لا اقاربه .. ما احد وقف معاه الا ابو بدر .. أخوه .. و صديقه الروح بالروح 

كان واقف في السجن و حالته حاله .. دخل عليه ابو بدر .. 

أبو بدر: هااه يا أبو عادل .. وش صااار لك .. ليه سجنوك ..؟؟
أبو عادل بحزن: الديون .. الديون يا ابو بدر 
أبو بدر بعتاب: و تروح تتدين و أنا موجود ؟؟
أبو عادل وهو يتحاشى نظرات العتاب المتوجه له : و الله اني منحرج منك .. كل يوم و الثاني ماخذ منك 
أبو بدر: كم الدين اللي عليك ..؟؟
أبو عادل: المبلغ كبير و ما بتقدر عليه .. كلها كم شهر و بطلع 
أبو بدر باصرار : كم المبلغ الللي عليك ؟؟
قاله المبلغ .. و رد عليه أبو بدر: أصبر علي اسبوع و ان شاااء الله رح اوفر لك المبلغ و اطلعك لاهلك .. و ترى أهلك ألحين عندي بالبيت بالحفظ و الصون 
ابو عادل منحرج منه: و الله ما تقصر يا ابو بدر .. و الله يقدرني ارد لك الجميل 

بعد أسبوع .. طلع أبو عادل بعد ما دفع أبو بدر كامل المبلغ .. سكن في غرفة على قد حاله .. اتصل فيه ابو بدر و قاله يطلع له برى في امر ضروري .. طلع له أبو عادل .. 
أبو بدر و هو يمد له ظرف بني ضخم شوي : تفضل و أرجوك لا تردني ..
أبو عادل : شنوووو هذا ..؟؟
أبو بدر: هذا مبلغ .. تقدر تمشي فيه أمورك 
أبو عادل وهو يرده: لا يا ابو بدر .. انا ما اقدر اخذه منك 
أبو بدر برجاء: تكفى اخذه .. انا عارف انك مضنوك .. و مو قادر توفر لك و لاهلك اللقمة .. و أنا الحمدلله .. عايش بخير الله الدايم (وهو يمد الظرف) خذ الفلوس و اعتبرهم سلف .. و وقت ما تقدر تردهم ردهم و اذا ما قدرت .. عاادي .. انا اصلا ما ابيهم .. 
أخذهم أبو عادل بقلة حيله .. لأنه كان منحرج من أبو بدر بقووة .. أبو بدر دفع عنه ديونه و الحين يقدم له مبلغ و قدره .. 
أبو عادل باحراج: و الله اني مو لاقي كلمة تعبر عن شكري لك 
أبو بدر و هو يربت على كتفه: لا شكر على واجب .. أحنا اخوان و لازم نوقف مع بعض في الشدة
هز ابو عادل راسه و هو يأكد على كلامه 

بعد مرور عامين 

تحسن حال أبو عادل .. و أشتغل في العقارات .. يشتري الاراضي بأقل الأسعار و يبيعها بأعلاها .. لين توفرت عنده الامكانيات و المقومات لتأسيس شركة خاااصه به .. و رجع لوضعه الاولي و احسن
في يوم من الايام .. كان ابو عادل زاير أبو بدر في بيته .. لأنه كان بيسافر و يبي يسلم عليه قبل لا يروح 
أبو بدر باستفسار : سالم .. انت لك يد بموووت أبو ضاااحي ..؟؟؟ 
أبو عادل باستغراب: اي ابو ضاااحي ...؟؟؟
أبو بدر يماااشيه: ابو ضااحي سوااق شركتك ..؟؟؟ 
أبو عادل: ليه تشك فيني يعني ..؟؟
أبو بدر بصوووت هادي: أنا ما اشك انا متأكد بس كنت بشوووف إذا كنت بتقول لي و الا لا ..؟
أبو عادل بتعصيب: أنت وش قاااعد تقووول .. أنا أقتل ..؟؟ و منوو ؟؟ أبو ضاااحي ..؟؟ وش اللي بيكون بيني و بين سووواق يعني عشان اقتله.. هم شااافوه مشنوق في بيته .. و الباين أنه منتحر 
أبو بدر و هو يطلع منديل من مخباته: وش تفسر وجود هذا قدام بيته ؟؟ 
أبو عادل و هو يشوف المنديل و يتعرف عليه لان كان مكتوب عليه اسم ابو عادل (سالم) على جنب .. كان هدية من أبو بدر .. 
رد ابو عادل بارتباك: و انا وش يعرفني ..؟؟
ابو بدر: أنا يا أبو عادل شفتك داك اليوم طالع من بيت أبو ضاااحي و أنت تتلفت يمين و شمال .. طلعت مفاتيح سيارتك من مخباتك و طاح المنديل هناك من دون لا تنتبه و لحسن حظك أنا اللي شفته .. أنا كنت هناك و قريب منك بس انت اللي ما نتبهت لي .. 
ناظر ابو عادل ابو بدر بنظرات كانت غريبة على ابو بدر و بصوووت أغرب : أنا حاولت أخفي كل الادلة اللي بتتوجه ضدي .. بس ما بقى غيرك دليل على إذانتي .. 
أبو بدر باستغراب منه: و أنا مستحيل افكر أعلم عليك .. بس اللي مستغرب منه ليه قتلته ..؟؟؟
قام أبو عادل من مكانه و توجه لأبو بدر اللي كان جالس على الكنب ..و مسكه من رقبته و هو يصرخ عليه: تبي تعرف ليه ..؟؟ بعلمك لأنك رح تنتهي ألحين .. قتلته لأنه قاعد يهددني أنه بيعلم علي الشرطة .. لأني كنت أبيع الارض الوحده على أكثر من ناس .. و اربح من وراهم فلوس .. و انت الحين لما دريت باني قتلته بتقعد كل يوم و الثاني تهددني .. و تحاول تخوفني .. و انا مستحيل أخاف منك فاااهم .. مستحيـــــــــل 
أبو بدر و هو منخنق من ضغط ابو عادل على رقبته و يحاول يفك يده: ابعــد .. سالم .. بموووت .. و كان يكح بس أبو عادل ظل ضاغط عليه لين حس أن النفس انقطع منه 
دخل بدر اللي كان عمره سبع سنين تقريبا و هو يشوف أبو عادل عاكف على ابوه و ماسكه من رقبته يقتله.. 
صرخ : بااااااااباااا .. و رااح ضرب أبو عادل على رجله .. يبيه يبعد عن ابوه .. بعّد أبو عادل عن أبو بدر و مسك بدر بيضربه بس كان بدر يتحرك بسرعه و حاول يتملص من مسكته و هرب بسرررعه و ما لقى قدامه الا الحمام .. دخله و قفل الباب .. و هو خااايف من أبو عادل .. 
أبو عادل وهو يطق الباب بفوضوية: أفتتتتتتتتتتح .. بدددددر .. افتح البااااب 
كانت أم بدر في المطبخ تسوي رضااعه لمشااعل الللي كان عمرها بذاك الوقت سته شهور تقريبا .. استغربت من الصراااخ و الضرب و راااحت تشوف وش صاااير .. دخلت المجلس و شااافت ابو بدر طايح و مبين عليه ميت .. صرخت بفزع و راااحت صوبه .. طقته على خده تبيه يصحى .. تحسست نبضه و عرفت أنه ميت .. صرخت باعلى صوتها : ابووووووو بددددر 
سمع ابو عادل صوووت أم بدر .. و راح المجلس بسرررعه .. شااافها حاطه راسها لى صدره و قااعده تصيح .. 
ام بدر اللي ما كانت تعتبر ابو عادل اكثر من أخو .. أول ما شافته نادته تستغيث به: أبووو عاااادل تعال شوووف صديقك .. دخلت و لقيته ميت مدري وش صار فيه ..؟؟؟
أبو عادل و هو رايح صوووبها يكمل سلسلة جرايمه : وش فيه ..؟؟ 
خافت أم بدر منه و هي تشوفه يقرب صوووبها .. و حاولت تهرب بس ماكان وراها الا الكنب .. مسكها ابو عادل بسرعه و ثبتها على الكنب و هو يسكر فمها بيد و يمسك رقبتها بيد ..
شااف بدر اللي صاار .. وهو يبكي بصمت .. كان واقف عند الباب و هو يسمع صووت امه تحاول تاخذ لها نفس .. 
ركب لأخته فوووق وشافها تبكي .. حط المصاصة في فمها و حاول يسكتها و هو يهزها لين نامت .. سمع صوت أبو عادل تحت يناديه برقة .. خاااف بدر منه .. و فكر وين يودي أخته .. ما لقى الا الكبت قدامه .. حملها و دخلها الكبت .. و هو دخل من الفتح الصغيرة اللي تحت السرير .. شاف رجايل ابو عادل من تحت السرير و هو يدخل الغرفة .. توجه للحمام و فتحه و هو لسه ينادي باسم بدر و يحاول يغريه عشاان يطلع .. شاف رجايل أبو عادل تقرب صووبه و تتوجه للكبت اللي كان جنب السرير ..فتح الباب الاول و الثاني و الثالث و توجه للرابع اللي كان فيه مشاعل .. وقف قلب بدر من الخوف .. كان خايف لا يقتل مشاااعل و يبقى بوحده .. بس ارتاح لما شااف ان ابو عادل ما فتح الباب و تباعد .. و طلع من الغرفة .. و توجه للغرفة الثانية .. سمع صووت مشاعل تبكي بشويش ليين زااااد صوووتها .. طلع من تحت السرير بسرررعه .. و فتح الكبت حاول يسكتها قبل لا يسمع ابو عادل .. بس لسوء حظ بدر كان أبو عادل قريب .. و سمع صووت مشاعل ورجع للغرفة بسرررعه
دخل أبو عادل و شاف بدر و هو حامل أخته بحضنه : بدر .. أنت هنا..؟؟ و انا من زمااان اناديك .. 
رد بدر بطفولة و هو يبكي: اطلع من هنا .. اطلللع لا اعلم ابوووي عليك ..
أبو عادل : يا حبيب أبوك انت .. أنا جاي هنا أوديك مع أبوك .. 
سحب مشاعل من عند بدر بقسوووة من يدها و رماها عالارض .. صررررخت مشاعل باقوى ما عندها و صرخ بدر وراها بفزع .. كان ينتفض مكانه .. و يطالع يمين و شمال .. يبي يشوووف له مهرب .. مسكه أبو عادل من يده و ضرب راسه بالكبت .. و طاح بدر عالارض .. فكره مات لان كان راسه ينزف .. لف على مشاعل اللي كانت تبكي .. و ناظر ساعته 
أبو عادل: أوووه تأخرت .. (وهو يكلم مشاعل) أنتي بتموتي هنا بوحدك .. ما يحتاج اقتلك .. و أزيد ذنوبي (وضحك وهو يحس بالنصر) طلع بسررعه و ترك وراه جريمته .. طلع بعد ما دمر عايلة كامله .. و يتم أولادها .. و ما كان هامنه الا انه يخفي اذانته باذانه ابشع منها 

________________
________________

نرجع للوقت الحاضر 

**************

في غرفة البنات 

كانت عنوود حااايسة .. و قايمة و قاعده و رايحة و جايه 
علا: يا بنت اهجدي .. أنتي مو اول وحده تنخطبي و لا اخر وحده .. 
عنود و هي ماسكة الجوال و تحاول تدق على عادل اللي مقفل جواله: ما تعلميني منو بيقعد بكرة مع الرجال ..؟؟ إذا أخوك ما يرد و هو ما يدري متى بيجووو ..؟؟
عبير و هي تقعد بملل: اتصلي عليهم و قولي لهم لا تخلي الرجال يجوا .. لأن ما عندنا أحد يقعد معاهم .. و يقابلهم 
عنود بقهر: لا و الله .. و عادل وش موقعه من الاعراب ..؟؟؟
سناء تحاول تهديه: زين انتي قعدي ألحين لين نشوف لك حل ..
قعدت عنوود مكانها و هي بقمة بتوترها 


في بيت ابو فواز 

في غرفة آلاء وولاء

دخلت ولاء و شااافت آلاء تسكر جوالها بسرررعه .. 
ولاء بشك: أش فيك خااايفة ؟؟
آلاء بارتباك: هااه .. لالا و لا شي 
ولاء : منو كنتي تكلمين..؟؟
آلاء: صديقتي 
ولاء و هي تسكر الباب وراها و تروح تقعد جنب اختها : آلاء .. أنا من زمان نفسي اقول لك هالكلام بس خااايفة تفهميني غلط .. 
آلاء بتكشيره: قوولي و ما بزعل منك .. شنووو ؟؟
ولاء و هي تحط عينها بعين آلاء بقوووة عشان لا يكون فيه مجال تكذب : أنتي تكلمي ولد صح ؟؟
أنتفضت آلاء لا ارادياً و قالت بارتباك أكد لولاء شكوكها: هااااه .. لا .. لا ما اكلم 
ولاء بألم: آلاء أنتي ما ترضيها لا لك و لا لفواز أنه يتنزل راااسه للتراب .. و أنا خابرتك عاااقل .. بس شاللي جرى لك 
آلاء و ما عندها مجال تنكر: أنا ما سويت شي غلط .. أنا بس كلمت .. يعني ما طلعت مع عيال 
ولاء: هذا يجر هذا .. انتي الحين تجرأتي و كلمتينه .. بس بعدين بتتجرأي و بتطلعي معاه .. و الله يستر من الجاي 
آلاء بتعصيب و صراااخ: أنتي هييييه .. وش شااايفتني .. انا قلت لك ما بيني و بينه الا مكالمات وبسسس
ولاء عصبت من ردت فعل اختها .. قالت بصراخ و هي تحط عينها بعين آلاء: و هالمكالمات من أساسها غلط .. و إذا كان بنظرك مو غلط .. ليه خااايفة .. خليني أقول لفواز أنك تكلمين واحد ..و خله يششوف شغله معك 
آلاء بخوف: تهدديني ..؟؟
ولاء: انا ما اهددك أنا مستغربة وش اللي وصلك لهالمستوى و خلاك تكلمي هالولد .. لو انه ولد ناس محترمين و يحبك و شاريك كان جاك من الباب مو يقعد يسولف و يلعب عليك بالجوال 
آلاء و هي تفكر بكلام اختها اللي كان صح مية بالمية: طيب و الحل ؟؟
ولاء: يا تقولين له يجي يخطبك يا يتركك و لا يكلمك مرة ثانية 
آلاء: صعب اقوله تعال اخطبني .. فشله 
ولاء بتعصيب: شنوووو فشله انتي الحين متفشلة تقولين له يجي يخطبك بالحلال .. و مو تفشله تكلمينه بالحلال 
آلاء: خلاص بشوووف .. 
ولاء: ان شاء الله ما تكون تصريفه لي بس 


_____________
_____________

في فلة حمد 

في جناح علياء 

جلست علياء من النوم و كانت ليلة هنادي .. فكان حمد نايمة عندها .. جلست من النوم و هي رايقة على غير عادتها من حملت دايم تجلس معصبة .. قامت تروشت و طلعت لها جلابية حوامل بيج مطرزة بالبني .. و لبست جزمة بيت (أكرمكم الله) بنية .. و دورت سلسالها اللي عطاها اياه حمد لما راضاها ..دورتها في مكانها بس ما لقتها.. 
علياء بحيرة: يااااربي انا صااايرة انسى بقووووة .. وين وديت السلسال .. يااااربي
دورت في ادراج التسريحة و ما شافته .. و لما يأست لمت شعرها الطويل بعشوائية و رفعته بماسك .. طلعت من الجناح .. عشان تنزل تسوي الفطور .. أول ما طلعت شافت هنادي طالعه من جناحها 
هنادي بابتسامتها المعتاده : صبااااح الفل و الياسمين 
علياء ابتسمت غصبن عنها .. هي من تشوف هنادي تبتسم .. ما تدري ليه .. تحس فيها طفولة على انها مرة و حامل .. بس طيبتها و عفويتها الدايمة تخليها في نظر الكل طفلة 
علياء: صبااح النوووور و السرووووور 
هنادي و هي تنزل مع علياء عالدرج: كيف اصبحتي ..؟؟
علياء و هي تمد شفايفها لقدام: ضعيت سلسالي 
هنادي باستياء: يووووه .. وين ضيعتيه .. ؟؟
علياء: مدري انا شبه متأكده اني حطيته بدرج التسريحة بس وش اللي خفاه مدري .. ؟؟
هنادي وهي تضحك: عااد انتي كل شي تنسيه 
علياء: هههههه (تذكرت حمد) الا وين حمد ..؟؟؟
هنادي و هي تطق جبهتها : يوووووووووه نسيت اقومه .. يا ربي الحين بيسوي لي سااااالفة 
علياء بعصبية ممزوجة بخوف من عصبية حمد: و ليييييييه ... و انتي كل تنسيه .. روووحي قعديه لا يقلب علينا البيت من صباح الله خير مثل كل مرة 
هنادي بخوف لان حصل لها هالموقف قبل ايام و هزأها من على بكرة الصبح : علياااء حبيبتي انتي .. روحي قعديه 
علياء و هي تنفض ثيابها: وي بسم الله علي ما ابي اكل تهزيئة من الصبح .. و بعدين هو نايم بجناحك .. انا وش موقعي من الاعراب 
ركبت هنادي بقلة حيلة .. و اول ما وصلت لفوق .. شاافته طالع من الجناح مستعجل .. 
قال حمد بعصبية: ليه ما قعدتيني ..؟؟
مسكت هنادي يده بخوف وهي تتسند عليه عشان تركب .. بس حمد نفض يد هنادي عنه بعصبية .. وكان بيتكلم بس 
صرخت هنادي و هي تطيح: آآآه حممممممد 
و صرخت علياء لما شاافتها تطيح و تتقلب لي آخر درجة .. 
وقف حمد مكانه متجمد و مو مستوعب اللي صار قدامه برمشة عين .. كان واقف فوووق على اول درجه و هنادي كان راسها على السلم و رجايلها طايحة على الارض عند اخر درجة ..
رااحت لها علياء بسرررعه و هي تطق على خدها .. نادته تستغيث في حمد .. صرخت عليه لين استوعب .. و تحرك نزل لهم .. كان منظر الدم اللي يطلع من راس هنادي يخوف .. 
حمد في حالة ارتباك و عصبية و خوف وتأنيب ضمير .. طلع مفتاحه من مخباته و عطاه علياء : روحي شغلي السيارة و افتحي الباب الخلفي عشان ادخل هنادي ..
و على طول استجابت علياء و راحت و هي تبكي على حال هنادي .. اما حمد .. اخذ غطاء الطاولة اللي بالصالة و لف فيه هنادي و وداها السيارة .. و حرك عالمستشفى على طول 

________________________
________________________

عند البحر 

نزل عادل من اليخت .. ومسك يد شجن يساعدها في النزول .. و هم في قمة السعاده .. بعد صبر و عذاااب نفسي .. أعترف كل واحد بحبه للثاني .. و هم الحين يحسوا بانهم اسعد اثنين على وجه الارض .. مشى معاها على شاطي البحر و هم يسولفوا .. كانت الساعه سبعه الصباح .. و كان الجو خيال لانهم في فصل الخريف ..و الهواء رهيييييييب .. طلع عادل جواله من مخباته .. لما سمع صووت مسجات .. فتحهم و لقاهم مس كولات من عنود .. استغرب اتصالها
شجن و هي تضرب جبهتها: تصدق دقت علي الامس بس جوالي طاح في الغسالة ..ولما جيت بخذ جوالك (تذكرت اللي صار و سكتت)
عادل بخبث: و لما جيتي بتاخذي جوالي وش صاار ..؟؟
شجن و هي تدفه وتمشي عنه لقدام: حدث امر طارئ هههههههههههههههه
عادل و هو يلحقها: ههههههههههههههههههه 
وصل عادل لسيارته و هو يشووف شجن ماشية لقدام ومو منتبه لسيارته اللي جنبها.. ضحك في نفسه و حب يسوي فيها مقلب .. دخل سيارته ووقف يراقبها يشوووف وش بتسوي إذا ما لقته.. 
مشت شجن لقدام .. و هي تضحك على بالها عادل يلحقها .. ناظرت وراها ما لقته .. 
شجن بخوف و عيونها بدت تدمع وهي تناظر يمين و شمال : عاادل .. عااااااادل .. وينك ؟؟
كان عادل مكانه وهو يشوف ملامحها الحايرة .. و يضحك عليها .. كانت مثل البزر اللي يدور امه .. كسرت خاطره و جاء بيفتح الباب .. بس وقفه صورة الشاب المملوح المتوجه لشجن .. وقف و هو يشوف وجهها كيف تهلل بشوفته .. و راحت تركض له و حضنته .. شب وجه عادل و طلع من عيونه الشرار .. كان يتخيل الحين كيف انها تخونه مع رجال غريب .. و جلس يفكر كيف تعرفت عليه .. و هل تطلع معاه و الا لا .. ؟؟؟ 
طلع من السيارة ورااح لهم على طول .. سحب شجن المتعلقة بحضن الشاب .. و عطاها كف لف وجهها لف من قوته .. صرخت شجن من قوة الضربة .. و دار على الشاب و صرخ عليه : يااااحيواااااااااااااان 
كان الشاب مستغرب من اللي صار قدامه .. بس عصب من حركة عادل .. و صرخ عليه: هيه انت عن الغلط .. و بعدين من انت عشان تتكلم ؟؟
مسكه عادل بعصبية من ياقته .. و كان ناوي يضربه بس وقفه صرررخت شجن: عااااااااادل .. خليه .. انت فاهم الموضوع غلط 
كانت العصبية معمية عين عادل : و تدافعي عنه بعد؟؟
فك الشاب يد عادل عنه و ضربه على عينه .. و طاح على الارض.. وتوجه لشجن : منووو هذا يا شجن ؟؟
شجن و هي تبكي : هذا عادل ولد عمي و زوجي 
وقف الشاب شوي يرد انفاسه و بعدها بدقيقة ضحك :و الله انك غبي .. (مد يده لعادل و رفعه و هو يضحك) : أنا خالها هيثم .. و الله و طلعت فاهم السالفة غلط
وقف عادل مكانه .. ما عمره سمع ان لشجن خال .. قال بحنق : و ليه ما قلتي لي من البداية ..؟؟
شجن و عيونها لسه تدمع و هي مقهورة منه لانه ضربها و شك فيها: و انت خليت لي مجال .؟؟؟
عادل و هو منحرج من تسرعه قال بابتسامة لهيثم: آآسف .. ما كنت ادري 
هيثم وهو يضحك على عيون عادل اللي بدت تتحول للون الاحمر: خليتني افقع لك عيونك .. شوف كيف قلبت 
ضحك عادل: انا ما اعرفك و اشوفك ماخذ زوجتي قدام عيني بالاحضان .. وش تبيني اسوي .. و الله طااار عقلي .. و ما قمت افكر 
هيثم: هههههههه
كانت شجن واقفة و تبتسم بس بداخلها تتوعد في عادل اللي لسه يفكر انها بيوم من الايام بتخونه مثل ما قالوا له امه و ابوه 
ركب عادل مع شجن سيارتهم و رااح هيثم ركب سيارته بعد ما سلموا على بعض .. و تسامحوا على سوء الفهم 
عادل و هو يسووق: ليه ما قلتي لي عنه ..؟؟؟
شجن بزعل: ما كنت متوقعه اشووفه .. لانه ساكن في هولندا .. بس ليه رد السعودية لا تسألني لاني توني اشوفه 
عادل حس بانها زعلانه منه .. حط يده على يدها : شجن 
ما ردت عليه 
عادل: انا آسف .. و الله انتي ما تدري وش صار فيني لما شفتك معاه
شجن و دموعها بدت تطيح: انت اثبت لي انك لي الحين تشك فيني .. و تتوقع اني (بغصة) اسوي مثل ما سووت امي مع ابوي 
سكت عادل و هو يحس بالندم .. و عارف انه غلطان بحقها .. 

[~.. البارت الثامن عشر + البارت التاسع عشر ..~]




في المستشفى


حمد بصدمة: اجهضت الجنيـــــــن ؟؟؟!!!!!!!!!!!
الطبيب: للأسف ايه .. لان طيحتها كانت عالبطن بالذات انها بالشهر الخامس .. 
حمد: الحادثة اللي صارت الحين ممكن تأثر على حملها بعدين
هز الطبيب راسه بالايجاب : رح يكون فيه صعوبة بحملها .. بس ان شااء الله مع العلاج رح تحمل بس بعد ما يقل عن سنتين ثلاث .. العلاج رح يطول و يحتاج للصبر 
ظل حمد واقف مكانه مصدوم .. مو متخيل ردت فعل هنادي لما تدري باللي صااار لها ..تذكر كلام هنادي له البارح


$$$$



كانت جالسة على السرير و جنبها حمد .. كانت ماسكة دراعه بيدينها و مسندة راسها عليه .. 
حمد بهدوء: لما يقولوا لك جاء وقت ولادتك وش بيكون وضعك ؟؟
هنادي بابتسامة حالمة تكلمت و هي تمثل بيدها: إذا ولدت و شفت ولدي .. بخذه بين يدي و بضمة لصدري بقووة .. هذا قطعه مني .. تدري اني قاعده اعد الليالي و الايام لموعد ولادتي اللي حددوه لي 
ابتسم لها حمد بحب و ضمها لصدره بحنية : الله يسهل عليك ان شاااء الله


$$$$


دخل غرفة هنادي و شافها مسطحه على السرير الابيض ..ووجهها الابيض قالب للون الاصفر و التعب مغطي وجهها .. و كان راسها ملفوف بلفة بيضااء و رجلها مكسووورة .. قرب منها ببطىء .. و الندم يقطعه تقطيع .. لعن اليوم اللي فكر يروح فيه الشغل .. كان من داخله يتقطع .. أذى زوجته و قتل ولده .. و السبب عصبيته اللي مالها داعي .. قعد بالكرسي اللي جنبها ومسك يدها بحنيه .. كانت يدها باردة و جلس يدفيها .. و سرح بتفكيره لبعيد .. للأيام اللي كانت علياء زعلانه منه ليش انه تزوج عليها هنادي .. كان يحاول يفهمها موقفه بس ما كانت تفهم تذكر لما سالها ان كانت تبيه و الا ..؟؟ و كان جوابها الايجاب .. ما كان متوقعها ترجع له بهالسرعه بالذات انه متهاوش مع فوااز .. توقع ان فواز يطلقها منه باسرع ما يمكن و يوقف حاااجز بينها وبينه بس كان فواز العكس .. كان عاطنها الحرية بحياتها الشخصية .. استغرب كيف رجعت له بهالسرعه حتى ان لما سألها كيف قدرت ترجع له و على راسها ضرة.. قالت له ان هنادي مو مثل اي ضرره .. مستحيل تكووون ضرر ليها لانها عارفة اش قد هي طيبة و نيتها صاافية .. و قلبها ابيييييييييييض 
انتبه ليدها الصغيرة اللي تتحرك بين يديه .. ناظرها و شاف عينها المضطربة تحاول تفتحها.. قام لها بسرعه و همس : هناادي
كانت هنادي تحس بوخز ابر ببطنها و تتالم من راسها: آآآه بطني 
حمد بألم: سلامتك ياالغلا .. جعل اللي فيك فيني 
فتح لها علبة ماي فاترة .. و رفع راسها يشربها .. شربت شوويه .. و نزل راسها : صحة وعافية 
هنادي بهمس: وش صاار لي ؟؟
حمد: ما صار الا كل خير 
سحبت يدها اللي كانت بين يدين حمد و حطتها على بطنها تتلمس : ولدي ؟؟
حمد بحزن: الله يعوضنا فيه خير 
طاحت دموع هنادي وهمست بصعوبة: ماات ..؟؟؟؟!!
مسح دموعها باطراف اصابعه .. و الغصة بحلقه .. لأنه هو السبب في اللي صار 
هنادي بعتاب و دموعها تسيل على خدها: ليــه قتلت لي ولدي .. حرااام عليك ؟؟
ما قدر حمد يستحمل العتاب و فرت دمعه من عينه مسحها على طول: هنادي أنا آسف و الله أني ما كنت أدري أنه بيصير كذه 
لفت هنادي بوجهها عالجهة الثانية ودموعها جريان : حطمت لي حلمي و قتلت ولدي اللي قاعده اعد الليالي و الايام لوصوووله .. تعرف كم بااقي على وصووله .. اربعه شهوور و سته ايام بسس .. لكن حضرتك خليته يررروح قبل لا يوووصل
و صااارت تبكي بصوووت عالي .. حط يدها على كتفها بيهديها بس انصدم بيدهعا اللي بعدت يده عنها بقوووة و كأنها شي نجس 
هنادي بألم و صرااخ وبكى: بععععععد عني .. اطلع برى .. اطلللللللللع 
وقف حمد مكانه مصدوووم منها .. ما كان متوقع ردت فعلها .. طلع من بعد ما طلعه الطبيب اللي دخل على صرااخها عليه.. 
حمد و هو يرمي نفسه عالكرسي وكأن هموم الدنيا كلها على راسه و بقلبه: وش كنت تتوقع ردت فعلها .. تأخذك بالاحضاان و الا تقول لك هارد لك .. انت حطمت لها حلمها و ذبحت لها ولدها اللي تتمنى قدومه باقرب وقت و كسرت لها رجلها .. لا مستحيل اوقف سااكن .. اكيد اني مريض نفسياً مثل ما كانت تقول لي علياء .. انا لازم اتعالج .. و الا ان قعدت بهالحال رح افقد كل من حولي .. كنت رح افقد علياء و الحمدلله قدرت اردها .. بس هنااادي (وحس بالمغص ببطنه لما تذكر اللي سواه فيها) اااااه يا هنادي .. مدري وش ممكن يصير فيني لو تبعدي عني ..
وقف حمد و العزيمة تشع من عينه .. و طلع من المستشفى .. من بعد ما دق على علياء و طمنها على هنادي ..


___________________________
___________________________


عند سااامي


دخل سامي غرفة ابوه و هو مبتسم .. لقاه جالس على طرف السرير .. و الشنطة بجنبه ..كان ابوووه متغير حيل .. ثيابه مرتبه .. التكشيرة اللي على وجهه مو فيه .. و الريحة الكريهه اللي تطلع منه ايام الشرب اختفت .. و اتبدلت لريحة عطر رجالي 
سامي و هو يحب راس ابوه: صبااااح الخير 
أبو سامي بابتسامة و بهدوووء: صباااح النور 
سامي: شلووونك اليوم 
أبو ساامي: الحمدلله بخير .. شلونك انت .. ووشلون امك و خواتك ؟؟
سامي: بخير الله يسلمك 
أبو سامي من قلب: الحمد لله .. 
سامي: هااه جاااهز يبه ؟؟
ابو سااامي بتردد: و الله يا ولدي خااايف .. اللي سويته في امك و خواتك مو قليل 
سامي وهو يحط يده على كتف ابوه: انت اكثر واحد تعرف اش قد امي قلبها وسيع .. و سجى وعبدالله بعد مهما كان انت ابوهم و ما لهم غنى عنك.. ان شااء ما يصير الا كل خير 
ابو سااامي: طيب وديني البيت الجديد .. و لا تقول لامك اني هناك .. 
سامي: بس البيت مغبر من زمااان ما انسكن فيه.. و الاثاث يبي له تنظيف 
ابو ساامي: لا تشيل هم .. بشووف لي اي هندي بالشاارع بعطيه اللي يبيه و بينظفه لا يهمك 
هز ساامي رااسه بابتسامة وقال يمزح: بعد بيسوي حركاات المفاجات وكده 
دفه ابوه يمازحه: مناااك عني 
سامي: ههههههههههههه


في الشركة


بس هالمرة مو عند فواااااز خخخخ


عند عااادل 
كان جالس على كرسي الادارة .. من بعد اللي صاار لابووه بسبب ظلمه .. قرر يرجع لكل صاحب حق حقه .. 
كان عارف شنووو طبيعه شغل ابوه في الفترة اللي توظف فيها .. شااف شللون ابوه ياخذ فلوس الناس .. شلووون يخدعهم بالاوراق الرسمية و يبين ان له الحق .. 
نادى عادل السكرتيرة .. دخلت عليه بعد ثواني .. كانت بنت سورية في العشرينات .. لابسة ضييييييييق .. و لبسها فاااضح اكثر مما هو ساااتر .. اول ما شاافها لوى فمه .. 
يا كرها الحين بتتلزق فيني .. و بتقعد تتميلح قدامي 
السكرتيرة بدلع و هي تحط يديها على مكتبه: ناديتني استاز 
عادل بجمود: جيبي لي كل العقارات اللي انباعت للشهر الماضي 
السكرتيرة بابتسامة ودلع: اووكية 
طلعت و هي تتمايل قدامه .. و سكرت الباب 
عادل : يااااشينـــك .. أنا حاافظ حركات البنات اللي كذه .. لكن على مين .. ان شاااء الله قريب و تنقلعي من هالشركة 
دخلت عليه مرة ثااانية و هي تتمايل بمشيها و رااحت جنبه و حطت الملفااات بجنبه و ما يفصلها عنه شي
حس عادل بالضيق من قربها : تقدري تطلعي 
السكرتيرة بدلع: بدك شي تااني استاز
عادل و هو مكشر بوجهها و بصووت يخوف: اقووول ورى ما تنقلعي من هنا 
السكرتيرة و هي تبعد شوي و تسند نفسها على مكتبه: طيب .. ليه التعصيب .. ريلاكس 
عادل من دون لا يناظرها: خير ان شااء الله .. فارقي
السكرتيرة طلعت منه و مقهووورة .. دااايم يصدها .. و لا يلتفت لحركاتها الاغرائية قدامه 
من بعد ما طلعت .. مسك عاادل السماعه و دق على رئيس شؤون الموظفين يجيه بسرررعه
دخل الرئيس بسرعه و كان رجال اربعيني : السلام عليكم 
رفع عادل عينه عليه و رد عليه السلام وهو ياشر على الكرسي اللي قدام المكتب : و عليكم السلام .. تفضل 
جلس الرئيس : آمر طااال عمرك 
عادل: ما يامر عليك عدو يا ابو هادي .. انا بس كنت ابيك تشيل كل الموظفات اللي بالشركة .. و توظف بدالهم رجال 
ابتسم ابو هادي: طيب .. وش بنقول لهم ؟؟
عادل بتكشيره لما تذكر سكرتيرته: قول لهم هالشركة صااارت لي و انا اللي امرت بهالامر .. يروحوا يدوروا لهم اي مشغل نسااائي و يتوظف فيه انا ما ابي اي حرمة هنا 
ابو هادي: طييييييب .. انا بعد أأيدك الراي .. اخيرا الواحد بياخذ راحته
ابتسم عادل على كلامه: كويس .. يلا تقدر تتفضل .. و حاول تخلص الموضوع سررريع 
ابو هادي : ان شاااء الله ما آخذ اكثر من يومين 
عادل : كويس 
طلع ابو هادي من المكتب و رن جواله ... شااف الاسم و ابتسم .. يعني رضت عليه 
رد عليها وقال بحب: هلااااا و الله و غلاااااااا 
ضحكت: هلا بك زوووود 
عادل: اخيرا حنيتي علي .. ؟؟
شجن بقهر: تستاهل .. لو غيري ما رضت عليك
عادل بطفش : ولييييييييييه 
شجن: ههههههههههههههههه طيب طيب لا تزعل .. فديتك
عادل : ذليتيني .. ما عرفت انام البارحة و انتي بعيده عني .. 
شجن: ههههههههه أنتوا يالرجال ما تجون الا بالعين الحمراء 
عادل: احنا لو انتوا يالحريم 
شجن: لا تقلب السالفة علي .. لا ازعل 
عادل: لالالالا .. كافي البارحة مانمت .. تبيني اليوم بعد
شجن: هههههه .. عدووولي 
عادل: عيوووونه 
شجن: دق علي خالي بيجينا اليوم عالغذاااء 
فتح عادل عينه : لالالالالالالا .. قولي له يأجلها .. انا بعدني ما شبعت منك 
شجن بخجل ودلع: طيب فشله اقول له لا يجي 
عادل: لا لا قولي له يجي بس مو اليوم .. انتي نسيتي ان الليلة عقد عنود و لازم نرووح 
شجن: يوووووه كيف رااح عن بالي ..؟؟
عادل : دقي عليه و اعتذري .. و قولي له يجي بكرة عالعشاااء .. لاني ارجع من الدوام مالي خلق احد 
شجن بدلع: حتى انا ؟؟
عادل: انتي ..؟؟ لو امل من الناس كلهم ما امل منك .. انتي روووحي 
شجن بخجل: يلا ما اطول عليك .. روح لشغلك 
عادل: لو ما في الشركة رجال كان جبتك معاي المكتب 
شجن: هههههههه عز الله استخفيت 
عادل: هههههههههه 
شجن : طيب يلا سكر .. لا اعطلك 
عادل: اوكي 
شجن و هي ترسل له بوسة بالسماااعه : امواااه بااااي 
عادل بحب : هذي اللي بتجنني ... اقووول باااي انا جااايك .. لا ابو الشغل لا ابو ابوووه .. 
شجن : ههههههههههههههه مجنون 
عادل : مجنون بحبك .. انا جااي 
سكر السماعه بسرررعه و هو متشوووق لها .. كانت الامس بطولة زعلانة منه و من تصرررفه معاها لما ضربها و شك فيها .. بس هي كانت متسامحه معاه و عاذرته .. اللي سمعه عن امها مو قليل .. و هو يمر بخووف من المستقبل .. خااايف لا تخووونه و يصير فيه اللي صااار بعمه بس هي بتثبت له العكس .. و الايام جاااية


__________________________
__________________________


في الشركة


عند فواز
كان جالس على مكتبه و يدقق على التغيرااات اللي اطراها بالشركة .. سمع طق على الباب و اذن بالدخول من دون لا يناظر منو اللي جاااي ..؟؟ 
........: السلام عليكم 
رفع عينه بسررعه و هو يشوووف سامي و معاه رجال ما عرفه .. وقف وهو يشيل النضاارة : وعليكم السلام .. هلا هلا تفضلووو
جلسوا على الكنبات اللي قدام المكتب و جلس فواز على كرسيه 
سامي: اافاااا ما هقيتها منك ما تسلم على عمك 
فواز باستغراب : عممي ؟؟؟!!
سامي: هذا ابوي يا فواز 
قام فوااز من مكانه و توجه لابو ساامي و حبه على رااااسه : آآآآسف يا عمي والله ما عرفتك .. لان ما قد شفتك من قبل
ابو سامي : ههههههه لا تعتذر يا ولدي .. عاادي
كان فواز يدري بسالفة ابو سااامي لان ساامي قاله كل شي عشااان لا يظن انهم غاااشينه ..
جلس فواز: شلونك الحين يا عمي .. ان شاااء الله تشافيت 
ابو سامي: الحمدلله بخير .. 
سامي: فواز .. قريب بنصير جيران 
ابتسم فواز بفرح : صججججج .. بتسكنوووو ؟؟؟
سامي: اي قرريب 
فواز : كويس .. (وتوه يتذكر) صحيح ما قلت لك .. سويت تعديل و تغير مكانك بالشركة 
سامي باستغراب: وين بتوديني ؟؟؟
فواز: عالرياض
سامي و ما كانت عاجبته الروحة لهناك بس ما كان يبي يعارض: طيب 
فواز: اذا ما كان عاجبك قول عشاان اغير
سامي: لالالا خلاص عاادي .. بس شنووو بيكون موقعي من الاعراب هناك 
فواز: رح تكون رئيس الفرع بالرياض 
انصدم سامي و فتح عينه على وسعهم و ناظر ابوه الللي الفرحه ماليه عينه وهو يشوووف ولده رجال و يعتمد عليه 
سامي: وسعووود ؟؟
فواز بملل: يا ربي من هالسيرة .. انا ما رح اظلمه و بجيبه هنا .. بس لاني واثق فيك ابيك تكون انت الرئيس هناك و بعطيك التوكيل عشاان توقع على المعامللات المهمه هناك و لا أطر أني أروح و أوقع و أقعد كم يووم هناك و اترك الاهل هنا 
سامي بتفهم لوضعه: اوكــي انا موافق .. (وهو يوقف): يلا احنا رايحين ... تآمر على شي 
فواز و هو يسلم على عمه ابو زوجته: تشرفت بنسبك يا عمي .. و الحمدلله على سلامتك 
أبو سامي و هو ماسك يد فواز : الله يسلمك يا ولدي .. 

سلموو على بعض و طلعوا

في بيت أبو عادل


راااحت سناااء للبنات و بدت رحلة الازعااج بالنسبة لهم .. فتحت الستاير كالعادة كانت الساعه ثمانية الصباااح .. 
سناااء : صبااااح الخير عالحلوووووين 
البنات بطفش و هم يغطوووا عواينهم : لااااااااااااااااااااا 
سناء: ههههههههههههه قوموا ورانا شغل لليلة 
عبير من تحت لحافها: اي شغل .. ما عندنا شي سكري الستارة و بعد اذان الظهر رح نسوي كل شي 
سناء : وين ما يمدي .. و انتوا حضراااتكم ما حجزتوا لا كيك و لا حلويات .. و لا عندنا شي نقدمه للناس لما يجونا 
عنود و هي تفتح شوي من اللحاف عشان تناظر سنااء اللي واقفة قدامها : و الله يمدينا نسوي كل شي .. هم بيجوو الساعه 8 يعني يمدينا 
سناء: و انتي متى بتتعدلي و تترتبي .. ؟؟
عنود: الكوفيره قالت بتجي لي الساعه اربع العصر يمدي اخلص لاني ما بسوي لا تسريحات و لا شي .. اللهم مكياااج خفيف وناعم 
لوت سنااء فمها : ااف الشرهه مو عليكم .. الشرهه علي اللي جااايهم و متحمسة لليلة 
علا و هي لافة عالجهه الثانية قالت من تحت اللحااف: الا قولي تبي احد يجي يشااهد معاك التلفزيون و ياكل معاك
راحت لها سناء و سحبت اللحاف من على علا .. صرخت علا و هي تسحب اللحااف عليها مرة ثااانية .. 
سناء و هي تضحك: هههههههههههههههههه ما ضنيتك لابسة ثوب هههههههههههههههههههههههههههههههههههههههه
علا و هي مقهورة لان كانت لابسة ثوب نوم .. و مرتفع لفوق من نومتها : ووجع يوجع عدوووينك
عنود و عبير و سناء: هههههههههههههههههههههههههههههههه
عدلت ثوبها تحت اللحاف و قامت كان ثوووب قصير علاق .. يوصل لي نص الركبة و لونه اصفر تفااحي و محدد بالاخضر الفاتح .. 
توجهت لسناء و هي مقهورة .. سحبتها بخفة لانها حامل و وصلتها لعند الباب : برى الغرفة بسررررعه بررررررررى 
سناااء: هههههههههههههههههه هذي من الفشيلة هاااه 
علا و هي تطلعها و تسكر الباب: اقول برى برى و بنااام لا تقعدينا



طلعت سناء و هي تضحك على وجه علا اللي كانت معصبة .. و رااحت للصالة تشووف ابو عادل .. عور قلبها شكله .. و رااحت قعدت على الكنب تسليه و سحبته قدامها .. و خلته مواجه لها



سناء : اش فيك يا ابو عادل .. احس عندك كلام تبي تقوله .. بس مو عارف 
حرك ابو عادل وهو يهز راسه بالايجاب بسرعه و كأنه كان ينتظر اشااارة منها 
سناء: شنوو فيك .. شنو تبي ..؟
اشر لها و حاول يتكلم بس ما قدر .. و صار يحاول يتكلم بس ما قدر 
طاحت دموعها شفقة عليه .. من بعد ما كان الامر الناهي صااار ما يقدر ينطق حرف 
سناء : طيب اهدى يا ابو عادل و الله اني مو فاهمه منك شي 
اشر لها على يده .. ناظرته يحط يده على خااتمه و ويسوي نفسه يدخل و يطلع فيه بس من دون لا يحركه 
سنااء تحاول تقرب له: خاااتم ؟؟ 
هز راااسه بالنفي وهو مستمر بالحركة 
سنااء : خطبة ؟؟ زواااج ؟؟ 
هز راااسه بسررعه 
قالت: خطوووبة من ؟؟؟ عنووود ؟؟؟ 
هز راسه بمعنى ايه .. و اشر باصابع يدينه بحرف الاكس (x)
سناء: شنو اللي خطأ .. انت شااايف عالرجال شي ؟؟
هز راسه بالايجاااب 
سناء: وش فيه ؟؟
ما عرف ابو عاادل يقووول لها .. كان يحاول يفهمها و يسووي حركات بيده .. بس الشلل ما يسااعده يرفع يدينه اكثر من 5سم .. صار يضرب رجله بيده يبي يقووول لها شي .. بس مو عارف كيف يوصله لها 
الكلام اللي حاول يوصله لها نغز قلب سناء .. اللي فهمته ان الولد مو زين .. بس ليش ما تدري .. شاافته معصب ووجه احممممممر .. 
سنااء: اهدأ أهدأ .. هذا اللي انت خاايف منه ولد جيرانكم ايام قبل على حسب ما قالوا لي البنات .. و هي متربية معاه ايام ما كانوا صغار .. و اكيد انها ما وافقت عليه الا لانها تعرفه
اشر ابو عادل و هو معصب بيده لا 
سناء وهي تبكي .. عور قلبها .. هي ما تبي تقهره بس مو بيدها .. مو فاهمه عليه .. حاولت تفهم منه شي .. بس ما قدرت .. تركته و قاامت عنه مو قااادره تتحمل وضعه و تركته بوحده بالصاالة 
ظل ابو عادل وحده بالصالة يهز و يضرب نفسه بالكرسي .. و يهمهم بكلام مو مفهوووم .. بس من بيسمعه و هو وحيد و عاجز


_________________
_________________



من بعد ما طلع سامي و ابوه من مكتب فواز


أبو سااامي : و الله ان فواز خووش رجال و الله يوفق سجى معاه 
سامي: اللهم امين 
أبو ساامي: وين رايح ..؟؟ الطريق من هنا 
سامي: بوديك لعبدالله
تهلل وجه ابوه و قال : عبدالله 
سامي بابتسامة: أيه .. هو الحين في قسم المحاسبة 
وصلوا للمكتب
سامي: هذا هو مكتبه 
أبو سامي بارتباك: يلا ندخل
سامي: اش فيك يبه مرتبك 
أبو سامي: و الله خااايف لا يردني .. او ما يسااامحني .. 
سامي: انت ما عرفت عبدالله زين .. عبدالله طالع على امي قلبه وسيع و يسااامح بسرررعه .. و هذا هو اللي طيحه بالسجن 
أبو ساامي: اجل يلا توكلنا على الله 
دخل ساامي المكتب .. شااف عبدالله مندمج في الاوراق اللي قدامه و ما انتبه لوجوده ..ما كان فيه احد مع عبدالله بالمكتب ..طق الباب و رفع عبدالله عينه عالباب .. شاف سامي واقف و مبين ان احد وراه بس واقف على جنب 
عبدالله بتفاجأ: سمووي وش جااابك ؟؟
سامي: هههههه .. رجووولي .. 
عبدالله وهو يحاول يشوووف منو ورى ساامي: منووو معااك ؟؟
سامي و هو ينااظر في ابوه اللي دخل : السلام عليكم 
عبدالله كان بيوقف بس وقف مكانه لا هو قاعد و لا هو واقف من الصدمة .. سامي ما قاله انه لقى ابوه .. مر شريط ذكرياته مع ابوووه قدام عينه في ثواني 
أبو سامي بابتسامة: رد السلام وااجب 
كان لسااان عبدالله منلجم و مو عارف ينطق .. شكل أبوه غييييير .. هذا ما كان شكل ابوه .. ابوه اسمر و لحيته نص طالع و نص منتف .. و عيونه شاخصة و ريحته كريهه و ثيااابه تشكي لربها .. لالا هذا اكيد واحد يشبه ابوه 
سامي ما كان مستغرب من سكوت عبدالله .. راح جنبه و قال: سلم على ابوي وش فيك ؟؟
عبدالله و اخيرا تحرك ومد يده و سلم على ابوه ببرود: و عليكم السلام 
أبو سامي بحنيه: شلونك يا ولدي 
عبدالله بقلبه : شلووونك يا ولدي ؟؟؟؟ ولدي ... ولدي .. ولدي .. صااارت الكلمة تتردد في اذووونه .. ما عمره سمع هالكلمة من ابوه .. كان دايم يسمعها من أمه أو أبو محمود 
هز عبدالله راسه: الحمدلله 
أبو سامي : لي ألحين زعلان مني ؟؟ 
عبدالله: و ليش أزعل ؟؟ 
أبو سامي: على كل شي سويته 
عبدالله: مهما كان أنت أبوي و لازم نصبر 
حس أبو سامي بطعنه في صدره .. كان رد عبدالله عليه مثل السكين لما بتنغرس في الجرح اللي بعده ما برى .. صححي ان كلامه صحيح لازم يصبروا .. بس ما كان لازمنهم يصبروا لو ما أذاهم .. و قررر يصلح غلطه .. و عوووض اللي فاات 
سامي يصرف لما شاااف الحزن بعين ابوه : عبدالله انا قلت لامي عن ابوي و رح نسكن في بيتنا الجديد قرريب 
ابتسم عبدالله: على خير ان شاااء الله 
طلع أبو سامي من المكتب من دون لا يتكلم و لا كلمة 
سامي بهمس لعبدالله: اش فيك تتكلم ببرود كذه مع ابوي 
عبدالله: فاااجأتني يا رجال .. ما عرفت وش صاااير .. حتى اني ما صدقت ان هذا ابوي 
سامي: ههه حسسته انك مو مسامحنه 
عبدالله: من صجك انت .. ؟؟ انا لي الحين مصدووووم .. 
سامي : اذا طلعت من صدمتك خبرني .. بااااي .. و لحق ابوووه

الظهر



في بيت ابو فواز


دخل فواز البيت و كانت الابتسامة مالية وجهه و هو يشوووف كيف سجى متفشلة بقوووة .. كانت تنتظر سواقها عشاان يجي ياخذها من بعد ما طلعت من المدرسة .. بس انصدمت و هي تشوف سيارة فواز توقف قدامها .. و أخذها من هناك بالغصيبة و جابها بيتهم و هي مو راااضية و متفشلة انها جاية من دون ميعاد .. و بوقت الظهر



فواز و هو ينادي: ياااابنات .. لمياااااااء .. صفااااااء .. ولااااااااء .. الااااء ..
ضحكت سجى على شكله و هو ينادي و يمد الالف بنهاية كلامه 
فواز و هو ينافخ: قسم بالله مو داري كيف ابوي سما هالبنات .. اساميهم لما اناديهم احس بحلقي يجف بقووووة 
سجى: ههههههههههههههههههه
فواز ناظرها بنص عين: تضحكين ما كأن أسمك على نفس الوزن تقريبا .. الله يعيني لما اجي اناديك .. (وهو ينادي): سجـــــــــــــى 
سجى وهي تضحك: يحصلك .. انت ما تحس انك قاعد تهدر بوحدك من دخلنا 
ابتسم لما شااافها ميته من الضحك : هه مالت
فتحت عينها و مسوية نفسها معصبة: نعممممممم 
ابتسم لها بحب: مالت عليك اغصااان قلبي 
طاح وجه سجى و هي تشوف نقااء و لقاء يضحكوا عليها وهم جااايين من جهة الدرج
نقاء: هلااااااااا بمرت اخوووي 
قامت سجى تسلم عليها: هلا بك زود 
نقاء: تو ما نور البيت 
سجى ابتسمت لها بخجل: النور نورك غناتي 
لقااء و هي تسلم على سجى و تضمها برباشة: وحشتييييييني يا دوووبة 
سجى: هههههههه انتي اكثر
قال فواز من بعد ما قعدوا: بالله انتوا يالحريم لا جيتوا تسلمووو على بعض .. كم مرة تبوووسووو بعض 
نقااء بسرعه ردت: 16 مرة
لقاء: هذا دون الاضافات المجانية 
سجى: ودون كيفك و اخبارك و يسألوا بعد عن شجرة العايلة كلها 
نقاء: هههههههه اي والله تصدقي
فواز: ما شاء الله خبره 
سكتوا من بعدها 
نقاااء تقطع السكوت : ما تحسي اننا قطعنا على العصافير الجووو 
لقاء: لالا هم لسه على الاغصااان 
اخذ فواز المخدة اللي على الكنب و رماها عليهم .. و سجى ناقعه مكانها تضحك عليهم 
فواز: اقووول ورى ما تبلعوا العافية 
نقاااء: بلعناها لين شرقنا 
فواز : يا ضراااااااافتك .. وين البنات ..؟؟
لقاء: لمياء و صفاء .. توهم مسويين الغذاء و ركبوا فوووق يتروشووا و يتسبحون .. اما الاء وولاء .. جو قبل اذان الظهر بدقايق من الجامعه .. و رااحوا يناموا لهم شووي .. 
اما احنا (وهي تشق الابتسامة من هالخد لهالخد): جينا من المدرسة بدرررررررري وجلسنا ننور البيت 
فواز: اقص ايدي ان ما كنتوا هربانات مثل المرة اللي فاتت 
نقاء و هي تدز اختها: اشك اننا بننفضح مثل المرة اللي فااتت
لقاء : و بناكل تهزيئة 
فواز : يعني هرباااااااناااااات
ضحكوا ثنتينهم و عرف الجواب على طول 
قال بهدوء: انا ما رح اقول لكم شي الحين بس والله لو استدعوا الادارة ولي الامر لأشرشحكم 
نقاء: خخخخخخخخخ لا تخاف ما بينادوا ولي الامر .. لان ما شافونا .. 
فواز باستغراب: كيف ؟؟
لقاء: بقول لكم السالفة انا بس لا تعصب علينا و تعور راسنا 
فواز بطولة بال: قولي 
لقاء: مرة من المراير .. كنت انا و نقاؤوووه قاعدين نحط مكياج عند دورات المياة.. مرت علينا المستخدمة و طاح مفتاحها عالارض .. كان المفتاح حق باب المدرسة .. اخذت اسفنجت المبيض بما انها رطبة .. و غرست المفتاح فيها .. وتالي وديته لها على اني مسوووية فيها خير و مرجعه لها مفتاحها .. و تالي لما طلعنا .. عطينا السواق الاسفنجه و قلنا له يسوي لنا نسختين اذا انا نسيت المفتاح نقاؤووه ما تنساه .. و سلامتك 
كانت تتكلم و عيون فواز طالعه لبرى .. مو مصدق اللي يسمعه .. لهدرجة خواته ذكيات و يطلع منهم هالشي .. ناظر سجى اللي كانت عيونها طالعه لبرى من الصدمة 
فواز : هههههههه و الله انكم يعني اعظم من الصبيان .. أنا صحيح لما كنت أدرس أهرب من المدرسة بس مو كده .. حدي كنت احط السلم على سووور المدرسة من ورى 
سجى: و الله خووووش عايلة ههههههههه
فواز يناظرها بطرف عينه: يعني تبي تقنعيني انك و لا مرة هربتي او سويتي مشااغبة في المدرسة 
سجى بعفوية: اي و لا مرة انا مؤدبة 
طلعت عيونهم : هاااااااه 
سجى و هي خااايفة منهم : لالالالالا يعني مو مشاااغبة 
ضحكوا عليها لما شاافوا الخوف بعينها و هي متفشلة منهم 
فواز بابتسااامة: و الحين يلا قوموا خذووا سجى معاكم خل تصلي و ترتاح عشاانها بتتغذى معانا اليوم 
قاموا نقاء و لقاء مستانسين .. مسكوها مع يدها واخذوا شنطتها المدرسية .. و ركضوووا بها عالدرج و هم يصااارخوا 
و صووت فواز يلحقهم خايف لا يطيحوها من الدرج عالارض

الظهر



وقت الغذاء

في بيت أبو ناصر

كانوا جالسين على طاولة الطعام .. و كان الكل موجودين ابو ناصر و سارة وهدى وناصر وفارس و احمد 
أحمد اللي كان جالس بجنب امه همس لامه: يمة وش صاار على خطبتي ؟؟
سارة بابتسامة: و الله يا ولدي انا قلت لهم و قالوا عطوننا وقت 
أحمد: طيب هم يعرفونني زين .. ليه الوقت .. يا أيه يا لا ؟؟
سارة: و انت علامك بصلتك محروووقة ؟؟
أحمد: لأني قدمت على بعثه و ناوي أكمل دراااستي برى وأخذها معااي 
أبو نااصر اللي كان براس السفره و جنب ساارة : علامكم تتساسرون لكم سااعه ؟؟
سارة: و لا شي .. بس أحمد مستعجل على الخطبة 
أبو نااصر: أركد يا ولد .. ما صار لها مكلمتهم الا يومين 
أحمد وهو يلوي فمه: طولوا في الرد .. ما صااارت 
فارس اللي كان جنب عبدالله: وش حارقنك .. لاحق عالبلى .. شوووف نصووور من تزوج طلع له شيب يوم ثاااني 
ناظره ناصر بابتسامة و كمل اكله .. كان ناااصر قليل كلام بالمرة 
أحمد: هههه شووف المتسيكت شكل وراه بلى هههههه
فارس: ههههههههه لا كلام على طعام 
ناصر بابتسامة: اقول ورى ما تاكلون و انتوا ساكتين 
أحمد: سكت دهراً و نطق كفراً 
سارة و احمد و فارس: هههههههههههههههههه
كانت هدى جالسه بينهم و تسمع سوالفهم بس ساكته .. تخاف تتكلم و يبين لابو ناصر انها ما تحب عياله .. حست بنظرات ابو ناصر لها و ابتسمت له 
ابو ناصر: ليش ساكته ؟؟ 
هدى : ابد .. بس ما عندي شي اقوله 
ابو ناصر: اهاا 
ناظرتهم سااارة بكره و لفت بووجهها عند اولادها


_____________________
_____________________


في بيت أم هشااام


أم هشاام : ولد عمتك سااارة
شهد بصدمة: ولد عمتي سااارة ؟؟؟؟؟ 
وسرحت بخيالها: و أخيـــراً تحركت يا فاررس .. أخيرا يا فارس أحلامي .. مستحيل افكر ارفضك بيوم 
كانت سارة تعتبر اولاد ابو ناصر اولادها .. و حتى هم ما ينادوها الا بـ(يمة) .. عشان كذه اشتبه عليها الامر
أم هشاام: هاااه يمة أش قلتي ؟؟
شهد و هي مرتبكة : هااه .. مدري اللي تشوووفيه 
أم هشام: يعني نقول لهم انك موافقة؟؟
شهد بخجل: اي 
أم هشاام و هي تضم بنتها لصدرها : و اخيرا رح اشوفك عروووس .. الله يوفقك و يسعدك 
شهد: آميين .. طلعت امها من عندها .. 
رمت شهد نفسها على السرير بحالمية .. جلست تتخيل حياتها .. اذا تزوجت فااارس .. ياااااااه .. حلم حياااتي بيتحقق اخيرا .. فتحت درجها و طلعت الدفتر .. فتحته و طلعت منه صووورته .. ابتسمت بخجل و هي تشووف صووورته ..
تذكرت لما راحت بيتهم مع أمها .. كانت جالسة مع عمتها و ام هشاام و ملانه .. 
ساارة و هي تناظر شهد ملانه: يا عمري انتي قااعده و انتي ملانه .. رووحي خدي اللاب توب من غرفة فارس .. و خذي راحتك ترى ما في البيت احد .. كلهم راايحين كشته مع بعض ما بيجو الا بكرة 
شهد بحيا: إن شااء الله عمه
أم هشام : عاااد الشباب ما يقدروا يعيشوا شهر من دون كشته 
سارة: اي والله يا ام هشاام ..كملت سارة سوالفها مع ام هشام و قامت شهد ركبت لغرفة فارس .. كان لون الغرفة رمادي و عنابي .. ألوانها قاتمة .. بس فخمة .. دخلت و شافت الللاب توب على السرير .. جلست عليه و فتحته .. شافت عليه باسوورد .. تااففت و سكرته .. قامت للتسريحة و شافت عليها اشكال و الوان من العطورات .. شمتهم واحد واحد .. و فتحت الدرج حق التسريحة و لقت فيه البوم صور .. اخذت الالبوم .. و جلست تناظر الصور .. فتحت على صوورة كان و اقف مع اخوها هشاام عند البحر و لابسين شورتات بس .. غيرتها و شافت صورته مصورة بالاستديو .. كان لابس اسود على اسود و ماسك العود و حاط نظارة شمسية و منزل راسه مثل اللي يعزف و شعره الطويل نازل على جبهته .. اعجبتها الصوورة واجد و خقت عليها .. طلعتها من الكيسه و قدمت صوره من الصور و حطتها مكان الصورة اللي خذتها عشان لا يبين ان فيه صورة مختفيه .. حطتها بشنطتها ..و طلعت 
حطت الصورة على صدرها بحالمية .. و هي تتمنى ان تتم الخطبة بسرعه .. و تتوج حبها بالزواج .. ليش يقولوا حب المراهقه ما يتوج بالزواج .. كا انا بتزوج اللي حبيته .. أكيد انه يحبني و الا ليش خطبني من بعد ما كان مرمر أمه و أبوه على الزواج .. يا وناااستي

الليل


الساعه 7

كانت جالسة بغرفتها .. وواقفة قدام المراية و هي تتزين و تدندن بفرح.. جتها امها و هي تشوفها متزينة و فرحااانه 
وضحى بعصبية : لا تقولي بتروحي له ..؟؟
زينة: اي يمة بروح .. ليه وش فيها ...؟؟
وضحى بعصبية اكثر: أنتوا لسه مخطوبين .. ما يصير تقعدوا بوحدكم ساعات طويلة .. وش بيقولوا عليكم الناس و هم يشوفونك رايحة جاااية له ..؟؟
زينة بحنق: انا ما يهمني كلام الناس .. يعني وش بخذ منهم غير الكلام ..انتي اكثر وحده تعرفني مستحيل اسوي شي غلط .. واذا بتسمعي كلام الناس ما بترتاحي طول عمرك 
وضحى: انتي ما باقي على عرسك الا اقل من شهرين .. متى بتقطعي عنه و بتجهزي لهالعرس اللي عند الله علمه 
زينة بزعل: يمة ليه تتكلمين كذه .. ؟؟ انا احسك تغيرتي و ما صرتي الاولانية .. حتى لما متعب يجي ترمي عليه كلام بقصد تحرجيه حتى انه صااار 
ما يرضى يجي لنا و يتعذر باعذاار .. و انا عارفة انه ما يبي يجي عشان لا يسمع كلامك اللي يحرجه.. لهدرجة نزل من عينك لما عرفتي انه مو ولد منيرة
وضحى بحزن: يا يمة انا ابي لك الخير .. و صراااحة هالزواج ما بودي يتم .. الا لما متعب يشتغل 
انصدمت زينة و طاح المشط من يدها : شنوووو ..؟؟
وضحى: من وين رح يصرف عليك بعدين .. لو تبي بعد ابوك يصرف عليك و عليه ..؟؟؟ 
زينة بحزن: ان شاااء الله رح يشتغل قريب .. 
وضحى: بس قبل العرس اكيد 
زينة و هي تشيل عباتها: يلا يمة انا رايحة 
وقفت لها وضحى بوجهها: قلت لك لا 
زينة : يمة اسمحيلي بس هاليوم اروح له بيتهم و من بعدها وعد مني لك ما اروح له الا بعد العرس ... اش قلتي ..؟؟
وضحى بقلة حيلة: خلااااص روحي .. ما اقول الا الله يهديك بس 
ابتسمت زينة و لبست عبايتها و حملت معها الاكل اللي كانت مجهزتنه لهم و توجهت للبيت اللي جنبهم بالضبط .. بيت متعب 
طقت الباب .. و فتحه متعب بعد ثواني 
دخلت زينة و هي تبعد الغشوة عن وجهها: سلاموووو 
متعب يسكر الباب و هو مبتسم : و عليكم السلاموووو 
ضحكت زينة و هي متوجة لداخل البيت : كيفك ..؟؟
متعب بتنهيده: بشوفتك انا بخير 
جلس بالصالة ينتظر زينة تحط الاغراض بالمطبخ و تجي
زينة و هي تجلس عالكنب المواجه له بعد ما شالت عباتها .. ناظرته بنص عين .. و هي تشوفه متضااايق .. و قالت بابتسامة: افصح عما في نفسك
ضحك متعب بخفه : لييس بنفسي شيء 
زينة: إذاً ما هذه النظرات الحزينة الكاسية لعينيك 
متعب: ههه ابو الفصحة اللي عندك 
زينة بحزن: متعب لا تصرف .. عيونك فيها حزن .. اش فيك ..؟؟
متعب بابتسامة: صدقيني ما فيني شي 
زينة قامت و جلست جنبه: علي هالكلام ..؟؟؟ 
متعب: وش تبيني اقول ؟؟
زينة و هي تمسك يده: كل اللي بخاطرك .. اللي يسوى و اللي ما يسوى بالنسبة لك .. اي شي يخصك يهمني 
متعب و هو يضغط على يدها: دورت لي الامس على شغل .. بس .. ما احد رضى يشغلني 
زينة و هي تحط يدها الثانية على كتفه: ربك يفرجها .. 
متعب: يا رب .. (وبابتسامة الم): افكر بكرة اروح لعبدالله اللي كان معاي بالسجن في نفس القضية و اشتغل معاه بنفس الشركة اللي يشتغل فيها هو .. و احنا هناك (كان يقصد لما كانوا بالسجن بس كانت الكلمة ثقيله على نفسه و صعب حتى انه ينطقها ) تكلم لي عن 
صاحب الشركة بانه زوج اخته و ان المدير بعمري تقريبا .. مدري يمكن الله يكتب لي النصيب و اتوظف 
زينة من قلبها: ان شااااء الله يااارب .. بس كيف رح توصل لعبدالله ؟؟؟ 
متعب: هو وصف لي منطقتهم و ان شااء الله لا رحت و سألت ما رح اضيع 
زينة : و الله لأدعي لك الليلة بصلاة الليل
متعب ابتسم لها بحب : الله يسمع منك 
زينة من كل قلبها: امييييييين ...


_____________________________
_____________________________


في شقة عادل


كانت شجن جالسة و هي تتمكيج .. و عادل متسطح على السرير .. و حاط المخدات ورا ظهره و يدينه ورا راسه و يناظرها 
كانت شجن متوترة من نظراااته : عاادل حبيبي رووح اقعد برى 
عادل بابتساامة: يهووون عليك اقعد بوحدي 
لفت عليه شجن و قالت برجااء: عااادل بليز رووح غرفتك و الا اقعد بالصالة مو عااارفة اكمل شغلي 
عادل ببراءة: و الله اني قااعد و ساكت ما نطقت و لا كلمة انتي اللي قاعده تحارشيني 
شجن و هي ترمي القلم على التسريحة: اكلتني بنظراتك مو عاررفة اكمل شغلي 
قام لها عاادل ووقف قبالها: زين زين كملي ما احد مساكنك .. هذا جزات اللي يحب 
شجن بضيق: أووو عدووول لا تصير حساس .. انا ما كان قصدي بس ما اعرف اشتغل و انت تناظرني 
عادل ما كان زعلان بس هي فسرت نبرة صوته انه زعلان و حب يكمل تمثيل: اي ما كان قصدك .. علي انا .. 
و جاااء بيطلع بس مسكته شجن تركض : لا تقول لي زعلت 
عادل و هو ماسك ضحكته: رووحي كملي شغلك عشااان لا نتأخر على الاهل
ناظرت الساعة و كانت صحيح بتتأخر لو ما خلصت : أوكي 
و راااحت تكمل شغلها عالطاير و هي حاااسه بتأنيب الضمير ليش أنها زعلته .. لبست فستان أحمر قصير لي فوق الركبة بشوي و طقم ذهب ابيض فيه فصوص صغييرة حمراء .. و طلعت لها كعب أحمر فيه فصوص بيضاء تلمع من قدام و لبسته .. ناظرت شكلها برضاا .. أخذت عباتها و شنطتها و قالت لعادل اللي كان جالس في الصالة و يحووس بجواله : انا خلصت .. 
ناظرها و صفرر باعجااب: ايوااا يا الاحمر .. يا الاشقر .. يا القمر .. 
ضحكت شجن على شكله: ههههههههههههه شوي شوي لا يطق فيك عرررق 
قام لها عادل بسرررعه و حط يده على كتفها وهو ينااظرها : الا بيطق فيني عرقين و ثلاثه و اربعه 
شجن تصرف: يلا لا نتاخر 
عادل ما اهتم لتصريفتها: و بعععد حااطه رووج احمر .. 
ذاابت شجن مكانها .. و عرفت أنها ما رح تطلع الا لي اخذت الي فيه النصيب


في بيت ابو عادل


جو الناس و عاادل لسه ما جاااء .. كان الجو متوتر .. و البنات يدقدقووا عليه و هو مايرد .. خافوا لا يكشت بهم .. 
عبير: وش بنسوي الحين ؟؟
سناء: بنقووول للحريم يدخلوا الرجال المجلس .. لان اخونا تأخر على ما يجي 
علا: يا ربي وش هالفشلة يدخلوا نفسهم بنفسهم 
سناء: وش بنسوي يعني نخليهم يوقفوا على الباب لين يشرررف حضرررته 
رااحت سناء و دخلت النسوان و قالت لأم ماجد : و الله يا أم ماجد صاار عند أخونا ظرف و بيتاخر شوووي ياليت تقولي للرجال يقلطوا المجلس لين يوصل 
أم ماجد و باين على وجهها القهر: يوم أنكم ما تبونا ليه قلتوا لنا نجي الليلة 
سناء باحراج: و الله مو هذا القصد بس اخونا مدري وينه .. نتصل عليه ما يرد
أم ماجد: طيب وين المجلس ؟؟
علمتها سناء على مكان المجلس اللي كان أبو عادل فيه .. كانت سناء موديته هناك .. دقت عليهم ام ماجد و قالت لهم يدخلوا .. و كان وجههم ما يبشر بخير 
عبير من ورى باب مجلس النسااء: يا ربي وش هالفشيلة .. 
علا: احسها شوي و تذبح سناء من القهر 
عبير : الله يستر


في مجلس الرجال


دخلوا أبو ماجد و أخووه أبو شاكر و ماجد و أخووه اللي أصغر منه حامد .. و شاافوا أبو عاادل موجود 
أول ما شافهم ابو عادل انصدم و فتح عينه بس ما كان قاادر يتكلم 
أبو ماجد بنظرات كلها استهزاء: هه .. و الله الدنيا دوااااااره .. وش قولك يا ابو شاااكر ؟؟
أبو شااكر يضحك بسخرية: اي و الله .. الله يمهل و لا يهمل 
و ضحكوا الجميع بسخرية .. قرب ماجد من أبو عاادل و همس له بأذنه : بذووووقك المر في بنتك مثل ما ذوووقتنا المر في بنتنا 
حس أبو عاادل بأطرااافه متجمدة من الخوووف .. ناااظرهم بنظراات كلها رجاااء .. بس كانوا واقفين حوووله .. و يناااظرووه بنظرااات مزيج من الحقد و الكره و السخرية من الحال اللي وصل له .. جلس يتنافض قدامهم .. ما بيده شي .. ما يقدر يرد شرهم عنه حتى لو حاولوا يذبحوونه 
أبو ماجد و هو يقرب و يحط عينه بعين أبو عادل : و جاااء يومك على إيدينا وين بتروووح مننا 
أبو شاكر و هو يضربه على راسه: هالمخ اللي من سنين يفكر .. الحين ما منه فااايدة .. و رويننا كيف بتفكر الحين عشاان تطلع بنتك من هالورطة يا مجنون 
كان أبو عاادل شوي و يصيح .. صحيح أنه بعيد عن بناته .. بس يخاااف عليهم .. و ما يرضى أحد يمس منهم شعره 
ضحكوا كلهم و هم يشووفوا كيف الدموع تتجمع بعينه الراجية لهم .. و تتوسل انهم ما يقربوا من بنته


___________________
___________________


في بيت متعب


زينة: متعب 
متعب باستغراب من نبرتها: هلا 
زينة و هي منزلة عينها بالارض: انت زعلان من امي ...؟؟؟
متعب بابتسامة: لا .. امك بمكانه امي .. بس .. و سكت 
زينة تكمل: بس هي تغيرت عليك .. هذا اللي بتقوله صح
متعب قال بألم: كل هذا لاني دخلت السجن .. و الا لاني ما اشتغل 
زينة : لالالا .. السالفة مو كذه 
متعب برجااء: اذا كنتي عارفه شي خبريني و ريحيني .. 
زينة و هي منزلة راسها و ساكته: متعب .. الكلام الي بقوله لك صعب .. صحيح ان امي مأكده علي ما اقولك .. بس انا متعوده عالصراحة و ما اقدر اخبي عليك شي 
متعب باستغراب من كلامها : زينة فيه شي انتي مخبيته علي ..؟؟
زينة و هي لسه منزلة راسها همست : ايه 
رفع متعب راسها وقال باستغراب: شنوو ..؟؟
زينة و عيونها بدت تدمع: لما امك كانت تحتضر قالت (و بغصه) قالت انك .. 
متعب ينتظرها تكمل وهو لسه مستغرب : اني شنوو 
استجمعت نفس و قالت: إنك مو .. مو ولدها 
ضحك متعب من كلامها بتكذيب: ههههههه تمزحي ؟؟
زينة ودموعها تسيل على خدها: متعب انا اكلمك جد .. انت مو ولد منيرة اللي تظن انها امك
متعب بابتسامة صافية: زيووون .. اش هالكلام ؟؟
زينة و هي تحاول تخليه يصدق لانه لسه ما استوعب الكلام : منيرة امك عقيم و ما تجيب عيال .. قالت انها قبل 27 سنة تقريبا سافرت مكة .. و لقتك تبكي و تدور امك اخذتك معها و ربتك .. كان ابوك مو راضي بس امك منيرة اصرت و ما قدر يرفض لها طلبها لانها كانت متعلقة بك حيل 
متعب بصدمة: يعني انا مو متعب ولد راشد الـ .... 
زينة هزت راسها بألم لحاله
متعب مسك وجهها اللي كان منزل للأرض و حط عينه بعينها : وكيف ما قالت لي هالكلام لما كانت عايشة .. كيف ما علمتني و خلتني جاهل بالحقيقة كذه .. 
سكت فترة طويلة شوي .. كان سااكت و يفكر و زينة كل ما شاافت سكوته ندمت ليش انها قالت له 
قال متعب بابتسامة غريبة و هو يسند راسه على الكنب : هه تدري زيون 
ناظرته زينة و هي متندمة حيييييييل انها قالت له .. بس ما كانت تبي تبدي حياتها الا على الصراحة .. 
كمل متعب كلامه و هو يناظر السقف و يده ورى رقبته: بكلامك هذا جاوبتيني على اساله واااااااااجد كانوا براسي من سنييييييين .. جاوبتيني على السؤال اللي كان يرن باذني ليه امي و ابوي دايم يتهاوشووون اذا طلعت انا من عندهم .. جاوبتيني على السؤال اللي يقول ليه جدتي ام امي قاطعت امي و ما تكلمها .. صحيح اني كنت صغير بس كانت امي تاخذني لها و تقعد تبوس لها يدها و تبكي و تقول لها كلام ما اتذكره .. كانت تبيها ترضى عليها بس ما كانت راضية .. كنت اشوف نظرات الانكسار في عين امي .. و الحين عرفت السبب .. جاوبتيني على سؤالي لما كنت بالابتدائي .. ليه ابوي ما يحضر مجلس الاباء و لا يطلع معاي مثل ما يطلعوا الاولاد مع اباءهم و يلعبونهم .. جاوبتيني على اسئلة كثيييييييير كانت ترن باذني و الحين عرفت (ضحك بسخرية) بس بعد ما ماتوا
لف زينة اللي كانت تبكي على كلامه: ليه تبكي ..؟؟
ما ردت عليه 
متعب بعصبية : لا تشفقي علي .. قلت لك مليون مرة ما احب هالنظرات بعينك
زينة بصراااخ: حراااام عليك متعب .. لا تعذب نفسك بهالكتمان .. طلع اللي بصدرك .. لا تكتم شي .. 
متعب ببرود: وش تبيني اسوي يعني .. امي طلعت مو امي و ابوي مو ابوي .. و اثنينهم توفوا .. يعني وش تبيني اسوي علميني .. تبيني ابكي و الا اندب حظي العاثر 
رمت زينة نفسها بحضنه و ظلت تبكي .. هي حاااسه بأنه يتقطع من داااخل بس ما يبي يبين لها .. حاولت تخفف عنه بس دااايم يفسر حبها له شفقة .. و هذا أكثر شي معذبنه

في بيت فواز



آلاء و هي تساسر بالجوال: قلت لك خلاص اللي بيننا انتهى .. 
ماجد: شلون اتهى .. ليه انا وش سويت لك 
آلاء والشعور بتأنيب الضمير معذبنها: ماااجد تكفى خلاص .. انا خنت ثقة اهلي فيني لما عطوووني الجوال .. والحين اختي عرفت باللي صاار و يا خوووفي لو تعلم الكل علي 
ماجد: صفاااء انا أحبــك ليه ما تفهميني 
آلاء: إذا تحبني تعال لي من الباب 
سكت ماجد و مارد 
آلاء عرفت أنه لعاب و هذا الشي عذبها أكثر .. الشخص اللي كلمته و خانت اهلها عشاانه طلع لعاب و مو جدي بعلاقته معاها 
آلاء: سكر و لا عاااد تكلمني مرة ثااانية 
ماجد: بس.. 
قاطعته آلاء و هي تبكي: لا بس و لا شي .. مهيب بصعبه ..أن كنت تبيني تعال لي من الباب ..و الا نط النوافذ اهون عليك من الباب 
و سكرت الخط بوجهه وهي تبكي .. دخلت عليها ولاء و شافتها تبكي .. ركضت لها مفزوووعة 
ولاء: وش فيك ؟؟ 
رمت الاء نفسها بحض اختها و هي تبكي: طللللللع لعااااااب 
ولاء كانت عااارفة من البداااية بس اختها ما كانت تفهم: الحمدلله اللي عرفتيه من الحين .. و لا غلطتي معاه و تورطتي 
آلاء و هي تشااهق: ولاء أنا آآآسفة .. و قسم بالله ما عااد اعيدها 
ظلت ولاء معاها عشان تهديها و تحمد ربها بسرررها انها ما غلطت معاه


---------


في مكان ثاااني من البيت


صفاء: لا يا عمري ما يصير .. كل يوم اطلع معاك 
فهد: انا ما طلعت معاك من خطوبتنا الا مرتين .. قولي لي بالله كم صااار لنا مخطوبين ؟؟؟
صفاء تفكر: تقريبا شهر و نص 
فهد بتهجم: شفتي .. شهر و نص .. يعني بالله هذي وين تصير .. انا اختي لما كانت مخطووبة كان زوجها يطلع و يدخل معاها ما احد يقووول لهم شي 
صفاء: حتى فواز ما يقول شي .. بس انا ما ابيك تشووفني كل يوم و الثاني .. تالي بتمل مني لا تزوجنا 
فهد: افاااااا .. انا امل منك انتي .. حراام عليك لا تظلميني 
صفاء: كلكم يالرجال تقولون كذه و بعد الزواج تتغيروا 
فهد: اصابع يدك مو سوى .. زين انا ابي اجيك البيت 
صفاء بقلة حيلة: طيب .. بس ما بنطول مع بعض .. 
فهد بزعل: خلاص مانا جاااي و لا رح اكلمك ان ما طلعتي معااي 
صفاء: فـــــــهــــد .. لا تجبرني اسوي شي انا ما ابيه 
فهد: طيب طيب .. يلا صفصف .. انا بسكر الحين 
صفاء بخووف لا يوكن زعل: فهد لا تزعل تكفى 
فهد: لا و الله مو زعلان .. بس هذا ولد فااطمة يبيني اطلعه .. و بطلع معاه 
صفاء: يعني صاافي يا لبن 
فهد: حلييييييييب يا اوشطه 
فهد و صفااء: هههههههههههههههههههه


____________________
____________________


دخل عادل مع شجن البيت من بعد ما جوا الضيوووف بنص سااعه .. اول ما شااافته سناء رااحت تركض صوووبه و هي معصبة 
سناء بعصبية: وينكم فيه .. ما قلنا لك تجي قبل الساعه ثمان
عادل باحراج حب يصرف : زحمممممة الشوارع اخرتنا 
سناء: عن الهدره الفاضية ويلا روح للضيوووف تأخرت عليهم واجد
رااح لهم عادل بعد ما هزأته سناء .. و بقت شجن 
سناء لشجن: أكيد انتي الي اخرتيه 
شجن: اناااا مالي دخل قالك زحممممة الشوارع لا تنسي الليلة خميس 
سناء: اي علينا 
دخلت سناء المجلس عند الحريم الي كانوا عنود و علا عبير جالسين معاهم .. كانت عنود جالسه و هي بقمة احراجها .. لأن أم ماجد و بناتها يخززوووو فيها .. كانت تظن أن نظراتهم لها إعجاااب .. بس ما خفي اعظم


عند الرجال


دخل عادل و سلم على ماجد و ابوه و عمه واخوهو الشيخ اللي كان حااضر قبل لا يجي عادل بشوي و ابوه و اتعذر بالشوارع اللي كان يقول انها زحمة و هي الي اخرته .. 
أبو ماجد: هذا ولي أمر العروس وصل .. يلا يا شيخ نكتب الكتاب .. 
الشيخ وهو يفتح دفتره: توكلنا على الله 
فز أبو عادل و هو يشوووفهم يوقعوا و ماجد و عادل يعطوا بطايقهم للشيخ .. صاار يهز و هو يهمهم بكلمات ما احد فهمها الا اهل ماجد 
انصدم عادل من تصرف ابوه .. قام له ركض: سلامات يبه وش فيك 
أبو شااكر بخبث: سلامات يا أبو عاادل وش صاااير لك ..؟؟
ماجد: شكله تعبان و مو متحمل القعده .. وديه يا عاادل غرفته خله ينام و يرتاح 
أخذه عادل و هو مستغرب حال ابوه .. وداه للصالة و قال للخادمة توديه غرفته .. و رجع للمجلس لين يتم العقد ويطلعوا الرجال تالي يتفرغ له 
ودته الخادمة وهو يهز و يحاول يصرخ و يرفض .. كان شكله مثل المجانين .. حتى ان عادل فكره جن او صاار لعقله شي 

[~.. البارت العشرون ..~] 


شفت المقفي وربي ما اتبعه لو خطوتين ..!!
أصبعي وهو اصبعي إذا غدرني أقطعه
ابسألك سؤال واحد والجواب بكلمتين
لاصار قدرك والهوى خصمين من تآقف معه ؟
ياخي العزه كرامه وانت دايم مستهين
ياخي ضرسك لو وجعك بذمتك ماتقلعه ....؟!


••°°••°°?••°°••°••°°••°°?••°°••°
••°°••°°?••°°••°••°°••°°?••°°••°


في بيت أبو عادل 


في مجلس الرجال 

الشيخ لعادل: أبي أسمع موافقة البنت !!
عادل: لحظة يا شيخ بس أناديها عند الباب الخارجي 
الشيخ: خذ راحتك
طلع عادل و دق على عبير 
عبير : هلا و الله
عادل : اهلين .. خلي عنود تطلع له عند الباب الخارجي الشيخ يبي يسمع موافقتها .. 
عبير: دقايق بس ..
عادل : اوكي 
بعد دقايق جت عبير و جت من وراها عنود وهي خجلانه منه .. كانت كاشخة بفستانها الليلكي المخصر .. و مكياجها السموووك .. وحركة البف لشعرها الطويل .. 
عادل و هو مبتسم: وش هالزين؟؟
عنود بخجل: تسلم
عبير بغيره: الله لنا 
عادل يستهبل: سكتي خل نلعب عليها 
عبير و عنود: ههههههههههههههه
عادل: تعالي وقفي ورى هذا الباب بنادي الشيخ 
عنود: أووكي 
نادى عادل الشيخ .. 
جاء الشيخ و وقف بعيد عنها شوي 
الشيخ : أنتي عنود سالم الـ ....؟؟؟؟
عنود بهمس: أيـــه 
الشيخ: هل تقبلين الزواج من ماجد عبدالله الـ .....؟؟؟
عنود و هي مرتبكة و خااايفه همست: أيــه 
الشيخ و هو يعطي عادل الدفتر: توكلنا على بركة الله .. عطيها توقع
أخذه عادل وعطاها اياه و خلااها توقع .. 
عادل و يبوس جبينها: مبرووووك .. الله يسعدك
عنوود: الله يبارك فيك اميييين
عبير و هي تضم اختها بقوووووة و شوي و تبكي : مبروووووووووك .. مو مصدقة انك قريب تتركيننا 
عنود و دموعها على طرف عينها: الله يبارك فيك .. عبيروه انا خااايفة الحين بعد شوي بيشوووفني 
عبير تلطف الجو: تبي ادخل بدآلك 
عنود و هي تطقها على كتفها : مناك عني .. اذا جااك عريس الغفلة بترضي ادخل بدالك .. ؟؟
عبير باندفاع: حاااااااااامض على بووووووووزك
عنود: نحاااسة ههههههههههههههههههههه
عبير: يلا تعالي ندخل .. متنا من الحر 
دخلوا ثنتينهم البيت و شاافوا سناء طالعه من مجلس الحريم ..
عبير همست لعنود: سناء بتولد قريب من كثر روحتها و جيتها 
دفتها عنود: هههههههه الله يغربل بليسك لا تفاولي على الحرمة 
سناء بابتسامة : بنت وش صااار؟؟
عبير: لا تقولي لها بنت هذي عروووس 
سناء لعنود: تمت الملكة ؟؟؟
هزت عنود راسها بالايجاب و عقبت سناء بالزغاريط ..
سناء بفرحه صادقة: تعالي يا قلبي .. مبروووووووووووك 
اخذتها و ضمتها لصدرها .. دمعت عيون عنوود و هي تفكر لو كانت هذي امها .. ما بكت في هالليلة .. لو امها رضت تحضر ملكتها .. لو فكرت تفرح او تبارك لها
عنود و هي تبكي: الله يبارك فيك
دخلوا البنات للمجلس و باركوا لها أهل ماجد امه و خواته ثنتينهم و زوجة عمه وبنت عمه .. بس كانوا وهم يسلموا عليها و يباركوا بااااارديييييين بقووة و يتكلموا من طرف خشمهم و هذا الشي مخوفنها منهم بقوووة .. حطوا العشاااء للرجال و الحريم و قااموا يتعشووون 
...........................................
في غرفة أبو عادل 
سمع ابو عادل صوووت الزغاااريط و هو ميت من الحسرة .. بيعذبووو بنته مثل ما عذب بنتهم .. هم ما جوا و خطبوا بنته الا عشااان ينتقموو منه و يحرقوووا قلبه عليها .. بس كيف يقووول لهم و هو ما يعرف ينطق .."آآآآه يا أبووو عادل كيف كنت و كيف صرررت .. هذي جزااات أفعالك .. عشااان تعرف أن الله حق .. و يمهل بس ما يهمل .. هذا اللي جنته يديك" طااحت دمووعه على ثياابه .. بكى .. اي بكى وبكى و بكى .. بكى و هو يشوووف بنته اللي الحين فرحانين فيها شلووون بتتعذب بعدين .. بكى وهو يشوفهم يزفووونها على قبرها .. بكى و هو يدري انها راايحة ضحية جرايمه اللي ارتكبها .. و هذي هي تطلع على عياله .. 
تذكر جريمته اللي سواها ببنتهم .. كان ابو عادل جار ابو ماجد قبل لا يهاجر عن الديره قبل تقريبا 10 سنين .. كان ابو عادل يحس بأنه صغيييييييير لما يشووووف غرور ابو ماجد و تكبره.. كان يبي يكسر خشمه بأي شي .. حلا كان او حرااام .. و في يوم من الايام .. كان طالع في الليل و شااف بنت ابو ماااجد طالعه من بيتهم .. على طول مخه الاجرامي وضح له فكرة كيف ينتقم من ابوها .. ليه ما يخطفها كم يوم و يعذب ابوها عليها و خل يكسر خشمه قدام الناس .. لن الناس لما تعرف ان بنت مخطوووفة كم يوم اكيد ما بياخدوها .. شاافها تمشي و جااية بصوووب بيتهم كانت جااي بتقعد مع بناته و تلعب معاهم كانت بعمر عبير.. شافت أبو عادل و قالت بابتسامة طفولية : السلام عليكم 
رد عليها و هو يناظرها بتفحص : و عليكم السلام 
مرت بجنبه و كانت بتمشي بس وقفتها مسكت ابو عادل لها .. 
ناظرته باستغراب : نعم ؟؟
ابو عادل بابتسامة: ود .. ما ودك نروح نلعب بالملاهي ؟؟
ود بفرح : امبلااااا 
ابو عادل: اش رايك اودييك؟؟
ود بحزن: ايوااا .. بس ابوي ما بيرضى 
ابو عادل: مو انتي قلتي له انك بتجي بيتنا ؟؟ خلاص انتي جيتي .. بوديك من دون لا نقول لأحد .. عشان تروحي و تلعبي و تستانسي .. و بعدين ارجعك و تروحي بيتكم و لا كأن شي صاار 
ود بحمااااس: و اناااا ما بقووول لهم 
ابو عادل: ايوااا يا شطووورة .. يلا نروح
ود: ايواا 
مسكها من يدها و مشى معاها .. ركبها سيارته و ركب مقعده و حرك على انه رايح لمدينة الالعاب .. وقف في مكان مظلم و ما فيه احد ..
قالت ود باستغراب: عمووو وين الالعاب ؟؟
ابو عادل بخبث: الالعاب قريبه من هنا .. قومي نروح لها مشي 
ود بخووف: بس المكان ظلام انا اخااف
ابو عادل: انا معاك يلا تعالي 
نزلت ود معاه و هي مطمنه .. دخلها شقة و دخل وراها و هو يسكر الباب 
لفت عليه باستغراب: وين الالعاب؟؟
ابو عادل : الالعاب .. الحين اعلمك وينها .. مسكها من شعرها و مشى بها لي الغرفة و هي تصررررخ .. ما رحم طفولتها .. و لا صغر سنها .. كان كل اللي يفكر فيه انه يكسر خشم ابوها وبسس .. ما كان يشووووف بعينه الا الانتقام من ابو ماجد .. ما نسى اهانات ابو ماجد له في مجالس الرجال و ضحك الرجال عليه .. كان يجلس بينهم مثل الحشرة .. ما كان من قبل مثل الحين ابو عادل اللي كل من شااافه هااابه .. و اسمه يهز السوووق هززز 
بكى و هو يتذكر كيف رماها في مكان مقطوووع بعد ما عذبها من كثر الضرب و ضيع شرفها .. من دون لا يهتم كيف بتكون حياتها لما تكبر اذا ضااع شرفها من وهي صغيرة

دخلت زينة بيتهم و هي ماسكة فمها لا تطلع شهقاتها و يسمعونها اهلها و راااحت لغرفتها تركض .. انتبهت لها امها و هي تشوفها تدخل غرفتها و تحاول تكتم شهقاتها .. خافت لا يكون متعب مسوي لها شي .. طقت باب غرفة زينة اللي قفلته اول ما دخلت بس ما كانت ترد الا بصوت بكاها
وضحى بخوف: يمة زينة وش فيك .. ليه تبكي ؟؟
زينة ببكى: ما فيني شي .. اتركيني بحالي 
وضحى بخووف اكثر .. خايفة لا يكون اللي تفكر به صار: اجل ليه تبكي ..؟؟ متعب سوى لك شي ؟؟
زينة و هي تبكي على السرير و قالت بقلبها: آآآه يا يمة .. لو اقول لك وش سوى بتفرحي و بترتاااحي .. اللي تبيه صااار .. خلااااص 
وضحى و هي تطق الباب بقووووة .. كانت معصبه من شدة خوفها : زينة .. افتحـــــــي الباب .. زينة ..
طلعوا نواف (20سنة) و مشااري (23سنة) اللي كانت غرفتهم بجنب غرفة زينة 
نواف باستغراب: وش صاااير ؟؟
وضحى و هي تبكي: اختكم مدري وش فيها ؟؟
مشاري سمع صوت زينة: ليه تبكي ؟؟ 
وضحى: اختك جت من عند متعب و هي تبكي و لا انا دااارية وش فيها ؟؟
رااح نواف و طق الباب و هو معصب: زينووووه وش فيك .. لا تخوفينا عليك 
زينة من داخل الغرفة: اتركوووووووني بحاااااااااالي اللي فيني مكفيني .. مو طااايقة اسمع احد خلاااااص 
كانت الوساوس تلعب بصدووورهم .. ما قدر مشاري ينتظرها تفتح الباب .. وكسر الباب و دخلوا .. كانت زينة منصدمه من الصوت اللي اصدره كسر الباب .. ودخولهم المفاجئ عليها بس الصدمة اللي هي فيها كانت أقوى 
رااحت وضحى تركض لها و ضمتها: يمة زيووون وش فيك؟؟؟؟؟
زينة و هي تبكي بصوووت عالي و تشااهق :يمـــــة متعــــب طلـــقـــــنــــــــــــــــــــــــــي
طاح الخبر عليهم مثل الصاااعقه و قالوا بنفس الوقت : طللللللقك ..؟؟؟؟!!!!!!!!!!!!!!!!!!!!!!!!!!
صحيح ان وضحى كانت تتمنى انه الزواج ما يتم بس ما كانت متوقعه انه يطلقها كذه ..حمدت ربها انه طلقها عشان بنتها لا تبتلي بعدين 
وضحى و دموعها على عينها لحال بنتها : خلاص يمة اهدي .. الله يعوضك باللي فيه الخير (و لنواف و مشااري): خلاااص روحوا يا عيال .. خلوووا اختكم ترتاح 
طلعوا العيال و كان سؤال يرن في أذن وضحى " ليه طلقها ..؟؟" وهي عاارفه انه يحب بنتها و بنتها تحبه بجنون
كانت زينة منهارة من البكي : اهدي يا يمة قطعتي قلبي بصيااحك 
خلتها تنسدح و شالت الشباص من شعرها و غطتها عشاان تنام و ترتاح .. جلست بجنبها و هي تمسح على راسها و تقرا عليها ايات من القران و تدعي لها لين نااامت

••°°••°°?••°°••°••°°••°°?••°°••°
••°°••°°?••°°••°••°°••°°?••°°••°
في بيت فواز 
لمياء وهي تحط الروج لصفاء: يا عيني عليك بتخبلي به 
ابتسمت و صارت خدود صفاء حمراء
لمياء: يلا خلصت 
قامت صفااء تناظر نفسها بالمراية : تسلمي يا لمووي و الله من دونك مدري شسوي .. بخذ عندك كوورس انتي وولاء في حط المكيااج .. عشان لا عرست احط لي
لمياء بابتسامة فخر: احم احم اعجبك 
صفاء : بدت بالغرور .. خخخخخخخخ .. وين آلاء ؟؟ 
لمياء: بغرفتها .. لا تخاافي .. هي ذوووق في اختيار الفساتين .. طلعت لك فستان ميدي .. لونه ازرق سماوي مدموج بالابيض 
صفاء: طيب طيب .. شوفي شعري عدل 
لمياء بملل: ايووة عدل .. سألتيني ألف مرة 
صفاء: هههههههههههههههه بروح لـآلآء أبرك لي 
لمياء: إيه إذا شبع الحمار 
صفاء باستهبال : غررررررررررد .. و طلعت و هي تضحك 
لمياء: هههههه هذا فهد بعده ما جاء و استخفت .. اجل لو جااء وش بيصير .. هه الحمدلله ربي و الشكر 
.............................................
جت صفاء بتلبس فستانها .. بس سمعت صووت جوالها .. شاافته فهد
ردت بارتباك: ألووو 
فهد : هلا و الله بصفصف قلبي 
صفاء: هلا بك زود .. وصلت ؟؟
فهد: ايوة انا تحت انتظرك تفتحي الباب
صفاء: فهد .. دقيقة بخلي الخادمة تفتح لك الباب .. ببدل
فهد: لالالالالا .. لا خادمة و لا شي ... انا بعدي ما وصلت بس ثواني و اوصل 
صفاء: ههههه اوكي باااي
فهد: بااياات
.............................................
كان فهد واقف عند الباب و ينتظر صفاء تفتح له .. هو وصل بس ما يبي الخادمة تفتح له الباب .. كان يبيها هي اللي تفتح له .. و تدخله لي داخل المجلس .. تسند عالجدار ينتظر .. شااف واحد يناظره بنظرات غريبة .. قدر يميز الشخص .. بس ما عطاه اي اهتمام .. بس استغرب لما شااافه قرب له
فهد باستغراب قال بصوت واطي: وش جااابه دا؟؟
.......: السلام عليكم 
فهد: و عليكم السلام .. (ناظره بنظرات استفهام )
ماجد: ادري بك مستغرب جيتي لهنا .. بس انا جااي بقوول لك كلمتين و ماااشي 
فهد باستغراب : خير ان شاااء الله 
ماجد: اسم زوجتك صفاء عبد الكريم الـ ...؟؟ صح 
................................................
عند آلاء
راحت صفاء تلبس في غرفة علياء و ظلت آلاء بوحدها جالسة .. رااحت لنافذة الغرفة ووقفت عندها تشم هواء .. رمشت بعينها و هي تشووف زوج اختها مع شخص ما كرهت احد بقد ما كرهته .. شااافته يتكلم و فهد واقف يسمع له و الشرار يطلع من عينه المصوووبه لماجد 
آلاء و هي تطق على خدها: يا ويلي يا ويلي .. وش جااايبنه هنا .. ووش قاااعد يقووول لفهد .. ؟؟ 
شااافت فهد و هو يركب سيااارته و يمشي بها و هو معصب 
آلاء: ياااااااويلي .. ما يكون قاااعد يقوووله عن علاقتنا ببعض .. (وتذكرت انها قايلة ان اسمها صفااء .. ضربت وجهها بقوووة) لا .. لا ان شاااء الله اللي افكر فيه ما يصير ..
................................................
عند صفاء .. 
خلصت لبس و دقت على فهد على طول .. بس ما رد عليها .. استغربت ليه ما يرد و هو من اول رنه يرد عليها .. انتظرت لين جاتها نغمه لم يتم الرد 
صفاء: غرررريبة .. شكله نسى جواااله في السيارة .. يا حياااتي انت .. و نزلت تحت وتوجهت للباب بسرررعة و هي تسمع تعليقاات البنات اللي جالسين بالصالة عليها و ضحكهم .. طلعت و فتحت الباب على خفيف .. و جلست على المقااعد اللي كااانت موجودة بحديقة بيتهم و قريب من الباب 
........................................
عند فهد 
صدمـــــه .. صدمــــــــــــــة .. الانساااانة اللي يعتبرها مثال للصفااااء و الطهاررة .. تطلع بهالحقاااارة .. الكلام اللي قاله له ماااجد صدمة صدمة عمره .. 
فهد في باله :معقوووولة ..؟؟ صفااء؟؟ صفاااء تخوني مع وااحد ؟؟ و مع منوووو ؟؟ واااحد مثل ماااجد ..؟؟ لالا اكيد انا بحلم .. لا بالله كااابوووس .. وش في ماجد يزيد عني .. وش سويت لك يا صفاااء تجرحيني كذه .. شنو الشي اللي خلاك تطلعي مع وااحد حثاااالة مثل هذااا .. و انا اقول ليه كل ما قلت لها بنطلع سوا ما ترضى .. و تقول اخوي و اخوي .. استغفلتيني يا صفااء .. بس الحمدلله اني كشفتك .. قبل لا يطيح الفاس بالراس .. و ابتلش فيك..بس انا اللي بعلمك يا صفاااء ان من عااافنااا عفناااه و لو كاان غالي .. و ضررررب على مقووود السيارة بقهرررررر

عند حمد


كان حمد يسوووق سيارته وهو مرتاااح نفسياً .. اليوم رااح لدكتووور نفساني وشرح له مشكلته و عطااه حل .. حل من ابسط الحلول .. و ما كان متوقع ان علاجه كذه ابد حتى انه حس ان الدكتور يسخر عليه و كان شوي و يفصخ نعاله (اكرمكم الله) و يضربه به .. 
.............................................
الدكتور بجدية : علاجك بسيط يا حمد .. ابيك تقعد من النوم بدري .. و تسوي لك حمام دااااافي و ترخي عضلاتك فيه .. و بعدين إذا خلصت تقعد تتعطر و تتخير في ملابسك وتوقف قدام المرايا ما يقل عن ساااعه .. وو..
قاطعه حمد بعصبية: هي هي هي .. وش تقوول .. ؟؟ رااايح عررررس انا اقعد اسوي هالحركات .. ؟؟؟؟ بيوم عرسي ما سويت كذه .. حدي سبحت خمس دقايق و لبست عالسريع حتى بخووور ما تبخرت الا بالصالة 
الدكتوور ابتسم له و قال بهدوء لان مثل هالحالات ماارة عليه كثير: انت جاااي هنا تتعالج و مشكلتك نفسية و اذااا تطورت رح تكون جسمية .. تطور مشكلتك مو من صاااالحك .. لان مع الوقت ممكن تسبب لك جلطة قلبية و يمكن دماغية بعد
انصدم حمد لهدرجة العصبية خطيرة .. صحيح انه كان يحسها عائق بينه و بين زوجاته .. لانه يراضي وحده و يزعل الثانية بيوم ثااني بس ما توقع انها توصل للجلطه
حس الدكتوور بصدمته وقال بجدية: انت لازم تتبع التعليمات اللي رح اعطيك اياها .. لازم تكون حياااتك في استرخاااء تاااااام و انت مثل ما قلت لي انك متزوج ثنتين و اكيد انهم يتهاوشون كل يوم و يعصبوونك
ابتسم حمد وهو يتذكر زوجاته : لا يا دكتووور زوجاااتي ما عمري شفت مثلهم يحبووو بعض بجد .. و هم في البيت مثل الخوات 
الدكتور رافع حواجبه باستغراب: ما شاااء الله .. عندك مثل هالزوجات و معصب ليه ؟
سكت حمد ما عنده جواااب على اتفه الاشياء يعصب 
شاف الدكتور الحيرة بعين حمد : شنوو طبيعة شغلك ؟؟
حمد و هو يكشر لان شغله مو عاجبه: اشتغل في مصنع حديد .. اوقف مع الالات من الصبح .. شغل يدووخ الرااس 
كتب الدكتوور شي في ورقة كانت قدامه و كل ما قال حمد شي حتى لو كان تافه بنظرة يسجله 
الدكتور: طيب .. متى اخر مرة سويت فيها تمارين ريااااضية 
حمد يفكر: آآآخر مرة كنت بالجامعه .. و كان لازم علي اسويها .. بعد عشان اتخرج
سجل الدكتور في الورقة شي .. و رد سأل: انتي تقرأ قرآن و تردد الادعية اليومية 
حمد باحراج: صراااحة .. لا .. انا اقرا قران بس مو يوميا 
ابتسم على صراحته وسجل الدكتور في الورقة و سأل من بعدها: تأخذ قيلولة من بعد ما تجي من العمل ؟؟
كان حمد مستغرب من أسئلته اللي واحد من الشمال وواحد من الجنوب: لا نااادرا 
سجل في ورقته و قال : حياااتك ما فيها استرخاء و رااحه ابداً .. شوف انا رح اعطيك تعليمات .. و ان اتبعتها رح تتخلص من اللي انت فيه و ما تحتاج تزورني من بعدها 
حس حمد باالراحة من كلمات الدكتووور .. ما صدق انه بيوم رح يكووون مروووق و ما يعصب اقل من عشر مرااات باليوم 
.......................................
رن جوال حمد و شاافه رقم امه .. رد عليها بهدوووء
حمد : السلام عليكم
أم حمد: و عليكم السلام .. صحيح الكلام اللي سمعته عن زوجتك 
حمد: اي وحده فيهم ؟؟
أم حمد بعصبية: بنت خالتك هنااادي .. صحيح انها سقطت
حمد بهدووء: ايه 
أم حمد بصراخ: تقووولها و كأنه شي عاادي عندك لو بنت عبدالكريم كان سويت عزاء .. ورى ما خبرتني .. ؟؟
حمد: ما كنت ابي اضايقكم و هي ممكن تطلع بكرة 
أم حمد: متى صااار هالكلام ؟؟
حمد: اليوم الصباح
أم حمد وهي تشهق: من الصبح و تونا ندري .. لو ما دقت علي خالتك و قالت لي كان ما دريت 
حمد: ..............
أم حمد بسخرية: ووينها ست الحسن و الجمال الحين ؟؟
حمد وهو عارف انها ما تحب علياء و لا بتحبها: في بيتها 
أم حمد: عشتوووو .. من متى صااار بيتهها بوحدها .. ؟؟
حس حمد بأن أمه رح تقلب له مزاجه 360 درجة قال: يمة مو وقته هالكلام .. انا الحين اسوق و مو عارف اركز .. مع السلامة 
سكر من عند امه وهو يحاول يهدي الاعصاااب اللي اثارتها امه فيه .. ما كان يبي يزعج اعصااابه و بيظل طووول وقته هااادي و ما بيعصب ..
طبعاً هو الحين قاعد يقنع نفسه .. و يقوي به ارادته على اللي اقدم عليه
في بيت ابو عاادل 
في مجلس الرجال 
من بعد العشاء .. قال ماجد لعادل باذنه: ابي اشووف عروستي 
عادل بابتسامة: طيييييب .. ما نقدر نردك
ابتسم له ماجد بتكلف و طلع عادل ينااديها .. طلع للصالة وشاف سنااء راايحة للمطبخ و هي ماسكة ظهرها .. ناداها بسرررعه .. ووقفت 
سناء: نعم بغيت شي؟؟
عادل : المعرس يبي يشوووف عروووسته 
ابتسمت بفرحة : طييييب بروووح اشوووفها .. انتظر دقيقة 
وقف ينتظرها تطلع من المجلس و جلس يلعب بالتعليقة اللي على الباب يسلي نفسه لين تطلع له عنود .. حس باحد يضرربه على كتفه .. لف و شاااف الاحمر يشع 
عادل بحب: هلااااااااااااااااا و اللــــه
شجن و هي تضحك: اهلين و سهلين .. وش قاااعد تسوي هنا ؟؟
عادل : قاعد احاول اشوف وحده من هالبنات اللي جوا مع اهل المعرس .. يمكن تعجبني وحده منهم و اخذها 
شجن و هي ترفع حاجب مو عاجبنها الكلام بس حاولت ما تبين له لا ياخذ بنفسه مقلب : اهااا .. طيب .. رووح شوووف لك وحده منهم بس لا تفكر اليوم تقرب غرفتي .. ومشت و هي مقهورة منه 
ضحك عادل ومسكها مع يدها: هههههههههههههههه ... تعالي هنا يا مجنونة ..
ابتسمت شجن .. عرفت انه يمزح وقفت تتغلى عليه و تبعد يده عنها: رووح عني زين ..
مسكها عادل وسند يدينه على كتفها وقال بحب وعينه بعينها:
احيان احس بداخلي شي يضماك
واحيان احسك داخلي تجمعيني
واحيان اطيح وانكسر اتحراك
واقول وينك..! قربي احضنيني
رمت شجن بنفسها بحضنه .. كانت فرحانه بالمرة .. و أخيراً حست بالحنان .. اخيرا لقت من تأمن نفسها عليه .. نست كل شي راااح و فااات .. نست حزنها على فراق ابوها اللي عوضه لها عاادل .. نست كلام عمها و مرت عمها .. نست كيف تزوجت عاادل .. نست كل شي لخااطر عيووونه .. قطع عليها فرحتها صووت سناء
سناء بصراخ: هي انتي واياه .. مو قدامنا .. اذا رحتوا بيتكم سوو اللي تبوونه .. (ولعادل) و انت ما ينغفل عنك خمس دقايق ؟؟
ضحك عادل و هو يشوف كيف شجن منحرجة من سناء و عنود : هههههه وش اسوي شفت ما عندي شي قلت اتسلى ؟؟..!!!!
ضربته شجن بكوعها منحرجة 
الكل : ههههههههههههههههه
عادل لعنود: هاااه جاهزة ؟؟
هزت عنود براسها مرتبكة و خجلانه و خااايفه و مشت ورى عادل اللي توجه للغرفة اللي بجنب المجلس : جلسي هنا لين اناديه
عنود بانصياع: حااضر 
جلست و هي متوترة حييييييل .. خايفة من زوج المستقبل .. تتخيل كيف بيكون شكله .. كيف بتكون نبرة صووته .. هل بيحميها و بيعزها و يكرمها و الا بيذلها مثل بعض الرجال المتخلفين ... اللي ما يعتبروا الزوجة الا خادمة .. سمعت صوووت عادل و هو يقووول : من هنا تفضل 
و بثوااااااني .. دخل ماجد و ما شاافت منه غير نعاله (اكرمكم الله) .. قرب و قرب .. لين صااار قدامها 
ماجد: السلام عليكم 
رفعت نظرها له بخوووف و اضطراب وهي تشوف يده ممدوده لها .. ما عرفت وش تسوي ..سمعت صووت عادل وهو يقول لها : قوومي سلمي على زوجك
قامت بسررعه مثل الدمية ومدت يدها ليد ماجد وهمست : وعليكم السلام 
لف ماجد على عادل و لسه ماسك يد عنود : بتوووقف هنا على طول ؟؟؟
عادل باستهبال: بقعد مع اختي ..
ماجد: اقووول رح وجّب ضيوووفك ..
عادل راح وهو يضحك .. ترك يدها وراح سكر الباب بالمفتاح .. خااافت من حركته بقوووة و قعدت مكانها ترجف .. وهي تشوفه جاااي بصووبها 
اخذ ماجد يدينها بين يديه و ضغط عليهم بقوووووة ألمتها و قال بهدوووء: ليه يدينك ترتجف ؟؟
ما تدري عنود ليه دموعها بدت تتجمع في عينها :.....................
كان ماجد يناظرها بنظرات نارية و كلها حقد و كررررررره .. اما عنود تناظر الارض و مو منتبهه له .. كانت مستحيه و خااايفه منه حييييييييييل
ماجد : قالوا لك ان العرس بعد اسبوووعين ؟؟
هزت عنود راسها 
ماجد: طيب ناااظريني على الاقل حسسيني اني موجود 
ما عطاها الفرصة ترفع راسها .. مسك وجهها بيدينه بقساااوة و رفع وجهها بيدينه و قال بنبرة ما فهمتها ووجه قريب من وجهها حيل: رح تعيشي معاااي ايام مستحيل تنسينها بحيااااتك .. 
طاحت دمعتها على خدها .. و بسرررعه مسحها و قال لها بصووت غريب: وفري دمووعك لبعدين (و قال بسخرية) قلبي رهيف 
خااافت عنوود بقوووة منه و بعدت وجهها عنه .. ما قدرت تميز .. كانت نبرته مثل اللي يهدد بس ما بينها و بينه شي عشان يهددها به .. بس ليه هو كذه .. قاااسي و متعجرف
ماجد وهو يمسك وجهها بيدينه مرة ثاانية ويحط عينه بعينها: هالجمال ذا كله لي .. (و ابتسم على جنب مثل اللي لاقي له كنز) .. يا بختي 
نزلت راسها بخجل .. ما كانت عارررفة ترد عليه .. وهو حااط عينه بعينها 
قام ماجد من مكانه: يلا انا رااايح و بكرة بعد المغرب ابي اطلع معاك اوكي ؟؟
هزت عنود راسها باية 
ماجد: ما قلتي لي وين بنرووح ؟؟
عنود بهمس: وين ؟؟
ماجد: بوديك تشووفي الشقة اللي رح نسكنها .. ابيك تشووفيها اذا فيها شي مو عاجبك تخبريني 
عنود: اوكي 
ماجد بجمود: باااي 

جلست عنود مكانها و هي تشوووفه راايح .. لين اختفى : هذا يصير زوجي .. و الله انه غريب وش فيه كده .. الله يصبرني و افهمه بسرررعه .. لاني احسه غاااااامض بقوووووة 

في بيت فواز 

جلست صفاء تدق على فهد و هي متوترة .. هو قااايل لها انه قررب يوووصل بس ليه ما جاااء ..؟؟ ما يكون صااابه حادث و وو .. سكرت فمها .. ما تبي تكمل .. تعوذت من ابليس و ردت دقت عليه مرة ثااانية .. لقته مقفل .. وش صاااير ؟؟ ليه ما جاء .. قال انه قريب و يوووصل .. 
دخل فوااز البيت يدندن .. انتبه ان في احد في الحديقة ناااظرها و قطب بجبينه 
فواز: سلام
صفاء بضيق: و عليكم
فواز باستغراب: وش فيك؟؟
صفاء بضيقه: فهد قال بيجيني و دق قال انه قريب .. و لي الحين ما جااء
فواز: يمكن صار له ظرف و رجع 
صفاء : يقوووم يقفل جواااااااله ؟؟
فواز: طيب دقي عليه الحين .. شوفي 
ردت دقت للمرة الالف .. لقته مقفل : اوووووووووف
فواز: لا تعقدي السالفة .. يمكن شااحن جواله خلص
صفاء تنهدت بحزن : يمكن
فواز يحاول يغير مزاجها: قوومي دخلي داخل .. و اذا ما دق او جاء انا بروح اجيبه لك من اذاينه
صفاء: هههههههههههه

••°°••°°?••°°••°••°°••°°?••°°••°
••°°••°°?••°°••°••°°••°°?••°°••°
في بيت أم سامي
كانت أم سااامي جالس مع سجى في الغرف يجمعوا ملابسهم في الشنط.. 
سجى و هي ترفع فستان اسود و تضحك: يمه شوووفي هذا اللي لبسته لما جوا يخطبوني اهل فواز
ابتسمت لها امها: ليه تضحكي
سجى: ههههههههههههه كنت اول مرة البس فستان كشخه هههههههههههههههههه
ضحكت امها على خبالها: هههههههههههههه الله يغربل بليسك 
ردوا يلملموا الاغراض بهمة .. عشاان يخلصوا بسرررعه .. لأنهم ناويين يمشوا بكرة للبيت الجديد
أم سامي: سجى 
ردت سجى و هي تطوي الملابس: هلا 
أم سامي: متى ناويين على العرس ؟؟
سجى: يمة انا قلت لك من قبل ما ابي اسوي زواج 
أم سامي : و تالي ؟؟
سجى: يمــــــة 
أم سامي بعصبية: قولي لفواز .. امي مو راضيه تعرسوا سكيتي .. مستحيل ارضى اخليك تكرري غلطتي فااااهمه 
سجى: بس يمة 
قاطعتها أم سامي : لا بس و لا شي .. اذا مستحيه تقولين له .. انا بقووول له 
سجى : لا يمة خلاص .. انا بقووول (وجلست مكانها زعلانه)
أم سامي بحنيه: يا سجى يا حبيبتي .. انا ما ابي اغصبك على شي .. بس انتي لازم تسوي عرس .. انتي ما تنقصي عن غيرك بشي ..
سجى: ان شااء الله يمة ما يصير الا اللي يرضيك
دخل عليهم عبدالله و رمى بنفسه عالسرير 
ناظرته ام سااامي: خير يا عبدالله اش فيك 
عبدالله و هو يحط يده عى عينه : و لا شي كملوا شغلكم .. مليت من القعده مع سمووي و جيت هنا اسمع سواليفكم 
سجى بمزح : قم قم .. احنا نسولف سواليف حريم ما يصير تقعد معانا 
قام عبدالله من مكانه و طلع وسط استغراب سجى و امها منه
سجى : و الله ما كنت اقصد اني اطرده
ام سامي تطمنها : لا لا تخافي بس باين ان اخوك متضايق 
راحت له سجى تعتذر منه على انها ما سوت له شي .. بس لقته طالع من البيت 
سجى تكلم روحها: غريبة .. ليه وش فيه ..؟؟؟
طلع سامي من غرفته و شافها تكلم رووحها: مجنونة تكلمي نفسك ؟؟
لفت عليه سجى بابتسامة: اخووك مدري وش فيه .. وش مسوي له انت ؟؟
رفع سامي حواجبه باستغراب : هااااااه 
سجى بحزن: احسه متضااايق و نفسه بخشمه
سامي: و الله ما ادري وش فيه من طلع من السجن و حاله منقلب .. مو عبدالله الاولي 
سجى: الله يساااعده ان شاااء الله و ينسى اللي صااار له 
سامي: تصدقي انا لي الحين اتذكر الايام اللي انسجنت فيها و احس بالحزن ليش اني انسجنت .. و السبب السخيف اللي دخلني السجن .. على اني ما قعدت بالسجن الا اقل من يومين .. فكيف هو اللي قعد ثلاث شهور تقريبا 
سجى: على عمري عبووودي .. باين ان سالفة السجن مأثرة على نفسيته 
ما كانوا يدروا ان عبدالله واقف ورى الباب يشم هواء و يشوف اللي رايح و جاي و يسمع كلامهم اللي اثر فيه اكثر .. و نبرة الشفقة اللي يسمعها بصووتهم .. ما يدروا بان اللي فيه اكثر من سالفة سجن ورى الحديد .. السجن دخله كم شهر و طلع منه اما هذا السجن اللي هو فيه الحين سجن مؤبد .. كل ما حاول يطلع منه يرجع له .. و يعذبه اكثر و اكثر
••°°••°°?••°°••°••°°••°°?••°°••°
••°°••°°?••°°••°••°°••°°?••°°••°
في اليوم الثاني 
كان يوم خميس و الناس اجااازااات 
......................
في بيت أم سااامي 
سامي و هو يحمل شنطة كبيرة و مشمر اكمامه و رااافع ثوووبه و رابطنه ببطنه : يلا يا عبدالله لا توقف لي كل اشوي .. الشنطة كبيرة و الوضع ما يسمح تمشي و توقف 
عبدالله اللي كان لابس بنطلووون جينز ازرق و بلوووزة نصف كم حمراء .. قال بتذمر: وش اسوي الشنطة ثقيلة .. مقدر اشيلها 
سامي بعصبية: يلا ما باااقي وااجد .. امشي بسرررعه و خل نحطها بالسيارة .. هذي اخر شنطة 
حطوا الشنطة في السيارة و كل واحد مسك ظهره من التعب
سامي بتعب: افففففف وش هالاغراض .. و انا اقول البيت صغير و ما عندنا اغراض واجد
عبدالله وهو يقعد على الدرجه اللي عند الباب : اخخخخخخخخخ تعبت .. احس ظهري يعورني حييل
دخل سامي البيت و حمل الاغراض اللي بقت و جاء بيطلع وكان عبدالله سااد الطريق: عبووود وخر عن الباب 
عبدالله بطفش: لا حول الله ..
بعّد و هو ملان و طفشااان .. كان يحاول يتأخر .. عشان يقعد وقت اكثر هنا ..مو متخيل كيف بينقلوا و بيعيشوو في بيت غير عن هالبيت .. صحيح إن هالبيت ذاقووا فيه المر بس هو اللي عاااشو فيه طفووولتهم و تربوووا فيه لين كبروو .. سمع ساامي يناديه 
عبدالله: هـ .. هلا 
سامي: علامك اناديك ما ترد ..؟؟
عبدالله قام وراح له: ما انتبهت 
سامي: يلا نركب عشاان نمشي خلصنا كل شي 
عبدالله ببرود: طيب .. بس دقيقة 
دخل غرفته المشتركة مع ساامي .. و ناظرها نظره اخيرة .. ما اخذوا من اغراضهم الا الملابس و الاشياء اللي يحتاجونها .. سكر الباب و طلع 
سكر باب البيت بعد ما طلعت امه وخواته منه .. و ركب السيارة قدام مع سااامي 
كانت ام سااامي تبكي و سجى تهديها و تبكي معاها 
ناظرهم عبدالله بانزعاج: علامكم تبكون .. ميت عندكم احد؟؟
أم سااامي: مو قااادره اتحمل فراق هالبيت .. ثلاثين سنة سااكنه فيه مو هينة يا وليدي 
تضاايق سامي من حال امه بس دعاا ربه بقلبه انها تتأقلم مع السكن الجديد بأسرع وقت 
شااف عبدالله رغد جالسة و تناظر امها و اختها و هم يبكوا و كانت شوووي و تبكي 
عبدالله يمد يده لرغد: رغوودة تعالي 
نطت له ركض و حملها لقدام .. و حطها بحضنه و ضمها لصدره .. كان مكتوووم من داااخله و يبي يطلع الكبت اللي فيه مو عارف كيف .. صحيح انه كبير و يفهم بس تركه لبيتهم اللي تربى فيه .. و ذكرياااته الحلوووة و المرررة.. و سكنهم في منطقة جديدة .. ورجعت ابوووه لهم .. وزواج اخته.. و يمكن عن قريب زواج سامي .. و شغله اللي في المفاجا اللي بالرياض .. و العيووون اللي من شااافها بذاااك اليوم و هو متعذب بحبها .. حتى لو ما كان يعرفها .. بس صووورتها مو راااضي تفاارق عينه .. ما يدري ليه طلعت البنت بوجهه .. و الا وش مطلعنه بداااك الوقت .. طلتها بهالثانية علقته بها .. و طيحته بشباااكها .. سند راااسه على الكرسي .. وهو يحاااول ينفض هالافكار عن ذاكرته

••°°••°°?••°°••°••°°••°°?••°°••°
••°°••°°?••°°••°••°°••°°?••°°••°

في بيت أبو ناصر 

الساعه 10 ونص الصبااح
رن تلفووون البيت و كانت هدى جالسة تتصفح في المجلة .. ما شاافت احد جااء يرد و قاامت هي و ردت من دون نفس 
هدى: ألوو؟؟
أم هشاام : السلام عليكم 
هدى : و عليكم السلام 
عرفت أم هشاام و الصووت و كشرت : هلا .. وين سااارة ؟؟
هدى من طرف خشمها : ما فيه احد هنا .. وسكرت السمااعة في وجهها 
أم هشاام و هي تطالع السماعة بقرررف: عممممممممى بعينك يالكريهه ..
هشاام (27سنة) اللي كان متسطح جنبها: عمى بعين من؟؟
أم هشام : عمى بعين مرت ابو ناصر هدووووه 
هشام: ههههههههه ليه وش مسوووية عشااان تقهرك كذه..؟؟
أم هشاام بقهر: سدت السماعة بوجهي قليلة الحياا
هشام: خخخخخ وحده متخلفة ليه تحطي دوبك من دوبها 
أم هشام: اي و الله صدقت
هشام: تبي منهم شي ضروري 
أم هشام بابتسامة: نسيت ما قلت لك .. أحمد خطب أختك و هي وااافقت 
هشام بفرح: الخااااااين .. الامس انا شااايفنه ما قااال لي .. متى هالكلام ؟؟
أم هشاام: من يومين 
هشام: تمام .. و رجع انسدح يتابع التلفزيون 
أم هشاام بحزن: الله يهديك ان شاااء الله ... و اشوووفك عريس 
هشام بملل من هالمنوال: يمة انا قلت لك منو ابي .. و انتي عارضتي لين صااار اللي صاار و راااحت من يدي 
أم هشاام بقررف: وش تبي فيها دي .. الحمدلله اللي تزوجت و لا بليتني فيها .. هذي مو من ثوووبك يا ولدي 
هشاام: اللي تتكلمي عنها منا و فينا و اتوقع هالكلام ما ينقال بين الاهل 
ام هشاام: وععع لا تلووع كبدي بس
قاام هشام من مكانه زعلان و رااح غرفته .. كل ما احد خطب او تزوج .. تعيد عليه امه نفس الكلام .. و بالنهاية اما انه يطلع من البيت او انه يدخل غرفته

••°°••°°?••°°••°••°°••°°?••°°••°
••°°••°°?••°°••°••°°••°°?••°°••°
كانت علياء بالمطبخ تكلم جوال 
علياء بحزن: طيب ليييه .. و انتي عاااارفه انه ما كان يقصد
هنادي بقهر: ماا كان يقصد و هووو دااافني من فوووق الدرج .. و الله لو اني اعترفت عليه عند الشرطة اللي جو يحققوا معاااي كااان بهدلوووه تبهدل 
علياء: يعني مصرره على قرارك
هنادي و دمووعها على خدها: اي 
علياء: استهدي بالله يا هناادي .. و فكري زين .. لا تسوي شي تندمين عليه بعدين 
هنادي : انا لسه صغيره و العمر قدااامي ..
علياء: لا يا غنااااتي .. لا يسيطر عليك كلام امك .. صدقيني انا ابي مصلحتك 
هنادي: تبيني ارجع له و هو اللي هدم حياااتي .. تحسبيني ما احس لما يرجع من عندك معصب .. و يفرغ عصبيته علي .. كنت اضحك لما اشوووفه معصب عشان يهدى .. كنت احاول ابين له اني مو مهتمه لأي شي .. لين حملت و صاار بعدين يحبني و يهتم فيني .. بس كل شي انتهى من لما طيحني من على الدرج 
علياء برجاء: حبيبتي هنودة .. حمد متندم و بيسوي اي شي تبينه بس تردين له .. انسي اللي فااات و ارجعي نوري البيت 
هنادي بألم: صعب يا علياء و الله صعب .. ما تتخيلي شلووون حطمني و كسر امنيتي الوحيدة .. ولدي اللي من شهور انتظره راااح بلمح البصر 
علياء و هي تداري دموعها : هنادي تكفين ارجعي .. و ربي بيعوضك 
هنادي: الله يكتب اللي فيه خير 
علياء تحاول تغير مود هنادي: و الله اني تولهت على غباءك
ابتسمت هنادي بألم : هه و انا بعد اشتقت لعصبيتك علي 
علياء بسررعه: اجل يلا ارجعي 
هنادي و هي تشوووف حمد يدخل .. كان شكله غيييييييييييييير .. بنطلون جينز و قميص و شعره مضبط عدل احسن عن قبل و ريحة العطر تسبقه .. استغربت هالتغير الجذري اللي صااابه بس ردت على علياء بهمس: عليااء اكلمك بعدين حمد جااء
علياء : اوكي .. صيري لينه شوي معاه 
ابتسمت لها هنادي و كأن علياء تشوفها : اوكي بااي 
سكرت من عند علياء و ناظرت في الجوال اللي كان بين يدينها 
حمد بابتسامة: السلام عليكم 
هنادي بهدوء مختلف عن لما درت عن موت جنينها: و عليكم
حمد: شلووون الحلوو اليوم ؟؟
ما ردت عليه 
قعد حمد بجنبها و سند ظهره على نفس المخدات اللي متسند عليها و مسك يدها : هنادي أنا آسف .. و بوووس يديها
سحبت هنادي يدها من بين يده و قالت بجمود: طلعني من المستشفى مليييت 
انجرح حمد من اسلووبها الجااف معاه بس كان عاااذرنها لان اللي سواه فيها مو قليل : قال الدكتور بكرة بتطلعي 
سكتت و لا ردت عليه 
حب حمد يسووولف حتى لو انها ما كانت طايقتنه او تسمع سوالفه : ما لاحظتي اني متغير (ما ردت) انا رحت الامس لدكتووور نفساني و عطاني علاج عن العصبية .. سمعت كلامك يا هنادي و رحت لدكتوووور نفساااني و لا اهتميت لكلام الناس .. رحت لعيونك انتي و علياء .. 
ابتسمت على جنب و باستنكار : هه لعيوننا ؟؟؟
حمد: اي لعينكم 
ضحكت هنادي بسخرية ما تدري من وين جتها الجرأة و تكلمت .. و هي اللي من قبل ما ترادده بكلمه خوفا من عصبيته : حمد لا تلعب على نفسك .. انت ما تبي تروح ليه رحت و غصبت نفسك .. انت بس متندم و ضميرك مأنبنك .. عشااان كذه رحت .. انت ما تبي لما تشوفني تتعذب .. عشااان كذه رحت لا عشاااني و لا عشان عيوني 
حمد بشوية عصبية من اسلوبها الاستفزازي: انتي ليه مو رااااضية تصدقيني .. انا اعتذرت لك .. و عشااانك رحت .. وش تبيني اسوي اكثر ؟؟
هنادي بعصبية منه: لا تسوي شي .. طلقني و فكني من هالعيشة اللي تضيق الصدر 
حس حمد بطعنه بصدره .. ناظرها بحزن .. جرحته بكلامها .. طلع من الغرفة بسرررعه .. من قبل قالت له علياء ان عيشته خاااايسة و ما تنطاق و الحين هنادي تكملها و تقول انها تضيق الصدر .. لهدرجة انا ما انطاااق .. لهدرجة انا منبووووذ بالنسبه لهم .. لهدرجة مو قااادرين يستحملووووني .. ليه مو راااضيين يفهموني .. ؟؟ انا كنت من قبل مشكك بكلام علياء بس الحين تأكدت بفضل هنااادي .. هنادي اللي اكدت له كلام علياء .. العيب مو فيهم .. العيب فيه هو .. هو اللي يبي له تغيير مو هم .. هو اللي مضيق لهم صدرهم و معذبنهم مو هم .. 
طلع من المستشفى بسيااارته و حرك بسرررررعه .. حتى ان اصواات الكفرات كانت عالية من شدة السرررعه 
••°°••°°?••°°••°••°°••°°?••°°••°
••°°••°°?••°°••°••°°••°°?••°°••°
دخلت الخادمة الغرفة و هي مرتبكة حييييل .. نست توصيااات سناء لها و نست كل شي و نامت و توها تصحى .. فتحت الباب و انصدمت لما شااافت أبو عادل على الكرسي و نصفه طااايح على الارض .. و كأنه جثه .. صرخت بخوف و نادت الخادمة الثانية .. عدلوا جلسته وودوه لين السرير و تسااعدوا عشاان يحطوونه فوقه و يخلوا وضعيته وضعية واحد نايم .. رااحت وحده منهم المطبخ اما الثانية رااحت و طقت الباب على غرفة البنات اللي كانت سناء نااايمة فيها معااهم من بعد تعب الامس .. 
جلسوا البنات على صوت طق الباب .. قالت عنود بكسل: منووووووووو ؟؟
الخادمة بصووت يرتجف : مدام ابو آآآدل ماااات
صرخوا كلهم بصووت واحد: ماااااات ؟؟!!!!!!!
ناظروا في بعضهم بخووف 
قامت سناء من مكانها بخوووف و طلعت من الغرفة 
لحقوها عنود و عبير و علا .. 
دخلت سناء و شاافته ممدد على السرير .. قربت منه و تحسست نبضه .. 
كانت نظرات البنات ترتقب الخبر اللي بيصعقهم 
عنود بحذر: عااايش ..؟؟
سناء بارتباك: ايووا عااايش ..(طقت على خده بخفه و نااادته بس ما رد عليها )لازم ننقله للمستشفى 
راحت عبير تتساعد مع خواتها يرفعونه و يحطونه على كرسي العجلات و اما سناء فقالت للسواق يجهز السيارة ..

••°°••°°?••°°••°••°°••°°?••°°••°
••°°••°°?••°°••°••°°••°°?••°°••°
كانت صفااء جالسة تبكي و خواتها جالسين حولها .. حتى علياء معاهم لان اليوم خميس و هذا اليوم تجي فيه لبيت اهلها .. 
علياء: هدي يا صفاااء ما يصير تسوي في عمرك كذه .. 
صفاء و دموعها مغسلة وجهها: و الله اني كنت خااايفة عليه ليه تأخر .. كنت ادق عليه و ما يرد .. و لما رد ليته ما رد .. ليته ما رد .. ليته مااااااارد .. 
رمت نفسها بانهيار بحضن لمياء اللي كانت جنبها .. كانوا خواتها كلهم متأثرين من بكاءها.. و يبكوا معاها بحزن الا وحده منهم .. كانت تبكي و ضميرها مأنبها .. تبكي على الجريمة اللي سوتها بحق اختها .. هي الوحيدة اللي تدري ليه فهد فصخ الخطبة .. و هي السبب في هذا الشي .. 
صعب لما تفقد مصدر الحنان فجأة .. و تكون ضااايع و تااايه و مو عارف وش تسوي .. و فجاأة يطلع لك من اللي يعووووضك عن الشي اللي فقدته .. يعوووضك عن كل شي تبيه و ما حصلته .. تحس انك تبي تعطيه الدينا و ماافيها فدووو له و لعيونه.. و تبيع كل غالي عليك عشاانه .. بس بالنهاية تكتشف ان هذا الشخص كااااذب و الناس اللي بعتهم .. ما تقدر تردهم .. بعت كل شي غالي عليك عشااانه .. بس هو ما قابل هذا الشي بالخير .. تركك عشااان تفقد الحنان للمرة الثالثة .. و ما تقدر تسترده للابد

••°°••°°?••°°••°••°°••°°?••°°••°•°°••°°?••°°••°••° °••°°?••°°••°

انتهى البارت العشرووون



البارت الواحد و العشرون



//
عســــــــى مــــــاشر
أفترقنــــــا،،،وأحنا في نفس المكان
عسى مــــــاشر!!!
مــــــــاتذكـــر،،،أنـاليمــــ ع ــــــــاك أزمـان
أنــــــــــاالصـــــادق~~أنــــــــا الوآفي~~أنــــــا العاشق الولهآن
حبيبي أنت لو تدري!!!
أنــــــأبــــ ع دك بـــــع ض أنسآن
وبــــ ع ضي الباقي،،،رحـــــلمثلــــــكـ،،،جفــــانيوخــآن
متــــــــــى...؟؟
نــرجــع مــثــل أول!!
متـــــــى...؟؟
نــــــــ غ ــني السعادهـ ألحان؟؟؟




••°°••°°?••°°••°••°°••°°?••°°••°



جالس بوحده في البيت من بعد ما طلعت عنه زينة .. رجع للوحدة من جديد .. لا أنيس و لا ونيس .. 


رمى بنفسه على السرير : آآآه يا زيووون .. رووحي الله يوفقك مع واااحد غيري يصووونك و يعزك .. مو انا اللي بقدر اعيشك براااحة .. مو انا اللي بقدر اصرف عليك .. روحي و رووحي بترووح معاك وين ما رحتي ..


قام اكله شي عالطاير .. و رجع الغرفة يبي يسلي حاله بأي شي .. يقضي فيه يومه الطويل .. فتح خزانته و شاافها حااايسة .. نزل كل شي فيها و جلس يرتبها




••°°••°°?••°°••°••°°••°°?••°°••°



في المستشفى



دخلوا البنات مع بعض لغرفة ابو عادل بعد ما طمنهم الدكتور عليه .. و ان اللي جاااه جلطة خفيفة .. دخلوا و شااافوه فتح عينه على خفيف .. ركز بعينه على عنود .. حرك صبعه بصووبها .. فهمت انه يبيها .. و قربت عنده 


عنود بابتسامة: سلامتك يبة من كل شر ..؟


مسك يدها بصعوبة وأشر لها على صبعها البنصر 


ابتسمت له بخجل:تقصد خطبتي ؟؟؟


هز راسه بتعب و أشر لها أنها بلا 


استغربت منه بس ما عرفت شنوو فيه .. ناظرت سناء اللي عيونها مغرقة دموع 


عنود: وش فيه أبوي ؟؟


سناء شوي و تصيح: مااااادري .. بس شكله مو موافق على ماجد


هز أبو عاادل رااسه بتأييد لكلام سناء .. بس محد فاهم شنوو يبي يقول .. ضرب باقوى شي عنده على رجله بقهر .. وتعصيب .. كيف يقدر يوصل لهم ان ماجد مو زين .. و انه يبي ينتقم منها 


حبت عنود تغير مود أبوها و قالت له: يبة الامس قالي ماجد انه بيطلع معاي للشقة اللي بنسكن فيها لا تزوجنا


طلعت عيون أبو عادل من مكانها ... ما تدري أن اللي قالته ما خفف عليه . الا زااده حرقة عليها .. بيوديها شقته .. يعني بيذبحها و الا شنو ..كانت مزيج من الخوف و الرعب و القهر .. يعني قرر ينتقم منه اليوم .. هز راسه باستنكار .. و حاول يقووول لها لا تروح بس ما كانت تفهم عليه .. 


علا و هي تبكي: عنود .. شكل ابوي خف عقله


ناظرها ابو عادل و الدموع في عينه .. و بقلبه: آآآه لو تدري وش فيني ..؟؟ أختك بتضيع و انا مو قااادر اقووول لها 


عبير و تمسح دموعه اللي طاحت على خده: يبه اسم الله عليك وش فيك ؟؟


ناظرها هي الثانية : حتى انتي مو فاهمتني .. أختكم بتضيييييع يا بنات .. بتضييييييييع


سناء: يلا بنات سلموا على أبوكم خلنا نمشي عشااان نتركه يرتاح 


سلموا على أبوهم و طلعوا 


طلعوا و خلوه منكسر مكانه .. اللي كان يبي يكسر خشمه .. هذا هو جاء و كسره في بنته .. تمنى انه يموت و لا يتم بهالحالة .. ليت الايام ترجع و يرجع كل شي .. يرجع ابو عادل اللي كان في يوم من الايام يفكر بصفااء النية .. بس ليت ما تنفع بشي



••°°••°°?••°°••°••°°••°°?••°°••°



عند سامي



وصل سامي عند البيت اللي كان جنب بيت فواز .. وقف السيارة على جنب ونزل و نزل معاه عبدالله اللي كان حامل رغد .. ولقوا فواز ينتظرهم و الابتسامة شااقه حلقه .. 


فواز بابتسامة: هلا بالجيران الجدد 


رد عليه سامي الابتسامة: هلا و الله .. صبااااح الخير 


فواز: صباااح الانوار 


عبدالله: هلا ابو الفوز 


فواز: هلا بك (مد يده لرغد بيأخذها منه بدفااشة) تعالي يا البصوة 


رغد و هي تمسك عبدالله من رقبته: انت البسوووة 


الكل : هههههههههههه


عبدالله: تستاهل .. أحد قالك تغلط على أختي 


فواز باستغراب: لا يا زبووووطة النقعه .. بعد ترااادد 


رغد و هي لسه ماسكة عبدالله: آآبوودي شوووف هبيب سوزا 


عبدالله: خلاص رغد عيب ما يقولوا كذه .. قولي له أنا آسفه 


رغد تطاوع عبدالله في كل شي و بسرررعه قالت: أنا آآسفه 


سامي: يلا عن السوالف ورانا شغل .. نبي نخلص قبل لا يأذن الظهر 


عبدالله: أوكي .. و راح مع رغد إلى سامي .. وقفها عند الباب و رااح يحمل الاغراض مع أخوه 


أما رغد دخلت بيتهم الجديد على طول .. 


راح فواز للسيارة اللي فيها سجى و أمها : السلام عليكم 


سجى و أمها: و عليكم السلام 


أم ساامي: شلووونك يا ولدي ..؟؟


حس فواز بالراحة لما قالت له يا ولدي .. تذكر أمه المرحومة (يقلبه): يااااه من زماان ما سمعت هالكلمة 


رد عليها بسرررعه: الحمدلله يا خاله بخير .. علومكم انتم ؟؟ (قالها وهو يناظر سجى المتنقبة جنب أمها)


ضحكت سجى بداخلها .. و سمعت أمها ترد : بخير الحمدلله 


فواز: ليش قاااعدين هنا ؟؟ قوموا تفضلوا عند البنات لين نخلص يدخلوا الاغراض 


أم ساامي: مشكوووور يا ولدي .. و كثر الله خيرك .. ألحين العيال يخلصووا و بندخل عشاان نفك الشنط و نصفصف الاغراض 


فواز: أي شي تحتاجوووونه قولوا لي .. لا تستحووا 


أم سامي: ما تقصر .. فيك الخير 


فواز: يلا عن أذنكم .. بساعد العيال 


و راح قبل لا يسمع أعتراضها 


فواز و هو يحمل طرف من أطراف الشنطة اللي حاملينها سامي و عبدالله : غذاااكم اليوم عندنا 


سامي: لا يا رجال لا تتعب عمرك 


عبدالله: يا حبك للعزايم 


فواز: أقول أدخل


دخلوا الشنطة و توهم بيحطوها على الارض .. أنصعقوا بصرخة رغد داخل البيت ..


رمى عبدالله الشنطة و دخل على طول يدور الصوت و دخلوا وراه فواز و سامي.. شااف أبوه واقف و رغد تبكي و مرتعبه 


عبدالله بصرااخ: وش سووووويت لها ؟؟


أول ما سمعت رغد صوووت عبدالله نطت له بحضنه و هي تبكي 


كان أبو سااامي واقف و منصدم من ردة فعل رغد .. كان نايم على الكنب .. و انتبه لصوت رغد اللي كانت تقول انشوودة طفولية .. أول ما شافها أبتسم لها و ناداها باسمها .. وقفت تناظره شوووي بعيون زااايغة و بس تعرفت عليه صررررخت : الوحــــــش .. و قامت تبكي 


عبدالله يحاول يهديها: رغووودة حبيبتي .. خلاص .. 


طلع من البيت بعد ما اعطى ابوه نظرة .. وقف أبو سااامي مكانه و حس بالذنب .. على اللي سواه ببناته .. 


سامي بابتسامة ترقيع: شكلها ما عرفتك يبه 


ابتسم له ابتسااامة باهتته .. و هو عارف ان سااامي يرقع بس ما حب يبين له


فواز وهو يشوووف التلفزيون شغال: عمي ؟؟ الا التلفزيون شغال ..؟؟ 


ابتسم له ابو سامي: قلت بودع العزوبية بكرة .. ليش ما انام بالصالة و اشاهد تلفزيون 


فواز و سامي: هههههههههههه



••°°••°°?••°°••°••°°••°°?••°°••°



في بيت أبو ناصر



في غرفة هدى



كانت هدى جالسه قدام المرايا و تفكر في اللي ببطنها .. كيف تحمل و هي مأخذة موانع .. وش بتكون ردة فعل أبو ناصر و هو مأكد عليها أنها ما تترك الحبوب .. لي متى بتخبي عليه حملها .. دخل عليها الغرفة و وقفت على طول بارتباك 


أبو ناصر : السلام عليكم 


هدى: و عليكم السلام


أبو ناصر: اش فيك ما نزلتي تغديتي ؟؟


هدى: أنا ما أحب أقابل الجهال على السفرة .. و عيال ناصر الله يهديهم مدري على منو طالعين .. شياطييين 


أبو ناصر بحده: عيال ناااصر ما عمرهم قربوا منك و الا كلموك 


هدى بارتباك من نبرته الحاده: أنا ما قلت قربوني و الا داسوا لي على طرف بعد .. بس انا كذه ما احب الجهال 


أبو ناصر: اهااا .. فسخ دراعته و لبس دراااعة نوم و انسدح عالسرير : انا بغفي لي الساعه ثلاث .. اذا ما قعدت قعديني 


هدى: ان شااء الله 


أبو ناصر: طفي الانوار اذا خلصتي 


هدى: حااضر 


طفت الانوار و راحت قعدت على طرف السرير .. قالت بتردد: ابوناصر ؟؟


أبو ناصر: همممم 


هدى : بقول لك شي .. بس ما ابيك تعصب 


لف أبو ناصر عليها: اذا فيه تعصيب خليه لي قعدت من النوم .. انا ابي ارتاح الحين 


هدى لوت بوزها: طيب 


طلعت من الغرفة .. و سكرت الباب وراها .. كانت مستغربة من نفسها .. هي ما عمرها قالت حااضر و الا ان شااء الله او أي كلمة فيها انصياع .. يمكن البيئة اللي تربت فيها كانت عامل مؤثر فيها .. تربت على الاوامر و بس لين تقدم لها ابو عادل و هي صغيرة و وافقوا عليه من دون لا يطلبوا منها الموافقة .. حقدت عليهم و بتظل تحقد عليهم حتى لما توفوا .. هنا في هذا البيت صحيح ان ساارة مغرورة بس مو على الكل .. كانت في جلساتها مع صديقاتها مغرورة .. حتى على الناس اللي اقل منها .. بس استغربت مدى طيبتها مع ولدها و عطفها على عيال ابو ناصر .. و حبها لهم مثل حب الام لولدها .. شخصية سارة شخصية متناقضة .. في البيت وبرى البيت .. 


نزلت تحت و توجهت للمطبخ .. عشان تأكل لها أي شي تسد به جوعها .. شافتها سارة .. ناظرتها باحتقار و مشت عنها .. 


هدى بقلبها: عمى بعينك .. و الله اني مالي خلقك و الا كان علمتك كيف تناظريني .. 


نادت الخدامة تحط لها غذاء و جلست على الطاولة الصغيرة الموجودة بالمطبخ ..



••°°••°°?••°°••°••°°••°°?••°°••°


في بيت وضحى



وضحى: حراام عليك اللي تسويه بنفسك ..


زينة: يمة لا تتعبي عمرك .. قلت لك ما ابي .. مالي نفس 


وضحى بيأس منها: على راحتك ..


طلعت من عندها و جلست عند زوجها أبو مشاري 


أبو مشاري: ما كلت ؟؟


وضحى بحزن: لا .. معنده تأكل 


أبو مشاري: ما قالت لك ليش طلقها 


وضحى : لا ما قالت لي .. من أسألها تقول مدري و ترجع تبكي مرة ثانية 


أبو مشاري بعصبية: ما يصير كذه يطلق البنت من دون لا نعرف السبب .. بنتنا مو لعبه عنده يعلقها سنة و بعدين يطلقها يوم ما بقي على زواجهم الا شهر و نص 


وضحى: المشكلة الناس ما رح تترك البنت بحالها .. اكيد بيقولوا انه شاف عليها شي 


قام أبو مشاري من مكانه 


وضحى: وين ؟؟


أبو مشاري بحزم: لمتعب .. و طلع



••°°••°°?••°°••°••°°••°°?••°°••°



جالسة بغرفتها و أصابع الندم تأكلها .. خيانتها لأهلها .. و كذبها .. و تحطيمها لبيت أختها اللي توه في بداية تأسيسه .. كرهت عمرها على اللي سوته .. خلاص ما عاد تتحمل .. تبي توصل له بأي طريقة عشااان تفهمه أن صفاء ما لها أي علاقة .. بس شلوووون .. ؟ إذا قالت له .. يعني أهلها بيعرفوووا انها تكلم شباب من وراااهم .. و بتطيح من عينهم و ما احد بيناظرها الا بنظرات الاحتقار .. 


آلاء بخوف من أنها تنكشف .. قالت باصرار و هي تناظر المرايا : لا أنا مستحيل اعترف بس بحاول أشوووف لي حل و أبعد الشبهه عن اختي 


دخلت ولاء الغرفة و سمعتها و هي تقول أبعد الشبهه عن أختي


ولاء باستغراب : أي شبهه ...؟


آلاء بارتباك: هاااه ..؟


ولاء بعصبية : أي شبهه و أي أخت تقصدي ؟؟؟


آلاء : ..........................



=============


في جهة ثانية



كانت صفاء أهدى شوي عن قبل .. و كانت علياء و لمياء جالسين معاها ..


صفاء بحرقة: بس لو أعرف ليه ؟؟؟


علياء بحزن: ربي يعوضك يا غناتي باللي أحسن منه ..


رن جوال علياء و شافته هنادي .. قامت برى الغرفة تكلمها


علياء: أهلين قلبوو


هنادي بهدوء: هلا


علياء باستغراب: وش فيه صوووتك متغير ؟؟ صاير لك شي ؟؟


هنادي بصوت فيه الصيحه: مدري شقوول لك .. جاني حمد الامس ..


علياء تشجعها تتكلم: أي ؟؟


هنادي: حاول يراضيني ..بس .. و سكتت


كملت علياء: بس انتي صديتي عنه .. و ما عطيتيه مجال


هنادي: وربي مو بيدي .. كل ما اقول بسااامحه و خلاص بتعالج و بيرجع الوضع طبيعي و مثل أول .. شي فيني يردني و يقول لي .. لا لا ترجعي له و بعدين يرجع على طبيعته و اللي خلاه يطيحني يخليه يتمادى مرة ثانية و ثالثة و رابعه


علياء بألم : طيب ليه ما تروحي لبيت أهلك .. و ترتاحي لك شوي و تفكري ..


هنادي بسخرية: هه بيت أهلي .. و الله لو اروح لهم يطلقوووني من حمد باسرع وقت ممكن ..


علياء: طيب انتي تعالي بيتك و قعدي بجناحك .. لين ترتاحي


هنادي: هذا اللي كنت افكر فيه (تذكرت حمد) الا تعالي ما كلمتي حمد اليوم ؟؟


علياء: لا .. ليه انتي ما كلمتيه ؟؟


هنادي: صراااحه من الامس ما ادري عنه .. طلع معصب و لا عاد رجع العصر .. او الليل


علياء بخوووف: الله يستر .. انا من جيت الامس بيت أهلي ما رجعت البيت ..


هنادي: غريبة


علياء بابتسامة الم: صارت عندنا سالفة بعدين اقولها لك .. شوفي هنادي بسكر الحين ابي اتطمن على حمد


هنادي: اوكي طمنيني


علياء بخبث: عندك رقمه .. تبي تتطمني كلميه


هنادي: خخخخ طيب


سكرت علياء من عند هنادي و على طول دقت على حمد .. رن مرة .. و ثانية و ثالثة و بالرابعه رد بهدوء


حمد: ألو


علياء: أهلين حبيبي .. كيفك ؟؟


حمد: الحمدلله .. كيفك انتي ..؟؟ و أختك ؟؟


علياء: ماشي الحال .. حمد .. تغذيت ؟؟


حمد على نفس الهدوء: لا


علياء: طيب .. انا ابي ارد البيت .. خلاص


حمد ببرود: تجهزي انا جاي


علياء باستغراب: اوكي


••°°••°°?••°°••°••°°••°°?••°°••°


في بيت متعب



رن الجرس و أول ما خطر في باله أن زينة جايبة له الغذاء .. بس بعدين تذكر أنه رمى عليها الطلاق .. أففف يا ربي ليش كل ما اقول بنسى ارجع اتذكر .. قام يفتح الباب .. مستغرب اللي جاينه .. فتح الباب و انصدم و هو يشوووف أبو مشاااري وااقف قدام الباب


متعب بصدمة: ع..عـ..عـمي


أبو مشاري بجمود: ممكن أدخل


متعب: حـ..حياك .. تفضل


دخله الصالة بما أنه بوحده ..جلس أبو مشاري على الكنبة


أبو مشاري: علامك واقف


جلس متعب بارتباك و خجل منه: حاضر


أبو مشاااري: أكيد أنك عااارف ليه أنا جاينك ..


نزل متعب راسه خجلان من اللي سواه


أبو مشااري : ليه طلقتها ؟؟


متعب: .......


أبو مشااري: أبي سبب يقنعني أنك تطلقها .. أي سب بس ريحني


متعب : و الله أني آسف يا عمي .. مو أنا اللي اقدر استر على بنتك و اصرف عليها و اعيشها احسن عيشه مثل ما كنت متصور .. كانت عندي وظيفة تعيشني على قد حالي .. بس الحين مثل ما انت شاايف ..


أبو مشااري يحاول يمسك اعصاابه: تقوووم تطلقها ؟؟؟ ليش ما تكلمت من البدااااية .. ؟؟ ليش علقت البنت فيك ؟؟ تعرف لو أنك مطلقنها من البداية كان الحين تزوجت .. بس وش نقووول على قلة الفهامية ؟؟؟


سكت متعب مو عارف وين يودي وجهه من أبو مشاري اللي ما يعده أكثر من أبوه .. كان معصب و هو يتكلم حتى لو مسك اعصابه .. و من حقه انه يعصب ..


أبو مشاري: كم شغله و شغله جبتها لبين يديك .. و انت ترفض وترفض (لما شاف سكوت متعب) إذا كان سبب الطلاق هذا .. فأعذرني .. أنت مو رجال .. و ما أنت بكفؤ


ناظر متعب في أبو مشااري مصدوم .. جرحه بكلمته هذي .. مو رجاال ..؟؟؟!!!! مو كفؤ؟؟؟!!!! إذا مو رجال ومو كفؤ ..وش بكووون يعني .. ؟؟


أبو مشااري: أنت ما تدري وش سويت في زينة من بعد ما طلقتها .. لا راضية تاكل .. و لا تتكلم و دايم حااابسة نفسها بالغرفة .. تنام بدموع و تقعد بدموع ..


كمل أبو متعب سرد اللي صاار لزينة من بعد طلاقها .. و مع كل كلمة متعب يحترق معاها .. و يندم على اللي سواه مع زينة .. زينة اللي وقفت معاه و ما تخلت عنه .. كانت له الزوجة و الام و الاخت .. ما قصرت عليه و صبرت .. كانت قابله به بجميع احواله مقابل انها تعيش معاه بس هو قابل هذا الشي بسرعه قراره و تفكيره .. قرر قبل لا يأخذ شووورها حتى



••°°••°°?••°°••°••°°••°°?••°°••°


في بيت أم سااامي



تصالحت النفوس .. و عادت المياة إلى مجاريها.. و انطوت صفحة الألم و انفتحت صفحة جديدة بعيدة عن المشاكل .. دخل سامي وبيده أكياس .. كان جايب غذاء من المطعم من بعد ما اعتذر لفواز اللي كان مصر انه يجيب لهم غذاء .. أول ما دخل شااف سجى تلاعب رغد عند المدخل


سامي بابتسامة: السلام عليكم


سجى: و عليكم السلام


سامي يمد كيس الغذاء: خذي .. خذي .. مرررة جوووعان ..


سجى: ههههه طيب ..


أخذت الكيس و قالت لرغد بصووت طفولي: يلا نحط الغذاء ..


رغد: يلاااا


و رااحوا ثنتينهم يركضوا


ضحك سامي عليهم .. سجى صااايرة مثل رغد بكل شي بس فرق العمر


دخل الصالة و جلس جنب عبدالله و هو يتنهد : السلام


كان في الصاله أمه و أبوه و عبدالله: و عليكم السلام


أم سامي بخوف: تشكي من شي يمة ؟؟


سامي يطمنها: لا يمة لا تخاافي بس جوووعان


أم ساامي: يخسي الجووع .. جبت الغذاء؟؟؟


حط سامي راسه على مسند الكنب: أيواا عطيته سجى و ألحين بتحطه


عبدالله: أجل ما بنتغدى الا بكرة .. ما اقول الا الله يعين فواز على بروودها


أم سامي: ههههه بقوووم اساعدها .. و قامت


كان أبو ساامي يناظرهم واحد واحد و يتأملهم و هو سااكت .. اشتاق لهم و اشتاق لجلساااتهم الحلوة .. ناظر سامي اللي غفى أول ما حط رااسه عالمسند بتعب .. هذا بكري و سندي في هذي الدنيا .. من بعد جاسم هذا اللي ساعده بترك المنكر .. و بمجهوده قدر يستر على أمه و خواته و يصرف عليهم ..


قلب نظره على عبدالله اللي كان مندمج يغير في القنوات و على جبينه تكشيره: و هذا عبدالله .. اللي من يوم يومه قوي و شايل نفسه بنفسه .. هذا اللي وقف بوجهي .. و كان بيقتلني بيوم من قهره مني .. بس والله راضي عنك لأن أنا الغلطان ..


تنهد بحزن و هو يتذكر جاااسم :آآه يا جاااسم .. من ضعت .. و أنا ضااايع و من مضيع عيلتي .. لو كنت معاهم يمكن كنت أحسن عنهم .. بس لا اعتراض على أمر الله .. إن كنت حي و ترزق الله يرجعك .. و إن كنت ميت الله يرحمك



••°°••°°?••°°••°••°°••°°?••°°••°



الليل الساعه 6 في بيت أبو عادل



في غرفة البنات



كانت عنود جالسة قدام المراية و تتعدل .. كانت مستانسة بالمرررة .. أنها بتطلع مع زوجها و بتشوووف شقتها اللي بتسكنها معاه .. كانت حاطة مكياج مناسب لفستانها الموف .. و رافعه شعرها من ورى و منزله خصلات ملورة على خفيف .. مطلعتنها ناعمه بالحيل


دخلت علا تتبعها عبير و شجن ..


شجن باعجاااب: اذووووووووووووووب أنا على هالجمال اذوووووووووووووب ..


عنود: هههههههههههه


علا و هي تشوف فستان اختها اللي موصل لين فوق الركبة : إذا من ثاني يوم خطوبة بتلبسي لين هنا .. بعد اسبوعين وش بتلبسي


ضربتها عود على كتفها: قليلة حيااااااا


علا و عبير و شجن : هههههههههههههههههههههههههههههههههه


رن جوال عنود رنة و سكت


عنود بدلع: اوووييييييه .. جااء مجووودي


شجن بتقليد لها : اويييييييه .. روووحي له لا تخليه ينتظر عند الباب


لبست عنود عباتها عالسريع و طلعت .. بعد ما سلمت على عادل اللي كان جالس بالصالة


طلعت و لقت سيارة ماجد برى .. وقفت ما عرفت وش تسوي


شاافته يأشر لها تدخل .. و على طول تحركت و دخلت السيارة .. كانت خجلاانه منه


عنود بهمس: السلام عليكم


ماجد بنظرات تفحصية: و عليكم السلام


استحت عنود من نظراته لها و بقلبها: اويييييه .. لا يكون يرد يسوي لي مثل الامس .. ؟؟


انتبهت أنه حرك السيارة و هو ساااكت .. مر الوقت بسرررعه و كان مبين أن بيتهم قريب .. ما طولوا أكثر من عشر دقايق .. وقفوا عند بيت كان مبين أنه فخم .. نزل ماجد .. و نزلت وراه .. مشى لمدخل جاانبي و هي تمشي وراه .. كانت مستحية تقول له وين بنروح .. ركب الدرج و ركبت معاه .. مشوو في ممر شوي طويل .. ووصلوا لباب .. و أخيرا تكلم


ماجد بجمود: هذي شقتنا


ابتسمت له بس ما رد عليها الابتسامة .. فتح الباب و دخل


ماجد وهو ماسك الباب : حياك


••°°••°°?••°°••°••°°••°°?••°°••°



في بيت حمد



في غرفة علياء



كان حمد متسطح على السرير و علياء تحط عليه الكمادات .. كان محموم و تعباااان .. و كل شوي يكح


علياء بخوف: حمد .. خلني أقول لفواز يودينا المستشفى


كان حمد معصب من هالموال بس مو قادر يتكلم من تعبه : قلت لك أنا ما فيني شي .. كح كح كح .. تعب خفيف و بيروح ان شااء الله


مدت له كوبة الماي و قربته منه : بسم الله


شرب منه شوي و رد انسدح .. و على طول غفى من تعبه


علياء : يا ربي وش اسوي مع هالرجال .. عنيد حتى و هو مريض


حطت يدها على جبينه تتحسس حرارته : يالله الحرارة كلما وتزيد .. (وبقلبها) ما لازم اسكت ..


أخذت جوالها و طلعت عن الغرفة .. دقت على فواز


فواز : الو


علياء بصوت مضطرب : الو فواز .. الحق علي .. حمد محموم حيييل و مو طااايع اقول لك تجي توديه المستشفى


فواز بخوف : انا جااايا شنو يعني نخليه على عناده يعني ؟؟


علياء و عيونها تدمع : تعال بسرررعه


فواز : أوكي .. مشوار الطريق



••°°••°°?••°°••°••°°••°°?••°°••°



في بيت سارة




كانت سارة جالسة تكلم أم هشام و احمد جنبها و حاط اذنه عالسماعه


سارة : الله يعطيكم العافية .. مع السلامة


أحمد: هاااه .. وش قالت ؟؟


سارة بعصبية: وش فيك انت ما خليتني اعرف اكلم المرة لو كلمة وحده .. كأنك جاهل ..


أحمد على اعصابه: اوووه يمة وشو قالوا ؟؟


سارة بابتسامة حنية: مبرووك يا ولدي البنت وااافقت


أحمد بونااسة: صجج .. الحمدلله


كان فارس منسدح على الكنب الطويل و يشااهد التلفزيون : مبررروك .. بس شوي شوي لا يطق فيك عرق


أحمد : الله يبارك فيك \ عقبالك


فارس: الله يجيب المطر


أحمد: خخخخخخخخخ (لأمه): قولي لهم يمة .. بكرة بنسوي التحاليل


سارة: وش فيك مسستعجل كذه .. تدري اني ما قلت لهم انك بتروح بعثه و انك تبي تاخذ البنت ؟؟


احمد وهو مبوز : طيب ليه ما قلتي لهم .. يمكن البنت يكون عندها اعتراض


سارة: ما ادري ما اتوقع ما ترضى فما قلت لهم


احمد: طيب دقي عليهم قولي لهم اني اباها تروح معاي البعثه و قولي لهم بطريقك بعد نسوي التحاليل بكرة


سارة : قولها من الاخر بعد ليه تلف و تدور


احمد: الله يهداك انتي بعد .. من سنة و انا اقول لك بس انت مب طااايعه


سارة : طيب بكلمهم بس اذا انت رحت ..


احمد بصدمة: ليه ؟؟!!!!


سارة: لاني عاااارفة اني مستحيل اعرف اتكلم و انت موجود


فارس بمسخرة : صدق انك نشــــــبـــــــــــــه



••°°••°°?••°°••°••°°••°°?••°°••°




أنتهى البارت 


^_^


[~.. البارت الثاني و العشرين ..~]


..مجبور نضحك يازمن العجايب..
..دام البشر صار بوجه وجهين..
..غصب علينا نبتسم للمصايب..
..دنيا نسايرها على العسر واللين..
..منها بكى طفل صغير وشايب..
..وياما ضحك منها عليها مجانين..

••°°••°°?••°°••°••°°••°°?••°°••°

في بيت حمد 

دخل فواز البيت مستعجل و هو يشوووف دمووع اخته على خدها من خوفها على زوجها
فواز يهديها: خلاص لا تخاافي .. حرارة و ان شاااء الله بتخف
علياء: انا اول مرة اشوووفه كذه .. ما يوتعي عشر دقايق على بعضها 
فواز : ان شاء الله خير .. وينه فيه الحين ؟؟
علياء بتردد: و الله اني خااايفة لا يعصب علي لا شااافك .. بس مضطره اقووول لك .. ما أقدر أخليه يموت 
فواز يطمنها: ما عليك من حمد .. ترى قلبه طيب بس هو الله يهديه عنيد و راسه يابس .. و انتي اخبر مني فيه ..وينه فيه الحين ؟؟
علياء: فوووق بغرفتي
فواز: يلا اجل وش تستني؟؟
ركبت علياء وتبعها فواز لفوووق .. وقف فواز عند الباب و دخلت علياء تقول لحمد ان فواز وصل عشاان يوديه المستشفى 
علياء و هي تقعد بجنب حمد المدد عالسرير : حمد 
حمد و هو مغمض: همممم
حطت يدها على خده: فواز جاااء عشااان يوديك المستشفى .. يلا حبيبي قووم 
حمد و بشي من العصبية اللي اخفاها التعب: ما برووح معه .. قولي له يرجع مكان ما جاء
علياء ببكى: حرااام عليك يا حمد .. ما يصير اللي تسويه بنفسك .. لا تضيع عمرك على حساب عنادك
حمد: ...............
علياء مسكت يده بتوسل: تكفى يا حمد ان كان لي معزة عندك قوووم تكففففى 
مسك حمد يدها بتعب و ما قدر يقاوم توسلاتها له .. قال بانصياع: طيب 
ابتسمت علياء بفرح قامت باسته على جبينه وراحت للخزانة : بجيب لك ملابس 
قامت تجيب له ملابسه و سااعدته بلبسهم .. و من بعدها نااادت فواز 
دخل فواز وهو يتنحنح : السلام عليكم 
ناظره حمد بتعب و رد بصوت مبحوح :و عليكم السلام
فواز و هو يمسكه من يده ويقوومه: ما تشوووف شر يالنسيب
حمد و مر طيف الهواشة الحامية اللي تهاوشها مع فواز .. و الكلام الجارح اللي رماه عليه .. نفض وجهه لا يتذكر و يعكر مزاجه اكثر عن كذه
مشى وهو متسند على فواز و يناظره وهو يمشي معاه بحذر عالدرج و بخااطره: و الله انك نشمي يا فواز .. و ما عليك زووود .. و انا غلطت عليك كثيييييير 
لما دخلوا السيارة .. حرك فواز عالمستشفى .. كان مندمج في الطريق .. سمع صووت حمد المبحوح
حمد: فواز ؟؟
فواز: هلا 
حمد وهو يناظر الطريق قدامه: أنا آآآآسف 
فواز بابتسامة: مسمووووح و انا مو شااايل شي بخاااطري عليك 
حمد وهو مغمض ومسند راسه عالكرسي: تدري اني اتعالج عند دكتور نفساني 
تفاجأ فواز من اللي قاله بس حمد ربه انه فيه تطورات .. بس ما رد عليه
حمد وهو يلف على فواز: ما علقت ؟؟
فواز: وش تبيني اقوول ؟؟
حمد ويرجع لوضعيته بضيقه: و لا شي
فواز: لا تظن اني بعااايرك في يوم انك رحت لدكتور نفساني .. انت ما سويت لا عيب و لا حرام .. وبعدين كل الاشتباكات اللي صارت بيني وبينك عشااان خااطر اختي .. و 
الحين اشوف انها مرتاااحة معااااك .. و هذا شي مريحني ..
ارتاح حمد من كلام فواز .. و ما انتبه لبقية الكلام اللي قاله فواز لانه نام .. كانت الحرارة مدوختنه حيييل ..


••°°••°°?••°°••°••°°••°°?••°°••°



ماجد وهو ماسك الباب : حياك 
دخلت عنود بارتباك : الله يحيك 
سكر الباب من بعد ما دخلت ..شافها تنزل لفتها و هي خجلانة من نظراته لها 
مسكها ماجد من يدها و مشى معاها لي غرفة النوم .. فتح الباب و قال :هذي غرفتنا 
عنود بانبهار: واااااو .. روووووعة ..!!!!
ضحك ماجد باستخفاف و قال من بعد ما سحبها معاه: أكيد حلوووة .. 
عنود بقلبها: يا شين الثقة يا شيخ
دار معاها على الشقة كاملة و كانت على صغرها الا ان تصميمها رووووعة .. و الوانها فخمة 
من بعد ما طلعوا من المطبخ المفتوح عالصالة .. جلس ماجد عالكنبات 
ماجد وهو يأشر لها تجلس : جلسي اش فيك واااقفة 
جلست عنود باحراج منه 
ماجد: حفظتي المكانات ؟؟
عنود: ايـــوة 
ماجد ببرود: تمام .. تبي تغيري الاثاث و الا صباغ ؟؟
عنود: لا كذه عاجبني 
ماجد: كويس.. 






••°°••°°?••°°••°••°°••°°?••°°••°


في بيت فواز 
في الصالة 
كانوا صفاء و لمياء و لقاء و نقاااء جالسين بالصالة يشاااهدوا برنامج ..
لمياء: ما ودكم تطلعوا طلعه نغير فيها هالملل 
نطت لقاء بفرحة: اللاااااااي و ناااااااااااسة
نقاء: وين حاطة في بالك تروحي ؟؟
لمياء: و الله انا ما فكرت في مكان محدد بس ودي اطلع و اغير جوو
لقاء: وش رايكم نروح المزرعة
لمياء بتفكير: فكرة مش بطاله (لفت على صفاء اللي قاعده تناظر التلفزيون و هي سرحااااااااانة) : وش راايك صفصف؟؟
صفاء: هاااه .. وشوو ؟؟
لمياء: نفكر نطلع للمزرعة نغير جو.. انتي وش راايك ؟؟
صفاء ببرود: على راحتكم
لقاء: ونااااااااسة .. نبي نروح بس لا تقولوا لعمتي ام خالد اننا بنروح و تخرب الرحلة مثل كل مرة
لمياء بحدة: عيب عليك هالكلام .. المفروووض تحترمي هذي عمتك
لفت لقاء و هي مو عاجبنها الكلام .. 
نقاااء بنرفزة: صدقها لقااء.. صرااااحة هم يخربوا الرحلة اللي نروحها .. و احنا اللهم يا كافي كل سنة نطلع رحلة مرة و الا مرتين 
لمياء: طيب انا ما بقووول لهم بس فواز اكيد اكيد بيقووول لهم .. ما احلانا طالعين رحلة و تاركينهم 
لقاء: الله يعيننا على ثقالة دمهم .. 
نقاء بتفكير: وناااسة لو يروحوا معانا بيت جيراننا
لمياء: هههههههههههههههه بيت جيرااننا .. عجبتني الكلمة .. ما عمري استخدمتها بكل حياتي 
نقاء و لقاء بنفس الوقت: حتى انا 
من عرفوا انها قالوها بنفس الوقت قاموا يتهاوشون يبوا يبو يضربوا جبهات بعض 
لمياء: و الله انكم مجانين 


••°°••°°?••°°••°••°°••°°?••°°••°


في بيت حمد


علياء تكلم جوال: لا تخاافي .. الحين هو مع فواااز .. هو طمني عليه .. و قال انهم الحين جايين 
هنادي بخووف: انا برجع البيت خلااص ما بقعد ببيت اهلي بكرة من الصباح بتشوفيني عند الباب
ابتسمت علياء و هي تقول بقلبها (رب ضارة نافعه) : حيااااك الله في اي وقت البيت بيتك 
هنادي: الله يحيك .. 
علياء:يلا ما اطول عليك .. سلام
هنادي: و عليكم السلام 
سكرت من هنادي و قامت بتروح المطبخ .. سمعت صوت الباب ينفتح و يدخل من وراه حمد المتسند على فواز 
علياء بابتسامة: الحمدلله على السلامة
حمد: الله يسلمك
فواز: تبي تقعد هنا لو بتركب داارك ؟؟
حمد: لالا خلاص بقعد هنا
فواز : طيب .. 
و مشى معاه لين الكنب .. و خلاه يقعد 
فواز: يلا ما تشووف شر انا رااايح 
حمد: وين ؟؟
فواز: انا تأخرت عالبيت .. لازم ارجع الحين .. الجايات اكثر 
حمد ببحة: تعبناك معانا .. مشكور و ما تقصر 
فواز: لا شكر على واجب .. يلا سلام 
مشت معاه علياء لي الباب 
عطاها فواز كيس من الصيدلية .. و قال لها أوقااات شرب الادوية و طلع من بعد ما سلم عليها .. رجعت علياء لحمد المتسند على الكنب و باين عليه انه نايم
علياء: حمد ؟؟
حمد: هلا 
علياء بابتسامة: هلا بك .. كلمت هنادي من شوي .. و قالت أنها بترجع بكرة 
فتح حمد عينه بتفاجأ: من جدك؟؟؟
علياء: ايوة 
عدل حمد جلسته و قال بضيق: تتوقعي انها سامحتني عاللي سويته فيها ؟؟
علياء: يعني انت ما تعرف هنادي .. تزعل و تساامح على طووول 
حمد: الحمدلله
••°°••°°?••°°••°••°°••°°?••°°••°

عند سناء

كانت سناء جالسة مع ابو عاادل اللي من بعد طيحته بذيك الليلة صااار طريح الفراش .. ما يقدر حتى يقعد .. كانت جالسة جنبه و هي تحس ان فيه كلام يبي يقوووله بس مو 
عارف يوصل لها مثل كل مرة .. 
قالت سناء بقلبها و هي تناظره: يا حسااافة عمري اللي ضاع معاااك .. وينك يا عمي تشوووف الرجال اللي طمعت فيه و خليتني اتزوجه .. وينك تشوووفه كيف صاار ..؟ و كل 
الاملاك اللي حاااط امل لو توفى انك تاخدهم .. اخدهم ولده من بعده و هو عايش .. 
شافته يحرك يده لها يبيها تنتبه له .. ناظرته و هو يأشر لها على الجوال .. استغربت وش يبي بالجوال .. بس جاابته له لا يعصب اكثر .. حطته بديه و مكسه على طول .. كان 
ما يقدر يحرك الا اصابعه .. مسك الجوال و فتح عالرسايل .. و صار يكتب شوي و الجوال يطيح من يده كل شوي .. اللي ساعدة ان الجوال لمس .. عطاها الجوال بعد ما كتب 
سناء: يا سلااااام .. ليه ما فكرت بهالفكرة من زماااااان .. كان عطيتك .. 


رفعت الجوال و قرت اللي كتبه .. طاح الجوال من يدها وشهقت بصدمة ..


دخلت عنود البيت و هي مستاااانسة حيييييييييييييل .. لقت خواتها و قعدت معااهم على طول .. 

عبير : هاااه قولي لنا وش صااار معاك ؟؟
عنود بخبث : و لا شي
علا: اووووه علوووه خلصينا قووولي وش صاار معاااك؟؟
عنود: مو حلوة اقول لكم .. لو انكم كبااار شوي كان قلت 
شهقوا عللا و عبير: لاااااااااا و الله 
عنود: ههههههههههههههههههههههههه

شااافتهم سناء و جتهم ركض 
سناء بخوف: عنود من متى جيتي ؟؟
عنود باستغراب من نبرتها: توني 
سناء: وش صااار معااك .. وش قالك ماجد ووش سوى لك ؟؟
عبير: بسم الله عليك .. وش فيك سنااء .؟
علا بمزح: تأثير الحمل 
الكل : هههههههههههههه
حست عنود بسناء .. كانت نبرتها غريبة بس بتعرف منها بعدين



••°°••°°?••°°••°••°°••°°?••°°••°

السبت 
الساعه 8 الصباح


••°°••°°?••°°••°••°°••°°?••°°••°


في مكتب فواز


كان جالس على مكتبه و مشغووول بالاوراق و الملفات اللي كانوا قدامه .. سمع السكرتير طلال بالانتر فون يتكلم 
طلال: عبدالله و معااه واحد شباب يبووو يدخلووا 
فواز بجمود: دخلهم 
طلال: حااضر 
ثواني الا و عبدالله داخل و معاه متعب ما كان فواز يعرفه لانه ما التقى به من قبل 
عبدالله و متعب: السلام عليكم 
فواز و هو يناااظر متعب باستغراب: و عليكم السلام .. تفضلوا
جلس عبدالله بيمين المكتب و متعب باليسار 
عبدالله بابتسامة: أنا جاااي أطلبك طلب .. و اتمنى ما تردني 
فواز : آآآمر
عبدالله وهو يأشر على متعب اللي قاعد قدامه: متعب كان معاي بالسجن .. و كان ضحية من ضحايا مبارك .. مدري إذا كنت تتذكره او لا ؟؟
فواز وهو يتذكر: أيـــوووة أيــوة اتذكره .. مو قلت لي انه دخل الامل 
عبدالله: ايوا
كان متعب يسمع الحوار بينهم و هو سااكت .. كان يحترق بداااخله كل ما سمع هالكلام .. و يتحسف عالساعه اللي رافق مبارك فيها 
عبدالله: ياليت تتشوف له وظيفه هنا .. و اكووون شاااكر لك 
فواز: لا شكر على واجب .. (ولمتعب) : شنوو مؤهلاتك ؟؟
متعب : انا متخرج من قسم الادارة 
فواز بتفكير: أنا قبل اسبوع مسوي اعادة تشكيل للشركة .. و محتاااج لإداريين شباب .. بس في البداااية رح اخليييك على تحت التدريب 
انشرح صدر متعب وقال بامتنان: مشكووووووور و ما تقصر .. انت ما تدري اي قد انا محتاج للوظيفة 
فواز : تقدر تشتغل من بكرة .. بس لازم تودي سيرتك الذاتية عند شؤوون الموظفين 
متعب بابتسامة: طيييب .. 
عبدالله: مبروووك الوظيفة 
متعب : الله يبارك فيك
قام متعب و قااام عبدالله معااه : يلا بالأذن 
فواز: أذنك معك


••°°••°°?••°°••°••°°••°°?••°°••°


في بيت أبو هشام


نزلت شهد .. و لقت امها و ابوها و هشاام جالسين على طاولة الفطور
شهد بكسل: صباح الخير
الكل : صبااح النور
أم هشام: ليه ما رحتي الجامعة اليوم ؟؟
شهد وهي تاخذ التوست: عنددي اوووف اليوم
هشاام اللي قاعد بجنب شهد قال لها بهمس: وينك انتي ما تنشافي ؟؟
شهد بنفس الهمس: موجودة 
هشام بخبث : اي علينا موجودة .. و الا احمد شاااغل بالك؟؟
شهد و هي تناظره باستغراب و بخاطرها: اش فيه يقووول احمد و اللي خاطبنها فارس صج انه مخدي .. هههههههه .. تأكدت من كلامها لما شااافته يتثااوب 
شهد بابتسامة: شكلك ما نمت عدل البارحة
هشام باستهبال: تصدقي عااد ؟؟
شهد: خخخخخخخخخخخخ
أبو هشام بصوووته الخشن : وش عندكم تتساسرون ؟؟
هشام : لا و لا شي 
أبو هشام لشهد: كلمني أبو ناصر الامس و قالي انهم يبوا يسوون التحاليل في اقرب وقت لان الولد مستعجل 
هشام بهمس: الله يغربلك يا احمدووه هههههههههه
سمعت شهد همسه و استغربت منه بس ما علقت 
ردت على ابوها: طيب 
أم هشام: قالت لي اختك انه المعرس يبي يكمل دراسته برى .. يعني بيأخذها معاه البعثه 
طاحت الملعقة الحديد من يد شهد على الصحن و اصدرت صوووت قوي .. خلا الكل يناظرها 
أبو هشام بتعصيب: ما تعرفي تأكليييييييين .. بزرة انتي بزرة 
خافت شهد من صرااخ ابوها و قامت بقهر .. ما كانت منقهره من ابوها كثر ما كانت منقهره انهم يتكلمون عنها و هي ما كانها موجودة :اي بعثه اللي يتكلمووون عنها .. و 
هشوووم وش فيه على احمد .. ان شاء الله ما يكون اللي افكر فيه صحيح ..
نفضت وجهها عن الاووهاااام اللي كانت في مخيلتها انها ما تحصل الا بالمسلسلات


••°°••°°?••°°••°••°°••°°?••°°••°


العصر

في بيت أبو ناصر

كان أبو ناااصر واقف قدام المراية و يضبط شمااغه .. عشان يطلع .. وكانت هدى جالسة وراه على السرير و تناظره .. حس أن فيها كلام تبي تقوله بس مو عارفه .. 
لف عليها و قال بتشجيع: إذا عندك شي قوليه لا تستكي؟؟
تفاجأت هدى منه و قالت بارتباك: هااه ؟؟ لا ما عندي شي 
أبو نااصر بشك: متأكدة 
هدى بقلبها: خل اقول له و افك عمري .. خلاص انا تعبت لي متى بظل افكر في ردة فعله 
هدى بتردد: الصرااحة .. لا 
أبو ناصر بابتسامة يشجعها تتكلم : قولي اللي عندك
هدى : بس لا تعصب علي 
كشر بوجهه: اعصب ليه .. وش صاااير ؟؟
هدى وهي تمشي لعند التسريحة: الصرااحة .. انا .. انا حامل 
صااااعقه و نزلت على أبو ناااصر: شنووووووووووو ؟؟؟؟؟ عيدي ما سمعت ؟؟
هدى بخوف منه: انا حامل 
أبو ناصر باستهزاء: لااااا من صدقك ؟؟؟ مبروووك 
ناظرته هدى بخوف و قالت تبرر: و الله اني ما تركت الحبوب اللي عطيتني اياه .. مدري كيف حملت 
أبو نااصر بعصبية : شلون ما تدري .. شلوووون .. مو انا قايل لك انتظمي عليه و لا تتركيه و لا يوم .؟؟ كيف حملتي ؟؟
هدى بنرفزة: نسيته يومين بس .. ما كنت متوقعه انه بيأثر 
مسكها ابو ناصر من شعرها و صرخ: انتي تعرفي كم عمرك .. عمرك اربعين .. و ما احلاك جااايبه ولد بعد هالعمر
هدى و حاطه يدها على مسكته: آآآآي .. اتركني .. 
فكت يده من شعرها و الوجه الثاني لها طلع: و عمرررري اربعين .. وش صااار يعني .. ياما نسوووان وصلوا الخمسين و جااابوا .. جت علي انا 
أبو ناصر باستهزاء: الا قولي عشااان تضمني حقك من الورث 
فتحت هدى عينها على وسعهم متفاجأة .. ما كانت في يوم تفكر بهالشي .. صحيح انها اخذته لدافع بس ما عمرها فكرت بالورث : أنت وش قاااعد تقووول ..؟؟
أبو ناصر بتهديد: شوووفي يا مرة .. هاللي ببطنك لازم تنزليه
هدى بتردد : بس 
أبو ناصر بسخرية : أنتي عيالك ما قدرتي تربينهم .. الحين جااايه على اخر عمرك تبي تربي .. هه و الله مسخرة
هدى بنرفزة: أبووو ناااااصر ما اسمح لك 
أبو ناصر : ومنووو أنتي عشااان تسمحين لي و الا ما تسمحين ؟؟
حست هدى بالاهانة و سكتت 
أبو نااصر : ما ابي اعيد كلامي مرة ثالثة اللي ببطنك لازم ينزل
سكتت هدى شوي بعدين قالت بتحدي: ما رح انزله 
أبو نااصر : قد هالكلام انتي ؟؟
هدى بصوت مهزوز: ايواا 
أبو ناصر و هو يقرب صوبها: طيب نشوووف


••°°••°°?••°°••°••°°••°°?••°°••°


في بيت أبو مشاري

دخلت وضحى غرفة بنتها الكئيبة ..وهي حزينة لحالها المنقلب 180 درجة ..شااافتها على السرير متكورة على نفسها .. و تئن على خفيف .. 
طاحت دمعتها على خدها و هي تشوووف بنتها مكسووورة كذه .. رااحت قعدت جنبها .. اول ما شافت زينة امها حطت راسها على صدرها و قعدت تبكي بصوت مسموع .. 
خلتها تبكي شوووي على راحتها .. لين هدت 
وضحى: يمة زينة .. انا جاااية بقووول لك خبر بيفرحك 
مسحت زينة دموعها بظاهر يدها .. و انتظرت امها تكمل كلامها
وضحى بابتسامة: أبووك كلم متعب 
اول ما سمعت طاري اسمه طاحت دمووعها من جديد بألم
وضحى وهي تمسح دموعه بنتها: قال انه طلقك لأنه ما عنده مصرف يصرف عليك به
زينة بعصبية: يعني ما عرف انه ما عنده مصرف غير الحين يوم ما بقى على زواجنا شي
وضحى: لا تلوميه يا يمة .. هو تفكيره الحين مشتت .. موت ابوه و سجنه و من بعدها موت امه و فصله من شغله و الاعظم انك قلتي له انه مو ولد منيرة 
زينة و هي تبكي حال متعب : أجل أنتي ليه لمتيه ؟؟
وضحى: انا عارفه اني غلطت بحقه .. بس من بعد كلامه لابوك .. عرفت قيمته .. و عرفت انه شاااريك و ما يبي يبهدلك معاه 
زينة: و الحين ؟؟
وضحى: متعب لقى له شغل بشرركة معرووفة .. و من بكرة رح يتوظف 
حست زينة بالراحة .. شي من الهم اللي كان مثقل صدر متعب راااح 
زينة برااحة: الحمدلله
وضحى: طيب .. متعب قال لأبوك انه يبي يردك 
زينة بقهر: لا والله ما رضى 
انصدمت وضحى من ردة فعل بنتها: ليه ؟؟؟!!!!
زينة : ابيه يعرف اني مو سهله وقت ما بغاني ناداني و وقت ما يبيني يطلقني .. ابيه يعرف قيمتي .. خله يحس بغلطته .. عشااان يعرف اني زوجته و مو من حقه يتخذ قراراته 
بوحده .. 
وضحى برااحه : اذا كذه انا معاااك .. بس لا تطولي بالعقاب 
ابتسمت زينة لامها: طيب
وضحى و هي تبوس جبين بنتها: الله يرضى عليك

••°°••°°?••°°••°••°°••°°?••°°••°

في شقة عادل

عادل : قووومي ذاااكري .. وراااك امتحان بكرة .. تبي ترسبي انتي ؟؟
شجن و هي ماسكة الجهاز: مااابي ابي اشاهد الفلم 
عادل : عطيني الجهااز انا ابي اتابع المباراة 
شجن: اي قووول ابي اتابع المباراة .. لو انك خاايف علي لا ارسب كااان قلت قوومي بذااكر لك 
عاادل: انا اذاكر لك انجلينزي .. ليه مجنون ؟؟
شجن باستغراب: ليه ؟؟
ضحك عادل: ههه انا اصلا ما افهم شي بالانجلينزي غير الكلمات المشهووورة اوكي ويس ونو خخخ
كشت شجن على وجه عادل: ماااالت بس .. حسبت عندك شي 
عادل: طيب لا تغيري السالفة .. قومي ذااكري و عطيني الجهاز 
شجن و هي ماسكة الجهاز بعناد: مااااابي
قام عادل يبي يااخذ الجهاز بس شجن مسكته بيدينها و خبته عند بطنها وهي متكورة على حالها .. سحبها لحضنه وهو يحاااول يسحبه بس كانت شجن ماسكتنه بقوووة 
تركها عادل و قاام 
شجن بفرحة الانتصار: هههههههههههههههههههههههههههه غلبتك 
عادل بخبث: ما غلبتيني .. فرجيني كيف بتشوووفي الفليم الحين
فصل الوايرات من الريسيفير .. و شاله معاه : يلا انا برووح اغفي لي شوووي .. 
شجن بصدمة: هي هي هي .. وين راااايح ؟؟
عادل: بروح انااام ما ابي ازعاج
قامت شجن تتحبب له مسكته من يده و قالت بدلع: طيب ما بسوي لك ازعااج بس ركبه مرة ثاانية .. 
عادل بعناد: ماافيه 
شجن بدلع زايد عارفه انه ما بيقاومها: عدوووووووولي .. 
عادل و هو يقط الريسيفر على الكنب و يحملها بين يديه: عيوووووووووون عدوووولي
شجن: هههههههههههه


••°°••°°?••°°••°••°°••°°?••°°••°


في بيت أم ساامي


في غرفة سجى

سجى: فواز .. انا قلت لأمي على سالفة الزواج .. بس ما ررضت و عصبت علي 
فواز: ليه ؟؟
سجى: مدري .. تقول البنت لازم تسوي زواج و كلام طووووووووييييييييل 
فواز: اهااا .. و انتي وش رايك ؟؟
سجى باحراج: و الله اني ما قلت ابي بس امي ملزمة الا اسوي زواج .. انت وش رايك ؟؟
فواز: انا ما لي رااي .. هذا حق من حقوقك .. 
سجى: فواز .. تقدر تمدد الخطوبة ؟؟
فواز: قصدك اكثر من سته شهور
سجى باحراج: ايـــوة 
فواز بحب: لعيووونك اقدر 
سجى: تسلم لي عيونك 
فواز: ترى اخقق 
سجى: ـههههههههههههههههههههـ 
فواز: طيب سجى بسكر الحين .. مدري من يطق الباب 
سجى: اوووكي .. باي 
فواز : بايات 
سكر الجوال و لف عالباب : منووووو ؟؟
سمع صوت ولاء من ورى الباب : أناااا 
فواز عدل جلسته: تفضلي 
دخلت ولاء و باااين الارتباك على وجهها : كيفك ؟؟
فواز: بخير .. و انتي ؟؟
ولاء: تمام (وبتردد) فواز انا جاااية بقووول لك شي بخصوص طلاق صفاء..
فواز بتشجيع: شنووو؟؟
اخذت ولاء نفس وهي تقول : ..........................


كانت أم سااامي جالسه تحاتي سااامي .. أول مرة واااحد يبتعد عنها من بعد جااسم .. كانت تدعي ان الله يوفقه و يبعده عن كل شر .. 
دخلت عليها سجى : يمة بعدك على قعدتك من طلع سااامي ؟؟
أم ساامي باضطراب: والله يا يمة اني خااايفة عليه 
سجى: لا تحاااتي .. سامي رجال و ما ينخاف عليه و بعدين الله معاااه 
أم ساامي بضيق: قلبي مقبوووض من طلع و انا احس ان بيصير فيه شي .. 
سجى: اتعوذي من ابليس من هالوساوس .. يوم انك خااايفة عليه ليه ما رحتي معاه
أم سااامي بقلق: أروح مع واحد و اترك اربعه
سجى: ههههههههههههههههه الله يكون بعونك يا يمة 
أم سامي: يوم بتجيبي عيال بتعرفي كيف شعووور الام لما تفتقد عيالها (قالت كلمتها الاخيرة بغصة وسكتت)
حست سجى بشعور امها .. مهما كان ما رح تنسى ولدها اللي فقدته من سنين .. قالت بحزن: ما نسيتي يا يمة ؟؟
أم سامي ببكى: انسى ضناااي .. و انا متأكدة أنه عااايش و يشم الهواء .. صدقيني اخوك عااايش .. 
سجى : الله يرجعه لنا سالم و يقر عينك بشوووفته 
أم سامي من قلب : آمييييييييين 
دخل عبدالله الصالة و قال بمزح: أكيد تأمني على سامي و الا سجى معروووفة 
أم سامي: الله يغربل بليسك يالغيور .. كلكم اولادي و ادعي لكم 
عبدالله: الا انااا 
أم سامي و تضربه على كتفه : يلا عن ثقالة الدم 
عبدالله اونه زعلان: افاااا انا ثقيل دم 
سجى تستهبل معاه: شكلك مو شااارب ماي عشااان كده دمك صاير ثقيل 
عبدالله: اي والله تصدقي ههههههههههههههههه
سجى: هههههههههههههههههه
أم سامي تغير الموضوع : وين أبوك ..؟
عبدالله بتكشيره: و انا وش يدريني عنه ؟؟
أم سامي: مو هو طالع معاك ؟؟
عبدالله : أنا رحت بطريق و هو راااح بطريق 
حست أم سامي بحساسية عبدالله من ابوه بس قالت بتخلي الكلام لبعدين 
عبدالله لسجى: و انتي متى بتعرسي؟؟
سجى: بكرة 
عبدالله: خخ خخ خخ .. من صدقي اتكلم .. ما اتفقتوا لكم على يوم ؟؟
سجى وهي مبوزة: ماااادري مطولة 
أم سامي: لي متى يعني ؟؟
سجى: لين يطلع ابو فواز من سنويته 
أم سامي: اتفقتي معاه 
سجى باحراج: ايــوة
عبدالله: اجل يمديني انا و سمووي نخطب و نعرس سوى 
أم سامي بفرح من هالطارري: و الله ان كنتم تبو تموتوني من الفرح .. عيالي الثلاثة بليلة وحده 
عبدالله و سجى: هههههههههههههههههههه


••°°••°°?••°°••°••°°••°°?••°°••°


في الرياض 
عند سامي
كان سامي ساكن في شقة صغييييرة مرة .. غرفة نوم و حمام و مطبخ و صالة صغيرووونة .. رمى حاله بتعب عالكنبة الوحيدة الموجودة في الصالة .. ابتسم و هو يشوووف 
المستوى اللي وصله .. قارن بين أيااام قبل و الحين .. قبل ما فيه احد قبل يشغله عنده .. و بالموت قدر يشتغل سواق .. ما كان منحرج من أنه يكون سواق .. لأنه اشتغل 
بالحلال .. بس الشي الوحيد اللي خرب عليه هو جيت علا له بذيك الليلة .. تذكر علا .. وحس بالراااحة .. ان القدر خلاه يشوووفها بذاك اليوم بالسوق و قدر انه يوضح لها انه 
ما كان قاصد انه يعتدي عليها .. وانه بس كان يخوفها .. حس بأنه سخيف على الحركة اللي سواها معاها 
قام من مكانه و هو يحاول يباعد هالافكار عن باله: اووووووه انا اش فيني قااعد افكر في شي مر و انتهى من زماااااان .. شكل الوحدة اللي بعيشها بدى مفعولها ..


انتهــــــى ـآآآ

..//

[~.. البارت الثالث و العشرين ..~]


طال البعاد ولع القلب فرقاك 
ومن غيبتك صاب المولع مضره 
اسهر طوال الليل واعيد ذكراك
واراجع الماضي وبالقلب حره 
يذكر زمان فات بالخير وياك 
الله يعيده لو بالايام مرره


.........................................
.........................................


في بيت فواز

دخلت ولاء و باااين الارتباك على وجهها : كيفك ؟؟
فواز: بخير .. و انتي ؟؟
ولاء: تمام (وبتردد) فواز انا جاااية بقووول لك شي بخصوص طلاق صفاء..
فواز باستغراب: شنووو؟؟
اخذت ولاء نفس وهي تقول بارتباك: اممم يعني .. ما تفكر انك تحل السالفة .. ( و بتردد): ليه ما سألت فهد عن سبب طلاقه من صفاء ؟؟
فواز بجدية: ليه تسألي..؟؟
ولاء بمفاجأة من سؤاله: صفاء اختي و انا اهتم لها 
فواز بقهر: لا تظني اني مو مهتم للسالفة .. بس انا سااكت قدامكم عشاان لا احرج صفاء.. انا كلمت فهد و سألته و قالي السبب 
ولاء بصدمة: قالــــــــــــــك السبـــــــــــــــــب ...؟؟؟؟؟؟؟؟؟؟؟؟!!!!!!!!!!
فواز بحدة: ايوة قالي .. (وهو يرص على اسنانه) انا ما ابي افضح اختك .. بس الباين انك تعرفي السالفة كلها و مسترة عليها 
ولاء: اختي ..؟؟؟؟؟؟؟؟؟؟؟؟
فواز: ايوة اختك صفاااء .. اللي عندها خطيب و هايته مع غيره لو ما لعنت الشيطان و تجنبتها كان من زمان شفتيها مذبوووحة .. منو يصدق ان هذي صفاء العاقل تسوي كذه
ولاء: لا فواااااز لا تفهم غلط
فواز بعصبية بس يحاول يتحكم بصووته لا يطلع لبرى: وش اللي ما افهمه غلط .. لو ما فضحها كان ما ندري وش سوت اكثر 
ولاء وشوي تبكي .. كانت بين نارين يا انها تقول له ان صفااء ما لها ذنب و السبب هي آلاء .. و الا تستر على آلاء و تفضح صفاء اللي ما لها ذنب .. بالنهاية وحده من خواتها 
بتنفضح بس الاء كانت الاولى في انها تنفضح .. 
قالت بغصه: صفاااء ما لها ذنب 
فواز: شنوو 
ألاء: صفاء مالها ذنب .. آلاء هي السبب 
فواز باستغراب: ووش دخل آلاء في السالفة ؟؟
ولاء و تحاول تداري دموعها: آلاء هي اللي كلمت الولد اللي كلم فهد
فواز من دون استعياب: كيف تصير ذي..؟؟
ولاء وهي تبكي لأنها كشفت سر اختها اللي امنتها عليه: آلاء كانت تكلم هذا الولد و قالت له ان اسمها صفاء .. و لما حست انها غلطت بحقنا قالت له لا تكلمني و قطعت عنه .. 
بس هو حب ينتقم لما عرف ان فهد خاطب صفاء اللي كان يظن انها الآء .. عشاان كذه رااح و قال لفهد ان صفااء تكلمه
كان فواز يسمع كلامها وهو فااتح عينه .. مو مصدق ان اخته عندها الجراة اللي تخليها تكلم شباب .. تحرك من مكانه بسرررررررعه و توجه لغرفة آلاء و ولاء .. عرفت 
ولاء انه ناوي يضربها.. لحقته و حاولت انها ترده بس ما كان يسمع .. كان منقهر منها حيييييييييل .. فتح الباب و لقاها تبكي عالسرير .. توجه لها و مسكها من شعرها بعصبية
فواز بصراخ: يا قليلة الادب .. يا حقييييييرة 
آلاء بصياح: آآآآآآه .. آآآآآه 
فواز وهو يضربها على وجهها: ابوي ما صااار له الا ثلاث شهووور من توفى كلمتي .. اجل لو مرت سنة وش بتسويييييييييين ؟؟؟ هاااااااااه 
آلاء و هي ميته من البكى: و الله اني مااا اعيييييييييييدهااا .. اول مرة و اخر مرة 
فواز وهو يهزها: يحصلك تعيدييييها بعد يا حيووووانه .... خربتي بيت أختك .. و بهدلتيها مع زوجها اللي طلقها بعد ما شك فيها
كانت آلاء منهارة بين يدين فواز الثاااير قدامها .. ما كانت قاادرة تشووف شي قدامها من الدموووع .. رمت بنفسها بحضنه و هي ميته من البكى 
آلاء: و الله اني اااااسفه .. آآآآآآآسفه .. و الله اني ما كنت ادري .. ما كنت ادري ان بيصير هذا الشي .. أنا آآآآسفه آآآآسفه 
تأثر فواز من ردت فعل أخته قدامه .. و أنا تحتمي فيه منه .. بس اللي سوووته ما ينغفر بالساهل .. دزها على السرير بعصبية و طلع 
اول ما طلع راااحت ولاء لها ركض .. كانت تبي تحضنها و تهديها .. بس تفاجأت من آلاء اللي ابعدتها عنها بنرفزة 
آلاء بعصبية و بصوت مبحوح: مسويه نفسك الاخت الحنون و انتي عقربة من تحت لي تحت 
ولاء بتفاجأ: أنااااا ؟؟؟
الاء بتهجم: اجل اناااا ؟؟؟؟ رااايحة و قايلة له .. و لما اكلت الضرب منه جاايه تطبطبي علي .. انقلعي عني ما ابي اشوووفك انقلعيييييييي
دخلوا لمياء و صفاء و لقاء و نقاء و هم متخرعين من الصراخ 
صفاء: وش صاااير ..؟
لمياء: ليش الصراااخ .. ووش فيه فواز صوووته لي تحت ؟؟
آلاء بهستيريه: اطلعووووا برررررررررررررى .. اللي فيني مكفيني .. خلاص 
طلعوا البنات من عندها بعد ما اشرت لهم الاء انها بتقول لهم بعدين.. و ظلت صفاء واااقفة عند الباب 
ناظرت الاء صفاء اللي واقفة والخوووف باين عليها ..(بخاطرها): آخر وحده تمنيتها تقعد معاااي .. اخر وحده افكر اني احط عيني بعينها ..انتي يا اختي يا بنت امي و ابوي .. 
ياللي خربت لك بيتك .. آآآآآه .. يا ترى لو تدري اني سبب طلاقك من فهد .. بتوقفي لي هالوقفة و الا بتتخلي عني ..؟؟



<><><><><><><>


عند فواز


طلع من البيت معصب و الدنيا مقفلة بوجهه .. ركب سيارته و سكر الباب وراه بقووة .. ما كان عارف وين يروح .. بس اللي يبيه هو انه يبتعد عن البيت و بس .. شغل 
سيارته و أول ما جاء بيحرك .. شاف عبدالله واقف بوجهه .. فاضطر انه يوقف .. راح عبدالله و طق عليه النافدة عشان يفتحها .. 
عبدالله باستغراب: فواز اش فيك ..؟
فواز مسح وجهه بكفه وهو يتنهد: اركب اركب .. 
ركب عبدالله و حرك فواز على طول .بعد فترة .. تكلم عبدالله
عبدالله بخوف: فواز تراك خوفتني .. اش فيك ؟؟
فواز بحزن: افتقدت ابوي 
عبدالله: الله يرحمه .. 
فواز : أبوي راااح و ترك علي حمل ثقييييييييل .. ثقيل حيييييييييل مو قااادر اتحمله 
عبدالله: الله يكون بعونك .. و انت قدها و قدود يا ابو عبد الكريم
فواز: يا ليييييييت انا قدها 
عبدالله: طيب اوقف الحين هنا 
وقف فواز على جنب .. كان مكان استرااحه و فيه مقااعد .. نزلوا و قعدوا عالمقاعد 
عبدالله: قولي وش صااير معاك ؟؟ اختي ضااايقتك بشي ؟؟
فواز: اختك بلسم تنحط عالجرح يبرى .. بس اخـتي ..
عبدالله: سلامات وش فيها ؟؟
حس فواز بانه تسرع بالكلام .. وش كان يبي يقووول .. يبي يفضح اخته و يفضح نفسه معاها .. اكيد بيقول انها ما تربت .. رد عليه : تبي تطلع من الجامعة مو راضية تكمل 
دراسة 
عبدالله باستنكار : بس ..؟؟؟ هذا اللي معصبنك ؟؟؟ و انا اقول الحين متوفي عندك احد .. و الا بيموت احد تالي يطلع هذا السبب
سكت فواز و ما علق ..
عبدالله: قوووم ارجع البيت و ريح نفسك .. و لا تشغل بالك بشي ما يسوى ..


اليوم الثاني

الصباح


في المستشفى

كان فارس قاعد عالكرسي بغرفه هدى اللي كانت دااايخة حيل .. كانت طالعه من غرفة العمليات بعد ما سوو لها عملية تنظيف .. لان الجنين اللي ببطنها مات 
جت الممرضة و قالت لفارس ان الشرطة تبيه عند الباب .. طلع وشاف رجال عند الباب 
المحقق: السلام عليكم 
فارس: وعليكم السلام
المحقق: معاك المحقق سيف
فارس: يا هلا 
المحقق: احنا جايين نحقق في اللي صار مع هدى عبد السلام
فارس باستغراب: ليه وش صاااير ..؟؟
المحقق: المرة سقطت لانها تعرضت لضرب على بطنها وهي حامل 
كان فارس عارف ان ابوه هو اللي ضربها بس ما كان يبي يقول لهم اي شي .. قال ببرود: طيب و المطلوب مني الحين ..؟؟
المحقق بطولة بال: منو اللي ضربها ؟؟
فارس: انا ولد زوجها .. شفتها طاايحة عالارض شلتها و جبتها المستشفى .. 
المحقق: ابوك وينه ؟؟؟
فارس بلا مبالاة : مدري
المحقق : طيب ممكن تعطيني رقمه .. 
طلع فارس الرقم من الجوال: تفضل 
أخذ الرقم و رااح 
فارس بملل: لا حول الله .. 
دخل غرفة مرة ابوه .. لقاها نايمة ..طلع و دق على احمد : هلا حمووود
احمد: هلا بك .. وينك يا رجال .. خنت بي .. قمت رحت عنك
فارس: عندي لك علوووووووم .. بس انت خلص التحاليل و تعال البيت على طول 
احمد: خليتني اتحمس .. يلا كانا واقف عند باب بيت خالي 
فارس: يلا اجل ما اطول عليك .. سلام
احمد: و عليكم السلام



><><><><><


في بيت أم هشاام ..


أم هشام: يلا يا بنت أحمد عند الباب ينتظرنا 
شهد باستغراب: ليه وش جاااب احمد؟؟
أم هشام: هو اللي بيودينا 
شهد : طيب .. أخذت شنطتها وطلعت مع امها
شافوا سيارة احمد السوداء عند الباب 
دخلت ام هشام ورى مع شهد لان ساارة قاعده قدام
أم هشام: السلام عليكم 
أحمد وأمه: و عليكم السلام
دخلت شهد ورى احمد .. و قعدت تسمع سوالف امها مع امه
سارة: الله يبلغنا ان شااء الله نروح مع فاارس بعد
أم هشام: هذا فارس شكله ما بيتزوج ههههههههههه
سارة: ههههههههه انا قلت الحين لما خطب احمد شهد بيغاار و بيقول انه يبي يخطب .. بس ما شكله بيتحرك
شهد كانت مصدووووومة من الكلام اللي ينقال (بقلبها): أحمد خطب شهد ..كيف؟؟؟ أحمد خااااطبني ؟؟؟؟ليش ما قالوا لي .. ليش ما قالوا ان احمد هو المتقدم لي .. و فااارس ؟؟ 
كيف ما فكرت فيها لما قالت لي امي ان ولد عمتي هو المتقدم لي وعمتي بالاساس ما عندها الا ولد واحد هو أحمد .. لا ما يصير كذه .. هذا احمد اللي قاعد قدامي و مبسوووط
على الاخر من كلام امي و عمتي هو اللي خاااطبني ..؟؟؟؟؟؟؟؟!!!!!!!!
وقفت السيارة ووقف قلب شهد معاه .. شاافت امها تدزها تنبهها عشااان تنزل .. اخيرا استوعبت انها رااايحة تحلل دم .. دعت من كل قلبها انها ما تطلع سليمة .. طلعت من 
السيارة و سكرت الباب بقهر .. ومشت بجنب امها و احمد و امه قدامهم .. 
ناظرت أحمد و هي ترمش بعيونها و بخااطرها: انت اللي متقدم و انا احسب اخوووك .. و الله شي يضحك .. 
دخلت غرفة الانتظار مع امها وسارة .. سمعت امها رجعت تسولف مع سارة و هي ظلت قااعده تفكر في البلا اللي طاحت فيه ..
شهد بخاطرها: برررفض و ما برضى اخليهم يسوو التحاليل .. بس وش بتقولي لهم و انتي موافقة .. لالالالا .. بعطي الممرضة فلوس و بقول لها تطلع لي اوراق مزورة 
تخرب التحاليل حتى لو كانت لا قدر الله سليمة .. 
سمعت اسمها ينادوه .. قامت و قامت امها و عمتها معاها .. 
دخلت غرفة التحاليل و شااافت الممرضة تجهز الابرة .. كانت خااايفة من شكلها الطويل .. 
قربت منها الممرضة و قالت بابتسامة: ارفعي كم البلوزة ..؟
ناظرتها بخوووف .. ما كانت خااايفة من الابرة كثر ما كانت خااايفة من نتيجة التحاليل اللي لسه ما اخدتها .. قالت بصوت مهزوز: ماا ابي 
استغربت امها اللي كانت جنبها: شهووودة حبيبتي ارفعي .. خلهم يخلصوونا ..
قامت سارة تطمنها: لا تخاافي الابرة ما تعور 
شهد و عيونها بدت تدمع: ماااا ابي اخااااااف 
الممرضة: طيب غمضي عينك و لا تناظري الابرة .. صدقيني ما بتحسي بشي
شهد لأمها: يمة لازم يحللوا ؟؟؟
ضحك الكل من سؤالها اللي باين عليه الاضطراب 
سارة: ههههههه اكيد لازم .. عشان نتطمن عليكم ..
أم هشاام: ما تخافي تجيبي عيال معاقين بعدين ؟؟
شهد بقلبها : بعد ؟؟؟ هذا بعدنا ما حللنا جااابوا طاري العيال .. و معاااقين 
كانوا يبوا يطمنوها بس كلامهم زااادها خوووف .. كانت رااافضه انها تحلل بحجة انها تخاااف من الابرة .. بالنهاية حللت بعد ما حاولوا فيها و اقنعوها
العصر


في بيت أبو عادل .. (في غرفة جلوس البنات)


عنود باستغراب: كيف...؟؟
سناء بحسرة: اشر لي على الجوال و لما جبته فتح الرسايل و كتب لي هالكلام 
عنود بخوف: يعني مقعووووولة ؟؟ ماجد ؟؟؟ لا ما اتوقع اكيد ان ابوي مشبه عليه 
سناء بضيق: و الله ما ادري وش اقول لك .. بس هو من عرف الولد و شااافه بذيك الليلة وهو ياشر لي بانه مو زين و يحاول يتكلم .. لين ما طرى على باله الجوال و كتب لي 
هالكلام 
قامت عنود من مكانها 
سناء: وين ..؟؟
عنود بحزن: بروح لابوي .. ابيه يفهمني اللي قاعد يصير 
سناء: قعدي شوووي .. قالت لي شجن انها تبي تقعد معاه شووي .. وبتسولف له
عنود باستغراب: شجن .. تروح لابوي .. ليه تبيه يضربها باقرب شي عنده ؟؟
سناء:مدري .. بس باين عليها تبي تغير له جو .. قالت لي انا بقعد اسولف له و اونسه بسوالفي الحلوة


><><><><><><

عند شجن

أخذت شجن الجوال وحطته بيده : سناء قالت لي من شوي انك كلمتها بالرسايل .. قلت لها اللي كنت تبي تقوله من زمان .. (وبحزن): باقي اسمع اللي ابيك تقوله لي الحين .. (و برجاء):عمي و اللي يرحم والديك قولي .. تكفــــــــى ..قولي و لا تكذب علي ... انا بنت حرااام لو لا ..؟؟؟؟؟ انا بنت اخووووك لو لا ..؟؟ 
شااافته متصنم و يناااظرها بعين منكسره .. هزته من ايديه : تكفى يا عمي .. قووولي هالكلام صحيح لو لا ..؟؟؟
هز راااسه بلا 
وقفت شجن مبلمة .. مو مستوعبة اللي قاله لها : لا يعني مو بنت حرام؟؟
هز رااسه بايجاب
فتحت شجن عينها على وسعها و قالت بانكسار ودموع القهر تنزل على خدها : اجل ليه قلت لي اني بنت حرام .. ليه كذبت علي و عذبتني طول هالشهور .. وخليتني اتزوج 
ولدك غصب..؟؟؟؟ 
كتب لها شي بالجوال و سحبته منه بنرفزة و قرته " اذا ما تبيه قولي لي .. و اطلقك منه مثل ما زوجتك اياه "
ناظرته بصدمة و صرخت بوجهه: اتطللللللق ؟؟؟؟ بدري على هالكلام .. بدري .. حياااتي يا دوووبها تعدلت تبي تخربها لي اكثر 
كان مبين على ابو عادل انه متندم عاللي سواه لانه بالنهاية ما نفعه اي شي و الفلوس اللي ياما عذب نااس و قتل عشااانها .. اخذها ولده بالساااهل .. وورث شجن اللي ورثته
من ابوها .. عمى عينه .. و خلااه ما يشوووف قدامه .. لين استولى على فلوسها و زوجها ولده ..
اخد الجوال مرة ثانية و كتب لها " قولي لعادل يعطيك ورث ابوك .. فيه اوراق تثبت هالكلام بمكتبي بالشركة"
شجن ببكى: وانا وش ابي بالورث .. انا مو محتاجة شي .. اللي ابي اعرفه الحين هو امي .. وينها فيه ؟؟؟؟؟؟؟
كتب لها " امك عااايشة مع اخوها "
شجن بصدمة : عااااايشة مع خااااااالي ؟؟؟؟؟؟؟؟؟ هيثم ؟؟؟؟؟؟؟ 
هز راسه بالايجاب 
سألت شجن بخوف : أمي خااانت أبوي ؟؟
ناظرت يده وهو يكتب بيد ترتجف .. كانت تترقب الاجاابة بخوووف و تتمنى ان تكون بالنفي .. بس خاااب ظنها لما شااافت كلامه على الشاشة ..
حست ان الدنيا تدور بها .. سمعت اصوات جاايه من وراها .. ما كانت تدري ان كان صرااخ و الا كلام .. اللي تعرفه انها ما عادت تسمع شي ..


//\\//\\//\\//\\//\\//\\//\\//\\//\\//\\//\\//\\//\\//


في بيت حمد


في غرفة علياء


خفت حرارة حمد بعد ما التزم بالعلاج .. كان مرتاااح نفسياً ان هنادي ردت له .. بس الشي اللي معكر عليه انها ما ردت مثل قبل .. ايام ما كانت تبتسم له في اي وقت .. افتقد 
حيويتها .. و سوالفها و عربجتها .. ردت له هنااادي ثااانية .. هنادي اللي صاارت هاادية .. و نظرة الحزن مرسووومة على عينها .. 
......: الحلووو سرحااان في مييين ؟؟
انتبه لعلياء اللي كانت مبتسمة له وواقفة وحاااطة يدها على خصرها 
ابتسم لها : سرحااان فيك
قعدت جنبه : حط عيني بعينك اشوووف 
حمد: هههههههه
علياء: داااامك ضحكت معناااته انته كذااااب 
حمد: ههههههههههههههههه مشكلتك كاااشفتني 
علياء: اعترف سرحان في من ؟؟
حمد بجدية: في هنادي .. 
علياء بحزن: اللي مرت فيه مو قليل .. تعرف انها متحمسة للبيبي .. و تنتظر اليوم اللي يجيها .. و بغمضة عين تفقده
حمد بتأنيب ضمير: كله مني
علياء و هي تحط يدها على كتفه تواسيه : مو منك .. كل هذا بقضاااء الله و قدره .. يمكن فيها حكمة .. هنااادي لسه صغيرة .. و العمر قدامها .. ان شااء الله رح تتعالج و تحمل 
حمد بأمل: إن شاااء الله .. وينها الحين ؟؟
علياء: بغرفتها تحت .. تعرف رجلها مكسووورة و ما تقدر على الدرج 
قام من مكانه : بروح لها .. وطلع
حست علياء بشي داااخلها يتحرك .. شعووور مو غريب على وحده زوجها متزوج عليها (بخاطرها): انا اللي مهتمه فيك ليل نهار .. و لما قدرت تحرك عمرك رحت لها .. لا 
شكرتني و لا قلت حتى الله يعطيك العافية .. (حست بانها بدت تغار من هنادي): يا ربي وش فيني انا .. لا يكون صج بديت اغار منها .. لالالالا .. هنااادي اختي و حبيبتي .. 
و اكيد انه ما راح لها الا لانها تعبانه و تعبها كان بسببه .. قامت تكمل شغلها و هي تلعن بليس وتتعوذ منه ..
//\\//\\//\\//\\//\\//\\//\\//\\//\\//\\//\\//\\//\\//
في بيت سارة 
دخلت سارة البيت و استغربت ان هدى مو موجودة .. بالعادة طول العصر قاااعده بالصاالة .. بس حست براااحه لما ما شااافتها .. نادت الخداامة تودي عباتها و شنطتها 
لغرفتها و راااحت هي تجلس بالصالة .. دخل احمد من وراها ..
سارة بابتسامة: فدييييت هالطول و العرض و الجمال دا كله
أحمد : و الله لو اني ابو ناصر ما قلتي كده .. (وبغمزة) تسلمي لي والله 
سارة: ههههههههههههه الله يسلمك
دخل فارس البيت وهو يدندن 
أحمد بصوت عالي: تعال تعال تعال .. انا قاااعد انتظر العلوم من زمااااااااان 
فارس بابتسامة: ياشينك لا انعديت من الحريم و صرت ملقوف
أحمد: يمة تراه يقصدك
سارة بمزح: ما عليك منه اسفهه
أحمد: سمعت وش قالت امي .. اسفهك 
فارس راح بجنبها يتغلى: افااااا يا ام فااارس .. تسفهيني انا .. وانا اللي جااايب لك خبر .. بتطيري من الفرح ان سمعتيه 
سارة باستغراب: ما اتوقع ان التحاليل ممكن تطلع الحين ..
فارس و هويكشر: يعني ما فيه خبر حلو الا هذا .. لا .. السالفة مو كده 
أحمد: أجل شنووو ..؟؟
فارس وهو يعدل جلسته: اسمعواا ..

في بيت وضحى





وضحى واقفة عند الدرج و تنادي : يلا يا يمة .. تأخرنا على بيت خالتك .. بسرررعه 
زينة وصوتها طالع من غرفتها: اش فيك يا يمة مستعجلة .. دقيقة بسسس 
وضحى: انا بمشي و انتي تعالي لي .. البيت قريب و ما يضيع
زينة: اوووكي 
طلعت وضحى و ظلت زينة تتعدل في غرفتها .. اليوم بتروح بيت خالتها .. لان بنت خالتها ولدانه .. 
زينة و هي تناظر المرايا بخوووف: ياااربي .. نسيت ان بيت خالتي يربوا سنانير .. حطت الروج و رمت القلم عالتسريحة بعجله عشان تلحق امها .. لبست عباتها و نزلت 
ركض عالدرج .. جلست على العتبة و لبست صندلها الكعب و طلعت .. سكرت الباب و انصدمت لما لفت و لقت اللي اشتااااقت له بكثر ما هي مقهورة منه ..


صدفة واللقا صدفة عيني تلتقي بعينك
قلبي يسألك وينك؟
وآه ياخوفي وحنينك *** وآه ما اجمل سنينك
ضاعت كأنها طرفة *** صدفة ياحلوها صدفة


كان واااقف و يناظرها بلهفة و شوووق .. بس ما عطته المجال ومشت عنه بسرررعه .. كانت تبي توصل بيت خالتها باسرع وقت ممكن .. اول ما وصلت لقت الباب مفتوح 
.. دخلت و سكرت الباب وراها و تسندت عليه فتحت وجهها و هي تتنتفس بقوووة .. غمضت عينها تسترجع انفاسها .. ليش الحين اشووفك .. كل ما ابي اتناسى الموضوع .. 
يجيني شي يذكرني بك .. ابي اتناساك شوووي .. حست بشي نااعم يلمس رجاايلها .. شي مثل الحرير ملمسه ناااعم .. لكن القشعريرة مشت بجسمها لما شااافت هذا الشي .. 
صررررررخت بأقووووووى ما عندها و هي تشووف السنووورتين عند رجاايلها .. و قفت مكانها تناقز بخووف مو عاارفة لا تروح يمين و لا شمال لان السنانير وااقفين .. 
زينة و هي تبكي: يمممممممممة .. تعااااااااااااااااالي 
سمعت صووت خطوات احد جاااي من جهة مجلس الرجال .. شاافت وااحد معضل يأشر على السنانير بيده .. اول ما انتبهوا له السنانير رااحوا له ركض .. عرفت ان هذا 
يوووسف ولد خالتها .. مسحت دموعها بكف يدها ..و اول ما انتبهت انها مو متغطية حطت الغشوة على وجهها .. و دخلت البيت على طول .. سمعت صوت ضحك وسوالف 
الحريم جاي من مجلس الحريم .. بس توجهت للمطبخ على طول تبي تشرب لها موية ترد لها روحها من بعد هذي الخرعه اللي لازم تتخرعها كل مرة تجي فيها بيت خالتها .. 
شربت الموية .. وطلعت من المطبخ .. لقت ولد خالتها منير 
زينة باستهبال متعوده عليه مع ولد خالتها منير اللي كان عمره 15سنة: هلااااا منووور
منير اول ما شاافها: اوووووووووو القزمة هنا و انا مدري .. من متى جيتي ؟؟
زينة: من 10 دقايق 
منير: اهاااااا 
زينة: شلووون زينة الصغنونة ؟؟
منير: طاااالعه خسفه .. و تخووووف 
زينة باستغراب: ليه ..؟
منير: انا قلت لهم لو انكم مسميينها منيرة كان طلعت منوووورة .. بس زوينة وععععععععععع .. وهررررررب 
زينة وهي تلحقه: لا يالدب .. انا خسسفة ؟؟؟ و اخوووف هاااه 
منير وهو يدخل المجلس: ههههههههههههههههههه
دخلت خالتها ام يوسف الصالة و اول ما شاافتها ابتسمت 
ام يوسف: هلاااا ببنتي 
زينة: هلا بك خالة شلوونك 
ام يوسف: بخير الله يسلمك .. وينك انتي .. ووش هالقطاااعه ؟؟
زينة: هههههه بيتكم فيه سنانير .. اخاف اجي
ام يوسف: ههههههههههه ما تكوني انتي اللي من شوووي تصااارخي ؟؟؟
زينة بكدب: متى ؟؟؟
ام يوسف: من شوي سمعنا صرااخ .. بس ما ندري من 
زينة: اهاا .. لا انا كنت هنا في المطبخ اشرب موية 
ام يوسف بتصديق: عليك بالعافية .. يلا تعالي ادخلي .. هيا تسأل عنك
زينة: فديتها والله .. وحشتني



//\\//\\//\\//\\//\\//\\//\\//\\//\\//\\//\\//\\//\\//


في بيت أم سامي


في الصالة ( ام سامي و ابو سامي و عبدالله)


كانوا جالسين و مشغلين التلفزيون و يشااهدوا مسلسل .. و كانوا جايبين على عرس 
أم سامي بحنيه: الله يبلغني و اشوووفك يا عبدالله معرس مثل هذا 
أبو سامي: بس مو قبل سامي
أم سامي: أنا أبي أفرح فيهم بليلة وحده .. وش قوولك يا وليدي؟؟
عبدالله كان سرحان و توه ينتبه لامه: هلا 
أم سامي: تتزوج انت و اخوووك بليلة وحده
عبدالله: ههههه الحين ما شغل بالك الا زواجي انا و سموووي بليلة ؟؟ 
أم سامي: إذا جاء سامي هالاسبوع .. بخطب له 
أبو سامي: الظاهر انك حاطه في بالك احد
ام سامي: خوات فواز ما عليهم كلام .. و انا ودي اخد وحده منهم 
أبو سامي: الله يتمم على خير 
قام عبدالله: تصبحوا على خير 
أم سامي و أبو سامي: و انت من اهله 
طلع عبدالله لغرفته .. دخل و سكر الباب وراه .. رمى نفسه على السرير و هو يفكر .. وش بيصير لو امي تخطب له نفس البنت اللي شفتها .. وش بسووي وقتها .. سامي 
يستاهل كل خير .. بس هذي البنت دخلت قلبي .. و ما اقدر استغني عنها .. خلاص بسأل سجى عنها .. بس وش بقوول لها ..؟؟


<><><><><><><>


في غرفة سجى


سجى: هلا و الله .. شلونك .. اخبارك اليوم .. الحمدلله .. انا مشتااااقة .. 
قامت رغد و هي تحاول تسحب السماعه من عند سجى 
سجى بضيقه: خلاااااص رغووودة .. عيب .. انتظري دقيقة بكلم 
رغد: ما فيه تكلمي الشررير 
سجى وترد تحط السماعه على اذونها: معليش فواز بكلمك بعدين / هههههههه .. (وبهمس) اذا نامت بفتح النافذة و بكلمك
رغد بصرااخ: سووووووووزاااااا .. ديبي الدوال (سجى .. جيبي الجوال)
سجى: بااااي ههه (و لرغد): و انتي كل مرة اكلم فيها فواز نطيتي لي 
رغد: اهى اهى اهئئئئئ ابي الدوال 
عطتها سجى الجوال و حملتها لسريرها اللي كان مع سجى بغرفه .. شغلت لها العاب و ظلت تلعب 
اما هي قامت تذاكر لها شوووي لين تنام رغد .. و تقوم بعدين تكلم فواز من النافذة المطله على نافذة فواز .. كان فواز موصينها تختار هذي الغرفة لانها تطل على نافدته .. 
سمعت طق خفيف على الباب : منووووو ؟؟
عبدالله بهدوء: هذا انااا 
سجى وهي متربعه على سريرها و الكتاب بحضنها: تفضل
دخل عبدالله و باين عليه الارتباك : تذااكري ؟؟
سكرت سجى الكتاب: لا انا اصلا خللللصت 
عبدالله: طيب .. انا جااايك بقوول لك شي .. بس ما ابيه يطلع لاحد 
سجى باستغراب: شنووو 
ناظر عبدالله رغد اللي كانت شوي و تنام و هي تناظر الجوال : اممم .. و الهل اخاف اقول لك .. و تفكريني من هذيلا الاولاد الصيع
زاد استغراب سجى و رفعت حواجبها : لا يكون تحب لك وحده من هاللي يفروا بالاسواق و المجمعات 
عبدالله بقرف: لالاا وع .. قلوا علي بنات الحمايل 
سجى: خخخخخخخخخخخخخخخخخخ (وبخبث): اجل من ؟؟
عبدالله: اخت فواز 
ناظرته سجى بصدمة : اخت فواز ...؟؟؟؟؟؟؟؟



// انتهى ..//


[~.. البارت الرابع و العشرين ..~]


هــذا الــزمــن حــاكم وأنــا فيــه
محكــوم
مــاهمنــي كبــر الفضــا و
أتســاعه
مــدام دمعــي جــف والقلــب
مصـدوم
بقــول للأحـزان سمعــا (ن) و
طــاعه
ومــدامني عشـــت الــزمن دوم
محـــروم
شيصيــر لوضـاقت علـــي كـل
ســاعه؟

\//\\//\\//\\//\\//\\//\\//\\//\\//\\//\\//\\//\\/
في بيت أم سامي
ناظرته سجى بصدمة : أخت فواز ؟؟؟ أي وحده ..؟؟؟ 
عبدالله: مدري
رفعت سجى حواجبها باستنكار: ما تدري ..؟؟؟؟ كيف ؟؟
عبدالله بنزفزة: شفتها عالبلكونة .. بس ما اعرفها من 
سجى: هههههههههههههههههههههههه و الله وطحت يا عبيد في شباك البنت ..؟؟ 
عبدالله وهو يدفها بمزح: الواحد ما يقول لك شي 
سجى : ههههههههههههههههه .. و متى شفتها..؟؟
عبدالله: يوم العزيمة 
سجى: وش كانت لابسة ؟؟
تذكرهاعبدالله و ابتسم : ازرق .. و شعرها طووووويييييييييييييييييييييييل
سجى بتفكير: ما اتذكر منو بالضبط اللي كانت لابسة ازرق .. بس اتوقع انها ولاء 
تنهد عبدالله بحب: يا حلوو الاسم 
سجى: هههههههه طحت وما احد سما عليك .. بس تصدق ولاء خفيفة دم و هاااادية و تليق لك 
عبدالله: ما شااااء الله ما شاااء الله يعني عرفت اختار 
سجى: هههههه يس .. (شااافت رغد نايمة و تذكرت فواز): يلا عبيد قوووم رووح نام .. وانا بنام وراااي مدرسة بكرة 
عبدالله: طيب .. تصبحي على خير 
سجى: و انت من اهل الخير 
طلع عبدالله و سكر الباب وراااه .. استنت شوي لين يدخل عبدالله غرفته و بعدها نطت لي الباب ركض وفتحته .. ما لقت احد .. سكرت الباب و طلت على رغد لقتها ناااااايمة .. خذت الجوال من بين يدينها بشويش عشان لا تصحى .. و راحت عند النافذة بعد ما رتبت شكلها عند المرايا .. دقت على فواز .. رنتين و رد
فواز: هلا و الله 
سجى: هلا بك زوووود .. افتح النافذة ابي اشوووفك
فواز: ههههههههههه دقايق 
فتح باب بلكونته و شاافها متسندة على درابيزين البلكونة : فدييييييييييييييييت جااارتي الحبيبة
سجى: افديك اكثر يا جااااري الحبيب 
فواز : اش رايك .. اذا تزوجنا نسوي ممر من غرفتي الى غرفتك ؟؟
سجى: كيف ؟؟
فواز: غرفنا مقابلة بعض .. نسوووي مثل الجسر بين بلكونتي و بلكونتك ووقت ما بغيتي تجي بيت اهلك ما بتحتاجي حتى تلبسي عباتك .. تمري عالجسر على طول
سجى: اما انت عليك افكااار .. بس تصدق فكرة مهيب بشينة 
جتهم هبت هواء باردة شوي 
فواز و هو يناظر السماء: الشتاء قررررب 
سجى و هي تناظر مكان اللي يناظره: الله ونااسة .. و ينزل المطر بعدين ؟؟
فواز نزل عينه عليها: تحبي المطر..؟؟
سجى: احبه اذا كان خفيف 
فواز و هو يتنهد: و أنا أحبــــك أكثر
سجى رفعت عينها للسماء و حمدت ربها بسرها 
فواز بثقل: عاد قولي لي و لو مرة وحده انك تحبيني
ناظرته سجى بخجل: أحياناً الأفعال تغني عن الكلام
فواز: يا سلام؟؟ (بطرف عينه) :ما شفنا افعال ؟؟
سجى: ههههههه (وبتصريف) يلا تأخرت لازم انام الحين عشان اصحى بكير
فواز بخبث: وين بتروحي يعني .. مصيرك لي 
سجى: هههههه (وهي تسكر الابواب): يلا تصبح على خير 
فواز: و انتي من اهله 
سكر باب بلكونته .. و راح انسدح على سريره .. تقلب يمين و شمال .. ما عرف ينام 
قام بضيق: أعوذ بالله من الشيطان الرجيم .. 
طلع من الغرفة .. يبي ينزل يغير جو .. بس وقف مكانه .. ما يدري اذا كان يتهيأ له او صحيح .. فيه صوووت صراخ جاي من جهه غرفة الاء وولاء .. توجه للغرفه .. و طق الباب .. اول ما طق الباب .. حس بالهدوء .. فتح الباب و دخل .. لقى الاء جالسة على طرف السرير وولاء جنبها و صفاء و لمياء .. وااقفين قدامهم 
فواز باستغراب: وش صاير ..؟؟
ناظروا البنات في بعضهم بعيون مضطربه و ما ردوا
فواز و هو يدخل لداخل الغرفة: انا اكلمكم وش صااااير ..؟؟
صفاء : ما صاير شي 
فواز: اجل هالصراخ دا كله ليه ؟؟
ولاء بحزن: تراه يعرف كل شي ما يحتاج تخبوا عنه اكثر 
انقبض قلب فواز قال و هو يناظر الاء اللي جالسة تبكي: تكلمووا وش سوت بعد؟؟
ولاء: الولد اللي كلمته راسل لها تهديد
فواز ببرود: بشنوو بيهدد يعني ؟؟ 
لمياء: يبي ينشر صورتها 
فتح فواز عينه على وسعهم وقال لـ آلاء: و من وين جاب صووورتك ؟؟ 
شافها تبكي و ما ترد عليه .. خاااف اكثر .. و مسكها من أذنها و هزها : تكلممممي .. من وين جابها ؟؟ 
آلاء وهي منهارة من البكي: و الله ما ادري ما ادري
فواز بتهديد: و الله وبسابع سماااااه أن دريت أنك طلعتي معاه و الا راسله له صووورتك لأسوي جنااازتك بكرة 
رماها عالسرير : عطيني رقمه أشوووف 
أخذت جوالها بيدين مرتجفة و عطته اياه .. 
أخذه من يدها بقرف و قال بتهديد : ياويل اللي اسمع لها حس بعد اليوم 
طلع من الغرفة و صفق الباب وراه 
رمت آلاء نفسها على السرير و هي تبكي بصووت عالي
لمياء بعتب: عجبك اللي صااار ...؟؟ ارتحتي الحين ..؟؟
آلاء برجاء: لمياء و اللي يرحم والديك ارتكيني .. اللي فيني مكفيني .. و الله اني مو ناقصة 
طلعت صفاء من الغرفة بدون ما تتكلم و لا كلمة .. و لحقتها لمياء على طول و سكرت الباب وراها 
جابت ولاء كاس ماي و عطتها اياه: سمي 
أخذت آلاء الكأس بيد ترتجف و شربت منه شوي 

آلاء بحزن: أنا آآآسفة اهئ اهئئئئئئئئئ .. و رمت نفسها بحضن أختها ..
في بيت أبو عادل
فتحت عينها و هي تحس بثقل بجسمها .. كانت تحس بأن جسمها منمل و مو قااادرة تحرك شي منه .. كان المكان غريب عليها شوي .. ناظرت على يسارها و كسر خاااطرها .. كان عادل قاعد عالكرسي بجنب السرير ماسك يدها و حاط راسه على طرف السرير و نايم .. سحبت يدها بشويش و حطت يدها على راسه .. و حركت خصل شعره بخفة و هي تفكر باللي قاله عمها .. دمعت عينها للفكرة اللي عيشها عمها فيها ثلاث شهور .. الكذبة اللي اللي كانت من أبشع ما يكوون .. دعت من كل قلبها و تحسبت عليه .. على انه مريض الا انها ما كانت قااادرة تسااامحه .. كذب عليها و سرررق فلوسها و كان بيزوجها بالغصب لو ما انقذها عادل و تزوجها و فكها من العجوز اللي متقدم لها .. تذكرت كيف تزوجت و دمعت عينها أكثر .. كانت تحلم انها تلبس الثوب الابيض و يحضرواا صديقاتها زفافها و ووو .. بس بالنهاية .. عمها حطم كل أحلامها .. حست بعادل يتحرك .. شافته رفع رااسه و اول ما انتبه لها قال بفرح و بصوووت رايح من النوم 
عادل : و أخيــــراً صحيتي .. خوفتيني عليك .. شلوونك الحين؟؟ 
شجن بصوت مبحوح: الحمدلله 
عادل باستغراب: وش صاار لك ..؟؟ و ليه أغمى عليك ؟؟
شجن: ما صار لي شي .. 
عادل براحه: الحمدلله انك بخير .. انا قلت بوديك المستشفى بس قالت سناء اذا جاء بكرة و لا صحيتي .. نوديك ..
ابتسمت له شجن بحب : تسلم يا قلبي .. الساااعه كم ؟؟
عادل و هو يناظر الساعه: اوووف الساعه 1 وربع الليل 
شجن بصدمة: باااااااال .. نمت وااااجد .. (حطت المخدات ورى ظهرها و تسندت عليهم ..ناظرت حواليها): أحنا وين ؟؟
عادل و فيه الضحكة: بالمريخ .. خخخخخخ .. هذي غرفتي ايام العزابية ..(و هو يشم هواء الغرفة بعمق): يااااحلات ايام العزبة .. اشتقت لها والله
شجن: لا و الله .. 
عادل بمزح: اي و الله .. كنت مرتااح .. اروح و ارجع متى ما بغيت .. مو مثل الحين .. اطلع و انا احاااتي وحدة قاااعده بوحدها بالبيت 
شجن بزعل: يعني لهدرجة انا مسببة لك قلق 
حس عادل انها زعلت صج : انتي من صجك صدقتي .. أنتي هنا (وهو يأشر على قلبه) مستحيل تكوني في يوم ثقل علي

\//\\//\\//\\//\\//\\//\\//\\//\\//\\//\\//\\//\\/
في فلة حمد
كانت علياء منسدحة على سريرها و الأفكار توديها و تجيبها .. حمد من لما نزل لهنادي ما عاااد ركب .. و لا حتى سأل عنها .. الا لما جاع ناداها عشان تحط لهم العشاء .. شعور الغيرة مسيطر عليها .. مو قادرة تتعايش مع هنادي على انهم خوات مثل قبل .. خوفها من ان حمد يفضل هنادي عليها مقلقنها .. صحيح ان هنادي تزوجت حمد من دون عرس و سكيتي و بعمر صغير .. و حملت و سقطت و ما تقدر تجيب عيال الا لما تتعالج .. بس الخوف مسيطر عليها .. 
قامت من على السرير و هي تتعوذ من ابليس .. لبست روبها و نزلت .. و توجهت لغرفة هنادي على طول .. تبي تعرف وش يقولوا .. و عن شنو يسولفوا .. وقفت عند باب الغرفة و سمعت ضحكهم .. واصل اخر الدنيا .. حست بالنار تشتعل بداخلها و تكوي قلبها .. حمد اللي كان ملكها الحين صار ملك لغيرها و هي طلعت بسبب طيبتها لبرى .. 
توقعت ان ممكن يصير فيه تفرقه بينها و بين هنادي بس ما تكون ضدها .. كانت تظن انها الكفة الراجحة .. بس للاسف اللي تمنته لنفسها ما صار .. انتبهت لدموعها اللي تغسل خدها بكل هدوء مسحتهم بظاهر يدها و ركبت فوق بسررعه .. قررت انها تخلي لهم الجو .. اذا يبي يستانسوا مع بعض ما بتمنعهم بس مو قدااامها .. دخلت غرفتها و هي تبكي .. اتصلت على لمياء .. كانت عارفة ان لمياء ما تنام و حتى لو نامت وشافت انها متصله بترد عليها .. رن الجوال رنة و رنتين و ثلاث .. بس كان الجواب لم يتم الرد .. رمت الجوال بقهر على السرير و جلست تندب حظها بوحدها من دون لا تشكي لاحد الحال .. 
\//\\//\\//\\//\\//\\//\\//\\//\\//\\//\\//\\//\\/
في صباااح يوم جديد 
في الرياض 
دخل سامي غرفة الاجتماعات بكل شمووخ و ثقة .. ما هزته نظرات الحقد و الاحتقار المتوجه من سعود .. و لا نظرات الكره و الغيرة المتوجه من سليمان اخوه .. سلم و جلس على كرسيه اللي كان براس الطاولة .. كانت الطاولة تكفي عشرة اشخاص .. و كانوا الموجودين من رؤوساء الفرع .. 
سامي وهو يفتح الاوراق اللي قدامه: بسم الله نبدا.. طبعاً أنتم عارفين ليه انا جامعكم اليوم .. و أن نسيتوا رح أذكركم .. اليوم رح يزورنا وفد من خارج السعودية ونبي نوقع معهم عقد .. و بنود العقد نبي نتفق عليها الحين قبل لا يجون .. اللي عنده اي شي يبي يقوله يتفضل 
واحد من الموجودين: اش رايك نوقع الاتفاقية معهم لمدة قصيرة نشوووف ان كان العائد علينا مرضي و الا ننهي العقد من بدري خصوصا اننا اول مرة نتعامل معاهم
سامي بتفكير: فكرتك حلوة .. بس يمكن ما يوافقوا عالشرط 
سليمان باستهزاء: و انت شنوو شغلتك .. مو انت المدير .. و انت اللي المفروض تقدر تقنعهم 
رد عليه سامي بنفس اسلوبه: اسمعني يا اخ سليمان .. انا اقدر اقنعهم بكلمتين و انهي اموري و لا اعور راسي باجتماعات و غيرها .. بس انا هنا ابي اشاركم الراي .. و نشووف شنو الافكار اللي ممكن تفيدنا في تطوير الشركه و إبرازها من بين منافسيها .. 
تقفط سليمان من رد سامي عليه و سكت .. وهو يشوووف سامي يتناقش مع الرؤساء و ياخذ بارائهم .. انتبه لسعود اللي جالس مستمع للآراء ..
همس له: عاجبنك اللي يصير ..؟؟
سعود بحقد: أخ يالقهر واحد مثل هذا ينحط رئيس علينا .. الشرهه مو عليه .. الشرهه عالغبي اللي عينه 
انتبه لهم سامي: ممكن تأجلوا نقاشاتكم لبعد الاجتماع .. و الا اذا عندكم اراء تتفضلوا بها 
سعود بثقة مصطنعه: الشركة ما عمرها وقعت عقد بهذا المبلغ الكبير .. كنا إذا زدنا عن الخمس مئة الف نرسله إلى الفرع الرئيس .. 
سامي: طيب .. و إذا قلت لك إن الفرع الرئيس هو اللي وكل لي هذي المهمة .. و عطاني توكيل بأني أوقع على أي عقد لو كان بخمس مئة مليون
فتح سعود عيونه بصدمه .. كان يظن أن فواز حط سامي بديل له و بس .. أما أنه يعطيه الصلاحية في أنه يوقع على أي عقد فهذا شي كان مستبعدنه من عقله .. حس بالغيرة منه .. و الكره اللي كان يكنه لسامي زاااد في هالدقيقة أضعاف أضعااافه .. 
\//\\//\\//\\//\\//\\//\\//\\//\\//\\//\\//\\//\\/
في بيت أبو عادل 
في غرفة أبو عادل
كان منسدح على ظهره من الليل .. لما حطوه الخدم على السرير و راحوا .. ظل بوحده .. اليوم يحس بتعب مو طبيعي من لما جلس من النوم وجسمه ثقيل ونغزات بقلبه ..ونَفَسه ضعيف .. وينهم ؟؟ ما احد جاه اليوم .. حتى سناء .. اللي كانت من أول ما تجلس تجي اليوم ما جت .. يحس أن الموت قرب .. يبي يعتذر من كل واحد غلط عليه .. يبي يعتذر لعادل و خواته اللي ما فكر فيهم .. يبي يسوي اي شي يشفع له عند ربه قبل لا يموت .. بس الضيقة اللي يحس بها تغلبت عليه .. و انقطع نفسه من الدنيا
::::::::::::::::
من بعد ما طلعوا البنات لجامعاتهم .. دخلت سناء غرفة أبو عادل تتطمن عليه .. فتحت الستاير و النافذة 
سناء بابتسامة لأبو عادل: صبااااح الخير 
شافته يناظر قدامه بنظرات ثابته من دون لا يتحرك 
سناء باستغراب: أبو عادل ..!!؟؟
ما تحرك
قربت من عنده و هزته على خفيف .. و طاح على جنب .. مسكت يده و تحسست نبضه .. كان قلبه ساكن ما ينبض .. رجعت على ورى بخوف .. و طلعت من الغرفة بسررعه .. دقت على عادل على طول .. 
سناء بصوت يرجف : ألووو عااادل 
عادل باستغراب: هلا سناء 
سناء و دموعها بدت تنزل على خدها: عااااادل .. أبووووك ماااااات 
عادل بصدمة : شنوووووووووو ..؟؟ متتتتتتى ؟؟؟
سناء: ما ادري تو الحين دخلت و شفته .. وينك فيه الحين
عادل : انا بالسيارة الحين .. رايح اودي شجن .. بس خلاص .. انا جاي لك البيت مشوار الطريق 
سكرت سناء من عنده و جلست في الصالة .. وهي تبكي بس مو لفقد أبو عادل ..لأن من بعد الحادث اللي صابه مات .. كانت تبكي على نفسها و تندب حظها .. و تبكي الولد اللي بيطلع على هالدنيا يتيم .. حست به يتحرك ببطنها .. و زااادت اوجاعها .. 
انتبهت لعادل وشجن اللي دخلوا البيت على طول .. ووجهم مخطوف .. اشرت له على الغرفة و رااح من دون اي كلمة .. اما شجن جت لسناء و ضمتها و هي تبكي .. 
شجن بحزن: الله يرحمه .. عظم الله أجرك
سناء : طول الله بعمرك 
شجن: وين البنات ؟؟
سناء: راحوا الجامعه 
شجن بصدمة : يعني ما عرفوا باللي صار .. (وبألم) لا حول و لا قوة الا بالله 
سمعوا صووت الاسعاف .. طلع عادل بسرررعه 
عادل و هو طالع: جت الاسعاف يلا ادخلوا داخل 
دخلوا الرجال و رفعوا أبو عادل على السرير و دخلوه السيارة .. سكروا أبواب السيارة و مشوا ومشى عادل معاهم عشاان يخلص أوراقه 
ظلوا شجن و سناء قاعدين بالصالة بعد ما طلعوا .. جوا حريم من الجيران لما عرفوا باللي صار و جلسوا معاهم .. جلست شجن جنب سناء اللي كانت تبكي من قلب .. ما كانت قادرة تنزل دمعة وحده من عينها .. مو قادرة تسااامحه عاللي سواه فيها .. انتبهت على وحده من الحريم تأشر لها تجي .. قامت و هي مستغربة .. ولما وصلت للحرمة .. زاد استغرابها ردة فعلها لما ضمتها لصدرها بأقوى ما عندها .. و هي تبوس فيها بحرارة و تبكي .. حاولت تفك نفسها منها بس كانت المرة ماسكه فيها .. و تتكلم بكلام ما فهمته 
شجن: منو انتي ؟؟؟
زاد بكاء الحرمة و ما ردت عليها 
عصبت شجن منها و دفتها بأقوى ما عندها : منو انتتتتي ؟؟؟ 
الحرمة ببكى وصوت متقطع وحزين : أمـــك

في بيت أم سامي
كانت أم سامي تجهز الفطور في المطبخ .. دخلت عليها سجى و ضمت امها من وراها 
سجى : صبااااااااح الخير يا احللللللى ام في الدنيا 
أم سامي: صبااااااح النوووور 
سجى: يلا يمة انا طالعه الحين
أم سامي باستغراب: بدري ليه من الحين ؟؟
سجى باحراج: فواز بيوديني ..
أم سامي و هي تضحك: اييي قوووولي كذه من البداية .. ههههههههههه يلا روحي لا تتأخري 
سجى: اوكي باااي 
باست أمها على خدها و طلعت .. قابلت أبوها عند المدخل ..
سجى بابتسامة: صباااح الخير 
أبو سامي: صباااح النور .. وين طالعه من الحين ؟؟
سجى: هههههههههههههه قول لامي و هي تقول لك .. تأخرت باااااااااااي
ضحك أبو سامي و دخل المطبخ: علامها اليوم صايرة مرجوجة
أم سامي: بنتك من تزوجت فواز و هي مرجوجة 
أبو سامي: ههه يعني فواز مخبل بها 
ام سامي: لا مسكين فواز .. هذا الحب مجننهم 
أبو سامي: الله يدوووم المحبة بينهم 
أم سامي : آآآآمين
دخل عبدالله و هو حامل رغد على ظهره: تدعي لميييين .. أكيييييد مو لي ..!! صح رغووود
رغد و هي لافة يدينها حول رقبته و تضحك ببراءة: سسح 
أم سامي وهي تحط الدلال في الصحن : أنا أدعي لكم كلكم ..
عبدالله باستهبال: هذا ابوي الشاهد (و لابوه) امي تدعي لمن ؟؟
أم سامي و هي تمسكه من أذونه بمزح: أنت صااابح على وشووو ؟؟
عبدالله و يمثل انه تعور : آآآآآي رغووود دافعي عني ..
بعدت رغد يد امها عن اذن عبدالله و هي تقول لامها: ماما عيب 
أم سامي: أنا أمك يالخبلة .. تقولين لي عيب ..
عبدالله لرغد: رغد عيب ما يقوولوووا للماما عيب .. يلا قولي للماما انا اسفة
رغد بانصياع: انا اثفة ماما 
أبو سامي باعجاب: ما شاااء الله .. البنت تطيعك بكل شي ..
عبدالله : و تقدر تطيعك انت بعد ..
أبو سامي: ما اظن
عبدالله: أنت جرب و كلمة السر هي (البقالة)
الكل : هههههههههههههههههههههههههههههههه
\//\\//\\//\\//\\//\\//\\//\\//\\//\\//\\//\\//\\/
في المستشفى 
كانت هدى جالسة على السرير .. من بعد ما راح فارس محد زارها .. اكيد الكل عرف باللي صار بس ليه ما احد جاها .. وينك يا سارة .. مو انا صديقتك .. ليه ما جيتيني .. ليه ما سألتي عني .. وينكم يا عيالي .. صار لي يومين بالمستشفى .. الكل نساااني و ما فكر فيني .. 
دخلت الممرضة الغرفة : صباح الخيـــر 
هدى بحزن: صباح النور 
الممرضة : أعطيني يدك لو سمحتي بقيس الضغط ..!!
ما كان ودها تقيس لها لا ضغط و سكر و لا اي شي ثاني .. بس اسلوب الممرضة .. اجبرها تعطيها يدها من دون اي كلمة .. ليش هي ما تصير مثل هذي الممرضة .. تقدر تأخذ كل شي تباه بالطيبة و المعاملة الحسنة .. ليش ما تتكلم بالهداوة و تترك عنها الصراخ .. ليه ما تصفي نيتها و تترك الخبث عنها ..ليش ما تحب الناس عشاان الناس يحبونها .. ألف سؤال و سؤال خطر ببالها .. بس ما كانت تلاقي لهم أجوبــه .. 
الممرضة بابتسامة: ما شاااء الله .. الضغط رجع طبيعي .. 
هدى براحه: الحمدلله .. (بتردد): امم ما احد سأل عني ؟؟
الممرضة بتفكير : الصراااحة ما ادري .. بس سمعت من زميلاتي ان زوجك جاء و حققوا معاه .. و لما عرفوا انه هو اللي ضربك .. سجنوه
هدى بصدمة: سجنوووه ؟؟ ابو ناااصر سجنوه ؟؟؟ 
الممرضة بقهر : أيــوة .. تفكري اللي سواه بك قليل .. كان يستاهل الضرب اللي ما يستحي وجهه .. انتي ما شفتي كيف كنتي لما نقلوووك لنا ؟؟ وجهك متورم و اثار الضرب على بطنك و ظهرك وااضحة .. لو ما المراهم اللي حطوها عليك كان شفتي كل شي من دون لا اقول لك 
هدى بألم: طيب ما احد جاء غيره ؟؟
الممرضة: ما ادري .. بس اذا تحبي اسال لك 
هدى: لالالا خلاص .. مشكووورة ..
الممرضة وهي تشيل أغراضها: تآآمريني على شي
هدى بابتسامة باهته: سلامتك 
الممرضة: الله يسلمك .. أخذت أغراضها و طلعت 
أول ما طلعت الممرضة قامت هدى جهه التلفون و طقت الارقام على طول و جلست تنتظر الرد 
ردت عليها الخدامة: آآلو ؟؟
هدى: سينيتيا ؟؟
الخدامة: نأم ماما .. مين إنتي ؟؟
هدى: أنا مدام هدى .. اسمعيني .. أبيك تجمعي أغراضي كلها و أنا بجي العصر بخذها .. فاااهمتني ؟؟ 
الخدامة: أوكيه ماما 
هدى :مدام سااارة هنا ؟؟
الخدامة: لا رااحت تنام
هدى: اوكي مثل ما وصيتك مو تنسي ؟؟
الخدامة: طيب ماما 
سكرت من عندها و كانت تفكر في اللي بتسويه .. ما تدري أن كان جنون و الا لا .. بس خلاص من بعد اللي سواه فيها عافته و مستحيل ترد له .. و مكانة ابو ناصر اللي تبي تتفاخر بها قدام صديقاتها ما تبيها .. يكفي اللي سوته بساارة أعز صديقه عندها .. دخلتها بيتها و أمنتها عليه .. بس هي ما كانت قد الامانه و خذت زوجها منها ..

الرياض 
عند سامي 
من بعد ما خلص الاجتماع .. رجع لمكتبه .. و فتح أوراقه اللي قدامه و جلس يدقق عليهم و يفكر للمرة المليون في العقد الي رح يوقعه بعد شوي .. سمع طق على الباب .. 
سامي: تفصل 
دخل السكرتير : السلام عليكم 
سامي : و عليكم السلام .. 
السكرتير : الوفد وصل وهم الحين بقاعه الاجتماع .. 
سامي وهو يسكر الملف اللي قدامه : طيب انا جاي 
توجه مع السكرتير إلى قاعة الاجتماع .. سلم و جلس .. الكل حضر الاجتماع ما عدا سعود و اخوه .. كان في البداية مرتبك لأن هذي أول مرة يمر في هالموقف .. بس حمد ربه لما تم كل شي بنجاح و مثل ما خطط و أحسن .. طلع من الاجتماع و توجه لمكتبه مرة ثانية .. كان يفكر يرجع شقته ينام و يرتاح .. رجع اغراضه مكانها و طلع و سكر الباب وراه .. و قال للسكرتير انه رااجع الشقة .. ركب سيارته .. واول ما حرك اتصل على أمه .. ردت عليه على طول بصوووتها الولهان 
أم سامي بشوووق: يا هلا والله بك حبيبي 
سامي: هلا بك زووود 
أم سامي :وشلونك يا ولدي ..؟؟ وش اخبارك ..؟؟ اشتقت لك والله
سامي: تشتاق لك العافية .. انا الحمدلله بخير 
أم سامي: وين بخير .. و انت قااعد بوحدك لا انيس و لا ونيس
سامي: لا تحاتي يمة .. انا كل يوم اقعد مع الشباب .. و اطلع و استانس لا تحاتي 
أم سامي: ما بيتطمن قلبي عليك الا لما تتزوج 
سامي: اي قوووليها من البداية ..
أم سامي: لي متى بستنى انا ابي افرح بك .. لا تنسى ان ما باقي قدامك كم سنة و توصل الثلاثين 
سامي:حاطة في بالك وحده معينة ؟؟
أم سامي: و الله إذا تبي الصج .. اي ..
سامي: خلاص .. انا ابي من اختيارك 
أم سامي بفرح: يعني بتخطب ؟؟
سامي: إيوة .. خلاص انا الحين اشتغل و فاتح بيت و ما علي كلام .. ليش استنى ؟؟
أم سامي: الله يفرح قلبك بشوووفة عروووستك مثل ما فرحة قلبي 
سامي : مو لازم اعرف منو ناااوية تخطبي لي ؟؟
أم سامي: و الله خوات فواز ما عليهم كلام و انا ابي اخطب لك و لعبدالله بنفس الوقت 
سامي: اوكي .. على خير .. يلا يمة تآآآمريني على شي
أم سامي بحزن: انتبه لنفسك يا ولدي .. و أكل زين ما ابي ترجع لي عظااامه 
سامي: هههههههههههه لا تحاتي الاكل .. انا اكل عن عشرررة .. تطمني 
أم سامي: قال عن عشرة قال .. العب علي و سكتني بهالكلمتين 
سامي: هههههههههههههههه انا نهاية الاسبوع هذا بنزل .. وبتشوووفيني 
أم سامي: الله يقر عيني بشوووفتك يا رب 
سامي: اامين

\//\\//\\//\\//\\//\\//\\//\\//\\//\\//\\//\\//\\/
العصر 
في بيت أم ناصر 
دخل أبو ناصر البيت و دخل وراه أحمد و فارس و ناصر 
سارة بفرح: الحمدلله على السلامة .. 
أبو ناصر بجمود: الله يسلمك 
جلسوا في الصالة .. و جت سهير زوجة ناااصر مع أولادها اللي من اول ما نزلوا رااحوا لغرفة الالعاب .. كانت سهير تتحجب عن أحمد و فارس .. سلمت على ابو ناصر و تحمدت له بالسلامة .. و جلست 
سارة لابو ناصر: وش بتسوي باللي ما تتسمى ؟؟؟
أبو ناصر : ما بسوي لها شي ..انبسطي .. رسلت لها ورقة طلاقها 
سكتت سارة و هي مو مصدقة الخبر اللي سمعته .. انتبهت لفارس و أحمد و هم يعلقوا عليها .. و يضحكوا 
سارة: علامكم تتساسرون ؟؟
فارس وهو كاتم ضحكته: سلامتك يمة 
سارة: الله يسلمك
قام أبو ناصر من مكانه : أنا راايح اريح .. لا تقعديني 
سارة: ان شاااء الله 
اول ما ركب ابو نااصر فوق و تطمنوا انه دخل غرفته .. الضحك اللي كانوا كاتمينه .. طلعوه .. 
سارة بقهر: ليش تتضحكوووون ..؟؟
أحمد و هو ميت من الضحك: هههههههه يمة هههههه ما شفتي شكلك لما قال انه رسل لها ورقة طلاقها 
فارس: هههههههههههههههههه
سارة بفرح: ليش مو من حقي انبسط .. (وهي تتنهد ) هم و انزاااااااااااح عن قلبي 
همس ناصر لسهير: قووومي اركبي فوق 
سهير بقهر: ما ابي 
ناصر بعصبية: قلت لك قووومي .. ما تشوووفي العيال قاااعدين .. و الا عاجبتنك القعده معهم
سهير تبي تقهره: ايوة عااجبتني .. احسن من القعده الممله فوووق 
ناظرها ناصر بحده و سكت عنها ..اما هي جلست تسووولف مع البقية .. كانت مقهووورة منه .. لا يسووولف معاها و لا يخليها تجلس مع اهله تسوولف .. حتى بيت اهلها ما تروح له الا يوم واحد بالاسبوع .. 
رن جوال أحمد و رد : هلا و الله .. اش فيه ؟؟ اي .. احللللف ..؟؟؟ متى هالكلام .. لالالالالالا .. إنا لله و إنا إليه راااجعون .. ومتى الدفن ؟؟اوكي انا جااايكم الحين .. حياك الله 
كانت الانظار متوجهه له طول ما كان يكلم 
سارة: عسى ما شر.. من ميت ؟؟
أحمد: أبوووعادل الـ ؟؟؟؟ عطاااكم عمره 
الكل: إنا لله و إنا إليه رااجعون .. الله يرحمه
أحمد: ألحين بيدفنوه .. و انا بروح معهم ..
فارس وهو يقوم : انا رااايح معك 
أحمد: يلا .. (و لناصر) : ترووح معانا 
ناصر وهو يقووم : طيب 
أحمد: مشينا 
طلعوا الشباب للمقبرة .. و ظلت سارة مع سهير 
سارة و هي تناظر سهير اللي كانت سرحانه: سهيــر ؟؟
سهير: هلا عمتي
سارة: اش فيك؟؟
سهير بابتسامة: ما فيني شي سلامتك
سارة: متهاوشة مع ناصر ؟؟ 
تنهدت سهير بحزن : و الله يا عمه ما ادري شقول لك .. بس ناصر الله يهديه .. يبي يمشي رااايه علي بكل شي .. 
سارة : الله يهديه .. اصبري عليه يا بنتي و حاولي تغيريه ..
سهير: و الله يا عمه حاااولت .. بس هو عنيد و راااسه يابس .. حتى لما اجي اناقشه .. يسكت و لا كأني أكلمه 
سارة: حاولي تتفهميه .. و ان شاااء الله يتغير 
سهير: الله يسمع منك

الليل



في بيت أبو عادل


رجع عادل البيت و شااف خواته جالسين بالصالة و يبكون بصمت .. اول ما انتبهت له عنود قامت له ركض و رمت نفسها بحضنه و هي تبكي 
عادل بألم: استهدي بالله .. أدعي له هو الحين محتاج للدعاء 
كانت عنود تبكي بحرقه .. يمكن لانها في الايام الاخيرة كانت اقرب وحده له ..
قامت عبير أخذت عنود معاها و راحت بها الغرفة 
التفت عادل لعلا: عظم الله اجرك 
علا بحزن: أجرنا و أجرك
عادل: أجل شجن وين ؟؟
علا: عادل شجن شااافت امها 
فتح عادل عيونه بصدمة : متــــى ؟؟؟
علا: اليوم الصباح جوا ناس من الجيران .. و جت من ضمنهم حرمة و قالت انها امها .. 
عادل: و شجن .. وش سوت ؟؟
علا: مدري انا ما كنت موجودة .. بس سناء قالت انها طردتها من البيت و ركبت غرفتك و ما طاااعت تفتح الباب لاحد 
ركب عادل لغرفته بسررررعه .. كان خاااايف عليها .. و منقهر من امها ليش انها جت بوقت مو و قتها .. وصل لغرفته و طق الباب عليها .. بس ما ردت 
عادل و هو يطق الباب : شجن حبيبتي افتحي انا عادل 
دقايق الا و الباب ينفتح .. طلعت له شجن و عيونها متورمة من البكاء 
فتح لها عادل يدينه و جت له ركض .. و ضمته حيل .. كانت محتااجه لاحد يخفف عليها همها .. ليش امها تطلع لها فجأة كذه .. و تصدمها بشوووفتها .. كانت مصدووومه من ان امها عااايشة بعد ما كانت تفتكرها ميتة او بالاصح مثل ما قالوا لها و كذبوووا عليها .. و الحين تجيها بعد موت عمها مباشرة .. كانت خااايفة لا تنصدم اكثر عن كذه ..



/\\//\\//\\//\\//\\//\\//\\//\\//\\//\\//\\//\\//\\//\\//\\/




في بيت متعب




جالس في المطبخ يفتح له معلبات لعشاااه .. سمع طق على الباب و استغرب .. من اللي يجيه بهالوقت .. راااح فتحه و انصدم من الرجال اللي شااافه .. كان ابو مناااف عمه اخو ابو متعب .. 
متعب بصدمة: عمممممي ؟؟؟
ابو مناف بجمود: اي عمك .. ممكن ادخل و الا فيه مانع ؟؟
متعب بارتباك: لالا حياك تفضل 
دخل ابو مناف البيت بكل غرور و جلس و جلس معاه متعب
ابو مناف وهو يناظره من فوق لي تحت: اخبارك..؟؟
متعب: بخير الحمدلله
ابو مناف بشي من السخرية : ها اشتغلت ؟؟
حس متعب بانه انجرح من اسلوبه بس ما بين له و حاول يبين انه اقوى من انه يتحسس منه: ايوة 
ابو مناف: وين؟؟
متعب ما يحب يطول الكلام معاه: قريب 
ابو مناف: كم راااتبك ؟؟
كان متعب شوي وي فقع له وجهه .. بس احترمه وقال: الحمدلله معيشني 
ابو مناف: متى ناوي تتززوج؟؟
تذكر زينة و تضااايق: انا خااطب الحين
ابو مناف و هو يسوي نفسه تذكر: اييي صح انت خااااطب بنت الفقر بنت جيرانكم .. صج قدر و لقى غطاه 
متعب ببساطة قهرت ابو مناف : كا انت قلتها بنفسك قدر و لقى غطاااه .. انا ولد فقر و هي بنت فقر .. و الحمدلله لايقييييين على بعض
ابو مناااف بخبث: طيب يا ولد الفقر .. من بعد ما اشتغلت اكيد انك تقدر تفتح لك بيت و تعرس على بنت الفقر تبعك .. هذا البيت انا الوريث الوحيد له .. و اتوقع انت عرفت انك مو منا .. صح و الا انا غلطان ؟؟
ما تخيل متعب ان ابو مناااف وقح لهدرجة .. صحيح انه استغرب ان محد جااه لي الحين من اخوااان ابو متعب .. بس ما كان متوووقع جيته تكون كده


/\\//\\//\\//\\//\\//\\//\\//\\//\\//\\//\\//\\//\\//\\//\\/



انتهى ..//

[~... البارت الخامس و العشرين ..~]
...................................
خلاص يكفيني معاناة وياك
ارحل وبرحل مابقا شي فيني 
اتعبتني وياك واتعبني رضاك
واتعبت قلبي ياشقاي ونيني
محدن ترى فيني يسوي سواياك
محدن غيرك اهمومه تجيني 
••°°••°°?••°°••°••°°••°°?••°°••°
في بيت أبو عادل
عند عنود 
كانت منسدحة على سريرها و دموعها على خدها .. تتذكر أبوها .. و تتذكر المواقف اللي مرت فيها معاه .. صحيح أن كل المواقف اللي مرت بها قاااسية .. بس كانت بالنسبة لها حلوة .. مجرد أنك تحسي بأن عندك أبو يخاف عليك و يحامي عنك .. تحسي بأنك تملكي الدنيا و ما فيها .. تذكرت الكلام اللي كتبه لها على الجوال ؟؟
" عنود لا تتزوج ماجد .. ماجد ناوي يضرها " .. 
وش معنى كلامه ؟؟ و بإيش ناوي يضرني ؟؟ أصلاً وش بيني و بينه عشااان يضرني به ..؟؟ يعني معقولة يكون بينه و بين أبوي شي و يفكر ينتقم منه فيني ؟؟ لالالا أكيد أبوي من بعد طيحته صااار ما يركز ..
سمعت جوالها يرن .. و ردت من دووون لا تشوف الاسم 
عنود بصووت تعبان: ألو ؟؟
........: عنود ؟؟
رمشت عنود بعيونها تبي تتأكد أن كان هذا الصوت الرجولي هو ماجد و الا لا : ماجد ؟؟
ماجد: ايوة .. عظم الله أجرك 
عنود بحزن: أجرنا و أجرك 
ماجد: شلونك ؟؟
عنود: الحمدلله 
ماجد: قالي عادل بأنك تعبانه .. تبي أوديك المستشفى ؟؟
عنود بقلبها: لالا أكيد أبوي الله يرحمه مبهدل و مفكر ماجد شخص ثاااني .. ماجد طيب و أخلاقه عالية مستحيل يضرني بشي .. لو انه يبي يضرني ما قال بيوديني المستشفى 
ماجد لما طولت في الرد: عنوود ؟ وينك؟؟
عنود بارتباك: معاك 
ماجد: فيك شي ؟؟
عنود: لا سلامتك 
ماجد: الله يسلمك .. اش رايك امرك نطلع عشان تغيري جوو ؟؟
عنود بابتسامة باهتة: لا ما اقدر اليوم .. 
ماجد: ليه ؟؟
عنود: مو لشي .. بس ما احس نفسي مستعده اطلع .. معليش خليها يوم ثااني 
ماجد: طيب على راحتك .. يلا ما اطول عليك .. انتبهي لنفسك ..
عنود أوكي 
ماجد: مع السلامة 
عنود: الله يسلمك 
من بعد ما سكرت قالت بحيرة: يا ربي أستر .. و الله اني ضااايعه بين كلام ابوي و تحذيره .. و بين طيبة ماجد و خوفه علي و نبرة الحنية اللي تنبع من صوووته 
••°°••°°?••°°••°••°°••°°?••°°••°

في بيت وضحى 
كانت زينة جالسة تقرأ المجله تقضي وقت .. و أمها جالسة مع أبوها يشاهدوا تلفزيون .. و العيال طالعين كالعاده .. تحس أن الجو روتيني ممل .. تذكرت متعب اللي من تمل او تفضى تطلع له بيته و ابتسمت (و بقلبها) : يا زيييين طاااريه .. باين أنه ندم عاللي سواه .. كل يوم و الثاني جاااي يبي يرجعني .. فديته .. صحيح أنه يكسر الخاطر بس متسرررع .. و يواااجه المواقف بحساسية .. (ناظرت أمها و ابوها اللي جالسين قدامها): الجو في البيت روتيني ممل من جد .. خل اروح لهيا من زمان عنها الدبة 
زينة: يــمة 
وضحى: هلا يمة 
زينة: ابي اروح لهيا بنت خالتي .. بتونس معاها 
وضحى: ما تخافي تروحي بوحدك ؟؟
زينة تو تذكرت انها تخاف: لالا ما أخااف .. بنادي منوور يجي لي 
وضحى: طيب .. روحي بس لا تتأخري .. شوفي الساعه كم الحين 
زينة: الساعه ثمانية و نص .. عشر بكون بالبيت ..
وضحى : مثل كل مرة .. عشر بكون بالبيت .. و لا تجي الا 12 .. 
زينة بزعل: ما صااارت هي الا مرة وحده نسيت حالي .. وش اسوي يا يمة اقعد مع من انا .. انتي و ابوي كل قدام هالتلفزيون .. و العيال طالعين .. لو انك جااايبة لي اخت كان ما مليت 
أبو مشاري و هو يطالع التلفزيون و ادوونه عندهم: موااال كل مرة لا بغت تطلع 
زينة بدلع: ذليتوني بهالطلعة .. بقووم انام 
وضحى: لالا روحي بيت خالتك بس الله يرضى عليك لا تتأخري .. و اذا بتجي قولي لمنور يجيبك 
قامت زينة بفرح : طيب 
••°°••°°?••°°••°••°°••°°?••°°••°
في بيت فواز 
في الصالة 
لقاء بهمس لنقاء: فهمتي كل اللي قلته لك ؟؟
نقاء بحيرة و همس: شللوووون و الله لو ان فواز و البنات يدروووون يقطعونا
لقاء بثقة: محد بيدري عن شي بس انتي اوثقي بي
نقاء بخووف: طيب .. بس يا ويلك ان صااار لينا شي
بنفس المكان 
صفاء :قلت لك قفلي عالسالفة خلاص 
لمياء برجاء: بس انتو ساكنين في بيت واحد .. ما يصير تظلي مخاصمتنها على طول .. البنت غلطت و هي الحين ندمانه 
صفاء بقهر: ندمااانه ..؟؟!! وش يفيدني ندمها الحين ؟؟
لمياء: انتي متحسفة على فهد اللي ما عرفتيه الا من شهرين ومن اول مشكلة تركك حتى ما فكر انه يفهم السالفة منك او يسمع منك تبرير على الاقل .. و لا انتي متحسفة على اختك اللي عاااايشة معاااك طول سنين حيااتك ..؟؟ و متندمة على اللي سوته و مستعده تسوي المستحيل عشان ترضي عليها
على الدرج 
آلاء بخووف: أخاااف تعصب علي 
ولاء تطمنها: لا تخافي صفااء اسم على مسمى .. قلبها صاافي و ما بتشيل عليك شي بقلبها 
آلاء: ان شااء الله 
ولاء و هي تمسك يدها: يلا ننزل 
نزلوا آلاء وولاء لعند البنات تحت .. و تقدمت آلاء لصفاء و هي منزلة راسها للارض
آلاء و هي تفرك يدينها بتوتر: صفاء .. أنا للمرة المليووون أقووول لك آآآآسفة .. و الله اني اسفه .. و لين اموووت رح اقووول لك اسفة .. بس لا تزعلي مني .. 
كانت صفاء تسمع كلام الاء و هي ساكته و من داخلها تحترق على اختها اللي تعتبرها بنتها حتى لو كان الفارق بينها و بين الاء سنتين .. ناظرتها بتأمل و هي تشوف وجه امها في الاء .. الاء النسخة المصغره من ام فواز ..
لما طال سكوت صفاء قالت نقاء بدفاااشة: يلا عاااااااااد بلا دلع زااااايد .. وبعدين البيت صاااار ما ينطاااق .. صح و الا انا غلطانه يا طبقتي الثاانية 
قامت لقاء بدفااشة و قالت بنفس النبرة: صح يا طبقتي الاولى
ضحك الكل و قاامت صفاء و ضمت آلاء لصدرها بقوووووة و دموووع الفرح تنزل على خدها 

••°°••°°?••°°••°••°°••°°?••°°••°
كانت عنود لسه جالسة بالغرفة و كانت سناء جاالسة معها توونسها و تونس عمرها 
عنود بهدوء: سناء ؟؟
سناء: هلا 
عنود : اليوم كلمني ماجد
سناء بابتسامة : جد ؟؟ شنوو قال لك ؟؟ 
عنود : ما سولفنا 
سناء: يعني اتصل عليك وسكتوا طول المكالمه ؟؟
عنود: هه لا مو كذه .. يعني سوالف عادية .. بس سألني عن حالي .. و قالي ان كنت تعبانه بيوديني المستشفى .. و ان كنت متضايقة بيطلعني اغير جو .. 
سناء: كل هذا و ما سولفتوا ؟؟!! المهم شنوو حسيتي فيه ؟؟
عنود براحه: احسه طييييب و ما عليه كلام ( وبعبوس): بس ليش ابوي يحذرني منه ..؟؟
سناء وهي تتنهد: و الله اني حاولت اعرف وش وراه بس هو ما كان راضي يقول لي .. باين ان ورى ابوك الله يرحمه سر 
عنود بخوف: تتوقعي ماجد ناوي يضرني جد مثل ما قال لي ابوي ؟؟
سناء تطمنها: لا ما اتوقع .. انتي حسيتي في كلامه شي 
عنود بقلق: لا 
سناء: اجل خلاص لا تحاتي .. باين ان ابوك ملخبط بينه و بين واحد ثاني 
عنود: انا كل يوم اصبر حالي بهالشي .. اقول اكيد ان ابوي ملخبط .. بس و الله قلبي قابضني .. و احس اني خااايفة حييييييل
سناء: تعودي من بليس و ان شاء الله ما فيه شي من اللي ببالك
عنود بقلق: ان شاء الله

••°°••°°?••°°••°••°°••°°?••°°••°
في بيت أم يوسف (خالة زينة)
هيا و هي ترفع زينة الصغيرونة: خذيها خلاص انا راااسي عووورني منها 
زينة و هي تاخدها: اسم الله عليك يا زنون يا حبيبة قلب زنون
هيا و هي تتنهد: اخ فجعت راااسي .. ليل نهار تبكي 
زينة: رحتي بها للدكتور ؟؟
هيا: لا ما رحت 
زينة: طيب رووحي يمكن يكون فيها شي البنت .. تطمني عليها احسن
هيا: ان شاء الله بكرة اروح 
زينة: رضعتيها ؟؟
هيا: ما خليت شي ما عطيتها اياه .. كل تبكي و بس
زينة: يالله الله يعينك عليها 
هيا: تكفين زنون رووحي بها غرفتي فووق و نوميها يمكن الله يهديها و تنام على يدك
زينة: طيب .. 
اخذت اغراض زينة وركبت بها فوق لغرفة هيا قبل لا تعرس .. و جلست على السرير تدندن لها عشان تنام .. دخلت أم يوسف الغرفة و سكرت الباب وراها و هي تبتسم لها .. 
ام يوسف بهمس: نامت ؟؟
زينة بنفس الهمس: لا لسه بس هدت 
ام يوسف بحنان: الله يهديها 
زينة: ان شاء الله
جلست ام يوسف تناظر زينة بابتسامة غامضة بالنسبة لزينة .. استغربت زينة ابتسامتها و سألتها من باب الفضول
زينة بابتسامة: خالتي عندك شي ؟؟
أم يوسف: سلامتك يا قلبي
زينة: احس عندك شي تبي تقولينه 
أم يوسف : الصراحة اي .. 
زينة: شنو ؟؟
أم يوسف: يوسف ولدي 
زينة: شفيه؟؟
أم يوسف:يبي يخطبك !!
زينة بصدمة: يوسف ؟؟!!
أم يوسف: اي يوسف .. اش فيك تقولينها كذه ؟؟
زينة: لا و لا شي .. بس تفاجأت ان يوسف يخطبني 
أم يوسف: ليش وش فيه يوسف عشان ما يخطبك .. (وبحزن): و الا لانه اخرس ما يتكلم مستصغرتنه 
زينة بدفاع عن نفسها: لا والله يا خاله انا ما كان قصدي شي .. بس انتي فاجاتيني بطلبك .. انا ما اقدر ألبي طلبك لاني برجع لمتعب 
أم يوسف بعتاب: الحين صاار الغريب اولى من القريب 
زينة: لا تفهميني غلط يا خالتي .. بس متعب يبي يرجعني .. و انا وافقت الحين خلاص 
أم يوسف قامت و مبين عليها زعلانه : تآمريني على شي .. بروح انام 
زينة و هي تقوم و تبوس راس خالتها : لا تزعلي مني يا خاله .. و اذا على يوسف ترى الف بنت تتمناه ..
أم يوسف و هي تناظرها: واضح الف بنت تتمناه .. و طلعت من الغرفة 
زينة و عيونها اللي بدت تدمع .. خالتي من جد زعلت .. بس شنو اسوي .. انا ابي متعب .. و هي عارفه بهالشي .. ليش تخطبني لولدها .. يعني انا ما اخلص من مشكلة الا ادخل بالثانية 
حملت زينة اللي نامت و نزلتها معاها لتحت عند هيا .. جت بتدخل بس سمعت صوت هيا كانها تكلم جوال و تضحك .. 
دخلت وانصدمت لما لقت يوسف اللي جالس مع اخته .. اول ما شافها لف بوجهه بما انها مو متغطية قام من مكانه و طلع
زينة وهي تعطي هيا البنت: وافشلتاه .. احسبك تكلمين جوال 
هيا: هههههههههههههههههه عادي عادي .. النظرة الاولى حلال 
زينة بقهر: حلال طل بوجهك 
هيا: ههههههههههه
زينة و هي تقعد و تعدل حجابها: ضحكتي بلا سنون يا رب 
هيا: هههههه اسم الله علي 
زينة: وين منور ؟؟
هيا: من زمااان ناام 
زينة بصدمة : نااااااام ؟؟!! ووجع ان شااء الله ليه ينااام .. انا قااايلة له ابيه يرجعني البيت .. لان اخواني طالعين كشته 
هيا: قومي جلسيه يمكن يرضى يقوووم
زينة بقهر: انتي ادرى باخوووك .. اذا نام ما تقعده الا قديفة 
قامت هيا من مكانها بثقل وطلعت لبرى الصالة .. سمعتها و هي تكلم يوسف و تقوله يوصلها لبيتهم .. ورجعت على طول
هيا: يلا يوسف بيوصلك
زينة باحراج: لا مستحيل 
هيا: يلا قومي ما عندك الا هالحل و الا نامي عندنا 
زينة: يالله احس احراج 
هيا:هههههههههههههه البسي .. تراه واقف برى ينتظرك 
سلمت زينة على هيا بسرررعه و طلعت .. لقته واقف و مسند راسه على جدار سور البيت ينتظر .. اول ما انتبه لها ابتسم و اشر لها بمعنى "السلام عليكم"
انحرجت زينة و اشرت له بنفس اشارته .. مشى و مشت وراه و هي تحس بانها شوي و تذوووب من الاحراج .. وصلوا البيت بعد خمس دقايق .. كانت عند زينة مثل الخمسة دهووور .. 
زينة باحراج: مشكوووور .. 
يوسف و هو يحط يده على صدره بمعنى "العفو"
زينة: مع السلامة 
اشر لها يوسف بمعنى "مع السلامة" وهو يبتسم و راح .. وقفت تناظره شوي لين راح .. و هي تقول بهمس: الله يسعدك يا رب .. 
سمعت صوت ضحكة سخرية من وراها .. لفت و انصدمت من ..؟؟!!

في صباح يوم جديد
============
في الرياض
جلس من النوم على رنة الجوال .. شغل الابجورة و رد من دون لا يشووف الاسم 
سامي و بصوووت كله نوم : ألو ؟؟
.........: ألحق يا طويل العمر .. مشكلة مشكلة عووودة 
شاف الاسم لقاه السكرتير .. سامي بفززززع: شنوو صاااير ؟؟
السكرتير : الوفد اللي اتفقنا معاهم الامس ارسلوا لنا فاكس و قالوا بانهم ما يبوا يتمموا العقد 
سامي: شنوووووووو ؟؟ ليييييييش ؟؟ 
السكرتير : ما ادري .. ما ادري من موصل لهم كلام و قايل لهم ان احنا نبي نستغلهم 
سامي و هو يقوم : شهالكلام ..؟؟؟ يلا يلا .. انا جاااي 
سكر من عند السكرتير و هو متضااايق حيل .. ان العقد اللي اتفقوا عليه بالامس و رح يوقعوه اليوم انلغى .. اذا احد الشركات المنافسه وقعت العقد مع الوفد .. رح تخسر شركتهم 
ركب سيارته و هو يدعي ربه انه ما يصير شي .. وصل الشركة و دخل المكتب و نادى السكرتير 
سامي بعصبية حتى قبل لا يسلم السكرتير : اقعد خل نشووف وش صاااير ؟؟ وين الفاااكس ؟؟
السكرتير مد ورق كان بيده بارتباك من عصبية سامي: تفضل هذا الفاكس 
أخذهم سامي و قرآآهم و قال بعصبية : كيييييييييييف كذه ..؟؟ أحنا متفقين معاهم .. كيف يلغوا العقد و يتفقوا مع شركة الـ.... كيف وصل لهم أننا بنتفق مع هذا الوفد ؟؟ 
السكرتير :و الله ما ادري .. اكيد فيه عندنا أذن تسمع و توصل لهم 
سامي ضرب المكتب بقبضة يده بقهر: أخخ لو أعرف من هذي الأذن و الله لأقطعها له .. تعرف أننا لو خسرنا هذي الصفقة .. و الله الا ما تخسر الشركة 
السكرتير : لا حول و لا قوة الا بالله العلي العظيم 
سامي بأمر: نادي الرؤوساء باجتماع ضروري ألحيييين 
السكرتير و هو قااايم: طيب 
قام سااامي و طلع مع السكرتير: انا بقاعه الاجتماعات 
السكرتير : اوكي .. دقايق بس 
••°°••°°?••°°••°••°°••°°?••°°••°
في الشركة 
عند فواز 
جالس على الكرسي و فكره بعيييد عن الشغل المكود قدامه .. طلع من الشركة ووقف عند المدخل وهو سرحان .. منو هذا اللي كلمته ؟؟ منو اللي قدر ان يخلي آلاء تخونا عشاانه ؟؟ ناظر الرقم اللي بشاشة الجوال .. يبي يدق عليه بس خااايف .. خايف ان كل اللي صار يطلع صج .. و ان اخته من جد كلمت شاب .. تعوذ من بليس .. و طلع يمشي بمواقف السيارات .. و اتصل .. رن مرة و مرتين و ثلاث .. لين جاه صوووت رجولي
ماجد وهو يبركن سيارته: ألو ؟؟
فواز: االسلام عليكم 
ماجد: و عليكم السلام .. منو معاي ؟؟
ما كان عارف وش يرد ووش يقول .. شنو يبي يسأله .. يقوووله انت كلمت اختي ؟؟ و الا شنو تبي باختي .. و الا انت عندك صورها مثل ما قلت لها و هددت و الا لا ؟؟
فواز : آسف الظاهر اني غلطان بالرقم 
ماجد وهو ينزل من السيارة و يتكلم بهمجية: و الله حاله تزعجووو الناس و بعدين اسفين غلطانين .. اقووول طس زييييييييين 
فواز باستحقار: خير خير .. اش قلت ؟؟ انا تقول لي طس ..؟؟ 
ماجد وهو يمشي و يمر على فواز اللي متسند على سيارة من السيارات اللي بالموقف : وممنو انت عشااان ما اقول لك ؟؟
فواز و هو يشوف ويسمع نفس الكلام اللي ينقال له بالجوال .. ناظر ماجد اللي يكلم الجوال و ينتظر الرد .. صحيح ان الصدمة كانت قوية عليه بس تماسك
فواز بثقة : ناظر وراك و تعرف منو انا ؟؟
لف ماجد وراه و انصدم .. نزل الجوال و هو يقول بهمس: فواز؟؟!!
••°°••°°?••°°••°••°°••°°?••°°••°
في فلة حمد
جلس من النوم .. و اتذكر انه نايم تحت عند هنادي .. شاف هنادي نايمة بجنبه بهدوء .. قام من السرير و طلع لغرفة علياء .. دخل و لقى السرير مرتب .. راح جهة الحمام بس ما سمع صوت
نادى حمد بصوته المبحوح: علياااء .. عليااااااء
ما سمع رد .. طق الباب .. و ما جاه رد .. فتح الباب و ما شافها .. استغرب .. نزل لتحت و ما لقاها بالصالة و لا بالمطبخ .. طلع للحديقة و لفها شبر شبر ما لقاها .. 
نادى بصوووت عالي: علياااااااااااااااء ... علياااااااااء .. وينك ؟؟
دخل الصالة و لقى هنادي طالعه له تمشي على رجلها المكسورة : حمد .. اشفيك تصارخ ؟؟
حمد بوجه مخطوف: علياء مدري وينها ؟؟
هنادي و هي ترمي نفسها على الكنب : طيب دق عليها شوف وينها فيه .. يمكن ترد عليك
حمد: طيب .. دق عليها بيد مرتجفه و قعد يزفر و هو ينتظر الرد .. 
حمد بتوتر: ما ترد !!
هنادي غريبة .. وين راحت ؟؟
حمد: لا حول و لا قوة الا بالله .. بدق على اختها صفاء يمكن رااحت لهم 
هنادي : ان شااء الله رااحت لهم 
حمد: ان شاااء الله .. دق على صفاء .. وردت عليه بصووت كله نوم
صفاء: ألو؟؟
حمد حس انه جلسها من النوم: السلام عليكم
صفاء باستغراب: و عليكم السلام .. حمد ؟؟
حمد: ايوة .. اسف على الازعاج بس بسألك .. علياء جتكم ؟؟
صفاء: علياء؟؟ ما ادري انا نمت من بدري البارحة 
حمد: طيب الله يعافيك قومي شووفي يمكن جتكم البارح
صفاء: حمد انت صااير بينك و بينها شي
حمد: لا والله حاشى ما سويت لها شي
صفاء بشك: اجل وينها ؟
حمد بخووف: و الله اني ما ادري عنها .. قعدت من النوم ما لقيتها .. دووورت عليها في البيت كله ما شفتها .. الله يعافيك قووومي شوووفيها 
صفاء: طيب
حمد: و اعطيني خبر .. انا انتظرك
صفاء: اوكي .. باي
حمد: باي
••°°••°°?••°°••°••°°••°°?••°°••°
ماجد بهمس: فواز ؟؟!!
فواز ابتسم ابتسامة سخرية: هه عرفت منو انا الحين ؟؟!! 
ماجد بمكابرة: اي عرفت .. سلاام .. و جاء بيمشي بس وقفه كلام فواز 
فواز بغمووض: لما تتعرض لبنات الحمايل .. اعرف شنو بيكون مصيرك قبل 
فهم ماجد قصده بس خاف و حاول ينكر: بنات الحمايل ؟؟ اش قصدك ؟؟
فواز وهو يقرب صوووبه شوي شوي: يا حليلك .. نسييييت ؟؟ و الا تبيني اذكرك ؟؟
ماجد بارتباك: انت عن ايش تتكلم؟؟
فواز وهو يلف حول ماجد: صفاء .. مكالمات .. فهد .. صووور .. (وهو يحط عينه ببعين ماجد): ما يذكرك هالكلام بشي ؟؟
ماجد بتوتر يحاول يخفيه: وشنو بيذكرني يعني ؟؟
عرف فواز من نظرات عينه انه كذاب و انه هو اللي يكلم الاء .. اشتعلت نيران العصبية بصدره .. و مسكه من ياقته وقال بهمس عشان لا يسمعه احد: الظاهر انك ما تدري انك تلعب مع النار.. سؤال و ابي جوابه .. انت عندك صوووره لها و الا ؟؟
ماجد وهو يفك يد فواز بنرفزة :انت وش قاعد تخربط لي من الصباح؟؟
فواز بعصبية: لا تستهبل علي 
ماجد بعصبية و صراخ: انت اللي لا تستهبل علي .. اختك تكلم و انا ابتلي 
عصب فواز زيادة و مسك ماجد و رماه على الارض .. ونزل فيه ضرررب .. وبما ان المكان معزول شوي ما احد سمع صراااخهم 
فواز بتهديد: اقسم قسم الجبار .. ان تأكدت ان عندك صوور و الا اي شي ثااني .. جنازتك بتكون على يديني 
تركه بقرف و مشى عنه .. لف عليه مرة ثانية : وهذي الشركة لا توطيها برجلينك النجسات .. و راح لسيارته 
اما ماجد ظل يتوعد في نفسه .. ليرجع كرامته اللي انهانت تحت يد فواز ..
••°°••°°?••°°••°••°°••°°?••°°••°
راحت لغرفة أختها و جت بتفتح الباب .. لقته مقفل .. الشي اللي اكد لها ان اختها جااات لعندهم من دون علم زوجها .. 
صفاء: عليااااء .. علياااااء .. انتي هنا ؟؟
سمعت صوووت قفل الباب ينفتح .. و اول ما انفتح الباب .. طلعت علياء و رمت بنفسها بحضن اختها و هي تبكي 
صفاء بخوووف و استغراب: عليااااااء .. اش فيك وش صاااير ؟؟
علياء بألم و هي تشد على صفاء: تعبببببت و الله تعبببت 
صفاء: بسم الله علياء .. وش اللي متعبك ؟؟
ما ردت عليها .. بس ظلت تبكي .. سمعت صوووت جواالها يرن .. و كانت عارفة ان هذا حمد بس طنشته 
صفاء و هي تاخدها لداخل الغرفة لا يقعدوا خواتها على صوت بكاءها .. جلستها على السرير و جلست بجنبها 
صفاء بقلق : علووويه .. حبيبتي وش فيك و صاااير معاك ؟؟ ليش طلعتي من بيتك من دون لا تقولي لحمد ؟؟
علياء و الدموع مغرقة عينها: خلاص .. مو قاادرة استحمل .. حمد يحبها اكثر عني .. حمد ما يحبني .. يهتم فيها اكثر عني .. ما يهتم فيني و انا الحامل .. كل شغل البيت على راسي و بالنهاية يتركني و يروح لها .. و الله العظيم مو قاادرة استحمل .. تعبتتت تعبت .. انا زوووجة و من حقي اغار على زوووجي .. و هو و لا مهتم .. تخيلي .. طول فترة مرضه و انا اللي اسهر و اتعب عشانه .. و اول ما قدر يشد نفسه .. رااح لها .. و لا فكر حتى يقووول لي شكراً .. و الله يا صفاااء تعبت .. تعبت حييييييييييييل 
صفاء بمواساة لاختها: خلاص يا علياء لا تتعبي عمرك انتي حامل .. و ما يصير اللي تسويه بنفسك .. تعرفي ان جوالي هذا اللي يرن من لما جيت لك بسبب حمد .. حمد خااايف عليك .. و من اول ما جلس من النوم و هو يدور عليك 
علياء بحرقة: يدور علي يبيني اسوي له الفطور هو و مدامته 
و صفاء و هي تضم علياء لصدرها: صدقيني حمد يحبك و يمووت فيك .. بس انتي غيرانه من اهتمام حمد لهنادي .. انتي تعرفي بعد ان حمد هو السبب في اللي فيه هنادي .. عشااان كذه ضميره مأنبنه و قاعد يعوضها عن اللي خسرته بسببه 
علياء بقهر: يعوووضها و يتركني .. حراام و الله حراام 
صفاء: انتي ارتااحي الحين .. و اذا قعدتي لنا كلام ثاني 
انسدحت علياء على السرير و ظلت صفاء بجنبها لييين ناامت ..
طلعت من الغرفة بشويش و دقت على حمد اللي اول ما رن رد على طول 
حمد: واخيرا رديتي .. علياااء عندكم ؟؟؟
صفاء بخووف من عصبيته: اي عندنا .. بس لانها كانت تبكي .. ما عرفت ارد عليك
حمد بخوف: علياء تبكي ..؟؟؟ ليه وش فيها ؟؟
صفاء بعتاب: علياء حامل .. و اكيد انها تتحسس من اقل شي ..
حمد: انا الحين جاااي 
صفاء: لا وين تجي ..؟؟ هي بالموت نامت .. تكفى اتركها كم يووم عندنا ترتاح نفسيتها شوي 
حمد بتفهم: مالها الا طيبة الخاطر .. بس طمنيني عليها اذا قعدت .. و خليها تكلمني 
صفاء: طيب 
حمد: يعطيك العافية .. مع السلامة 
صفاء: الله يسلمك
••°°••°°?••°°••°••°°••°°?••°°••°
العصر
في شقة عادل 
عادل: شجن .. جهزي اغراضك .. بننقل للبيت العود عند خواتي 
شجن بفرحه ما قدرت تخفيها: صججج
عادل بابتسامة: ايووووة 
شجن و هي تنقز : ونااااسة .. بقوووم اجهز اغراضي 
عادل: ههههه لهدرجة طفشااانه 
شجن بتوضيح: هو الجلسة معاك ما تنمل .. بس التغيير حلوو
عادل و يمثل الزعل: قولي مليتي من شوفتي و فكي عمرك 
شجن تراضيه: و انا اقدر امل منك 
لف وجهه على الثانية 
شجن بدلع: عدووولي .. 
عادل: لاتحاولي زعلت 
قامت شجن و باسته على خده : و الحين ؟؟
عادل : رضيت هههههههههههه
شجن: ههههههههههههههههههه
••°°••°°?••°°••°••°°••°°?••°°••°
في بيت أم سامي 
في الصالة 
عبدالله بارتباك: يبه
أبو سامي: هلا 
عبدالله بتردد: أنا قررت أخطب 
أبو سامي: أبركها من ساااعه .. بس مو قبل اخووك
عبدالله: خخخخخـ أخوي بيخطب معاي 
أبو سامي: يعني متفقين و خالصين 
عبدالله: لا اتفاق و لا شي .. بس انا وهو نبي نخطب خوات و نعرس سوى 
أبو سامي: ما شاااء الله ومحددين العروس بعد
عبدالله: هههههههههه لا تخاف ما رحنا بعيد .. نبي من خوات فواز 
أبو سامي: و النعم بهم والله .. منو تبي تاخد؟؟
عبدالله: انا ابي ولاء .. و سامي اتوقع الاء 
أبو سامي: الله يتمم على خير .. قلت لامك ؟؟
عبدالله بعفوية: ايوة و حتى سجى تعرف
حس أبو سامي باحباط لما عرف انه اخر من يعلم بس ما حب يبين .. باس يده وجه و قفى لما سامحوه .. ما يبي يخرب عليهم فرحتهم و قال من كل قلبه: الله يوفقكم يا رب ..
عبدالله: اميييين
••°°••°°?••°°••°••°°••°°?••°°••°
في بيت ام هشام 
شهد: انا لازم اوقف هالمسخرة .. انا ما ابي احمد .. ما ابيه .. قال يبي ياخدني معاه البعثه قال .. بكيفه هو .. اذا سويت اللي ببالي .. رح ينتهي كل شي و اخد اللي ابيه .. حرام اضيع عمري و حياتي مع واحد ما ابيه .. حراام .. 
••°°••°°?••°°••°••°°••°°?••°°••°
في بيت ماجد زوج عنود 
طلع من غرفته و هو يكلم عنود: طيب .. مشوار الطريق و اكون عندك .. بالسلامة 
سكر من عندها و شااف اخته جاية بصوووبه و عيونها حمراء من القهر 
ود: الله لا يسلمها قول امين
ماجد بتعصيب: لسانك هذا امسكيه شوي
ود: اشوفك قمت تدافع عنها .. لا يكون حبيتها .. ؟؟
ماجد: ووش فيها لو حبيتها ؟؟
ود بتعصيب: لا حبيبي احنا ما اتفقنا على كذه .. زواجك منها لغرض الانتقام بس .. !!
ماجد: و انا قلت غير كذه .. (وهو يدزها عن طريقه): وخررري زيييين 

انتهى ..//


[~... البارت السادس و العشرين ..~]

الحين بس أقدر آخذ قراري 
اللي من محيرني من العام لليوم 
بعدك ونكرانك ورد اعتباري
ثلاث حاجات بها القلب مهموم
••°°••°°?••°°••°••°°••°°?••°°••°
العصر 
جلست علياء على صوووت جوالها اللي يرن من فترة .. قامت بكسل و ردت 
علياء بصوت كله نوم: ألوو؟؟
.........: آآه منك .. ليه سويتي فيني كذه 
علياء بصدمة: حمد ؟؟
حمد بعتاب: حرااام عليك يا علياء طيحتي قلبي عليك من الصبح و بالاخير ما تردي علي .. خبريني اش فيك ؟؟ ليه تركتي البيت ؟؟
علياء بصياح: انت السبب .. 
حمد باستغراب: و انا وش سووويت ؟؟ وش غلطت عليك فيه ؟؟ 
علياء و بدت تستجمع قواها و تنفس عن المكبوت بداخلها: انت ابد ما سويت شي .. تعتبر انك تجيب لي زوجة ثاانية و تسكنها بالفلة اللي من زمان انتظرها تخلص عشاان ابني فيها عايلتي مو شيء ..؟؟ و الا انك تمرض و اسهر على راحتك ليل نهار و من شديت قوتك .. رحت لزوجتك تتطمن عليها .. و انا ؟؟ انا شنووو بالنسبة لك ؟؟ اش ذنبي اتحمل مرضك و تعب زوجتك .. و لا فوق هذا كله شغل البيت كله علي .. حتى ما كلفت على عمرك تجيب لي خدامه تعيني و انا الحامل اللي المفرووض يجيني من يخدمني 
حمد ببرود: خلصتي كلامك؟؟
علياء بعصبية: حمد لا تستصغرررني .. انا مو بزر
حمد بهدوء: طيب.. انا بالاساس ما استصغرتك .. و انتي كل يوم تكبري بعيني اكثر عن اليوم اللي قبله 
علياء باستهزاء: هه قصدك كل يووم انداااس بطيبتي اكثر عن اليوم اللي قبله
حمد و اللي بدأ يعصب: علياااء وش هالكلام ؟؟ 
علياء بصياح: انت مو راااضي تفهمني .. انا تعبت .. تعبت تفهم وش يعني تعبت ؟؟ خلاص انا ما عاد استحمل كل يووم اشووفك تناظرها و الا تكلمها قلبي ينأكل من داخل حرقة .. بس انا الغبية اللي ادوووس على قلبي و اقوول لا حرام هي انغصبت عليه و هو انغصب عليها .. اما انك تتركني و لا تسال عني حتى .. هذا شي مستحيل ارضى به .. 
حمد: و الحل ؟؟
علياء بحزم: طلقها 
حمد باستنكار: اطلقها ؟؟!!
علياء: اي طلقها .. وش فيها يعني ؟؟
حمد: انتي انجنيتي ؟؟
علياء: اي انجنيت .. اذا تبيني طلقها .. انا مستحيل اكمل معاك و فيه زوجة ثاانية تشاااركني فيك .. 
حمد: لا حول و لا قوة الا بالله العلي العظيم .. استهدي بالله يا حرمة و اوزني كلامك قبل لا تقوليه .. الطلاق مو لعبه 
علياء: اكيد انه مو لعبه و لا هو هين .. بس هي بعدها بنت صغيرة و ما وراها عيااال .. 
حمد: ما وراها عيال يعني خلاص .. اكسر قلبها ؟؟
علياء بغيرة واضحه: قووول انك تحبها و ما تقدر تستغني عنها
حمد بصبر: يا ربي ارحمني .. علياء .. انتي واعية للي تقوليه ؟؟
علياء: اي وااعيه و فاااهمه كل شي قلته .. حمد انا ما اقدر اصبر اكثر عن كده .. صدقني ما عااد اتحمل .. باختصار يا انا يا هنادي ؟؟
سكر حمد بعصبية من عندها على طول من دون لا يعطيها اي رد .. الشي اللي اثبت لعلياء انه يحب هنادي .. و ما يبيها ..
••°°••°°?••°°••°••°°••°°?••°°••°
في بيت أبو ناصر
نزل أحمد من الدرج بسررعة و توجه للباب على طول .. وقفه صووت امه اللي كانت جالسه بالصالة
سارة: وين وين؟؟
أحمد بارتباك: يمة المستشفى دقو علي و قالوا ان التحاليل طلعت 
سارة بوناسة: صججج .. و شنوو طلع؟؟
أحمد: مدري ما قالوا .. لازم اروح و اوقع و بعدين يعطوني النتيجة 
سارة: يلا يلا رووح و بشرررني 
أحمد: طيب .. و جاء بيطلع الا فارس دااخل 
فارس: السلام عليكم
أحمد و سارة: و عليكم السلام 
فارس: على وين ؟؟
أحمد: بروح اجيب نتايج التحاليل .. تخاويني ؟؟
فارس: يلا ..
ركبوا سيارة فارس بما أنها ساخنه .. و حركوا على المستشفى 
فارس و هو يشوووف اخوه الخايف: وش فيك .. ان شاء الله التحاليل تمام 
أحمد باضطراب: ان شاااء الله
فارس: تقولها و كأن مستحيل تصير تمام .. 
أحمد : مر على بيت خالي بيجي معانا هشاام
فارس: اوكي .. انت متأكد انه في البيت 
أحمد: أيوة انا توني مكلمنه
فارس: اهااا .. طيب 
وقف قدام بيت خاله و عطاه رنه و طلع لهم على طول
هشام دخل ورى و جلس بالنص: سلاااااااااااااام 
أحمد و فارس: و عليكم السلاااااام 
هشام باستهبال: هاااه حموووود اخبار النفسية ؟؟؟
فارس : زفت هههههههههههههههههههههههههههههههههههه
هشام: هههههههههههههههههههههههه
أحمد اللي مو رايق لهم: اقول ورى ما تاكلوا تبن .. و انت ليه وااقف .. يلا حرررك
فارس وهو يرفع حاجب واحد: ما يكوون انا التاكسي و انا ما ادري
هشاام: لا دريوووول 
أحمد: فااااااارس .. وش تستنى ؟؟
فارس و هو يحرك السيارة : زين زين .. هذا بعدك ما عقدت صرت علينا رجال .. اجل لو عرست وش بتسوي ؟؟
رن جوال فارس و لقاه رقم غريب .. عطاه بزي و حطه على جنب
هشام: اقول فارس وش رايك بعد ما نطلع من المستشفى نرووح المقهى للشباب 
فارس: واااااال و انت لسه مداوم على رووحة المقهى 
هشام: افااا عليك انا زبوون رسمي هناك خخخ ما اقدر استغني 
فارس: لا تشيش وااجد عشااان صحتك
هشام وهو يتسند على ورى: بلا صحة بلا هم .. ما بيصير فيني شي و لله الحمد
فارس : كيفك .. انا اللي علي اني نصحتك
هشام: مشكووور 
رن جوال فارس مرة ثاانية و لقاه نفس الرقم : يا كررررهي لشوفت الارقام الغريبة 
احمد: رد وش بيضرك؟؟
فارس: احس الارقام الغريبة تجيب لي المصايب خخخ
هشام: اقووول رد رد 
فارس : طيب طيب .. ألو ؟؟ (محد رد) ألووووووووووووو؟؟ ألو ألو ألو ؟؟ 
هشاام باستهبال: حول واحد ثنين ثلاثة 
فارس وهو حاط الجوال على ادونه: المتصل غبي ما يرد 
هشااام: طيب يمكن فيه طرش
أحمد: فيه طرش يدق بالجوال .. خل يستخدم الرسايل احسن له 
فارس يكلم اللي بالجوال: حجي اذا فيك طرش لا عاااد تدق علي لان صوووتي تعبان و ما اقدر انادي عليك كل شوووي .. و ان كنت تبي تمزح معاي فمزحك ثقيييييل .. سلااام
هشام: من صجك انت ؟؟
فارس: هههههه .. تصدق اللي داق ما سكر حتى إني اسمع انفاسه بالسماعه بس ليش ما يرد ما ادري 
أحمد: يستهبل 
هشام: حموود دقااايق و نوصل المستشفى 
انتبه احمد للمستشفى و رجع الاضطراب له .. 
فارس: حرام عليك ليه تخوووف الولد 
هشام: بنجيب له الواوا لا يخاف
الكل: هههههههههاااااااااااااااااااي

••°°••°°?••°°••°••°°••°°?••°°••°
في بيت متعب 
كان جالس في غرفته و يلملم أغراضه .. بكرة آخر يووم له في هذا البيت .. بكرة أبو مناف رح يجي و يآخذ البيت اللي تربى فيه و عاش .. سكر شنطته و توجه لغرفة امه اللي ربته .. دخل و توجه للخزانة يشووف إذا كان فيه صوور و الا شي مهم .. فتح الخزانة و ما لقى غير الملابس .. قلب فيهم يدور .. و لقى صندوق خشبي مو كبير مرة .. فتحه و شاف صُووره من لما كان صغير لين كبر .. سكر الصندوق و حطه على جنب عشان ياخده معه .. لانه عارف انهم رح ينرموا في الزبالة .. دور في الادارج و لقى اوراق عليها اختام .. فتحهم و جلس يقراهم .. اول ورقة عن ملكية البيت لابو متعب .. و الثانية وصية له كان يوصي فيها ام متعب انها تخبره منو هو ..؟؟ و كيف عرفوه ..؟؟ و وصايا ثانية بخصوص البيت و بعض الاملاك اللي كان يملكها قبل موته .. كان كاتب كل شي باسم ابو مناف .. ما كان متعب مهتم لأي شي من هذي الأملاك .. ما كان هامنه لا اراضي و لا فلوس .. كل شي يهمه الحين هو من ؟؟ و من وين ؟؟ و كيف يلقى اهله ..؟؟ اذا كان مثل ما قالت له زينة ان امه شاافته في الحج ضاايع .. يعني يا ان اهله من مكه و الا جايين مكة يحجوا ..؟؟ دار راسه من الأفكار العقيمة اللي تطري على باله كل دقيقة .. سكر الأوراق كلها و راح يشوف وش في الصندوق اللي على الخزانة من فوق .. ونزله و جلس على الارض .. فتحه و لقى فيها ملابس اطفال .. تأكد أنها ملابسه لما كان صغير .. 
متعب بألم: ليتك ما شفتيني و تعلقتي فيني .. كان لا عرفتك و لا عرفت قسوة ابوي .. (وبانكسار): ولا عرفت زينة اللي من طلقتها راحت لولد خالتها .. 
رفع بلوزته اللي في الصندوق وضغط عليها من شد التعب النفسي اللي يمر فيه .. خفف ضغطه الشي اللي طاح من البلوزة .. شاف سلسلة فيها تعليقه على شكل مربع .. مسكها يتأملها بعيون مكسورة .. انتبه انها تنفتح .. ضغط عليها و انفتحت .. انصدم لما شاااف صووورته في جهه و صوورة لشاب ببداية الثلاثيناات بالجهة الثانية .. 
متعب بصدمة: ملامحه مو غريبة .. مارة علي من قبل .. شكله مألوف .. بس وين شفته ياااربي .. منو يطلع هذا ؟؟ ووش جاب صوورته في السلسلة؟؟ ما يكون واحد من أهلي ؟؟ و الا لا ؟؟ هذي يمكن صوورة ابوي الحقيقي ؟؟ اكيد صوورته بتوصلني لشي .. حطها بمخباته بسررعه لما سمع صووت جواله يرن بغرفته .. سكر الصندوق و قام بسررعه واول ما وصل انقطعت النغمة .. شاف المكالمة و استغرب من المتصل .. شاف اسمها على شاشة جواله مرة ثانية .. و رد باستغراب وبرود ظاهري
متعب: نعم ؟ ليش متصلة علي وانا رجال غريب ؟؟
زينة و فيها الصيحة: متعب .. انت فهمتني غلط .. انا ما كان قصدي شي .. والله ما بيني و بين يوسف شي
متعب: واذا صار بينك و بينه شي .. انا وش يخصني فيكم ؟؟
زينة وتحاول تمسك نفسها لا تبكي من كلامه .. متعب لما شاافها طولت بالرد: تبي شي ؟؟ بسكر 
زينة ودموعها تسيل على خدها: لا 
متعب: سلاام .. و سكر من عندها ورمى جواله على الجدار بقهررر .. لين صاار اجزاء .. 
اما عند زينة 
دفنت وجهها بالمخده وجلست تبكي بحرقه .. ما تنسى نظراته المستحقره و المستهينة لها لما سمعها تدعي لولد خالتها .. هو يظنها تحب يوسف بس هي لا .. مستحيل تحبه .. هي تحب متعب و بس .. متعب اللي من خوفه عليها قرر انه يبتعد عنها .. و لما رجع رجع شخص ثاني .. 
••°°••°°?••°°••°••°°••°°?••°°••°
وقف ماجد عند باب بيت أبو عادل .. و رن على عنود رنه .. دقايق و طلعت .. 
قام ماجد و فتح لها الباب بجنبه و دخلت بحيا .. سكر الباب وراح لجهة بابه و دخل السياره
ماجد بمشاعر مضطربة : هلا 
عنود: هلا بك 
ماجد: لوين نروح ..؟؟ أثاث غرفة النوم و الا المطبخ ؟؟
عنود: براحتك
ماجد بنرفزة: انا ما احب هالكلمة 
عنود بارتباك: آآ .. أ..آسفه
ماجد : ماله داعي الاعتذار 
عنود بقلبها: وش هالمزاج المتقلب اليوم 
ماجد: ما قلتي وين نروح ؟؟
عنود بخوف لا يتنرفز مرة ثانية: المطبخ
ماجد: هههههههههههههـ 
عنود باستغراب: ليه تضحك؟؟
ماجد بابتسامة: ما توقعت هالاجابة كلللش .. لان البنات هاليومين ما يقربوا المطابخ 
عنود باعتزاز بنفسها و عفوية: لا غناتي انا اعرف اطبخ و مـ..أ (انتبهت لنفسها و سكتت)
ماجد بضحكة على جنب: كلها ايام و بكتشف وجهك الثاني هههه
قلب وجه العنوود احمرر من الفشيلة و فضلت انها تسكت احسن من انها تطيح في الفشايل من اول الطلعه 
••°°••°°?••°°••°••°°••°°?••°°••°
في البيت
علا بحالمية: وي متى يجي النصيب و اصير مثل عنوودوه
عبير : ان شااء الله يجيك احول و اعرج ووجهه مليااان حب شباب 
علا بتعصيب: هييي انتي لا تدعي عليه .. احسن من زوجك الاصمخ الاعمى الاجعد 
عبير بدفاع: نعم نعم .. انا زوجي كذه .. ههههها هاااا .. هذي من الغيرة 
علا: وش شايفتني ؟؟ عشان اغار منك .. ناااقصني شي .. ؟؟
جت عبير بتتكلم .. بس قاطعتهم سناء و هي جااية و ماسكة ظهرها 
سناء: انتي و هي .. وش بلاكم ؟؟
عبير: تخيلي تعايب على زوجي
علا: انا اللي اعايب لو انتي ؟؟
سناء: عمى بعين بليسك انتي و هي .. غبياات لو صاااير بعقلكم شي عشااان تتهاوشوا على ازواجكم اللي يا جعلهم ما يجو 
علا و عبير: فاااال الله و لا فالك
الكل: ههههههه
رن الجرس و صرررخت علا و هي تناظر عبير : هذا النصيب جااااااء 
علا : ونااااااااااسة .. (وراحت للباب تركض): انا بخذه ههههههههههههههههههههههه
عبير و هي تراكض وراها: لا انا ههههههههههههه
سناء: ههههه انا اشهد انكم بززززورة 
فتحت علا اللي وصلت قبل عبير و فتحت الباب ركض .. و الفرحة اللي كانت مرسووومة على وجهها رسم .. انمسحت بثووواني بمجرد شوووفتها لــ ..؟؟؟؟ 
••°°••°°?••°°••°••°°••°°?••°°••°
في الرياض
عند ساامي 
كان لسه جالس بالشررركة و يفكر بحل للمشكلة اللي طاح فيها .. وكان السكرتير لسه جالس معاه و يفكروو بحل 
حط ساامي يده على راسه من الصداع اللي يحس فيه : ياالله
السكرتير بخوف عليه: أستاذ سامي ارجع لبيتك و ارتاح لك كم سااعه .. من الصبح و انت تشتغل 
سامي بتعب: من وين ارتاح و انا طاايح في هالمصيبة ..؟؟ جيت اكحلها عميتها 
السكرتير: هذا الشي مو بيدك .. انا عندي فكرة 
سامي بسررعه: شنووو ؟؟
السكرتير: وش رايك تغري الوفد و تتنازل عن بعض الشروط اللي انت حاطنها .. ؟؟
سامي بتفكير: الشروط مهمه .. ما اقدر اتنازل عن اي واحد منها
السكرتير: صحيح ان كلهم مهمين بس اكيد فيهم وااحد اقل اهمية من الثاني .. مثلاا انت حااط شررط تقول فيه (وهو يقرا من الاتفاقية اللي بيده): عدم توقيع العقود مع اي من الشركات المنافسه في فترة الاتفاق فيما بيننا ... ليش ما تلغي دا الشرط ؟؟ 
سامي: بس اتفاقهم مع اي شركة منافسة ممكن يفشي سر من اسرار شركتنا .. و هذا مو من صالحنا 
السكرتير بتفكير: طيب اش رايك نقوول للمدير فواز و نشوووف منه حل ؟؟
سامي: المشكلة انا اللي سويتها بيدي و انا اللي بحلها .. و ما بتجي بكرة ان شااء الله الا و هي محلولة 
السكرتير بيأس: ان شااء الله 
رجع سامي للاوراق و جلس يفكر بحل .. مر بذاكرته شي ما كان مهتم له .. اليوم لما دخل الصباح .. شاف سعود مع وااحد من اعضاء الوفد واقفين عند القراجات .. و تذكر شكلهم المرتبك .. صحيح انه ما ماكان مهتم بس الحين .. لا .. الموضوع فيه ان .. وش موقف سعوود معاه؟؟ ووش كانوا يقولوا ؟؟ 
سامي و هو ينفض الافكار اللي تجيه من راسه : استغفر الله .. ما ابي اشك فيه و احطه بذمتي
السكرتير: منو هذا ؟؟
ناظره سامي بغمووض: سعود
السكرتير بتكشيره: سعوود ؟؟!! ليه وش مسوي ؟؟
سامي: تتوقع له يد بالسالفة 
السكرتير: مدري بس حتى لو له يد بالسالفة تتوقعه يقوول لك شي 
سامي بسخرية: هه انا ما دخلت هالشركة الا عارف عنكم كل شي .. و سعود بالذات لأنه الوحيد اللي حسيته بيكرهني
السكرتير: طيب .. وش نااوي عليه ؟؟
سامي بابتسامة و كأن المشكلة انتهت: نادي لي سعوود 
السكرتير: بس الحين اكيد انه طلع
سامي: ناديه لي لو انه بالمريخ .. ضروري يجي .. مو هو المسااعد لي .. جاء وقته ..الحين احنا في أزمة و لازم يساعدنا 
السكرتير و هو طالع: اوكي 
••°°••°°?••°°••°••°°••°°?••°°••°
في بيت أم سامي 
في الصالة كان عبدالله يلاعب رغد و سجى تكلم فواز بالجوال و ام سامي و ابو سامي يتقهوون 
ام سامي لابو سامي: ابي اروح اليوم لبيت فواز اخطب البنات للعيال 
ابو سامي: و سامي؟؟ 
ام سامي : انا رح اخطبهم و لين يجي سامي .. روح انت مع سامي و عبدالله و اخطبوو رسمي من فواز
ابو سامي: اهاا 
عبدالله : و اخيرا رأفوو بحالي 
ام سامي و ابو سامي: هههههههههههههههههههههههه
بنفس المكان 
عند سجى 
سجى: سمعت الكلام ؟؟
فواز: ايوة سمعت .. بس منو ناويين تخطبو ؟؟
سجى: لمياء لسامي و ولاء لعبدالله 
فواز : هههه الحمدلله انك قلتي لي قبل لا يجوا اهلك .. لمياء محجوزة لخالد ولد عمتي 
سجى: يؤؤؤؤؤؤ من متى ؟؟ و ليه ما قلت لي ؟؟
فواز: هههههههه وش فيك ؟؟ وش يهم في الموضوع عشاان اقول لك 
سجى تقلده بصووت رجولي: " انا زوجك و لازم تقولي لي كل شي" (وترجع صوتها الاصلي بعصبية): و انا زوجتك و لازم تقولي كل شي 
فواز: يا حلوك و انتي معصبة 
سجى: فواااااز 
فواز: عيوووونه .. انا اسف .. مرة ثااانية كل شي بقوووله لك
سجى: اي انت الحين زوجي اللي اعرفه 
فواز: ههههههههههههه يا شين طبع الحريم اللي كذه 
سجى بثقل: و ياشين طبع الرجال المغرورين 
فواز: افاااا .. انا مغرور ؟؟ 
سجى: لا انا 
فواز: من زماااااان 
سجى بقهر: انت ليش كل ما اكلمك تقلب السوالف علي 
فواز: امززح اش فيك ما تتقبلين مزح 
سجى: لا
عبدالله اللي كان قريب منها و سمعها و هي تتكلم : ما اقول الا الحمدلله ربي و الشكر على نعمة العقل 
••°°••°°?••°°••°••°°••°°?••°°••°
في المستشفى 
مسك أحمد النتايج بيد ترتجف .. كان يناظر الحروف بس مو قاادر يقراها .. 
فارس: حموود ووجع .. وش مكتوووب ؟؟
أحمد و هو يناظره بعيون مــتأمله: التحاليل
هشام سحب الورقة بعصبية: وش فيهاااا ؟؟
قرأ هشاام المكتوب و ابتسم ابتسااامة غريبة
فارس: وش النتيجة ؟؟
هشام : حمود مبرووووووووووك .. 
أحمد و هو لسه واقف و كأن الامل مقطوووع ان التحاليل تكون سليمه 
فارس: سليييييمة ؟؟
هشام بونااسة: ايوووة 
فارس: احلللللللللف 
هشام : و الله
فارس : وهو يضم احمد بربااااشة مبررررررررررررررررررررروووووووووووك 
أحمد و توه يبتسم: الله يبارك فيك
هشاام: ترى الارسال عنده مقطوع هذي الرد تبع المبروك حقي .. حقك رح توصل بعد شوي 
أحمد و فارس: ههههههههههههههههه 
هشام : يلا على البيت .. ما نبي نماطل عشاان نخبر الاهل 
أحمد و فارس: يلا 
رن جوال فارس و رد على طول .. و سوولف حدود الخمس دقايق و لما سكر ووقفوا عند الباركينغ
فارس و هو يعطي احمد المفتاح: روحوا انتوا .. انا الشباب بيمرووني و بطلع معهم 
هشام: بتروووح للمقهى ؟؟
فارس: يا حبك للمقااهي .. لا برووح الاستراحة مع الشباب 
هشام: اهااااااا على بالي 
اخد احمد المفتاح و دخل السيارة و دخل معاه هشام 
احمد : يلا سلاااااااام 
فارس: و عليكم السلام 
رااحو هشام و احمد البيت و ظل فارس مكانه ينتظر الشباب يمرووونه .. رن جواله و كان نفس الرقم الغريب اللي دق عليه في السيارة لما كان مع احمد و هشام
فارس : لا حول الله .. وش يبي مني دا يدق و يسكت .. |(رد بصووته معصب)| : نعم ؟؟ عندك سالفه قولها ما عندك و لي و خليني مستانس و لا تعكر مزاجي 
........ بتردد واضح : السلام عليكم 
استغرب فارس من الصوت الانثوي اللي سمعه و قاال ببلاهه: هاااه ..!!
.......: السلام عليكم 
فارس و توه يستوعب: و عليكم السلام .. نعم اختي بغيتي شي؟؟
......: فارس ما عرفتني ؟؟
فارس: و الله ما اتذكر اني كلمة حرمة غير امي و مرت خالي وكم وحده من الجيران .. منو انتي ؟؟ وحده من الجيران ؟؟
......: لا .. انا شهد بنت خالك 
فارس بصدمة: شهــــــــد ؟؟ فيك شي ؟؟ خالي فيه شي و الا مرة خالي ؟؟
شهد: لا ما فينا شي كلهم بخير 
كان فارس مستغرب من اتصالها بس حب يبشررها بالتحاليل: مبروووك يا مرة اخووي .. التحاليل طلعت سليمة 
سمع شهقة قوية منها و تحولت الشهقة الى صيااح : التحاليل؟؟ سلييييييييمة ؟؟ انت متاكد؟؟
فارس: اي 
شهد بهستيرية: لااااااااا حراااااام .. انا ماااا ابيه ماااااا ابيه ..
فارس باستغراب من صياحها: منو اللي ما تبيه ؟؟
شهد و هي مو منتبهه للي تقوله: احمد .. ما ابيه ما ابيه .. حرااام عليكم ليه خدعتوووني ليييه ؟؟
فارس و مو مستوعب اللي تقوله: احد غصبك على احمد 
شهد : انا الغبية اللي وافقت على احمد .. و الله ما كنت اظنه احمد كنت اظن ان انــ.... |(و انتبهت للي بتقوله و سكتت كملت صيااح)|
فارس: كنتي تظني احمد منوو ؟؟ 
شهد و هي تبكي و كاتمة شهقاتها: كنت اظنك انت 
فارس بصدمة: اناااا ؟؟
شهد بتهور: ايوة كنت اظنك انت .. انا احبك انت .. ما احب احمد .. ما احبه .. انا اكررررررهه .. ليش يخطبني .. انا ما ابيه .. قوله اني ما ابيه .. ابيك انت .. ما ابيه 
انصدم فااارس من اللي قالته و رد بعصبية : انكتمي بسسس .. لك الشرف ان احمد اللي خاطبنك .. و انا من بعد هالكلام مستحيل افكر بوحده مثل اشكالك .. و منو قال بالاساس اني فكرت فيك .. وقاااحه على حقارة على قلة ادب .. منو الغبي بيفكر بوحده مثلك .. هاااه .. يا خسااارة احمد والله .. حااب له وحده مثل اشكالك 
شهد بعصبية: ما اسمح لك
فارس: ومنو انتي عشان ما تسمحي لي ؟؟ ما احترمي لا نفسك و لا اهلك .. دااقه علي عشاان تقولي لي احبك و مدري ايش و ما تبي اخوي اللي خاطبنك ..؟؟ وين عايشة انتي ؟؟
شهد ببكاء: والله اني مو قليلة ادب .. ما لقيت الا هالطريقة .. قلت اكيد انك بتساعدني 
فارس باستنكار: اساعدك ؟؟ انتي تعرفي قد ايش احمد يحبك ؟؟ سمعتي عنه كيف كانت حالته وهو ينتظر نتايج التحاليل ؟؟ شفتي وجهه لما عرف النتيجة ؟؟ 
كانت شهد تبكي و تتقطع مع كل كلمة يقولها بس هي ما تبيه تبي فارس 
فارس بهدوء: اذا تبي نصيحتي كملي حيااتك مع احمد .. و بقووولك شي ما احد يعرفه و ما ابي احد يعرفه
شهد بخوف: شنوو؟
فارس: انا ..........؟؟؟؟ 
••°°••°°?••°°••°••°°••°°?••°°••°
في بيت فواز 
في غرفة التوأم 
دخلت لقاء بفررحة : اخذت الرقم من صفاء
نقاء: كيف؟
لقاء: جلست اسولف معاها و قلت لها ريحتك خااايسة شكلك دااخله المطبخ .. عاد هي ما يبي لها كلام .. خذت ملابسها و راحت تسبح هههههههههههههههههه
نقاء: ههههههههههههه
لقاء: يلا انتي كلميه 
نقاء بخووف: لا مستحيل انا ماا اقدر 
لقاء و هي ترفع ورقة بيدها: انا كتبت لك كل شي بتقولينه له 
نقاء: انا اذا خفت ما اشوووف .. شلووون تبيني اقرا 
لقاء بعصبية: اف منك .. جيبي انا اكلمه .. بس ياويلك ان حكيتي لاحد باللي صاار و الا يزل لساانك
نقاء: لالالالالالا مستحيل اتكلم و اقوول 
لقاء : هاتي الجوال 
نقاء و هي تعطيها الجوال: خلينا نسكت .. مالنا خص باللي يصير فيهم .. هم كبار و فاهمين .. لو يبوا يقوولوا له كان قالوا من البداية 
لقاء : ردينا لنفس الموال 
نقاء: خلااص خلاص سكت
انتهى..//

||[مآ كنت شيـ شلونـ أزعلـ لفرقآكـ..]||
||[عاديـ وجودكـ كآنـ وإنـ رحتـ عاديـ]|| 
||[جايز أكونـ أولـ تعاطفتـ ويآكـ]||
||[لكنـ فباليـ كآنـ ترككـ وكاديـ]||
||[لا تنفعلـ .. لا تثور .. لا تبرر .. خطآكـ]||
||[ما ينفعـ الغرقآنـ مد الاأيآأإاديـ]||

في بيت فواز 
في غرفة التوأم

دخلت لقاء بفررحة : اخذت الرقم من صفاء
نقاء: كيف؟
لقاء: جلست اسولف معاها و قلت لها ريحتك خااايسة شكلك دااخله المطبخ .. عاد هي ما يبي لها كلام .. خذت ملابسها و راحت تسبح هههههههههههههههههه
نقاء: ههههههههههههه
لقاء: يلا انتي كلميه 
نقاء بخووف: لا مستحيل انا ماا اقدر 
لقاء و هي ترفع ورقة بيدها: انا كتبت لك كل شي بتقولينه له 
نقاء: انا اذا خفت ما اشوووف .. شلووون تبيني اقرا 
لقاء بعصبية: اف منك .. جيبي انا اكلمه .. بس ياويلك ان حكيتي لاحد باللي صاار و الا يزل لساانك
نقاء: لالالالالالا مستحيل اتكلم و اقوول 
لقاء : هاتي الجوال 
نقاء و هي تعطيها الجوال و بترجي : خلينا نسكت .. مالنا خص باللي يصير فيهم .. هم كبار و فاهمين .. لو يبوا يقوولوا له كان قالوا من البداية 
لقاء : ردينا لنفس الموال 
نقاء: خلااص خلاص سكت
دقت لقاء على الرقم بتوتر و حطت الجوال على ادنها تنتظر الرد
نقاء بخوف: سكري مو لازم خلااص
لقاء بعصبية: قلت لك انتي مالك خص بالسالفة انا اللي سويت كل شي .. جبت الرقم و كلمت من عقلي 
سمعت صووت فهد يقول: ألو ؟؟
لقاء بأدب: السلام عليكم 
فهد باستغراب: و عليكم السلام .. من معي؟
لقاء و هي تعض على شفايفها: آآءءء أنا .. أنا لقاء 
فهد ما سمعها: منوو؟؟
لقاء بهمس لنقاء: يا ربيه بديت اخاف .. (لفهد): انا لقاء اخت صفاء (وبتوضيح): خطيبتك سابقاً
فهد ببرود:كا انتي قلتيها سابقا ..يعني اللي بيننا انتهى ..خير ليه داقه ؟؟ 
لقاء بتحلطم: عمى بعينك ما تعطي وجه 
فهد: نعم ؟؟ ما سمعت 
لقاء: لا اقول امدى نسيتنا 
فهد بعصبية: لا ما نسيت .. اختصري وش تبي داقه ؟؟
لقاء : انا داقه عشاان اوضح لك اللي صاار .. انت ظلمت صفاء يا فهد .. وو
فهد يقاطعها: خير ان شاااء الله .. جايه لي انتي الحين تقولي لي اني ظلمت .. انا ما ظلمت احد و اختك كلمت الولد .. و لو ما الله ستر كان الحين انا مبتلش ببنت سمعتها بالارض
لقاء بعصبية: ما اسمح لك تقول عن اختي هالكلام .. اختي اعلى من انها تلكم اولاد .. صفاء ما كلمت احد و هذا يتبلى عليها .. و احلف لك باغلى ناسك انها ما كلمت احد .. اللي صار ان فيه وحده من صديقاتها كلمت هذا الولد .. و قالت له ان اسمها صفاء اخت فواز .. و للاسف طلع هالولد يشتغل معاكم و قال لفواز مثل ما قالك .. صدقني صفاء مظلومة 
فهد: هه وش اللي يثبت لي هالكلام؟؟
لقاء بثقه: الشهرين اللي تعرفت فيهم على صفاء 
انصدم فهد من كلمتها وسكت .. صحيح ان الشهرين اللي مروا كانوا كافيين في انهم يثبتوا له ان صفاء مو من هالنوع من البنات .. و انها اسم على مسمى ..
نقاء بهمس: يلا سكري لا احد يسمعك تكلمينه
لقاء بنفس الهمس: اوكي .. (لفهد): انا اللي علي سويته .. و انته كيفك .. بس مو تقول لاحد اني كلمتك
سمعت صوت احد جاي و يطق الباب : يوووه مدري من جاء باي باي .. (وسكرت في وجهه من دون لا تسمع اي رد)
نقاء و هي تقوم تفتح الباب :منوووو ؟؟
علياء: هذا آانااا
فتحت الباب و لقت علياء وراء الباب: يا هلا يا هلا 
علياء بابتسامة: يا هلا بك والله .. وينكم ما جيتووني اليوم ؟؟
لقاء و هي جاية و تمسك علياء من يدها اليمين و نقاء تمسكها من جهة اليسار: حياك تفضلي و قعدي معانا و بعدين نقوول لك السبب 
نقاء و هي تناظر لقاء بخووف: وش سببه بعد؟؟
لقاء بتطمين لنقاء انها ما بتقول لعلياء: السبب اللي ما خلانا نروح لها 
علياء و هي تقعد على سرير لقاء بتعب: شنوو صاير ؟؟ انا عارفة انه ما يجي من وراكم الا البلاوي 
راحت نقاء و سكرت الباب و رجعت جلست جنب لقاء اللي جالسة على طرف السرير 
لقاء: علياء .. انتي اكبر وحده فينا و فاهمه و عارفه كل اللي يصير بالبيت 
علياء بابتسامة : وش مناسبة هالمقدمة؟؟
لقاء: انتي عاجبنك اللي صاير .. فواز ما صاار الاولي اللي كان كل يقعد معانا على طول .. فواز اللي من البيت للشغل و من الشغل الى البيت .. الحين اما بغرفته يكلم المصوون .. او انه طالع .. و صفاء اللي من انفصلت عن فهد و هي قافلة على نفسها الباب .. و اذا طلعت .. تطلع لنا شكل اما عقلها مشغووووووووول 
و تكمل نقاء: و الاء .. اللي من اكتشفنا انها كلمت ولد .. و هي مبوووزة و حالتها حاله .. و ولاء مو اقل حال منها .. و لمياء اللي ضااايعه بين الكل 
لقاء : و لا تنسي انتي بعد .. زعلتي من حميد و جيتي لنا و ما عااد تبين ترجعين 
علياء بابتسامة : و من قال لكم اني زعلانه 
نقاء: ايوة ما يحتاج تعلمينا ندري انك مو زعلانه و ان هذا تمويه لحقيقة انك غيرانه من هنوووده 
لقاء بتنغيز: بالله ما وحشتك ؟؟ 
علياء بحزن: و الله وحشتني بس اذا كنت اغار منها و ما عاد احتمل اشوووفها قاعده معاه شسوي؟؟
لقاء: لاتسوي شي .. قومي اجهز لك اغراضك عشاان ترجعي لبيتك
علياء بعصبية: ومنو قال اني رح ارجع ؟؟ 
ناظروووها و الصدمة بعينهم و قالوا بنفس الوقت : بتتطلقيــــــــــن ؟؟!!
••°°••°°?••°°••°••°°••°°?••°°••°
في فلة حمد
طلعت هنادي من غرفتها و هي لابسة عباتها و العكاز بيدها .. 
حمد باستغراب: على وين ؟؟
هنادي: ودديني بيت اهلي 
حمد: ليه وش صااير ؟؟
هنادي: ما صاااير شي .. بس انا ما اقدر اهتم فيك .. و هذي حالتي .. اذا فكيت الجبيرة و تشافيت برجع .. 
حمد: و انا ؟؟
هنادي: رجع علياء للبيت .. و طمنها باني ما رح اكون بالبيت عشاان تاخد راحتها 
حمد بعتاب : انا من وين اجيبها .. منك و الا منها .. اذا انتي رضيتي هي زعلت و ان هي رضت انتي زعلتي .. شلون اوفق بينكم ؟؟ علميني شلووون 
هنادي: ما فيه شعله تنحط بجنب الغاز وما تحترق 
حمد: كنتوا مثل الخوات وش اللي غيركم ؟؟
هنادي: مدري عنها .. انا ما تغيرت عليها .. بس هي اللي بدت تتغير .. و تتحلطم على كل شي تسويه لي .. انا عارفه انها اذا ساعدتني تحس بانها خدامة لي .. بس انا اقسم لك بالله اني ما فكرت بيوم اخليها مثل الخادمة لي .. و انت مثل ما انت شااايف حالي .. ما اقدر اتحرك الا و العكاز بيدي 
حمد وهو يتنهد: لا حول و لا قوة الا بالله .. انتوا يالحريم ما ينعرف لكم 
هنادي: ههههههههه الله يعينك 
حمد بابتسامة: من جد هم يبكي و هم يضحك 
••°°••°°?••°°••°••°°••°°?••°°••°
في الرياض 
دخل سعود و التكشيرة على وجهه : نعم ..؟؟؟
سامي اللي كان على الكرسي و من وراء المكتب اللي كان سعود يجلس عليه قبل سامي قال بنبرة ثقة: انعم الله عليك .. تفضل 
(وهو يأشر على الكرسي المقابل للطاولة .. جلس على الكرسي بنرفزة)
سامي: تشرب شي..؟؟
سعود بجفاف: لااا
سامي: بكيفك .. !! انت تعرف انك مساعدي .. و
قاطع سعود سامي بنرفزة من كلمة مساعدي: عارف و حااافظ الدرس اختصرررر 
سامي بابتسامة جانبية: طيب .. رح اختصر و اعطيك اياها من الاخر .. ليش رحت للوفد اللي اتفقنا معاه الامس و سويت اللي سويت ؟؟
سعود ببراءة يحاول يمثلها: انااا ؟؟ وش سويت
سامي: انت قلت لي اختصر و انت اللي تماطل الحين .. سعود خلينا صريحين .. ترى انا عارف وش مصلحتك من وراء اللي سويته الامس .. و عارف انك مديون من قبل رئيس شركة الـ .. (و بتوضيح) : شركة الــماانع
سعود بصدمة: و من قال لك هالكلام ؟؟
سامي: مو مهم من قالي المهم اني عرفت و خلاص .. (وبتهديد).. اسمعني زين .. اذا ما رحت الحين و قلت الحقيقة للوفد .. والله ثم و الله ارفع فيك تقررير للمدير العام .. و انت ادرى باللي ممكن يصير لك 
ارتبك سعود مكانه وسكت يفكر: الحين اذا رفع تقرير لفواز باني قاااعد اخرب على الشركة .. رح انفصل و ينحط بملفي ورقة سوداء .. وما رح اتوظف من بعدها
سامي : هاااه .. وش قلت ؟؟ تروح للوفد و الا ؟؟
سعود بقهر: برووح .. 
و طلع من دووون اي كلمة 
اول ما سكر الباب .. ضحك سااامي ضحكة قووووية .. ما يدري اذا كانت ضحكة فرحة و الا انتصار و الا رااحه .. رن الجرس على السكرتير و ثواني الا و السكرتير داخل 
السكرتير إبراهيم : بشررر 
سامي و هو لسه يضحك: انحللللللت يا رجال 
إبراهيم بابتسامة: الحمدلله .. يووم انها انحلللت قوم ارجع البيت و ارتاح ..
سامي وهو قايم يمشي و السكرتير يمشي معه لبرى: اخخ و الله اني ما اتوقعته جبااان كذه .. 
إبراهيم : خخخخخ قبل لا تجي انت و تحل محله كان ما يجي الا 10 الصباح ويطلع 12 اي مشكلة اقوله عنها يقوول حلها مع المدراء و الا اجلها لبكرة 
سامي: لا حول و لا قوة الا بالله .. وش فااايدته مدير ؟؟
إبراهيم بقهر: مدير طللل .. انا اللي كنت قايم بالشغل كله 
سامي و هو يحط يده على كتف إبراهيم : الله يعطيك العافية .. و ما قصررت معانا .. 
إبراهيم : الله يعافيك .. الخير فيك من تعينت انت و انا احس اني مرتاح الشغل خف علي كثير 
ابتسم له سامي بود : وش رايك بهالمناسبة نتغدى سوا .. لان عصاافير بطني تغرررد
إبراهيم: ههههههه و انا مثلك على لحم بطنين الصبح .. الله لا يوفق اللي كان السبب ههههههههههه
سامي: ههههه تعال معاي الشقة توني البارحة مشتري اغراض .. خل نسوي لنا الغداء من طبخنا
إبراهيم باستغراب: تعرف تطبخ ؟؟
سامي و هو يحك خده: تقدر تقووول ..خخخخخخخخخخخ 
إبراهيم بفخر: انا اعرف اطبخ طبخ تاكل اصابعك وراه 
سامي بحماس: تمام

في بيت ابو عادل
رن الجرس و صرررخت علا و هي تناظر عبير : هذا النصيب جااااااء 
علا : ونااااااااااسة .. (وراحت للباب تركض): انا بخذه ههههههههههههههههههههههه
عبير و هي تراكض وراها: لا انا ههههههههههههه
سناء: ههههه انا اشهد انكم بززززورة 
فتحت علا اللي وصلت قبل عبير و فتحت الباب ركض .. و الفرحة اللي كانت مرسووومة على وجهها رسم .. انمسحت بثووواني بمجرد شوووفتها لأمها الواقفة و بجنبها شنطتها 
هدى بابتسامة خوف: السلام عليكم 
ناظرت علا باختها اللي بدوورها ناظرتها بنفس النظرة وما ردوو السلام .. 
جتهم سناء من الصالة بتساؤل: منو الحرمة..؟؟
هدى بارتباك و هي تأشر على علا و عبير: انا امهم 
سناء بصدمة و استغراب: أم عااادل؟؟؟؟؟؟!!!!!
هدى : ايوة .. انتي منو؟؟
عبير بتسرع: هذي امنا و اختنا و حبيبة قلبنا
هدى باستنكار: امكمم ؟؟؟!!
علا و هي تمشي بتأكيد لكلاام عبير: ايوة امناااا .. ليش فيه شك ؟؟؟
سناء: علا .. عبير .. شهالكلام ..اعتذروو من امكم بسررررعه .. انا مو ام احد 
عبير بقهر: شنووو هي .. احنا لعبه وقت ما بغتنا اخدتنا ووالوقت اللي تبي تتفرغ فيه لنفسها ترمييينا ؟؟
سناء بعصبية: عبييير .. بلا هالكلام الفاضي و يلا على غرفتكم انتي وياها 
علا: ما انصحك تسمعي كلامها لانها رح تملي راسك بكلامها الفاااضي .. بالذااات انك زوجة طليقــها 
سناء : قلت لكم ادخلووو داخل و لا عرفتم تتكلموووا زي الناس تعالوا 
عبير و هي تأشر على أختها: تعالي يا علا هذا من بدااايتها سناااء انقلبت علينا 
مشت بضيق مع علا و راااحو لجناااحهم 
سناء بابتسامة تداري فيها اللي سووه علا وعبير: تفضلي تفضلي .. ليش وااقفة .. تفضلي و اعذريهم عالكلام اللي قالوا .. تراهم بزووورة 
اكتفت بالابتسامة و دخلت البيت اللي انطردت منه بذيك الايام .. لما كانت تتمتع بسطوتها و جبروووتها .. و كيف الحين تدخل و شوووكتها مكسووورة .. استغربت كيف انها ما قدرت ترد على بناتها اللي كانوا يهااابوووها و يخاااافوا منها .. والكلمة اللي تصدر منها هي الماااشية عليهم .. جلست على الكنب و جلست بمقابلها سناء بتعب 
سناء بابتسامة تخفف فيها توتر هدى: شلوونك ؟؟
هدى: بخير الحمدلله .. شلووونك انتي ؟؟
سناء: الحمدلله ..
هدى: وينها عنوود ما بينت؟؟
سناء: عنود طالعه مع خطيبها لو سبقتي قبل عشر دقايق .. كان لحقتي عليها 
هدى: الله يوفقها .. 
سناء: ياارب
هدى: و عادل و شجن ؟؟
سناء بابتسامة: اليوم او بكرة رح ينقلووا عفشهم و يسكنوو معنا .. 
هدى: تمام .. (وبتردد): و ابو عادل ؟؟
سناء باستغراب: انتي ما دريتي ؟؟
هدى: بشنوو؟؟
سناء: ابوو عادل عطاك عمره قبل فترة 
هدى بصدمة : توووفى ؟؟ 
سناء: ايوة .. 
هدى و لسه اثار الصدمة على وجهها : الله يرحمه 
سناء: يا رب .. (و بتساؤل): اخبارك مع زوجك ؟؟
هدى بابتسامة صفراء : انا تطلقت 
سناء: ليه ؟؟ إذا ما فيها خصوصية يعني ؟؟
هدى: لالالا عادي .. انا حملت و هو ما يبيني احمل .. قالي اسقط الولد و لما ما رضيت طلقني 
سناء باستياء: يالله 
انتبهت هدى بان سناء حامل: انتي بأي شهر ؟؟
سناء: توني ببداية الثامن 
هدى: الله يسهل عليك يا رب 
و من بعيد 
علا بتعجب: شوووفي شلووون تتكلم .. و الله ما كانها ام عادل الاولانية 
عبير: ما عليك هي الحين تتمسكن قدامنا و بعدين بترجع مثل قبل .. نسيتي ايام قبل ..؟؟
علا بحزن: و هي ايام تنسي ..؟؟
عبير: تتذكري لما كانت تسوي لنا حفلات تخرجنا حتى قبل لا نمتحن الامتحانات النهائية .. و تخليها حفلات مختلطة مع اولاد و بنات خوالي..؟؟
علا و هي تتذكر: ايوة و انتي لما تشوووفي عمران و لد خالي تنقهري 
عبير بتكشيره: عمى بعينك .. احد يتذكر هالذكريات الهم .. و الله ان ذكرياتك مثل وجهك
علا: هههههههه اكيد انها حلوة 
عبير: الا تلوع الكبد 
علا: حرااام عمووور ذابح عمره عليك و انتي مو عاطتنه وجه
عبير بقهر :مو حراام .. الحرام اني اعطيه وجه .. و بعدين وش دخل هالسالفة الحين ؟؟ احنا الحين زعلانين لان امي جت وسناء قلبت علينا
علا :تتوقعي سناء تقلب علينا جد ؟؟
عبير: امك تتمسكن حتى تتمكن .. انا استحالة اسامحها لان ماكو ام تتخلى عن بناتها مهما كانت ظروووفها 
علا و تطلع الجوال من مخباتها: بكلم عدووول يخليه يجي 
عبير: طيب
••°°••°°?••°°••°••°°••°°?••°°••°
كانت شهد تبكي و تتقطع مع كل كلمة يقولها بس هي ما تبيه تبي فارس 
فارس بهدوء: اذا تبي نصيحتي كملي حيااتك مع احمد .. وعشان ترتاحي بقووولك شي ما احد يعرفه عني و ما ابي احد يعرفه
شهد بخوف: شنوو؟
فارس بعد سكوت دام ثواني قال بتردد و حزن: انا عاجز
شهد باستغراب: عاااجز ؟؟ وش يعني ؟؟
فارس: يعني انا عقيم و مستحيل اجيب عيال .. و ما فيه وحده بتقبل انها تضيع فرصة انها تكون ام و تعيش معاي 
شهد بصياح: انت اش قاعد تقول ؟؟
فارس: هذي الحقيقية .. و ان كنتي ما تبي تتزوجين احمد قولي لي و انا القى لك حل 
سمع صوووت صيااحها و شهقاتها .. كسرت خاطره .. و قفل الخط على طول 
حتى لو كان اللي خاطبنها اخوي .. و حتى لو كااان يحبها .. إذا كانت مو راااضيه بهالزواج ما رح اخليه يتم .. حراام البنت بهالعمر تتزوج زواج من بدايته فاشل و بعدين تصير مطلقه .. 
رن جواله و شاف رقم صديقه بالجوال .. ما كان له خلق انه يطلع مع احد او يكلم احد بعد ما فضح سرره اللي كان كاتمنه طوول هالسنين .. 
رد على صديقه: هلا سلووم 
سليمان: هلا و الله .. وينك ؟؟
فارس بتنهيده : قدام بوابة المستشفى .. 
سليمان: اش فيك .. صوتك متغير 
فارس: و لا شي .. بس راسي مصدع ابيك تعجل و تجي توديني البيت ابي انام لي شوي 
سليمان: ثوواني و جاي 

في الرياض

في المطبخ

سامي وهو يقطع الطماطم: وش تتوقع حال سعود الحين ؟؟
إبراهيم اللي جالس يحمص البصل على النار: تلقاه متورط بنفسه .. و مو عارف ينطق هههه
سامي بجدية: انا مستحيل اخليه .. لازم ابعده عن داائرة الادارة .. لان وجوده بيشكل خطر على الشركة
إبراهيم: طيب وين ممكن توديه ؟؟
سامي بحيرة: بكلم فواز وبقول له باللي صار و هو يتصرف مع ولد عمه 
إبراهيم: كويس .. (ويلف عليه): ما خلصت من تقطيع الطماطم ؟؟
سامي: لا وين باااقي واجد 
إبراهيم: يلا قبل لا يحترق البصل
قطع سامي الطماطم الباقية بعشوائية و رماهم بالقدر اللي فيه البصل 
صررخ إبراهيم: وش سووووووووووويت ؟؟
سامي باستغراب: مو انت تبي تحطه مع البصل ؟؟
إبراهيم بقهر: لا 
سامي ببرود: خلاص طلع بيض و حطه عليه يستوي بيض بالطماطم
إبراهيم : يعني انحللللت السالفة الحين .. روووح قطع السلطة بس .. انت مالك و مال الطبخ؟؟
سامي: هههه طالع طباااخة و انا مدري .. من متى و انت بالرياض ؟؟
إبراهيم: من ثمان سنوات
سامي بتفاجأ: اوبش يعني من زمان .. اهلك عايشين هنا ؟؟
إبراهيم و بضحكة جانبية: هه اهلي ..؟؟ 
سامي باستغراب: اي
إبراهيم: انا مالي اهل .. كلهم توفوا 
حس سامي بالأسف لحاله وقال بهمس: الله يرحمهم
إبراهيم: يارب 
و بتغيير للسالفة قال سامي: كلمتني امي تقول تبيني ارجع البيت باقرب وقت عشاان تخطب لي 
إبراهيم بفرحه: صدددق ؟؟ و من ناوي تاخد ؟؟
سامي بابتسامة: وحده من بنات الجيران .. (وبجمود): بس انا ما ودي اخذها
إبراهيم: ليه؟؟
سامي: حاط في بالي وحده بس خايف لا امي ترفضها و الا هي نفسها ترفضني هذا اذا ما تزوجت الحين
إبراهيم باستغراب: اوووه شكل السالفة فيها إنّ..
سامي : اووووه سااااااالفة طوويلة اقولها لك اذا استوى الغداء
إبراهيم: شكلنا ما بناكل غذاء
لف سامي اللي كان جالس عند الثلاجة بفزع: ليه ؟؟
إبراهيم: ههههههههههه لهيت عنه معك و احترق 
سامي باستياء: ما لنا الا المعلبات (وهو يقلد على إبراهيم): بطبخ طبخ تاكل اصابعك وراه
إبراهيم منحرج: هههههههههههههه


••°°••°°?••°°••°••°°••°°?••°°••°


في بيت أبو مشاري 


دخل ابو مشاري البيت و لقى وضحى قباله
ابو مشاري: السلام عليكم 
وضحى: وعليكم السلام يا هلا .. 
دخل الصالة و جلس على الكنبات و الضيق مالي وجهه 
وضحى: علامك ؟؟
ابو مشاري : شفت ابو مناف قبل شوي في بيت متعب 
وضحى: ووش فيها؟؟
ابو مشاري: فيها انه ابو مناف طرد متعب من البيت
وضحى وهي تضرب على صدرها بفزع: ووين بيروح الحين من بعده ما طرده هالظالم؟؟
أبو مشاري بضيق: ما ادري .. حاولت فيه يجي يسكن معانا لين يلقى له سكن بس هو معيي
وضحى بحزن: و الله ما ينلام .. وش بيقولوا عليه الناس لا شافوووه ساكن عندنا .. ما بغى يخلص من سالفة سجنه والمخدرات يرجع لسالفة ثانية .. وينه فيه الحين؟؟
أبو مشاري: ركب سيارته و مشى ما رضى يقول شي 
وضحى: الله يكون بعونه
أبو مشاري بتردد: وقالي وهو منحرج مني انه .. انه ما يقدر يتزوج زينة لين يلقى له مخرج من اللي هو فيه .. و اذا جااهاا نصيبها امشيها و ما انتظره لانه ممكن ما يخلص من اللي هو فيه
وضحى بحزن: لا حول و لا قوة الا بالله العلي العظيم .. انا قايلة من البداية .. هالزواج مستحيل يتم .. 


••°°••°°?••°°••°••°°••°°?••°°••°


في السوق 


عنود بتعب: ماجد تكفى خل نجلس نرتاح .. مرررة تعبت
ماجد: تعالي نكمل ما بقي الا محلين بندخلهم و اذا ما لقينا اللي يعجبك نجلس نرتاح
مشت معاه ببطىء و هي تحس ان رجايلها بيتقطعوا من الالم .. و اللي زاد تعبها انها لابسه كعب طويل .. دخلوا المحل و اول ما وصلوا طلب ماجد الكاتلوج من صاحب المحل وراح جلس على كنب الاستقبال وجلست عنود بجنبه 
فتحت عنود الكاتلوج و اول مطبخ شاافته عجبها حييل كان بني غامق وشكله فخم مع الانوار الصفراء: وااااااااااو روووووعة 
ماجد و هو يتسند على الكنب: روووعة و الا بس تمشية حال عشاان ترجعي البيت بسررعه 
استغربت عنود من كلمته بس ما ردت عليه .. ما كانت تبي تشتبك معاه من اولها وهو اللي باين عليه يختلق المشاكل مع كل كلمة.. جلست تتصفح بقية الكاتلوج من دوون نفس
قرب ماجد لأذنها و همس بصووت يخووف: لما اكلمك تردي .. فاهمه 
فتحت عنود عينها من الفزعه .. اش فيه هذا يهدد .. انا ما سويت شي .. سمعت همسه مرة ثانية يخترق اذنها ويقول : فاااهمه 
هزت راسها بأية و هي خايفة منه 
ماجد بصوته الطبيعي : هاااه وش ثبتي عليه ؟؟
عنود باستغراب من تقلباته المزاجية كل شوي .. حطت الكاتلوج على رجله و اشرت على اللي تبيه بيد ترتجف : هذا 
ماجد: اهاا حلووو .. (حط اشارة على المطبخ و قام ).. يلا مشينا 
عنود قامت بحذر: ما بتقوول لصااحب المحل عنه ؟؟
ماجد: لا خلاص انا حطيت اشارة عالمطبخ و هم بيعرفووا .. يلا مشينا 
مشى و مشت وراه لي السيارة .. كانت السيارة بعيده شوي لانه وقفها ببداية الشارع و نزلوا يمشووا من محل لي محل .. رن جواله و رد على طول و هو يتأفف 
ماجد يكلم اللي معه بالجوال: نعم .. / وش دخلك ؟؟ / انا جاي بعد شوي ../ قلت لك انا جاي ../ ايوة معي ../ اذا بتستمري بهالاسلوب الوقح رح اقطع لك لسانك .. /و انتي عندك غير كلمة " ابوي" .. / روحي قولي لابوك بتخوفيني يعني ؟؟ ../ اقول انقلعي زيييييين .. باااي .. / وقفل الجوال بتعصيب .. 
طول المكالمة و عنود تمشي وراه .. و هي خايفة .. منو هذي اللي من كلمها قلب مزاجه اكثر مما هو قالب .. ووش بينه و بينها ؟؟؟
لف عليها و شاافها تمشي ورااه وبعيدة عنه شوي صررخ عليها: و انتي ساااعه لين تمشي .. يلا اخلصي علينا 
سرعت بمشيها و هي معصبة .. تحس نفسها حشررة قدامه اذا هددها و الا صرخ عليها .. فتح لها باب الراكب و دخلت بعد ما اعطته نظرة من ورى النقاب .. سكر الباب بقوة و راح لجهة السايق و دخل شغل السيارة و حرك باسرع ما عنده .. باين عليه معصب حيل بس مو عارفه ليش .. تخاف تسأله و يعصب عليها اكثر .. تمنت لو انها ما طلعت معاه .. مو قادرة تفهم شخصيته .. طيب .. حنون .. عصبي .. يخوووف .. وحش .. ضحكت على نفسها و على التفكير اللي تفكر فيه .. ناظرته و هو يزفر من التعصيب .. ويضرب الدركسوون بقبضة يده .. غريبة وش صاااير معه ؟؟؟ ووش هالشيء الخطير اللي مخلنه معصب كذه ..؟؟ 
ماجد بجمود: بننزل بيت أهلي
تخيلت عنود شكلها و هي داخله على اهله (بقلبها): ياااربي احرااااج .. ما اعرف اقابل الناس من دون لا يكون معي احد من خواتي .. ما ابي افتشل قدامهم 
ماجد بنفس الجمود: ما رديتي ؟؟
عنود: وش اقول يعني .. عاااادي .. اهلك هم اهلي 
ما تدري وش الكلام اللي قطته و خلته ينقع مكانه ضحك .. بس ضحكته ما كان من قلب .. كان ضحك سخرية 
ماجد: ههههههههااي والله حاله
عنود: شنوو؟؟
ماجد: اجل اهلي هم اهلك ؟؟ 
عنود وهي تلف وجهها على الجهه الثانية بقهر : لا مو اهلي و انا اسحب كلامي .. عجبك الحين ؟؟
ماجد بابتسامة: ليش زعلتي ؟؟
عنود بحنق: سلامتك ما زعلت .. ما تشوووفني اضحك و مستانسة 
ماجد: هه دووووم يارب


||{البارت الثامن و العشرين}||


تصدق عاد ماتدري .. ياعمري بآخر الاخبار
غلاك اللي سكن صدري .. ماعاد له مقدار
وإذا ودك تعرف اكثر ..علامه حبك اتبعثر ؟!
تذكر انت وش سويت؟!
ومن قلبك عليّ أختار 
توقعتك محب وافي .. ولكن بيّن الخافي
أنا اللي شفتك بعيني .. من نفسك عليه تغار
خذاك بكلمه معسوله .. وضاع الحلم بسهوله
شسوي هذي ذنوبك .. تحمل كل شيء صار
تهنى بحبك الثاني .. ولاتفكر ولاتعاني
خلاااااااص اصبحت شيء عادي
فمان الله يا غـــــــدار ...



.,.,.,.,.,.,.,.,.,.,.,.,.,.,.,.,.,.,.,.,.,


في المقهى 


فواز : انا مالي راي .. هالشي صفاء هي اللي تحدده .. بس الشي اللي ابي اعرفه هو .. وش اللي خلاك ترجع فجأة و تقول انك تبي ترجعها .. 
فهد: قلت لك الايام اللي قضيتها مع صفاء اثبتت هالشي 
فواز بعدم تصديق: معقولة كذه .. وين هالايام اللي قضيتها معاها لما كلمك ماجد و قالك بانها كلمته ؟؟
فهد بقهر:ما كنت بوعيي .. كنت معصب وابليس الله يعلنه وسوس بعقلي 
فواز وهو يحس بان فيه شي صاير خلى فهد يرجع بس ما حب يضغط عليه ويبين له انه مو مصدقه: الله يلعن بليس
فهد: طيب متى اجيكم ؟؟
فواز: مو قبل ما أسأل صفاء و أشوف رأيها بالموضووع 
فهد بقلق: وإذا ما وافقت ؟؟
فواز وهو يرفع يدينه: ما اقدر اجبرها على شي هي ما تبيه 
قام فواز من مكانه: أنا أستأذن الحين عندي شغله ضرورية لازم اخلصها
فهد بسرحان: أذنك معك 
جلس فهد و فكرة ان صفاء ممكن ما توافق مسيطرة على عقله .. 
فهد و هو يشووف فواز يحااسب و ماشي باتجاه البوابة :(يكلم نفسه): تعااااال انا جاااي معاه .. شوووف بيروح و بيتركني هنا .. (نادى بصووت عالي): هييه تعااااااااال .. وانا (وقااااام يرررركض ورى فواز اللي طالع من المقهى ومو منتبه له )


.,.,.,.,.,.,.,.,..,.,.,.,.,.,.,.,.,.,.,.,


في بيت ابو ماجد


ركبت عنود مع ود لغرفتها .. كانت الغرفة قريبة من شقة ماجد .. مشت ورى ود اللي تمشي قدامها و فيه ابتسامة غريبة على وجهها ..
عنود بقلبها: فيه شي غريب صاااير .. شي مو طبيعي .. ماجد معصب .. و ام ماجد في عينها نظرة مكسووورة و ابو ماجد يناظرني بتفحص .. و هذي ود اللي باين انها ما تدانيني طالبتني اروح معاها لغرفتها .. وش هالحب اللي جاها فجأة تجاهي .. 
دخلت غرفة ود و استغربت لون الغرفة المصبوووغه اسود على اسود والاثاث كله اسود .. الغرفة ظلااااااام حتى مع الاضاءة .. وقفت تناظر في الاثاث شبر شبر .. وهي تناظر سمعت صوووت فزعها .. التفتت لعند الباب .. لقت ود تقفل الباب الاسود و هي تبتسم لها 
ود: اكيد مستغربة اللون
عنود بابتسامة مرتبكة: ايووة اول مرة اشوووف غرفة كل جدرانها سوداء .. و مفروشة اسود بعد
ود تمثل الزعل: ما تكون ما عجبتك
عنود بمجاملة: لالالا بالعكس حلوة 
ود: ما تبي تسأليني ليه صبغتها اسود ؟؟
عنود بابتسامة: اذا ما فيها خصوصية ؟؟
ود وهي تقرب لعند عنود وتجلسها على الكرسي و تجلس جنبها: لا لا لا ما فيها خصوصية ولا شي .. هذا يا حبيبتي انا صار لي حدث بيوم من الايام خلى حياتي كلها سوداء (قربت من عنود و فكت حجابها ورمته على السرير الشي اللي خوف عنود من ود): عنود انتي ما تتذكريني 
عنود هزت راسها بخوف "لا"
ود وهي تفك شعر عنود و تلعب باطرافه وعنود تناظرها برعب: انا ود اللي لما كنا صغار كنا جيران و نلعب سوى ..(وبتذكير): انا و انتي وعلا و عبير و بنت خالك سلامة 
كانت عنود تحاول تتذكر بس أسلوب ود معاها خلى قلبها ينبض بقوة: ايوة ااتذكر .. و بعدين نقلتوا لمكان ثاني فجأة 
ود بنظرة خوفت عنود اكثر: كان نقلنا بسبب المصيبة اللي صارت لي 
عنود :ليش .. وش صار؟؟
ود وكأنها نار و اشتعلت وقفت و مسكت عنود من اكتافها و حطت وجهها بوجه عنود الي جالسة على الكرسي: اللي صار فوووق انك تتصوريه .. تخيلي .. بنت صغيرة ما تجاوزت العشر سنين تطلع من بيتهم و تروح بيت جيرانهم عشان تلعب مع بناتهم مثل كل يوم بكل براءة .. تلقى نفسها بين يدين شخص لعب بعقلها و سرق منها عذريتها و ظلمها 
ود و هي تبعد عنها شوي: تعرفي منو هالبنت ؟؟ 
عنود بحذر: أنتي؟؟
صرخت ود بوجهها: اي انا .. و تعرفي منو هالحقير اللي سرق مني عذريتي و فضحني بين الناس ؟؟
عنود و هي تبعد عن ود بقهر من اسلوبها المرعب: وانا وش دخلني عشااان تصرخي علي ؟؟
ود: لأن هذا الحقير يطلع ابوك 
عنود بعدم تصديق :كذاابة .. انتي اصلا مرررريضة 
ود و تعطيها كف بعصبية: انا مو مررريضة .. ابووك الواااطي هو اللي اعتدى علي و ضيع شرررفي .. 
قاطعتها عنود بعصبية: وش تقووولي انتي .. ابوي مستحيل يسوي معاااك كذه 
ود و ترمي عنود على الأرض بكل قوتها: سوى معي كذه و رمااااني مثل ما رميتك بمكان مقطوووع من دون رحمة و راااح .. ابوووك عذبني .. ضربني .. ظلمني .. وضيع شرفي .. 
صرررخت عنود عليها بعصبية: و ابوي سوى معك كذه انا وش يخصني .. ؟؟ تراك تماديتي معي كثييير و انا ساكتة عنك 
ود: ههههههااااااااااااااي .. سكتي عني ؟؟؟ خلاص تكلمي و فرجيني شنووو بتسوي ؟؟
اخذت عنود حجابها و لبست نقابها وود تناظرها و تضحك .. راااحت لعند الباب تبي تطلع .. بس الباب مقفل و المفاتيح عند ود ..
عنود بحنق: هاتي المفتاااح 
ود بنبرة حادة: انتي دخلتي هنا .. و آآآخرتك بتكون هنا 


.,.,.,.,.,.,.,.,.,.,.,.,.,.,.,.,.,.,.,.,.,


في بيت أم هشاام 


دخل هشاام وهو مبسووط مررة : السلام عليكم 
أم هشام : و عليكم السلام
هشام: وين العرب؟؟
أم هشام : ابوك طالع و اختك بغرفتها كالعاده 
هشام و هو يمد يده لامه: البشاااارة ..!!
أم هشام طقته على يده: ههههههه مو قبل ما تقولي على ايش ؟؟
هشاام: بنتك طلعت تحاليلها 
أنشرح قلب أم هشاام ووقفت من الفرح: صدددددق ؟؟
هز هشام راسه بالتاكيد 
أم هشام: اللهم لك الحمد و الشكر .. (تركت هشام وراحت لعند الدرج و الفرحة مالية وجهها): بروووح ابشرها 
هشام يكلم نفسه: طااالع راااحت و لا عبرتني .. مو كأني أنا اللي خبرتها
دخل ابو هشاام البيت و لقى هشام بنص الصالة و يتكلم 
ابو هشام وهو يتلفت يمين و شمال: السلام عليكم
هشام: و عليكم السلام
ابو هشام بتكشيره: تكلم منووو؟؟
هشام منحرج: هاااه .. لا كنت اكلم امي 
ابو هشام: وينها امك ؟؟
هشام: توها ركبت فوق لعند شهد .. صحيح نسيت اقول لك .. شهد طلعت تحاليلها اوكي 
ابو هشاام مشى لمكتبه بلامبالاة: زين 



في غرفة شهد


كانت شهد جالسة على السرير و تناظر صوورة فارس اللي غسلتها بالدمووع بألم .. فارس هو فارس احلامها اللي من كانت صغيرة و هي تبني احلامها معاه ..فارس عاااجز ؟؟ ما يجيب اطفال .. يعني لو ارتبطت به مستحيل تجيب طفل واحد يحسسها بالامومة .. فارس هو الوحيد اللي حبته من قلب و ما تتخيل شلوون بتتزوج أخوه "أحمد" اللي ما بعمرها فكرت فيه .. و بالاساس ما تكن له اي مشااعر .. أحمد اللي كان دوووره باحلاامها اخو زوجها المستقبلي .. كيف يصير زوجها الحين ..
سمعت طق على الباب .. 
قالت بصووت رايح من البكي وهي تمسح دموعها : منووو ؟؟
أمها من ورى الباب: هذا أنا 
قامت للحمام بسررعه غسلت وجهها زين و نشفته وتوجهت للباب تفتحه 
أم هشام وهي تشووف وجه شهد اللي صاير احمر و متنفخ من البكي .. ظنتها جالسة من النوم: أحد ينام في مثل هالوقت 
شهد وهي تمثل بانها تتثاوب: لا بس ما نمت البارحة كويس 
أم هشاام: عندي لك خبر يخليك ما تنامي من الفرحة 
انقبض قلب شهد اللي كانت عارفة بهالخبر اللي خلااها تبكي من اول ما سمعته بس مثلت بانها ما تعرف: شنوو يمه؟؟
أم هشام و هي تحضنها: تحاليلك طلعت سليمة .. يا بعد قلبي و أخيراً بفرح فيك .. و بتروحي لبيت زوجك .. (باستها على جبينها): والله مو متخيلة شلون بقعد بالبيت من دونك (وطاحت دمعه على خدها) 
بكت شهد لما شافت دموع امها: انا اللي مو متخيلة اني بتركك .. و بترك البيت اللي عشت فيه طول حياتي .. 
أم هشام تواسيها: انتي يا بنتي في هالبيت ضيفه .. هذا مو بيتك .. بيتك هو بيت زوجك 
رمت شهد بنفسها بحضن امها و هي تبكي حسرررة على احلامها اللي تحطمت .. 


.,.,.,.,.,.,.,.,.,.,.,.,.,.,.,.,.,.,.,.,.,


في بيت فواز


نزلوا آلاء و ولآء وجلسوا مع خواتهم و ام سامي و سجى .. 
سجى وهي تدز امها وتهمس: يلا يمة تكلمي في الخطبة 
أم سامي تهمس لها: والله مو عارفة من وين ابدأ 
سجى تشجعها: يلا انتي ام و لازم تعرفي
أم سامي بتوتر : وش اقوول؟؟
سجى: قوليها من دون مقدمات 
أم سامي بتوتر: طيب 
لفت عالبنات لقتهم يناظرونها هي و سجى .. ابتسمت لهم و قالت بحب: انا جااايتكم اليوم و طالبتكم و اتمنى ما تردووني 
علياء : و ان شاااء الله طلبك مجاب يا خالة
أم سامي: تسلمي .. آآ.. (قاطعها صووت جوالها اللي صاار يرن): عن أذنكم 
البنات: أذنك معك
أم سامي بابتسامة: يا هلا والله الغالي .. الحمدلله بخير .. انت شلوونك ؟؟ .. (بنظرة توتر): وش تقوول ؟؟؟ .. لا لسه .. اكلمك بعدين .. اي اي الحين راجعه .. طيب .. فمان الله 
سكرت الجوال ولفت على البنات بابتسامة ارتباك: عن أذنكم يا بنات .. بس انا مضطرة ارجع البيت الحين
سجى بتفاجأ: الحين ؟؟؟
صفاء: وين يا خالتي ؟؟ علامك مستعجلة ؟؟
شافت نظرات البنات متوجهه لها باهتمام قالت أم سامي تصررف: خليت رغد نايمة عند عبدالله .. وتو كلمني يقوول لازم ارجع الحين الحين لانها تبكي مو راضيه تسكت 
لقاء برجاء: طيب خليييه يجيبها لا تروحوا 
أم سامي: مرة ثااانية ان شاااء الله .. 
وقفت ام سامي ووقف الكل معاها 
لمياء: سجى جلسي معانا 
ناظرت سجى أمها تنتظر جوابها على طلب لمياء
أم سامي: تبي تجلسي اجلسي ما عندي مانع؟؟
سجى و هي تحب امها على خدها: تسلمي لي يالغالية 
أم سامي بابتسامة: بس لا تتأخري (وللبنات): يلا مع السلامة 
الكل : الله يسلمك 
طلعت أم سامي و توجهت لبيتها .. و هي قلقانه .. وش فيه سامي ؟؟ ووش غير رايه عن الزواج ؟؟ وصلت عند باب البيت واستغربت السيارة البيضاء الموقفه قدام البيت .. عرفت انه فيه ضيوف .. دخلت البيت و اول ما سكرت الباب .. 

طلعت الجوال و دقت على سامي



أم سامي بقلق: هلا يمة 
سامي: هلا .. أنتي وين الحين ؟؟
أم سامي: انا رجعت البيت .. اش فيك يمة ووش غير رايك ؟؟
سامي بتصريف: الصراحة يمة انا ما ودي تخطبي لي الحين و انا بالرياض 
أم سامي: و ليه ما قلت لي من البداية ؟
سامي: أنا آسف يمة إذا كنت أحرجتك قدام الجماعه .. بس خفت أنك تتكلمي و تخطبي لي .. و انا بعيد و ما احس اني مستعد للزواج الحين
أم سامي بعتاب: طيب متى تبي تتزوج و تفرحني بك 
سامي: ان شااء الله قريب 
أم سامي: وش اقول لاخووك الحين .. تراه ينتظرني اتكلم في الخطبة .. اكيد انه بينقهر
سامي: ههههههههه لا عبووود خليه علي 
أم سامي: الله يخليكم لبعض يارب 
سامي: يااارب 
أم سامي بحنان: تغذيت والا على لحم بطنك؟؟ 
سامي وهو يناظر ابراهيم اللي جالس جنبه نظرة اجرامية: عاااد اليوم تغذيت غذاء .. ما فيه مثله 
أم سامي: فيه الشفاء و العافية يا رب .. و انت قااعد بوحدك الحين و الا معااك احد ؟؟
سامي: لا لاتخافي معاي واحد من الشباب 
أم سامي بتحذير: احذر يا يمة منه .. و لا ترافقه الا اذا عرفته زين .. لا يصير لك مثل ما صار لعبدالله 
سامي و هو يحط يده على كتف ابراهيم: لا يمة ابراهيم مافي منه 
ابتسم له ابراهيم بامتنان و رد له سامي الابتسامة 
أم سامي: الله يحفظك يا رب .. و لا يحرمني منك يا نظر عيني 
سامي: آمين .. يلا يمة تامريني على شي 
أم سامي: سلاامة قلبك ..فمان الله
سامي: في حفظه



.,.,.,.,.,.,.,.,.,.,.,.,.,.,.,.,.,.,.,.,.,


عند عادل وشجن


نزل عادل من السيارة بعد ما دخلها قراج البيت .. و توجه لباب شجن 
عادل: هااا شلووون الحلوة الحين ؟؟
شجن و هي تمسح دموعها و بهدوء: زينة
عادل وهو يفتح الباب: يلا قومي انزلي و ادخلي المطبخ الخارجي غسلي عواينك المنتفخات لا يحسبووني ضاااربنك 
شجن بدلع: لااااا .. هذا اللي خفت عليه الحين 
عادل بمزح: اكيد .. مو انا رجال البيت .. ؟؟ اذا ضربتك مكانتي بتهتز 
تذكرت شجن الايام اللي كان يضربها فيها وهي تقول بقلبها: اجل مكانتك من زمان طاحت .. بس مسموح يالغالي .. مسمووووح يا عديل الروح
عادل وهو يشووفها سرحانه: وين رحتي ؟؟
شجن تغمز له: لقلبك 
عادل و هو يناظر حواليه: يااااالبى قللللللللللللللبه .. قووومي قوومي لا تخليني اتهور الحين 
شجن: هههههههههههههههههههه 
نزلت من السيارة و توجهت للمطبخ الخارجي
عادل وهو يحمل الاشناط: شجــــن .. انا دخل الاغراض دااخل
شجن : طيب بس قوووول للخدم لا تتعب عمرررك 
عادل و هو يرسل لها بوسة في الهواء: اموووت على اللي يخافوا علي 
ابتسمت له و رااحت
عادل وهو يدخل البيت و يحط الاشناط على الارض: يالله يالله
قامت سناء اللي جالسة مع ام عاادل في الصالة: عاادل تفضل ..
عادل بابتسامة: شلووونك ؟؟
سناء: الحمدلله بخير .. (شافت الاشناط): تووو ما نور البيت 
عادل: النور نورك .. (وبهمس): أمي هنا صح؟؟
سناء: ما اسرع ما وصلوا لك الخبر .. ايوة هنا .. (وبتحذير): ترى اللي سووه خواتك مع امك مو قليل .. اذا كنت بتسوي مثلهم لا تدخل
كبرت سناء بعين عادل و هو يشوووف كيف تحترم امه و تخاف على مشاعرها من اولادها 
ابتسم لها عادل: تطمني .. ما راح يصير الا اللي يسرك 
سناء: فيك الخير 
دخل عادل الصالة وشاف امه .. و تفاجأ من منظرها .. كيف صاارت نحيييييفة 
قال بابتسامة يخفف التوتر اللي يحسه في امه: السلام عليكم 
أم عادل و هي توقف وترد بارتباك: و عليكم السلام 
قرب عادل لعند امه و حب راسها: نوورتي بيتك يمة 
ناظرته ام عادل بعيون متأمله .. عادل الوحيد اللي كانت خايفة من ردة فعله لما يشوووفها .. ما كانت متوقعه منه غير الصد .. الحين يقوول لها "نورتي بيتك" و نطق باحلى كلمة ممكن تسمعها بوجودها "يمة" الكلمة اللي ما كانت تأثر فيها لما ينادونها بها عيالها من قبل .. بس الحين لا .. الحين كل شي اختلف .. تبي تعوض كل دقيقة حلوة ضيعتها على نفسها .. تبي تعيش اللي بقى من عمرها مع عيالها اللي اهملتهم و جلست تدور على حيااة افضل من العيشة معهم .. ما درت ان حياتها مع عيالها تسوى الدنيا و ما فيها .. و اللي اسعدها اكثر ان بكرها .. تغير .. بس تغيره كان للأفضل .. تحركت مشاعر الامومة بقلبها و لمت عااادل بحضنها بكل حنان .. وبكت على كل اللحضات اللي ضيعتها .. و بكت على الناس كانت تقعد معاهم اكثر من قعدتها مع عيالها .. وينهم الناس الحين عنها ؟؟ و لما انقطعت عنهم وما احد سأل فيها ..؟؟ 
عادل و هو يمسح دمووع امه بحنان: ليش البكاء الحين ؟؟
أم عادل بندم: أنا آسفة يا عادل ..آسفه لآني تركتكم و لهيت عنكم
عادل وهو يهدي امه: اللي فات مات يا يمة .. افتقدناك يمة و اشتقنا لك 
أم عادل و هي تلمه لحضنها: و انا بعد اشتقت لك يا حبيبي 
دخلت شجن و لقت أم عادل تبكي و حاااضنة عادل .. انفجعت لما شاافتها كيف انها نحفانه و سمرانه .. قرربت لعندهم .. و اول ما انتبه لها عادل مد يده بناحيتها .. فهمت اشارته و جت لهم .. اول ما قربت .. بعد عادل عن امه شوي و وقفت شجن مكانه 
ام عادل بندم واضح لشجن: أنا آسفه يا شجن .. تكفين سامحيني 
شجن بابتسامة : اللي فاات ماااات 
أم عادل حضنت شجن براحة: الحمدلله


.,.,.,.,.,.,.,.,.,.,.,.,.,.,.,.,.,.,.,.,.,


في بيت أبو ماجد


ركب ماجد الدرج متجه لغرفة اخته ود .. قابله على الدرج حامد اخوه .. تأفف ماجد لانه عارف ان حامد مستحيل يسكت و لازم يحتك معاه 
حامد و يسد طريق ماجد : على ويــــن ؟؟
ماجد و هو يدزه على جنب عشان يعبر: وش يخصك انت ؟؟ ابعد عني 
حامد بهمجية: هيه انت .. منو تظن نفسك عشاان تدزني هاااه 
ماجد من بين اسنانه: حااامد .. اقصر الشر وابعد عن وجهي 
حامد و بنفس النبرة: و اذا ما بعدت؟؟
دزه على جنب و ركب عنه لفوق .. كان كل همه عنود اللي جالسة مع ود .. و وش اللي بيصير بينهم .. 
حامد وهو يمسك ماجد من كتفه و يضررربه بكس على وجهه بكل قوووته : تحسبني ما اعرف انت وين رايح .. ترى ابوي قالي عنك و انا جاااي اصدك 
ماجد وهو يمسح الدم اللي نزل من فمه : لا ياااا حقييييييير .. انا تمد يدك علي .. 
رمى شماغه على جنب و مسك يد حامد و لواها لظهره .. حاول يثبته بس ما كان بقوة حامد .. تحرر حامد من مسكة ماجد و بدأ الضرب بينهم 


أما عند ود 


فكانت ود ماسكة السكين و متوجه لعند عنود تبي تضربها بها .. و عنود تحاول انها تهرب بس الغرفة ما تساااعد .. صغيرررة و ما فيها حمام تقدر تتخبئ فيه .. 
ود بضحكه شيطانية: محد بيخلللصك مني .. الكل في هالبيت يكرررهك .. الكل في هالبيت يتمنى لك الموووت 
عنود بصوووت يرتجف: كذااااابة ماجد يحبني و مستحيل يتخلى عني 
ود بسخرية: ماجد ؟؟!! ماجد ما خذك الا عشااان يوصلك لي و اموتك بيديني 
عنوود طاحت دموعها بخووف: طيب انتي ما فكرتي اذا قتلتيني وش بيكون مصيرك 
ود: هاهاهاهاهااااااااااااااااي .. تظنيني غبية مثلك اضيع عمري على اشكالك .. ولد عمي محامي شااطر و بيطلعني من القضية مثل ما يطلع الشعره من العجين
رااحت لعنوود ركض تبي تطعنها .. ركضت عنود لعند السرير تهرب و هي تصرررخ ..
ود بصراااخ: تعالي يا حيوااانة .. وين بترووحي مني .. اليووم آخرتك 
عنود و هي على السرير تبكي من الرعبه 
رااحت لها ود و هي تمشي ببطىء وتناظر السكينه: أخيـــراً .. انتقامي بيتنفذ على هالسكين .. باست السكين بشكل اجرامي وتوجهت لعنوود بسررعه تبي تطعنها 
صرخت عنود بصوووت عالي: مااااااااااااااااااااااااجـــــــــــــــد ..


عند ماجد


كان ماجد طاايح تحت حامد اللي جالس فوووقه وماسكنه من رقبته .. يحس انه بيموت تحت يده .. سمع صرخت عنود تستغيث به .. مايدري شنوو هي القوووة اللي جته فجأة و قدر يفك يدين حامد من رقبته و يقوم و يعطي حامد بكس على وجهه .. طاح حامد على الجدار طيحة قوية خلته يجلس على الارض .. راااح ماجد لعند غرفة ود و سمع صراااخ عنود وتوسلها لود انها تبعد عنها
ماجد و هو يضرررب الباب بعصبية : عنوود انا هنا .. ود افتحي الباااااااب 
كانت عنود مااسكة مخده و تحامي عن نفسها بالمخده .. و فيه جرح على خدها و الدم ينزف منه و يختلط مع الدمووع .. سمعت صووت ماجد ورااحت لعند الباب تركض لانها قريبة منه
عنود و هي تبكي: ماااجد تكفى طلعني من هنا .. لا تخليني تكفى 
ماجد من ورى الباب : وووووووود افتتتتتتحي الباب 
ود بعصبية: ما بفتحه الا عشااان تطلعوا جنازتها من هنا 
جلس يضرب الباب بقووووة وهو يحاول يكسررره 
اما ود مسكت عنووود من شعرها بقوووة و ضربت راسها بالجدار و هي تقول بحقد: تألــــمــــي .. تعذبــــــي .. اصررررررررخي .. 
رمت السكينة بعيد واخذت تحفه من على الرف مو كبيرة مرررة بس صلبه و ضررربت راس عنوود بها بكل قوتها.. صررررخت صررخة قوية .. و طااحت على الارض 
ماجد من ورى الباب : عنوووووووووووود .. ود افتتتتتتتتتتتحي الباب .. كااافي اللي تسويه فيها .. تكفييي افتحي .. 
ماحس الا باللي يسحبه من وراه و يرميه على الارض و يطيح فيه ضرررب .. قدر يفك نفسه من حامد اللي ماسكنه و سحبه لين الغرفة و سكر عليه الباب لأن مبين على حامد انه دايخ .. و رجع لباب غرفة ود جااء بيضرب الباب عشاان يكسره .. تفاجأ من اليد الممدودة قدامه و المفتاح معلق عليها .. ناظر صاحبة اليد .. و لقاها امه 
ام ماجد بهمس وخوف وهي تعطيه المفاتيح: خذ المفاتيح بسرررعه و لا تقول اني عطيتك اياهم .. 
أخذ المفاتيح من يدها و نزلت تركض لتحت 
ود و هي ترفع عنود بيدينها و تهزها: قووومي انا ابيك تتعذبين .. ما ابيك تموتي على طووول .. انتي لازم تذوووقي اللي انا ذقته من ابوووك .. لاااازم 
سمعت صوووت مفاااتيح تدخل في الباب .. لفت يمين و شمال تدور السكين بس ما لقتها .. انفتح الباب و دخل ماجد الغرفة و هو يشوووف عنوود طاايحة عند الباب و الدم يسيل من خدها وراسها ..
صررخت ود عليه: انت وش دخلللك ..؟؟ اطللللع برررررررررى 
راااح لعنود يحاول يحملها وهو يناديها باسمها .. انتبه لود اللي جااايه بصوووبه و تبي تضررربه بشي كان بيدها .. مسك يدينها و شاااف حجاب عنود على السرير .. اخده و ربط يدينها ورماها على السرير هي تحاول تفك نفسها منه وتسب و تلعن بماجد .. رااح لعنود و حملها بين يديه و طلع بها من البوابه الجانبية .. وتوجه لسيارته و حطها ورى ومددها وهو خااايف عليها من منظر الدم اللي ينزف من وجهها .. وحررررك سيارته بسررعه .. أخذ جواله بارتباك ودق على رقم واحد من اصدقائه 
اول ما رد صديقه: هلاااا بندر.. وينك ؟؟
بندر بخووف من نبرة ماجد: انا بالبيت .. ليه ؟؟
ماجد: اختك الدكتورة موجودة 
بندر باستغراب: ايوة .. ليه وش فيك خرعتني ؟؟
ماجد بتوتر و هو يناظر عنود من المرايا : زوووجتي تعبانه و ابي اجيبها عند اختك الحين .. خليها تجهز اغراضها .. لانها مصاابة .. انا قررريب 
بندر: ياساااتر .. طيب الحين بقوول لها 
سكر ماجد من عنده .. لف على عنود الي كانت مثل الجثة ..
ماجد والدمعة بعينه: انا آآآآآسف يا عنوود .. لو ما جبتك لهنا كان ما صااار لك اللي صار و ما عشتي الررعب بين يدينها .. بس كل السبب مني انا الغبي .. انا كنت عارف باللي رح يصير لك .. وش صااار لو عصيييييت ابوي وما جبتك .. وش صااار لو طعت امي المسكينة و ما طعت ابوووووي .. وين خووووفي من ربي قبل لا اجيبك .. 
وصل لبيت بندر .. وقف السيارة بوسط الطريق .. دق على بندر و قاله بانه وصل عشاان يطلع له .. و نزل لعند عنود .. جاااء بينزلها بس ما كان عليها حجاب .. شاااف له شماااغ كان حاطنه بالسيارة قبل فترة و حطه على راسها و حملها بين يدينه .. طلع بندر و جاااء بصوووبه 
بندر: سلاااامات .. ما تشوووف شر
ماجد : الشر ما يجيك .. من وين الطريق .؟
بندر وهو يأشر له على الملحق: من هنا ..
دخل ماجد على طول وتوجه للغرفة اللي قدامه و حطها على السرير الموجود بزاوية الغرفة .. 
بندر: أعذرني عااد دخلتك الملحق بس اليوم جمعة الاهل في البيت 
ماجد: لا عادي 
جت اخت بندر اللي كانت لابسه حجاب بس و كان بيدها اغراض 
أخت بندر "سلوى": سلاااامات اخوووي .. وش فيها؟؟
ماجد وهو يحط يده على كتف بندر: بندر لو سمحت ممكن تطلع 
بندر بتفهم: طيب 
ماجد بعد ما طلع بندر .. توجه لعند عنود و فتح وجهها الغرقان بالدم .. انفجعت سلوى من منظرها .. وجتها بسرعه تتفحصها 
سلوى باستياء لحال عنود: وش صاااير لها ؟؟ 
ماجد: حااادث سيارة 
سلوى و هي تغسل مكان الجرح بالماي: و ليه ما وديتها المستشفى ؟؟ حرااام المسكينة باااين انها متعووورة بالذات من جهة وجهها
ترك كلام سلوى الاثر الكبير في قلب ماجد .. و حس بالندم يآكله أكل .. طلع من الغرفة من دووون لا يرد عليها .. و لقى بندر جالس في الصالة .. 
اول ما طلع جااء بندر لجهته ... شاااف الكدمات على وجه ماجد 
بندر بقلق: وش صااير لكم؟؟
ماجد بضيق: حااادث سيارة
بندر بشك : بس ما اشوووف صااار لسيارتك شي 
ماجد : بنـــدر .. انا ما اقدر اقووول لك اللي صاار بس ابيك تعرف ان انا ما سويت لها شي
شاااف بندر يناظره بشك 
ماجد بعصبية: لا تطاااالعني كذه .. ترى اللي فيني كافيني 
بندر: لا اطالع فيك و لا تطالع فيني .. اقعد و ارتاح مو لازم تقول 
تنهد ماجد بضيق و وقام الحمام يغسل وجهه


.,.,.,.,.,.,.,.,.,.,.,.,.,.,.,.,.,.,.,.,., 


في بيت أم سامي


في المجلس


عبدالله بتشجيع: متعب .. قووول لا تستحي اشفيك سكت ؟؟ 
متعب بانحراج: الصراحة انا الحين ما عندي بيت .. دورت على شقة .. بس ما رضوا يأجروني لأني عزوبي .. (وبحرج خلى وجهه يتحول احمر)): ممكن اسكن معاكم ..؟؟
سكت عبدالله و هو يناظر متعب المنحرج منه .. صحيح انه تفاجأ بس قال على طول: العين أوسع لك من المكان .. بس مو قبل ما اقول للوالد
متعب: اذا ما تقدر عااادي .. والوجه للوجه ابيض .. اعتبرني ما طلبتك
عبدالله: شهالكلام يااا رجااال .. انت بمكانة اخووي سامي .. و انا ما قلت لك بقووول للوالد الا لانه كبير البيت .. و الا من ناحيتي .. فمرتاااح لوجودك 
متعب: ما تقصر و الله و لو ما اعززك و اغليك كان ما جيت 
عبدالله: تسلم يالغالي .. عن أذنك دقايق بس 
متعب: خذ راحتك
طلع عبدالله لأبوه .. وظل متعب مكانه و هو يلعن اليوم اللي انولد فيه .. مو مصدق الحال اللي وصل له ..من موت امه و ابوه اللي طلعوا مربيينه بس .. و طلااااقه من زينة .. و طرده من البيت اللي تربى فيه .. و الاقسى و الامر انه مو لاقي له سكن يسكنه من بعد ما انطرد ..إلى أنه يطر يطلب احد يسكنه في بيته مثل الفقير اللي محتاج احد يتصدق عليه .. ما يدري وش اللي خلاااه يمد يده لمخباته و يطلع السلسال ويفتحه و يقعد يتامل صووورة الشخص اللي بجنب صوورته .. 
متعب بقلبه: وينــك يا أبوي .. يا ترى لو أنك حي بيصير معي اللي صاير الحين ؟؟!!
دخل عبدالله وهو حامل رغد و دخل معاه أبو سامي .. اول ما شاافهم وقف على طوله وطاحت السلسلة من عنده من دون لا ينتبه .. لانه كان مرتبك و منحرج منهم .. بالذات انه طالبنهم يسكن في بيتهم و هو عارف ان عندهم حريم بالبيت 
متعب: هلا عمي 
أبو سامي: هلا بك 
عبدالله بابتسامة: انا قلت للوالد و وافق 
متعب و هو يقووم يحب راس ابو سامي: تسلم يا عمي و ما تقصرر .. و الله اني ممنون لك
ابو سامي و هو يحط يده على كتف متعب بحنان: الله يسلمك .. اقعد هنا وخذ راااحتك .. و اعتبر البيت بيتك .. ما ابي تحس بانك غريب بهذا البيت 
متعب : ما تقصر يا عم 
عبدالله لرغد: قولي لهم يتفضلوا وش فيككم جالسين؟؟
رغد تقلد ببراءة : اتفدلوووا وس فيكم دااالسين ؟؟؟ 
عبدالله: شطوووورة شفتوا كيف بغبائي يطاوعني 
الكل : هههههههههه


.,.,.,.,.,.,.,.,.,.,.,.,.,.,.,.,.,.,.,.,.,

في بيت فواز 
بالليل

كان فواز جاالس مع خواته و سجى بالصالة و الضحك و السوالف ماليه المكان .. 
ناظر فواز آلاء اللي جالسة على جنب و ساكتة .. هز راسه بأسى لحالها .. هو لي الحين مقاطعنها و ما يكلمها .. عشاان كذه هي محترمة رغبتته و سااكته .. ناظر علياء اللي جاالسة تناظر جوالها بتوتر كل شوي و تهز برجولها .. و صفاء بجنبها و باين ان بينهم سالفة .. استغرب من توترها .. و حس ان فيه سالفة بس ما حب يدخل نفسه بينهم الا اذا طلبوا منه .. لف على لقاء و نقاء وولاء ولمياء وسجى اللي مندمجين بالسوالف وماليين الصالة بصوووت ضحكهم .. و ابتسم .. محد في هالبيت مريحنه غير لقاء و نقاء .. حتى لو معصب يضحك من سوالفهم .. انتبه لعلياء تقووم و تقووم صفاء معاها .. كشر بوجهه و هو يشووف الارتباك على وجه علياء
قال بقلق: علياء فيك شي؟؟
علياء بارتباك: هاااه .. لا لا ولاشي
فواز: متأكــدة .. إذا تحسي بششي خبريني
عرفت علياء انه يقصد الحمل .. قالت باحراج: لا ما فيني شي .. بس احس اني تعبانه شوي .. و ابي اروح انام 
فواز لصفاء اللي واقفة جنب علياء: صفااء .. إذا وصلتي علياء لغرفتها .. تعالي لي المكتب أبيك بموضوع 
صفاء باستغراب: طيب 
نقاء بفضوول: وش عندك وياها ؟؟
فواز: و انتي وش دخلك ؟؟
لقاء تسوي نفسها تساسر سجى: اقووول سجوووي اذا كلمك اخر الليل سحبي منه الموضوع و خبرينا 
سجى: هههههههههههه
فواز بثقه: اصلا زوجتي حبيبتي ما تفشي اسرار زوجها .. صح سجى ؟؟
سجى بتأييد: صح يا حبيبي 
لقااء: استحوا على وجيهكم انتوا قاااعدين قدامنا و تتغزلوا في بعض
سجى و فواز: هههههههههههههه
نقاء: انتوا بدل ما تتغزلوا في بعضكم قدامنا .. قدروا حالنا نحن العازبات و تغزلوا بعيد عنا 
فواز: عندي لك زوج بالشررررركة .. رجال و النعم فيه .. شكله مو مرة حلو بس مخه على طول مفتح .. 
نطت نقاء لعند فواز : احللللللللللللللف ؟؟ وناااااااااااااااااااااااااسة 
لقاء و هي تحط يديها على خصرها: لا و الله ناس و ناس 
نقاء: ما عليك منها قولي منو تبي تعرسني عليها 
فواز: البواب ابو حسنين 
نقاء باحباط: لاااااااااااااااااااااااااا
الكل: ههههههههههههههههههههههه


.,.,.,.,.,.,.,.,.,.,.,.,.,.,.,.,.,.,.,.,.,

[~..البارت التاسع و العشرين..~]

رص المشاعر بالحبر يا قلم رص
وبعد المشاعر باقي الحب رصه 
قلبي يعاني وانت بالحب مختص
وانت الذي عقلي بالافكار خصه 
قصه غرام وكانت اكبر من النص 
فها حبيب ساكن القلب نصه 
اخر كلامي اطلبك ياقلم وص 
خلو علاجي بالاشواق وصه



%%%%%%%%%%%%%%%%%%



في ملحق بيت بندر 


طلعت سلوى من الغرفة و سكرت الباب وراها .. كان عمرها في الثلاثينات ..وبحكم انها طبيبة و متعوده على انها تكشف وجهها قدام الكل ..و تتكلم مع اي مريض .. تكلمت مع ماجد من دون اي ارتباك ..
ماجد: هاااه اختي .. كيف حالها ؟؟
سلوى بحزن: و الله وش اقوول لك .. البنت باين انها مرعوووبة من الحادث .. حتى انها كل شوي تفزع من مسكتي لها .. هي الحين بخير و الجرووح اللي فيها سطحية .. بس يبي لها تأكل زين عشان تعوض الدم اللي فقدته .. انا حطيت لها الحين ابرة مغذي .. و ان شااء الله من الحين لين يخلص المغذي تصير بخير 
ماجد بحزن: لا حول و لا قوة الا بالله 
سلوى و هي تشووف الكدمات على وجهه: اعالج لك الكدمات اللي على وجهك ؟؟
ماجد وهو يجلس: لا ما يحتاج 
تدخل بندر: شنووو ما يحتااج .. شوووف وجهك كيف متنفخ ؟؟ (ولسلوى): تعالي عالجي له هالوجه اللي كأأنه وحش 
سلوى بابتسامة : لحظة بجيب الاغراض من داخل
بندر: طيب


%%%%%%%%%%%%%%%%%%%


في بيت أم سامي 


طلع عبدالله من المجلس و رااح لأمه ركض بالمطبخ .. شاافها مندمجة بالطبخ رااح لها من وراها و حط يده على كتفها بدفاشة .. طفرررت أم سامي من الفزعة 
أم سامي: بسم الله الرحمن الرحيم .. (و اول ما انتبهت ان هذا عبدالله .. طقته على يده ) .. عمى ببليسك .. ما احد بيموتني رعبه غيرك .. انا كم مرة قايلة لك لا تسوي لي هالحركات و انا غافلة
عبدالله و هو ناقع عليها ضحك : ههههههههههههههههههههه .. طااالعه كأنك من الجهال .. هههههههههه
أم سامي و هي تلوي بوزها: يا عسى الضحكة ما تفارقك .. وش عندك تارك الضيف و جاااي هنا ؟؟
عبدالله : اولا: انا ما تركته .. لان ابوي ورغد معاه .. ثاانيا: انا جاااي بسألك .. وش صاار على الخطبة .. ما ردووو عليك ؟؟
أم سامي و تلف تكمل شغلها: الصراااحة ..
عبدالله : شنووو ؟؟
أم سامي: انا ما تكلمت لهم 
عبدالله بتفاجأ: ليــــــــــه ؟؟ ×()×
أم سامي: أخوك سامي دق علي و قال انه ما يبي يخطب الحين 
عبدالله: و اناااا وش يخصني فيه ؟؟
أم سامي: كلمني قدام الجماعه ما عرفت شقووول .. اضطريت اني استادن منهم و اطلع 
عبدالله بقهر: شوووف الثور .. وش غير رايه ..؟؟ انا كنت متفق معاه .. انا قلبي حااس من قلت له انك رايحة تخطبين لنا .. سكر و لا عاد رد علي .. بس انا افرجيه .. على من هالخيااانة دي ..؟؟؟
أم سامي: أنت و أخووك تتجازوا .. و الوقت اللي تبوا تخطبوا فيه خبروني 
عبدالله و هو يضرب يد بيد: أخخخخ يالقهر .. كان الحين كلمتيهم و انا انتظر الموافقة 
أم سامي: ههههههههههههـ 

أما في المجلس 
أبو سامي: وين كنت ساكن ؟
متعب: كنت ساكن في ببيت عمي .. 
أبو سامي: اهاا .. و ولد منو انت ؟؟
حز السؤال بخاطر متعب: ابوي هو ابو متعب الـ ؟؟؟؟
أبو سامي وهو يحاول يتذكر: هالعايلة مو غريبة علي .. وش يصير لك ابو مناف الـ ؟؟؟؟
متعب: عمي 
أبو سامي وهو يتذكره: كنت اعرفه ايام الشباب بس بعدين فرقتنا الدنا
انتبه متعب لرغد تشيل السلسلة بيدها و تلعب بها .. 
قال بلطف وهو يمد يده لها: رغودة عطيني اياها
رغد بعبوس: لااااا 
ابو سامي: لا رغد عيب .. ما يصير تأخذي أغراض غيرك 
رغد و هي تخبيها بين يدينها: لااااااا
أبو سامي: اسمح لنا يا ولدي بس البنت عنيده ودلووعه زيادة حبتين 
ابتسم متعب بحرج: لاااا عادي .. خلااص خليها معاها .. بعدين تمل منها و تتركها
أبو سامي: ههههههه الله يغربل بليسها 
دخل عبدالله المجلس و هو مبتسم : تسلم عليك الوالدة و تقول لك نووورت الببيت
متعب بحياء: هذا من طيب اصلها .. سلم عليها 
عبدالله و هو يجلس عند رغد: الله يسلمك .. (انتبه للسلسال بيدها): رغد من وين لك هذا ؟؟
أبو سامي : حاول تشيله من عندها انت ما تردك بشي .. هذا لمتعب 
عبدالله و هو يحمل رغد و يحطها بحضنه: رغوودة اعطيني اياه 
رغد و هي تخبيه بين يديها : لاااا 
عبدالله: ترى بزعل عليك و لا بوديك البقالة 
ناظرته رغد وباين على عيونها انها تفكر .. قالت بعدها بثواني: برووح مع بابا 
عبدالله: يلعن خشتك (لمتعب): اسمح لي يالخوي .. اذا نامت بعطيك اياه
متعب بابتسامة: طيب.. 



يتبع



في بيت فواز 


في غرفة علياء


صفاء: ردي عليه و تفاهمي معه .. لي متى بتظلي كذه .. انتي بمكان و هو بمكان .. لي متى تبي تظلي على هالحال .. لين تولدي و تجيبي ولد .. و تتشتتي به ؟؟
علياء و دموعها على خدها: انتي مو حاااسه فيني .. صدقيني مو بيدي اغار منها .. حتى لو انه يحبني اكثر عنها .. وجودها بالبيت مسبب لي قلق .. و بالذاات بعد ما طاحت و انكسرت رجلها
صفاء: و الله اني محتارة بك .. زوووجك يحبك .. و حتى زوجته تحبك و ما تعتبرك الا اختها .. و انتي تحبيهم بالمثل و اكثررر ..ليه الغيرة ؟؟
علياء وهي تناظر الجوال : رد يدق مرة ثاانية 
تكتفت صفاء : اي ويعني ؟؟
علياء بتردد: ارد ؟؟
صفاء بقهر: يعني وش قاااعده اقووول لك من ساااعه .. ردي عليه و قولي له يجي ياخذك 
علياء و ترجع تبكي : و هنادي ؟؟
صفاء و هي تمسك رااسها بيدينها: يالله .. هذي اللي بتجنني .. ردي عليه و تفاهمي معه .. انا برووح لفواز بشوووف وش عنده و راااجعه لك .. ابي ارجع القاك تفاهمتي معه .. اوكي ؟؟
علياء و هي تمسح دموعها : طيب 
طلعت صفاء وتركتها تتفاهم مع حمد .. أخذت نفس و ردت عليه 
حمد بعتاب: و أخيراً أشفقتي علي ؟؟
علياء ببرود ما تدري من وين جابته: هلا حمد
حمد: لي ألحين زعلانة ؟؟
علياء: أنا مو زعلانة ؟؟
حمد: اجل ليه قااعده في بيت اهلك .. ليه ما ترجعي البيت و تنوريه .. ترى البيت من دونك ظلمة ؟؟؟!!!!
ما كانت عارفه شنو تقول له وسكتت
حمد: علياء تكفي ردي لبيتك .. ترى انا من دونك ما اسوى شي .. تعرفي ان هنادي تركت البيت عشاان انتي ترجعي ؟؟
علياء بصدمة: تركت البيت ؟؟؟ متــــى ؟؟
حمد: اليوم العصر 
علياء: و أنت بوحدك ألحين؟؟
حمد: اشرايك ؟؟ 
علياء: .............
تنهد حمد بضيق: علياء لي متى بنضل على هذا الحال .. ؟؟ و الله اني متشتت بينك و بين هنادي .. اذا انتي رضيتي هي زعلت و اذا انتي زعلتي هي رضت ؟؟ صدقيني مو قااادر انام براحه .. متزوج و ما كأني متزوج .. أنتي تركتي البيت فجأة .. و الثانية تركته عشان ترجعي .. والله اني مو قادر اوفق بينكم .. عطيني حل اذا عندك ؟؟ عطيني حل و خليني ارتاح واريحكم
علياء منحرجة: طيب أنا برجع لك .. بس أبي منك طلب و أتمنى ما أكون ثقلت عليك 
حمد بفرح: صججج .. أنتي بس آآآمري ..
علياء: ما يآمر عليك عدو .. أبيك تجيب لي خدامة .. انت عارف ان البيت كبير و يبي له شغل .. و انا حامل و كلها كم شهر و بولد .. ما بقدر اقوووم بشغل البيت بوحدي 
حمد: ما طلبتي شي .. بكرة الخدامة تكون تحت أمرك .. أي أوامر ثاانية ؟؟
علياء: لا 
حمد بوناسة: طيب متى أجي أخذك ؟؟
علياء بابتسامة: بكرة 
حمد: يااااااااااااااالبـــــــــــــى قلبهاااااا اللي بتورني بكرررررررة 
علياء: هههههههههههههههههههه


عند فواز 


كان فواز رايح جاي في المكتب و يفكر بردة فعل صفاء .. لو ما وافقت ؟؟ هو عارف ان فهد رجال و النعم فيه .. وما طلقها الا لان عنده سبب ولو كان بمكانه يمكن سوى اكثر عنه .. بس اكيد انها بتأخذ منه موقف .. و حتى ممكن انها ما توافق .. سمع طق على الباب و عرف انها صفاء 
فواز: تفضلي 
دخلت صفاء بقلق: السلام عليكم
فواز: هلا والله .. و عليكم السلام 
صفاء: آآمر 
فواز و هو يقعد على الكنب و يأشر لها تقعد: ما يأمر عليك عدو .. 
فواز: اليوم جاني فهد البيت 
ارتجفت صفاء من طاري فهد و كأن عقرب لاسعنها .. نزلت راسها بحزن وسكتت تنتظر 
فواز بترقب: و طلبك مني ..
ما ردت صفاء عليه .. و ظلت سااكته وتداري الدموع اللي تبي تطيح من عينها 
فواز لما ما شااف منها رد : صفاء .. انا عارف ان فهد غلط بحقك .. و ما كان المفروض انه يسوي اللي سوااه و يطلقك قبل لا يتأكد .. بس الرجال باين انه ندمان و يبي يصحح غلطه .. و يرجعك لذمته 
كانت صفاء جالسة و تهتز من البكي اللي تحاول تكتمه .. رااح فواز و جلس بجنبها .. ورفع وجهها و انصدم من الدموع المغطيته
فواز باستغراب: ليه البكي ؟؟
حطت يدينها على وجهها و رجعت تبكي بصووت 
فواز بخوف: صفااء علامك تبكي .. احمدي ربك انه عرف ان مالك خص باللي صاار .. و طلعتي بريئة بعينه 
صفاء ببكى: فهد صدمني يا فواز .. صدق واحد من الشارع .. و من دون لا يفكر طلقني .. وهذا بحد ذاااته شي يقهرررر
فواز: انا ما ابي اضغط عليك .. و اخذي راحتك بالتفكير .. إن وافقتي بتكوني كسبتي رجال و النعم فيه .. و إن ما وافقتي بدعي ان الله يرزقك بشخص يقدرك و يحترمك .. مثل فهد و احسن 
طلعت صفاء من المكتب و هي تبكي و راحت لغرفتها المشتركة مع لمياء و جلست تبكي .. 
دخلت لمياء بابتسامة: صفصف جااالك مسج و تليقفت نقــاء و... (انتبهت لصفاء تبكي .. و انصدمت .. سكرت الباب و راحت لها)
لمياء: صفصف وش فيك ؟؟ ليه تبكي؟؟
صفاء و هي ترمي نفسها بحضن أختها : فهــــد 
لمياء بقلق: وش فيه ؟؟
صفاء: فهد رجع خطبني من فواز 
لمياء بفرح: الحمدلله .. و انتي ليه تبكين ؟؟
بعدت صفاء عن لمياء: فهد كان مطلقني لأنه شاااك فيني .. و هذا اللي مقطع قلبي 
لمياء: و اكيد عرف بانك بريئة و ندم و جاء يصحح غلطه .. انتي الحين المفروض تستانسي ان الدنيا بتضحك لك من جديد .. 
هدت صفاء شوووي و جلست تمسح دموعها 
لمياء و هي تعطيها الجوال: جاء لك مسج لما ركبتي و نطت نقاء تبي تفتحه .. كان تلقى عليه باسوورد
صفاء بابتسامة: انا ما حطيته الا بسبب نقاء و لقاء
لمياء: ههههههههه .. يلا قومي غسلي وانزلي .. عيب سجى جااالسة معنا 
صفاء و هي تفتح جوالها : طيييب .. دقايق بس
طلعت لمياء وسكرت الباب وراها ..و رجعت صفاء لجوالها تشوووف المسج 

" طال البعاد ولع القلب فرقاك 
ومن غيبتك صاب المولع مضره 

اسهر طوال الليل واعيد ذكراك
واراجع الماضي وبالقلب حره 

يذكر زمان فات بالخير وياك 
الله يعيده لو بالايام مرره " 

||..فهــد..||

انصدمت صفاء من المسج وقالت بقهر: مستحيل أرجع لك بالساهل يا فهد .. أجل أنا ترميني هالرمية ؟؟ و الله لأعلمك صفاء على أصوولها .. 
رسلت له مسج 

جاء يطيب خاطري بكلمتين 
يحسب ان رضاي مضمون وسهل

عذره اللي رجعه شوق وحنين
يحسب ان رضاي بشوية غزل

مادرى أني حالفه..وحالفه يمين
ما أرد بكلمتين مهما عمل

ما يلين القلب .. و الله ما يلين
وإن زعل .. يزعل و يعني لو زعل !!

حطت جوالها عالسرير و راحت لعند علياء تتطمن عليها و تشوووف وين وصلت له مع حمد 


عند فهد 

وصل المسج لفهد و كان عارف انه منها .. و هو بالاساس كان ينتظره .. اول ما فتح المسج انصددددددددم منه مررررررة .. 
فهد باحباط: ليه عاد تحلفي يمين .. أكيد قالك فواز و ما وافقتي .. وين توافقي و انا الغبي اللي تركتك من دون لا اعطيك المجال حتى تدافعي عن نفسك .. 
جلس يلووم بنفسه و يقطع نفسه من الندم .. فكر في إنه يرسل لها رسالة يعتذر .. ما يدري يمكن تحن عليه وتوافق ترجع له
رسل لها :

"" • إزعــــلي و إن كان رضاك في حبة الكوع كسرت لك يدي و حبيت كوعي ... !!""

جلس ينتظر الرد على نار .. انتظر دقيقة .. دقيقتين .. و ثلاااث .. مرت ربع سااعه و ما ردت .. جلس يهز برجلينه .. رمى بنفسه على السرير و جلس يتقلب .. مرت سااعه وهي لسه ما رسلت له شي .. قام و مسك جواله و رسل لها

" طــاوعكـ قلبكـ تغيب وتهجر احبــابكـ ... تنسا غلاهـم وتتركهم وتنساهم " 

و جلس ينتظر الرد منها 


يتبع




في بيت أبو عادل


راح عادل لعند علا و عبير .. و اول ما فتح الباب شاافهم واقفين وراه و باين انهم يتهاوشوا .. 
عادل: السلام عليكم 
علا و عبير: و عليكم السلام
عادل: ليه ما طلعتوا ؟؟
عبير بحده: و ليش نطلع؟؟
رفع عادل حاجب واااحد و قال باستنكار: ليش تطلعوا ؟؟ و أمك اللي جالسه برى 
عبير تسوي نفسها تتضحك : هههه ضحكتني و انا مالي نفس اضحك ..
عادل بابتسامة: ليش بالله؟؟
عبير: أنت ألحين مصدق انها تغيرت .. تراها ما جت الا لأنها ما لقت المكان اللي يضفها .. أمك جاايه تبي تعتذر مننا و تتأسف و بس تلقى لها ريل بتطير و لابتسأل فيك .. 
ما وعت الا على كف من عادل طير لها عقلها .. 
شهقت علا من الصووت اللي طلع .. و وقفت عبير مكانها تناظر عادل اللي باين انه عصب من كلامها 
عادل بتحذير: إذا تكلمتي عن أمك (وشدد على الكلمة): تكلمي بأدب .. و الا والله ما بتلومي الا نفسك .. (ولعلا): و أنتي تبي تجي تسلمي على أمك و الا مثل الهانم ؟؟ 
علا بخوف و ارتباك: لا لا انا جااية الحين 
عادل بهدوء: اجل الحقيني .. طلع من الغرفة بعد ما عطى عبير نظرة خوفتها .. و طلعت علا وراه وسكرت الباب 
كانت عبير لسه واقفة بمكانها و منصدمة من عادل .. رااحت لغرفة التلفزيون من بعد ما طلعوا .. و جلست على الكنب وهي تهز برجايلها .. اخذت جوالها و دقت على عنود .. عنود هي الوحيدة العاقل بيننا .. ومستحيل اسامحها اذا عنود ما سامحتها .. رن الجوال برنة لم يتم الرد .. 
عبير بقهر: اكيد انها الحين لاهية مع مجوود و ناسيه طوااايفنا .. هي نايمة بالعسل و انا هنا انطق من الشيخ عادل.. 
رمت الجوال بقهر على الكنبه اللي بجنبها و هي تتأفف 


%%%%%%%%%%%%%%%%%%


في بيت أبو مشاري 


كانت ام يوووسف خالة زينة مع بنتها هيا زايرين بيت أم مشاري "وضحى"
هيا لزينة: وين المكياجات اللي قلتي لي عليها
زينة: فووق في غرفتي 
هيا: قومي جيبيهم ..
زينة: قوومي معي عشاان تشووفيهم و افرجيك اشياء ثانية اشتريتها الامس 
هيا : طيب
قامت زينة مع هيا و اخذت بنتها معها .. و بقت بالصالة ام يوسف و ام مشاري 
ام يوسف وتناظر زينة وهي رايحه: لي متى بتظل زينة معلقة ؟؟
وضحى بضيقه: لين الله يفرجها
ام يوسف: بنتك ما عليها قااصر .. و الف من يتمناها .. ليه مخليتها معلقة كذه لا متزوجة و لا مطلقه .. 
وضحى بتصريف لان عارفه اختها بتقعد تسال لين تعرف كل شي: متعب ما عنده بيت الحين .. لين يلقى له بيت بيعرس فيه هو معاها 
ام يوسف: عشتو ؟؟ ذيك الايام ما عنده شغل .. والحين يوم لقى له شغل قال ما عنده بيت .. و بكرة اذا لقى البيت بيقول لكم ما عنده سيارة .. 
وضحى: هذا نصيبها و هي راضية به
ام يوسف: انتي عاجبنك حالها كذه .. يمكن يسويها و ينكب ببنتك و ما يتزوجها 
وضحى بخوف: لالالا متعب يحب بنتي .. و ما بيصير اللي في بالك .. 
ام يوسف: و الله يا اختي انا اشووف انك لو تزوجيها احسن من انك تخليها معلقة و بعدين تطيح بكبدك 
وضحى: اعرسها على منو ؟؟
ام يووسف بتسرع: يوسف ولدي يحبها و يبي يتزوجها (لما شافت الحيرة على وجه وضحى): صدقيني يا اختي انا ما ابي الا مصلحتها وولدي حتى لو انه اخرس الا انه يفهم احسن مننا
وضحى: انا ما يهمني ان كان اخرس او يتكلم .. انا اللي يهمني اللي تبيه بنتي 
ام يوسف : نصيحة مني يا اختي لا تخليها على كيفها .. سوي اللي فيه مصلحتها .. هي لي الحين صغيرة و ما تفهم 
وضحى: الله يكتب اللي فيه الخير 


يتبع
في ملحق بيت بندر


سلوى و هي تمد مرهم لماجد: هذا مرهم حطه على وجهك مرتين في اليوم .. و اذا حطيته حاول انك ما تتعرض للشمس 
ماجد و هو يأخذه: طيب
سلوى وهي تلم اغراضها وتقوم : فيه الشفاء و العافية .. 
ماجد: الله يعافيك .. (وبقلق):آآ ممكن تسيري على عنود .. و تشووفيها ؟؟
سلوى بابتسامة: رايحة من دون لا تقول 
رااحت سلوى الغرفة .. و لقت عنود تتحرك و تحاول تفتح عينها .. راحت لها بسررعه 
سلوى: عنووود ؟؟
لفت عنود لمصدر الصوت و هي تحاول تفتح عينها و تركز بالشخص اللي جالس قدامها ولابس اسود على اسود .. شاافت سلوى تقرب منها اكثر .. صرررررخت بأعلى صوووتها تظنها ود تبي تقتلها 
عنود بصراخ : ابعدي عننننني 
سلوى و تحاول تطمنها و تمسك يدينها: عنووود انتي بخير .. لا تخااافي .. عنووود
عنود و هي تبكي و تبعد يدين سلوى عنها: ابعددددددي لا تقتليني .. ابعدي عني .. انا مالي دخل باللي صااار لك .. حرااام عليك
دخل ماجد الغرفة بسرررعه و رااح بجهة عنود يركض
ماجد بخوف: عنوود اش فيك؟ 
عنود و هي تبكي: ماجد؟؟
دمعت عين ماجد من شكلها المرعوب .. و لمها لصدره: ايـــوة انا ماجد .. أنا ماجد يا عنود 
عنود و هي تتشبث به: ماجد لا تتركني 
لما شاافتها سلوى هدت .. تركتهم يأخذوا راحتهم وطلعت و سكرت الباب وراها 
ماجد و عيونه بدت تدمع: آآآآسف يا عنود .. آآآسف .. مستحيل اتركك بعد اليوم
بعدت عنود عنه وقالت بانفعال ورعب: ماجد ود كانت تبي تقتلني .. كانت ماسكة سكين .. (وهي تاشر على وجهها) :وجرحت وجهي .. 
ماجد وهو يلمها لصدره بقوووة: خلااااص .. كاافي يا عنوود .. عذبتيني بكلامك .. انتي الحين بعيده و ود مووو هنا .. و مستحيل اخليك تشووفيها بعد اليوم .. مستحيل
ظلت عنود تبكي على صدره وهو يشدها له بأسف على الحال اللي وصلها له


%%%%%%%%%%%%%%%%%


في بيت أبو ناصر


أحمد: يمة .. متى نعقد انا و شهد؟؟
سارة بابتسامة فرح: خلاص داام النتايج طلعت نقدر نعقد الليلة حتى .. بس على العروس يعني لين تتجهز 
أحمد : يعني بكرة او اللي بعده 
ضحكت ساارة عليه : لا وين تتجهز بيوم و ليلة .. ااذا بتتجهز على السريع يبي لها يومين ثلاثة .. بس ليش نضغط عالبنت .. خلها تأخذ راحتها 
أحمد بتكشيره: بل .. هذا عقد أجل لو زواج وش بتسوي؟؟
سارة: وش عرفك بسوالف الحريم ؟؟ و أنت بعد يبي لك تتجهز 
أحمد: انا عندي ثياب جديدة .. ما يحتاج
سارة : و شعرك ..؟؟ لا تقول ما بتقصه ؟؟
كان شعر أحمد موصل لي رقبته .. تلمس شعره بتفكير: يعني اقصه ؟؟
سارة: اشرايك ؟؟
أحمد وهو مو مستسيغ السالفة: لالا انا تعودت على شعري كذه
سارة: تعوودت عليه ايام العزوبية .. بس انت الحين رجال و بتعرس .. ما يصير تظل على سوالف ايام اول 
أحمد: ابشررري .. لعيووون العرس بقصه 
سارة تكش بوجهه: ماااالت .. على الاقل جامل وقول لعيووون امي اللي تبي مصلحتي 
قام احمد و باس راسها: و لعيووونك يالغالية .. اصلا انا من دونك و لا شيء .. يلا تأمريني على شي ؟؟
سارة: سلامتك .. وين رااايح في هالليل ؟؟
أحمد: بطلع مع الربع البحر
سارة: طيب .. انتبه لنفسك
أحمد: يلا فمان الله 
سارة: في حفظه 
طلع أحمد و على طول تووجهت للتلفزيون ..
سارة و هي تطق الارقام: ما بغى يطلع الله يسلمه .. ما اعرف اكلم بيت خاله و هو هنا .. حنّاااااان
أم هشام: ألوو؟؟
سارة: السلام عليكم 
أم هشام: وعليكم السلام .. هلا والله ام احمد .. 
سارة: هلا بك زوود .. شلووونك ؟
أم هشام: بخير الله يسلمك .. و انتي اخباركم ؟؟
سارة : اخبارنا تسرك .. شلوون شهد؟؟
أم هشام: الحمدالله .. و الله اني مو متخيلة انها بتعرس و بتتركني بالبيت بوحدي
سارة: هذي الحياة .. و بعدين هي وين بتروح .. بتطلع من بيتها و بتجي لبيتها ..
أم هشام: و هذا اللي مخفف علي 
سارة: متى تبوا نكتب العقد ؟؟
أم هشام بتفكير: و الله مدري .. بس بسأل شهد عن الفترة اللي تكفيها لين تتجهز ؟؟ 
سارة: طيب .. و خليها تأخذ راحتها 
أم هشام: و الله كاسرة خاطري .. ليت عندها اخت تشاركها فرحتها .. و تسااعدها بالتجهيز .. 
سارة: و احنا وين رحنا ؟؟
أم هشام: احنا مو من جيلها 
سارة: خلاص بقول لتهاني تساعدها 
أم هشام: الا على طاري تهاني .. اخبارها الحين ؟؟
سارة: و الله وش اقول لك .. ناصر مطير لها عقلها .. ما يخليها تروح بيت اهلها الا نص سااعه كل اسبوع .. و حتى الجلسة معاي ما يرضى يخليها تجلس .. بحجة ان اخوانه رايحين جايين 
أم هشام: الله يهديه .. اجل مو تقولي لها تساعد شهد .. ما نبي نحرجها 
سارة: ذكرتيني فيها اليوم ما شفتها كلللش .. بقوووم امر عليها 
أم هشام: سلمي لي عليها 
سارة: الله يسلمك 
أم هشام: مع السلامة 
سارة: مع السلامة 
سكرت سارة السماعه و قاامت للدرج .. و توجهت لشقة ناصر .. جت بتطق الباب .. سمعت صووت صراااخ و شبااق .. استغربت اللي صاير .. قالت بتتدخل بس سمعت صوت ناصر مع تهاني
- الحالة معاااك ما عاادت تنطااق 
- (بصووته الهادئ المعتاد): ليش بالله ؟؟ شااايفه لك شوووف ثاانية ؟؟
- (بتعصيب): مجنووووووون انت .. وش هالكلام ؟؟ 
- لا تعلي صوووتك علي و احترمي نفسك 
- انا محترمة نفسي و ساااكته ومنطمة طول هالثمان السنين .. انا ما عاااد اقدر اتحمل اعيش معك .. انسان باارد و اناني و معقد .. وش اللي يخليني اصبر عليك و انت ما يهمك الا نفسك؟؟
- و المطلوب مني ؟؟
- طلقني 
انصدمت سااارة من الحال اللي وصل له ناصر و زوجته .. و اللي صدمها اكثر ان ناصر ما تكلم و لا قال شي .. سمعت ناصر بينطق بالكلمة 
- انتي .. 
قاااطعته سااارة و دخلت و هي تصرررخ عليه : نااااصر .. لااااا
شافت تهاني واقفة قدام ناصر .. تبكي و تناظرها بعيون مصدووومة من تدخلها السريع .. و عيالها واقفين بنهاية الصالة و خايفين من صراخ امهم .. و ناصر جالس بكل اريحية على الكنب .. اول ما شااف سارة دخلت وقف 
ناصر : يمة ؟؟!!!
سارة بعصبية من ناصر: وصمممه .. (وهي تهزه): وش كنت بتسوووي ..؟؟ مجنون انت تطلق زووجتك ام عيالك ؟؟ مجنووووون ؟؟
ناصر بهدوء: هي اللي تبي كذه .. وانا ما ابي اغصبها على شي هي مو طاايقتنه
سارة: طووول عمرك غاااصبنها على اشياء هي ما تبيها .. لما طلبت الطلاق قلت ما تبي تغصبها وترميه عليها بالساهل .. هاانت عليك العشرة ؟؟
تهاني بقهر: خلليييه يطلقني يا خالتي و يفكني من هالهم اللي عايشتنه 
سارة: انجنيتي انتي .. ؟؟ والعيال ..؟؟ ما فكرتوا بحالهم بعد طلاقكم ؟؟
تهاني و هي تبكي : و من قال انه مفكر في العيال و الا سائل فيهم ؟؟
سارة و هي تحضن تهاني و تهديها : خلاااااص يا يمة .. استهدي بالله و لا تخلي الشيطان يلعب بعقلك 
شااافت ناصر بيطلع من الشقة : على وين ؟؟
ناصر: بطلع 
سارة بحده: لا تطلع .. انتظرني بالصالة تحت 
ناصر: على خير .. و طلع 
سارة و هي تجّلس تهاني على الكنب و تهديها: خلاص يا يمة .. اذا مو عشاني .. فعشاان عيالك هاللي خااايفين عليك 
ناظرت عيالها و لقتهم يبكوا .. كسروا خاطرها .. مدت يدها لهم و جوها وهم مترددين .. لمتهم لحضنها و هي تبكي الحال اللي وصلته


يتبع


في بيت أبو عادل

في الصالة 

كانوا سناء و علا جااالسين مع ام عادل عدا عبير اللي معنده و جالسه بجناحهم .. و عادل وشجن استأذنوا يرتبوا أغراضهم في الشقة 
سناء لعلا: مو كأن عنود تأخرت 
علا: و الله مدري .. اكيد انها الحين طايرة من الوناسة مع مجود
سناء: قولي لا اله الا الله لا تحسديها .. قومي اذا ما عليك امر جيبي جوالي بكلمها 
علا وهي تقوم: إن شاء الله
مر المشهد هذا قدام ام عادل اللي جالسة مكانها و تحس بإن نار الندم تأكلها على بناتها اللي اهملتهم و جت من يحل محلها و يعوضهم عنها .. ناظرت سناء اللي باين عليها صغيـــرة مررة بس مكانتها بين البنات كبيرة .. حتى انهم يعدوووها بمثااابة امهم اللي اعتبروووها ماتت و انتهت .. حمدت ربها بإن أبو عادل تزوج وحده طيبة و لا تزوج وحده خبيثة تلعب بحسبتهم .. 
جت علا و مدت الجوال : تفضلي 
سناء: يسلموو قلبي 
علا: يسلمك ربي 
دقت سناء على عنود و مالقت رد .. دقت مرة ثانية و ثالثة و ما ردت عليها 
ام عادل: يمكن حااطتنه سايلنت
علا: اي عشااان ما تنزعج من اتصالاتنا عليه و نخرب عليها الجو 
سناء: هههههههههـ 
أم عادل: هي متعودة تطلع معاه كل مرة و تتأخر؟؟
سناء: لا هذي أول مرة تتأخر 
علا: خلاص البنت تعودت عليه و صار عاادي لو تأخروو خخخخخخخخ
ام عادل: الله يرزقك باللي يسعدك يارب و نشوووف شنوو بتسوي 
علا بوناسة من الدعوة: وي الله يسمع منك يااااااااااارب .. و الله ما بتشوووفووني في الاسبوع الا مرتين 
سناء: احنا نقصد بالخطوبة مو الزواج
علا: ايوة انا اقصد الخطووبة .. بطلع معاه و لاني براجعه البيت الا بعد يومين ثلااثة 
ام عادل: هههههههه هذا نعرسك عليه من البداية و نفتك 
الكل: ههههههههههههه



%%%%%%%%%%%%%%%%


في ملحق بيت بندر


في الصالة 


ماجد : مشكووور يا اخوي و ما قصرت .. 
بندر: و لو ما سوينا شي
ماجد: يلا بالأذن .. لازم ارجع الحين 
بندر: طيب بس مو قبل ما ترتاح زوجتك و تتطمن عليها 
ماجد: هي الحين بخير .. و تقدر تقووم 
بندر: على راحتك (وهو طالع): يلا انا بدخل البيت .. اذا طلعت سكر الباب وراك 
ماجد: اوكي
طلع بندر من المحلق و توجه ماجد للغرفة على طول .. اول ما دخل لقاها جاالسة على طرف السرير .. 
ماجد: يلا حبيبي .. قوومي عشان نرجع 
عنود بصوت مبحوح: ما عندي حجاب 
ماجد: اوووه ..(وهو يطلع جواله): لحظة بس بخلي بندر يدبر لنا حجاب من عند خواته
ماجد يكلم بندر بالجوال: هلا بندر ..
بندر: اهلين ..
ماجد: اعذرني ياخوي ثقلت عليكم اليوم
بندر: اافااا .. ما بيننا هالكلام 
ماجد: ممكن تدبر لنا حجاب لزوجتي 
بندر: ما طلبت شي .. ثواني و اجيبه 
ماجد وهو منحرج: ما تقصر والله
سكر من عند بندر .. و وقف يناظر عنود بعيون مكسوورة .. يفكر وين بيوديها ..؟؟ معقوولة يدخلها على اهلها و حالتها حالة كذه .. اخذها باحسن حال و بيرجعها بأزفت حال ..؟؟ 
ماجد بتردد: عنود 
ناظرته عنود تنتظر وش يبي يقوول
ماجد: ابيك تقولي لاهلك ان اللي صابك حادث سيارة 
عنود بضحكة استهزاء: خايف على سمعة اهلك ؟؟
ماجد بدفاع عن نفسه: لا و الله ما فكرت بأهلي .. هذا إذا كانوا يعدووني ولدهم الحين .. و الله اني خااايف لا افقدك (شافها تناظر الارض وساكتة قال فجأة): عنود أنا أحبـــكـ 
رفعت عيونها على طول متفاجأة من الكلمة اللي نطقها .. تأملت نظرات عينه المركزة على عينها .. اليوم جاوبت على اسأله كثيرة كانت تدووور بمخها بس ما تلقى لها جواب .. عرفت ليه ابوها رافض زواجها من ماجد و ان كل كلامه كان صح مليون بالمئة .. و عرفت بعد ليه ماجد مزاجه مـتـقلب على طول و بالذات اليوم .. هو كان يعرف بأن أهله يبوا ينتقمووا من ابوها .. وهو اللي كان الوسيلة اللي توصلها لهم .. وعرفت ليه ود تكرررهاااا كره العمى .. 
اانتبهت لماجد يطلع من الغرفة بعد ما كلم الجوال .. و ثواني و الا هو راجع و هو يمد لها الحجاب ويقول : تفضلي 
أخذت عنود الحجاب و لبسته اي كلام .. و مشت مع ماجد للسيارة .. اول ما وصلوا فتح لها الباب و دخلت بمساعدته .. سكر الباب و راح لعند بابه بيدخل .. انتبه لبندر عند الباب يأشر له .. رااح له .. وكآن بيده كيس صغير شوي 
ماجد وهو يقرب من بندر: هلا 
بندر: هلا بك .. هذي ادوية من عند اختي ..تقول خلي مدامتك تداوم عليهم .. لين تتحسن حالتها ..هي حطت عليهم عدد المرات اللي تشربهم .. و صحيح .. قالت بعد ممكن ترتفع حرارتها بسبب الدم اللي فقدته .. فحطت لكم خافض حرارة لوقت الحاجة ..(وهو يمد الكيس له): اتمنى لكم الشفاء العاجل
ماجد وهو ياخد الاودية بابتسامة: تسلم و ما تقصر .. فضلتوا علينا
بندر و هو يدخل البيت: اقووول طس و بلا كثرة حكي 
ضحك ماجد على بندر اللي من يوم يومه يسوووي الخير و ما يحب احد يشكره عليه لأنه يحسه واااجب عليه ولازم يسويه 
دخل السيارة و لقى عنود متسندة على النافذة و غافية .. حرك على بيت أهلها .. و هو يفكر شنو يقوول لهم لما يشوووفووا عنود و الحالة اللي وصلت لها بسبب اخته .. اما عنود فما كانت غافية مثل ما ظنها ماجد .. كانت تناظر الشوارع اللي ما توقعت انها من بعد ما دخلت غرفة ود بتشوووفهم .. تحس بأن جيت ماجد معجزة بالنسبة لها .. انقذها من الموت اللي كانت طااايحة فيه لا محاله .. تذكرت لما قال لها "أحبكـ" وفتحت عيونها على وسعها .. توها تستوعب المعنى .. توها تنتبه انه جد يحبها .. ناظرته و لقته مندمج بالسواقه .. تفاجأت من شكل وجهه .. هي صحيح شاافته قبل شوي بس ما ركزت فيه .. في كل مكان بوجهه لوون .. و على جبهته وشفايفه لصقات جروح .. 
عنود: ماجـــد ؟؟
لف عليها على طول: هلاااا 
عنود: وش فيك ؟؟
ماجد باستغراب: ما فيني شي 
عنود بتوضيح: وش فيه وجهك كذه ؟؟
ماجد بابتسامة ألم: لا يهمك تراه ما يألم 
عنود: شلوون ما يألم ..؟
ماجد وهو يمسك يدها و يضغط عليها: ارتاحي انتي و بعدين اقوول لك اللي صار .. 
وقف السيارة عند باب بيت عنود وقال: عنوود .. قولي ان اللي صار لنا حاادث .. و اكوون ممنون لك 
عنوود بحزن: قلت لي من قبل و انا مستحيل اخالف كلامك
باس يدها وقال بابتسامة: طيب كلميهم و قولي لهم الحين عشاان لا تفزعيهم اذا دخلتي 
عنود وتوها تنتبه ان شنطتها مب عندها: اووووه نسيت شنطتي في بيتكم
ماجد وهو يعطيها جواله: حاافظة رقم البيت
عنود: ايوة .. (اخذت الجوال و دقت .. ردت عليها سناء على طول)
عنود بصوتها المبحوح: ألو ..
سناء: هلا 
عنود: هلا سناء .. شلوونك؟؟
ما عرفتها سناء من صوتها المتغير: هلا و الله .. بخير .. منووو انتي ؟؟
عنود بضيقه: انا عنود
سناء بصدمة: عنووود ..؟؟؟؟!!! وش فيه صووتك ؟؟
عنود: سناء بقولك بس لا تخافي .. انا صار لي حادث مع ماجد ..
شهقت سناء وضرربت بيدها على صدرها الشي اللي خوف ام عادل و علا : حاااادث ؟؟ صااار لك شي 
عنود: لا ما صاار لي شي .. بس جرووح خفيفة .. حتى ان انا عند الباب الحين .. بس ما حبيت ادخل عليكم واخوفكم علي 
سناء: ما تشووفي شر يا غناتي .. يلا تعالي ادخلي وخلي زوووجك يدخل .. ترى عاادل موجود هنا
عنود : طيب .. يلا مع السلامة 
سناء: الله يسلمك 
عطت ماجد الجوال وهي تقول: يلا تعال انزل معي 
ماجد: لا وين انزل وهذا شكلي ؟؟
عنود باصرار: ووش فيه شكلك ..هم يدروا بان صااير لنا حاادث .. انت انزل الحين ارتاح لك شوي 
ماجد: لا عنوود فشلة ادخل كذه .. و.
قاطعته عنود و هي تفتح الباب: اذا ما بتنزل بزعل عليك و لا بكلمك 
ابتسم ماجد لها و طفى السيارة بعد ما أخذ كيس الادوية و نزل وراها وهو يساندها .. اول ما وصلوا لقت الباب مفتوح .. و دخلت على طول .. وكشفت وجهها ما وعت لنفسها الا و هي بحضن سناء و علا .. والخووف باين على وجههم .. انتبهت ان فيه وراهم حرمة .. وحرمة تعرفها عدل بس متغيرة .. وقفت تناظرها و هي مصدوومة 
عنود بصدمة: يمـــة ؟؟!!
قربت أم عادل لها وهي خايفة لا تقابلها مثل خواتها: هلا عنود 
راحت عنود لامها و ضمتها بشوووق ووله : يمة اشتقت لك 
أم عادل و هي تلمها لصدرها حيل: و انا اشتقت لك اكثر يا بنتي 
ابتسمت عنود من بين دمووعها لكلمة "بنتي" 
أم عادل بخوف عليها: شلووونك.. و أخبارك؟؟
عنود: الحمدلله 
جلسووها البنات على الكنب و تذكرت ماجد اللي غصبته على النزلة و تركته عند الباب ..
عنود: يوووووه .. نسيت ماجد عند الباب .. وجت بتقوم بس حست بالدوووخة و جلست .. نزل عادل من فوق و اول ما شااف عنود انصدم من شكلها .. جاء على طول لها بيسأل .. سبقته و تكلمت هي 
عنود: عادل تكفى دخل ماجد المجلس .. هو عند الباب الحين 
عادل باستغراب: وش صاااير ؟؟
عنود: بعدين نقول لك بس رح دخله المجلس الحين خله يرتاح
عادل بقلق: طيب طيب .. و طلع 


يتبع

في بيت أم سامي 


رجعت سجى البيت و استغربت انوار مجلس الرجال مشغله .. قربت من المجلس وما سمعت اصوات .. رااحت لعند الباب و فتحته على خفيف .. شاافت وااحد يحووس بشنطة كانت قدامه .. 
سجى تكلم نفسها: هذا ساامي ..؟؟ أجل كيف يكلمني و يقول (وتقلده): انا بجي بكرة مو تقوولي لأحد .. بنخليها مفاجأة .. بس على مين يا سمية .. ههههه 
دخلت المجلس بشويش و هي تمشي على أطراف أصابعها .. كان متعب اللي تظنه سامي غافل و هو يدور شاحن جواله بالشنطة .. 
جت سجى من وراه و ضربته بيدينها على كتفه بقووووة و هي تقول بصوووت عالي: سمووووووووووي 
نقز متعب من مكانه و هو مفززززووووع .. ولف عالبنت اللي وااقفة قدامه .. و باين انها خااايفة من شوووفته ..
سجى صرررخت بخوف من متعب: يممممممماااااااااااه 
جت بتطلع من المجلس بسرررعه .. بس اتعثرت بالمسند المرمي بوسط المجلس و طاااحت .. لفت عليه و لقته ينااظرها وهو مصدووم .. خااافت اكثر و قامت و هي تلملم نفسها خااايفة و طلعت من المجلس تركض
ضحك متعب على شكلها: هههه هذي اكيد اخت عبدالله و سامي .. و تحسبني أخوها.. هالبزززر .. وش جااابها هنا ..(حط يده على قلبه) أخ يا قلبي .. زين ما مت الرعبة .. هالقزم خوفتني خخخخخخخخخ


اما عند سجى 


دخلت الصالة ركض .. و سكررت الباب بالمفتاح من الخوف .. 
أم سامي اللي كانت جالسة بالصالة و تنتظرها .. قالت باستغراب: سجى ليه تقفلي الباب بالمفتاح؟؟
سجى و هي لسه تنافخ من الخووف والدمووع متجمعه بعينها: يمة في حرااامي بالمجلس 
أم سامي: هههههههههههههههههه .. اي حرااامي .. هذا صديق عبدالله .. بينام عندنا كم يوم و تالي بيروح
رااحت سجى لأمها: وليه ما قلتوا لي 
أم سامي: كيف نقووول لك و انتي جالسة مع الحبيب .. (وبعتاب): مو قايلة لك لا تتأخري 
سجى بابتسامة: وش اسوي .. الجلسة مع البنات هناك ما تنمل .. ونااااسة
أم سامي: الله يدووم عليك الوناسة يا رب
سجى: يااارب (وتغير السالفة): يمممة خوووووووفت صديق عبدالله على بالي ساامي ههههههههههه
ام سامي وهي فاتحة عواينه: خووووووووفتيه ؟؟ وش سوووويتي ؟؟
نزل عبدالله الدرج و بيده بطانية وسمع كلام امه قال بمزح: خووووفت منوو هالوحش
سجى : هي انت .. ما اسمح لك تقول لي ووحش .. وبعدين تعال .. ليه ما قلت لي ان صديقك هنا ؟؟
عبدالله باستغراب: و ليه اقوول لك ..؟؟ 
سجى: رجعت البيت وشفت المجلس مفتوووح .. وواحد يعفس في اغراضه اللي بالشنطة .. حسبته سامي .. جاء و يبي يفاجأكم .. رحت و ضررربته على ظهره و انا اصرررخ عليه
أم سامي وهي فاتحة عواينها على وسعها : لا تقووووولي 
عبدالله بصدمة: شووووووف الغبية .. مسوية نفسها ذكية و تبي تخوووفه .. (مشى للمجلس و هو يكش على وجهها ): ما اقول الا مالت على وجهك .. فشلتينا 
طلع لبرى و رد رجع: جهزوا لنا مااي .. اكيد انه مات او حلقه نشف من الرعبه 
أم سامي: هههههههههه طيب
سجى: عبيييييدة .. قوله انا اسفه كنت اظنه سامي .. ما كنت ادري به 
عبدالله وهو طالع: طيب طيب
رااحت ام سامي المطبخ وراحت سجى وراها : يمة .. كلمني سامي قبل شووي يقوول انه بيجي بكرة .. 
ابتسمت ام سامي بفرررح: صحيييييح .. و ليه ما قال لي ؟؟
سجى: هههههههههههه قالي بخليها مفاجأة بس من الوناسة انا خبرتك هههههههههههههه
أم سامي : هههههه ما تنبلع في فمك فووولة 
سجى: ههههههه يلا تصبحي على خير 
أم سامي: و انتي من اهله 
و ركبت سجى لغرفتها .. وهي تضحك على نفسها و على الحركة الغبية اللي سوتها للرجال .. 
سجى: هههههه والله يشبه ساامي .. ههههههههههههه
دخلت غرفتها ولقت رغد نايمة على سريرها .. فصخت عباتها و علقتتها .. و انسدحت بجنب رغد و هي تشوووفها نايمة بكل براءة .. ومو مبدله ملابسها .. بوستها على خدها 
سجى: يا حبني لك .. اكيد مثل كل مرة ما تبي احد يبدل لك غيري 
استغربت السلسال اللي بين يدين رغد .. جت بتشيله بس كانت رغد مسكرة عليه بقوووة .. مسكت يدها و فكت اصابعها الصغيرة واحد ورى الثاني .. و طلعت السلسال من بينه 
سجى باستغراب: غرررريبة من وين لها هالسلسال .. شكله قديم .. من وين لها .. 
قلبته بين يدينها .. وضغطت عليه من دون لا تدري ..وانفتح .. 



انتهى ..//

~ [.. البارت الثلاثين ..] ~


||الحــب|| كلمــة تجمـــع قلــوب ودروب
محتاجهــا قلبــي وقـــلبك يبيهــــا

غنيتهـــا لعيونــك الســــود بأسلـــــوب
لو هي على أبيـــــات الغـزل ما انتهينا

غنيتهــا دبكـه وعرضـه ومسحـوب
غنـي معـي وان جـاز لك موليهـا


تدرين انا شفتك نصيب ومكتـــوب
فرحـة عمـر تستأذنك تفرحيهـــــا

~~~..~~~..~~~..~~~..~~~..~~~

في بيت أبو عادل


في المجلس

ماجد : و هذا كل اللي صار
عادل: ما تشوووفوا شر و الحمدلله انها جت على حادث بسيط و لا صاار لكم شي
ماجد: الحمدلله
عادل: طيب انت قوم تحمم الحين و ارتاح شكلك تعبان
ماجد: مشكوور وما تقصر .. انا برجع البيت الحين و اتحمم على راحتي
عادل: برااحتك
سمع طق على الباب .. راااح يفتحه .. لقى علا ورى الباب و عيونها مدمعه
عادل باستغراب: وش فيك؟؟
علا: عنووود .. طااحت مغمي عليها .. و لا عاااد صحت
عادل: عنوود ؟؟!!
راااح للصالة ركض و رااحت علا وراه
سمع ماجد كلامهم و فز قلبه .. يبي يروح لها بس شلوون يدخل عليهم بلا احم ولا دستور .. مسك جواله عشان يدق على عادل .. اول ما رن سمع صوووته ورااه ..
ماجد: اوووف و هذا ليه ما اخذ جواله
طلع عند الباب عشاان يسمع اصواتهم .. ما سمع شي
ظل رااايح جاي .. و متوتر و خاايف على عنود بوحده .. يبي احد يجي يطمنه عليها .. بس ما احد جاااه


#################


في بيت أم سامي

في غرفة سجى

كانت سجى تناظر صوورة ابوها اللي عرفتها من اول ما شاافتها و اخوها جااسم .. وش جاااب السلسال لرغد .. ومن وين ؟؟ ومنو اللي حاط هالصورتين بالتعليقه ؟؟ 
قفلت السلسال و طلعت من الغرفة .. ونزلت لتحت .. لقت عبدالله بوجهها على نهاية الدرج .. 
سجى بهدوء: عبدالله 
عبدالله باستغراب من هدوءها: نعم ؟؟
سجى وهي ترفع السلسال بوجهه: هذا السلسال لمن ؟؟
عبدالله بابتسامة: قدرتي تحرريه من يدين رغد ؟؟ (مد يده يبي يأخذه .. بعدت سجى السلسال عنه بسررعه )
عبدالله بتملل: لاااااااا لا تقعدي تسوي لي مثل رغد .. الرجال يبي السلسال؟؟
سجى: أي رجال ؟؟
عبدالله: متعب صديقي (وبضحكه): اللي خوفتيه
سجى: وهو قال لك ان السلسال له 
عبدالله: يقووول هذا اغلى شي عنده و ما يقدر يستغني عنه
سجى وهي تسحب عبدالله من يده معاها لغرفتها 
عبدالله باستغراب: اش بلاك؟؟
سجى وهي تفتح التعليقه وتعرض الصورتين قدامه: شوووف ؟؟
وقف عبدالله منصدم : هذي صووورة ابوي صح ؟؟
سجى و هي تأشر على جاسم: وهذا جااسم 
عبدالله بشك: وش تفكري فيه؟؟
سجى: مثل اللي تفكر فيه انت الحين 
عبدالله وهو فاتح عينه من الصدمة: يعني متعب ممكن يكون اخووونا ؟؟!!
سجى: ايوة 
عبدالله: بس كيف .. امه قبل فترة متوفيه 
سجى برجاء: سحبه بالكلام تكفى .. يمكن يطلع اخونا .. يمكن امه اللي تقول بها هي اللي ربته يعني مو امه الحقيقية 
أخذ عبدالله السلسال من يدينها وطلع و هو منصدم .. معقووولة يكون متعب هو نفسه جاااسم .. معقوولة هذا اخوووي العوود .. هذا اللي امي و ابوي شاااب رااسهم من صغر عشااانه .. 
حس بأن رااسه مصدع من الكلام اللي يدوور في باله .. ويتمنى يكوون اللي يفكروا به صحيح
نزل متوجه للمجلس اللي جهزه عشان ينام فيه مع متعب .. اول ما دخل شااف متعب جالس ومبتسم له .. بس اختفت الابتسامة لما شااف نظرات عبدالله له .. وسكوووته .. انتبه للسلسال بيد عبدالله 
متعب بمزح: و أخيــراً قدرت تتغلب على رغد 
عبدالله وهو يقرب له و يعطيه السلسال: لهدرجة غالي عليك هالسلسال
متعب بنظرة فيها من الحزن: فوووق ما تتصور
عبدالله: ليه ؟؟
متعب باستغراب من سؤاله: لأنه هدية من امي الله يرحمها 
عبدالله وهو يأخذ السلسال من يدين متعب المستغرب تغير عبدالله ويفتحه ويأشر على جاسم : وهذي صوورتك ؟؟
متعب بابتسامة: أيــوة 
ناظر عبدالله أخووه اللي أخيراً رجع .. و برجعته ان شاااء الله بترجع الفرحة لقلب امه و ابوه واخوانه
عبدالله: بقوول لك قصة و انت قوول لي رايك فيها بعدين 
متعب بابتسامة مستغرب تغير حال عبدالله: طيب .. بس خلني انسدح عشاان انام على طول خخخخخخ
عبدالله بابتسامة: انسدح و خذ راحتك 
ضحك متعب عليه و رااح انسدح بمكانته و تغطى: يلا يا ماما قولي لي القصة 
عبدالله بتنهيده: من عيووني .. كان يا مكان في قديم الزمان .. كان قبل تقريباً 27سنة في حرمة تزوجت رجال تحبه غصب عن اهلها .. عااشت حياتها بعيده عن اهلها و بعدها بسنة الله رزقهم بولد .. سمته جااسم .. 
ابتسم متعب: يااحلوو اسمه 
ضحك عبدالله اللي عارف بأنه هو نفسه جااسم وكمل : المهم أنه لما صار عمر الولد سنة قرروا يروحوا الحج وهم هناك غفلت الام عن ولدها بشغلة كانت عندها .. و لما جت بتأخذه ما شافته .. 
تجمدت ملامح متعب و هو يسمع الكلام و كأنه يسمع قصته قال بصدمة: و لقته و الا لا ؟؟
عبدالله بحزن: للأسف لا .. 
متعب: ووش صاار لأمه و أبوه بعدين..؟؟
عبدالله: أمه كانت شووي و تجن وأبوه ما كان بأحسن حال منه .. 
متعب بحذر: هذي القصة حقيقيه ؟؟
عبدالله: ايوة
متعب بترقب: الحرمة و زوجها عايشين ؟؟
عبدالله: ايوة 
قام متعب من مكانه و راح لعند عبدالله بسرعه: طيب تعرف وينها فيه ؟؟
عبدالله والدموع تتجمع بعينه وهو يشوووف اخوه قدامه يترجاه يدله على امه: الحرمة هي أمي يا جاسم و زوجها هو أبوي .. 
انصدم متعب من كلام عبدالله وتجمدت حركته ووقف يناظر عبدالله بصدمة
متعب بصدمة: يعني انا ..؟؟!!
عبدالله يكمل له: يعني انت اخوي 
انهى كلامة و قام و حضن اخوووه الكبير و هو يبكي .. متعب اللي توه يستوعب انه لقى اهله .. مسك عبدالله و لمه لصدرره بقوووووووة .. و بكى معاه .. 
متعب و هو يبكي بحرقة بحضن اخوه: آآآآآآه يا أخوي .. يا ابن امي و ابوي ..و الله أني و لا شي بهذي الدنيا من دونكم .. حياتي من دووونكم عذااااااااااب .. والله عذاااااااااااااب


#################


في بيت أبو ناصر


ناصر بهدوء: هي اللي ما تبيني ..
سارة بعصبية: ليش ما تهديها و تطيب خااطرها 
ناصر بابتسامة سخرية: هه انتي معصبة الحين على هالسالفة .. أجل لو أقول لك بأني طلقتها و رجعتها لذمتي 
شهقت ساارة من الصدمة وحطت يدها على قلبها: مجنووووون انت ؟؟ وش صاااير لك ؟؟
ناصر بألم: تهاني ما تحبني .. و لا تطيقني .. ليه اغصبها علي 
سارة: غير من نفسك .. شوووف شنو اللي هي ما تطيقه و غيره 
ناصر: ليش لعبه انا عشاان اغير اللي هي ما تبيه .. تبيني كذه اهلا و سهلا .. ما تبيني .. بطلقها 
نزلت تهاني و هي لابسة عباتها .. و اولادها ثنينهم بجنبها ..وسمعت كلام ناصر.. كانت منحرجة من خالتها اللي عرفت بمشاكلهم 
سارة بطيبة: على وين يا بنتي ؟؟
تهاني و هي منزلة راسها: بروح بيت أهلي .. (وهي تمشي): عند أذنك يا خالتي .. أخوي ينتظرني عند الباب 
وقف ناصر مكانه و يناظرها بجمود .. يحس بأن كرامته انهانت من كثرة طلبها للطلاق منه .. شافها موقفة عند الباب و تناظره بعيون مغرقة من الدموع 
قرب ناصر منها و قال بصووته المعتاد: خلينا نتفاهم
تهاني : احنا تفاهمنا بما فيه الكفاية وما وصلنا لشي 
ناصر: طيب .. أشر لأمه بأن ما بيده شي و لف على تهاني و قال: أنتي طالــــق


يتبع..//


في بيت أبو عادل
الساعة 10 
في المجلس

كان ماجد رااايح جاي يحاااتي عنود .. يبي يدخل بس مو عارف كيف .. انقذته جيت عادل له 
اول ما دخل عادل .. قال ماجد بسررعه : اش فيها عنود ..؟؟
عادل بابتسامة يطمنه: لا تخاف ما فيها شي .. بس شكلها دايخة .. اول ما وقفت اغمى عليها .. 
ماجد: ابي اشوووفها 
عادل وهو يقعده: تطمن يا رجال ما فيها شي .. الحين تنام و بكرة تقعد و صحتها مثل الحصان 
ماجد بقلق: طيب .. خليني اشووفها قبل لا اروح
عادل: كيف اجيبها لك .. و الا اوديك لها .. هي بغرفة مشتركة مع خواتها .. و عيب ادخلك غرفتهم 
ماجد وهو يتنهد ويقوم : إذا على كذه .. أنا بطلع بريح شووي و اول ما تصحى طمني عليها .. 
عادل وهو قايم معاه: طيب .. 
ماجد: آآآ قبل لا انسى (مد له كيس الادوية ): هذي ادوية مكتوب عليها المدة اللي تاخذها فيها .. اعطيها اياها 
عادل وهو يأخدهم : اوكي
ماجد :يلا مع السلامة
عادل: الله يسلمك 
طلع ماجد لسيارته و حركها و هو مو عارف وين يروح .. أكيد أن أبوه مستبيح دمه الحين .. ووود و حامد يشيشووا ابوهم عليه .. و امه سااكته و تناااظرهم بعيووونها الكسيرة 
وصل عند بيتهم وهو يتمنى بأنه ما يلاقي أحد قدامه .. دخل البيت و لقى المكان أظلم .. حمد ربه بأن ما فيه أحد .. رااح لغرفته .. حاول يفتح الباب .. بس ما فتح .. 
ماجد باستغراب: غررريبة .. منو مقفل الباب ..؟؟ 
ضحك بسررره و قال وهو يطلع مفتاحه السبير اللي مع مفتاح السيارة و فتح الباب: على بالهم ما عندي سبير 
شغل الانوار و سكر الباب وراه بالمفتاح.. 
راااح اخذ له ملابس و دخل الحمام وتحمم عالسريع 
طلع و توجه لخزانته .. طلع منها شنطة سفر .. و حط ملابسه فيها .. و حط كل شي ممكن يحتاجه ..و سكر الشنطة .. و لبس ثوب و حط الشماغ على كتفه .. طلع من الغرفة ونزل تحت .. شااف شنطة عنود مكانها ما تغيرت من لما حطتها .. اخذها معاه و طلع بعد ما اعطى البيت نظرة وداع .. و سكر الباب وراه بالمفتاح
ماجد بابتسامة الم : أنا كذه و الا كذه مطروود من هالبيت .. بس اطلع بكرامتي احسن


#################


في اليوم الثاني 
في بيت أم سامي 
الصباح



دخل سامي البيت وهو يظن بأن سجى ما قالت لأحد .. شاف باب المجلس مفتووح .. حط شنطته على جنب و دخل المجلس .. لقى عبدالله نايم على الأرض وبحذاله واحد نايم و عاطنه ظهره 
سامي باستغراب: منو هذا ..؟؟
طلع من المجلس و رااح الصالة .. اول ما دخل شااف امه طالعه من المطبخ و مو منتبهه له 
سامي بابتسامة: صبحك الله بالخير أم سامي 
ناظرته أم سامي بفرحة: صبحك الله بالنووووور و السرررررررور يا بعد طوايف ام سامي 
رااح لها سامي و باس راسها : شلووونك يالغالية 
حطت يدها على خده: الحين انا بس صررت بخير .. الحمدلله على سلامتك 
وهو يبوس يدها: الله يسلمك
جاء أبووه من وراها و أول ما شاافه انشرررح صدره : سامي ..؟؟!!
وهو رايح لأبوه يبوس راسه: هلا يبه .. شلووونك 
أبو سامي: بخير .. أنت شلووونك ؟؟
سامي: الحمدلله بخير 
أبو سامي: ليش ما قلت لنا بأنك جاي 
سامي بابتسامة: حبيت أفاجأكم 
نزلت سجى من على الدرج ركض و توجهت له وحضنته بقووووة و هي تقول: أحلللللى مفااااااجااااااااة ياااادب
سامي :هههههههههههههههههه .. ما خفيتي عن الربااااشة 
أم سامي: و لا بتخف 
الكل: ههههههههههه
سامي: الا صحيح .. ليه عبدالله نايم بالمجلس ..؟؟ ومنو هذا اللي معه ؟؟
رااحوا كلهم و جلسوا بالصالة .. 
قال أبو سامي: هذا صديق عبدالله .. اتوقع انك تعرفه .. اسمه متعب 
سامي باستغراب: و ليه نايم هنا؟؟
أبو سامي: أستأذني ينام هنا كم يوم لين يلقى له سكن 
سامي: اهاا 
دخل عبدالله الصالة وما انتبه ان سامي موجود .. شعره منكوش و النوم بعينه .. قال وهو يتثاوب : السلام عليكم
الكل : و عليكم السلام
قام سامي من مكانه: شلووون النومة في المجلس
عبدالله بتفاجأ: سمووووووي ؟؟ وش جااابك يا دلخ؟؟
سامي وهو رايح يسلم على أخوه اللي اشتاق له: جيت اسلم عليك 
عبدالله و تذكر بأن سامي وقف خطبته .. دز سامي اللي جاي له بيده وقال بقهر: ما تقووول لي ليه وقفت الخطبة ؟؟
سامي وهو يحك رقبته: ما نسيت ؟؟
عبدالله: لاااا .. تبيني انسى مستقبلي اللي وقفته 
سامي وهو يحب خده: أنا آآآسف .. و حقك علي .. و ان شااء الله امي اليوم بتروح و تخطب لك البنت اللي تبيها (ويلف على أمه): صح أمي سااامي 
أم سامي: صح يا نظر عيني 
عبدالله: ايـــه يا دنيا .. الحين انا و سجى ورغد ضايعين في الطوووشة .. دااام سااامي وصل
سامي و يضربه على راسه بخفة: بدينا بالغيرة يالكشة 
عبدالله : رحم الله والدين المثبت اللي موقف شعرك .. وبجدية: امش معي .. عندي لك سااالفة 
سامي باستغراب: يالله صباح خير .. وش عندك من الصبح؟؟
عبدالله: تعال انت و بعدين تعرف 
طلع عبدالله وهو سااحب سامي معاه لين برى ..
عبدالله بجدية: سامي .. اخووي جاسم حي ما مات 
سامي بصدمة: هاااه ؟؟ جااااسم ؟؟
عبدالله بتأكيد: أيوة جاااسم .. أنا البارحة تأكدت بأن هذا اللي نايم معي دااخل انه اخوي جاسم .. و اذا تبي بأكد لك ألحين
سامي بعدم تصديق : تمزززززح ..؟؟!!
عبدالله: لا والله
سامي: جايبني على غفلة و تقول اخوي مامات و هذا هو نايم و تبيني اصدقك .. رح ياا رجال 
عبدالله: لحظة بس عشان أأكد لك .. دخل بشويش و طلع بعدها بثواني و بيده سلسال فتحه وعطاه اياه: شوووف
سامي و هو يأخذه : هذا ابوي لما كان صغير وهذا جاسم .. من وين جبت هالسلسلة ؟؟
عبدالله:من عند جاسم نفسه .. البارحة عرفت انه اخوي 
سامي و لسه اثار الصدمة على وجهه : قلت لامي و أبوي ؟؟
عبدالله: لا ما قلت الا لسجى بس .. انا ابي اعرف كيف بنقول لهم
سامي رفع السلسال قدام عينه : هذا اللي بيساعدنا .. تعال معي 
دخل سامي الصالة بابتسامة : ياااحلووووو ريحة الحبايب 
أبو سامي بفرحة: ويا حلوووو جمعتهم 
ابتسم سامي : ليش احنا الحين كاملين ؟؟
أم سامي : ماكو غير رغد نايمة فووق 
سجى اللي فهمت قصد اخووها: ليه نسييتي جاااسم ؟؟
تجمدت ملامح أم سامي و أبو سامي وتحولت من الفرح للحزن 
تنهدت أم سامي بألم: ليش في أم تنسى ضنااهاا اللي ضاع و ما عاد رجع
رااح عبدالله جلس بجنب امه و سامي بجنب ابوه 
سامي و هو ماسك يد ابووه اللي بدت ترجف من طاري جاسم: يبة جاااسم رجع 
انتفض ابو سامي من كلمة ولده و تم يناظره بتيه : جاااسم ؟؟ رجع ؟؟ 
ام سامي و الدمووع تسيل على خدها: ياليته يرجع و يبرد النار اللي تشعل بجوووفي حسرررة عليه 
عبدالله و هو يحب راسها: يمة جااااسم رجــــع 
أم سامي بنحيب: ووينه فيه ..؟؟؟ وينه ؟؟؟ أنتوا تلعبوا على نفسكم و الا تلعبوووا علي ؟؟ 
قامت سجى لعند امها و مسكت يدينها تهديها
طلع سامي السلسال .. فتحه و عطاه ابوه .. عشاان يكتشف الحقيقة بنفسه .. ظل فترة ينااظر صووورته و صوورة ولده بالتعليقة 
فز ابو سامي من مكانه و رااح لام سامي اللي جالسة قباله : أم ساامي شووووفي .. هذا اللي كنا معلقينه على رقبة جااسم لما ضااع 
تجمدت ام سامي مكانها و هي تشوووف السلسال .. صررخت أم سامي على عبدالله اللي جالس جنبها و عيونه مدمعه : ويـــــــــــــــــن جاســـــــــــــــم ؟؟؟ 
عبدالله: جاسم هو نفسه متعب اللي نايم معي بالمجلس 
كان ابو سامي وااقف .. من سمع كلام ولده انهد حيله و طااح و هو يردد اسم جاسم و يرجف
سامي: عبدالله رووح جيب جااسم لهنا .. خل امي و ابوي يهدووا بشوووفته 
عبدالله: طيب .. ورااح للمجلس ركض .. اول ما دخل شااف جاسم وااقف قدامه و قلقان 
جاسم: عبدالله وش صاااير ؟؟ وش هالصراخ ؟؟
عبدالله: قلت لامي عنك و صرررخت من الصدمة .. يلا تعال عشااان امك و ابوك تقر عينهم بشوووفتك 
جاسم: امي ؟؟ وابوي ؟؟
عبدالله يستعجله: يلا تعال 
جاسم: طيب 
مشى جاسم مع عبدالله و هو يحس بان كل جسمه باارد و قلبه ينبض بقوووة .. حس فيه عبدالله و مسك يده و ضغط عليها ..
عبدالله: هذا حالك و انت ما تتذكر شكلهم .. اش حال امي و ابوي اللي عاشوا معك سنة كامله بايامها و لياليها و فقدوك بغمضة عين
جاسم باضطراب: الله يلووم اللي يلوومهم 
دخل عبدالله و دخل وراه جاسم و هو منزل رااسه .. و يحس بأنه منحرج من أنه يدخل على عايلة تطلع بين يوم و ليلة عايلته .. 
او لما دخل جاء له سامي و أخذه بالأحضان : الحمدلله على السلامة يا اخوي .. نورت البيت
جاسم وهو يضمه بقوووة و يستعذب رووح الأخوة فيه : الله يسلمك 
شااف جااسم امه جااالسة على الارض و تناظره و هي جاامدة مكانها تناظره و كأنها جثة و بجنبها سجى 
و ابو جاسم جالس بجنبهم و يأشر له يجي له و التعب باين على وجهه 
راح جاسم لأبوه قال بسرعة: يبة 
ابو جاسم و هو يضمه لصدره بقووة و يبكي: يااا بعد قلللللب ابوووك و روووووحه و قللبببببببببببه .. طوووولت الغيبة يااا ولدي .. طووووووووولت 
جاسم و هو يبكي من كلامه: سااامحني يا يبة اني سببت لكم العذااب و الحسررررة بقلبكم .. ساامحني يا يبة 
بعد جاسم عن ابووه وحب راسه و رااح لعند امه .. شااف الدمووع مالية عينها .. و تـأشر له بيدينها عشاان يجيها .. يحس بأنها انخرست من لما شاافته .. و الكلام انتهى بلحظة اللقاء 
نزل لعندها وهو يناظرها بتأمل و يشوووف كيف الشيب مالي رااسها: يمممة 
مدت يدها المرتجفة لوجهه و تتلمس ملامحه .. تبي تتأكد أن اللي صاير قدامها حقيقة مو خيال .. او حلم تحلمه كل ليلة و تقعد مفزووووعة منه.. تلمست خده و جبهته و خشمه و شفايفة و ذقنه و شعره .. مسك جااسم يدها و حبها 
ام جاسم بهدوء : جاااسم .. انت رجعت ؟؟
هز راسه يأكد لها و هو يبكي بصمت
قامت ام جاسم وحضنت راسه بأقوى ما عندها و بدت تنحب من جديد و هي تهزه مثل ما تهز الام الرضيع و قالت بحرقة: آآآه ياااجاااسم .. ليه تركتني و رحت .. ليه تركتني و ضعتني من بعدك.. ليه رحت و اخذت روووحي معك .. ليه خليتني اكل اللوعات غصب عني .. و اون بالاحزان من همي .. (مسكت وجهه بدينها تتأمله): آآآآآه ياااجاااسم .. رديت و ردت لي روحي معك .. وينك عني من زمان .. أنت عايش و أنا هنا اترحم عليك .. صرت رجال من دون لا اشووفك تكبر قدام عيني كل لحظة ..؟؟
جاسم وهو يحس بالندم لما تركهم حتى لو ما كان يفهم: سااامحيني يمة .. سامحيني .. 
كان الكل يبكي في الصالة من كبيرهم لصغيرهم .. من منظر الام المتقطعه قداامهم من البكي و قلبها المزحووم بالاحزان على فقده
سجى بابتسامة و الدموع مغرقة وجهها: يمة اتركيي لي المجال اسلم على اخوي 
ابتسم جاسم و قام من عند امه و سلم عليها و هو يحضنها
سجى تحس بانها منحرجة بس حاولت انها تبين العكس عشان تعود نفسها عليه: هلا و الله باخووي .. الحمدلله على سلامتك
جاسم: الله يسلمك يااارب .. 



يتبع..//


العصر 
في بيت أم هشام


شهد بزعل: بدري يا يمة ما يمدي اتجهز 
أم هشام: ابوك قال للرجال الاسبوع الجاي يعني الاسبووع الجاي .. و انتي عارفة ابووك ما يغير كلامه 
شهد: بس ما كان لازم تعطوووهم كلمة قبل ما تأخذووا رايي
أم هشام : هذا اللي صاار .. انتي الحين تجهزي عشاان تروحي السوق و تخلصي بسررعه و كل شي تآآمري عليه بنجيبه لك
شهد: طيب .. (وبتردد): ممكن اخذ سجى بنت عمتي معي ؟؟
أم هشام بابتسامة: أخذيها معك بس لا تقولي لابوك .. 
شهد و هي تلوي فمها: لمـــتى أبوي بيظل محارب عمتي ؟؟
أم هشاام: وانتي وش دخلك في هالموضوع ؟؟ و الله لو يسمعك ابوك يذبحك ؟؟
شهد: يمة انا ما عدت صغيرة عشاان تخبو علي .. ليش ابوي محارب عمتي ؟؟ و حتى عمتي سااارة محاربتها و ما تكلمها ؟؟ لهدرجة السبب قوي 
أم هشام بعصبية: شهد .. قلت لك خلاص بلا أسئلة زااايدة .. 
شهد باصرار: مو قبل ما تقولي لي وش السبب ؟؟
أم هشام: ليه تسأليني .. روووحي أسألي أبووك 
شهد بزعل: اهون عليك اطلع و انا زعلانه 
أم هشام: رووحي زييين .. و بلا دلع زااايد 
شهد: خلااااص انا زعلت منك و لا عااد تكلميني .. 
ركبت الدرج متوجهه لغرفتها .. أخذت جوالها و دقت على سجى .. رن رنتين و ردت على طول 
شهد: السلام عليكم 
سجى: و عليكم السلام .. هلا و الله و غلا يالقاطعه 
شهد: ههههه هلا بك زووود .. الله اعلم منو القاطع 
سجى: ههههههه .. أخبارك ؟؟
شهد: أخباري تسرك .. شلووونك انتي ؟؟ 
سجى: بخييييييييييييييييييير .. تخيلي شهوودة أخووي جاااسم رجع 
شهد بصدمة: جاااااسم ؟؟!! كيف ..؟؟؟ و شلووون ..؟؟ و منو وين رجع ؟؟
سجى: ههههههههههههههه شوي شوي علي .. بقووولك اذا قلتي لي ليه داااقة علي .. لان مو من عااادتك تدقي تسألي 
شهد بقفطة: وش هالاسلوووب يا بنت .. احرجتيني ..
سجى: هههههههه تعرفيني ما عندي مجاملات معااك من لما كنا صغار
شهد باحراج: هههههه .. طيب بقووول لك .. انا انخطبت 
سجى بفرررحة: صجججججججج .. و منو تعيس اوووه سعيد الحظ اللي خطبك 
شهد: تعيس هاااه ..؟؟؟ بس ما عليه بمشيها .. لان يقوولوا اذا حااجتك صاارت عند الكلب قوووله يا سيدي 
سجى: افاااا انا تشبهيني بالكلب ؟؟ 
شهد: ههههههههه مثثثل يا بعدي ... خلينا في المهم .. عندك شي اليوم ؟؟ 
سجى: لا 
شهد: تمام .. اش رايك تروحي معي السوووق عشاان اجهز عشاان الخطووبة ؟؟ 
سجى بتفكير: اممم 
شهد برجاء: تكفي لا تقووولي لا .. و الله ما عندي احد يسااعدني ..و
سجى تقاطعها: بس بس بس .. بتكملي موااال الاخوة و الناس للناس ومدري ايش .. انا بالاساس قااعده افكر كم بقى على زواجي .. 
شهد: هههههه و كم طلع ؟؟
سجى: بااقي سته اشهر تقريباً 
شهد: كويس .. تعالي معاي و تجهزي لعرسك .. و ساعديني
سجى: ادري بك تبي تقنعيني عشااان نفسك بس معليه بمشيها لك بس لانك عروس .. 
شهد: و الله انك اكوس قدعه .. استعدي و بعد نص سااعه بكون عند بابكم 
سجى: مو تنسى غيرنا بيتنا 
شهد: خخخخخخ مثل كل مرة تكلميني تقووولي لي نفس الكلام 
سجى: ههههههه التكرار يعلم الشطار 
شهد: ههههههههههههههه


#################


في بيت أبو عادل 
بالمجلس 


دخلت عنود المجلس و هي تحس بأنها دااايخة بسبب حرارتها المرتفعه .. بس قاومت لأن ماجد أصر على أنها تجي له عشاان يتطمن عليها .. أول ما شاافها داخلة المجلس .. قام لها بلهفة و مسك يدها .. و مشى معاها لين جلست على الكنب و جلس حذالها 
ماجد: ما تشوووفي شر .. ليت اللي فيك فيني 
عنود بتعب : الشر ما يجيك 
ماجد: قومي اوديك المستشفى .. شكلك تعبانه حيل
عنود: لا انا ما فيني شي ..شوية حرارة و ترووح ان شااء الله
ماجد: ان شاء الله ..
عنود و هي تتلمس الكدمات بوجهه: يالله متورمة 
ماجد بابتسامة: بس مو اعظم من اللي فيك
عنود: وش صاار لك ؟؟
ماجد مسك يدها اللي تلمست بها وجهه و حطها بين يدينه: لما دخلتي مع ود الغرفة .. عرفت باللي ناوية تسويه فيك من ابوي .. قمت بطلع لك اساعدك.. بس اعترض طريقي حامد اخوي .. و صارت بيننا ضرابة طويلة لين قدرت افتك منه و اجي لك
عنود بضيق: يالله .. و أهلك الحين اكيد زعلانين منك 
ماجد بثقة: اكيد .. بس انا ما سويت حرااام 
عنود براحة: الحمدلله 
ماجد: انا البارحة اشتريت شقة في فندق .. رح تكون بيتنا مستقبلاً 
عنود: يعني ما بترد لأهلك ؟؟
ماجد: انتي ما تعرفين أهلي .. أهلي طبعهم طبع بدوووي بحت .. اذا ولد من الاولاد عصا ابوووه حتى لو كان بالحرام .. يتبرووون منه 
عنود باستياء: يالله .. حراام كذه
ماجد بابتسامة: ما علينا من أحد .. أهم شيء أحنا .. نبي نجهز عشااان العرس .. انا انسان مستعجل 
عنود بابتسامة خجل: ليش العجلة خلنا على راحتنا 
ماجد: لالالالا .. حدك شهرين .. ما ابي تزيدي عليه 
عنود بصدمة: امبيـــه .. قررريب 
ماجد: الشقة و ملك .. و انا اشتغل و انتي ما عليك غير التجهيز 
عنود: ما بجهز شي الا اذا رااحت هالحرارة .. لأن تعب 
ماجد: معافااااة ان شاء الله


##################


في بيت فواز 


صفااء و هي تسكر الشنطة: و خلاص لا عااد تجينا و انتي زعلانة .. ما نبي نشوووف وجهك الا مرتين بالاسبووع
علياء: طيب و انتي وافقي على فهيدان و لا عااد تجننيه بهالرسايل السمممم 
صفاء: تبي الحقيقة .. عور قلبي لما رسل رسالتين ورى بعض و انا ما ادري .. اكيد الحين يحسبني حااقرتنه ..
علياء: ما عليك .. بعدين فهميه السالفة اذا رجعتي له
صفاء بخجل: على خير 
رن جوال علياء : هذا حمد .. أكيد وصل 
صفاء وهي تشيل شنطة علياء الصغيرة: يلا انزلي له .. لا تخليه ينتظر كثير
علياء : كان ودي اقعد معاكم و استقبل عمتي ام خالد .. بس يلا ما في نصيب 
صفاء و هي تنزل مع علياء على الدرج: الجايات اكثر 
علياء: خخخخخ
نزلوا تحت وجو خواتها يسلموا عليها قبل لا تروح .. 
ولاء: مو تجينا مرة ثاانية زعلانة 
علياء بمزح: خلاااااص زهقتووني .. و الله ما بجيكم الا 
قاطعتها نقاء وهي تقلد صوت علياء : الا اذا ولدت
الكل: ههههههههههه
طلعت علياء لحمد و ظلوا البنات بالصالة يسولفوا .. نزل فواز والفرحة باينه على وجهه 
فواز: السلام عليكم 
الكل: و عليكم السلام
فواز: تآآمروا على شي .. انا طالع 
لمياء: نبي تطلب لنا عشاء من المطعم .. 
صفاء: اي و الله ما لنا خلق الطبخ اليوم 
فواز: من عيوني 
لقاء: نبي من المطعم مو من عيونك
فواز : هذي نكته ..؟؟؟ تبيني اضحك عليها يعني ؟؟
لقاء : لا لا تضحك اخااف على حلقك ينشق
فواز: هههههه .. يلا انا طالع .. ااذا قررتوا وش تبوا ارسلووا لي على الجوال و انا بشتري لكم 
ولاء: ياليت تجيب معاك سجى 
فواز و هو يروح و يقعد معهم: سجى الحين نااااسيه طوااايفكم 
ولاءباستغراب: ليه ؟؟
فواز: اخو البكر جااسم ضااع من لما كان صغيييير وعمره سنة .. اليوم رجع
الكل فتح عينه من الاستغراب .. 
صفاء: شلووون رجع؟؟؟
فواز: سااالفة طووويلة .. انا برووح لهم الحين .. و انتوا حددوا معاعم موعد وروحوا لهم و تحمدوا لهم بالسلامة على رجعته 
صفاء : طيب
فواز: يلا سلام
الكل: و عليكم السلام 

يتبع..//


في بيت أم جاسم >> ام ساامي لاتنسوووا مثلي هع هع


ام جاسم وهي تمد له صحن الحلا: اكل يا ولدي .. شكلك نحيف مررة 
جاسم: خلاص يمة .. شبعت 
عبدالله بصووت مسموع لسامي: ايــــــــه يا دنيا .. رااااحت علينا يا سمية ..(وهو يطلع يمين و شمال): وين سجية ؟؟
سامي: رااحت مع رغيدة تبدل لها ملابسها 
عبدالله : و ليه احنا جالسين هنا و نتحسر واحنا نناظر امنا و هي تدلل جسيمة .. و احنا على الهامش 
ام جاسم: ههههههههههه ما عاش من يحطكم على الهامش 
ضحك جاسم على شكلهم وهم ينااظروه و امهم تدلـله قدام عينهم اللي تشع منها الغيرة 
عبدالله: اي وش عليك انت الحين مستانس .. بس لا تخاف بنتركك في البداية تتدلع على كيفك .. بس بعدين احلم .. كلنا سواسية 
جاسم: افا هذا و انا اخووكم الكبير 
سامي بتهجم: حتى لقب الكبير راااح علي .. صرت الاصغر 
سوا نفسه يبكي و عبدالله يواسيه وهو يطق على ظهره بخفة : الله يعوضك يا اخوي 
ام جااسم بحده: متى بتخلووا اخووكم في حاله (وبحنية لجاسم): ما عليك منهم يا حبيبي .. 
جاسم: يموووونووو .. حبايب قلبي و الله 
عبدالله: ام جسووم .. شكلك نسيتي شي كنتي بتسويه اليوم
ام جاسم باستغراب: شنوو ؟؟
سامي اللي فهم قصده: الخطبة 
ام جاسم: ما اقدر اليوم .. خلها لبكرة 
عبدالله باحباط: ولييييه ..؟
ام جاسم: خلاص عبوود قلت لك بكرة يعني بكرة 
رن الجرس و قام عبدالله وهو يتحلطم على امه: ياااربييييي .. متى بعرس .. كل يووم بكرة كل يووم بكرة ..مالت عليكم من اخوان .. وطلع لبرى يفتح الباب
الكل: ههههههههههههههههه
رجع بعدها بثواني وهو ينادي: تعالوا يا عيال هذا فواز جاء 
قاموا جاسم و سامي مع عبدالله و قامت ام جاسم المطبخ تجهز الشاي والقهوة 
نزلت سجى ومعاها رغد ما لقت احد بالصالة .. مرت المطبخ و لقت امها 
سجى: يمة .. ابي اروح السوق
ام جاسم: ما اقدر اروح معك يا بنتي اليوم 
سجى: لا يمة .. بروح مع شهد بنت خالي .. صحيح نسيت اقول لك ان احمد ولد عمتي خطب شهد 
ام جاسم بفرح: صججج .. الله يبارك لهم ياارب .. خلاص اذا بتروحي روحي
سجى: طيب .. يلا انا راايحة اتجهز .. مع السلامة 
ام جاسم: الله يسلمك .. و انتبهي لنفسك
سجى: ان شاء الله


################


في بيت أبو مشاري 


زينة: بس يمة انا قلت لك ما ابيه 
وضحى: و ليه ما تبينه ..؟؟ وش فيه يوووسف ؟؟ ووش ناااقصنه
زينة: يمة تكفين لا تضغطي علي .. قلت لك يوووسف ما ابيه .. يعني ما ابيه .. الزواج مو غصب
وضحى: و لمتى بتظلي بلا زواج
زينة بحزن: لين الله يفرجها على متعب و يجي .. باختصار انا غير متعب ما ابي
وضحى: وش تبين فيه ؟؟ متعب لو يبيك ما طلقك بحجج ما لها داااعي .. صدقيني متعب ما يحبك 
لفت عالجهه الثانية وسكتت عن امها اللي جالسة و هي تحن عليها .. شافت امها سكوووتها .. انقهرت و طلعت برى بعد ما قفلت الباب وراها بقوووة 
جلست زينة على السرير: ياااربي .. انا ما ابي يوسف مو لعيب فيه .. بس انا ابي متعب .. وينك يا متعب .. و الله تعبت من دووونك .. يا ترى شلوونك الحين ؟؟!!
أخذت جوالها و فكرت انها تدق عليه .. بس خاافت يرد عليها ببرود مثل اخر مرة .. رمت الجوال على جنب و جلست مكانها مقهورة 


###############


عند علياء
في السيارة 


علياء بغموض: حمد .. مر على هنادي 
حمد: ليه ..؟؟ 
علياء بندم: حراام تترك البيت عشاان انا ارجع .. تكفى مر عليها خل نأخذها ونرجع كلنا سوى مثل اول واحسن
حمد بتردد: اخاف اخذها معانا و من بعدها انتي ترجعي بيت اهلك 
علياء: لا تخااف مار برجع .. (طلعت جوالها من الشنطة): انا بقوول لها تتجهز الحين
حمد بطولة بال: بمر عليها و امري لله 


###############


في اليوم الثاني 
في بيت أبو جاسم 
الظهر 


بعد الغذاء 
كانت ام جاسم تغسل المواعين .. رااح لها عبدالله يغسل معاها 
ام جاسم: وش تسوي ؟؟
عبدالله: بغسل معك 
أم جاسم: يعطيك العافية 
عبدالله: الله يعافيك .. (تكلم بعدها بثواني): هااا يمة بتروحي اليوم تخطبي لي
ام جاسم : قولهاا من البداية .. مو تجي و تغسل نفسك مع الصحون و بعدين تكرر لي نفس السالفة .. الصراحة انا ما ابي اخطب لك قبلهم 
عبدالله بصدمة: لا تقولي .. والله دام السالفة فيها توقيف لمصالحي .. بقووول لك سر عن كل واحد فيهم .. و بلعنه في الثنين .. اهم شي انا 
ام جاسم بانصات: شنوو؟؟
عبدالله : جاااسم كان خااطب وحده من بنات جيرانهم و فك خطبته لان ما عنده لا بيت ولا مصرف يصررف عليها فيه ..
ام جاسم: على عمري .. والله انه قااسئ .. طيب و سامي؟؟
عبدالله: ايييه .. جينا على ساامي .. تتذكري البيت اللي اشتغل فيه سواق ..
ام جاسم باستياء: وش فيه ؟؟
عبدالله: هو يحب بنتهم 
ام جاسم بصدمة: لا تقول البنت اللي ..
عبدالله بتأكيد: ايوة البنت اللي دخلته السجن 
ام جاسم: ووش يبي فيها ؟؟
عبدالله يقلد المصريين: القلب و ما يهوى يا حببتي 






انتهى..//

[~ْْ.. البارت الواحد و الثلاثين و الأخيــــر ..~ْ]


عند علياء و حمد


وصلوا عند بيت أهل هنادي ووقفوا عند الباب 
علياء تكلم هنادي على الجوال: هذاني وصلت عند الباب .\. هنادي تكفين ارجعي .\. و الله ما بتحرك الا ااذا طلعتي لي .\. يرضيك انا وحمد نجلس تحت هالشمس في الشارع .\. طيب .\. 
أيوة الحين اقول له .\. باي
حمد: بشري
علياء: رضت ترجع .. بس تبيك الحين تنزل لها عشان تساعدها 
حمد: دقايق .. نزل و سكر الباب وراه
علياء براحة: الحمدلله .. هنادي و رجعت .. (وبابتسامة): باقي الخطوة الثانية ..


##########


عند أم جاسم


عبدالله: البنت اللي دخلته السجن 
أم جاسم: ووش يبي فيها ؟؟
عبدالله يقلد المصريين : القلب و ما يهوى يا حببتي 
أم جاسم: الحين يترك خوات فواز اللي ينحطوا على الجرح يبرى .. و يرووح لام المصايب 
عبدالله: شفتي إزاااي 
أم جاسم: بلاك انت قالب لي مصري اليوم .. رووح نادي سامي خله يجي الحين
عبدالله بحماس: ايوة علميه الشغل وخليه يتأدب و لا يوقف خطبتي مرة ثانية ههههههاااااي .. ورااح يناديه
أم جاسم: لا حول و لا قوة الا بالله .. وش يبي في هالناس .. لا هم من ثوبنا و احنا من ثووبهم
جاء سامي بابتسامته: هلا يمة 
أم جاسم بضيق: هلا .. صحيح اللي قاله لي عبدالله
سامي باستغراب : اش قال ؟؟
أم جاسم: يقوول انك تبي تتزوج البنت اللي بسببها دخلت السجن 
سامي وهو يحك رقبته: هاللوتي ما يغبي شي .. و يقول لي بعد سرك في قبر .. هين يا عبيد 
أم جاسم بلوم: وش تبي فيها يا ولدي .. و الله ان خوات فواز ما عليهم قااصر 
سامي بحرج: خوات فواز على عيني وراسي و انا ما شفت فيهم عيب و لا حتى سمعت عنهم شي .. بس انا ما ابي اتزوج وحده فيهم و قلبي متعلق بغيرها 
أم جاسم: و الله اني مو مرتاحة لها 
سامي وهو يحب راسها: صدقيني يا يمة انا شفت البنت كثير .. أخلاقها عالية .. صحيح ان ما عندها رقيب بس ما فيها حركات بنات هاليومين 
أم جاسم: ماشاء الله عارفها عدل 
سامي: لو ما اعرفها ما حبيتها 
أم جاسم: هههههههه يا قلبي عليك 
سامي بحرج: يمة لو قلت لك اخطبيها لي بترووحي ؟؟
أم جاسم: مو قبل ما اشوووف علة جااسم .. اول شي جاسم و بعدين انت و الله يعينا على عبدالله بعدين 
سامي: هههههه عاااد هو مستخف على الزواج اللي يسمعه يقووول شايف عروووسته 
أم جاسم: ههههههه


################


في بيت أبو عادل


كان الكل مجتمع بالصالة .. حتى عبير اللي كانت مسوية اضراب و ما تطلع لان امها موجودة .. طلعت و اتسامحت من امها بعد ما عرفت ان عنود سامحتتها .. 
سناء لأم عادل: يبي لنا نجهز للعرس ما بقي الا شهرين 
ام عادل و هي تشووفها تعبانه: انتي ارتاحي و ما عليك من شي .. ولادتك قربت 
علا: تخيلي يا سناء تولدي في العرس ؟؟ انتي ما بقي لك الا شهرين
سناء بخوووف: لااااا ان شاااء الله .. ابي احضر العرس واستانس و بعدين بولد
عنود: ايوة ارتاااحي الحين وخلك جااالسة عشاان لا تستعجل الولادة 
عبير: ههههههه اتخيلها والدة بالصالة .. (وهي تتخيل): واااااااي مأسااااااااااة 
الكل: ههههههههههههههه
علا بحماس: عنووود نبي تحجزي لنا صااالة فخممممممة و كبييييييرة 
عبير: ايوة و تجيبي لنا وحده تطق طبلة عددددل عشااان نررررقص خوووش رقص
انتبه عادل لشجن اللي جالسه تسمع كلامهم ومنزلة راسها و الحزن بااين على وجهها .. ما ينسى شلووون كانت متحمسة لحفلة الخطووبة و تجهز لها قبلها باسابيع .. و بيوم الحفلة تطيح 
بالمستشفى .. و يعقد عليها بعدها بيومين .. و تدخل بيته من دون لا عرس و لا حتى حفلة صغيرة .. هذا غير المعاملة اللي كان يعاملها بها .. حس بها و هي تشوووفهم متحمسين لزواج عنود و 
يخططوا .. مسك يدها و ضغط عليها .. رفعت راسها وحطت عينها بعينه .. و ابتسمت له بخفه .. ما كانت تدري باللي يدووور براسه و انه يقرا افكارها .. و انه حاااس باللي تحس فيه الحين 
عادل بهمس : وين سررحتي ؟؟
شجن: فيك هههه
عادل: ههه اخق انا على اللي يفكروا فيني .. و بشنو كنتي تفكري ؟؟
شجن بغمزة : ما ينقال هنا 
انتبهت علا لشجن و هي تغمز لعادل و شهقت: هييييي انتي و ياه .. مو تفكرونا نسووولف يعني مو منتبهين لكم .. اتفاقاتكم خلوووها لبعدين 
عادل : انتي وش دخلك فينا 
عبير لعلا: بتحطي نفسك بموائف بااااااايخآآآآآآآآآآآآآآآآه 
الكل: ههههههههههههههههههههه


#################


في بيت ام جاسم


ركبت ام جاسم لغرفة ولدها جاسم اللي صاارت غرفته بجنب غرفة سجى بالضبط .. طقت الباب و مارد عليها .. دخلت لقته يكلم جوال و باين عليه متضايق ومو منتبه لها .. سكرت الباب 
بشويش .. و راحت لغرفة سجى .. سمعتها تسولف و تضحك .. دخلت من دون لا تطق الباب ..و انصدمت لما شاافتها عند البلكوونة تسولف مع فواز ومو منتبهه لها و بالجهة الثانية فواز
جاالس على بلكونته يسولف معها
أم جاسم : سجى .. ؟؟؟ 
بس سمعت سجى صووت امها .. طلعت من البلكووونة بسررعه و سكرتها و غطتها بالستارة و هي مرتبكة 
أم جاسم: ما عندك جوال تكلمينه فيه عشاان تكلميه بالنافذة 
سجى وفيها الضحكة بس كاتمتنها عشان امها المعصبة عليها: لااا يمة شووفي (وهي تأشر على جوالها اللي بالشحن) جوالي خلصت بطاريته .. و كلمته من النافذة بما ان غرفتي مقابلة غرفته 
أم جاسم: و كل مرة تخلص فيها بطاريته بتقعدي تسولفي معه من هنا 
سجى بكذب: لا يمة اصلا هذي اول مرة .. بس لان السالفة ما تتأجل
أم جاسم: ووش هالسالفة اللي ما تتأجل ؟؟
سجى باحراج: آآآ فواز يقول انه يبي يسوي العرس باقرب وقت 
أم جاسم بفرح: الحمدلله .. ومتى قررتوا ؟؟
سجى: بعد اربعه شهوور 
أم جاسم حضنت بنتها بفرح: الحمدلله يااارب .. 
سجى: صحيح يمة نسيت اقول لك .. فواز يقول اش رايك نسوي عرس جمااعي 
أم جاسم: مع من ..؟؟
سجى: انا وفواز .. و عبدالله ان شاااء الله يبي يخطب ولاء ويعرسووا معانا .. و الامس لمياء انخطبت لخالد ولد عمتها و ما يبوا يطولوا لان خالد يبي العرس والعقد بيوم واحد
ام جاسم بفرح: الله يوفقها يا رب و يبارك لها 
سجى: وصفاء بعد بترجع لفهد و بيسوو عرسهم قريب .. قال فواز انه يسوي العرس جماعي احسن عن كل واحد بوحده 
ام جاسم: اي والله خووش راي .. لان بيصير تعب بعدين .. كل يوم عرس 
سجى: وناسة يا يمة الكل بيعرس ههههههههههههههههه
ام جاسم: هههههههههههههههههههههههه مو تحسديهم 
سجى: هههههههه
ام جاسم و هي تفتح الباب: يلا الله يوفقكم يا رب و يفرحكم مثل ما فرحتووني .. 
سجى: امين يا رب
طلعت ام جاسم وقبل لا تسكر الباب رجعت على طول : و لا تقعدي تسوولفي مع فواز من النافذة 
سجى: ههههههههه من عيوني 
طلعت ام جاسم من الغرفة و رجعت لغرفة جاسم .. طقت الباب .. 
جاسم من ورى الباب: ادخل
دخلت ام جاسم الغرفة بابتسامة .. و لقته لابس ويمشط شعره بيطلع: هاااه يمه .. طااالع ؟؟
جاسم: ايوة .. آمري ؟؟
أم جاسم وهي تقعد على طرف السرير: ما يآمر عليك عدوو .. ابيك بسالفة تعال اقعد 
جاسم وهو يقعد على كرسي التسريحة: هلا يمة 
أم جاسم: قالي عبدالله بأنك كنت خاطب و بعدين فكيت الخطبة 
بين الضيق على وجهه لما تذكر زينة: أيوة 
أم جاسم بحنان: دليني على بيت هالبنت بخطبها لك مرة ثانية
جاسم بحزن: تخطبيها ؟؟!! البنت رااحت خلاص 
أم جاسم بصدمة: راااحت ؟؟!! 
جاسم بحزن: خطبها ولد خالتها و هي وافقت 
أم جاسم: و أنت وش دراك؟؟
جاسم: انا دقيت على ابوها عشان بقوول له اني بردها.. ردت علي زوجته و قالت لي هالكلام 
أم جاسم بحزن لحاله: خلاص يا ولدي الظاهر ان مالك نصيب فيها ..
هز راسه يبين لها انه مو متضايق .. بس من داخله يحترق ندم ليش انه طلقها من البداية .. 
أم جاسم: وش رايك أخطب لك وحده من خوات فواز ؟؟
جاسم: لا يمة ما ابي اتزوج الحين .. اصبري علي شوي 
أم جاسم: على راحتك يا ولدي .. بس ما بخطب لسامي و لا لعبدالله الا من بعد ما تخطب انت .. لان ما يصير ازوجهم و اتركك 
جاسم: لالالا .. تكفي لا توقفيهم على حسابي انا ما ابي أخرب على أحد ..
أم جاسم و هي تتأمله: الله يرضى عليك يا ولدي..
حبته على جبينه و طلعت 
قام جاسم على طول أخذ جواله ودق على زينة من دون تفكير.. 
ردت بصوتها الناعم: ألو
جاسم : السلام عليكم 
زينة بارتباك: و عليكم السلام
جاسم بحزن: زينة .. سؤال و ابي جوابه : انتي موافقة على يوسف و الا لا ؟؟
انصدمت زينة من سؤاله و سكتت .. منو اللي قال له ان يوسف خطبني .. ووشلون عرف؟؟
جاسم برجاء: زينة تكفين ردي علي و ريحيني..
زينة: لا
جاسم وهو يتنهد : زينة .. امي تبي تجيكم تخطبك رسمي
زينة باستغراب: امك؟؟!!
جاسم بفرح: ايوة انا لقيت اهلي الحقيقيين .. صاار عندي ام و ابو و اربعه اخوان يسوو الدنيا و ما فيها
زينة و الدموع تسيل من عينها بعدم تصديق: متعب انت من جدك و الا تمزح؟؟
جاسم: ههههه و الله اني لقيتهم .. و بعدين لا عاد تناديني بمتعب .. هالاسم كرررهته .. اسمي الحقيقي هو جاااسم 
زينة: جاااسم؟؟
جاسم: ايوة ..(وبفرح) اقول لامي تجيكم اليوم ؟؟
زينة بخجل و فرح: حياها الله بأي وقت



يتبع ..// 


في بيت فواز


كانت صفاء واقفة عند باب غرفة فواز و تبي تطق الباب بس مترددة .. طلعت الاء من غرفتها و شاافت صفاء وااقفة 
الاء باستغراب: وش فيك؟؟
صفاء بارتباك: هاااه .. ما فيني شي 
راحت الاء لعند صفاء ومسكت يدينها بحزن: صفاء شفتي كيف فواز يعاملني 
ناظرتها صفاء بحزن وسكتت
الاء: تكفي خليه يسامحني انا ما عاااد اطيق اعيش في هالبيت و فواز محاربني كذه .. قولي له يسامحني .. تكفيين
صفاء: وش تبيني اقوول له يا الاء .. اللي سويتيه انتي غلط ما كان احد يتووقعه منك 
الاء: والله انها اول مرة و اخر مرة .. و انا اعتذرت منكم كلكم .. ليه الكل سامحني الا هو .. فواز بمكانة ابوي الحين و انا ما اقدر على زعله 
كان فواز ورى الباب و يسمع كلامهم .. صحيح انه متجاهلنها و يبين انه مو مهتم لوجودها .. بس كان مراقب كل تحركاتها .. الغلط الللي ارتكبته كبيـــر .. و اللي بسببه صفاء تبهدلت حياتها
صفاء وهي تضمها بحنيه: فواز قلبه كبير و ان شااء الله بيسامحك .. بس هو يسوي كذه عشاان تفهمي ان الغلط اللي سويتيه كبيييير 
الاء وهي تبكي: وش اسوي عشااان يسامحني ..؟
صفاء و هي تمشي معاها للغرفة : جلسي بغرفتك الحين و انا بروح اكلمه 
دخلت الاء غرفتها و راحت صفاء لغرفة فواز و طقت الباب 
فواز من ورى الباب: ادخلي 
صفاء: السلام عليكم
فواز: و عليكم السلام
صفاء بارتباك و هي منزلة راسها و تلعب باصابعها: فواز انا موافقة أرجع إلى فهد
فواز بابتسامة: زين زين .. مبروووك .. بس ليه ما اخذتي وقتك بالتفكير ؟؟
صفاء بخجل: ما له داعي افكر اكثر 
فواز : الله يوفقك ويسعدك
صفاء: يا رب
انتظرها فواز تتكلم بموضوع الاء بس شاافها واقفة و مترددة بانها تتكلم 
فواز بتشجيع: فيه شي ثاني؟؟
صفاء بارتباك: ايوة .. فواز إلى متى بتظل محارب آلاء ؟؟
فواز ببرود: ليش بنظرك ان اللي سوته قليل عشان اسامحها على طول ؟؟
صفاء: لا مو قليل بس الكل سامحها الا انت .. صدقني انها ندمانة .. و ما تبي الا رضاك 
فواز: على خير ان شاء الله


###################


في بيت حمد


كانت هنادي جالسة مع علياء بالصالة 
علياء: متى بتسوي العملية ؟؟
هنادي بقلق: مدري
علياء: انتي لازم تسافري و تسويها
هنادي: و الله اني خاايفة من انها ما تنجح و بعدين اتحطم 
علياء: و ليه تخافي .. حراام تضيعي على نفسك الفرصة
هنادي: و انتي ؟؟
علياء: انا اش فيني ؟؟
هنادي: انتي قريب تولدي .. 
علياء: هنادي لا تقعدي تطلعي لك اسباب ما لها داعي .. انا اذا ولدت بروح بيت اهلي و انتي رووحي مع حمد و سوي العملية .. و ان شااء الله بتنجح .. لان كثير قبلك سووها ورجعوا و لا 
كأن صااير لهم شي
هنادي سكتت تفكر بخوف
علياء: انا ما خابرتك تشااؤمية .. تفائلي بالخير و الله يحقق مرادك


##################


في بيت أبو عادل


العصر


نزل عادل للصالة و لقى امه و سناء جالسين يشربوا شاي
عادل: السلام عليكم
ام عادل و سناء: و عليكم السلام
عادل و هو يقعد: وين البنات ؟؟
ام عادل: في غرفتهم يخططوا وش بيسووا للعرس
سناء: وين شجن؟؟
عادل: قالت بتنام شووي .. تحس نفسها نعسانة 
ام عادل بتلميح: وش فيها هالايام كل تنام 
عادل: من السهر مع البنات .. 
سناء: من السهر لو من شي غير
عادل اللي ما كان فاهم تلميحاتهم له قال : انا انام وهي تنزل وما تركب الا اخر الليل .. حتى اني مدري متى تركب 
ضحكت ام عادل مع سناء و هم يشوووفوا عادل موفاهم شي
عادل باستغراب: ليش تضحكوا؟؟
سناء: احنا نقصد يعني ما في بيبي بالطريق
عادل ببلاهه: بيبي ؟؟!!
ام عادل بتوضيح: شجن هالايام كل تنام .. يمكن تكون حامل .. 
عادل بتفاجأ: يعني شجن الحين حامل؟؟!!
سناء: يمكن مو اكيد
عادل: لالالا ما نبي عيال الحين 
ام عادل و سناء بصدمة: و ليييييييه ؟؟
عادل وهو يناظر يمين يسار يتأكد بأن ما في احد يسمعهم قال بتردد: لأني .................؟؟


################


اليوم الثاني


الليل


وقف جاسم عند باب بيت زينة و معاه امه و سجى و رغد .. 
جاسم: يمة هذا بيتهم .. و هذا البيت الي بجنبهم بالضبط هو اللي تربيت فيه طوول عمري
أم جاسم بحزن: يعني كنت قريب مني و انا ما ادري عنك .. يلا الله عوضني فيك باخوانك ..
جاسم: الحمدلله
طلعت ام جاسم من السيارة و طلعت معاها سجى و رغد .. طقت الباب وبعدها بدقايق انفتح الباب و دخلوا .. ظل جاسم في السيارة ويناظر البيت اللي تربى فيه .. صحيح انه ما صار له واجد من 
تركه الا انه اشتاق له .. و اشتاق للحرمة اللي ربته .. جلس يقرأ على روحها و روح زوجها الفاتحة و يترحم عليهم .. وهو يقرا الفاتحة انتبه لابو مناف طالع من البيت و طالع معه ابو مشاري .. 
استغرب وجودهم مع بعض .. و عن اللي بينهم .. انتبه ابو مشاري لجاسم اللي بالسيارة و رفع له يده بالسلام .. فتح جاسم الباب ونزل متوجه لهم 
جاسم: السلام عليكم 
سلم عليهم و حبهم على راسهم 
ابو مناف: شلوونك يا متعب ..؟؟
جاسم: الحمدلله بخير .. 
ابو مناف بسخرية: شفت لك بيت تقعد فيه ؟؟!!
جاسم: الله ما يضيع أحد .. 
تفشل ابو مناف و سكت 
ابو مشاري: و نعم بالله .. قرت عينك يا جااسم بشوووفت اهلك 
جاسم: الله يسلمك
وقف ابو مناف منصدم من اللي سمعه: شفت أهلك ؟؟؟!!
جاسم بابتسامة: ايوة 
ابو مناف: كيف ؟؟ ووين ؟؟ و منو هم ؟؟
ابو مشاري: هههههـ اش فيك يا رجال اكلت الولد بالاسئلة .. تعالوا ادخلوا .. نتكلم داخل احسن


##############


في بيت أبو ناصر


بالصالة كان أبو ناصر مع ناصر واقفين و أحمد و فارس و سارة جالسين على جنب و يسمعوا للي صاير 
أبوناصر: شلوووون تطلق بنت عمك ؟؟
ناصر وهو يتحاشى نظرات ابوه: قلت لك هي اللي طلبت الطلاق
أبوناصر: انت لازم ترجعها على ذمتك .. ما يصير تتركها هي و أولادها كذه
ناصر: اسمحلي يبة ما اقدر
أبو ناصر بعصبية: بكيفك هو ما تقدر ؟؟ (وبحده): بترووح إن مو بالطيب بالغصب
ناصر ناظر ابوه بنظراته الباردة : سوي اللي تبي تسويه .. (ومشى يبي يطلع من البيت .. وقفه صووت فارس .. و كلمته اللي هزته)
فارس : يبة أنا بخذ تهاني 
انصدمت سارة من طلبه وكانت بتعارض بس سبقها ابو ناصر وهو يقول: و النعم فيك يا ولدي .. استر على الحرمة و على عيالها .. 
لف ناصر على فارس و ناظره بنظرات تشع منها نار: وش قلت ؟؟
فارس ببرود يقلده فيه: بتزوج بنت عمي
ناصر بعصبية: بكيفك هو تعرس عليها ؟؟ 
فارس: أنت وش خصك فيني .. اتزوج اللي ابي 
ناصر بصراخ: يمة سمعتي وش يقووول ؟؟
سارة : و انا وش اسوي له .. عقله براسه يعرف خلاصه
أبو ناصر بتجاهل لناصر: هاا يا ولدي متى تبيني اخطبها لك
فارس: بس تخلص عدتها 
وقف ناصر متجمد يناظر أخوه و هو مو متخيل بان تهاني بتتحول من زوجته الى زوجة اخوه .. شلوون بتعيش معاه بنفس البيت عل انها زوجة اخوه .. مستحيل يصير هالشي .. مستحيل 
قال بسررعه : يبة .. برجعها

يتبع ..//


عند وضحى 


بالمجلس 


كانت ام جاسم مع سجى جالسين و يناظرووا زينة اللي تقدم لهم العصير بكل خجل 
وضحى: الحمدلله الي الله وفقه و لقاااكم .. و الله اننا ندعي له ليل نهار انه يلاقيكم
ام جاسم: الحمدلله من يصدق ان ولدي يرجع لي بعد سبع و عشرين سنة 
وضحى: تركتيه ابو سنة و رد لك رجال 
ام جاسم: هههه
سجى لزينة: ما شاااء الله عرف اخوي يختار .. حلوة ما شاء الله عليك
زينة بخجل: تسلمي غناتي 
سجى: عندك خوات ؟؟
زينة: لا ما عندي الا اخوين 
سجى: الله يخليهم لك يا رب .. 
زينة وهي تشوف الدبلة بيد سجى: انتي مخطوبة ؟؟
سجى: ايوة من زمان 
زينة: ومتى الزواج؟؟
سجى: بعد اربعه شهور 
زينة: سبحان الله نفس المدة اللي كنا محددينها انا و متعـ.. اووه جاسم 
سجى: ههههههههههههههههه بتتعودي بعدين هههههههه
زينة: ههههههههههههههههه


###############

بعد يومين 


في بيت أبو هشام 


دخلت شهد البيت و الاكياس بيدها و دخلت معاها سجى 
سجى عند الباب : فيه أحد 
شهد: لالا .. خذي راحتك 
دخلت سجى البيت و ركبت مع شهد لغرفتها بسررعه .. أول ما دخلوا الغرفة سكرت شهد الباب ..
رمت سجى عباتها بجنبها وقالت و هي ترمي بنفسها على السرير: أخخخخ تعببببببببت 
شهد: الله يعطيك العافية .. أخدمك بعرسك 
سجى: كذااابة ..(تقلدها): أخدمك بعرسك ؟؟ نسيتي انك بتسافري مع حموود 
شهد بضيق: اوووووف .. ليه دكرتيني 
سجى: ليه ما تبي تسافري ..؟؟
شهد: انا مو متعوده اسافر من دون أهلي .. و أحمد يبي يسوي العرس بعد العقد على طول 
سجى: بعد العقد ؟؟!! متى يعني ؟؟
شهد: يعني بعدها باسبوعين او ثلاث 
سجى: واااااال .. ليه بهالسرعه ؟؟
شهد بضيق : شفتي كيف؟؟
سجى: انا خطبتي وش طولها و انتي وش قصرها 
شهد: ما في حل وسط 
سجى: ههههههههه


################### 


في بيت أبو عادل


عند شجن و عادل


دخل عادل الغرفة ولقى شجن متسنده عل النافذة و سرحانة .. رااح لها وضمها من ورى
عادل: نمتي؟؟
شجن : لاا (وبهدوء): دقت علي أمي قبل شوي 
عادل باستغراب: دقت عليك ؟؟؟
هزت راسها بتأكيد : ايوة .. تقولي شجن انا امك و اللي قاله لك عمك ما صااار .. و ان عمك كذاب و هم يتبلوا علي و مدري ايش
عادل وهو يحط عينه بعينها: هالكلام صحيح ؟؟
هزت شجن كتفها باللامبالاة
عادل و هو يهزها من كتوفها: شجن انتي واعيه للي تقولينه ؟؟ إذا أمك بريئة أنتي لازم تسامحيها .. حراام تظلميها 
شجن بزعل: قلت لك مااابي 
عادل بتنهيده: طيب على راحتك .. (يغير السالفة).. ما بتروحي مع البنات السوق ؟؟
شجن وهي تتحاشى النظر له: لااا 
عادل: ليه ؟؟
شجن : احس اني مصدعه 
ابتسم عادل بعبط: سمعت عنك اشاعات 
شجن بخوف: اشااعات ؟؟
عادل: اش فيك خفتي .. ترى السالفة و ما فيها ان امي وسناء يقولوا شكلك حامل شجن بصدمة: اناااا .. حامل؟؟
عادل: ايوة 
شجن وهي تحط يدها على بطنها ببراءة: ما فيني شي 
عادل: هههههههههههههههه قلت لك اشااعات 


##################



قبل عقد أحمد و شهد بيوم 


شهد وهي تمد لها ورقة : هذا رقم بيت عمتي أم سامي الجديد
أم هشام بتكشيره: ووش اسوي فيه ؟؟!!
شهد: اعزميها على حفلة خطوبتي
ام هشام: الحفلة بتصير في البيت .. ما اقدر اعزمها .. و الله لو يشوووفها ابوك يسوي مصيبة ؟؟
شهد بفضول: يمة وش صاااير بين عمتي و ابوي ؟؟
ام هشام: مشكلة قديمة بينهم انتي ما لك فيها 
شهد: ووش هالمشكلة ؟؟
ام هشام: قلت لك انتتي ما لك فيها .. 
شهد: خلاص دام انا ما لي فيها اعزميها على حفلتي 
ام هشام: اوووه يا شهد .. والله ما اقدر
شهد بفضوول: قولي لي وش هالمشكلة ؟؟
ام هشام: لو اقول لك بنظرك بتكون صغيرة بس بنظر ابوك كببيييييييييرة .. 
شهد: شنو هي ؟؟
ام هشام: عمتك حبت لها واحد كان الكل معارض عليه .. تزوجته غصب عن الكل و هربت معاه .. تبرى منها جدك و جدتك و ابوك وعمتك سارة لانهم كانوا متفشلين منها قدام الناس ..
صااارت بذيك الفترة علكة بحلوجهم .. ما ظل صغير و لا كبير الا ويتكلم بالسالفة .. حتى مرضت جدتك و توفت من كثر ما كانت تبكي عليها و بعدها بفترة لحقها جدك 
شهد بحزن: لا حول و لا قوة الا بالله .. و ابوي وش سوى بعدها؟؟
ام هشام: ما كان بيده يسوي شيء .. بس كان معصب حيييل .. و كان يتمنى يشووفها عشاان يذبحها .. بس الحمدلله بردت السالفة و نسووها الناس 
شهد: الحمدلله
ام هشام بابتسامة: بس ربك ما يضرب بعصا .. 
شهد: ليه؟؟
ام هشام: جاابت لها ولد و بعدها بسنة بس ضاااع منها و لا شاافته .. و زوجها تركها و ما صاار يجيها الا سكران .. كانت عايشة على صدقات الجيران 
شهد بفرح: يمة ولدها رجع
ام هشام بصدمة: شنووووو ؟؟
شهد: ولدها رجع قبل فترة مو طويلة 
ام هشام: شلوووووون ؟؟ 
شهد: بقووولك بس مو قبل ما تعزميها 
ام هشام: مشكلتك تعرفيني اني فضووولية .. جيبي الرقم اعزمها .. بس بقول لأبوك انتي اللي عزمتيها 
شهد: جبااانة هههههههه
ام هشام: ههههههههههههههههه


يتبع ..//

في بيت فواز 
عند البنات 


كانت ولاء مع لقاء يستشورا شعر صفاء و الاء تحط لها مناكير 
لقاء: من قدك يا صفاء ..؟؟ صااايرة كأنك ملكة 
ولاء : قولي لا اله الا الله لا تطقيها بعين 
الاء: وش شعورك و انتي بترجعي لفهد ؟؟
صفاء بخجل: شعور واحد عطشان يبي يشرب موية 
البنات و هم يصرفوووا: احللللللللللللللللللللللى
صفاء: ههههههههههههه
لقاء: يا يا ولايتي انا بررروح عنك 
ولاء: وين وين ؟؟
لقاء: بروح امر على البنات بشوووف وش اخبار لمياء و تجهيزاتها 
ولاء: تعالي ساعديني الحين و بعدين روحي للمياء
لقاء و هي تلوي فمها : يا ربي منك .. 
بالغرفة الثانية 
كانت لمياء جالسة على الكرسي و علياء جالسة بجنبها تحط لها مكياج و نقاء تجهز فستان لمياء 
علياء: بخلي لك المكياج طبيعي عشان اذا شافك خّلوود يشوووف ملامحك الطبيعية 
لمياء: ههههههه سوي اللي يريحك 
نقاء: لموووه ليش مآخذه فستان طويل .. القصير احلى 
لمياء: شنووو .. تبيني من بدايتها البس قصير .. وش تبي يقووول عني الرجال ..؟؟
نقاء: يقوول عنك فلااااوية 
علياء: بلا فلة بلا بطيخ .. الا بيقول عنها قليلة حيا و ما تستحي 
نقاء: هذا تفكير متخلف .. و احنا الحين جيل متحضر 
علياء: لا تخلي الحضااارة تنسيك ادابك و اخلاقك .. 
نقاء باستبهال: حااضر طال عمرك
دخلت عليهم سجى برباااشة و من دون لا تطق الباب: الحلوووويييييييييين وش يسوووو ؟؟
نقاء بفرح و هي تأخذ سجى بالاحضان: يااااااااااااااااااااالببببببى هالطلة 
سجى: هههههههههه
جلست سجى على الكرسي ونزلت حجابها بابتسامة: علياء عدلي جلستك ما ينفع تجلسي كذه 
علياء بابتسامة : ما اعرف احط المكياج الا كذه 
لمياء: اجل لا تحطي لي اذا ما ينفع .. و الا اعتدلي بجلستك
علياء و هي تعدل جلستها: طيب
نقاء لسجى : اي دي الحلاوة يا اختي
سجى: عيونك الحلوة يا قلبي ..
نقاء: هههههه


###############


في بيت أبو عادل




عبير: نبي نسوي عرررررضه ما صاارت و لا استوت 
عنود: لالالا ما ابي اسوي هالحركات البايخة 
علا باستنكار: لااااا وش ما تبي .. اجل تبي تدخلي كذه كأنك جنية .. على الاقل خلي بزرين يمشوا قدامك 
عنود: و من وين اجيب لك البزرين ..؟؟
علا و هي تناظر سناء السرحانه: حطي سناء تمشي قدامك مع كرشتها 
الكل: هههههههههههههههه
أم عادل: خلاااااص يا بنات .. عورتوا راااسنا .. من نقعد قمتوا تخططوا لهالعرس
علا: اكيييد بنقعد نخطط .. هذا اول عرررس يصير عندنا بالبيت .. و اول فرررحة لنا 
لف عادل اللي كان جالس بجنب شجن و ساكت .. و شاف كيف انها متحسسة من الكلام ..
عادل يقاطعهم: خلااااص أمي الصادقة .. سولفوا عن العرس هناك بغرفتكم .. اما هنا احترمووا حالي و انا قااعد كأني اطرررش بالزفة 
عبير: محد قالك تصير ولد بين بنات .. بس الشرهه مو عليك .. الشرهه على امي اللي جااابتك بموقع غلط
ام عادل وهي تحط يدها على خدها: لا حول الله 
رن الجرس فجأة .. و قاام عادل يفتح الباب بنفسه .. طلع برى و شااف هيثم خال شجن عند الباب .. 
عادل: هلااااا 
هيثم بابتسامة: هلاااا و الله .. شلوونك ؟؟
عادل و هو يسلم عليه : الحمدلله .. اخبااارك ؟؟
هيثم: ماااشي الحال .. اخبار شجن ؟؟
عادل: و الله الحمدلله بخير .. (وهو يسحبه معاه)حيااك تفضل 
هيثم: لا .. انا ما بدخل بيتكم قبل ما نحل اللي بيننا 
عادل باستغراب : خير ان شااء الله .. وش صااير ؟؟
هيثم: أختي (وبتوضيح): أم شجن 


##############


الليل 


في بيت فواز

خطوبة لمياء و صفاء 


كانت لمياء جالسة مع صفاء بنفس الغرفة بعد ما خلصوا مكياج و شعر .. 
صفاء بارتباك: يا ربي احس اني خااايفة 
لمياء: انتي تعرفيه من قبل بس انا 
صفاء: انا لاني اعرفه قبل خااايفة 
لمياء: تعرفي وش مهون علي حالتي ؟؟
صفاء: شنوو
لمياء: ان خالد من يوم يوووومه خجووول و ما يتكلم كثير .. بس انا خااايفه اكون أجرأ منه
صفاء بحماس: هههههههههه لا تذكريني فيه .. ذااك اليوم رحت انا مع نقاء و لقاء بيتهم .. و ياااليتني ما رحت 
لمياء بفضول: ليييه ؟؟
صفاء: ذاك اليوم كاان رمضاان و احنا رايحين نعطيهم اطباق .. فتح لنا الباب و اول ما شاافنا فاتحين وجيهنا سكر عيونه بيدينه بسرررعه و سكر الباب بوجههنا
لمياء: هههه الله يغربل بليسك .. لا تسخري عليه .. هذا يغض النظر .. 
صفاء: يغض النظر ..؟؟ الا قوولي يستحي و يموووت من الحياء بعد 
لمياء: يلا خلاص عن الهدرة على زوجي 
صفاء: ياااحلوووووووها بحلجك 
لمياء: هههه
سمعوا طق على الباب .. و قاامت صفاء تفتح بما انها القريبة من الباب .. شاافت فواز ورى الباب و الابتسامة بوجهه .. و الكتاب بيده 
فواز: سلااام يا عرايس
صفاء و لمياء: هههههه وعليكم السلام
فواز: انا جاايب معاي الكتاب عشاان توقعوا عليه الحين .. يلا يا صفاء .. انتي أول 
مسكت صفاء القلم بيد مرتجفه .. ووقفت تناظر توقيع فهد 
فواز باستغراب: اش فيك ؟؟
صفاء: و لا شي .. (وقعت بسرررعه و عطت القلم للمياء .. اللي كانت خااايفه اكثر من صفاء.. وقعت و عطته فواز)
فواز و هو يحط الكتاب على جنب و يحضنهم ثنتينهم بين يديه:مبرووووووك يالغوالي ..(وبقلبه): وهذي ثنتين طلعوا من ذمتي و بطلعتهم خفت مسؤوليتي .. و الله يقدرني يا يبة على تحمل 
مسؤولية البقية 
فواز: الحقوووني .. رجالكم يبوا يشوووفوكم 
صفاء و لمياء بخجل: طيب


#############


في بيت أم جااسم


كانت ام جاسم لابسة عباتها تبي تطلع .. بس عبدالله وااقف بوجهها
ام جااسم: خلني اطلع ما ابي اتأخر على الناس 
عبدالله : و الله ما تطلعي قبل ما توعديني بانك رح تقولي لهم 
ام جااسم : ووش تبيني اقووول .. و الله عيب
عبدالله: مو ذنبي انا .. انتي تخطأي و تخطبي لي آلاء و انا قايل لك ابي ولاء
ام جاسم:ووش فرق بينهم ؟؟ ثنتينهم من بطن وااحد و شكلهم وااحد حتى اني ما اقدر افرق بينهم
عبدالله بزعل: بس انا قايل لك اني ابي ولاء
ام جاسم بتصريف: خلااص الحين بقوول لهم 
عبدالله: وعدددد؟؟!!
ام جاسم تصررفه: اي وعدد
عبدالله وهو يبعد عن الباب و يفتحه لها : يلا رووحي وسلمي عليهم ومو تنسي زييين
ام جاااسم وهي طاالعه : زيين 
طلعت و سكر عبدالله الباب وراه وهو يتحلطم: اي والله اقوول لها اخطبي لي ولاء ترووح تخطب لي الاء .. 
دخل الصالة و سمع التلفون يرن .. جلس على الكنب اللي بجنبه و رد
عبدالله: السلام عليكم
......: و عليكم السلام .. آآ هذا بيت أم جاسم الـ ..؟؟؟
عبدالله: ايوة 
......: أم جااسم موجودة ؟؟
عبدالله: لو أنك مسبقة شووي كآن لقيتيها بس الحين هي طالعه .. اقوول لها منو ؟؟
......: قول لها ام هشاام .. و سكرت
عبدالله باستغراب: أم هشاام ؟؟ زوجة خااالي ..؟؟ 
نزل جاسم و هو مبتسم و يسمع عبدالله يسولف بوحده 
جاسم بابتسامة: وش فيك تسولف بوحدك؟؟
عبدالله: محد معي اسووولف مع من ؟؟
جاسم: الحمدلله ربي و الشكر .. يلا سلام 
عبدالله: تعال برووح معااك 
جاسم: وين ؟؟
عبدالله: مدري بس بطلع معااك 
جاسم وهو يضحك على شكل عبدالله اللي من لما عرف بان امه خطبت له الاء وهو متحطم: خخخخخ تعال تعال 


يتبع..//


في بيت أبو عادل 


دخل عادل الصالة و كان وجهه متغير : شجن تعالي المجلس
ناظرته شجن باستفهام
ام عادل بقلق: وش فيك..؟؟ ومنو هذا اللي جاااي بهالوقت ؟؟
عادل: واحد من أهل شجن .. شجن يلا تعالي 
قامت شجن مع عادل وهي مستغربة .. لما وصلوا الممر اللي عند المجلس 
شجن: منو هنا ؟؟
عادل: خالك 
شجن بابتسامة : خااالي هيثم ؟؟
عادل: ايوة ..
راحت تبي تدخل بسرررعة .. مسكها عادل من يدها: تعالي لحظة .. خالك مو بوحده ؟؟
شجن بفشيلة على بالها معاه صديقه: يؤؤؤؤ ليه ما قلت لي 
عادل بجدية: اللي معاه هي امك .. و جاية تعتذر منك ..
شجن بسخرية: هه أمي .. ليه جاية ؟؟!! عشان تكمل الفلم الدرامي قدام عيني ؟؟
عادل بحده: شجن .. 
شجن بعصبية: عااادل .. ليه جااايبها لهنا ..انا قلت لك مابيها .. و مثل ما عاااشت طول هالسنين من دوني خل تعيش الحين .. ليه طول هالسنين ناسيتني و الحين بس تذكرت ان عندها بنت 
عادل وهو يمسك يدينها يبيها تسمع له: بس انا تأكدت أن أمك ما سوت اللي قاله ابوي .. وانه الله يسامحه كان يفتري عليها .. أنتي أكثر وحده تعرفي ابوي .. نسيتي لما جاء لك بعد وفاة ابوك 
المرحوم .. ومسوي نفسه الابو الحنون .. و لما سحب منك الورث رمااك وقال لك انك بنت حرام ؟؟ حتى انه حرمك من الجية هنا 
شجن و الدموع تسيل من عينها: ليه تذكرني ؟؟
عادل: عشان تذكري أن هذي امك اللي انظلمت من أبوي .. و حتى أبوك .. انا اليوم سألت أمي عن اللي صار بالضبط .. قالت لي بأن أبوك كان طالع من البيت .. تذكر شي كان ناسينه لما 
رجع .. لقى رجال غريب عند باب البيت كان يبي بيت جيرانكم و غلط و جاء بيتكم .. اول ما شاافه شك بأن أمك تخونه و طلقها و انتي كان عمرك كم شهر
شجن: و ليه قالوا لي من البداية انها خاااينة .. ليه قالوا انها خاانت ابوي 
عادل وهو يمسح دمووعها باطراف اصابعه: اتركني عنك الاسئلة اللي ما رح تفيدك بشيء .. و ابدي معاها صفحة جديدة .. و انسي اللي فات
رمت شجن نفسها بحضن عادل و جلست تبكي الضياع اللي كانت عااايشتنه .. والعذاب النفسي اللي تعيشه الحين ..


###############


في بيت فواز 

بالمجلس 

كانت لمياء جالسة مع خالد ..


لمياء بقلبها و هي تشووف خالد جالس بعيد عنها و ساكت: تكلم ياااا رجااال .. أحس أني جااالسة بعزاء .. انا سااكتة و هو سااكت ما صااارت 
شااافته يتحرك انبسطت حسبته بيتكلم .. لقته معدل شماغه .. و بعدها رجع لجلسته الاولية و سكت 
رفعت لمياء رااسها و جلست تناظره وبقلبها: كأني أنا الرجال .. كلما جت عيني بعينه يتلخبط و يلّهي نفسه بشي ثاني .. ليه الجرأة اللي عند خواته مو عنده ..
هذا الحال عند لمياء

أما صفاء فكانت جالسة مع فهد في المجلس الثاني 
فهد وهو يبوس خدها: اشتقت لك 
صفاء بخجل: و انا اكثر
فهد: يعني ساامحتيني يا قلبي
صفاء: مو قبل ما تحب كوعك
فهد وهو يحط يده اليمين ورى ظهره: بس انا احتاج هاليد الحين 
صفاء: خلاص اكسر الثانية 
فهد بمزح: انتي صدقتي انا اقوول لك كذه بس عشاان ترضي .. شايفتني مجنون اانا اكسر يدي .. تراني فهد مو قيس بن الملوح
صفاء وهي رافعه حاجب: اشوووف صرت مغرور علي .. و الا كلام الليل يمحيه النهار 
فهد: هههههه .. لا تزعلي يا قلبي انا امزح معك .. انتي لو تطلبي ارمي نفسي من عماره برمي نفسي 


###############


اليوم الثاني



العصر

كان سامي جااالس جنب امه اللي جالسة تكلم تلفون وهو يحاتي .. خلصت ام جاسم المكالمة و سكرت السماعه 
سامي: هااه يمة وش قالووو
ام جاسم: وش بيقولوا يعني غير حيااكم الله 
سامي: لا انتي قلتي لهم جايين نخطب .. وش ردوا عليك ؟؟
ام جاسم وهي قايمة: قالوا حياااكم الله
سامي بتحلطم: يعني ما عندهم غير هالكلمة ؟؟
نزلت سجى و هي لابسة عباتها وشافت سامي بالصالة: سموووووووي حبيب قلبي ..
سامي: اختصري وش تبي ؟؟
سجى:وصلني بيت خالي 
سامي وهو قايم: يلا انا بالاساس طالع 
سجى: يمة بتروحي الليلة و الا لا ؟؟
ام جاسم بتردد: والله ما ادري .. فشلة ما البي الدعوة .. بالذات انهم جوا بحفلتك .. بس اخاف اروح و اقابل اخوي 
سجى: لا يمة .. ما عليك من اخووك .. تعالي و قعدي مع النسوان وهو اكيد انه مع الرجال 
ام جاسم: على خير ان شااء الله 


################


في بيت أبو عاددل


سناء بفرح لأم عادل: وش صااير اليوم ؟؟ مرتين يدقوا يبوا يخطبوا ؟؟
أم عادل بفرحة: الحمدلله اللي بلغني اشووفهم ينخطبوا
سناء: الحمدلله
مرت عنود عليهم وهس لابسة عبايتها: يمة انا بطلع مع ماجد
سناء: و انتي متى تبي تنقطعي عنه؟؟
عنود: قبل العرس باسبوووعين .. يلا باااي لا اتاخر عليه
ام عادل و سناء: بحفظ الله 
نزل عادل وهو كاااشخ بالثوب و الشماغ و كانت شجن معاه و باين عليها كاااشخه بعد
عادل و شجن: السلام عليكم 
ام عادل و سناء: و عليكم السلام
سناء: ماااشااء الله كاااشخين
عادل: حفلة صديقي الليلة و لازم احضر 
ام عادل: اي صديق؟؟
عادل: أحمد ولد أبو ناصر
مر شريط ذكرياتها قدام عينها بثواني من طلاقها من ابو عادل الى زواجها من ابو ناصر الى طلاقها منه و جيتها لهنا ..حزنت على ذيك ايام .. وقالت :الله يبارك لهم 
شجن: احس اني استحي ارووح لهم ..
عادل وهو يسحبها معاه: اقول يلا تعالي .. أمه وصتني اجيبك معاي .. لا تقعدي تعيدي لي منوال استحي و فشلة 
شجن: ههههههههههه
عادل: مع السلامة 
ام عادل و سناء: الله يسلمكم


##########


في حفلة شهد


كانت الحفلة بصالة البيت .. وكان الكل حاااضر .. سجى و امها و خوات فواز كلهم جوا .. و سارة و تهاني وجيرانهم .. و اهل ام هشاام و جيرانها .. 
كانت ام هشاام كااشخة بجلابيتها الحمراء المطرزة بالذهبي .. و الابتسامة مالية وجهها من الفرحة و ام أحمد ما تقل عنها فرحة .. 
في غرفة شهد
كانت شهد لابسة فستان طويل وجبوونته كبيـــرة شوي .. لونه بنفسجي و عليه شيفونات سوداء .. و مسوية تسريحة مرفوووعه و نازل منها اكسسوارات فضية .. و كانت سجى معاها و لابسة 
فستان مخملي قصير لي الركبة .. لونه تركوازي .. فيه فيونكه فضية من جهة الخصر .. اما شعرها فكانت رافعتنه من الجوانب ببكلات فضية و تاركة بقايا شعرها الطويل منسدل على ظهرها
سجى: و انتي ليه خااايفه ؟؟ كتبتي كتابك عليه العصر و خلللصتي 
شهد: انا خاايفة اذا جاء بيشووفني .. قلبي ينبض بقووة 
سجى: ههههههه و الله راحمتنك يا قلبي .. انا اتذكر كان شوي و يغمى علي .. و كل ما يكلمني اسكت عنه .. حتى انه فكرني طرشاء و خرساء
شهد: ههههههههه خليه يتذكرك .. بيقوول اه على ذيك أيام كانت ساااكتة وش خلااها تتكلم و تعور راسي
سجى: اتحدااااك فوازي يقووول عني كذه
شهد: هههههههههههههههه
الحفلة 
مرت الحفلة عااادية .. نزلت شهد و جوا الناس يسلموو عليها .. و قاموا البنات يرقصوا .. الين اعلنوا دخول المعرس مع ابو العروس و اخوها .. قاموا الحريم يلبسوا عباياتهم و يتغطوا ..
ام جاسم بتوتر: يلا يا سجى خلينا نمشي 
سجى بفرح: لا يمة خلينا نشوووف شهدووه وش بتسوي 
ام جاسم: دقيت على سامي و جااء .. هو الحين عند الباب 
سجى بضيقه: ليه .. خلينا نشوووف على الاقل وش بيسووا .. بس نص ساعه 
كانت ام جاسم خاايفة يدخل اخوها و يشوووفها بعد كل هالسنين .. طلعت ام جاسم بعد ما سلمت على ام هشام و اختها وباركت لهم .. وطلعت معاها سجى
لما وصلوا عند مدخل البيت وقفت سجى: يمة نسيت اغراضي بغرفة شهد لحظة بجيبهم 
ام جاسم: وقتها الحين .. يلا روووحي بسررعه 
سجى و هي رايحة: مو ترووحي عني انتظريني 
راحت شهد ووقفت ام جااسم عند مدخل البيت تنتظر بنتها .. وقفت تشووف الخير اللي عااايش فيه اخووها وفخااامة البيت .. شاافت ثلاثة رجال جاايين بيدخلوا تغطت على طول .. 
كان احمد مع هشام و ابو هشام بيدخلوا .. اول ما لمح ابو هشام الحرمة اللي واقفة على جنب و هي تتغطى شبه عليها .. ووقف يناظرها وهو يشوووفها تحووس بأغراضها و باين عليها مرتبكة من 
حركتها 
هشام باستغراب: يبة ؟؟ ليه وقفت ؟؟
ابو هشام: روحوا انتوا .. وانا جااي دقايق بس 
احمد و هشام: طيب
دخل احمد مع هشام و توجه ابو هشام لأم جاسم 
ابو هشام: أنتي عالية ؟؟
ام جاسم بخووف من أنه يعرفها : مين عااالية ؟؟
ابو هشام: آسف أختي ظنيتك وحده من معارفي 
ام جاسم بارتباك: لا اخووي الظاهر انك مشبه علي 
مشى ابو هشام بيدخل بس طلعت سجى وهي تضحك: يمممممة شهدووه بنت خالي توووحفة 
انتبهت لخالها اللي واقف قدام امها .. و يناظرهم بصدمة 
أبو هشام: يعني انتي عاااالية ؟؟
ام جااسم بخووف: سجى يلا تعالي نمشي اخووك عند الباب
ابو هشام: لا تعالي لا تمشي 
ام جاسم : وش تبي ؟؟
ابو هشام : ههههههه منحاااشة طووول هالسنين ورااجعه الحين ؟؟ الحمدلله انك جيتي .. 
سجى: وش تبي من امي ؟؟
ابو هشام: لا تخافوا ما ابي منكم شي .. بس انا مو نذل عشااان ابووق فلوسك يا عالية 
ام جاسم: فلوووسي ؟؟
ابو هشام: ايوة .. ابوي وزع الورث علينا بالتساوي .. انا عطيت ساارة نصيبها بس انتي قلت ما بعطيك اياه الا اذا انتي جيتي لي البيت 
ام جاسم و الدموع بعينها: انا ما ابي الفلوس .. انا ابي اخوان راضيين علي 
ابو هشام وهو رافع حاجبه: وين هالكلام لما هربتي مع سلطان ؟؟
ام جاسم: صدقني يا اخوي انا ما ابي غير رضااكم علي .. الفلوس ما بيوم همتني 
ابو هشام: تبينا اخوة هذا البيت و اهله من اليوم و رايح يرحبوا فيك .. و دخل البيت على طول 
ابتسمت سجى و هي تتذكر كلام شهد لما قالت لها " أبوي عصبي بطبعه مستحيل يبين طيبته لنا.. و لو حس بأنها بينت يتداركها بالصراااخ "



يتبع ..//

بعد مرور شهرين 


علياء وهي ماسكة البيبي و تكلم حمد عـ الجوال : أخبار هنااادي ؟؟ 
حمد: هنادي تسلم عليك .. الحمدلله عمليتها نجحت و إن شااء الله بنرجع بعد أسبوووع
علياء: أمااانة سلم لي عليها 
حمد: يوصل ... وش لوووون كريمووه ؟؟
علياء: ههههههه يسلم عليك و يقووول مشتاااق لأبوووي حيل .. و بعدين ولدي اسمه "عبدالكريم" مو كريمووه 
حمد: هههههههه من عيووووني 


#############


في بيت أبو عادل

كان البيت حووووسة .. تجهيز لعرس عنود اللي باقي له يوم .. 
سناء و هي حاااطة يدها على بطنها بتعب و تنادي: علااااااا .. وين الثلج
علا وهي ترتجف: الله يغربلك من حرمة ... الناس بتموت من البرد و انتي تااكلي ثلج 
سناء: جيبي اهووو .. و أخذت كاس الثلج تاكل فيه 
علا: مو تكثري لا يزكم اخوووي 
سناء: علوووه و الله مالي خلقك 
علا و هي قاايمة و تكش على وجه سناء: مااالت .. اللي يسمعك يقول انا اللي لي خلقك 
سناء: الله يعين قلب سامي عليك و يصبرره على ثقالة دمك 
دخلت عبير البيت و هي تدندن .. شافت سناء بالصالة بوحدها و تأكل ثلج: حراااام عليك بررررررد
سناء: توووها رااايحة وحده .. جيتي لي انتي .. قولي لي .. اخبارك مع عمران ؟؟
عبير وهي ترفع كتوووفها : هوو زين بس ساااامج
سناء باستغراب: وش يعني ؟؟
عبير: اقوول له ابي اكمل دراااسة بالخارج .. قال لي بكل سماااجه " بالخااارج و ظهوور دون اتصال "
ناظرتها سناء : وش يعني ؟؟
عبير: حالات مسنجر ما تعرفيها انتي 
سناء: سخيييييف هههههههه
عبير بضيق: اعطيك الاعظم .. اقول له العلم نوور .. قال نوور و الا مهند 
سناء: كان قلتي له لا لميس و يحيى
عبير و هي تمسك راسها: آآآآآآآه لا تقولي انتي بتصيري لي مثله 


في شقة عادل


طلعت شجن من الغرفة و القلق باين على وجهها: عاااادل وين فستاااني ؟؟
عادل: فستااانك بححححح
شجن وهي تبتسم بخوووف: عاادل عن المزح .. وين وديت الفستان ؟؟
عادل ببرود: رميته 
شجن بصدمة: شنوووو ؟؟
قام و رفع لها كيس اسود من قمااش و كبييير و حطه قدامها 
شجن باستغراب: شنوو هذا ؟؟
عادل: فستانك
شجن و هي تفتحه : بس فستاني مو بهذا الكيس .. (فتحته و انصدمت لما شاافت فستان لونه ابيض مطرز بذهبي وفيه كرستالات على جهة الصدر وشكله فخم مرررة)
شجن باعجاب: وااااااو .. 
عادل بابتسامة: عجبك
شجن: رووووووووعة 
عادل: البسيه بكرة 
شجن: بس هذا لعروووس 
عادل و هو يمسكها من يدينها وويوقفها : واحنا بكرة معاااريس 
شجن بعدم استيعاب: معاريس؟؟
عادل و هو يطلع لها بطاقة الدعوة: انتي شفتي بطااايق الدعوة ؟؟
شجن: لا 
عادل: اجل امسكي شوووفي
شجن قرت البطااقة بعيون مفتووحه على وسعها : اسمي و اسمك على البطاااقة مع اسم عنود و ماجد .. بس .. يعني .. يعني انا و انت بكرة 
عادل : هههههههههه اش فيك يا مجنونة .. انا و انتي بنعرس بكرة ..
شجن بابتسامة: و ليه ما قلت لي ؟؟ 
عادل: مفاااجاأة 
شجن: طيب انا حامل الحين 
عادل: بس ببداية شهوورك ما يبين عليك 
كانت مشااعر شجن متلخبطة مو عااارفة تصيح و الا تضحك من الفرحة .. عادل بيسوووي لها عرس و بيعوضها عن كل اللي راااح .. رمت بنفسها بحضنه وهو يضحك عليها وفرحان لفرحها 


##############


في كندا 
عند أحمد و شهد


شهد بحنق: و النهاية معاك يا أحمد .. ذااكر و خليني اذاكر 
أحمد : طيب طيب لا تزعلي .. (مسك كتابه و رسم حرف h و جنبه حرف a و حوطهم بقلب ..قلب الكتاب على الرسمة و خلها مواجه لشهد عشاان تشووف )
انتبهت شهد له و هو يلوح بكتابة ونقعت مكانها من الضحك : أحممممممد متى بتعقل .. و الله بشتكي عليك عند أمك 
أحمد: لالا مالي خلق هدرة (مسك الكتاب و جلس يذاكر بملل): قلبي وش رايك نطلع نتعشى
شهد: و اللي اكلناه قبل سااعه وش كان ؟؟
احمد: هذاك تصبيره .. قومي نأكل لنا شي يشبع
شهد : لا حبيبي ارحم بطنك كل شوووي تأكل شي .. دووون الجالكسيات اللي تحلي بها 
احمد بملل: طيب قومي نأخذ راحة 
شهد و هي تمسك كتابها: وراي امتحان بكرة من الصبح و انا ما خلصت حتى النص .. تكفى خليني اخلص و رووح انت ذااكر ..
أحمد: بكيفك انا برووح انام
شهد وهي تشوووفه راايح الغرفة: ان شاااء الله ترسب 
أحمد: ان رسبت بتكوني انتي السبب ..
شهد: اقول رووح ناام بس 
احمد: و انتي ذاااكري ذاكري ... هالدافورة 
شهد: هههههههههه (و بقلبها): حتى لو ما كنت حبي الاول الا انك بتظل حبي الاخير .. 



#################


بعد مرور شهرين ثانيين

في صااالة من أفخم الصالات .. مفرووش ممرها بفرش أحمر و بنهاية الممر سته كراااسي .. كانت أم سامي شوي و تطير من الفرح .. اليوم عرس أولادها .. جاسم و سامي و عبدالله و سجى و 
خوات فواز صفاء و لمياء و الاء ..
عبير و هي ماسكة ولد سناء : عنووود تعالي أخذي حموود 
عنود و هي تكلم جوال: طيب حبيبي والله .. تطمن و الله ما برقص .. ههههههههه .. لعيووونك بس 
عبير تستعجلها: عنوووود خلصينا يالله 
عنود و هي تسكر الجوالو بعصبية: وش فيك انتي ما تشوووفيني اكلم ماجد
عبير: احنا وين و ماجد تبعك وين .. علا وصلت الصالة مع سناء .. ابيك تمسكي حموود .. و انا برووح لهم الحين 
عنود: طيب
جلست عنود بمحمد ولد سناء على اقرب كرسي بالصالة .. جت رغد لهم .. كانت لابسة فستان مثل فساتين باربي فيه فراشة من ورى ظهرها .. مسوين لها تسريحة ناعمة و حاطين لها تاج على 
شعرها 
رغد وهي تحرك حلاوتها الحمراء قدام عين محمد: حمووودي دووووو دوووو
عنود: رغووده ابي حلاوووة للدادة 
رغد: لا هذي حلاوتي 
عنود: ههههههه يا بخيييييييلة 
جت بنت فااطمة أخت فهد لرغد قالت بصوتها الطفوولي : رغد .. تعالي نرقص 
رغد بوناسة: يلااا
ورااحت معاها على الممر يرقصوا على صوووت الموسيقى
مرت أم جاسم اللي كانت تمشي مع وضحى وقالت لرغد: رغد انتبهي لا تطيحي 
وضحى: هههههههه خليها تستااانس .. اليوم عرس أخوانها 
دخلت سارة الصالة ومعاها تهاني وام هشام و زوجة هشام .. أول ما شاافت أختها رااحت لها بسررعه و حضنتها 
سارة : مبرووووووووووك يااارب 
أم جاسم بفرح: الله يبارك لنا و لك يااارب
سلمت أم هشام عليها وعلى وضحى و من بعدها تهاني 
أم هشام و هي تشوووف حنان زوجة ولدها مستحية و واقفة على جنب: حنون تعالي سلمي 
جت حنان بحيا و سلمت على أم جاسم ووضحى 
أم جاااسم حيااكم تفضلوا .. مشوا الحريم مع بعض و جلسوا على الطاولة 
حنان بخجل: عن أذنكم 
طلعت جوالها من شنطتها و دقت على أختها سوسن .. 
حنان: هااه وينك
سوسن: يلا احنا قريبين من الصالة .. انا قلت لك تعالي معانا انا وامي الصالون .. قلتي لا برووح مع عمتي .. شفتي كيف العجااايز يروحوا بدري
حنان: بل بل بل .. وش له هالهدرة اللي مالها دااعي .. انا سألتك وينكم بس ..!!
سوسن: يلا هذا احنا وصلنا .. بااااي 
حنان: باااي ,, و رجعت لعند الحريم 
جت أم يووسف مع بنتها هيا و كملوا جلستهم مع بعض بالضحك و السوالف 


يتبع..//


باستراحة العرايس 


عند سجى وزينة 


كانت سجى طااالعه اميرررة بين الكل .. ومتميزة بنعومة ملامحها و مكياجها الناعم .. اما زينة فما كانت تقل عنها جمال .
زينة: يا ويلي .. أخووك متوووعد فيني لأني قطعته من شهررر
سجى: هههههههه مسكين جسوووم عذبتيه .. أكيد أنكم مشتاقين لبعض
زينة: ههههه أكيييييد .. 
سجى: انا حتى لو فكرت اقاطعه ما اقدر .. بيتنا لزق ببيته و غرفتي مقابلة غرفته 
زينة: اي اسمع جااسم يقوول انكم بتسوو جسر بين البلكونتين .. صحيح هالكلام 
سجى: ههههههههه صحيح .. هههههههههههه بس هذي من أفكار فواز 
زينة: يووووووه هههههههههههه 


عند صفاء و لمياء 


كانت صفاء خاالصة .. بس لمياء اللي فستانها مو راااضي يقفل 
ولاء بقلق:يووو مورااضي يقفل مررة 
لمياء و هي شوووي و تبكي : حاااولي فيه 
صفاء: شووفي يمكن دااخل في السحاب خيط او شي
ولاء وهي تحاول: لا ما فيه شي 
نقاء: كل منك العرايس تسوي رجيم و انتي من تفضي تقعدي تأكلي 
لمياء بعصبية: ووقته هالكلام .. تعالي شوووفي لي حل 
نقاء: انا ما اعرف 
ولاء بوناسة: هيييييييياااااا تسكر 
لمياء و هي تحضنها بفرح : يسلمووووووووووو يا قلبيييييييييييييييي .. يا جعلني اززززفك على ذاااك العريس 
ولاء: هههههههههههههههه



عند آلاء و علا 

كانت علا تصووور .. و آلاء مااسكة الجوال و تكلم عبدالله 
عبدالله: كيف شكلك ؟؟
آلاء بدلع: مثل الاميرة .. لالالا مثل الملكة 
عبدالله بحمااس: ابي اجي اشووووفك .. اقدر؟؟
آلاء: ايوة فيه مخرج هنا .. بس زوجة سامي هنا 
عبدالله: ياااذااا السامي اللي وين ما اروح لاحقني 
سمعه ساامي اللي جاالس بجنبه : استح على وجهك مقابل الناس و الجوال بأذنك 
عبدالله: زين زين 
آلاء: يلا حبيبي بقووم اصوور 
عبدالله: يعني ضرووري ؟؟
آلاء: أكـــــــــيـــــــــــــد
عبدالله: روحي يا جعل قلبي فدااك
آلاء:هههههههههه
عبدالله: لبببببببببببى هالضحكة ياااناااس 
آلاء: بااااي 
عبدالله : بااايات
كانوا الرجال بصالة قريبة من صااالة الحريم و ماكانت تقل عنها فخامة 
كان عبدالله جالس على الكرسي المخصص له و بجنبه سااامي و جاسم و بجنبه الثاني خالد و فواز و فهد 
عبدالله لخالد: هلا بالنسيب 
خالد بهدوء: هلا و الله
عبدالله يقلده: هلابك 
لف على سامي: اقووول سمووي .. متى نخلص ؟؟
سامي بهمس: اسكت لا تفشلنا تونا ببداية العرس 
عبدالله بملل: اففففف
دخل المجلس إبراهيم .. سلم على أبو جاسم و أبو خالد و أبو فهد و ابو مشاري و عادل اللي واقفين عند باب الصالة و يستقبلوا الرجال 
جاء إبراهيم بابتسامته و سلم على جاسم اللي جالس يسولف مع مشاري اخو زينة وبارك له و توجه لسامي اللي اول ما شاافه فررح حيييل 
إبراهيم و هو يسلم على سامي بحرارة: مبروووووووووووك 
سامي: الله يبارك فيك يا رب .. و عقبالك 
إبراهيم : هههههههااااااااااي .. بخطب في اليوم اللي تطلع فيه الشمس من جهة الغرب
سامي و هو يدفه بمزح: أجل إبعد عني .. انا ما اكلم عزااابية
إبراهيم : و انا ما اكلم عوااايل .. (وهو يسلم على عبدالله): مبرووووك 
عبدالله : الله يبارك فيك 
إبراهيم و هو ينقل نظرة بين سامي و عبدالله : انتووو توأم 
سامي و عبدالله: ههههههههههههههههه
سامي: لا .. هو اصغر مني (شااف عبدالله يناظر إبراهيم باستغراب): عبوود هذا ابراهيم اللي معاي بالرياض
عبدالله: ياااا هلاااااا والله 
إبراهيم: هلا و الله (ولسامي): معاي شخص لووو تشوووفه بتتفاجأ 
سامي: منوو ؟؟
إبراهيم : دقايق بس (وطلع برى .. و رد رجع و معااه سعوود و اخوووه)
ضحك سامي بدااخله مو سخرية عليهم .. بس فرحان لأنهم لبو دعوووته 



بالاستقبال 



دخل ابو هشام و هشام و ابو ناصر الصالة مع فارس و ناصر و اولاده ثنينهم و سلمووا على الرجال و دخلوا .. 
دخل ماجد الصالة و اول ما شاافه عادل ناداه: مااجد وينك يا رجال ؟؟
ماجد بارتباك: هاااه .. كنت هناك .. اي صحيح ... البوفية جااهز .. نادي الرجال له 
عادل: وين عمران ؟؟
ماجد : يوووه نسيته 
عادل: وين 
ماجد: قالي اقفل عليه باب المخزن يبي يبدل ثوووبه اللي انكب عليه العصير .. قفلته .. دقت علي عنوود و رحت كلمتها و بعدين رحت اشيك على البوفية 
عادل: و عمران ؟؟
ماجد: هههههههه بالمخزن 
عادل: رووح لحق عليه لا يموووت 
ماجد: طيب طيب


###########

النهاية 









