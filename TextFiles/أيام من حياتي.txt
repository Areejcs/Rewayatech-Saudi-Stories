
يما .. يما .. يمااااااااا 
الأم : هلا يما كاني هنيه بالصالة 
(وقفة) الأم فاطمه (أم حمد) طيبة وحنونة وكريمة ، أرملة عندها : 
(مريم * أم يوسف * عمرها 38 سنة عندها 3 أولاد وبنتين ) 
(حمد * أبو عبد العزيز* عمره 36 سنة عنده ولدين وبنت) 
( نوره * أم فواز * عمرها 32 سنة عندها بنتين وولد) 
( ساره * أم مشاري * عمرها 28 سنة عندها 3 أولاد)
(ناصر 22سنه عسكري حبوب ويموت على بطلة قصتنا الغلا لأنهم 
توائم .
الغلا وهي تغني : صباح الحب والأحساس والطيبه 
(وقفه) الغلا 22 سنة آخر سنه لها بالجامعه إدارة أعمال مملوحة 
بيضه طولها لايق على جسمها الرشيق شعرها اسود ناعم وبخدودها 
غمازتين تبارك الرحمن محلين وييها ، دمها خفيف عسل حبوبه تحب 
الضحك والفرفشه ، انيقه بلبسها ، ما تحب الحشرات والزواحف 
وخصوصا الزهيوي (الصرصور)
الأم : صباح النور عالحلوين 
الغلا : يما بمر ميمي صديقتي وبروح معاها المجمع ناخذ غرض 
وبعدين بنمر الجامعه عندنا شغله ضرورية حق الإمتحان 
الأم : الله وياج يما حافظج الله بس قبل لا تطلعين تريقي 
الغلا : باخذ نسكافيه معاي السيارة ... يلا باي ماماتي
الأم :بلا هالباي قولي مع السلامه 
الغلا : مع السلامه فطومه هههههههههه 
الأم بقلبها ( الله لا يحرمني من هالضحكة الله يوفقج يا بنيتي ويرزقج 
بولد الحلال اللي يسعدج اللهم آمين )
الساعه 10 صباحا في احد المجمعات المشهورة بالكويت
مريم : شرايج أي لون آخذ
الغلا : ميمي شنو لون بدلتج ؟ 
مريم : أسود
الغلا : إخذي هاللون راح يطلع وايد حلو عنابي وفيه أسود
مريم تكلم البياع : لو سمحت هذا الطقم كامل ؟
البائع : أيوه مدام وكمان معو ساعه كتير حلوه
مريم : اوكي أشوفها ... واو شرايج غلا 
الغلا : كتييييير حلوه ومهضومه 
البائع في نفسه ( والله إنتي اللي كتير حلوه ومهضومه ياالله على
هالغمازتين)
مريم : هههههه اشفيج قلبتي 
يلا خلصي ورانا مشوار الجامعه
دفعت مريم للطقم وطلعوا من المحل 
مريم : غلا خلينا نقعد بالكوفي نشرب موكا تو الناس
الغلا : موكا وأنا مومتريقه
مريم : محد قالج لا اتريقين يايتني الساعه 9 مو متريقه !
الغلا : ما أحب آكل أول ما أقعد من النوم على طول 
مريم : مشكلتج ، تعالي طلبيلج كرواسون مع الموكا 
قعدوا بالكوفي وخذتهم السوالف ، الساعه 11 رن موبايل مريم
صالح زوج مريم : هلا حبيبتي وينج
مريم : هلا حياتي انا مع غلا بمجمع .........
صالح : انا خلصت شغلي شرايج أمرج إذا خالصه
مريم : إيه حبيبي خالصه تعال 
صالح : يلا إذا وصلت أدق لج وطلعي
مريم : أوكي حبيبي باي 
الغلا وفاتحه عيونها : اوويعاي ، شنو خالصه تعال ومنو هذا ؟
مريم : بعلي حبيبي صلوحي بيمرني الحين
الغلا : وبغلج ليش ما قلتيله ان ورانا جامعه ؟!
مريم : اوووه نسيت .. عفيه غلاتي عمري حبيبتي حياتي
الغلا : إكلي تبن بدينا باسلوب الطراره من سمعتي صوت 
(وتقلد صوتها: صلوحي حبيبي) نسيتي عمرج مالت عليج إنتي 
وياه روحي طسي 
مريم : غلوي عفيه 
الغلا : ....................
مريم : غلغل
الغلا مبتسمه : غلغل شنو بعد ؟!
مريم : ادلعج
الغلا : مانبي دلعج روحي الله وياج وسلمي على سطوحي 
مريم : سطوحي بعينج هذا بو محمد الغالي
الغلا تضحك : الله يخليه لج وتولدين بالسلامه
مريم وهي تبوس الغلا على خدها : آمين وأشوفج عروس يا 
الغلا يا أعز صديقه في حياتي .... يلا كاهو صالح دق باااي
الغلا : على قولة أمي بلا باي قولي مع السلامه
مريم : مع السلامه وأنطر منج ألو
طلعت الغلا من المجمع وشافت سياره مسكره على سيارتها
الغلا : أووووف منو هذا قليل الأدب اللي مسكر على سيارتي
يعني قلت الأماكن
الغلا تمت واقفه وتتلفت يمين وشمال وتطالع صوب باب المجمع
ونطرت لحد الساعه 12 ألا ربع وصاحب السيارة ما وصل
الغلا : خمس دقايق إن ما وصل لأفشش توايره
وفعلا فتحت الغلا برغي السيارة ونسمت على التاير لما فضته
من الهواء اللي فيه : الحين اشوف شلون بيروح فيها
دقت الغلا على سايقهم مؤمن اييها
الساعه 12.15 شافت اثنين يايين صوب السيارة وواحد يتكلم بالموبايل
خالد : شاهر انت وينك ؟
شاهر : بابا أنا ألهين يجي أنا روه همام (جذاب قاعد يسولف)
خالد : يلا بسرعه حر بره
الغلا وهي معصبه : زين والله انك تدري ان حر بره
خالد :؟!!
الغلا : شنو قلة هالأدب ؟ ماكو مكان تصفط سيارتك إلا ورا سيارتي
وتسكر عليَ
خالد : ما هو أنا اللي مسكر على سيارتك هذا السواق
الغلا : يوم انك شفت السايق وقف عند سيارتي ليش ما قلت له
روح دور لك على مصفط
خالد : حصل خير ما صار شي ليه هالأعصاب خلاص آسفين
الغلا : وانا وين أصرفها آسفين هاذي إن شاالله ، وكل هذا ما صار
شي ساعه واقفه بالشمس انطر وبعدين عطلتني عن شغلي
في هاللحظه يا شاهر يركض صوب السيارة : سوري مدام
الغلا بعصبية : سوري بعينك عمه بعينك انت مال كف على ويهك
انت ومعزبك
خالد : إختي احترمي نفسك وعن الغلط
الغلا : أولا انا ماني أختك وثانيا انا محترمه غصبن عليك
خالد عصب وتوه بيكلمها وقفه فهد ولد عمه
فهد : بس خالد .. إختي إحنا آسفين وحقك علينا
خالد يطالعها بنظرة ومعصب أول مره بنت تكلمه بهالأسلوب
وصل مؤمن ونزل فتح للغلا الباب ..
الغلا تفتح الدريشه وتكلم السايق شاهر : أقول نص ساعه وصلح
التاير خل معزبك يذوق الحر على اصوله وأحمد ربك تاير واحد 
اللي مفشوش مو اربعه... يلا مؤمن حرك تأخرت 
فهد شاف السيارة ولقى واحد من التواير مفشوش
خالد وعينه على سيارة سايق الغلا وبنفسه (وش هالحلا بس يالله
من لسانها )
فهد : خالد شوف الكفر ؟
خالد سرحان..............
فهد : معقوله هي اللي فرغته ! ماشالله ما أقواها
خالد :.............
فهد : أنا من أكلم ؟ هييييي أنت
خالد : ها ايش تبغى
فهد : وين سرحت ؟ وشلون راح نرجع هالحين ؟
خالد : ماهي مشكله ندق على ليموزين (تاكسي)
(وقفه) * خالد وفهد عيال عم من السعوديه اعمارهم 25 سنه
خالد مخلص جامعه إدارة أعمال ويشتغل بشركة ابوه وفهد دكتور
ومالج على نوف اخت خالد , يايين الكويت زيارة لقرايبهم *
الساعة 4.30 العصر
الغلا : السلام عليكم شلونج ميمي
مريم : وعليكم السلام هلا والله , ها شصار كلمتي الدكتور ؟
الغلا : أي دكتور الله يهداج لو رايحه معاج ابرك لي
مريم : ليش شصاير ؟!
الغلا قالت لمريم اللي صار لها مع خالد وفهد
مريم : هههههه والله قويه شلون فشيتي التاير
الغلا : هههههه توأم روحي حبيبي معلمني
مريم : خوش تعلوم !
الغلا : إييه حق هالمواقف اللي مثل هاذي
مريم : يعني ما رحتي الجامعه ؟
الغلا: امبلا رحت دقيت على السايق ووداني رحت واشوه لقيت
الدكتور معتذر، واااي حمدت ربي اعتذاره يا بوقته لأني داشه
الجامعه متنرفزه والسبه بو شماغ حمر
مريم تضحك : سميتيه بو شماغ حمر
الغلا تضحك : إيه بو شماغ حمر ماركة مسجله هههههههههه
الساعه 6 قبل المغرب بشوي
الغلا : مؤمن ورا صلاة المغرب نروح نييب سيارتي
مؤمن : انا مع منو روه ؟
الغلا : مع منو يعني انا وماما بنروح معاك بس انت ودنا عند
المجمع وروح 
الساعه 7 وصلوا المجمع نزلت الغلا مع امها علشان يركبون السيارة
وبفتحتها للباب طاحت بإيدها ورقه صغيره فتحتها 
(( احمدي ربك كفرين مفرغين ما هم بأربعه ))
استغربت الغلا من اللي مكتوب ما فهمت شنو القصد من الكلام
وتوها بتدخل السيارة ياها مؤمن : كلا شوف هازا تاير اتنين خراب
شهقت الغلا وفتحت عينها وبنفسها (ايا الحيوان يا التبن)
خذت الورقه وقرتها مرة ثانية ( مالت عليك كفر يعني تاير، اشوه
إني ما فششت توايرهم الأربعه جان الحين يمكن كسر سيارتي
يا عل راسه الكسر)
رجعت الغلا مع امها بسيارة السايق وقعد مؤمن يعابل بسيارتها .
وصلت الغلا وامها بيت خالتها أم وليد وبعد السلام وأخذ الأخبار
الغلا : شرايكم نطلع ضيقة خلق
سعاد : إيه والله جان زين . وين نروح ؟
طيبه حفيدة ام وليد : نروح الألعاب
الغلا : وانتي وين أمج ؟
طيبه : راحت مع بابا 
الغلا : وأمج هاذي كله مع بابا ومخليتج عند يدتج
طيبه بكل براءه :إيه
ام وليد : انا ما اقدر اطلع عندنا أهل السعوديه وأكيد الحين يبون
عشا
الغلا : منو أهل السعوديه خالتي ؟
ام وليد : من عيال عموم بو وليد وعياله يايين لشغل
سعاد : يما دقي على أبوي سمعته اليوم يقول بيطلعون بالليل
دقت ام وليد على زوجها وقال لها انه راح يطلع مع ابو عيسى
السعودي والشباب راح يطلعون مع ولده علي
ام وليد : ابو وليد والعيال بيطلعون
الغلا : هييييا .. يلا تزهبوا
ام حمد : نروح يوم البحار
طيبه : ايه علشان العب بالدوارف
ام وليد : عسى بس تيينا نسمة هوا باردة .. يما سعاد دقي على اختج
وقوليلها طيبه بتنام عندنا 
قبل لا يطلعون من البيت كانوا الشباب راكبين سيارة علي الهمر
وعلي واقف عند باب سيارته ويتكلم بالموبايل : وينك عطلتنا
الشباب بالسياره
ناصر : كاني قاعد اصفط ما تشوفني ؟
الغلا : هاي علاوي
علي : هلا والله اهلين شلونج
الغلا : بخير الحمد لله انت شلونك
علي : بخير الله يسلمج ..شاف خالته راح سلم عليها وحبها على راسها
ام حمد : شلونك يما وشلون الجامعه معاك ؟
علي : الحمد لله ماشي الحال
الغلا : الله يقطع بليسك خللت بالجامعه استح على ويهك اللي كبرك
الحين تخرجوا
علي : إحم ..إحم.. وبصوت واطي :بس فضحتيني الشباب بالسياره
يسمعونج
الغلا : أي شباب ما شوف الا شمغ
التفتت الغلا وشافت ناصر يسلم على خالتها 
الغلا: هلا بالطش والرش وماي الورد بالقرش
ناصر مبتسم : هلا بروحي
طبعا الشباب اللي بالسياره سمعوا الغلا وهي تكلم علي وخاصة 
اللي قاعد جدام (خالد!!!!!)
خالد يكلم ولد عمه فهد : فهد الحق مو هاذي اللي شفناها اليوم بالمول
فهد : إيه .. صدق صدفه عجيبه
الغلا : ناصر بتروح مع علي
ناصر : إيه
الغلا : يييييس .. يلا عطني السويج خلني أكشخ بالهمر
(ناصر وعلي ماخذين همر ناصر اسود وعلي ابيض)
ناصر ويعطي الغلا السويج : غالي والطلب رخيص
الغلا تكلم اللي معاها : يلا يا صبايا عالهمر الأسود
ركبوا السياره وحرك علي قبل الغلا ومشوا ورا بعض
الغلا تدق على علي (معلومه* علي اخو الغلا وناصر بالرضاعه
بس على اكبر منهم بتسع شهور)
الغلا : يا بو الهمر الأبيض افتح الطريج للهمر الأسود
علي : هههههه قلبي ويهج
الغلا : إنت قد هالكلمه ؟
علي : يا بنت عن الخبال
الغلا : خبال بعينك .. ، داست الغلا بانزين وطلعت على الحارة الثانيه
بعدين لفت وصارت جدام علي ولزمت بريك بالخفيف واضطر علي 
يلزم بريك بعد ، الغلا تكلم علي : قدها وإلا مو قدها
علي : قدها بس فكينا من شرج
ام حمد : يما الغلا شوي شوي شلاحقج
خالد وفهد مستغربين من تصرف الغلا ومستغربين شلون ناصر
عطاها مفتاح السياره ، رن موبايل ناصر : هلا والله بروحي
الغلا : هلا بتوأم روحي
ناصر : لا هاذي مالتي .. ليش غيرتي النشيد
الغلا : ههههههههه هلا بقلبي وروحي وعقلي وكلي
ناصر : إيه شاطرة آمري تدللي
علي : بس لا تدلعها اكثر من جذيه بروحها صايره مليغه
الغلا سمعته : مليغه مرتك يا الجيكر
ناصر يضحك ويقول لعلي : شعليك صرت جيكر
علي : ما جيكر إلا انت واختك
الغلا : حبيبي قول حق عليوي يوقف علشان تاخذ سويج سياره
السايق ترد فيها وانا أرد بسيارتك
ناصر يكلم علي : علي دق فلشر وأوقف 
علي : ليش
ناصر : باخذ سويج السياره من إختي
علي عاند شوي علشان يحرها يمشي ويوقف كذا مرة
الغلا تكلم خالتها : خالتي ولدج ينني مال الحين انتف حواجبه
ام وليد تضحك : لو مو متراضعين جان انتي الحين مرته

**************************************** 
بعد يومين الساعه 9 الصبح الغلا ومريم يتريقون في مطعم ..... 
بعد نص ساعه الغلا رايحه تاخذ حلو شافت علي 
الغلا : اهلين شهالصدفه الموحلوة هههههههه
علي يضحك : مثل صدفتج 
الغلا : ياي بروحك ؟
علي : لا معاي الشباب 
الغلا : الشباب السعودي ؟
علي : ايه ... ، وانتي مع منو يايه ؟
الغلا : مع صديقتي مريم
علي فز قلبه يوم سمع بأسم مريم : شخبارها
الغلا : لا تسأل عنها خلاص الحين هي متزوجه وبعد جم شهر 
بتصير أم ، الله يرزقك بأحسن منها 
(علي كان يحب مريم بس هي ما تدري عنه ويوم قال لغلا انه
يحبها ويبي يتقدم لها ، وقال لغلا تكلمها وتشوف رايها ، وباليوم 
اللي الغلا كانت بتكلم مريم عن علي دقت عليها مريم فرحانه 
بخطوبتها على ولد عمها صالح ، علي تأثر وحزن كان وايد
يحبها وعاجبته بس عزاءه الوحيد ان هالحب كان من طرف 
واحد ومريم ما تدري عنه )
الغلا : يلا باي عطلتك عن ربعك
بعد نص ساعه طلعوا البنات من المطعم شغلت الغلا سيارتها
وما اشتغلت 
الغلا : واااااي شهالحظ .. الحين يوم فيني النوم سيارتي وقفت
مريم : بدق على صالح ايي ياخذنا 
الغلا: لا انا ماني رايحه معاج استحي روحي بروحج اقول لعلي
اخوي يوصلني 
راحت مريم مع زوجها والغلا دقت على السايق وكان طالع مودي
ام حمد السوق تشتري اغراض ، دقت الغلا على علي
الغلا : هلا علي خلصت أكل
علي : ليش ؟ لا يكون ما عندج فلوس وتبيني ادفع لج 
الغلا : عليوي مو وقتك تعال سيارتي ما تشتغل
علي : وصديقتج وينها ؟
الغلا : راحت مع ريلها
علي : انزين شوي وننزل 
الغلا استحت لأنه معاه الشباب : علي عادي متى ما خلصت
دق على موبايلي
راحت غلا تتمشى بالسوق اللي تحت المطعم شافت دلاقات
واخذتهم لأخوها ناصر، دق عليها علي : وينج ؟!
الغلا : تحت اشتري لناصر دلاقات 
علي : صج متفرغه يلا تعالي
الغلا : لحظه علي خل الشباب يركبون اول استحي
علي : اوكي يلا طلعي
مشت الغلا وركبت السياره جدام وبصوت واطي : السلام عليكم
علي والشباب : وعليكم السلام 
علي شاف سياره الغلا : يبيلها بطارية ، شوي وادق على ونش
يسحبها
رن موبايل علي : لو طارين مليون .. هلا والله باللي اخته غاثتنا
درت الغلا انه يكلم ناصر وضربته بكوعها 
ناصر : هلا فيك ليش اختي غاثتك 
علي : ياأ خي ناشبه ابلاعيمي كل ما اروح القاها جدامي ومعطلتني 
علشان تشتريلك دلاقات 
سحبت الغلا الموبايل من علي وكلمت اخوها : هلا ناصر وينك ؟
ناصر : بالدوام ، اشفيج مع علي 
الغلا : ما فيني شي اختربت سيارتي وقاعد يتمنن ما يدري انه 
سيارته تباركت يوم ركبتها
علي سحب موبايله : قلبي ويهج *ويكلم ناصر*: ها موعدنا اليوم ؟
ناصر : إيه الشباب معاك ؟
علي : إيه معاي الحين بالسياره
ناصر مستغرب : شلون معاك ! والغلا راكبه معاكم 
علي : إيه اشفيك ؟
ناصر : شنو اشفيني عيب علي هذيله عيب عندهم هالشي الله يهداك 
علي : يعني اخليها بالشارع بروحها
درى خالد ان ناصر متضايق لأن اخته معاهم بالسياره
طول الطريج والهدوء يعم السياره إلا برنة موبايل الغلا : هلا يما
أم حمد : ها يما وينج 
الغلا ونست نفسها وان فيه شباب بالسياره : شفت واحد وركبت معاه
ام حمد وتعرف قشمرة بنتها : ومنو هالواحد
الغلا وتلتفت لعلي : تقول أمي شسمك ؟
علي ويساير خبال الغلا : قوليلها عماد 
الغلا : يما انا مع عماد حمدي هههه
خالد فرحان ان قاعد يسمع صوتها ( صوتها حلو ودمها خفيف)
ام حمد : هههههه وي يعني مو مع رشدي اباظه ، قوليله دير بالك
على فاتن حمامه
الغلا :هههههههههه علي تقول لك أمي دير بالك على فاتن حمامه
علي يكلم خالته : هلا والله بماري منيب
ام حمد تضحك : حرام عليك على الأقل قلت ميمي شكيب أرز 
علي يضحك : تخسى عندج بنت شكيب 
خالد وفهد مبتسمين على خبالهم
الغلا : يما بروح عند إديده ولحد يدق علي من امس مو نايمه مواصله
ام حمد : خواتج ورياييلهم بيتغدون اليوم عندنا
الغلا : أدري يما مالي خلق أزعاج مصدعه واللي يمي بعد زاد 
صداع راسي بنام عند إديده وأييكم باجر 
علي وصل عند بيت يده وشاف يده توه نازل مع السايق ، الغلا 
شافته ونزلت تركض ومسكت ادينه ولمته وباسته على خده حيييل
الغلا : هلا والله بالمزيون شلونك ممكن نتعرف
ضحك اليد ومسك ايدها : هلا بالغلا كله
نزل علي يسلم على يده ونزلوا خالد وفهد والغلا دخلت داخل البيت

شرايكم اعزائي القراء بهالجزء
بانتظار ردودكم .. دمتم بخير ( اختكم غفران*)  

(( الجزء الثاني ))

( أيام من حياتي ) 


بعد مرور شهر، ام حمد تقعد بنتها من النوم : يما الغلا قومي
الغلا وفيها النوم : شنو يما .. خليني بنام ما شبعت نوم
ام حمد : قومي بنروح بيت يدج
الغلا مخترعه : اشفيه العود؟ يما تو الناس الساعه 7 الصبح
ام حمد وصوتها متغير : قومي غيري ولي خلصتي نزلي انطرج
الغلا : يما شصاير .. العود فيه شي ؟ يما انتي تبجين ؟!
ام حمد : لا يما العود ما فيه إلا العافية الضغط مرتفع عليه شوي
الغلا قامت مخترعه : اسم الله عليه .. كاني يما دقايق واييج
ام حمد بنفسها ( يالله سترك انا لله وانا اليه راجعون , انا قلت لها
الضغط مرتفع عليه لو تدري إن الله أخذ أمانته شبتسوي )
الغلا : يلا يما خلصت ( لا يكون العود بالمستشفى وموقايليلي )
وصلوا بيت اليد واول ما دخلت الغلا شافت يدتها تبجي
الغلا : اديده اشفيج ليش تبجين شصاير !
اليده شافت الغلا لمتها ومسحت على راسها ، الغلا التفتت وشافت
خالاتها وبناتهم عيونهم مدمعه
الغلا : شفيكم العود ما فيه شي الضغط مرتفع عليه شوي
الخاله موزه * ام وليد* : ادعيله يما بالرحمه ، يدج توفى
الغلا قامت وراحت صوب امها : يما العود ما فيه شي صح
مو قلتيلي انه بخير.. وبصوت عالي يما ردي علي يماااااا
ام حمد : الله يرحمه ويغمد روحه الجنه ادعيله يما بالرحمه
الغلا فاتحه عيونها : العود راح .. العود مات وطاحت مغمى عليها
الساعه 10.30 بالمستشفى
ناصر : الحمد لله على سلامتج
الغلا : إهيء إهيء ناصر العود راح
ناصر : الله يرحمه .. هدي بالج ما يصير تسوين جذيه هذا يومه
وهو ينطر منج الدعاء مو الدموع
الغلا وهي تبجي : ودني عند اديده
ناصر : يلا انا انطرج بس توعين من الأبره اللي خذتيها
الغلا شهقت وتمسح دموعها : انا عطوني ابره ! ليش ؟
ناصر : اغمى عليج ويوم صحيتي كنتي منهاره عطوج ابره مهديء
الغلا : والله لو انا بوعيي ما خليتهم يقزوني
ناصر: تعلميني ، ادري فيج انتي والأبر اعداء
يلا تقدرين تمشين والا اشيلج
الغلا : لا شدعوه اقدر امشي الحمد لله
بالسياره ، ناصر : شلونج الحين احسن
الغلا : الحمد لله
ناصر : اديده تحاتيج كل شوي تقول دقوا سألوا عن الغلا
الغلا ودموعها تنزل : بعد عمري اديده الله يطول بعمرها ويخليها لنا
ويصبرها على فراق العود ، الله يرحمه ويغفر له ياعل مثواه الجنه
ناصر : اللهم آمين
دخلت الغلا البيت وراحت تركض ودفنت راسها بحضن يدتها وهي
تصيح : الله يخليج لي اديده ولا يحرمني منج يا الغاليه
اليده وتمسح دموعها : ويخليج لنا يما ، شلونج الحين طيبة ؟
الغلا : طيبة وانا بحضنج اديده الله لا يحرمني منج
باليوم الثالث من العزا، حضروا أهل السعوديه ابو عيسى وامه
وزوجته وولده عيسى وزوجته وبنات ابو عيسى نوره ودلال
ونوف وخالد وفهد وابوه
دخلوا الحريم وعزوا اليده وبناتها
الجده فاطمه : وشلونك يا ام راشد عساكي طيبة
اليده : الحمد لله الله يسلمج بخير وعافية
الجده فاطمه : الله يرحم ابيكم ويجعل مثواه الجنه
اليده : آمين وموتاكم وموتى المسلمين
الجده فاطمه تكلم ام وليد : انتي موزه والا فاطمه
ام وليد : انا موزه يا خاله
الجده فاطمه : واختك هاذي اللي جنبك ؟
ام حمد : ايه نعم يا خاله انا فاطمه
الجده فاطمه : وشلونكم عساكم طيبين ، عظم الله اجركم يمي
ام حمد وام وليد : اجرنا واجرك جزاك الله خير
نوف تكلم نفسها ( يا الله انا الحين وشلون بعرف غلا اللي قال
لي عنها خالد ، الغرفه مليانه .. يا رب ساعدني )
ام حمد تكلم الغلا : قومي يما وزعي ماي
قامت الغلا توزع ماي ووصلت عند نوف ومدت لها الماي : تفضلي
طالعتها نوف وابتسمت : شكرا
ردت لها الغلا الابتسامه وقالت لها بالعافيه , وصلت عند دلال اخت
نوف ومدت لها الماي وشافت بحضنها ولد صغير نايم
الغلا : اسم الله عليه ما شاالله جميل
دلال : تسلمي حبيبتي عيونك الحلوه
الغلا : ولدج ؟
دلال : إيه عمر
الغلا : اسم الله عليه كم عمره ؟
دلال : 6 شهور
الغلا : العمر كله ان شاالله .. هاتي اوديه الغرفه ينام عالسرير
دلال : مشكوره يا قلبي اخاف يصحى وما يلقاني ويبكي
الغلا : اخلي وحده من الخدامات تقعد عنده
ام حمد تنادي : الغلا
الغلا التفتت : نعم يما
ام حمد : عطيني ماي لخالتج ام عيسى
نوف بنفسها ( هاذي الغلا ما شاالله والله يا خالد عرفت تختار )
الغلا : ان شاالله يما
الغلا : اتفضلي معاي ام عمر نودي عمر الغرفه
نوف : لا تقولين ام عمر احسها كبيره ، قولي لها دلال
الغلا مبتسمه : عاشت الأسامي
نوف : وانا نوف
الغلا : هلا فيكم حياكم الله
راحت الغلا عطت ام عيسى ماي ومدت ماي للجده فاطمه
الجده فاطمه طالعت الغلا وابتسمت : ما شاالله من انتي يمي
الغلا : انا الغلا ال..... بنت فاطمه ال......
الجده فاطمه : والله والنعم فيكي وفي أمك
الغلا : الله ينعم بحالج يما
ابتسمت الجده على رد الغلا
راحت الغلا نومت عمر على السرير ووصت الخدامه عليه
دخلت عند الحريم وراحت صوب يدتها
الغلا : اديده تبين شي
اليده : وين خالتج منيره ؟
الغلا : قاعده مع الحريم ، آمري اديده
اليده : روحي ناديها
الغلا : ان شاالله
الغلا قاعده يم اختها ساره (ام مشاري) ويم ساره قاعده دلال
تسولف معاها ، يات نوف وقعدت يم الغلا
نوف : تدرسين غلا
الغلا : إيه هذا آخر كورس لي بالجامعه ان شالله شهرين واتخرج
نوف : حتى انا هاذي آخر سنه لي بس باقي لي 5 شهور لأني
متأخره بماده
الغلا : شنو تخصصج ؟
نوف : علم نفس . وانتي ؟
الغلا : ادارة اعمال
نوف : موفقه ان شاالله ، والله انا حبيتك ودخلتي قلبي
الغلا : مشكوره تسلمين حتى انا والله
نوف : اتصدقي لسه عارفه ان عندنا اهل بالكويت
الغلا : حتى انا توني ادري ان عندنا اهل بالسعوديه , حياكم الله
نوف : الله يحييك يا قلبي ، وشرايك نتبادل ارقام تليفوناتنا
الغلا : هاذي الساعه المباركه يلا سجلي ......9
نوف : يلا سجلي رقمي .......5
عند الرياييل بالعزا .. خالد قاعد يم فهد ويمهم علي وناصر ووليد
وحمد وعياله وبالعزا تعرف خالد على حمد

انتهى الجزء الثاني
بانتظار ردودكم
دمتم بخير ( اختكم غفران* )   
(( الجزء الثالث ))

بعد 3 أسابيع من وفاة اليد ، الغلا بالجامعه قاعده مع صديقتها
مريم وأميره رن موبايلها
الغلا : شهالرقم ! جنه مكالمه مو من الكويت
مريم : ردي شالمشكله
الغلا : الو
نوف : السلام عليكم ( طبعا حاطه سبيكر لأن خالد يمها )
الغلا : وعليكم السلام والرحمه ، منو معاي ؟
نوف : معك نوف
الغلا وهي تتذكر (نوف ..نوف.. ما عندي صديقه بهالإسم
نوف : ما عرفتيني
الغلا تذكرت : اووووه نوف السعوديه
نوف : هههههههه إيه نوف السعوديه كيفك ان شاالله بخير
الغلا : الحمد لله بخير الله يسلمج وانتي شلونج وشلون دلال
وولدها والأهل كلهم ان شاالله طيبين
نوف : كلنا بخير الله يسلمك .. ان شاالله ما أكون عطلتك
الغلا : لا انا عندي بريك الحين وقاعده مع صديقتي
نوف : انتي بالجامعه ؟
الغلا : إيه . وانتي ؟
نوف : لا انا بالبيت ما عندي محاضرات
الغلا : يلا شدي حيلج علشان تخلصين موادج بسرعه
نوف : الله كريم . وانتي متى امتحاناتك ؟
الغلا : باقي شهر الله يعيني
نوف : الله يوفقك يارب ويسهل لك امتحاناتك
الغلا : آمين إيه والله ادعيلي مع الظروف اللي مريت فيها
احس اني ما درست عدل
مريم بصوت عالي : ما عليج منها تراها ماكله الكتاب أكل
نوف تضحك : من ذي ؟
الغلا : ههههههه كلاج ريلج قولي آمين .. ما عليج منها نوف
تجذب عليج .. هاذي صديقتي ميمي
نوف : اسمها ميمي !
الغلا : هههه لا اسمها مريم بس انا اناديها ميمي
نوف : يلا حبيبتي اسفه اذا عطلتك ، خلينا نسمع صوتك
الغلا : ان شاالله وسلميلي على الأهل وبوسي لي عمر
خالد ( ما فيه بوسي لي خالد )
نوف : الله يسلمك يوصل ان شاالله مع السلامه
نوف تكلم خالد : ها ارتحت يوم سمعت صوتها
خالد سرحان
نوف تلوح بايدها وبصوت عالي : هيه هيه يا بو الشباب
خالد : ها وش له هالصراخ
نوف : اناديك ما ترد عليَ , شو سرحت بصوت الغلا
خالد مبتسم : مالك دخل
نوف : هالحين مالي دخل ، شوف من يكلمها قدامك مره ثانيه
خالد طلع وهو مبتسم
نوف : والله انها ماخذه عقلك يا خوي
استمرت الإتصالات بين نوف والغلا , ارتاحوا الثنتين لبعض
وعرفت الغلا ان نوف مالجه على ولد عمها فهد
الغلا : من قدج الحين اناديج حرم الدكتور
نوف تضحك : لا وش دعوه ,, وانتي متى نناديكي حرم فلان
الغلا : ههههههه حرم سعادة الوزير
نوف : هههههههه وزير مره وحده يا كبرها
الغلا : اضحك معاج تذكرت المسرحيه
نوف : متى حفل تخرجك ؟
الغلا : بعد اسبوع , حياج تعالي
نوف : تسلمين ودي والله بس ما اقدر
الغلا : شالمانع ؟
نوف : الأسبوع الجاي اختباراتي
الغلا : الله يوفقج ويسهل امورج
نوف : آمين ، ما اوصيكي ترسلي لي صورتك ابغى اشوفك
الغلا : ولا يهمج جم نوف عندنا.. بعطيج اميلي وسوي لي
اضافه وانتي عطيني اميلج .

يوم التخرج ( : الفرحه بعيون ام حمد واليده وكل العايله
ام حمد دمعت عينها يوم شافت الغلا بروب التخرج والكبوس
اللي مزينه لها ناصر بالورد , ومسوي لها طوق كبير من
الورد الطبيعي لتوأم روحه مثل ما يسميها .
نادوا اسمها وصعدت على المنصه واستلمت الشهاده من
عميد الكلية والأساتذه اللي معاه كلهم باركوا لها لتفوقها
وحضورها المميز بالندوات اللي تصير بالجامعه.
التقطت لها جم صورة هي وصديقاتها المقربين وطبعا
اولهم ميمي واميره وصورت مع امها واخوانها وخواتها .
الغلا مسوية برنامج لحفل تخرجهم هي وصديقاتها , اجرت
سيارة ليموزين وشرطت لون أسود
الغلا : يلا صبايا اليوم يومنا خلونا نستانس..الى الليموزين
كل البنات ضحكوا والفرحه تشع من عيونهم
ساق فيهم السايق بشوارع الكويت وناصر واخته ساره
بسيارتهم ماشين وراهم وساره ماسكه كاميرا فيديو وتصور
ناصر : دلوعتنا خلصت الجامعه
ساره : ايه الله يوفقها
فتحوا البنات الدرايش وكل وحده طلعت ايدها وهي ماسكه
كبوسها وتلوح فيه بالهوا فرحانين وناصر وراهم يضحك
ويدق لهم هرن وساره تصورهم .
راحوا البنات محل تصوير.. كل بنت صورت لها جم لقطه
بعدين صوروا كلهم صوره جماعيه , طلعوا من محل التصوير
وراحوا مطعم ........ ونزلوا بلبس التخرج (:
الساعه 3 قبل آذان العصر
ام حمد : الو هلا يما الغلا وينج
الغلا: هلا يما انا مع البنات في مطعم ..... قاعدين نتغدا
ام حمد : متى بتردين ؟
الغلا بدلعها الطبيعي : يما تو الناس اليوم انسيني بعيش
يومي وبفرح بتخرجي , بعد يما ورانا سينما لا تحاتين
بارجع مع ميمي
ام حمد : وميمي هاده ريلها ورايحه معاكم !
الغلا : إيه ريلها ديمقراطي قال لها روحي استانسي مع
صديقاتج وبالليل عازمها عالعشا
ام حمد : الله يحفظكم يما وديري بالج على نفسج
الغلا : ان شاالله لا توصين حريص بنتج سبع هههههه
الغلا : يلا بنات نصلي العصر ونروح السينما ودي
بفيلم هندي
ميمي : فيلم هندي واحنا فرحانين , ما نبي نبجي
روان : إيه والله صاجه , نروح فيلم اجنبي
اميره : لا ، نروح فيلم عربي
الغلا : منيره اشفيج ساكته
منيره : كل لغات الأفلام قلتوها .. ما بقى الا نروح فيلم كويتي
الغلا : هههههههه ماكو الا بس يا بحر
البنات كلهم بصوت واحد : اوه يا مال اوووه يا مال..هييييه
وضحكوا , كانوا فرحانين والبسمه ما فارقت شفاهم
راحوا فيلم عربي كوميدي وطلعوا ميتين من الضحك .
على الساعه 7 بالليل كل وحده دقت على اهلها , ميمي راحت
مع زوجها والغلا مرها ناصر اخوها
ناصر : وين تبين تروحين ؟
الغلا : عند اديده يومين ما شفتها ولهانه عليها وبنام عندها
تعبت من الفراره
ناصر : محد قالج مابقى مكان ما رحتوه
الغلا : نصوري حرام عليك ما تبيلي الوناسه
ناصر مبتسم : لا من قال , انا اصلا فرحان اكثر منج
الغلا : بعد عمري اخوي حبيبي الله لا يحرمني منك يا الغالي
وصلت بيت يدتها وراحت لمت يدتها وتبوس فيها
اليده : هلا والله بنور عيوني
الغلا : هلا فيج اديده شلونج
اليده: بخير يوم اني شفتج بهاللبس الحلو, الله يا زين هالورد
ناصر : احم..احم..الورد انا يايبه.. قوه اديده . ويحبها على راسها
اليده : الله يقويك يما شلونك ناصر
ناصر : الحمد لله اديده ..ترى اغار اشمعنى الغلا نور عيونج
وانا لأ
اليده : حتى انت نور عيوني انت وياها غلاتكم وحده
دخلت الخاله منيره وسلمت : هلا والله بالخريجه
الغلا وهي تسلم وتبوس خالتها : هلا خالتي
ناصر : شلونج خالتي عساج بخير
الخاله : الحمد لله الله يسلمك وانت شلونك وشلون الدوام
ناصر : الحمد لله والدوام تعب ما فيه راحة
( ناصر ضابط بالجيش )
الخاله : الله يوفقك ويسهل امورك ويرزقك ابنت الحلال
اليده : آمين هو واخته بيوم واحد
الغلا : لا اديده ما ابي انا وياه بيوم واحد , جذيه ما اقدر
ارقص بعرسه هههههههههه
ناصر : ايه صح محد بيشيل عرسي غير توأم روحي
الخاله : الله يخليكم لبعض
ناصر : يلا انا استأذن , فمان الله
اليده : وين يا بوك اقعد تعشى
ناصر : لا اديده وين عشا الحين تو الناس الساعه ما صارت 8
اليده : اقعد معانا ولا صاروقت العشا تعشى وتسهل
الغلا : ايه والله نصوري اقعد
ناصر : نقعد ما نبي نزعل الغاليين , ويلتفت على خالته :
وينه طلول ناديه نلعب بلاي استيشن
الغلا : انا بروح اسبح واصلي واييكم
الساعه 10 بالليل الغلا نامت من التعب وحاطه موبايلها يمها
ونست تخليه سايلنت , رن موبايلها وما سمعته , رن مره
ثانيه والغلا وهي مغمضه تمد ايدها وتاخذ الموبايل : اممممم
نوف (طبعا حاطه سبيكر خالد يمها) : الو
الغلا وهي مغمضه عيونها وبصوت نايم : نعم
نوف : الغلا
الغلا يا بإذنها صوت اختها ساره : ساره انا نايمه اذا قعدت
ادق عليج
نوف : آسفه يا قلبي ازعجتك , اخليكي تكملي نومك
الغلا : نوف
نوف : ايوه
الغلا :سوري حسبالي اختي هلا والله بنوف السعوديه
نوف : ههههههه هلا فيكي , نايمه الحين الساعه 10
الغلا : اليوم من الصبح الى اساعه 7 بالليل وانا بره هلكانه
من التعب يدتي غصبتني على العشا تعشيت ونمت
نوف : اوكي يا قلبي لي صحيتي كلميني , مع السلامه
الغلا : الله يسلمج
خالد : ليه ما سألتيها عن صورتها
نوف : خالد البنت نايمه وتعبانه كيف اقولها ارسلي صورتك !
خالد : امرنا لله ننتظر الى بكره ونشوف
نوف : خالد انت ليه مهتم بغلا كذا ناوي تخطبها
خالد : اخطبها ؟!
نوف : ليه لآ , أجل ليه كل هالإهتمام بالبنت ؟
خالد يكلم نفسه ( والله جبتيها يا نوف اخطبها واكسر راسها)
خالد : والله هي البنت عاجبتني من اول ما شفتها بس يمكن ما
ترضى بي
نوف : وليه ما ترضى بك ما شاالله حلو وجامعي وولد عايله
والله مرهي عليك وشغلك مع الوالد ماشي والحمد لله , وبعدين
هي ما هي بغريبه تعتبرمن الأهل والقرايب عيال العموم
خالد : والله يا نوف انتي هالحين دخلتي الفكره براسي..
بس تعالي يمكن البنت مخطوبة
نوف : لا ما هي مخطوبه انا سألتها قالت لأ ..ها وش قلت ؟
خالد : افكر واقول لك
نوف : خالد ابغي اوصل لغلا هديه وهي نايمه عند جدتها
وانا ما اعرف العنوان
خالد : العنوان عندي انا كاتبه يوم صار عندهم عزا جدهم
عطيني الهديه وانا اوصلها باسمك
نوف : الله يخليك لي
خالد : وش جايبه لها ؟
نوف : ساعه ديور مع عطورات
خالد : حلو يلا اخلصي علشان اوديها
الساعه 9 الصبح دخلت الغلا وشافت يدتها قاعده تسمع
اذاعة القرآن
الغلا : صباح الخير عالحلوين (وتحب راسها) شلونج اديده
اليده : صبحج الله بالنور والسرور ..كيف اصبحتي يما
الغلا : بخير وعافيه الحمد لله
اليده : يلا يما قولي لكوماري تجيب لج ريوق
الغلا : لا اديده ما اشتهي بس ابي نسكافيه
اليده : وشنو هذا الاسكانيه
الغلا : هههههههه نسكافيه اديده قهوه
اليده : تشربين قهوه وانتي موماكله شي موزين يما
الغلا : اديده ما اشتهي آكل اذا يعت اكلت
اليده : عمري ما شفتج جوعانه كله مالج نفس تاكلين
الغلا : لا اديده شوفيني صايره بطه زايده كيلوين
اليده : قولي ناقصه مو زايده
قعدت الغلا تسولف مع يدتها اللي غصبتها على الأكل
الغلا : بس اديده بارجع عند امي اذا قعدت عندج بصير فيله
ضحكت اليده .. فرحانه وهي تشوف الغلا عندها وتاكل معاها

في السعوديه * الساعه 4.30 العصر رن موبايل نوف وكان خالد توه نازل
بيروح النادي , شافت نوف الرقم ابتسمت وصعدت فوق
دارها .. خالد ركض وراها : من ؟ الغلا
نوف : خالد بس والله اللي نسويه مايجوز لو تدري البنت
راح تزعل عليَ
خالد: ليه تزعل هاذي زوجة المستقبل
نوف : قول قسم
خالد : قولي ان شاالله ترضى بي
نوف وتحط سبيكر : هلا والله بأهل الكويت
الغلا تضحك : هلا فيج يا قلبي شلونج
نوف : بخير بسماع هالصوت الحلو
الغلا : تسلمين , مشكوره نوف على الهديه ليش كلفتي على
عمرج كلمة مبروك كفايه
نوف : لا والله سامحيني على القصور يا قلبي لزوم انا اجي
اجيبها بنفسي
الغلا : ما قصرتي حبيبتي .. نوف اللاب توب يمج ؟
نوف : إيه , ليه ؟
الغلا : بدزلج صورتي وانا بلبس التخرج ومقاطع فيديو
بس لي انا طبعا صديقاتي لأ
سكروا الموبايل وتكلموا بالماسن
الغلا : يلا استقبلي
نوف استقبلت الصوره ما شاالله شهالجمال
نوف وهي ترسل : ما شاالله كلمه حلوه قليله
خالد : ايه والله كلمه حلوه قليله , نوف شوفي قمازاتها
الغلا : تسلمين عيونج الحلوه , يلا الحين استقبلي مقاطع الفيديو
* المقطع الأول مبين الغلا وهي تستلم شهادتها من العميد
* المقطع الثاني الغلا بسياره الليموزين ومطلعه ايدها وتلوح
بالكبوس
* المقطع الثالث ميمي تقول لغلا شنو شعورج اليوم
الغلا وهي تغني : طاير من الفرحه طاير قلبي على نار ناطر
ثاير من الشوق ثاير وحشتني اديده هههههههههه
خالد : ما شاالله كامله والكامل وجهه سبحانه حتى صوتها حلو
نوف : ما شاالله صوتك حلو
الغلا : مشكوره عمري مدحتيني وايد اليوم بعدين أغتر
نوف : أغتري عمري يحق لك
الغلا : لا أعوذ بالله الله يبعدنا عن الغرور , شرايج بمقاطع الفيديو
نوف : كلها حلوه بس وين كنتي وانتي تغني (سؤال خالد طبعا)
الغلا : في مطعم .........في الكابينه
خالد : اسأليها وش رايها اذا تقدمت لها ؟
نوف : اصبر خالد مو ها لحين
الغلا : نوف بفصل يوني عيال خالتي
نوف : اوكي مع السلامه
انتهى الجزء الثالث. بانتظار ردودكم ودمتم بخير (اختكم غفران*) 
(( الجزء الرابع)) (ايام من حياتي)

بعد شهرين
الغلا ونوف على الماسنجر
حبيبة اخوها : السلام على الحلوين
حبيبة ابوها : هلاااااا والله وعليكم السلام
حبيبة اخوها : هلا بحبيبة ابوها وحبيبتي
حبيبة ابوها : من قدي زادوا حبايبي
حبيبة اخوها : لا تنسين فهد ويانا
حبيبة ابوها : هههههههه فهد بالقلب ما ينسي
خالد اللي طبعا قاعد يم نوف : استحي يا بنت انا جنبك
نوف : محد قالك اقعد جنبي
خالد : يلا نوف اسأليها
حبيبة ابوها : الغلا محد خطبك ؟
حبيبة اخوها : اووووه شكثر وآخرهم من اسبوعين
خالد وهو فاتح عيونه : قوليلها وافقت عليه
حبيبة ابوها : من خطبك ؟ نقول مبروك ؟
حبيبة اخوها : خطبني اخو ميمي صديقتي وطبعا ما وافقت
خالد تنهد براحه , حبيبة ابوها : ليه ؟
حبيبة اخوها : لأن متزوج من قبل وعنده ولد وانفصل عن مرته
ومرته انا قاعده ومسولفه معاها مو حلوه آخذ ريلها .. وبعدين انا
مابي واحد مستعمل (:
حبيبة ابوها : وش قصدك واحد مستعمل !؟
حبيبة اخوها : هههههههه يعني متزوج من قبل
حبيبة ابوها : انا لك عندي زوج ما هو مستعمل على قولك ، وشرايك
حبيبة اخوها : هههههههه صرتي خطابه
حبيبة اخوها : إيه اخطب لأخواني بس
حبيبة اخوها : ؟!
حبيبة ابوها : ايش فيكي ..استحيتي
حبيبة اخوها : انتي من صجج تخطبيني لأخوج !
حبيبة ابوها : ليه ما هو قد المقام
حبيبة اخوها : لا العفو بس عمري ما فكرت آخذ واحد سعودي
حبيبة ابوها : يا حلو السعوديه وشبابها
حبيبة اخوها : ويا حلو الكويت وشبابها
حبيبة ابوها : الغلا حنا موبغرب عنكم وانتوا اهل والسعوديه
والكويت واحد
حبيبة اخوها :نوف انتي تتكلمين من صجج ؟؟!!
حبيبة ابوها : إيه اتكلم صدق واتمنى تصيري زوجة اخوي
حبيبة اخوها : ومنو اخوج هذا ؟
خالد اخذ اللاب من نوف وكتب :
خالد عبد الله ال..... 25 سنه جامعي تخصص ادارة اعمال من
امريكا اسمراني مملوح يشتغل بالشركه مع ابوي سيارته مرسيدس
سوده وعطره المفضل سان لوران
حبيبة اخوها : بس .. بس ما بقى غير تقولين مقاس جوتيه
خالد يكتب : ولا يهمك , مقاسه 44
حبيبة اخوها : نوف اشفيج !! بس عاد
حبيبة ابوها : ها وش قلتي ؟
حبيبة اخوها : نوف حبيبتي هاذي امورما نقررها احنا بهاللحظة
هذا زواج مو لعب عيال
خالد يكلم نوف : الله يكملها بعقلها
حبيبة ابوها : ادري حبيبتي بس انا اجس النبض اذا تتقبلي او لا
حبيبة اخوها : والله نوف هذا الموضوع يبيله تفكير ووقت طويل
حبيبة ابوها : وش قد يعني , اسبوع ؟
حبيبة اخوها : يحليلج شنو اسبوع قولي سنه
حبيبة ابوها وحاطه فيس فاتح عيونه : سنه!!! بهالسنه ولدك بحضنك
حبيبة اخوها : بعد خليتي عندي ولد هههههه الله كريم
حبيبة ابوها : الغلا اكلمك جد انا فكري بالموضوع
حبيبة اخوها : ان شاالله
بعد شهر من محادثة الغلا ونوف
ام حمد : يا هلا حي الله من يانا
الجده فاطمه : الله يحييك يمي وشلونك فاطمه عساكي طيبه
ام حمد : بخير الله يسلمج وانتي شلونج وشلون صحتج
الجده : بخير بشوفتكم
بعد ما سلمت ام حمد على الكل , الجده وام عيسى ونوره ونوف
في بيت ام حمد بالديوانيه قاعد حمد وناصر وابو وليد وعلي
وابو عيسى وعيسى وخالد وفهد , وطبعا اللي ما تعرفه الغلا
انهم يايين يخطبونها
ابو عيسى : ها وش قلت يا بو وليد ؟
ابو وليد وهو يطالع حمد : والله يا بو عيسى هاذي الساعه المباركه
وانت فاجأتنا واخوانها قاعدين يسمعونك
ابو عيسى : ها يا بو عبد العزيز وش رايك ؟
حمد : والله ياعمي انتوا ناس تنشرى بالغالي وانا ما عندي مانع
بس الراي راي البنت
ناصر قاعد ساكت ومتضايق من داخله
ام حمد : والله هاذي الساعه المباركه وانتوا اهل مو غرب
نزلت الغلا بشياكتها المعتاده وسلمت على الحضور لكن سلامها
لنوف غير: هلا والله بنوف السعوديه نورتي قلب الغلا الكويتيه
نوف : ههههههه هلا بك اكثر ... نوف وتساسر الغلا : وش
هالزين بيستخف اخوي
الغلا طالعت نوف وعقدت حواجبها مو مستوعبه
الجده تكلم الغلا : تعالي جنبي يمي
الغلا : هلا يمه
الجده : انا جايه واتمنى انك ما ترديني
الغلا وهي تحبها على راسها : افا عليج يما ما يرد الكريم الا اللئيم
آمري يما شبغيتي ؟
الجده : حنا جايين نخطبك لولدنا خالد ... وش قلتي ؟
الغلا نزلت راسها وسكتت وبهاللحظه حمد ينادي امه
حمد : يما اهل السعوديه يايين يخطبون الغلا
ام حمد : ايه يما توها يدتهم تكلمت , شرايك انت يما ؟
حمد : يما مهما قلت رايي مو مهم عند راي الغلا هي اللي بتزوج
ناديها يما اكلمها
حمد : الغلا العرب يايه تخطب شرايج ؟
الغلا منزله راسها ودموعها تنقط
حمد : اشفيج اذا مو موافقه قولي
الغلا : حمد الموضوع يبيله تفكير عطني مهله افكر
حمد : اوكي اقولهم اسبوع ونرد عليكم وانتي فكري واستخيري
يومين والغلا بدارها تبجي وليلحين تفكر ولا اخذت قرار
ام حمد : الغلا يما افتحي الباب
الغلا : هلا يما حياج
ام حمد : اشفيج يما ليش هالدموع ؟!
الغلا : ما ادري يما خايفه
ام حمد : شمنه خايفه , انتي شفتي امه وخواته وجدته ما شاالله
عليهم كلهم طيبين
الغلا : ادري يما .. انا اللي افكر فيه شلون راح اعيش بعيد عنكم
وانتوا بديره وانا بديره وانا ما اعرف طبايعهم
ام حمد : يما على قولة القايل بينا وبينهم حذفة عصا وهم حالتهم
الماديه زينه وشايفين خير وبتعيشين نفس المستوى اللي انتي
عايشه فيه ويمكن احسن بعد وهم اهلنا مو غريبين
الغلا وهي تلم امها وتبجي : ما اقدر اخليج يما واتغرب
ام حمد وهي تضحك : الله يهداج يما من قال انج بتغربين , كل ما
اشتقتي حجزي وتعالي
الغلا : يما من كلامج جنج موافقه عليهم
ام حمد : يما الراي رايج بالأول .. وانا اعرفهم والنعم فيهم

بعد 4 أيام الساعه 11 بالليل ناصر يدق الباب على الغلا
ناصر : توأم روحي نايمه ؟
الغلا : لا حبيبي تفضل
ناصر : السلام عليكم
الغلا توقف تلمه : هلا والله بقلبي وروحي وعقلي وكلي
وينك جني من زمان ما شفتك
ناصر : انا موجود انتي اللي منخشه
الغلا : .......................
ناصر : شقررتي ؟
الغلا : انت شرايك ؟
ناصر : انا مو مهم انتي رايك اهم
الغلا : ما ادري ضايعه فكرة توديني وفكرة تييبني , انت شفت خالد
شرايك فيه ؟
ناصر : والله هو والنعم فيه ما عليه خلاف .. بس ..
الغلا : بس شنو
ناصر : ما كنت حاط في بالي انج تاخذين سعودي
الغلا : يعني انا اللي حاطه في بالي
ناصر : استخرتي
الغلا : ايه بس ليلحين متردده
ناصر : وشنو اللي رادج
الغلا وهي تبجي : اللي رادني اني راح ابعد عنك وعن امي وخواتي وديرتي
ناصر وهو يلمها : ادري ان الوضع صعب ويبيله تفكير , اليوم
زوج خالتي كلمني وشكله متحمس وموافق وسألني عن رايج
الغلا : وشقلت له ؟
ناصر : قلت له ليلحين تفكر
الغلا : وحمد شرايه
ناصر : حمد قال اهم شي رايج ويقول الحين الموبايلات تقرب البعيد
الغلا نزلت راسها
ناصر : حبيبتي باقي يومين ونرد عالجماعه
الغلا : يصير خير ان شاالله
في السعوديه خالد يكلم نوف : نوف دقي على الغلا
نوف : ادق صار لي 5 أيام وجوالها مسكر
خالد : والماسنجر
نوف : مو شابكه كل ما دخلت لقيتها اوف لاين
خالد : وش فيها لا يكون مو موافقه
نوف : فال الله ولا فالك يمكن البنت مستحيه تكلمني وبعدين باقي
يومين ويردون علينا ليه مستعجل
حمد يدق على ابو عيسى : السلام عليكم
ابو عيسى : وعليكم السلام ورحمه الله
حمد : شلونك عمي عساك بخير
ابو عيسى : بخير الله يسلمك , من معي ؟
حمد : معاك حمد ال..........
ابو عيسى : يا هلا ومرحبا حي الله بو عبد العزيز
حمد : الله يحييك ويبقيك عساك بخير عمي
ابو عيسى : بخير بسماع صوتك .. ها منت معطيني البشاره
حمد : سامحني عمي..............

انتهى الجزء الرابع
لا تحرموني من ردودكم
دمتم بخير ( اختكم غفران *) 

(( الجزء الخامس )) ( ايام من حياتي )

حمد : سامحني عمي طولت عليكم , بشارة الخير ان شاالله
البنت موافقه
ابو عيسى : زين .. زين على بركة الله , الله يبشرك بالخير
انا اخبر الأهل وبينا اتصال
حمد : على بركة الله , اشوفك على خير عمي . فمان الله
ابو عيسى : حياك الله يا ولدي فمان الكريم
ام عيسى : كووولوووولوووووش هذا والله الخبر الزين مبروك
ابو عيسى : مبروك عليكم الله يتمم على خير
الجده فاطمه : مبروك عليكم يبه
ابو عيسى وهو يحب راس امه : الله يبارك فيكي يما
الجده : الله يتمم عليه بخير ويرزقه بالذريه الصالحه
خالد ( وما ادراكم ما خالد ) مو سايعته الفرحه ودق على فهد
خالد : باركلي وافقت
فهد : الف الف مبروك
خالد : اخيرا راح يبدي مشوار الأخذ بالثأر هههاي
فهد : أي ثأر؟!!!!!
خالد : تستعبط انت , نسيت وش سوت فيني
فهد : خالد انت صاحي .. استح على وجهك انت ماخذ البنت
علشان تاخذ بثارك منها ؟!
خالد : ايه , اجل ليه ماخذها
فهد : انت اكيد انجنيت البنت من قرايبكم وعرب معروفين
لا تفضح نفسك
خالد بكل اصرار : لا انا بس بأدبها شوي واعلمها من هو خالد
فهد : الله يهداك يا خوي اتعوذ من الشيطان ولا تسوي شي تندم عليه
خالد : لا ان شاالله ما راح اندم انا مخطط لكل شي
فهد : الله يهديك ويعينها المسكينه
دق ابو عيسى على حمد وحددوا موعد الملجة اللي بتصير بالكويت
واخذ من حمد رقم حساب الغلا علشان يحط فيه مهرها
بعد اسبوعين .. الفرحه بعين ام حمد والخوف بعين الغلا والقلق
بعين ناصر ... تجمعوا العايلتين في البيت العود وتمت الملجة .
دخلت الغلا بفستان ذهبي وميك اب ناعم وشعرها خلته مفلول واصل
لآخر ظهرها وحاطه اكسسوار صغير فيه كانت مرتبكه ومستحيه
قعدت على الكرسي المخصص لها وكل الحضور ياو سلموا عليها
وباركوا لها ولما شافت يدتها قامت الغلا لمتها ودمعت عينها
ساره : لا تبجين لا يخترب المكياج
سلموا عليها أهل السعوديه وعطوها هداياهم ومن ضمنهم عمة خالد
(حصه) , وطبعا نوف كان سلامها غير عن الكل
نوف : الف .. الف.. الف..ومليون مبروك يا مرت اخوي
الغلا : الله يبارك فيج
نوف : يا الخاينه ليه هالقطاعه ليه مسكره الجوال
الغلا : هههههههه لأسبابي الخاصه
نوف : ممكن اعرفها
الغلا : كنت افكر
نوف : وش تفكرين فيه
الغلا : في اخوج
نوف : الله .. اسبوعين حارمتني من سماع صوتك علشان خالد
يا عيني .. يا عيني
اخذت المصوره كم لقطه للغلا واهلها واهل زوجها
وبعد ساعه دخل خالد ومعاه ابوه وحمد وناصر وخالد اول ما شاف الغلا انبهر من شكلها وخاصه شعرها لانه يحب الشعر الطويل
الغلا يوم شافت خالد قرب وقفت .. باسها خالد على جبينها وقال لها مبروك , الغلا من الحيا نزلت راسها وبصوت واطي : الله يبارك فيك
سلم عليها عمها وبارك لها ووراه حمد ويوم قرب ناصر نست الغلا
كل الحضور لمته وحطت راسها على جتفه وناصر حاضنها بذراعه
باسها : الف مبروك عسى الله يسعدج (وساسرها : يا توأم روحي)
الغلا : الله يبارك فيك ( وساسرته : يا قلبي وروحي وعقلي وكلي)
ابتسم لها ناصر والمصوره اخذت لهم جم صوره
طلعوا الرياييل وتم خالد قاعد يم الغلا , ياو جدته وامه وخواته
وصوروا معاه .. وعلى الساعه 11 توجهوا الحضور على العشا
صعدت الغلا غرفتها تبدل لأن ناصر مسوي لها مفاجأه
ناصر : مبروك خالد
خالد : الله يبارك فيك عقبالك
ناصر : الله كريم .. خالد ما اوصيك على الغلا تراها غالية
خالد : لا توصي الغلا بعيوني
ناصر : هذا العشم فيك .. يلا قوم العروس تنطرنا
خالد مستغرب : وين ؟!
ناصر : ما تبي تطلع مع مرتك ؟
خالد مستغرب : وين اطلع
ناصر : اشفيك مستغرب .. احنا عندنا بيوم الملجه الزوج ياخذ
زوجته ويتعشون بفندق
خالد : والله يا ناصر انت فاجأتني ما ادري وش اقول لك
ناصر : لا تقول شي, انا مرتب كل شي بس انت تعال معاي
نزلت الغلا لابسه بدله اوف وايت وخففت من مكياجها ولابسه
شيله اوف وايت معرقه بذهبي ماركة ديور , شافها ناصر تنزل :
ما شاالله شهالقمر اللي نازل
الغلا : ههههههه عيونك الحلوه حبيبي
وصلوا الفندق ... ناصر كان حاجز لهم في كابينه وقايل للمدير عن المناسبه ومتوصين بالشموع والورد والريحه العطره , وصلهم ناصر عند الباب وقال لخالد : اسأل عن حجز باسمك ولا تدفع كل شي مدفوع هاذي هديه مني لكم
خالد : ليه مكلف على نفسك
ناصر : ما فيها كلافه ما عندنا اغلى منكم
خالد : تسلم يا الغالي نردها لك بالافراح
ناصر يكلم الغلا : اذا خلصتوا دقي عليَ
الغلا بابتسامه : اوكي
دخلت الغلا الكابينه واستانست على الشموع والورد .. شافت على
الطاوله علبه مخمل سوده وفوقها كرت : الى توأم روحي الف مبروك
فتحت العلبه وابتسمت
خالد : احم.. احم.. مبروك حبيبتي
الغلا : الله يبارك فيك
خالد : وانا ما فيه مبروك
الغلا : مبروك
خالد : بس كذا حاف ما وراها شي
الغلا : شنو اللي ما وراها شي
خالد : مبروك .. يعني ما فيه مبروك حبيبي ,عمري مبروك حياتي
الغلا استحت ونزلت راسها
خالد يكلم نفسه ( والله تعرف تستحي .. اجل وين لسانها اللي من كم شهر كلتني به)
موبايل خالد يرن : الو
فهد : هلا بالمعرس وينك ؟
خالد : بالفندق مع زوجتي حبيبتي
الغلا بنفسها ( وااي صج جريء)
فهد : اقول عن الكذب
خالد : والله ما اكذب ناصر حاجز لي في مطعم انا وزوجتي
فهد : الله واكبر من قدك تحضرت اشوف
خالد : اقلب وجهك
فهد : بشويش على البنت وخللك من افكارك
خالد : ههههههه كأنك تقرا افكاري
فهد : خالد اعقل
خالد : اوكي يلا مع السلامه
خالد : ولد عمي متفاجيء كيف انا طالع معاكي لحالنا
الغلا : ليش هو ما طلع مع مرته لما ملج !
خالد : لا طبعا حنا ما عندنا كذا
الغلا : ليش حرام ؟!
خالد : لا مو بحرام بس اطباعنا كذا , ما يطلع معها الا اذا اعرس
الغلا : اها .. نفس طبع البدو عندنا
خالد : ليد انتوا مو بكذا
الغلا : لأ .. الوحده تطلع مع زوجها عادي تتمشى .. تتعشى
تزور اهله ويزور اهلها علشان تعرفه ويعرفها .. يعني مرحلة
تعارف بينهم
خالد : وما يصير التعارف الا اذا طلعت معاه .. مافيه جوال
الغلا تكلم نفسها ( يا الله شيفهم هالعقد )
خالد : سكتي .. ما عندك جواب
الغلا بكل ثقه : لا عندي بس احب احتفظ فيه لنفسي .. والبنت راح تعرف زوجها وطبايعه من اول يوم تقعد معاه فيه
خالد : يعني انتي ذالحين عرفتي طبعي
الغلا : لا باسم الله توني قاعده معاك ما صار لي ربع ساعه
دق الجرسون الباب وياب لهم العشا , اكلت الغلا شوي وتركت الشوكه
خالد : ليه ما تاكلي
الغلا : الحمد لله شبعت
خالد : ايه احسن عشان لا تصيري دبه
الغلا بنفسها (عمه بشكلك دبه بعينك .. صج ما عنده اسلوب )
الغلا صدت عنه وقعدت تطالع الكرت اللي كاتبه ناصر
خالد : زعلتي
الغلا : لأ .. انت قلت شي يزعل
خالد : لا احسب لأني ما احب البنت الزعول
الغلا بنفسها ( مالت عليك يا الدفش انا اوريك ) : عيل ما راح تحبني لأني بسرعه ازعل وما احب احد يدوس لي على طرف
خالد مبتسم : اووووه يا ويلي
الغلا مبتسمه وبانت غمازاتها : ايه علشان تعرف بس
خالد بنفسه ( و يا ويل حالي على هالغمازات اموت انا فيهم ) : ما راح ازعلك كل ما شفت هالغمازات
سالها خالد عن الجامعه وقال لها عن رحلته لأمريكا وعن شغله مع ابوه وعن حياتهم في البيت
الساعه 12.30 دقت الغلا على ناصر
ناصر : هلا .. خلصتوا
الغلا : ايه حبيبي تعال
خالد : اغار انا لا تقولين له حبيبي
ابتسمت الغلا وقبل لا تطلع اخذت ورده تذكار من توأم روحها
بعد اسبوعين من الملجه نوف تكلم فهد : شلونك حبيبي
فهد : بخير يوم سمعت صوتك
نوف : فهد خالد معك ؟
فهد : ايه قاعدين بالقهوه مع اخويانا .. خير
نوف : فهد انا .. انا شاكه ان خالد ما يكلم مرته
فهد : وانتي وش دراكي
نوف : من كم يوم شفت خالد يكلم بالجوال واشرت له هاذي مرتك قال ايه وقلت له سلم عليها
فهد : وشو المشكله
نوف : دقيت على الغلا بنفس اليوم وسألتها شلونك مع خالد قالت
لي ما ادري عنه من الملكه
فهد : حبيبتي هذا شي بينه وبين مرته حنا ما نتدخل بينهم
نوف : معقوله فهد ... من اسبوعين ما كلمها ما كنه مجنني كل يوم يقول خطبوها لي والحين يسفها ولا يكلمها .. اخاف متهاوش معها يوم الملكه !
فهد : والله يا نوف ما ادري
نوف : الله يخليك حبيبي اسأله يمكن يقول لك
فهد : ان شاالله حبيبتي تامرين امر
فهد يكلم خالد وبصوت واطي : تعال ابغي اكلمك
خالد : خير
فهد يغمز له تعال بره , استاذنوا من اصحابهم
خالد : خير فهد وش فيك
انتهى الجزء الخامس بانتظار ردودكم * دمتم بخير
( اختكم غفران *) 
(( الجزء السادس )) ( ايام من حياتي )

خالد : خير فهد وش فيك ؟
فهد : انا وش فيني ولا انت !
خالد : انا ؟!
فهد : خالد انت من ملكت ورجعت ما كلمت زوجتك ؟
خالد : وانت شدراك ؟!
فهد : يعني ما كلمتها !
خالد : ايه ما كلمتها
فهد : ليه
خالد : ما عندي وقت
فهد : وغير هالكلام !
خالد : فهد انت من كلمك تو
فهد : انت يا الغبي ما تدري ان زوجتك ونوف يتكلمون بالجوال
خالد : ليه هي داقه تشكي لنوف
فهد : لا .. لا تظلم البنت , نوف شكت فيك يوم كذبت عليها وقلت لها انك تكلم
زوجتك وبحسن نيه دقت على زوجتك وقالت لها انا من الملكه ما ادري عنه
خالد معصب : وهي ليه تقول كذا
فهد : تبغاها تكذب !! خالد غير اسلوبك معها لا تجيب لنفسك المشاكل لا تندم
خالد : فهد انا ما راح ارتاح الا لما آخذ ثاري منها واادبها
فهد : وشلون بتاخذ ثارك منها بتذبحها يعني !!!!!
خالد : ما هو الذبح اللي في بالك .. ذبح على البطيء من غير سكين
فهد متضايق ومعصب : انت اكيد انجنيت .. انت منت خالد اللي اعرفه
خالد : وش بك عصبت ؟
فهد : من كلامك .. كم كلمه قالتها البنت وهي معصبه وحنا اللي غلطانين
مسكرين على سيارتها تسوي بك كذا
خالد : خلاص فهد سكر عالموضوع
فهد : خالد لو ما انت غالي وانا خايف عليك ما كنت كلمتك
خالد : خلاص ولا يهمك راح اكلمها عشانك
فهد : لأ .. ما هو عشاني , عشانك وعشانها
الساعه 12 بالليل دق خالد على الغلا
الغلا نايمه : اممممم
خالد : الو ... الغلا
الغلا بصوت نايم : نعم .. منو
خالد : نايمه
الغلا ما عرفت صوته : منو انت ؟
خالد : ما عرفتيني ؟
الغلا سكرت الموبايل بويهه
خالد : العن ابو شكلك سكرت في وجهي ..( دق عليها مره ثانيه )
الغلا وهي متنرفزه : نعم
خالد بكل برود : الله ينعم عليكي
الغلا : اخوي انت من تبي
خالد : انا ماني باخوكي انا زوجك
الغلا : خاااالد ؟
خالد : ايه خالد وش بك تفاجأتي
الغلا : وليش ما تقول من اول انك خالد
خالد : ليه متعوده احد يدق عليكي بذا الوقت ؟
الغلا : شقصدك ؟!
خالد : لا سلامتك ما قصدت شي
الغلا بنفسها ( الله لا يسلمك الحيوان داق ينرفزني )
الغلا : .........................
خالد : وش بك ساكته
الغلا : انت داق انت تكلم
خالد بنفسه ( نرفزتها .. بعد ما شفتي شي ) : وشلونك
الغلا : ( مالت عليك ) : الحمد لله بخير
خالد : كنتي نايمه ؟ صحيتك من نومك ؟
الغلا : عادي مو مشكله .. شلون خالتي وعمي وامي فاطمه
خالد : كلهم بخير .. ما فيه شلونك خالد حبيبي
الغلا ( حبتك القراده اوووف ينرفز ) : شلونك عساك بخير
خالد : السلام ناقص ما قلتي حبيبي
الغلا ( مصدق نفسه ) : اذا حسيت فيها اقولها
خالد : زعلانه لأني ما كلمتك الأيام اللي فاتت
الغلا : عادي
خالد ( لازم اغير اسلوبي معها عشان تثق فيني ) : حبيبتي كنت مشغول وصارت
مشاكل بالشركه و هالحين فضيت سامحيني غلاتي
الغلا : ما صار الا الخير .. مسموح
خالد : اجل اخليكي تنامي آسف يا قلبي ازعجتك .. تصبحي على خير
الغلا : وانت من اهله
مر شهر وخالد ما قطع اتصالاته مع الغلا وهذا غير المسجات اللي كلها حب وغزل
خالد : هلا غلاتي
الغلا : هلا فيك عمري شلونك
خالد : بخير يوم سمعت صوتك .. آآآآآآه
الغلا : سلامتك من الآه عسى ما شر شفيك ؟
خالد : مصدع .. والإنفلونزا لاعبه بي لعب وفيني سخونه .. اول مره تجيني
كذا جسمي كله يرجف
الغلا : سلامتك ما تشوف شر .. اخذت علاج ؟
خالد : رحت للدكتور وعطاني ابره وكيس مليان ادويه .. احس جسمي يشر مويه
الغلا : الحمد لله اذا عرقت يعني خفت عنك السخونه .. بس لازم تاخذ مضاد
خالد : الدكتور عطاني كبسولات
الغلا : اهم شي لا تشرب شي بارد كله اشياء دافيه
خالد : والله حبيبتي مالي نفس آكل
الغلا : لازم تاكل وعلى قولة امي اذا ما اكلت ما تطيب
خالد : تعالي وكليني
الغلا : ههههههههه ترى اسويها وايي
خالد : تسلم لي هالضحكه الله لا يحرمني منها .. غلاتي اشتقت لغمازاتك
الغلا : هههههههه تعال شوفهم .. والا تبيني ادزهم لك بالبريد
خالد : آآآآآآآآآآآتسووووو ... آآآآآآآآآآه
الغلا : يرحمك الله .. شكلك تعبان حيل
خالد : اكلمك وانا تحت اللحاف , يا ليتك معي داخل لحافي
الغلا : جنك من السخونه قمت تخرف .. يلا اخليك ترتاح وتنام واذا قعدت دق
خالد : اوكي يا قلبي مع السلامه
خالد ( علقتيني فيك يا الغلا .. ما اقدر يمر علي اليوم وما اسمع صوتك ..
صوتك سحرني .. وضحكتك ترن باذني .. حبيت اسلوبك ودلعك بالكلام
بس اللي مخطط له لزوم اسويه )
بعد 5 أيام من محادثة خالد والغلا .. الكويت الساعه 10 صباحا
الخادمه : مدام هازا فيه رجال زوز كلا بره
ام حمد : خالد ؟ خليه يدخل
دخل خالد وحب راس ام حمد وبعد السلام
ام حمد : شلونك يما الحين تقول غلا انك مريض
خالد : الحمد لله الحين احسن
ام حمد : ما تشوف شر يما
خالد : الشر ما يجيكي
الغلا وهي فوق و تصوت على الخادمه : راني يو ميك ماي نسكافيه
راني : يس مدام
الغلا : برنج ات اب
راني تطق الباب على غلا : يور ماذر سد كم داون
الغلا : تل هير آم جست تيك شاور , آي ول جينج اند كم , بوت ماي نسكافيه داون
ام حمد : تريقت يما
خالد : ايه الحمد لله قبل لا اجي افطرت
ام حمد تكلم الخادمه : سوي جاي وقهوه وسوي توست للغلا
بعد ربع ساعه نزلت الغلا لابسه برمودا اسود وتيشيرت عنابي قصير وفاله
شعرها اللي منشفته عالسريع ونزلت وهي تغني :
ان راح منك يا عين .. حيروح من قلبي فين
ده القلب يحب مره .. ما يحبش مرتين .. مايحبش مرتين
وهي بنفس اللحن تنادي امها :
وييينج يا ماما ... منخشه عني فين
التلفزيون مفتوح .. وانتي رايحه عنه فين .. قوليلي يا فطيم
ام حمد تضحك وخالد مبتسم : كاني يمه بالصاله
الغلا : ليش قاعده بالصاله اكيد عندج خالتي موزه والا يارتنا ام محمد
ام حمد : تعالي شوفي من عندنا
راحت الغلا اخذت قهوتها وراحت الصاله واول ما شافت خالد شهقت وطاح
كوب القهوه من ادينها على ريلها .. وقف خالد وسحبها : احترقتي ؟
الغلا من الفشله والقهوه الحاره اللي تحس فيها بس عينها تدمع
ام حمد : يما عسى ما احترقتي اشوف ريلج
الغلا ما زالت ايدها بايد خالد فاجه حلجها وتطالعه
ام حمد خايفه : الغلا اشفيج تحجي
الغلا توها تستوعب : ها .. أي يما حار بروح الحمام
ركضت غرفتها ودخلت الحمام وصبت على ريلها ماي بارد ودقت على الخادمه
ويابت لها كريم , لبست نفنوف قريب الماكسي ونزلت بابتسامه : السلام عليكم
ام حمد وخالد : عليكم السلام .. خالد بنفسه ( ليه غيرتي لبسك .. البنطلون احلى )
راحت الغلا وحبت راس امها : صباح الخير يما
ام حمد : صباح النور .. ها يما شلون ريولج ؟
الغلا وهي تساسر امها : بس يما فشلتيني .. , راحت مشت صوب خالد اللي وقف
يسلم عليها باسها على جبينها : هلا والله شلونك وشلون رجلك
الغلا : الحمد لله ما فيهم شي
خالد : اكيد
الغلا : اكيد .. الحمد لله على السلامه , متى الوصول ؟
خالد : الله يسلمك من ساعتين واصل
الغلا : وشلون الأهل كلهم
خالد : الحمد لله كلهم بخير ويسلموا عليكي وخصوصا نوف
الغلا : الله يسلمهم .. شلونك مع الأنفلونزا ؟
خالد : خفت الحمد لله
ام حمد : خالد شكثر بتقعد بالكويت ؟
خالد : عمه بكره طيارتي قبل المغرب
ام حمد : وين رحت اول ما وصلت ؟
خالد : فندق عمه
ام حمد بعتاب : فندق وبيتنا موجود.. يلا روج ييب اغراضك وتعال
محد بالبيت غير انا ومرتك وناصر
خالد : مشكوره عمه ما قصرتي .. ما ابغي اكلف عليكم
ام حمد : ما فيه كلافه البيت كبير واي غرفه تعجبك نام فيها
خالد : والله عمه انا جاي اسلم عليكم واشوف الغلا
ام حمد : حياك الله يا ولدي والبيت بيتك لا تستحي .. روح ييب اغراضك
وتعال ما راح نتغدى الا وانت موجود
طلعت ام حمد رايحه المطبخ خالد قرب من الغلا وباسها على خدها : وحشتيني
الغلا ابتسمت ونزلت راسها : انت اكثر
خالد : قولي والله اني وحشتك
الغلا تعيد كلامه : والله اني وحشتك هههههههه
خالد يطالعها وما نزل عينه
الغلا : خالد اشفيك مضيع شي بويهي
خالد يضحك : غمازاتك .. اشتقت لهم
الغلا : ههههههههههه
خالد : خليكي كذا على طول اضحكي
الغلا : ليش ! مينونه
خالد : انا اللي مجنون فيكي , قرب يمها ولمها : وش رايك تجي معي الفندق
اجيب اغراضي
الغلا بكل براءه : الحين
خالد : ايه عشان لا اتاخر على صلاة الظهر
الغلا : اوكي اقول لأمي وابدل وايي ,,
صعدت الغلا غرفتها ودقت على اميره : هلا اميره حبي انا
اميره : هلا والله بالغلا كله
الغلا : اقول ترى اليوم ماني يايه
اميره : ليييييييش ؟
الغلا : خالد توه ياي
اميره : ويعني ,, انتي منتي نايمه عندي كلها جم ساعه
الغلا : لا اميره فشله .. ياي متعني من السعوديه علشاني اخليه واروح !
اميره : لي متى بيقعد ؟
الغلا : لي باجر بس
اميره : ok باجر تعالي
الغلا : ok دقي على ميمي وقوليلها اجلنا اليمعه باجر ورا المغرب .. يلا باي
اميره : ok باي وسلمي على السعودي
الغلا : ههههههههه الله يسلمج
خالد بالسياره مع الغلا متوجهين للفندق
خالد : سيارتك نفس سيارتي
الغلا : صج
خالد : ايه بس انا لونها اسود
الغلا : هاذي هديه من ناصر لما تخرجت من الجامعه .. قال لي اخذي اسود
بس انا قلت له ودي بلون سلفر
وطول الطريج وخالد ماسك ايد الغلا : يلا انزلي
الغلا : وين
خالد : وين بعد نجيب ثيابي
الغلا : لا حبيبي ييبهم بروحك انا انطرك بالسياره
خالد : وليه تنتظري في هالحر, انزلي كلها ربع ساعه وطالعين
الغلا : ما فيه حر .. السياره بارده من المكيف .. يلا انطرك لا تتاخر
خالد : انزلي باكلك انا
الغلا مبتسمه : ادري ما راح تاكلني اخاف انا اللي اكلك
خالد : يا ليت تاكليني
الغلا : انت محد يتغشمر معاك
خالد : شو يعني يتغشمر
الغلا تضحك : اوووه انت يبيلك مترجم على قولة خالد النفيسي يتغشمر يعني يمزح
خالد : ههههههه عملتيها حكايه .. يلا يا قلبي راحت 10 دقايق وحنا بالسياره
الغلا : امري لله خمس دقايق تاخذ اغراضك ونطلع
خالد يفتح غرفته : تفضلي
دنت الغلا عن الباب : انت ادخل اول
دخل خالد وسحبت الغلا المفتاح وخلته بايدها ووقفت يم الباب : يلا خمس دقايق
ان ما لقيتك مخلص راح اطلع واخليك
خالد فاتح عيونه : وليه ذا كله
الغلا : خالد بلا ليه يلا باقي 4 دقايق
خالد : طيب ليه واقفه اقعدي على ما اجمع ثيابي واحطهم بالشنطه
الغلا : مرتاحة وانا واقفه .. يلا باقي 3 دقايق
خالد : هههههه انتي ليه دقايقك تمشي بسرعه
الغلا : خالد باقي دقيقتين والله ان ما رحت وطلعت جنطتك بطلع الحين
خالد : ههههههههههههههه
الغلا : بعد من 1 الى 10 , 1...2...3... قالت 4 وخالد مشى صوبها ,
قالت 5 وهي فاتحه عيونها , وقالت 6 اوقف مكانك شتبي !
خالد : ابغي ادخل الحمام بجيب اغراضي
الغلا لزقت بالباب وبحركه سريعه اخذ خالد منها المفتاح وهو يضحك
خالد : اشوف الحين كيف تطلعي
انتهى الجزء السادس اتمنى انه عجبكم
شراح يصير على الغلا .. توقعاتكم .. ولا تحرموني من ردودكم
( اختكم غفران* ) 
(( الجزء السابع )) ( ايام من حياتي )

خالد : هههههههه اشوف الحين كيف بتطلعي
الغلا : من الدريشه
خالد يضحك : ما يحتاج مترجم يعني شباك
الغلا واقفه عند الباب ومنزله راسها .. قرب منها ورفع راسها وتم يطالع
عيونها : وش فيكي .. خايفه مني ؟
الغلا بكل ثقه : لو خايفه منك ما ييت معاك , تبي اساعدك نشيل اغراضك ؟
خالد ساكت ويطالعها
الغلا : خالد يلا
خالد : ...................
الغلا : خاااااالد
خالد : اشوف غمازاتك اول
الغلا : غمازاتي ما يطلعون وانت لازق فيني جذيه .. ابعد شوي
خالد : كيف شوي يعني كذا (( خالد لزق فيها وحط ايده حوالين خصرها ))
الغلا مرتبكه : انا قلت ابعد مو الزق .. وهي منزله عينها : يلا بليز
خالد : آخذ اللي ابغي وبعدين ابعد
الغلا رفعت راسها وفاتحه عيونها : وشنو اللي...........
سكتها خالد ابوسه على شفايفها
الغلا صار وييها احمر, لفت وقابلت الباب وبصوت واطي : خالد بليز باطلع
خالد لمها من وراها وشالها ولف فيها مرتين وهي تترجاه ينزلها , وقفها وحط ايده على راسها وسحب شيلتها
الغلا شهقت : خالد لأ .. لأ.. (( افلتت منه ودخلت الحمام وقفلت عليها الباب ))
خالد : ههههههه وش فيكي ليه كل هالخوف وبنفسه ( ما شفتي شي للحين )
يلا اطلعي
الغلا : ما راح اطلع الا لما تخلص اغراضك وتطلع بره الغرفه
خالد : يلا اطلعي ما راح اسوي لك شي
الغلا : قلت ما راح اطلع الا لما تقول انك طلعت بره الغرفه
خالد : اجل ننام هنا الليله
الغلا : نام بروحك .. انا راح ادق على اخوي ناصر , ها , ادق ولا تلم اغراضك


خالد بنفسه ( فلتي مني هالمره لكن الأيام جايه ) : يا بنت لا تفضحينا
خلاص بروح الم اغراضي على قولك
الغلا بالحمام وتسمع خالد يغني : يا اللي بالحمام .. ابعاد كنتم ولا ولا قريبين المراد انكم دايم دايم سالمين .. وما قول غير الله .. الله يكون بعون كل العاشقين
الغلا تضحك وكاتمه ضحكتها : خلصت
خالد : لا باقي نص ساعه واخلص
الغلا : خالد ما راح احلف .. بس صدقني 5 دقايق ان ما سمعت باب الغرفه
يتبطل وانت بره الغرفه راح ادق على اخوي
خالد بنفسه ( ادري بك تسويها .. يا الله ما اقوى هالبنت , بس صدقيني
كسرك على يدي )
دقايق وخالد ينادي الغلا : يلا خلصت وشنطتي بره
الغلا : ابعد عن الباب واطلع بره الغرفه
خالد : طلعي عجلي فضحتينا
طلعت الغلا وركضت بره الغرفه ووصلت عند الاصانصير
خالد : بشويش ليه هالركض
الغلا : ...................
بالسياره .. خالد : حبيبتي زعلانه
الغلا : لأ
اخذ خالد ايدها وباسها : ما قدرت اقاوم الجمال اللي قدامي
الغلا ابتسمت
خالد : غلاتي ما هو عيب انام عندكم ؟
الغلا : لا مو عيب .. تيك ات ايزي يا عزيزي
خالد يضحك : دمك خفيف مره
الغلا : مره والا مرتين ههههههههه
خالد : تسلملي الضحكه وراعيتها .. وين تبغي تروحي
الغلا : البيت
خالد : لسه باقي وقت على ما يجي اخوكي خلينا نتمشى شوي
الغلا : بعد شوي بيأذن الظهر


خالد : ما هي مشكله نوقف عند أي مسجد ونصلي
الغلا بنفسها ( يا فشلتي انا عليَ الدوره أي مسجد اللي بادخله يا ربي )
خالد : وين سرحتي
الغلا : خالد خلنا نرجع البيت الحين الجو حار مو مال تمشي نطلع بالليل شرايك
خالد : اوكي يا قلبي
الساعه 2.30 دخل ناصر وتفاجأ بخالد وبعد السلام واخذ الأخبار
الغلا : يلا ناصر روح بدل بيحطون الغدا
على الطاوله خالد قاعد يم ناصر ومقابل الغلا وكل ما رفعت راسها تشوفه
يغمز لها (ههههههه) ما خلاها تاكل عدل
ناصر : إكل خالد ويه الغلا ما يشبعك ههههههه
الغلا انحرجت ونزلت عينها بصحنها وام حمد تضحك
خالد : تسلم يدك عمه على هالطبخه 
ام حمد : عليك بالعافيه يما
خالد : ان شاالله غلا كذا مثلك نفسها حلو بالطبيخ
ام حمد : ايه اسم الله عليها طباخها حلو
ناصر : وانا اشهد خاصه بالسلطات والحلو
الساعه 6 طلع ناصر مع خالد للسوق وعلى الساعه 8.30 بالليل دق ناصر:
ها الغلا زاهبه
الغلا : شوي واخلص
ناصر : احنا بننزل انا وخالد نبدل وعلى الساعه 9 نطلع
نزلت الغلا وهي لابسه تايور اسود وحاطه ميك اب خفيف وحمره حمرة
ولفتها وجنطتها ماركه جوتشي
ناصر يصفر : اموووت انا على الأسود , بيغارون البنات .. شهالحلاوه
الغلا : عيونك الحلوه حبيبي
خالد يطالعها ومبلم وبنفسه ( لو هي بالسعوديه ما طلعت كذا )





ناصر : خالد شفيك .. مو عاجبك لبسها
خالد : عاجبني .. كل شي تلبسه حلو عليها ما شاالله
راحو فندق ..... وتعشوا وعلى الساعه 12 إلا شوي طلعوا
ناصر : وين تبي تروح العروس ؟
الغلا : الفراش
ناصر : ههههههه فيج النوم ؟
الغلا : ايييه , انشق حلجي وانا اتثاوب بالفندق
وصلوا البيت والغلا راحت دارها خذت شاور وصلت ركعتين ونامت
بغرفة ناصر , قاعدين يسولفون وكل واحد يقول للثاتي عن دوامه وعلى الساعه 2 سمعوا الغلا تصرخ ... ركض ناصر ووراه خالد
ناصر يطق الباب : الغلا .. الغلا اسم الله عليج اشفيج

الغلا تبجي بصوت عالي
ناصر : الغلا افتح الباب ؟
الغلا : إ...ـيـ....ـه
دخل ناصر وشافها بالسرير ومغطيه وييها بايدها وتبجي , قعد يمها ومسح
على راسها يسمي عليها وخالد وقف يطالعهم
ناصر : اسم الله عليج حلمانه ؟
الغلا وهي تصيح : ناصر .. اديده .. اديده تعبانه
ناصر : من قالج انها تعبانه !
الغلا : ناصر.. إهيء .. إهيء.. والله تعبانه قالت لي تعالي ودني ناصر ودني
ناصر : الحين ! الله يهداج .. الساعه 2 شيطلعنا هالوقت ؟!
الغلا وتمسح دموعها : اذا منت موديني بروح بروحي
ناصر : شتروحين بروحج ! خلاص قومي وانا بدق على خالتي ما يصير نروح لهم بهالوقت راح يخترعون





طلع ناصر يدق على خالته , وخالد قرب من الغلا ومسك ايدها : الغلا شصاير
ليه كل هالصراخ
الغلا ودموعها تنزل : يدتي تعبانه ولازم اروح
خالد : من قالك انها تعبانه .. انتي كنتي نايمه , احد كلمك بالتليفون ؟
الغلا : لأ .. عندي احساس انها تعبانه وتبيني
دخل ناصر عليهم : الغلا ادق على خالتي ما ترد مصممه تروحين
الغلا : ايه والحين الحين
ناصر : وأمي ؟
خالد : تبغي تفجعها بعد , خلها نايمه
قامت الغلا من السرير ..وانصدم خالد , كانت لابسه شورت قصير(نص الفخذ)
وقميص حفر .. راحت اخذت عباتها ولبست شيلتها وقالت يلا بسرعه
خالد بنفسه ( يا ويل حالك يا خالد حتى وهي تبكي تجنن واللي لابسته يجنن
اكثر واكثر )
الساعه 2.30 وصلوا .. الغلا : ناصر نسيت مفتاح الباب
ناصر : ندق الجرس .. ناصر دق الجرس 4 مرات وبالمره الخامسه طلت
خالته عليهم من الدريشه وهي مخترعه : ناصر ؟! شفيكم .. شصاير!!!!
ناصر : لا تخافين خالتي ما فينا شي الغلا يايه حق اديده
الخاله مستغربه وخايفه : الغلا .. شفيها ؟؟!!
تم خالد بالسياره وناصر دخل مع الغلا اللي راحت تركض لغرفة يدتها ,
دخلت عليها لقتها نايمه وتون بصوت واطي .. حطت ايدها على جبهتها
لقتها دافيه شوي
الخاله : اشفيج حبيبتي
الغلا وهي تلم خالتها: اديده تعبانه
الخاله : من قالج انها تعبانه انا معاها والعيال تعشينا وسولفنا .. حتى
ما نامت الا على الساعه 11
الغلا : خالتي شوفيها مصخنه وتون




حطت الخاله ايدها على جبهة امها ولقتها معرقه : يما .. يما
فتحت اليده عينها وشافت بنتها والغلا وناصر, وهي خايفه : شصاير ؟!
الغلا وهي تلم يدتها : سلامتج اديده اشفيج ؟
اليده وهي مخترعه : الغلا ! اسم الله عليج اشفيج .. وتطالع ناصر , اشفيكم
تحجوا وقفتوا قلبي
ناصر وهو يحبها على راسها : ما فينا شي اديده .. غلا قامت من النوم تصرخ
تقول اديده تعبانه وإلا تودوني الحين
اليده : يا بعد عمري عمرج , جنج حاسه فيني ... انا من ساعه اخذت حبه
راس ونمت
الغلا لامه يدتها وتصيح ويدتها تمسح على راسها : بنام عندج اديده
اليده : تعالي يما
طلع ناصر مع خالته : سامحينا خالتي خرعناكم
الخاله : والله اختك اللي تخرع , من حلم درت ان امي تعبانه
ناصر : هههههه ما عليها شر ان شاالله يلا خالتي تصبحين على خير
الخاله : وانت من اهله حافظك الله
بالسياره .. خالد : وين الغلا
ناصر : ههههههه بحضن يدتي
خالد بنفسه ( ليتها بحضني ) : وشلونها جدتك ؟
ناصر : تصدق صج كانت تعبانه , مصخنه شوي .. بس مسكينه خرعناها
خالد : ما عليها شران شاالله
ناصر : الشر ما اييك , خلاص كنت متضايق انك بتنام بغرفتي لا تضايقني
على قولتك .. عندك غرفة مرتك روح نام فيها
خالد بنفسه ( عز الطلب ) : هههههههههه
خالد بغرفة الغلا : ما كنت اتوقع ولا بالأحلام اني ادخل غرفتها , فتح عيونه
يوم سكر الباب .. الغلا مكبره لها صوره هي وخالد وهم واقفين يوم الملجه
وايدها بايده ولازقتها على الباب ... مشى بغرفتها جنه يكتشفها , يم شاشة




البلازما حاطه اسمها واسم خالد وبينهم قلب الحب احمر, وبالكمودينه اللي
يمها حاطه برواز فيه صورتها مع ناصر وهم بالروضه , وبرواز فيه صورة
ناصر باللبس العسكري وكاتبه تحت الصورة ( الله يحفظك )
شاف مكتبها وعليه اللاب توب ويمه براويز صغيره فيها صور لأمها وابوها
وعيال اخوانها .. راح لسريرها وانسدح عليه .. لم مخدتها وسرح .. ابتسم
يوم تذكرها وهي بالشورت ونام وهو يحلم فيها
قعدت الغلا من النوم الساعه 9 الصبح
الغلا : السلام عليكم يا احلى صبايا
اليده والخاله : عليكم السلام
الخاله : الحمد لله ان احنا ليلحين صبايا
الغلا : واحلى صبايا
اليده : هلا ببنيتي تعالي يمي يما
الغلا : شلونج اديده اليوم ؟
اليده : من شفتج طبت
الخاله : اشمعنى .. ترى اغار
الغلا تضحك
اليده : قومي منيره قولي للخدامه تحط للغلا ريوق
الغلا توقف : لا خالتي ما تقومين انا اروح اقول لها
قالت الغلا للخدامه تسوي لها نسكافيه
درت اليده ان خالد بالكويت : واخزياه جيتيني وخليتي ريلج
الغلا : عادي اديده متعشيه معاه امس
اليده : بروحكم ؟
الغلا : لأ ويانا توأم روحي
اليده : ايه الله يحفظكم .. يلا يما قومي روحي له جاي علشانج وخليتيه
الغلا : ناصر عنده اديده لا تحاتين






اليده : لا يما عيب قومي البسي وروحي وخلي السايق يوصلج
الخاله : قومي الغلا انا بروح الجمعيه اوصلج على طريجي
الساعه 10 وصلت الغلا دخلت وشافت امها تشرب شاي وتطالع التلفزيون
ام حمد : انتي منين يايه ؟!
الغلا : كنت نايمه عند اديده
ام حمد اخترعت : شفيها أمي ؟!
قالت لها الغلا اللي صار .. ابتسمت ام حمد : الله يهداج خرعتيهم
الغلا : يما وين الشباب ؟
ام حمد : محد نزل
الغلا دخلت غرفتها وتفاجأت بخالد نايم بسريرها .. مشت شوي شوي
وقعدت على حافة السرير تطالع خالد , خالد حس بأحد يدخل الغرفه
وكان متأكد انها الغلا وسوى نفسه نايم .. الغلا تمت تطالع ويهه ومبتسمه
خالد : ها وشرايك فيني حلو .

انتهى الجزء السابع
بانتظار ردودكم ... دمتم بخير ( اختكم غفران* ) 

اليكم الجزء (( الثامن ))  

خالد : ها وش رايك فيني حلو ؟
الغلا قامت من السرير : باسم الله الرحمن الرحيم .. خرعتني
خالد رفع نفسه وتسند على حافة السرير : اسم الله عليكي , لسه جايه ؟
الغلا : ايه
خالد : وشلون جدتك ؟
الغلا : الحمد لله بخير وتسلم عليك
خالد : الله يسلمك ويسلمها
خالد مد ايده للغلا * يعني تعالي * والغلا مدت ايدها له وقعدت يمه
خالد : احلى صباح مر عليَ بشوفتك
الغلا تبتسم
خالد : وش رايك يا قلبي نقرب موعد الزواج شهرين باقي وااااجد
الغلا : هههههه لا مو وايد .. عاد تصدق كنت بقول لك نخليه بعد 5 شهور
خالد طالعها بنظره وعقد حواجبه : احلفي بس
الغلا تضحك
خالد : اقول اسكتي لا اخليه هالأسبوع
الغلا وما زالت تضحك : مو بكيفك
خالد : اجل بكيف من ؟
الغلا : بكيف العروس اولا , وثانيا بكيف الفندق اللي بنحجز فيه للعرس
خالد : بس كذا .. نلاقي حجز هالأسبوع وش المشكله
الغلا : المشكله ان العروس ما جهزت ولااااااااا شي
خالد : وليه ان شاالله وش كنتي تعملي الأيام اللي فاتت , ليه ما جهزتي ؟



الغلا بدلعها الطبيعي : وانت حسبالك التجهيز سهل .. اغراض ما يعلم
فيها الا الله من الألف الى الياء
خالد مبتسم : وش هو الألف ووش هو الياء ؟
الغلا : الألف الذهب وملحقاته والياء الملابس
خالد : كثري من الياء هههههه .. إلا وش هي نوع الملابس ؟
الغلا : كل الأنواع
خالد : ما اوصيكي ابغي انواع نفس اللي شفتها امس واقصر بعد
الغلا مستغربه : وشنو اللي شفته امس ؟!
( الغلا تحسب ان خالد فاتح كبتها وشايف ملابسها )
خالد يطالعها ومبتسم , الغلا فاتحه عينها : خويلد تحجى متعبث بكبتي
خالد يضحك : وش هو الكبت
الغلا : خلووووود لا تطفرني هذا ( واشرت على خزانة الملابس )
خالد وهو يضحك : لا والله
الغلا : عيل شنو اللي شفته
خالد وهو يجرها لحضنه : الملابس اللي كنتي لابستها يوم صرختي البارح
الغلا شهقت وحطت ايدها على حلجها ( صج انا حماره ما حسيت بنفسي
واقفه جدامهم جذيه )
خالد والغلا سرحانه شال ايدها وباسها وبصوت هادي : غرت من جدتك
نمتي بحضنها وخليتيني .. يلا تعالي عوضيني انا امس ما نمت يلا نوميني
الغلا ساكته ومستحيه
خالد ويلعب بشعرها : ما شاالله شعرك حلوما توقعته بهالطول ديري بالك
تقصيه .. انا احب الشعر الطويل
حرك اصابعه على خدودها وشفايفها وقربها يمه , الغلا بعدت عنه وقامت




خالد يطالعها ومبتسم : وينهم ابغي آخذهم معي للسعوديه
الغلا : شنو اللي بتاخذه معاك ؟!
خالد : ملابسك اللي امس
الغلا والويه احمر : عطيتهم يدتي
خالد ضحك بصوت عالي وتم يضحك لما دمعت عينه
الغلا تضحك على ضحكته : شفيك تضحك ما قلت شي يضحك
خالد : لا بس تخيلت جدتك لابستهم هههههههههه
الغلا : لا تضحك على يدتي .. يلا قوم الساعه 11 الا ثلث
الساعه 11 نزلوا كلهم تحت
ام حمد : يلا يما قوموا تريقوا
ناصر : يما لا تسوين غدا
ام حمد : ليش!!
ناصر : يما الساعه 11 وليلحين ما تريقنا وعلى حزة الغدا بنكون شباعه
ام حمد : انت لا تاكل غيرك بياكل ( هي تقصد خالد )
الغلا : والله يما لا تسوين اذا يعنا ناكل بره كلنا
ام حمد : لا انا ماني رايحه اذا بتغدون بره انا بروح اتغدى عند امي
ناصر : اوكي نتغدا بره .. شقلت خالد ؟
خالد : كيفكم بس الساعه 5.30 لازم اكون بالمطار
الساعه 2 الظهر راحت ام حمد لأمها .. وعلى الساعه 4 دقوا الدوام
على ناصر وطلبوا حضوره لأمر هام
ناصر : اسمحلي يا الغالي
خالد : مسموح يا خوك ماهي مشكله
الغلا : ناصر انا اوصله المطار




ناصر : وبعدين روحي عند اديده
الغلا : اكيييييد
سلم ناصر وطلع والغلا قالت للخادمه تسوي شاي وقهوه وتحط كيك
راحت الصاله ما شافت خالد نادته ما رد عليها .. صعدت دارها لقته
يرتب جنطته : بتروح الحين
خالد : لا شوي .. بس ارتب ثيابي بالشنطه
الغلا : صج خالد ما قلتلي سبب هالزياره الحلوه
خالد : قلت لك عشان توكليني بس الظاهر نفس ما جيت بروح
الغلا تضحك : تعال تحت اوكلك
خالد : وش توكليني ؟
الغلا : كيك ومعاهم شاي وقهوه
خالد : جيبيهم هنا
صعدت الخادمه الصينيه اخذتها الغلا وحطتها على المكتب , قطعت
كيكه بالشوكه : يلا تفضل
خالد : لا ما ابغي شوكه وكليني بيدك
الغلا بدلعها : خالد من صجك .. لااااا
خالد : انا قلت شوكه لا
الغلا : امري لله .. اخذت كيكه باطراف اصابعها وقربتها من حلجه
خالد فتح حلجه واكل الكيكه وعض صبعها
الغلا : آااااي يا المجرم
خالد : اسف يا قلبي اسف احسب اصابيعك كيكه
الغلا : احلف بس احلف






خالد : الكيكه حلوه وكليني بعد
الغلا : بالشوكه
خالد : لا .. بيدك
اول ما قربت الغلا الكيكه خالد فتح حلجه واكل الكيكه وعض
اصبعها اقوى من المره الأولى
الغلا متنرفزه : يا العيار .. آاااااااااااي خالد يضحك عليها
الغلا رفعت ايده وقربت كفه وعضته بكل قوتها
خالد وهو يضحك : بس غلا
الغلا ولا جنها تسمع عاضته بكل قوتها
خالد : بس خلاص تعادلنا ( الغلا ما زالت عاضه ايده )
خالد قرب منها وقعد يبوس خدودها واذنها .. الغلا ارتبكت وير خالد ايده
وفاجأها ابوسه طويله على شفايفها
خالد يهمس باذنها : عورتي يدي
الغلا : ................
خالد : شوفيها صارت حمره
الغلا : .............. ( مو قلت لكم خجوله وتستحي )
خالد يهمس بأذنها : تبغي بوسه ثانيه ترى انا بالخدمه (:
الغلا : يلا قوم لا تتاخر
خالد : لسه باقي وقت خليني جنبك ما شبعت منك
الغلا : خلاص لا تروح ( يا العياره توج مستحيه هههه )
خالد : تبغي اقعد ما اسافر .. تحبيني غلاتي





الغلا رفعت راسها وشافت عيونه ياها شعور بهاللحظه .. شعور غريب
اول مرة تحس فيه , ودها خالد يروح وودها يقعد .. شعور متناقض
وبنفسها ( يمكن ليلحين ما تعودت عليه توني هاذي ثاني مره اشوفه )
الغلا : الأيام اليايه تجاوبك على سؤالك
بعد مرور اسبوعين من زيارة خالد للغلا .. تعب ابو عيسى ودخل المستشفى
الغلا : هلا والله بنوف السعوديه
نوف وصوتها متغير : هلا بك يا قلبي شلونك
الغلا : نوف اشفيج ؟ صوتج متغير
نوف تشهق بالبجي وما قدرت تتكلم
الغلا بخوف : نوف شصاير ليش تبجين فيكم شي .. ردي عليَ الله يخليج
نوف : ابوي بالمستشفى
الغلا : عمي ؟ عسى ما شر شفيه؟
نوف : طاح من يومين بالشركه ضغطه مرتفع وجاته جلطه
الغلا بصوت باكي : سلامته ما يشوف شر , وشلونه الحين
نوف : الحمد لله حالته مستقره
الغلا : وشلون امي فاطمه وخالتي والبنات
نوف : يدعون له من بين دموعهم
الغلا : الله يقومه بالسلامه يا رب
نوف : تسلمي حبيبتي
الغلا : اخليج الحين سلمي على الأهل كلهم .. مع السلامه
سكرت الغلا من نوف ودقت على ناصر وقالت له عن عمها , وناصر
قال لأبو وليد , وحجزوا ناصر والغلا وأبو وليد للسعوديه





في السعوديه
ابو وليد يدق على عيسى : السلام عليكم
عيسى : وعليكم السلام هلا ومرحبا عمي ابو وليد
ابو وليد : هلا فيك يا ولدي شلونك عساك بخير
عيسى : بخير الله يسلمك وانت شلونك عمي
ابو وليد : نحمد الله بخير .. بشرني عن الوالد شلونه
عيسى : الحمد لله احسن بكثير .. الجلطه اللي جاته خفيفه الحمد لله
ابو وليد : سلامته ما يشوف شر
عيسى : الشر ما يجيك عمي
ابو وليد : يا ولدي انتوا بأي مستشفى
عيسى : مستشفى..........................
دخلوا المستشفى الغلا تمشي يم اخوها وابو وليد يمه .. شافتهم بنت كانت
تمشي مع امها : يما شوفي البنت ذي ما شاالله حلوه
الأم : أي بنت ؟
البنت : يما ذي اللي كاشفه وجهها
التفتت الأم وشافت الغلا : هاذي مرت خالد
البنت : الكويتيه ؟!!!!!!!!
أشرت الأم للغلا والغلا وقفت وطالعت ناصر اللي قالها روحي شوفي
شتبي فيج الحرمه
الغلا : ما اعرفها شلون اروح لها .. وحتى اذا سألتني عن شي انا ما
اعرف شي هنيه
ناصر : قاعده تأشر مره ثانيه روحي فشلتينا





راحت الغلا ولما وصلت لهم سلمت عليها الأم وباستها
الأم : وشلونك الغلا عساكي طيبه
الغلا متفاجأه وبنفسها ( تعرفني !!!!) هلا والله خالتي .. من معاي
الأم : انا عمة خالد حصه ( ام تركي)
الغلا بابتسامه : يا هلا خالتي شلونج عساج طيبه
حصه : بخير الله يسلمك وشلون اهلك ان شاالله طيبين
الغلا : بخير الحمد لله .. بشريني عن عمي شلونه
حصه : الحمد لله احسن نكلمه ويكلمنا
الغلا : الحمد لله ما يشوف شر ان شاالله
حصه : الشر ما يجيك .. الغلا هاذي بنتي جواهر
الغلا بابتسامه : هلا والله فيج
جواهر بنظره فاحصه وحاقده : هلا
الغلا بنفسها ( شهالنفس !!)
الغلا : خالتي احنا ما ندل لو سمحتي خلج جدامنا انا معاي اخوي
وزوج خالتي
حصه : حياكم يا بنتي يلا
ابو وليد وناصر دخلوا عند ابو عيسى والغلا راحت غرفة الحريم
واول ما شافتها نوف لمتها ودمعت عينها
نوف وتمسح دموعها : نورت..نورت..نورت السعوديه
الغلا وهي لامه نوف : منوره بأهلها
جواهر تكلم نوف : وشو فيكي فقرة حضن
الغلا التفتت على جواهر مستغربه






نوف : مثل حضن الغلا وقلبها ما تلاقي
جواهر مطت شفايفها وصدت مو عاجبها الكلام
عند ابو عيسى .. وكان عنده ولده عيسى وخالد وفهد وازواج بناته
ابو وليد : ما تشوف شر يا الغالي اجر وعافيه ان شاالله
ابو عيسى : الشر ما يجيك تسلم يا ابو وليد ليه كلفت على نفسك وتعنيت
ابو وليد : نتعنى للغالين الف لا بأس عليك
ناصر ويحب راس ابو عيسى : سلامتك عمي ما تشوف شر
ابو عيسى : الشر ما يجيك يا ولدي
ابو وليد : يا بو عيسى ريح نفسك العمر يخلص والشغل ما يخلص
والعيال فيهم البركه
قعدوا ربع ساعه واستأذنوا
ابو عيسى : وين يا بو وليد تو الناس
ابو وليد : لا يا خوك طيارتنا اليوم بالليل
ابو عيسى : ليه كذا بسرعه
ابو وليد : جايين نسلم عليك ونتحمد لك بالسلامه.. وناصر هاد دوامه
ما نقدر نتأخر
ابو عيسى : تروح يا بو وليد وحن ما ضيفناك
ابو وليد : خيرك سابق يا بو عيسى
درت نوف ان الغلا بتسافر بالليل , وترجتها انها تروح معاهم البيت
تتغدا عندهم وتقعد معاها لأنها مشتاقه لها حيل
الغلا تكلم ناصر : ها حبيبي شقلت






ناصر: كيفج انا وعمي راح نرجع الفندق متى ما خلصتي دقي عليَ
خالد كان يتكلم مع فهد وما سمع ناصر اللي يكلم بو وليد ويقول له
ان الغلا بتروح مع خالتها ام عيسى
ابو وليد وناصر ركبوا مع خالد وفهد بعد ما دق خالد على نوف
وقال لها يرجعون مع السايق .. , دخلت الغلا البيت وهي مبتسمه
نوف : وش رايك في بيتنا المتواضع
الغلا : كل هذا متواضع !! ما شاالله قصر قليل عليه
نوف : لا تبالغي
الغلا : ما ابالغ ما شاالله مرتب وحلو وراقي .. كفايه انتوا محلينه
ام عيسى : والله انه نور يوم دخلتيه
الغلا : وينور اكثر بدخلة عمي بالسلامه
الكل : آميييين
راحت الغلا غرفة الجدة وقعدت تسولف معاها وبعدين راحت
مع نوف فوق غرفتها : واو غرفتك حلوه
نوف : عيونك الحلوه يا قلبي
الغلا : حلو درجات الوردي ... قعدوا واخذتهم السوالف , رجع خالد
وسأل عن الغدا .. عرفت امه ان ما يدري عن الغلا : دقايق يما ونحطه
على ما تغير وبطريقك نادي لأختك نوف .
صعد خالد لجناحه اخذ شاور ولبس تريننج وحط جل خفيف بشعره
وتعطر ونزل راح لغرفة نوف
نوف : من ؟






خالد : الشيخ خالد
سحبت نوف الغلا وخشتها ورا علاق الملابس : هلا بالشيخ ادخل حياك
خالد يفتح الباب : يلا انزلي .. خالد عقد حواجبه : نوف حاطه عطر
نوف : لأ
خالد بنفسه ( معقوله اشم ريحة عطر الغلا )
نوف : وش فيك ؟
خالد : ما فيني شي يلا انزلي غدا
نوف : خالد انت ما قلت للغلا عن ابوي
خالد : لا ما ابغي اخوفها .. بس اليوم جانا اخوها وزوج خالتها
نوف : من خبرهم ؟ انت ؟
خالد : لا .. يمكن عيسى كلم ابو وليد
نوف : أها .. زين انا جايبه لك مفاجأه وش تعطيني
خالد : على حسب المفاجأه
نوف : اظهر وبان عليك الأمان 

انتهى الجزء الثامن اتمنى يكون عجبكم
لا تحرموني من ردودكم
دمتم بخير ( اختكم غفران* ) 
(( الجزء التاسع )) ( ايام من عمري )

طلعت الغلا وهي مبتسمه شافها خالد وبطل عيونه وحلجه
نوف : ههههههه اخليكم تسلموا على بعض , وانزلوا بسرعه للغدا
مشى خالد وفح ايده للغلا ولمها حيل لصدره : وحشتيني ( ويبوس خدها)
وحشتيني (ويبوس خدها الثاني) وحشتيني بالحيل (ويبوس شفايفها)
ابتسمت الغلا : انت اكثر .. بس انا زعلانه منك
خالد : افا يا ذا العلم .. غلاتي زعلانه
الغلا بعتاب : ليش ما قلت لي عن عمي
خالد : حبيبتي صار كل شي فجأه وبسرعه , حتى كنت ناوي ادق عليكي اليوم
الغلا : شفت انا صرت احسن منك ييتك صوت وصوره
خالد وهو لامها : يا حي الله الصوت والصوره
الغلا : الله يحييك .. ما يشوف شر عمي ويطلع بالسلامه ان شاالله
خالد : الله يسلمك , شفتيه ؟
الغلا : ايه وقعدت معاه وسولفت وياه
خالد : وانا ؟ متى تقعدي وتسولفي معي
الغلا تضحك : كاني انا الحين عندك واسولف معاك
خالد : غلا لا تسافري
الغلا مبطله عيونها : من صجك .. طيارتنا اليوم بالليل
خالد : ادري قال لي اخوكي .. اقعدي عندنا كم يوم
الغلا : لا خالد استحي شبيقولون عني اهلك
نوف تطق الباب : قلنا سلم عليها ما هو تسولف معها
خالد فتح الباب وهو يضحك وباس نوف : يلا .. راح اوديكي محل الساعات
اللي جننتيني عليه واختاري الساعه اللي تعجبك عشان هالمفاجأه الحلوه
نوف وهي تلم الغلا وتبوسها : انا قايله ان وجهك خير يا وجه الخير
نوف : متى نروح
خالد : متى ما تبغي
نوف : العصر
خالد : على راحتك
نوف وترفع ايدها : يسسس
نزلوا تغدوا ونوف سحبت الغلا وراحت غرفتها
نوف : الغلا شكلك تعبانه
الغلا : ايه والله نوف دايخه
نوف : نامي والساعه 4.30 اصحيكي
طلعت نوف من الغرفه ونزلت الصاله تطالع التلفزيون , والغلا من التعب
نامت على طول .. الساعه 4 طلع خالد من جناحه ونزل شاف نوف بالصاله
بروحها , صعد شوي شوي وراح غرفة نوف دخل وقفل الباب , وشاف الغلا
نايمه على جنبها وحاطه ايدها تحت خدها ..
حرك خالد اصابعه بوييها .. الغلا عقدت حواجبها .. ابتسم خالد على حركتها
وقرب وباس خدها وقرب عند اذنها : حبيبتي غلاتي
الغلا : اممممم
خالد انسدح يمها وسند خده على ايده .. بعد فتره الغلا تحركت لأنها شمت
ريحة عطر قويه .. الغلا وهي تنام على ظهرها وتحط اللحاف على وييها :
واي نوف العطر وايد قوي شنو متسبحه فيه
خالد : ههههههههههههههه
الغلا رفعت اللحاف وشهقت وردت غطت ويهها وقلبت على جنبها :
انت شلون دخلت هنيه !؟
خالد وهو يلمها ويلزقها بصدره : جيت اصحيكي من النوم
الغلا خايفه لا نوف تييهم : خلاص اطلع قعدت
خالد وهو يلعب بشعرها : ديري بالك تقصي شعرك
الغلا وهي ميته من الأحراج : انزين بس اطلع
خالد يلمها ويبوسها ورا رقبتها
الغلا : خالد بس بليز مو وقته .. اطلع
خالد : ومتى وقته ؟
الغلا وويهها مولع : خالد نوف الحين بتيي بليز اذا لي خاطر عندك اطلع
خالد يبعد عنها : يلا قايم قومي عشان تروحي معنا
طلع خالد وحس بأحد يصعد الدري .. صعد جناحه قبل لا حد يشوفه
نوف دخلت دارها وشافت الغلا قاعده بطرف السرير ومنزله راسها : صحيتي
الغلا : ايه توني الحين
نوف : الغلا وش فيه وجهك احمر .. مسخنه ؟
الغلا بنفسها ( الله ياخذ بليسك يا خالد ): لأ ليش ؟
نوف : وجهك احمر
الغلا : يمكن لأني متلحفه بالكفر على ويهي
نوف : وش هو الكفر
الغلا وهي تأشر على اللحاف : هذا
نوف تضحك : هذا هو كفركم هههههه اجل كفر السياره وش تسموه
الغلا تذكرت الورقه اللي كتبها لها ( السعودي(: ) وعرفت ان الكفر يعني
تاير السياره , وهي تضحك : نسميه تاير والجمع تواير
الساعه 5 طلع خالد ومعاه نوف والغلا للسوق بعد ما دقت الغلا على ناصر
وقالت له .. اختارت نوف ساعه شانيل فخمه وحلوه وخالد اخذ للغلا نفس الساعه لكن لون ثاني وعطاها اياه هديه
الغلا : ليش مكلف على نفسك
خالد : ما به كلافه هاذي ما توفيكي حقك يا غلا روحي
الغلا : مشكور يا قلبي ما تقصر تعيش وتشتريلي هههههههه
الساعه 7 وصل خالد البيت .. نزلت نوف وراح هو مع الغلا الفندق اخذ
ناصر وابو وليد وراحوا المطار
****************************
قبل يوم من تخرج نوف من الجامعه
نوف : باركيلي بكره تخرجي
الغلا : الف الف الف مبروك .. شنو جدولج للأحتفال ؟
نوف : ههههههه ليه تحسبي زيك ادوج كل البلد .. استلم شهادتي
واروح البيت , بس بالليل مسويه حفله في البيت كل اهالينا متجمعين
على العشا .. يا ليت يا الغلا تجين
الغلا : اييييلج مشي تستاهلين يا الغالية
نوف : تسلمي يا قلبي بس مشي صعبه شوي هههههههههه
الغلا تضحك : خلاص اييج طيران
سكرت الغلا من نوف ودقت على ناصر : هلا بقلبي وروحي وعقلي وكلي
ناصر : هلا بتوأم روحي
الغلا : ناصر تقدر تاخذ اجازه
ناصر : ليش ؟
الغلا : باجر تخرج حماتي من الجامعه وودي اروح وافاجأها
ناصر : بتسافرين السعوديه باجر !!!؟
الغلا : لا وانت الصاج اليوم علشان يمديني احجز لها كيكه
ناصر : من بيروح ؟
الغلا : بس انا .. قلت لأمي واعتذرت
ناصر : اوكي , ادق اشوف اذا فيه حجز وبينا اتصال
المغرب طارت الغلا وناصر للسعوديه , ولما وصلت الفندق دقت على محل الكيك وطلبت لنوف كيكه وكتبوا عليها
(( للغاليه نوف السعوديه الف مبروك التخرج ))
وطلبت انهم يوصلون الكيكه الساعه 9 بالليل وعطتهم العنوان
* بيوم العزيمه * نوف مستغربه منو اللي يايب الكيكه , سألت اهلها
كلهم حتى فهد !
الساعه 9.30 دخلت الغلا اللي الكل تفاجأ يوم شافها
نوف وبصرخة فرحة : الغلااااااااااااا
الغلا وهي مبتسمه : مو قلت لج بييج طيران
بعد السلام على الحضور عرفت نوف الغلا على بنات عمها وبنات خالها
اللي كلهم حبوا الغلا الا وحده طبعا ( جواهر )
تلت نوف الغلا علشان ترقص , كان رقصها وايد حلو .. الغلا وهي تساسر نوف : ما عندكم شرقي
نوف : الا ما فيه حفله من غير رقص شرقي
الغلا : اوكي يلا خلينا نهز شوي ههههههههه
حطت نوف الشريط ورقصت الغلا رقص اللي الكل انهبل عليها وزاد حقد
جواهر عليها .. نوف صورت الغلا وهي ترقص وفي بالها توريه خالد
الساعه 12 بالليل ناصر واقف عند الباب ينطر الغلا تطلع , طلع خالد
ياخذ غرض من سيارته وشاف ناصر وتفاجأ : ناصر !! هلا ومرحبا
ناصر : هلا فيك خالد شلونك
خالد : بخير الله يسلمك .. ليه ما قلت انك هنا
ناصر : هههههه توصيات مرتك تقول بتخليها مفاجأه
خالد : من متى وانتوا هنا ؟
ناصر : من امس
خالد : من امس وما تقول .. وين اكرام الضيف اجل ؟
ناصر : احنا مو ضيوف احنا اهل ما عليكم قصور يا خالد
خالد : ووين هي زوجتي ؟
الغلا واقفه وراه : شبيك لبيك الغلا الحلوه بين اديك
خالد وهو يضحك : هلا والله نورت السعوديه
الغلا : شكرا هني
خالد : ليه ما قلتي انك هنا كنا دخلنا من زمان
الغلا : انا يايه علشان نوف مو علشانك
خالد : افا
ناصر يضحك
خالد : وليه طالعين هالحين .. على وين
ناصر : على الفندق
خالد : ليه فندق .. حياكم تفضلوا
ناصر : لا خالد مشكور ما تقصر احنا الصبح مسافرين
خالد : انا زعلان منك ناصر تجي وتروح ونحن ما ندري
الغلا : ازعل عليّ انا ناصر ماله شغل انا محلفته ما يقول لأحد
خالد : خلاص انا زعلان عليكي
الغلا : خلاص .. باجر الظهر ادق عليك واراضيك
خالد : وشمعنى بكره الظهر !
الغلا : لما اوصل الكويت ههههههههه
خالد : ناصر ما تقدروا تأجلوا سفرتكم , بكره رايحين للمزرعه
ناصر يطالع اخته : ودج تروحين ؟
الغلا : شلون .. ودوامك ؟
ناصر : ما علييج من دوامي اذا لج خاطر تروحين قولي لا تستحين
خالد : ها وش قلتي ترى ما فيه حد غريب اللي شفتيهم بالحفله
بيجون بكره المزرعه , بس انا حبيت ناصر يجي يتعرف عالأهل
الغلا : اوكي
خالد : اجل امركم بكره الساعه 9
الغلا : الله الساعه 9 !! شبقى باليوم !
خالد مبتسم : الساعه 9 الصباح مو بالليل
الغلا : 9 الصبح ؟! الحين الساعه بتصير 12.30 وانا ليلحين ما وصلت
متى بنام متى بقعد
خالد : ما هي مشكله اذا نعستي نامي بالطريق
الساعه 9 خالد يدق على ناصر : يلا انزلوا
ناصر : خالد اصعد الدور الرابع غرفه 88 العروس ما خلصت
ناصر : حياك تفضل
خالد : وينها العروس ههههههه
ناصر : تبدل
بعد نص ساعه طلعت الغلا لابسه جينز اسود وقميص ابيض فيه
حزام ضعيف على الخصر واللفه اسود مشير بأبيض وحاطه ميك اب
خفيف وشافت خالد مع ناصر
خالد : واخيرا خلصت العروس
الغلا مبتسمه : ايه من زمان صار لي ساعه خالصه انطركم ههههههه
ناصر : يلا عطلنا الريال .. خذت الغلا جنطتها وقبل لا يطلعون
خالد : الغلا ما معك عبايه ؟
الغلا مستغربه : عبايه بالمزرعه !!
خالد : ايه .. فيه هناك عيال عمي
الغلا : ليش وانا باقعد معاهم ؟؟ انا عند الحريم مالي شغل فيهم
ناصر : ميخالف ييبيها واذا شفتي احد غريب البسيها
الغلا ما عجبها كلام ناصر وعرفت انه قال هالكلام علشان يريح خالد
اخذت عبايتها واطلعوا .. والساعه 11 وصلوا المزرعه
الغلا وهي واقفه عند السياره وتكلم ناصر بصوت واطي : مابي البس العبايه
ناصر : اذا قال لج ريلج لبسيها البسيها
الغلا : ناصـــــــــــــر
ناصر: يلا عاد احنا يايين نستانس بتنكدين على نفسج والسبه عبايه
الغلا : اوووف
خالد : شفيه الحلو معصب
الغلا مبتسمه : سلامتك
خالد : وش فيكي غلاتي ؟

انتهى الجزء التاسع
بانتظار اقتراحاتكم
شراح يصير للغلا بالمزرعه ....
تابعوني بالجزء العاشر ( اختكم غفران*) 

(( الجزء العاشر )) ( ايام من حياتي )

خالد : وش فيكي غلا ؟
الغلا : لا ولا شي .. وين خالتي والبنات ؟
خالد : روحي للباب اللي على اليمين تلقينهم كلهم داخل , انا وناصر
بندخل عند للرجال
الغلا تكلم خالد بصوت واطي : خالد .. البس العبايه والا لأ ؟
خالد مبتسم : انتي تبغي تلبسيها ؟
الغلا بابتسامه ذوبت خالد : لأ
خالد : اوكي بس اذا بغيتي تتمشي مع البنات البسيها
دخلت الغلا عند الحريم شافتها نوف وصرخت جنه اول مره تشوفها :
هلا والله بالغاليه مرت الغالي
الغلا وهي تضحك : هلا فيج يا قلبي شلونج شخبارج من زمان ما شفتج
شهالقطاعه يا نوف على الأقل دقي تليفون
الكل : ههههههههههههههههههههههههه
الغلا سلمت على الجده وخالتها وعمة خالد وكل البنات
نوف : شو هالكشخه واللبس الحلو
الغلا : عيونك الحلوه يا قلبي
اذن الظهر وراح الكل يصلي
نوف : الغلا وش رايك نطلع اوريكي المزرعه
ام عيسى : مو بلحين ورا الغدا روحوا
نوف : يما تو الناس عالغدا
ام عيسى : ابوكي يبغي هالحين عنده رجال بيظهر مبكر ما يبغي يتأخر
حطوا الغدا .. وطبعا الغلا ما تاكل عيش (رز) ومو أي لحم تاكله .. قالت
للخدامه تسوي لها سندويش جبن
ام عيسى : يلا يا بنتي ليه ما تاكلي
الغلا منحرجه : خالتي ما احب عيش ولحم
ام عيسى : يمي فيه ورق عنب وسلطه تعالي اذا مستحيه انا احطلك
الغلا : لا خالتي عساج سالمه مو مستحيه .. خلاص انا احط لي
ياتها نوف حاطه لها صحنين واحد فيه عيش لحم وواحد سلطه وملفوف
الغلا : شكرا حبيبتي تسلم ايدج
بعد الغدا الجده راحت غرفتها ترتاح وام عيسى قعدت مع عمة خالد والبنات
قاعدين بالصاله يطالعون تلفزيون
نوف : الغلا تعالي معي غرفتي
دلال : وشمعنى الغلا وحنا لأ
نوف : ما نبغي متزوجات
دلال : احلفي .. وانتي وياها وشو !
نوف : احنا املكين بس
دلال : خذوا معكم عمر نوموه
نوف : ما نبغي ولدك المزعج
الغلا : حرام عليج هالعسل مزعج
دلال : بعد عمري مرت اخوي ..هذا الكلام الزين , اتعلمي يا العنز
نوف : العنز انتي ورجلك
الغلا : عطيني عمر ما عليج منها انا انومه
بغرفة نوف , الغلا قعدت على السرير وحطت عمر بحضنها وتمسح على راسه
الغلا : نوف بسألج سؤال وابييج تجاوبيني بصراحه
نوف : قولي
الغلا : ليش بنت عمتج جواهر تطالعني بنظرات غريبه
نوف : سرقتي فارس احلامها
الغلا وهي فاتحه عيونها : خالد يبيها
نوف : لا والله ولا يدري عنها هي اللي تبغاه
الغلا : وليش ما خذاها
نوف : لأنه ما يبغاها
الغلا : ليش .. اشفيها ؟
نوف : حقوده ودلوعه واسلوبها مو بحلو بالكلام , بعدين هي بزر شيبغي فيها
الغلا : بزر هالكبر !!
نوف : لا يغرك طولها وعرضها تراها كبر انوار عمرها 17 سنه
الغلا : ما شاالله مو مبين عليها انوار تطلع عندها عصفوره
نوف تضحك : ايه وهي النسره
عمر نعس بحضن الغلا , شالته وحطته على المخده وانسدحت يمه
نوف : بتنامي ؟
الغلا : لا بنوم عموري
10 دقايق والغلا نايمه يم عمر , والساعه 4 نوف تقعدها : الغلا اصحي
الغلا : هلا نوف .. وين عمر ؟
نوف : صحى ووديته عند امه , شكلك تعبانه نمتي بسرعه
الغلا : البارحه نمت بعد صلاة الفجر وما شبعت نوم
الساعه 4.30 نوف تمشي مع الغلا والبنات ونوره ودلال وانوار وجواهر
وخوات فهد جود ونجود .. الغلا تكلم انوار : انوار انتي علمي ولا ادبي ؟
انوار : علمي
الغلا : ما شاالله الله يوفقج
دلال : اتصدقي الغلا ما توقعت تجي المزرعه
الغلا : ولا انا بس خالد لزم على اخوي وانا رضيت علشانه
جواهر وبنظرة كره واسلوب استهزاء : وانتي عادي عندك تروحي مع
رجلك وانتي ليلحين ما اعرستي !
الغلا تطالع نوف ونوف غمزت لها : انا ما رحت عند رجلي , انا قاعده معاكم
وانتي قلتيها رجلي يعني مو خطيبي اروح معاه أي مكان مو مشكله
جواهر وفاتحه عيونها : صدق ما فيه حيا
نوره : جواهر وش هالكلام استحي على وجهك
الغلا تكلم جواهر : ليش حبيبتي شايفتني قاعده بحضنه جدامكم علشان ما فيه حيا
جواهر وهي معصبه : ليه وانتي ناويه تقعدي بحضنه قدامنا
الغلا ببرود : عااااااااااادي ما فيه مشكله
البنات يضحكون على الغلا
جود : تصدقي الغلا طريقتكم حلوه وموبحلوه
الغلا تطالع جود ومبتسمه : هذا لغز
جود تضحك : ما فهمتيني .. حلو انك تتعرفي على زوجك واسلوبه واطباعه
وميوله وش يحب وش يكره , وبعد عشان تكسري حاجز الحيا بينك وبينه
وما هي بحلوه اذا اخذ منك اللي يبغي بعدين يقول ما ابغاها .. وتبدي المشاكل
الغلا : جود حبيبتي خواتي ثنتينهم متزوجات ومن ملجوا كل يوم يطلعون
مع رياييلهم , واختي الكبيره كانت تجهز وياه شقتهم وثنتينهم ما دخلوا عليهم
رياييلهم الا بالعرس .. يعني الذكيه هي اللي تحافظ على نفسها حتى لو كانت
هي وياه بغرفه وحده , وبعدين اللي ياخذ زوجته بالملجه بعدين يقول ما ابيها
هذا مو ريال هذا نذل وحقير * وتلتفت على جواهر * وتراوالي خالد مو من
هالنوعيه
جواهر بكل حقد وغيره : انتي وش دراكي عنه , وش دراكي انك الأولى بحياته
الغلا بكل ثقه : حتى لو ما كنت الأولى بس صدقيني بكون الأخيره
كل البنات صفقوا للغلا
نجود : يا عيني وش هالإجابه الدبلوماسيه
سولفوا البنات واستأذنت دلال بتروح لولدها وراحت معاها نوره
جواهر : انتي ما تستحى تمشي كذا من غير عبايه
الغلا : ما فيه احد غريب
جواهر : فيه رجال بالمزرعه
الغلا ووصل حدها من اسلوبها معاها : حياهم الله .. بعدين انتي مالج شغل
فيني عندي زوج يحاسبني
نوف : خلاص جواهر تراكي ازعجتينا
جواهر : الحين ازعجتك .. ما كنت مزعجه بلول الحين صرت مزعجه
يوم جت هاذي
الغلا : هاذي لها اسم لو سمحتي
راحت جواهر وهي معصبه ولحقتها انوار
جواهر : شفتيها وش تقول
انوار : ما عليكي منها
جواهر : انا اللي قاهرني كلهم معها
انوار : لا تخافي انا معاكي
جواهر : ودي اسوي لها شي يوقفها عند حدها هالمغروره
انوار : وش ناويه تسوي
جواهر : فكري معي
انوار : خذي علبه بيبسي ورجيها وافتحيها بوجهها
جواهر : لا موبحلوه الفكرة ابغي شي كايد
انوار : وش الكايد يعني تبغي تحرقيها مثلا
جواهر بفرحه : جبتيها
انوار : انتي مجنونه والله يذبحونك
جواهر : اليوم بنشوي للعشا صح
انوار : ايه .. ليه تسألي وش ناويه تعملي
جواهر : اقول لك بعدين
الشباب لعبوا كرة سله وخالد وناصر وفهد ركبوا خيل وداروا حول المزرعه
والبنات استهبلوا بالرقص ( ما جنهم راقصين امس بالحفله هههههه )
البنات عند الشوايات يشوون دياي ام عيسى متبلته .. قعدت نوف يم الغلا
وانوار وجواهر مقابلينهم , وبالشوايه الثانيه قعدت دلال ونوره ومقابلهم
جود ونجود .. , وهم لاهين بالشوي والسوالف اخذت جواهر المنقاش تقلب
فيه الجمر وبطريقه سريعه اخذت جمره وقطتها على قميص الغلا
الغلا كانت ملتفته تكلم دلال وما حست الا لما صرخت انوار : الغلا انتبهي
الغلا مخترعه وهي بتقوم دزت جواهر عليها الشوايه لكن نوف امسكتها
الغلا وقميصها فيه النار وهي خايفه وتحاول تبعده عن بطنها .. ركضت
نجود وصبت عليها ماي من بطل كان بايدها , البنات بصوت واحد :
الغلا صابك شي
الغلا من الخرعه ما قدرت تتكلم بس دموعها تنزل , اخذتها نوف وراحت
معاها غرفتها : الغلا حبيبتي صابك شي احترقتي
الغلا تبجي
نوف : الغلا كلميني .. ادق على خالد
الغلا : لأ
نوف : طيب ليه تبكي احترقتي
الغلا : خفت شكل النار يخوف
نوف وهي تلمها : سلامتك يا قلبي
البنات كلهم راحوا للغلا الا جواهر وانوار
انوار : انت انجنيتي هاذي سواة تسويها
جواهر بخباثه : مو انتي اللي قلتيلي
انوار وهي تشهق : انا ! انا قلت لك احرقيها .. ليه الكذب يا جواهر
جواهر : وانتي ليه خايفه محد عرف
انوار : من قال لك محد عرف حركتك بانت وانتي ترمي عليها الجمر
جواهر : محد شاف وانتي اسكتي لا تفضحينا .. مصيبه تصيبها ليتها
لو جايه بوجهها
انوار وكاسره خاطرها الغلا : حرام عليكي
جواهر معصبه : اشوف صرتي معها
انوار : هي ما سوت شي غلط انتي اللي من جات وانتي مو بطايقتها
جواهر : كأنك نسيتي انها سارقه حبيبي
انوار : هي ما سرقته هو اللي راح وخطبها .. وبعدين انتي معاه وبنفس
البلاد لو كان يبغاك كان خطبك , نصيحه يا جواهر انسيه وابعدي عن المشاكل
جواهر : اقول اسكتي بس .. ساحرتكم هالغلا من زينها عاد
انوار : الا النار يا جواهر لأ .. لأ حرام
جواهر : تستاهل ما جاها اكرهها
البنات كلهم عند الغلا دخلت عليهم ام عيسى وشافتهم متيمعين وشافت الغلا
ويهها احمر : وش فيكم وش فيها الغلا
الغلا منزله راسها : سلامتج خالتي ما فيني شي
دلال : لا يما فيها .. يما جواهر كانت بتحرقها بالجمر بس لحقنا عليها
شافت ام عيسى قميص الغلا وشهقت : حسبي الله ونعم الوكيل عليها
دخلت نجود ومعاها كريم للحروق
الغلا وتمسح دموعها : نجود حبيبتي ما يحتاج بس قميصي احترق
دلال : وانتي وش دراكي , روحي ادخلي الحمام وشوفي جسمك
دخلت الغلا الحمام وكان في اجزاء من بطنها احمر, حطت كريم وغيرت
ملابسها ولبست عبايه .. طلعت من الحمام وشافت نوف بروحها بالغرفه
خالد يدق على نوف : يا ويلي .. الغلا خالد يدق عليّ
الغلا : ردي بس لا تبينين ان فيه شي
نوف : هلا خالد
خالد : هلا , وين الغلا اخوها يدق عليها ليه ما ترد
نوف : بالحمام .. اذا طلعت اقول لها ..... وسكرت الخط
خالد يكلم ناصر : الله يهداك خوفتني اختك بالحمام
ناصر بنفسه ( انا حاس ان فيها شي مستحيل ادق عليها ما ترد )
فهد : وش فيكم طلعتوا كذا فجأه
خالد يضحك : يا اخي هالتوائم غريبين .. يقولك حاس ان اخته بها شي
فهد : دق عليها
ناصر : دقيت ما ترد
خالد : قالوا لك بالحمام
ناصر وهو خايف : تكفه خالد روح شوفها
خالد دخل على الحريم بعد ما استأذن وشاف عمته تمسح دموعها بعد السلام :
عسى ما شر وشفيكم !
ام عيسى : سلامتك يا ولدي
خالد : يما وين الغلا
ام عيسى : مع نوف بغرفتها
خالد : ولا عليكي امر يما احد يناديها اخوها بيكلمها
دخلت دلال عليهم : الغلا اخوكي يبغاك بره
الغلا وهي تبجي : ما قلت لج نوف انه راح يحس .. ان اعرفه اعرفه
نوف : اذكري الله انتي كذا راح تخوفيه .. روحي اغسلي وجهك واطلعي له
الغلا : قولوا له نايمه
دلال : ما راح يصدق انا اقول دقي كلميه احسن
طلعت دلال وقالت لخالد ان الغلا بتكلم اخوها بالجوال .. حس خالد ان فيه
شي صاير بس ما تكلم
دقت الغلا على ناصر وبصوت متغير : هلا ناصر
ناصر وهو يبعد عن الشباب : بدام هلا ناصر اميه بالاميه فيج شي
الغلا ودموعها تنزل : سلامتك ما فيني شي
ناصر وبكل هدوء : تبين تروحين ؟
الغلا وبصوت باكي : ايه الله يخليك
ناصر : روحي غسلي ويهج وشربي لج شي بارد واذا خلصتي دقي
ناصر قال لخالد انهم بيروحون
خالد : تو الناس يا الغالي الساعه 10 ورانا سهره
ناصر : اسمحلي خالد الغلا تعبانه وتبي تروح
خالد : تعبانه !! ما قالوا لي
خالد يبعد ويدق على نوف وهو معصب : انتي وين ؟
نوف مخترعه : بغرفتي
خالد : معك حد من البنات ؟
نوف : لأ
خالد : دقيقتين وانا جاي اطلعي خليني مع الغلا لحالنا

انتهى الجزء العاشر اتمنى يكون عجبكم
لا تحرموني من ردودكم
دمتم بخير ( اختكم غفران* ) 

(( الجزء الحادي عشر )) ( ايام من حياتي )

دخل خالد ويوم شافته الغلا وقفت ونزلت راسها علشان لا يشوف عيونها :
وش فيكي يا قلبي
الغلا : سلامتك ما فيني شي
خالد قرب يمها ومسك ايدها : اخوكي يقول انك تعبانه وتبغي تروحي
الغلا بارتباك : ايه .. بطني يعورني
خالد : من ايش ؟ من شوي كنتي مع البنات تتمشون
الغلا : .............................
خالد : غلاي فيه احد ضايقك من البنات ؟
الغلا : لأ
خالد : انا حاس ان فيه شي وراح اعرفه حتى لو مو منك من غيرك
الغلا بنفسها ( الله يستر لا تصير مشكله خالتي حصه ما تستاهل )
خالد : غلاي ابوي راح يتضايق اذا رحتوا وما تعشيتوا , اقعدوا
للعشا بعدين روحوا .. وش قلتي
الغلا : .........................
خالد : علشان اخوكي وابوي
الغلا : اوكي
خالد : دقي على ناصر وقوليله
تمت الغلا قاعده بالغرفه ما طلعت , يابت لها نوف عشا وما كلت ,
وناصر كان ياكل من غير نفس كان باله مع الغلا ..
دق عليها علشان يرجعون . راحت الغلا عند الحريم تسلم عليهم
حصه : امسحيها بوجهي يا بنتي السموحه منك
الغلا وهي تلم العمه حصه : لا خالتي افا عليج شهالكلام عزيزه وغاليه
ما صار شي الحمد لله
العمه حصه : هذا من طيب اصلك .. بس صدقيني بنتي راح تاخذ جزاها
جواهر وبكل وقاحه : وانا وش سويت
حصه : انتي اسكتي ولا كلمه الظاهر دلعناك بزياده , وحسابك اذا
رجعنا البيت
جواهر : كل ذا علشان ذي الدخيله
الجده فاطمه : اقطعي يا قليلة الحيا صدق انك ما تربيتي
جواهر وهي تبجي : جده وش هالكلام انا بنت بنتك
الجده : بنت بنتي ما تقص وجيهنا قدام العرب , ومن طيب اصل الغلا
ما قالت لأحد باللي عملتيه والبنات كلهم شايفينك .
راحت الغلا تحب راس الجده : ما صار الا الخير يما واسفه اذا ازعجتكم
ام عيسى : ما به ازعاج يا بنتي حنا اللي منحرجين منك ومن اخوكي
الغلا : لا خالتي ما فيه احراج انا قلت له بروح لأن بطني يعورني
سلمت عليهم وطلعت شافت ناصر وخالد وعمها واقفين عند السياره
سلمت الغلا على عمها وحبته على راسه
ابو عيسى : هلا ببنتي الغاليه .. ليه العجله يابوكي تو الناس باتوا الليله هنا
الغلا : تسلم عمي عساه دايم ما أبي أأخر ناصر اكثر من جذيه
حس ابو عيسى ان الغلا فيها شي كان ويهها وصوتها متغير
بالسياره خالد يسوق وفهد يمه وناصر والغلا ورا
خالد : ان شاالله استانستوا
ناصر : ايه الحمد لله انعم الله عليكم
خالد : الغلا شفتي المزرعه .. عجبتك
الغلا : ايه ما شاالله وايد حلوه الله يهنيكم فيها
طول الطريج والغلا ساكته , رن موبايلها نغمة ماسيج (من نوف)
نوف : وشلونك الحين يا قلبي والله احاتيكي
الغلا ارسلت : الحمد لله انا بخير لا تحاتيني حبيبتي
نوف : اذا وصلتي دقي عليّ ابغي اكلمك
الغلا : ان شاالله كم نوف السعوديه عندنا
نوف : يا بعد عمري يا احلى مرت اخو بالدنيا
الغلا : ههههههه شكرا يا احلى حماة في الدنيا
ناصر : من منه هالمسجات ؟
الغلا : من حماتي
وصلوا الفندق ونزل خالد مع ناصر والغلا
خالد : ناصر بكره ان شاالله راح تلقاني منتظرك اوصلك للمطار ولا
تعترض لأني موصلك يعني موصلك
ناصر يضحك : ما تقصر يا الغالي
الغلا كانت واقفه يمهم ومنزله عيونها
ناصر : يلا يا الحبيب اشوفك على خير
رفعت الغلا راسها والتقت عينها بعين خالد وتقول بنفسها
( معقوله جواهر تسوي فيني جذيه علشان خالد )
خالد : تبغي شي غلا ؟
الغلا تطالعه وسرحانه وتكلم نفسها ( لو يدري شسوت فيني جواهر
شراح يسوي )
خالد : الغلا مضيعه شي بوجهي
ناصر يلوح بايده جدام ويهها : هيييييييه وين رحتي
الغلا : شفيكم !
ناصر : خالد يكلمج ما تردين عليه
الغلا : ما سمعته
ناصر يلطف الجو : كنتي سرحانه بمنو اعترفي
الغلا : فيك
خالد : افا .. يعني مو فيني
ضحكوا .. وصعد ناصروالغلا للفندق , وبالسياره
خالد : احلف لك ان شي صاير بس ما هي راضيه تتكلم
فهد : سألت نوف
خالد : تقول تعبانه وبطنها يوجعها .. بس انا شفت عمتي حصه تبكي
وامي وجدتي متضايقات
فهد : اتهقى عمتي حصه قايله لها شي
خالد : لأ انا اشك بجواهر
فهد : وشمعنى جواهر !
خالد : لأنها حسوده وما تحترم احد وتدري بها شلون كانت تلاحقني.
بالفندق الغلا قالت لناصر اللي صار لها
ناصر مخترع : عسى بس ما احترق جسمك ؟
الغلا وعيونها تدمع : لأ شي خفيف الحمد لله بس كان منظر قميصي
والنار فيه خوفني
ناصر يمسح على شعرها : اسم الله عليج والحمد لله على سلامتج
الحمد لله الله عداج الشر .. توأم روحي تعشت والا لأ ؟
الغلا : تبي الصج لأ بس مالي نفس آكل بروح انام تعبانه
ناصر : على راحتج تصبحين على خير
بالمزرعه وبغرفة الجده خالد بصراخ : ليه ما قلتولي
ام عيسى : هدي بالك يا ولدي ما صار شي
خالد : ما صار شي والبنت محترقه!!
ام عيسى : من قال لك انها محترقه , الحمد لله الله عداها الشر
ملابسها بس هي اللي احترقت
خالد يصرخ على نوف اللي كانت تبجي : وانتي ليه ما قلتيلي
نوف : الغلا قالت لي لا تقولين ما تبغي تسوي مشاكل لعمتي حصه
حصه : من اصلها الطيب الله يجزاها خير
فهد : خالد هدي بالك
خالد معصب : شهدي بالي يا فهد .. انت مستوعب اللي صاير
هاذي نار يا فهد نار
الجده : اذكر الله يمي
الكل : لا اله الا الله محمد رسول الله
الجده فاطمه : صدقني ان مرتك ما طلعت الا وهي تضحك وما بها
الا العافيه , وانا ما ارتحت الا لما شفت حصه عطت بنتها كف
خالد : والكف الثاني مني بس خليني اشوفها
البنات كانوا قاعدين بالصاله وسمعوا خالد وهو يصارخ , دخلت جواهر بكل وقاحه وقلة ادب مو جنها توها ماخذه طراق من امها : وانا الحين
وش مسويه .. بعدين فكرة النار ذي من انوار مو مني انا
خالد مبطل عيونه : انوار ! انوار رمت عليها النار ؟
ام عيسى : اقطعي .. انوار ما تسوي كذا
جواهر : اسأليها
صرخ خالد ينادي انوار اللي ياتهم مخترعه , واول ما شافها خالد
عطاها كف , شهقت انوار وحطت ايدها على خدها ودموعها تنزل
فهد ويمسك خالد : اذكر الله يا خالد
ام عيسى وهي لامه بنتها : ليه كذا يا ولدي كنت تسألها بلول
انوار منهاره : ليه كذا يا خالد اول مره تمد يدك عليّ
خالد معصب : وش سويتي للغلا
انوار تشاهق : ما سويت بها شي
خالد : جواهر تقول انك رميتيها بالنار
انوار بصراخ : تكذب .. تكذب
دخل عليهم بو عيسى : وش فيكم صوتكم واصل بره
قالت له امه اللي صار للغلا
ابو عيسى : حسبي الله ونعم الوكيل عليكم فشلتونا مع العرب
انوار وهي لامه امها وتبجي : والله يبه ما سويت شي والله واسأل نوف
نوف : صدق يبه انوار ما سوت شي اصلا لو هي ما نادت الغلا ونبهتها
كان الغلا احترقت .. انا شفت جواهر يوم قامت كانت بتقلب عليها
الشوايه بس انا مسكتها .
افتشلت حصه من الكلام اللي سمعته عن بنتها ودقت على زوجها
علشان تروح البيت
الجده : وانتي علامك اقعدي .. حد يروح بهالوقت .. باتي ومن اصبح افلح
حصه : سودت وجهي جواهر يما فشلتني
الجده : خذت جزاها منك ومن خالها خليها تحس بغلطتها
حصه : الله يخليكي يما خليني على راحتي ابو تركي ناطرني بره , وانت يا خوي السموحه
ابو عيسى : مسموحه يا لغاليه بس ماله داعي تظهري هالوقت
حصه : خلني على راحتي كفايه ما جاكم منا
ابو عيسى : ما جانا منك الا كل خير , وبنتك غلطت وخذت جزاها
بس نصيحه يا خوكي ديري بالك عليها و شدي عليها شوي
اذن الفجر وقام الكل للصلاة , انوار منسدحه على سريرها وتصيح
نوف : انوار قومي صلي
انوار : ما عليّ صلاة
نوف : بسك من البكي عيونك ورمت
دخلت ام عيسى عليهم : ها صحيتوا
نوف : ايه يما صحينا بس بنتك طول الليل تصيح لا نامت ولا نومتني
ام عيسى وهي تمسح على راس انوار : وش فيها نواري الحلوه
انوار : يـ..مـ..ـه ا..و..ل.. مـ..ر..ه خـ..الـ..د يـ..ضـ..ربـ..نـ..ي
ام عيسى : والله يما انه متضايق وتو سألني عنك .. قومي يما
اتعوذي من الشيطان وغسلي وجهك
ادخلت انوار الحمام , طق خالد الباب وفتحت له نوف : صحيتوا
ام عيسى : وش بغيت يمي
خالد : وين انوار ؟
نوف : بالحمام
طلعت انوار من الحمام وشافت خالد ونزلت راسها
قرب منها خالد ولمها وباسها على راسها : السموحه نواري تنقص
يدي ولا امدها عليكي مره ثانيه
انوار بصياح : والله خالد مو انا والله
خالد وهو يمسح على خدها : ادري اختي الغاليه ما تسوي كذا .. انا
كنت معصب وجات فيكي سامحيني
انوار : مسموح يا خوي
خالد : يلا تعالي معي نفطر ادري انك مو متعشيه البارح
انوار : مالي نفس
خالد : ما راح آكل الا لما تاكلي معي .. ها وش قلتي
ام عيسى : يلا روحوا لجدتكم الحين بجيب لها الفطور .
وصل خالد الفندق الساعه 12 الظهر دق على ناصر وناصر قاله انزل احنا باللوبي تحت عند الكافيه
خالد : شلونك غلا الحين ؟
الغلا : الحمد لله بخير
خالد : ناصر اسمحلي على اللي صار امس
ناصر : مسموح يا الغالي ما صار شي لا تحط في بالك وتتضايق
الغلا منزله راسها وتفر بكوب الكوفي اللي على الطاوله
خالد : الغلا ابوي يستسمحك وتضايق يوم درى
ناصر : مسموح ما قصر الوالد دق عليّ البارح وكلمني وكان بيكلم
الغلا بس كانت نايمه
الغلا : ما له داعي يعتذر عمي وانا توني قبل لا توصل مكلمته
وصل خالد ناصر والغلا المطار وبالطريج يكلم نفسه ( انا ليه عصبت
يوم دريت ان جواهر سوت لغلا كذا .. المفروض اني افرح لأني ابغى
أأدبها واوقفها عند حدها.. بس لأ .. لأ.. الا النار الله يكافينا شرها )
,,,,,,,,,,,,,,,,,,,
بالكويت ,,,,,,,,,
الغلا واميره زايرين مريم في شقتها
مريم : حي الله من يانا
الغلا + اميره : الله يحييج
الغلا : ميمي ابي شاي وحطي معاه نعناع
مريم : وانتي اميره ؟
اميره : انا ابي عصير منجا ,, غلوي المفروض تشربين شي بارد
ما تعقدتي من الشي الحار عقب الحرق اللي ياج !
الغلا : ههههههه شدعوه .. الحمد لله الله لا يعقدني بشي
مريم : والله انها جريئه وما تستحي
اميره : شنو جريئه !! الا قليلة ادب ويبيلها تربيه
الغلا : اللي عرفته ان امها وعمي طقوها طراق
مريم : بس طراق !! ما يكفي
اميره : ايه والله ما يكفي حلاته قاطين عليها يمره بوييها نفس ما حرقتج
الغلا : لاااااااا شدعوه ! الله يكافينا شر النار ,, بعدين شحقه يايبين
طاريها خلوها تولي
اميره : ميمي وين الحمام ؟
مريم : امشي بالممر وخطري المطبخ الحمام على ايدج الشمال
,,,,,,,,,,,,,,,,,,,,,
مريم : غلوي شرايج اخطب اميره حق حماي محمد
الغلا : ياكل تبن هالخايس ياخذ اميره
مريم : ليش اشفيه ؟
الغلا : محد قال لي انه عينه زايغه وكل ما تم سافر تايلند الا انتي !
مريم : يمكن لي تزوج يعقل
الغلا : حرام عليج ميمي ,, اميره ما عندها احد اتحامى فيه ,, هي اكبر
وحده وابوها متوفي وهي شايله مسئوليه البيت تبينها تشتقى مع حماج ,
خل يروح ياخذ له تايلنديه احسن له
مريم : هههههههه اشفيج هبيتي عالريال
الغلا : لأنه باط جبدي .. ما انسى نظراته البايخه لما كنت اييج فبيت
حمولتج ويكون موجود يا عل عينه البط
مريم : كان يبيج بس صادج السعودي
الغلا تضحك : ليش سمجه !! بس غيري الموضوع لا تسمعنا اميره


(( نتشرف بدعوتكم لحضور حفل زفاف الغلا وخالد وذلك بالجزء
الثاني عشر من أيام من حياتي .. وبحضوركم يتم الفرح والسرور 
الدعوه شخصيه ))
* الداعيه : غفران* 
(( الجزء الثاني عشر )) ( ايام من حياتي )

يوم الفرحه الكبيره , اليوم عرس الغلا .. حضروا اهل خالد كلهم للكويت
علشان هاليوم .... الغلا راحت مع اختها ساره للفندق الساعه 2 الظهر
سوت مكياجها وتسريحة شعرها وخلصت هي واختها الساعه 8.30
مرهم ناصر ووداهم فندق ....... اللي راح تصير فيه حفلة العرس , صعد ت
الغلا للغرفه المخصصه لها ترتاح ويشوفونها امها وخواتها .. دخلوا عليها اعز صاحباتها مريم وأميره باركوا لها و صورتهم المصوره جم لقطه مع صديقاتها
وخواتها ,,, تمت الغلا بالغرفه مع ميمي واميره .. رقصت ميمي جدام الغلا 
الغلا : ميمي حبيبتي شوي شوي لا تولدين علينا الحين
اميره : ههههههههه ميمي عن الهز حدج سامري
ميمي : اكلو تبن هذا بدال ما تصفقولي وترقصون وياي يا لشيف
الغلا : الشيفه ريلج
ميمي : وليييييييييه رديتي على ريلي ,, ما شيفه الا ريلج ,,,
راحت ميمي للغلا وسحبتها من ايدها
ميمي : يلا غلوي ما شاء الله صوت الأغاني واصل للغرفه قومي رقصي وياي
الغلا : قوليلهم يحطون شرقي
اميره : هههههههه الحين انا اعقل ميمي تيين انتي ؟!
ميمي : خليها تستانس اليوم يومها
الغلا : يلا ميمي ماني رادتج
رقصت الغلا مع ميمي واميره تصفق لهم
ميمي : عاشت عاشت العروس .. كوووللووووووووووش
اميره : الف الصلاة والسلام عليك يا حبيب الله محمد 
الغلا وميمي : كوللووووووووووووش
اميره : اول مره اشوف عروس اتيبب حق روحها
ضحكوا الغلا وميمي واميره ,, لموا الغلا ودعوا لها بحياة حلوه مع خالد

الساعه 9.30 نزلت الغلا للصاله على اغنيه هب السعد .. نزلت كأنها اميره
في الف ليله وليله بفستانها الكوكتيل الناعم منفوش من تحت وفيه كرستالات
صغيره منثوره على الصدر والطرحه ناعمه من الحرير والجيبير مشغوله
بكرستالات نفس اللي بالفستان , قعد ت على الكرسي المخصص لها داخل
كوشه راقيه وفخمه .
يوها اهل خالد من الجده فاطمه الى اصغرهم ( عمر ) باركوا لها وصوروا معاها
رقصوا البنات جدام العروس وكل وحده الفرحه بعيونها .
الساعه 11 دخل خالد على يمينه ابوه وعيسى وفهد وعلى شماله ابو وليد وحمد
وناصر والشباب كلهم يمشون ورا المعرس من اهل الغلا وخالد .. دخل خالد على
زفة يا معيريس عين الله تراك ومع فرقة ......... اللي بدعوا بالغنى والرقص
طلع الكل من الصاله ( من الرجال طبعا ) وتم المعرس مع حمد وناصر
وابوعيسى , فصخت الغلا الوشاح وصعد خالد للكوشه وباسها على جبهتها :
مبروك يا قلب خالد
الغلا بابتسامه : الله يبارك فيك
خالد بهمس : يا ويل حالي ,, انتي الغلا اكيد ؟
الغلا مبتسمه وبهمس: يا ويل حالي ,, انت خالد اكيد ؟
ابتسم خالد على كلمتها
صعد ابوعيسى باسها وبارك لها ووراه اخوها حمد باسها وبارك لها .........
لكن توأم روحها غير فتح ادينه وقربت لمته باسها على خدينها وراسها :
مبروك يا توأم روحي
الغلا بصوت واطي : الله يبارك فيك يا روحي وقلبي وعقلي وكلي الفال لك
ناصر مبتسم : ان شاالله
الغلا : ادور لك على وحده من القاعه
ناصر : ههههههه مو وقته يصير خير بعدين
خالد : ناصر مو كأنك سرقت زوجتي
ناصر : هههههههههه لا بس اوصيها عليك
خالد : ايه تكفى وصها عليّ لأني من شفتها ضاعت علومي
ضحك ناصر والغلا نزلت راسها منحرجه
صورت الغلا مع عمها واخوانها ...........
رقصوا خوات خالد جدامه
والغلا فرحانه والابتسامه ما فارقت شفايفها .
نوف تساسر الغلا : وش رايك نحط لك شرقي وتقومي ترقصي
الغلا وهي تضحك : يا ويلي من صجج الناس بتقول شهالعروس الهيلق
نوف : انزلي ارقصي على اغنيه ليله لعبد الرب ادريس
الغلا : لاااااااا مابي استحي
خالد : وش فيكم ؟
نوف : الغلا تبغي ترقص وانا اقول لها عيب اقعدي
الغلا فتحت عينها وقرصت نوف على ايدها
نوف : آآآآآآآآآآآآي
الغلا : تستاهلين يا الجذابه
خالد يضحك : نوف مرتي ما ترقص قدام الناس ترقص لي انا وبس
نوف : انت لو تدري هي وش تبغي ترقص عليه
خالد : وشو؟
نوف وهي تبعد عن الغلا وتروح صوب خالد : نفس الرقص اللي شفته بجوالي
الغلا فتحت عينها وافتشلت ( الله ياخذ عدوك يا نوف ) : لو انج مره وقد كلمتج
جان ما رحتي صوب اخوج يا الجبانه
نوف تروح للغلا وتبوس خدها : حبيبتي انتي بس قبصتك توجع
يابوا الكيكه ونزل خالد مع الغلا وايده بايدها ووصلوا عند طاوله الكيكه قصوها
ووكلوا بعض والمصوره تاخذ لهم لقطات .
طلعوا المعاريس الساعه 12 من الفندق لأن طيارتهم لألمانيا الساعه 2 بالليل
الغلا ركبت مع خالد وناصر يسوق واخته ساره يمه , وزوج ساره لاحقهم
بسيارته ومعاه فهد ولد عم خالد
ناصر : الغلا بتروحين المطار بهالبدله ؟
الغلا تضحك : ليش مصريه .. لا حبيبي ودني البيت اول ابدل
ساره : زين انكم وديتوا جناطكم الصبح عن الزحمه واللويه
ناصر يضحك : وانت خالد بتروح بالبشت المطار
خالد : على قولة الغلا ليه مصري ههههههههه
الغلا تضحك : المصري ما يلبس بشت
خالد : اكيد بغير ما يصلح اروح المانيا بثوب
ناصر : حياك تعال عندي الدار وبدل
دخلت الغلا غرفتها ومعاها اختها , شالت الطرحه وفكت تسريحتها
ومسحت مكياجها .. دخلت الحمام اخذت شاور ولبست بنطلون وقميص واسع
مريح .. لفت عينها على غرفتها وقعدت على السرير ودمعت عينها
ساره شافتها بتبجي : اشفيج ؟
الغلا : خايفه وقلبي مقبوض
ساره: تعوذي من ابليس خالد خوش ريال وباين عليه حبوب وطيب
الغلا تبجي : راح اخلي امي وناصر .. راح اخليكم كلكم .. انا مو متعوده
ما اشوفكم كل يوم
ساره : التليفون يقرب البعيد والأنترنت موجود بكل مكان
الغلا : راح اشتاق لكل شي ( نزلت دموعها) ساره انا تنازلت عن اشياء وايد
ساره : وان شاالله خالد يستاهل هالتنازلات , وبعدين مو وقته هالكلام باقي
اقل من ساعه على الطياره يلا يالله يمديكم توصلون المطار
دخل ناصر عليهم .. رفعت عينها الغلا وشافته يطالعها ومبتسم وفاتح
ادينه لها .. ياته الغلا ولمها ومسح على راسها : هاذي دموع الفرح اللي
يقولون عنها ؟
الغلا ( تبجي ) ..
ناصر : الحين يشوفج خالد ويخترع
الغلا : ناصر خل نقعد بالكويت مابي اسافر
ناصر : هذا كلام ينقال وباقي على الطياره اقل من ساعه .. جان قلتي
مابي اسافر قبل لا خالد يحجز
الغلا وهي تشاهق : مو مشكله يكنسل
ناصر : وانا ما ارضى على توأم روحي ما تروح شهر عسل مثل كل العرايس
الغلا منزله راسها ودموعها ما وقفت
ناصر : يلا خالد تحت بالصاله
نزلت الغلا وايدها بايد ناصر شافها خالد وابتسم : وش هالدموع دموع الوداع
الغلا : حرام عليك ليش عاد وداع جنك ماخذني ما تبي تردني اشوف اهلي
ناصر : هههههههه من قال مو رادج يتغشمر معاج ( ويغمز لخالد ) صح خالد
خالد : اكيد .. متى ما اشتاقت لكم تجيكم .. أنا ما راح امنعها
طلعوا بره عند السياره وشافت الغلا زوج ساره وفهد .. باركوا لها وراحوا
السيارتين المطار . الغلا لامه ناصر وهي تصيح
خالد : يلا الغلا ما بقى شي على الرحله
الغلا : تو الناس
خالد : وش تو الناس اعلنوا عن الرحله .. يمكن حنا آخر اثنين نركب الطياره
ناصر ويبوس الغلا : يلا اشوفج على خير مبروك وعسى الله يسعدج ..
ويلتفت لخالد : خالد ما اوصيك ترى الغلا نصي الثاني دير بالك عليها
خالد : لا توصي حريص الغلا بعيوني
ناصر : ما ابيها بس بعيونك ابيها بعيونك وقلبك
سلمت الغلا على ساره وخالد سلم على الشباب ولمه فهد وبارك له ووصاه
على الغلا ... مسك خالد ايدها ومشوا صوب البوابه والغلا كل شوي تلتفت
تشوف اختها واخوها ,,,,,,,, ركبوا الطياره .. الغلا قعدت يم الدريشه
وخالد يمها الغلا وهي تمسح دموعها
خالد : بس خلاص ما خلصت دموعك , وفي نفسه ( ليلحين ما شفتي الدموع
من هاللحظه بدأ وقت التأديب )
طول الرحله وخالد ساكت ما يكلم الغلا الا من كلمات قليله .. وبعد عدة ساعات
متعبه وصلوا المانيا , اخذ خالد تاكسي وعطاه عنوان وهذا العنوان كان لفيلا
ما كان لفندق!
(( الفيلا لأبو عيسى شاريها لهم لما يسافرون لألمانيا لعمل او لسياحه ,ولما
درى ان خالد بيروح المانيا لشهر العسل جدد الفيلا وغير صبغها والأثاث ))
وصلوا الفيلا والتعب مبين عليهم وخصوصا الغلا اللي طول الرحله ما غفت
عينها كانت مرتبكه وتحاتي
خالد : وش فيكي واقفه ادخلي
دخلت الغلا وشافت وحده استقبلتهم
سحر : يا اهلا وسهلا الحمد لله على السلامه
خالد : الله يسلمك كيفك سحر
سحر : بخير استاز خالد انت كيفك وكيف الأهل
خالد : الحمد لله كلنا بخير .. اقدم لك المدام
سحر : يا اهلا وسهلا فيها .. كيفك مدام
الغلا : بخير الله يسلمج
سحر : معك سحر مديرة المنزل
الغلا : هلا حياج الله
سحر تكلم خالد : شو استاز خالد كأنوا مش زي حكيكم !
خالد : الغلا كويتيه
سحر : الغلا ,, اسمك كتير حلو يا اهلا وسهلا فيكي
الغلا والتعب بصوتها : هلا فيج
خالد : الغلا انتي ما نمتي طول الرحله ا صعدي فوق نامي
صعدت الغلا ومعاها سحر تدليها على الغرف , دخلت غرفه معاها حمام
حلوه وكبيره راقيه من ناحية الأثاث والسجاد والستاير .. دخلت الحمام
خذت شاور وصلت وانسدحت على السرير ونامت على طول
سحر : المدام مبين كتير تعبانه
خالد سرحان وما انتبه لها
سحر : استاز خالد بدك شي اعمله
خالد : لا سحر شكرا .. بس كأن التليفون ما يشتغل ؟
سحر : ايه استاز صارلن هيك شي يومين عم يشتغلوا بالخطوط وبدن كمان
شي اسبوع لأن كل المنطقه عم يشتغلوا فيها
خالد يكلم نفسه وبويهه ابتسامه ( حلو عشان الخطه تمشي صح )
سحر : بدك شي عالعشا استاز خالد
خالد : لا شكرا تقدري تروحي الحين
سحر : شكرا استاز ان شاالله بكره الصبح عالساعه 9 بكون هون
قعد خالد تحت بالصاله ساعتين يفكر بخطته علشان ينتقم من الغلا ..
.. دخل عليها الغرفه لقاها نايمه , التفت صوب القنفه
لقى جنطتها .. فتحها واخذ موبايلها وسكره وحطه بجيبه ... راح للغرفه
الثانيه اخذ شور ولبس ملابسه ونام .
قعد خالد من النوم الساعه 7 بدل ملابسه واخذ موبايله وموبايل الغلا
ومفتاح الفيلا وطلع .
الساعه 9.30 قعدت الغلا خذت لها شاور والبست برمودا وتي شيرت
رفعت شعرها بمشبك ونزلت تحت
سحر : يسعد لي هالصباح
الغلا بابتسامه حلوه : صباح النور
سحر : كيفها العروس ؟
الغلا : منيحه ههههههههه
سحر : يلا قولي للاستاز خالد الفطور عالطاوله
الغلا : خالد مو بالغرفه
سحر : شو ! يمكن بالغرفه التانيه
صعدت الغلا ولفت على كل الغرف وما لقته
الغلا : مو موجود
سحر : كمان بالجنينه مش موجود .. يمكن طلع عالسوبر ماركت
سكتت الغلا وحست بخوف شوي
سحر : اتفضلي مدام افطري وشك اصفر مبين مش ماكله شي من امبارح
الغلا : ايه مو ماكله شي
سحر : اتفضلي حبيبة ألبي
الغلا تشرب قهوه وتاكل من غير نفس وتكلم نفسها ( وين راح معقوله
يطلع ويخليني بروحي جان قعدني اروح معاه ولا جذيه اقعد احاتي الله يستر )
خلصت الغلا اكل وصعدت غرفتها .. فتحت جنطتها بتاخذ الموبايل بتكلم خالد
دورت ما لقته : وين موبايلي انا متأكده حاطته بالجنطه .
فتحت جنطه الملابس ودورت بكل مكان وما لقته : الله يستر لا يكون صاير
شي وخالد ما يبي يقول لي .
صار وقت الظهر ... ويا الليل والغلا على اعصابها وتحاتي
سحر : بدك شي مداد انا ماشيه
الغلا : وين ماشيه ومخليتني بروحي !!
سحر : مدام انا ما بابات هون انا بجي عالساعه 9 وبروح الساعه 9 بالليل
الغلا : بس خالد ما رجع اصبري لما يرجع
سحر : سوري مدام جوزي ناطرني ما بأدر اتأخر ولا تخافي انا راح أأفل
الباب بالمفتاح واستاز خالد عنده مفتاح ... الا انتي ما اتصلتي عليه
الغلا وعيونها تدمع : موبليلي ما ادري وينه دورته ما لقيته
مدت سحر موبايلها لغلا : خدي كلميه .. ليه ما ألتي ان ما معك موبايل
الغلا : الجهاز مسكر !!!
سحر : ما بتخافي يمكن راح لأصحابو أو لأصحاب أبوه
الغلا وقلبها مقبوض : الله يستر
طلعت سحر وقفلت الباب .. صعدت الغلا الغرفه وقفلت عليها الباب وقعدت
على السرير تصيح .. ما تدري شكثر بجت ومتى نامت
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,,
سحر : مدام صحيتي ؟
الغلا : ايه سحر شوي وانزل
سحر : يلا الفطور خلص
نزلت الغلا وويهها تعبان : صباح الخير
سحر : صباح النور .. مدام استاز خالد اتصل عاموبايلي ويأول عنده شغل
وما راح يرجع هاليومين
الغلا وهي منصدمه : شغل ؟!! شنو هالشغل ؟؟!!
سحر : والله ما بعرف مدام
الغلا : لو سمحتي سحر عطيني موبايلك
اتصلت عليه وجهازه مسكر.. وبنفسها ( ليش ما يبي يكلمني .. اكيد صاير
شي , مو معقوله يخليني بروحي ويروح وكل ما ادق مسكر جهازه ) .
مروا هاليومين على الغلا كأنهم سنتين الدموع ما فارقت عيونها , اكلها
خفيف ما تشتهي تاكل ونومها كله خوف وقلق وكوابيس كانت تفكر بخالد والشغل اللي يقول عنه .. تدري ان تليفون البيت خربان وكانت تقدر تاخذ موبايل سحر وتكلم اهلها لكنها استحت : شقول لهم ... اقول خالد من وصلنا خلاني وراح !! .
,,,,,,,,,,,,,,,,,,,,,,,,,,,,,,,,,,,,,,,,,
اليوم الثالث الساعه 12 بالليل سمعت الغلا صوت بالفيلا ,, خافت وقامت شيكت
على مفتاح الغرفه انه مقفول .. سمعت خطوات تمشي صوب الغرفه ..
الغلا حست الدم نشف بعروقها وريجها ناشف من الخوف .. شافت يدة
الباب تتحرك .. الغلا حطت ايدها على حلجها تكتم خوفها .. سمعت دق
على الباب لكنها ما ردت .. دق الباب مره ثانية : الغلا انتي نايمه ؟
فتحت الغلا الباب ودموعها ترس ويهها والخوف بعيونها وهي تبجي :
خااااااااااااالد
خالد لما شافها انصدم وعوره قلبه لكنه تماسك : ايه خالد ليه قافله الباب ؟
الغلا منهاره : حرام عليك اهيء اهيء ليش تسوي فيني جذيه خرعتني
وين كنت ؟
خالد ساكت ما رد عليها
الغلا وهي تبجي : انا اكلمك شفيك ساكت ! صاير شي ؟ احد من اهلنا فيه شي
خالد يطالعها وساكت
الغلا بصراخ : خالد رد شفيك!!!!!!
خالد بكل برود : ما فيني شي , وانتي وش فيكي كذا حالتك حاله
الغلا من بين دموعها ومستغربه من بروده : خالد شفيك انت شارب شي
شهالكلام .. هادني 3 أيام ما تدري عني بروحي بالبيت ولا حتى كلمتني
تطمني وتقول شفي حالتي جذيه !!!!!!!!
خالد : كان عندي شغل
الغلا وهي تبجي : شغل ؟!!!!!!!!!! شغلك اهم مني ؟
خالد : اكيد اهم منك والا ما غبت 3 أيام
الغلا : وين فيه شغلك هذا ؟ وليش ما كلمتني وقلت لي ان عندك شغل ؟
خالد : وين فيه شغلي انتي ما دخلك تسألي هذا شغل خاص
الغلا بصوت عالي : وانا بعرف هالشغل الخاص هذا شنو ومع منو ....
طراااااااااااااااااااااااااااااااااااااااااااااااا اااااخ

انتهى الجزء الثاني عشر
شراح يصير للغلا مع خالد ؟
بانتظار ردودكم
دمتم بخير
( اختكم غفران* ) 


(( الجزء الثالث عشر )) ( ايام من حياتي )
*********************************** 
•	فرحه اغتالتها الصدمات ... جروح تنبض ولا تندمل ... 

احلام تنصدم بواقع مرير 

جبروت انتقام ولحظات فرح مسروقه 

,,,,,,,,,,,,,,,,,,,,,,,,,,,,,,,,,,,,,, 
,,,,,,,,,,,,,,,,,,,,,,,,,,,
,,,,,,,,,,,,,,,,,
,,,,,,,,,,
,,,,
,


طراااااااااااااااااااااااااااااااااااااااااااااااا ااااااااااااااااااااااااااااااااخ 

,
,
,
,
,
,
,
,
,
,
,
,
,
,
,
,

صوت كف قوي على خد الغلا .. كف ما توقعته ان بيوم من الأيام بييها
من خالد .. كف خلاها تنشل ما قدرت تتحرك من مكانها من الصدمه
الغلا وايدها على خدها : ليش .. ليش انا شسويت !!!!!!!!!!!
خالد : لا تعلي صوتك عليّ .. هذا الكف كنتي لازم تاخذيه من زمان
الغلا ايدها على خدها ودموعها تنزل
خالد : تتذكري السياره اللي كانت مسكره على سيارتك واللي فرغتي
الكفر وقلتي للسواق انت يبغالك كف انت ومعزبك
الغلا ما زالت على وضعها واقفه وايدها على خدها ومصدومه
خالد : تعرفي من هو المعزب ؟ .........انا
الغلا تذكرت هالموقف اللي صار لها من جم شهر .. وهي تبجي :
انت !! ..... واذا .. انا ما سويت شي غلط علشان تسوي فيني جذيه
خالد بصوت عالي : رفع صوتك بوجهي قدام ولد عمي وتخريب
سيارتي وتقولي اني يبغالي كف كل ذا وما سويتي شي !
الغلا وقلبها يعتصر من الألم : وانت اللي سويته فيني من اول ما وصلنا
تبي تعاقبني ؟!
خالد يبتسم : عليكي نور .. من شفتك قلت لازم أأدبك والكف اللي كنتي بتعطيني اياه حلفت اني انا اللي اعطيكي اياه
الغلا وهي تبجي : انا ما غلطت انت الغلطان .. بعدين هذا موقف صار
وخلصنا منه .. حتى انت خربت سيارتي وعطلتني عن شغلي
خالد بكل برود : تستاهلي
الغلا : استاهل !! .. على هالموقف اللي صار !!!! والأشياء الكثيره
اللي تنازلت عنها ما شفعت لي عندك .. (الغلا تكمل وتمسح دموعها)
بعدي عن اهلي ورفيجاتي وديرتي وتضحيتي للوظيفه بعد ما خلصت
جامعه ما شفع لي عندك !!
خالد : لأ ولا هزني
الغلا وهي تشاهق : وكلامك وغزلك لي ومسجاتك وخوفك عليّ لما
بنت عمتك قطت علي الجمر شنو كان هذا ؟ تمثيل ؟؟؟!!!
خالد : قلتيها تمثيل ... لازم امثل عليكي عشان تثقي فيني
الغلا بألم : بقت (سرقت) موبايلي وخربت تليفون البيت علشان
تكمل خطتك
خالد : ايه جوالك اخذته لكن تليفون البيت جات من الله هو خربان لحاله
الغلا : الله ما يرضى باللي سويته فيني .. ما كنت اتوقع ان قلبك
اسود وتفكيرك منحط
خالد يطالعها من فوق لتحت
الغلا : اذا باقي فيك ذرة رجوله رجعني لأهلي
خالد يوقف معصب : انا رجال غصبن عنك
الغلا تبجي وبصراخ : الريال ما يمد ايده على مره ويجذب عليها
ويبوقها .. الريال ما يخلي عرضه 3 أيام ما يدري عنه شيصير فيه..
كلمه ريال مو لك انت خلها لأهلها
خالد مد ايده وسحبها من شعرها : رجال غصبن عليكي وعلى اهلك
الغلا بكل الم وقلب مجروح : لا تييب طاري اهلي .. اهلي اشرف منك ,,
وصدقني الكف اللي عطيتني اياه راح ادفعك ثمنه غالي .. مو الغلا اللي
تنمد الإيد عليها .
خالد باستهزاء : وش بتسوي يعني ؟
الغلا بثقه لكن بقلب مجروح : ما راح اييك الكف على خدك بس صدقني
لدفعك ثمنه اضعاف وقول الغلا ما قالت
خالد يطالعها من فوق لتحت بنظرة استهزاء وابتسامه
الغلا : انت الظاهر مو عارف منو ماخذ ,, ولا عرفت الغلا زين
خالد : لا اعرفك زين ,, وحدة ما هي متربيه ولسانها متبري منها
الغلا بصوت عالي : قص لسانك .. متربيه غصبن عليك
خالد بغضب : الظاهر تبغي كف ثاني يربيكي , اهلك ما علموكي
ما ترفعين صوتك على رجلك
الغلا : اهلي علموني احترم الناس المحترمه مو الناس الحقوده .. وانت
كنت ريلي والحين ما يشرفني اسمي يرتبط باسمك ,, واذا باقي فيك ذرة
رجوله رجعني لأهلي لأني ماني طايقه اشوفك ولا حتى اسمع صوتك
خالد بصوت عالي : رجال غصبن عنك
الغلا : لو انت صج ريال جان عاقبتني عند اهلي , مو توديني ديره ما اعرف
فيها احد وتفرد عضلاتك .. هالشي ما يسويه الا الجبان ,,,
قبل لا نتفاهم ابي منك ترمي عقالك
ترى لا إنت وجه للرجوله ولا إنت قدها
وعينك هاذي تنزلها لا وقفت أنا قبالك
ولا تقاطع في كلامي وإلزم ألفاظك حدها
لا تساهل في كلامي واحفظه وخله في بالك
أنا بنت ورثت العزه من ابوها لجدها
ما يهزها مجرد وجودك .. كبرياها ما يكسره امثالك
والكرامه قبل تعرفك راضعته بدمها
غلطان ان كنت تحسبني شي تبعك ومن حلالك
أنا اكبر من طموحك وشف يدك لا بغيت تمدها
اللي مثلك شخص خاين يستحي منك ظلالك
اللي مثلك ما مشى دروب الرجوله وما وصل لمجدها
عزتي عيت تنازل لجل أعاتبك على فعايلك
خلنا من قصة خيانه وقلي كرامتك وش عندها ؟
وين الرجوله اللي تقول ؟ كيف ترضى يكون حالك ؟
لم أعذارك معك يشرفني اني بكل بساطه اصدها
مستحيل اقبل عذر أنا اعلنت عن حياتي اعتزالك
والهدايا اللي وصلتني عفوا .. أنا بردها
لحظه قبل تقفي لا تنسى تنحني وتاخذ عقالك(منقول)
خالد مسكها من ايدها ويرها صوبه وهو معصب : عيدي عيدي وش قلتي ؟
.. وخر ايدك عني .. هدني .. فعايلك فعايل واحد حقود قلبه ما فيه رحمه
( وبصراخ ) هدني انت عارف نفسك زين .. وخر عني يا كلب
خالد بغضب : ما اهدك الا لما أأدبك واعلمك خالد كيف يستحى منه ظلاله
واوريكي وجه الرجوله اللي انا ما ني بقدها ,,,
دزها على السرير وسكر الباب .. شافته وهو يفصخ ملابسه , قامت من
السرير وركضت صوب الباب .. مسكها من ايدها وقفل الباب
الغلا بصراخ : افتح الباب .. افتح الباب
خالد : قلت لك لما اعلمك اذا انا رجال ولا لأ
الغلا منهاره : انت مو ريال انت حيوان وحقير
ياها من وراها ولف ايدها وشالها وهي ترافس بريلها : هدني .. هدني
وخر عني يا حيوان
قطها خالد على السرير والغلا بكل خوف : وخرعني ان لمستني يا ويلك
خالد : هههههه وش بتسوي .. بتذبحيني
الغلا بصراخ وهي تحاول تبعد خالد عنها : وخر يا حيوان يا حقير ياكلب
خالد : الظاهر الكف اللي اخذتيه ما رباكي
الغلا : وخر عني .. اكرهك اكرهك وبصراخ وخر عني لاااااااالااااااااااا
باءت كل محاولات الغلا بالفشل .. جسمها الصغير وتعبها النفسي طول
هالأيام اللي مرت عليها ضعف مقاومتها عن صد جسم خالد عنها ..
انهارت قواها وانهارت معاه نفسيتها وكرامتها........................


*
*
*
*
مشهد تدمع له العيون وتألم له القلوب ,, مشهد تبعثرت فيه الكرامه
مشهد زحفت اليه خيوط الكره والحقد
مشهد نحر الحب بأبشع صوره
*
*
*
*

طلع عنها وتركها محطمه جريحه قلبها ينزف الم وخوف , اخذت الشرشف
وغطت نفسها تستر وحشية خالد لها تستر همجيته وحقده عليها ... ما تدري
شكثر مر عليها من وقت وهي قاعده بزاوية الغرفه وعيونها ما نشفت من
الدموع ,,,,,,,,,,,,
الساعه 10 الصبح دخل خالد عليها .. شافها لامه نفسها وقاعده
بزاوية الغرفه ومتغطيه بللحاف , لف عينه على السرير اللي شهد وحشيته
عليها .. حز بخاطره يوم شافها تبجي ( وعلشان هو ريااااال !!) صد عنها
وقال : انا طالع واليوم سحر ما هي هنا عندها اجازه وانا يومين ماني
راجع عندي شغل عندك المطبخ تحت فيه كل شي
الغلا بنفسها ودموعها تنزل (عساك ما ترد .. عساك ما ترد .. اكرهك)
سمعت الغلا صوت باب الفيلا يتسكر قامت وقفلت الباب عليها وطاحت
يم الباب تبجي بصوت عالي وتنادي امها ويدتها ,,,,
آآآآآآآآآآآآه وينج يما تعالي .. تعالي شوفي بنتج شصار فيها ..
ليتني ما شفتك .. ليتني ما وافقت عليك .. يماااااااااااا .. اديده ..
تعالوااااااااااا تعالوااااااااااااا اخذوني ...
يما خالد ذبحني
ذبحني 
ذبحني

طول اليوم الغلا بغرفتها ما طلعت .. مر عليها اليوم وهي بزاويتها تبجي.
اليوم الثاني الساعه 9.30 الصبح سحر تطق الباب على الغلا
سحر : مدام الساعه 9.30
الغلا : ..............................
سحر تطق الباب : مدام
الغلا : ..........................
سحر : مدام انتي هون
حركت سحر يدة الباب ولقته مقفول : يمكن طلعوا .. خليني ادق
على استاز خالد وبشوف . ( الجهاز مغلق طبعا)
سحر : ييييه شو بدي اعمل انا هلأ ... ايه بأعد لحد الساعه 9 زي
كل يوم وازا بدن شي استاز خالد بيتصل عليّ .
الغلا تمت قاعده مكانها ما تحركت .. دموعها ما نشفت من عيونها
تحس جسمها يعورها لكن الم قلبها اكبر من أي الم جسدي تحس فيه .
باليوم الثالث رجع خالد البيت الساعه 7 بالليل وشاف سحر بالمطبخ
سحر : اهلين استاز خالد الحمد لله عالسلامه
خالد : الله يسلمك
سحر تتلفت تدور الغلا : شو وين هي المدام ؟
خالد مستغرب : المدام هنا
سحر وفاتحه عيونها : من امتى ؟!
خالد ونقزه قلبه : من متى ؟ ليه انتي ما كنتي هنا ؟
سحر : بلى .. من يومين دقيت الباب ما حدا بيرد .. وانت منك هون
قلت يمكن طلعتوا سوا ودقيت عاموبايلك ما بترد .
خاف خالد وصعد الدري بسرعه وراح لغرفة الغلا فتح الباب لقاه
مقفول .. خالد يطق الباب وينادي : غلا افتحي الباب
الغلا :..................................
خالد يطق الباب وبصوت عالي : غلا .. غلا .. افتحي الباب
ياته سحر ومعاها مفاتيح الغرف (السبيرات) اخذ خالد المفتاح وحاول
يفتح الباب بس ما قدر .. الغلا كانت حاطه المفتاح من داخل ومو شايلته
خالد يصرخ على سحر : جيبي أي شي اكسر به الباب بسرعه
راحت سحر ويابت له مطرقه (شاكوش) .. حاول خالد يكسر الباب
ضرب القفل بكل اتجاه وقلبه مقبوض .. ويدعي ربه ان الغلا ما صابها شي انفتح الباب ودخل خالد وانصدم من اللي شافه .  

شنو شاف خالد ؟
شراح يصير للغلا ؟
وشلون بتصير حياتها ويا خالد ؟
توقعاتكم قرائي الأعزاء
بانتظار ردودكم
دمتم بخير ( اختكم غفران* ) 
(( الجزء الرابع عشر)) ( أيام من حياتي )

الغرفه كانت معفوسه فوق تحت .. الملابس بكل مكان بالأرض ..
والعطورات طايحه ومنها اللي مكسور , وجام التسريحه مكسور
وجزاز منثور بكل مكان .. شهق خالد يوم شاف الغلا طايحه عند باب الحمام .. خالد صرخ على سحر : سحر اتصلي على الأسعاف بسرعه
ركض خالد شال الغلا وحطها على السرير حاول يصحيها بس ما فيه
استجابه .. ياب ماي ورش على ويهها ما تحرك فيها شي ): .........
خالد بخوف وألم : الغلا حبيبتي ردي عليّ .. غلا انا آسف سامحيني ..
غلا الله يخليكي لا تتركيني انا احبك والله العظيم احبك .. غلا سوي فيني
اللي تبغي بس لا تتركيني .. (نزلت دموعه) .. غلا ..غلا اصحي ..
سمع خالد صوت سيارة الأسعاف اخذ لفه وحطها على راسها وشالها
ونزل فيها الدري .. شافوه المسعفين اخذوها وحطوها على السرير
واصعدوا السيارة وخالد معاهم ....
وصلوا المستشفى دخلوا الغلا وتم خالد بره نص ساعه يمشي بالممر
يحاتي وقلبه مقبوض ويدعي ربه ان الغلا تقوم بالسلامه .
طلع الدكتور وراح له خالد يركض : (بالإنجليزي) شفيها زوجتي
الدكتور : دقات قلبها مضطربه , جسمها ضعيف جدا وحالتها النفسيه
سيئه .. يبدوا انها لم تأكل من كم يوم !
خالد : كيف هي الحين ؟
الدكتور : اعطيناها مغذي ولا نعلم ان كانت بغيبوبه او نائمه لأنها لا
تستجيب للنداء .. غدا سوف يتضح لنا الأمر اذا قوى جسمها من المغذي
والفيتامينات .. عروقها ناشفه وجسمها مرهق يبدوا انها لم تنم ايضا ..
سوف تنام هنا يومين او ثلاثه او ربما اكثر حسب حالتها النفسيه والجسديه.
انهار خالد من كلام الدكتور حط ايده على ويهه ويعاتب نفسه
( كله مني انا السبب .. ايش فادك غرورك فيه يا خالد ..يعني خلاص
الغلا راحت مني .. انا ذبحتها ؟ ..ايه ذبحتها .. ذبحتها وانا ما ادري ..
اللهم اني لا اسالك رد القضاء ولكن اسألك اللطف فيه ) دمعت عين
خالد وطلب من الدكتور ان يشوفها , سمح له الدكتور ودخل عليها
واول ما شافها غمض عيونه وانعصر قلبه الم .. الغلا كان ويهها أصفر
وعيونها مورمه وويهها متغير , ضعفانه .. شاف المغذي بايدها وواير
الأكسجين بخشمها ويمها جهاز نبضات القلب ..
خالد وهو يبجي : كل هذا انا سويته .. ليته فيني ولا فيكي .. ليته فيني
ولا فيكي يا غلا روحي ....
مسك خالد ايدها لقاها بارده .. حضن ايدها بايده الثنتين وقربهم من حلجه
ينفخ عليهم علشان يدفون .. باس ايدها وباس اصابعها اصبع اصبع وهو
يبجي : سامحيني يا الغلا انا اخطيت بحقك اذا صار فيكي شي ما راح
اسامح نفسي .. الغلا لا تتركيني انا ما اقدر اعيش من دونك ...
يا رب ارحمني يا رب شافي الغلا ورجعها لي سالمه يا رب .. يا رب .
الغلا يومين بالمستشفى نايمه وخالد بهاليومين قاعد عندها ويقرى عليها
وباليوم الثالث الفجر الغلا فتحت عينها وبصوت واطي : يما .. يما ..
النيرس : مدام .. مدام هل تسمعيني ؟
الغلا : يما .. يما
النيرس نادت الدكتور : مدام هل تسمعيني ؟
الغلا فتحت عينها وشافت الدكتور والنيرس واقفين يمها : انا وين ؟
الدكتور : مدام هل تسمعيني ؟
الغلا تكلمه بالإنجليزي : نعم اسمعك .. انا وين ؟
الدكتور : انتي بالمستشفى
الغلا غمضت عيونها : عطشانه ابي ماي
يابت لها السستر ماي وشربتها بالعود , حاولت الغلا ترفع نفسها بس
ما قدرت جسمها كله يعورها : جسمي يعورني ما اقدر اتحرك
الدكتور : لأنك لم تأكلي من 4 أو 5 أيام
الغلا : انا ما أكلت من 5 أيام ؟ ليش ! انا شفيني دكتور ؟!
الدكتور : الظاهر انك كنتي تتبعين ريجيم .. ولكنه ريجيم قاسي ..
زوجك سوف يفرح عندما يعلم انك استرديتي وعيك لقد كان خائفا جدا ,,
استوعبت الغلا المكان اللي هي فيه .. استوعبت انها عاشت صراع مع
نفسها .. طاحت كل حصونها لما خدعها خالد .. استوعبت انها نايمه
بالمستشفى من حقد وغرور خالد .. غمضت عيونها ورجعت نامت .
الساعه 7 وصل خالد المستشفى وراح على طول عند الدكتوريسأل عنها ..
الدكتور : لقد صحت الساعه 5 صباحا وشربت ماء ثم نامت مره اخرى ,
توه خالد بيتكلم سمع صراخ وميز الصوت وعرف انه صوت الغلا ,.....
خالد بخوف : دكتور هذا صوت زوجتي .. تصرخ
طلع الدكتور يركض وخالد وراه دخل الغرفه وشاف الغلا تصرخ تبي
تسحب المغذي , وهي تبجي : شيليه .. شيليه ما أحبه ما أحب أشوفه انا
ما أحب الأبر ما أحبها .. ( وتبجي بصوت عالي)
الدكتور يحاول يهديها : هذا لمصلحتك جسمك يحتاج الى غذاء وفيتامينات
ولا نستطيع اعطاءها لك إلا عن طريق المغذي
الغلا بصياح : شيله ما أبيه ما أحب أشوفه أخاف .. أخاف
خالد شاف الدكتور وهو ماسك ايدها اللي فيها المغذي : غلا هدي هدي
التفتت الغلا وشافته وبصرخه قويه : اطلع برااااااااااااااااااااااا ..
اطلع برااااا ما أبي اشوفك يا حيوان يا حقير اطلع برا .. اطلعوا كلكم
ما أبي اشوف احد ........ , الغلا وتسحب ايدها من ايد الدكتور وتصرخ
وبالأيد الثانيه سحبت واير المغذي وطشر الدم عليها وعلى الدكتور ..
كلم الدكتور النيرس ويابت ابره مهدئه , مسكتها النيرس بكل قوتها وعطاها
الدكتور الإبره .. الغلا وقبل لا يبدي مفعول الإبره ما على لسانها إلا اطلع
برا أكرهك .
نامت الغلا والنيرس حطت لها المغذي بمكان ثاني وربطت ايدها بالسرير
بأمر من الدكتور ....., بعد عدة ساعات صحت وشافت النيرس قاعده يمها
ودكتور واقف يقرا الملف ..
الدكتور : اهلا يا عسل .. إنتي صحيتي
الغلا : راسي يعورني
الدكتور : أوليلي بيوجعك فين ؟
الغلا : كله يعورني .. حاولت الغلا تسحب ايدها ما قدرت
الغلا : دكتور ما أقدر أحرك إيدي !
الدكتور : لأنها مربوطه , خافوا عليكي لأنك بتتحركي كتير
التفتت الغلا وشافت المغذي وقالت بصوت باكي : بليز دكتور الله
يخليك شيل الدرب ما ابيه
الدكتور : ليه يا بنتي ده كويس عشانك , انتي جسمك ضعيف ومحتاج غزا
الغلا : ما أحبه ولا أحب أشوفه الله يخليك شيله
الدكتور : طيب أشيلهولك لكن بشرط ..توعديني انك تكوني هاديه
والأكل اللي اجيبهولك تاكليه
الغلا : اوكي بس شيله الله يخليك
شال الدكتور إبرة المغذي وحط بإيدها بلاستر
الدكتور : ها ازاي عروستنا دلوأتي
الغلا : انا مو إسمي عروسه انا إسمي الغلا
الدكتور : طيب يا ست الغلا ازيك دلوأتي
الغلا : الحمد لله
الدكتور : يلا أوليلي نفسك في ايه أجيبهولك
الغلا : صج دكتور اللي اقول لك عليه تييبه لي
الدكتور : انتي تأمري
الغلا وهي تبجي : ابي اروح لأمي
الدكتور : وماما فين .. هنا ؟
الغلا وتمسح دموعها : لأ بالكويت وانا بروح لها وألحين
الدكتور : دلوأتي يا الغلا ما بينفعش .. انتي دايخه وحتى لو أومتي
مش حتأدري تصلبي طولك
الغلا من بين دموعها : اقدر صدقني اقدر اقدر
الدكتور : ليه الدموع دي يا بنتي ؟
الغلا : دكتور متضايقه أحس اني مخنوقه
الدكتور : بعد الشر عليكي إستهدي بالله يا بنتي وأولي يا رب
الغلا : دكتور بليز مابي اطلع من المستشفى الا على المطار .. مابي
ارجع للبيت اللي كنت فيه
الدكتور : ليه يا بنتي ..ده جوزك بره حالته تأطع الألب
الغلا : لا يغرك دكتور لأنه هو أصلا ما عنده قلب
الدكتور : شوفي يا بنتي كل اتنين ببداية جوازهم بتحصل بينهم مشاكل
والزكي هو اللي يحل مشاكله بينه وبين شريك حياته وما يخليش حد
يتدخل مهما كان الحد ده
الغلا منزله راسها وتبجي
الدكتور : إدي لجوزك فرصه.. اسمعيلوا يمكن تقتنعي بكلامه
الغلا : مستحيل .. تعرف شنو يعني مستحيل .. اموت ولا اشوفه
او حتى اسمع صوته
الدكتور : ليه كده بس يا بنتي
الغلا ودموعها تنزل : لأني اكرهه .. اكرهه من كل قلبي وعقلي بعد..
مو متقبلته .. نفسي كرهته خلاص .. (وبجت بصوت عالي)
مد لها الدكتور كوب ماي , وطلب لها اكل
الدكتور : يلا بئا يا غوغا عاوزك تاكلي الأكل ده كله
الغلا ابتسمت (غوغا) .. ارتجفت شفايفها ونزلت دموعها : ذكرتني
بمدرستي كانت دايما تناديني غوغا
الدكتور : ليه الموع دي .. خليكي مبتسمه ده وشك بئا زي الأمر لما
ابتسمتي وطلعت غمازتين بسم الله ما شاء الله الماص
الغلا : خلاص دكتور انا نسيت الضحك من وصلنا المانيا .. دموعي
هي صديقتي ما تفارقني
الدكتور : يبئا انتي خاصميها
الغلا : من هي ؟
الدكتور : الدموع اللي عملاها زميلتك دي .. هو انتي ما سمعتيش
فريد بيأول ايه
الغلا رفعت راسها : فريد منو ؟!
الدكتور بابتسامه : حد ما يعرفش فريد مين ! فريد الأطرش
ابتسمت الغلا وكمل الدكتور : بيأول الحياه حلوه محلا انغامها ارقصوا
وغنوا وانسوا همومها
الغلا : وعبد الحليم قال جبار خدعتني ضحكته .. واللي معاي كان جبار
وفعلا خدعتني ضحكته .
بالكويت .. ناصر قام من النوم متأخر الصبح .. مو من عوايده كل مره
يقوم الساعه 5.30 .. لبس لبسه ونزل تحت لأمه : صباح الخير
ام حمد : صبحك الله بالنور .. شفيك يما متأخر اليوم .. دقيت عليك
الباب ما رديت عليّ
ناصر : نايم متأخر البارحه
ام حمد : يما الغلا ما دقت عليك ؟
ناصر : لا يما .. ليش ما دقت عليكم ؟
ام حمد : لا يما ما دقت .. صار لها 10 أيام من سافرت ما سمعنا صوتها
ناصر وقلبه مقبوض من الحلم اللي شافه بس ما بين لأمه : يما معاريس
ما يبون احد يضايقهم بشهر العسل
ام حمد : عيل انت لي عرست ورحت شهر العسل منت داق عليّ
ناصر يضحك : اصلا انتي راح تركبين الطيارة قبلي انا ومرتي
ام حمد تضحك : لا عيل مرتك كرهتني من الحين
ناصر : تخسى ,, امي امي امي امي بعدين مرتي
ام حمد : عساك سالم يما الله يرزقك ابنت الحلال اللي تسعدك
ناصر ويحب راس امه : آمين .. يلا انا تأخرت مع السلامه
ام حمد : حافظك الله .. الله يسهل دربك
ناصر بالسياره : شهالحلم اللي حلمته .. انا حاس ان الغلا فيها شي
مو معقوله موبايلها هي وخالد مغلق.. مو معقوله تقعد 10 أيام ما تكلمني
انا متأكد ان فيها شي .. افكر ادق على فهد بس شقول له , اقول له خالد
دق عليكم وإلا لأ .. والله فشله وبجذيه راح يحس ان حتى الغلا ما دقت
علينا وانا ما بي اخرع احد عليهم ... آآآآآآه يا اختي عسى المانع خير
صراخج بالحلم وانتي تناديني ليلحين باذني .. الله يستر .
بالمانيا .. يومين وخالد ما شاف الغلا عقب آخر مره انهارت فيها لما شافته
دخل على الدكتور وبعد السلام : بشر دكتور كيف هي زوجتي الحين
الدكتور : زي الفل .. الحمد لله بدت تاكل
خالد : ولمتى ما اقدر اشوفها دكتور انا تعبت
الدكتور : لازم تصبر يا ابني .. هي لما تشوفك حتنهار وحنرجع من
أول ما بدينا , الحمد لله هي بتتكلم معايا وانا النهارده أولت لبنتي تيجي
تشوفها وتتعرف عليها يمكن تأدر تطلعها من القوقعه اللي هيا عايشه فيها
والخوف اللي بعنيها , دي حتى مش عايزه تطلع بره الأوضه !
دخل الدكتور على الغلا لقاها توها مخلصه أكل : انا زعلان منك يا غوغا
الغلا ابتسمت : عسى ما شر دكتور .. ليش زعلان مني ؟
الدكتور : تفطري أبلي وانا اللي مستني تصحى عشان افطر معاكي
الغلا تضحك : مو مشكله افطر مره ثانيه
انطق الباب ودخلت بنت سلمت وراحت سيدا واحضنت الدكتور : ازيك
يا احلى جوزيف بالمانيا
دكتور يوسف يضحك على بنته : اهلا يا احلى منى بالمانيا
منى : واللهي .. ايه البكش ده يا بابا ما فيش حد بيسمي منى بالمانيا
على الأأل أول يا احلى منى بمصر
ضحك دكتور يوسف وبنته والغلا تطالعهم مبتسمه
منى : ازيك يا غلا
الغلا : الحمد لله بخير انتي شلونج
منى : شلونك يعني ازيك .. صح ؟
الغلا مبتسمه : ايه صح
منى : انا بعرف كويتي كويس .. انا كنت دارسه بالكويت وماما كانت
تيشر انجليش بالكويت
الغلا : يا هلا تشرفنا
طلع دكتور يوسف وتمت منى مع الغلا تسولف معاها عن حياتهم
بالكويت ومتى سافروا المانيا
الغلا : الله ! صار لكم 4 سنوات وانتوا بالمانيا
منى : تعودنا خلاص .. بابا مرتاح من شغلو هنا واخويا كمان
الغلا : وامك ؟
منى : ماما سابت التدريس لما بابا قرر انه يهاجر لألمانيا وهي خلاص
تاقلمت مع الوضع وبالبيت معاها بنت اخويا مسلياها
الغلا : مرت اخوج معاكم بالبيت ؟
منى : لأ ساكنين لوحدهم بس بتجيب بنتها لماما الصبح لأنها بتشتغل
فنون جميله
الغلا : الله حلو مجالها .. انا احب الرسم والألوان
منى : طب كويس نروح سوا نشوف مكانهم وبالمره تطلعي من
الأوضه دي اللي كلها ادويه .. ايه رايك نخرج دلوأتي بالمستفى تحت
فيه محلات انما ايه
ضحكت الغلا
منى : بتضحكي ليه ! انا بتكلم جد ... أومي أوأفي ؟
الغلا فاتحه عينها وتطالعها
منى : ايه مالك ما تبصليش كده أومي
وقفت الغلا ومسكتها منى من ايدها وتلف فيها
الغلا تضحك : شنو عرض ازياء
منى تضحك : ايوه , عايزه اجيب لك لبس عشان تنزلي بيه تحت معايا
نعمل شوبنج ونشرب كوفي ... ايه رايك ؟
الغلا بنفسها (آآآه يا منى .. لو تدرين ان هالغرفه اللي انا فيها تحسسني
بالأمان .. صرت اخاف اطلع واقابل الناس )
منى : يلا يا بت
الغلا : اوكي بس مو اليوم
منى : خلاص نخليها بكره عشان بالمره اجيب لك معايا حاجه تلبسيها
هو انتي مش جايبه معاكي ملابس
الغلا : ما بيهم .. ولا ابي اشوف المكان اللي طلعت منه حتى اغراضي
كلها كرهتها
منى : طب خلاص ما تدايئيش انا اجيب لك على زوئي
الغلا : شكرا منى ما قصرتي
الي ما تعرفه الغلا ان منى كانت على اتصال مع خالد تبلغه عن احوال
الغلا وعن حالتها النفسيه وصحتها بشكل عام .., عرف خالد ان الغلا
راح تنزل مع منى تحت للمحلات وعرف ان الغلا مستحيل ترجع للفيلا
مرة ثانيه ولا تاخذ أي شي من اغراضها .., خالد عطى منى فلوس وقال
لها أي شي تبيه الغلا تاخذه حتى لو بغت تشتري موبايل .
نزلت الغلا مع منى اللي طول الوقت وهي ماسكه ايدها ومنى تسولف
معاها وتضحك : يا لهوي يا لهوي
الغلا : شفيج ؟!
منى : بصي على الشاب الحليوه ابو بدله رمادي ده
الغلا ببراءه : تعرفينه ؟
منى : يا ريت .. اعرفه منين .. يا لهوي عليه جوز عينين انما ايه
الغلا : اذكري الله لا تنظلين الريال
منى : يا ربي الرجاله عندهم حاجه تانيه طول وحلاوه وشياكه
الغلا تضحك عليها : اللي يسمعج يقول اول مره تشوفين ريال
منى : مش كل راجل راجل ياختي
دخلوا محل ملابس نسائيه , منى وفاتحه عيونها : شوفي شوفي
الغلا : شنو بعد !
منى : شوفي الراجل اللي واقف مع الست دي
الغلا بالمصري : ماله ؟
منى : ياختي هو اعمى ما بيشوفش , الست اللي معاه عفشه ووشها
يأطع الخميره من البيت وهو باسم الله ما شاء الله تأولي الان ديلون
الغلا وهي تطالع منى : لا انا اقول يشبه عماد حمدي ههههههههه
منى : بتتريئي حضرتك .. بعدين تلائي زي عماد فين والا زي فرقة
شعره فين
الغلا ضحكت : لا والله ما بتريئش عماد ده حبيبي تقريبا كل افلامه
شايفتها
كل محل يدخلون له منى تسوي لها قصه مع الزباين
منى : شفتي الراجل اللي اخد الجزمه السوده مقاس 42 !
الغلا : أي راجل ؟
منى : ايه يا بت هو انتي بتمشي مغمضه الراجل اللي بمحل الشوز
اللي عامل شعره على ورا وحاطط جل
الغلا مبتسمه : ما شاء الله عليج انتي ما خليتي واحد ما حطيتي عينج
عليه ! .. اشفيه بعد هالراجل ؟
منى : يا ختي كل حاجه فيهم حلوه .. اخد إياس الشوز 42 مش زي
اللي عندنا مآساتهم 47 و 49 تئولي دايناصورات
الغلا ضحكت بصوت عالي .. ماتدري بالعين اللي تلاحقها طول ما
هي ماشيه مع منى..
خالد ( يا جعل ما انحرم من شوف هالضحكه يا رب .. اشتقت لك
غلاي والله اشتقت لك )
الغلا : ليش عصام جم مقاسه ؟
منى : عصام حبيبي مش ديناصور أوي تئدري تأولي سيد إشطه
الغلا ضحكت : حرام عليج سيد قشطه عاد
رن موبايل منى وكان خطيبها عصام
منى : جيبنا سيرت القط سيد إشطه عالموبايل
الغلا تضحك : ردي عليه لا يقلب ديناصور
منى بكل دلع : اهلا حبيبي
عصام : اهلا حبيبتي ازيك
منى : كويسه .. ازيك انت وازاي العيال وامهم
عصام يضحك : ربنا يجيب العيال ويخلي ليا امهم , ازاي اللي سرآكي مني
منى : الحمد لله ... حتتعشى عندنا النهارده ؟
عصام : ايوه باباكي لسه مكلمني, انتوا خلصتوا والا لسه ؟
منى : لسه شويه .. أعدين بالكوفي
عصام : طيب اشوفك بالبيت .. سلام يا عسل
منى : سلام يا سـ... يا إشطه
سكرت منى وهي تضحك : كنت حأول سيد إشطه
الغلا صار لها اسبوع بالمستشفى والحمد لله صحتها تحسنت ونفسيتها
ارتاحت شوي لأن منى ما خلتها بروحها , خالد مو متقبله انها تشوفه
او حتى تسمع صوته .
دكتور يوسف : أولتي إيه يا بنتي
الغلا تبجي : لأ يعني لأ

انتهى الجزء الرابع عشر
توقعاتكم قرائي الأعزاء , شبيصير بين الغلا وخالد
بانتظار ردودكم
دمتم بخير ........( اختكم غفران*)
ا (( الجزء الخامس عشر )) ( أيام من حياتي )

د. يوسف : انتي عاجبك حالك كده يا بنتي ؟
الغلا : ..........................................
د. يوسف : مش ممكن حتأعدي بالمستشفى وانتي ما فكيش حاجه
الغلا نزلت دموعها وما قدرت ترد على دكتور يوسف
د. يوسف : انا ما بأولكيش كده عشان تعيطي , انا عاوز اساعدك أد ماأدر مش عاوز
اسبيك كده وانتي مش راضيه ترجعي لجوزك وتسوء حالتك وترجعي تاني المستشفى .
بعيد عن المانيا وبالتحديد في السعوديه
////////////////////////////////////////////////
فهد : والله لو انت جنبي كان علمتك الحين
خالد : هههههههه وش هالأستقبال !
فهد : تضحك بعد انت ووجهك .. اسبوعين يا الظالم لا تدق ولا ترد
خالد : معرس يا اخي معرس .. افهم
فهد : والمعرس ما يكلم اهله .. نوف كل يوم تدق عليّ تقول خالد كلمك والا لأ
خالد يضحك
فهد : شلونك يا معرس وشلونها العروس ؟
خالد : بخير الحمد لله مبسوطين
فهد : عساه دوم ما هو بيوم
خالد : تسلم يا الغالي .. وشلون اللي عندك ؟
فهد : الحمد لله ما نسأل الا عنك .. شلونها مرتك معك ؟
خالد تنهد : بخير .. تنحط على الجرح يبرى
فهد سمع خالد وهو يتنهد : خير خالد وش فيك تعبان ؟
خالد : لا يا خوي ما فيني الا العافيه .. الحين صاحي من النوم وبعدي ما افطرت
فهد يضحك : وين هي العروس ما فطرتك
خالد بنفسه ( آآآآه لو تدري يا فهد وين هي .. لو تدري عن حالي واللي سويته )
خالد : العروس نايمه
فهد : نوم العوافي .., دقيت على أهلك ؟
خالد : لأ انت أول واحد أدق عليه .. ما أدري اشتقت لك وحبيت اسمع صوتك
حس فهد ان خالد فيه شي بس ما حب انه يضغط عليه : دق على أهلك نوف جننتني
خالد : هههههه ان شاء الله .. أخليك يا الغالي سلم عالأهل .. فمان الله
فهد : الله يسلمك يوصل ان شاء الله فمان الكريم
قعد خالد يفكر بحاله هو والغلا اللي اصرت إنها ما ترجع معاه الفيلا : يا رب
سترك .. وش السواة الحين .. وش هالمصيبه اللي طيحت نفسي بها .. اذا الغلا
ما رجعت معي السعوديه راح انفضح اكيد .
بالمستشفى
منى : ايه رأيك تيجي معايا البيت
الغلا سرحانه
مني : اللي واخد عئلك يتهنابه
الغلا تبتسم : انتي اللي ماخذه عقلي
منى : عيني بعينك كده .. يا شيخه أولي غير الكلام ده .. يلا أولتي ايه ؟
الغلا : أولت ايه فإيه !
منى : تيجي معايا البيت ماما عازماكي عالعشا
الغلا : سيد قشطه بيكون موجود ؟
منى : هههههه لأ انا وانتي وبابا بس
راحت الغلا مع منى والدكتور يوسف لبيته ولما شافت ام منى شهقت : ابله آمال
أمال تطالع الغلا : اهلا حبيبتي اتفضلي شكلك عارفاني
الغلا وهي تسلم على آمال : ومنو ما يعرف ابله آمال تيشر الأنجليش في ثانوية.....
ابله آمال ما تذكريني انا الغلا ال ............ انتي الوحيده اللي كنتي تناديني
وقبل لا تكمل الغلا كلامها قالت آمال : غوغا
الغلا وهي تضحك : ايوه
لمت آمال الغلا اللي ادمعت عينها .. لاحظتها آمال : ليه الدموع دلوأتي يا غوغا
الغلا : تذكرت الثانويه وايامها ... آآآآآه يا ليتها ترجع
منى : اللي بيروح ما بيرجعش .. ولا ايه يا بابا
د. يوسف : انا بئول ناكل احسن الضيفه اكيد جعانه
منى : بابا هي دي بتجوع ! قول انت اللي جعان يا جوزيف
تغدوا ودخلت الغلا مع منى غرفتها 
,,,,,,,,,,,,,,,,,,,,,,,,,,,,,,,,,,,,,,,,,
آمال : حتعمل ايه دلوأتي يا يوسف
د. يوسف : لازم اكلمها تاني جوزها كل يوم يكلمني وهي مش عايزه تشوفو ولا تكلمو
آمال : سيبها عندنا كم يوم نفسيتها ترتاح ونئدر نكلمها
د. يوسف : تفتكري جوزها حيوافأ ان مراته تبات بره
آمال : يعني هي بايته بالشارع , ما انت بتأول انها مش عاوزه ترجع له ..
والمستشفى خلاص انت عملت لها خروج .. يبئى حتبات فين ؟
د. يوسف : معاكي حأ .. انا حكلم جوزها وأأول له
تمت الغلا نايمه اسبوع في بيت الدكتور يوسف .. وخالد حالته ما يعلم فيها الا الله
في هالأسبوع الغلا شرت موبايل وكلمت امها وناصر وخواتها ويدتها وصديقاتها
ميمي واميره .... وراتاحت نفسيتها بهالأسبوع وهي مع منى وبعيده عن خالد ,,,,, نادى الدكتور يوسف الغلا علشان يكلمها بموضوع خالد
د : اتفضلي يا بنتي
الغلا : مساء الخير دكتور
د : مساء النور .. أهلا يا بنتي ازيك
الغلا : بخير ولله الحمد والفضل لله ثم لك دكتور وخالتي ومنى
د : احنا ما عملناش حاجه وانتي يا غوغا زي منى بنتي
الغلا : مشكور دكتور ما قصرت
د : انا عايز اتكلم معاكي بموضوع ومش عايزك تتدايئي مني
الغلا : تفضل دكتور
د : خالد .. فيه كلام عاوز يئولهولك ولازم تسمعيه
الغلا غمضت عيونها وعقدت حواجبها ونزلت راسها : ما أقدر دكتور
د : يا بنتي جوزك تعبان أوي الأسبوعين اللي فاتوا ما كانش بينام ولا بياكل كويس
الغلا : يمثل عليك دكتور
د : حرام عليكي ما تضلمهوش ده حتى مره وهو بيسأل عنك نزلت دموعه
الغلا : دموع تماسيح لا تصدقه
دكتور يوسف بنفسه ( اقنعها ازاي دي .. دماغها ناشفه .. ما فيش غير أأول
لآمال تكلمها )
الغلا : دكتور يوسف لو سمحت اذا تقدر قول لخالد اني ابي اسافر لأهلي
د : ايه رأيك انتي اللي تأوليلو
دخلت آمال عليهم : أأدر أدخل ولا فيه موضوع خاص
د : تعالي يا آمال احضرينا
آمال تكلم الغلا : خير ماله الحلو مكشر
الغلا : سلامتج خالتي
د: اتصل خالد عايز يكلم مراته بموضوع مهم وهي مش راضيه تتكلم وياه
آمال : ممكن بعد ازنك يا يوسف حاخد منك غوغا شويه
د : وترجعيها زي ما هيه دي امانه عندي ماشوفهاش ناقصه ايد والا رجل
آمال : هههههههه ما تخافش دي في عنيه
آمال راحت الحديقه مع الغلا ويابت لها عصير ليمون
آمال : ليه يا غوغا مش عايزه تأبلي جوزك ؟
الغلا : ما ني طايقه اشوف ويهه
آمال : لحد إمتى ؟
الغلا : لحد ما أموت
آمال : بعد الشر عليكي بعد عمر طويل .. اسمعي يا بنتي احنا ستات ونفهم بعض
مهما عمل الراجل لازم نتحمل ونصبر , مش من اول مشكله نسيب البيت ونروح
لبيت ماما وبابا وخلاص انا مش عايزاك طلئني .. لا يا حبيبتي الحياه مش كده
زي ما فيها المر فيها الحلو برضه
الغلا : وانا ما شفت فيها إلا المر
آمال : إديلو فرصه وحتشوفي منه الحلو
الغلا تبجي : ما اقدر خالتي اقعد معاه ولا اقدر حتى اطالعه
آمال : انا عندي فكره .. تآبليه في مكان عام
الغلا : ...................................
آمال : غوغا حبيبتي لازم تأبليه لازم تتكلموا مع بعض
الغلا : بروحي مستحيل
آمال : خلاص خودي منى معاكي , اسمعي منو ويسمع منك واتفئوا على حل
يرضيكو انتوا الأتنين ..... ها أولتي ايه ؟
الغلا : ...........................
آمال : انا بكلمك علشان مصلحتك .. أهاليكو مستنينكو ما تكسروش فرحتهم بيكم
الغلا وتمسح دموعها : صدقيني خالتي طول هالأسبوع وانا ما أفكر الا في أهلي
وأهله , انا عارفه ان مالهم ذنب في اللي صار لي بس انا مو متقبله اني اشوفه
آمال : حاولي واضغطي على نفسك حبه وسبيه هو يأول كل اللي عنده .. عجبك
خير وبركه ما عجبكيش أولي انتي الكلام اللي عندك .
يوم اللقاء
7
7
7
7
7
7
7
7
7
7

دقت منى على خالد واتفقت معاه على مكان يقابل فيه الغلا .. قعدت منى مع الغلا
يشربون كوفي .. دخل خالد وشافته منى واشرت له
منى : يلا جوزك جاي
الغلا بخوف : منى الله يخليج لا تبعدين خلج يمي
منى : ما تخافيش انا بالطاوله اللي ابالك
خالد يقرب منهم : السلام عليكم
منى : وعليكم السلام اهلا استاز خالد تفضل
قعد خالد وعيونه على الغلا اللي من سمعت صوته نزلت راسها
منى : اسيبكو تاخدو راحتكو
رفعت الغلا راسها لمنى وبعيونها خوف .. غمزت لها منى واشرت لها على الطاوله
اللي ورا خالد
خالد : شلونك غلا
الغلا منزله راسها وما ردت عليه
خالد : غلا قبل لا اقول الكلام اللي عندي حبيت اني اعتذر منك
الغلا منزله راسها ومغمضه عيونها
خالد : غلا انا ........بهاللحظه رن موبايل الغلا
الغلا : الو
ناصر : هلا والله بأحلى الو شلونها توأم روحي
الغلا بصوت هادي : بخير الله يسلمك .. انت شلونك وشلون امي
ناصر : اشفيج ؟ صوتج متغير
الغلا : سلامتك يمكن داشني برد احس بلعومي يعورني
ناصر : انتي وينج بالفندق ؟
الغلا : لأ .. قاعده بكوفي
ناصر : خالد وياج
الغلا بكل ألم : ايه
ناصر : عطيني اكلمه
الغلا كل ما فيها يرجف شفايفها وايدينها .. حطت الموبايل على الطاوله ودزته
صوب خالد وهي منزله راسها ما تبي تشوفه
عرف خالد ان اخوها يبي يكلمه ولقاها فرصه علشان يقطع أي شك يفكرون فيه
خالد : الو
ناصر : هلا والله بالنسيب شلونك خالد
خالد : هلا بك بخير الله يسلمك انت شلونك وشلون الأهل
ناصر : بخير ولله الحمد ما نسأل الا عنكم , شلون عروستنا وياك
خالد يطالع الغلا : الحمد لله بخير
ناصر : عساكم دوم بخير .. امي تسأل عنكم دوم وتسلم عليك
خالد : الله يسلمك ويسلمها ,, سلم عليها 
ناصر : الله يسلمك يوصل ان شاء الله ,, عطني الغلا ما عليك أمر
خالد مد الموبايل لغلا : اخوكي يبغى يكلمك
الغلا نطرته لما حط الموبايل على الطاوله خذته وغمضت عيونها شمت
ريحة عطره بالموبايل : هلا
ناصر : غلا ناقصج شي تبين ادز لج فلوس بعد ؟
الغلا : بعدين ادق عليك
ناصر : ههههههه كل هذا حيا ليلحين مستحيه تطلبين منه فلوس؟
الغلا :.......................
ناصر : اذا بغيتي شي دقي .. اوكي
الغلا : اوكي
ناصر : يلا مع السلامه
الغلا : الله يسلمك
,,,,,,,,,,,,,,,,,,,,,,,,,,,,,,,,,,,,,,
,,,,,,,,,,,,,,,,,,,,,,,,,,,
,,,,,,,,,,,,,
خالد : مطوله وانتي منزله راسك
الغلا وهي منزله راسها وبأسلوب جاف : قول اللي عندك بلا مقدمات ما لها داعي
خالد تنهد : باقي اسبوع وينتهي الشهر .. وش قررتي
الغلا وهي صاده : ارجع لأهلي
خالد بكل هدوء : وما فكرتي وش بيقولوا أهلك لما يشوفوكي راجعه لهم بعد شهر
الغلا : ما اتفقنا وكل واحد يشوف حياته
خالد وبكل صدق : وانتي كل حياتي
الغلا بعصبيه : وغير هالكلام
خالد : غلا انا ادري اني غلطت عليكي وانا نادم على اللي سويته واطلب منك
السموحه .. غلا لا تعاقبيني بأهلي هم مالهم ذنب .. انا من اسبوع مكلمهم .. نوف
تبكي تقول اكيد الغلا زعلانه ما تبغي تكلمني
الغلا بنفسها (بعد عمري يا نوف , حسافه خالد اخوج )
خالد : غلا انا عندي راي وارجوكي اسمعيني للآخر عشان نقطع كلام الناس اللي
اكيد راح يطلع لما ارجع لحالي وانتي ترجعي لأهلك .. انا اقول انك لازم ترجعي
معي للسعوديه
الغلا وهي منزله راسها : مستحيل .. مستحيل
خالد : غلا امي عامله ترتيبات لرجعتنا وناويه تعمل لنا حفله اذا رجعنا ومعزمه
كل اهلنا وقرايبنا
الغلا منزله راسها ودموعها ماليه عينها ( يا رب ساعدني يا رب ساعدني )
خالد : غلا تكلمي قولي شي لا تسكتي
الغلا بعد تفكير بالكلام اللي قالته لها ابله آمال والتفكير بأهلها وأهله
الغلا : وين بكون اذا رجعنا
خالد : في بيتنا .. في جناحي
الغلا : فيه شروط لرجعتي للسعوديه
خالد : آمري حبيبتي
الغلا : لا تقول حبيبتي لأنها مو حلوه بلسان المنافقين .. تحط في بالك انك راح
تطلقني , واذا رجعت معاك انت بغرفه وانا بغرفه لا تكلمني ولا اكلمك , وبعد
شهر راح ارجع لأهلي وورقة طلاقي معاي
خالد غمض عيونه وحط ايده على راسه ( لازم اوافق ما بيدي شي ) : اللي
تامرين فيه يصير
طلعت الغلا ورقه وقلم وكتبت شروطها ومدت له الورقه وهي صاده عنه : وقع
خالد فتح عينه منصدم : على وشو ؟!!!
الغلا : على انك راح تنفذ شروطي
خالد بكل الم : غلا .. هذا حكم عليّ بالإعدام !!!!!!!
الغلا بانفعال : انت ذبحتني وآثار ذبحك ليلحين مأثره فيني ولا راح تروح
خالد : طيب كل شروطك مجابه بس امسحي كلمه الطلاق
الغلا : هاذي اهم ورقه لازم احصل عليها واحلف لك انها اهم من شهادة
تخرجي من الجامعه .. هالورقه راح تطلعني من جحيمك ..
وبصراخ : توقع والا امشي
وقع خالد الورقه خذتها الغلا وحطتها بالجنطه وتوها بتقوم خالد تكلم : لحظه غلا
... غلا لي متى وانتي قاعده في بيت الدكتور يوسف ذا مهما كان رجال غريب .
الغلا بينها وبين نفسها تدري ان وضعها عندهم غلط لكن ما بيدها شي تسويه
والدكتور يوسف كان منقذها الوحيد كان حبل النجاة لها
خالد : غلا اذا ما تبغي ترجعي الفيلا نسكن في فندق انا ما عندي مانع
الغلا : ما تجمعني معاك غرفه خلاص .. والغريب اللي تقول عنه حسيت معاه
بالأمان اللي ما حسيته معاك , وانا طلعه من بيت الدكتور يوسف ماني طالعه
الا على المطار
خالد : ليه قسى قلبك كذا
الغلا : البركه فيك .. انت استاذ من يعلم القساوه
قامت عنه وخالد ناداها : غلا نسيتي جوالك
اخذت الغلا الموبايل وحطته داخل كوب النسكافيه !!
الغلا وهي صاده : ما احتاجه يوم انك لمسته لأن أي شي تلمسه يقرفني
قامت وهي تمسح دموعها ومشت بسرعه صوب الباب , التفت خالد على منى
واشر لها تلحقها .
خالد منصدم من الغلا ومن كلامها معاه ,, ما توقع ان كل هالقساوه والكره
في قلبها ( هاذي اول الصفعات اللي قالت لي عنها ؟!!!! )
,,,,,,,,,,,,,,,,,,,و
منى : غلا .. غلا استني يا بت .. ايه انستيني
الغلا : آسفه منى .. كنت مخنوقه وابي اشم هوا
منى : طيب أتفأتوا على ايه ؟
الغلا مبتسمه : باركيلي .. شهر واكون حره (وكملت وهي تغني) وأطير أطير
زي العصافير
منى : عصافير ايه وغربان ايه ما تتكلمي عدل يا بت
الغلا : يعني خالد راح يطلقني .. وهذا شرطي علشان ارجع معاه
شهقت منى وفتحت عيونها : انتي اكيد مجنونه , فيه حد يخرب بيته بايده
الغلا: يا هبله انا مش بخربه انا بابنيه
منى : ؟؟؟؟؟!!!!!!!!!!!
الغلا : منى باجر ان شاء الله نروح نشتري موبايل
منى : ليه ؟ هو موبايلك فين ؟
الغلا : ضاع
منى : امتى ؟!! انا لسه شايفاه معاكي
الغلا : موديله قديم وبشتري غيره فيه مانع ؟
منى : طبعا لأ بس ما تكشريش كده
بالمطار
خالد قاعد يم الدكتور يوسف والغلا يم منى , الغلا ما معاها الا جنطه ايدها
وهاندباج صغيره فيها اغراضها الشخصيه , كل شي يابته معاها لألمانيا ماخذته
كرهت كل شي حتى ملابسها .
اعلنوا عن الرحله .. ودعت الغلا منى بالأحضان والدموع
الغلا : شكرا منى على كل شي سويتيه لي ما راح انسى وقفتج معاي في الظروف
اللي مريت فيها
منى : ما تأوليش كده ده احنا خوات
الغلا : ونعم الأخت والله
منى : ابئي طمنيني عليكي وما تأطعيش .. اوعي تنسيني
الغلا بابتسامه من بين دموعها وبصوت واطي تغني : انساك ده كلام .. اهو ده
اللي مش ممكن ابدا ولا افكر فيه ابدا مش ممكن
منى تضحك : حتوحشيني .. تعودت اشوفك كل يوم
الغلا : رقمج عندي راح نتكلم مع بعض كل يوم
منى : اكيد
الغلا : منى امانه .. عندي هديه ابييج توصلينها لأحلى قلوب قابلتها بألمانيا
فتحت الغلا جنطتها وطلعت منها كيس فيه 3 علب وعطته منى
منى : لمين ؟!
الغلا : اذا وصلتي البيت افتحيه كل علبه عليها اسم
ياهم الدكتور يوسف : يلا يا بنتي جوزك مستنيكي
الغلا : اشوف وشك بخير دكتور يوسف فعلا كنت لي نعم الأب
د. يوسف : ده واجبي يا بنتي .. وربنا يهدي سرك انتي وجوزك , سدأيني يا
بنتي خالد بيحبك .. اديلو فرصه خليه يفهمك وانتي افهميه علشان تمشي
حياتكو زي ما انتم عايزين واحسن كمان .. اوعديني يا غوغا
الغلا بابتسامه : ان شاء الله .. دكتور يوسف شكرا على مساعدتك لي واهتمامك
فيني واستضافتي في بيتك .. ما راح انسى فضلك عليّ
د. يوسف : انا ما عملتش حاجه استاهل عليها الشكر ده كله .. ربنا العالم انك
دخلتي ألبي زي منى بالزبط
الغلا : تسلم دكتور من طيب اصلك
د. يوسف : يلا بئى جوزك يستنى .. دلوأتي حيدبحني
الغلا : اذبحه قبل لا يذبحك
دكتور يوسف يضحك : يا ساتر وصلنا للدبح يلا امشي بسرعه يلا
مشى خالد وهي وراه وكل شوي تلتفت وتلوح بايدها لمنى وابوها ,,
دخلت الطيارة واضطرت تقعد يم خالد وطول الرحله وهي ساكته وصاده عنه
(عورتها رقبتها المسكينه) ما عطته مجال يكلمها .. كانت ماسكه كتاب تقرا فيه
حتى الأكل ما كلت ولا حتى شربت !
وصلت الطيارة للسعوديه , الغلا تحس انها راح تطيح من التعب , خلص خالد
الإجراءات واخذ تاكسي وراح للبيت .
(( شراح يصير لبطلتنا في بيت اول مره تعيش فيه وشلون راح يتصرف خالد
معاها ....... تابعوني ))

دمتم بخير .........(اختكم غفران*) 


(( الجزء السادس عشر )) ( أيام من حياتي )
\\\\\\\\\\\\\\\\\\\\\\\\\\\\\\\\\\\\\\\\\\\\\\\\\\ \\\\\\
وصل خالد والغلا الساعه 3 قبل الفجر .. كل اهل البيت نايمين , صعد خالد
فوق لجناحه والغلا وراه فتح الباب : تفضلي تو ما نور المكان بوجودك .
دخلت الغلا وما ردت عليه.. وقفت تطالع المكان ,, الجناح كان وايد فخم ..
اثاث راقي وستاير فخمه وطوف منقوشه بورق الجدران ..لكن ,,, كل
هذا ما حست فيه الغلا ولا بهرها لأنها ما دخلته كأي عروس سعيده يايه
فرحانه من شهر العسل ..... ولأنها تعبانه راحت تمشي وتفتح البيبان ,,,
اول باب فتحته كانت غرفه مكتب .. الغلا بنفسها (اكيد مالته شين الحلايا)
الباب الثاني كان الحمام , فتحت الباب الثالث لقت مطبخ تحضيري , والباب الرابع غرفه داخلها حمام .. فتحت الباب اللي يمه وسكرته بسرعه لأنها
كانت غرفه النوم ,,اخذت الهاند باج وراحت للغرفه اللي فيها حمام , حمدت
ربها ان فيها مفتاح قفلت عليها الباب ووقفت تتأمل الغرفه .. كانت مفروشه
فرش ناعم .. سجاد وبالزاويه كرسيين وبينهم طاوله صغيره , وبالزاويه
الثانيه قطعه زل ماخذه شكل دائري ودار مدارها كوشيات ملونه,,,,,,,,,
قعدت الغلا على الأرض وتسندت عالطوفه .. ولفت بعينها على الغرفه وعلى كل زاويه فيها ,, أخذت وحده من الكوشيات ولمتها وبجت :
وينج يما .. تعالي شوفي بنتج والمكان اللي بتنام فيه !!
يما .. اشتقت لغرفتي .. لسريري .. لمخدتي
يما .. اشتقت لحيطانها وشباكها ولمكتبي
يما ضميني .. ارجوج اخذيني لغرفتي
ولهت عليج وعليها .... ولشهادتي
اللي أصريتي تحطين يمها ورقة ملجتي
ما تدرين يما ان بعد شهر بتنحط يمها ورقه حريتي ( بقلمي)
وينج يما ,, وينج اديده .. تعالوا اخذوني انا تعبانه ,, احس اني
مخنوقه ,, احس قلبي يعورني ,, احس اني ضعيفه .. مكسوره ..
مقهوره .. ابي حضن يلمني ويدفيني .. ابي قلب يحس فيني ..
ابي قوه جباره ترجع كرامتي من اللي عذبني واهاني ,,,,,,,,
بجت الغلا ونامت وهي لامه الكوشيه ,, نامت على الأرض من غير لحاف .
دق خالد عليها الباب لكنها ما ردت عليه ,, كان بيقول لها تنام بالغرفه بس
ما عطته فرصه حتى ان يعطيها لحاف ومخده .
الساعه 10 الصبح نزل خالد تحت وشاف امه ويدته وبعد السلام ...
ام عيسى : ها يمي ان شاء الله استانستوا
خالد : ايه الحمد لله
الجده : اجل وين هي العروس ؟
خالد : نايمه جده ,, حنا واصلين الفجر
قعدوا يسولفون وعلى الساعه 11 دخلت نوف : خاااااااااااالد !! هلا والله
بالمعرس الحمد لله على السلامه وينك يا خوي طولت
خالد يضحك ويسلم على اخته
نوف : وين الغلا ؟ لا يكون أكلتها والا نسيتها بألمانيا
الغلا وبصوت هادي : التفتي تلقيني
نوف بصرخه قويه : الغلاااااااااا هلا حبيبتي نورت السعوديه .. نور بيتنا
هلا بأحلى كويتيه هلا بالغاليه مرت الغالي الحمد لله على السلامه
الغلا مبتسمه : الله يسلمج ... سلمت الغلا على الجده وخالتها وصدت عن
خالد وقعدت يم نوف ,, اخذت نوف ايد الغلا وشبكتها بايدها .. الغلا مبتسمه
نوف : خالد انتو رايحين ألمانيا والا أفريقيا !
خالد يضحك : ليه ؟
نوف : ما تشوف زوجتك ! صارت جلد على عظم
الغلا تطالع نوف وبصوت واطي : عظم بعينج
نوف تضحك : لا تزعين عظم على جلد
ام عيسى : ايه صدق يمي ضعفانه واجد
الغلا : لا خالتي يتراوالج انا زايده كيلوين
نوف : وين زايدتهم برموشك والا بحواجبك !!
الجده : ان شاء الله استانستوا يمي
الغلا غمضت عينها وتنهدت ونوف تطالعها (وطبعا خالد من دخلت ما
شال عينه من عليها مع انها صاده عنه)
نوف : هييييه لا يكون تبغي ترجعي ثاني .. مستحيل رجلي على رجلك
ما هو كفايه شهر كامل ما كلمتيني (وتسوي نفسها تبجي) حرام عليكي اهيء
ام عيسى تضحك : بس يا بنت اعقلي جننتيها
دخل ابو عيسى قام خالد سلم عليه ووراه الغلا
ابو عيسى : كيف العرسان ان شاء الله طيبين
نوف : الحمد لله عمي بخير الله يسلمك وانت شلونك بشرنا عنك
ابو عيسى يضحك على بنته ويلتفت لأم عيسى : اقول فاطمه .. انتي
متأكده ان بنتك ذي عرسها بعد 4 شهور
الكل ضحك ونوف برطمت وقامت وهي تير الغلا معاها : خلاص انا زعلت
ام عيسى : انتي زعلانه عرفنا .. ليه جاره غلا معاكي
نوف : عشان تواسيني وتخفف عني, وتلتفت للغلا : مو بصح
الغلا مبتسمه وتلمها : صح ونص .. والغلا تغمز لخالتها : خلاص خالتي حتى انا زعلانه ,, وانا ونوف مسوين اضراب اليوم ,,
نوف تساسرها : اضراب على وشو ؟!
الغلا : اقول لك بعدين
الغلا بابتسامه ذوبت خالد : عن اذنكم
خالد ( اه يا الغلا ياحلوك لي ابتسمتي وجهك يزداد حلاه .. آآآآه يا خوفي تقولي
لنوف عن اللي صار بينا وتفضحيني ,, )
<< افا عليك يا خالد ما عرفت الغلا عدل ,,,, غفران >>
بغرفة نوف .. : والله يا الغلا اشتقت لك واجد ليه ما كنتي تكلميني ؟
الغلا مرتبكه : ها .. موبايلي طاح وانكسر وعلى ما شريت واحد ثاني
دقيت عليج بس ما جمع وياي الخط ( استغفر الله كله منك ياخالد .. الظاهر راح اجذب وايد من دخلت البيت ) ,, قعدوا يسولفون والغلا قالت لنوف
تروح معاها السوق لأنها تبي تشتري لها جم غرض .
الساعه 2 نزلت نوف والغلا للغدا , شافت الغلا عيسى وزوجته وعيالهم
وحماتها انوار سلمت عليهم ,, الغلا حمدت ربها ان نوف سحبتها تقعد
يمها بطاوله الطعام
ام عيسى : بس يا نوف جننتيها اتركيها تقعد جنب زوجها
نوف : شهر وهي مجابلته لاعت كبدها .. صح الغلا
الغلا بابتسامه وهي تطالع نوف : صحين
نوف وهي تطالع امها : شفتي .. اووووه نسيت (وهي تطالع الغلا) موحنا
مسويات اضراب ؟
الغلا مبتسمه : بس خلاص اضربنا 3 ساعات
نوف : يعني مو بضاربه عن الأكل ؟
خالد : نوف خلي زوجتي تاكل من امس موبماكله شي
الغلا من سمعت خالد نزلت راسها وغمضت عينها وهدت القفشه من
ايدها .. خذت قلاص ماي وشربت منه شويه وقامت : عن اذنكم
ام عيسى : وين يمي ما اكلتي
الغلا : شبعت خالتي عساه دايم
الغلا وهي تصعد فوق وبنفسها (اكرهك حتى صوتك ماني طايقه اسمعه
اوريك يا خالد الأيام السوده اللي عشتها بألمانيا لعيشك ايام اسود منها..
واكسر غرورك وانزل راسك .. والكف اللي عطيتني اياه راح اعطيك
اياه عشر وراح تشوف الكويتيه شراح تسوي وهذا واحد من الكفوف )
ابو عيسى : علامها مرتك يا خالد كنها زعلت !
خالد بارتباك : لا يبا على وش تزعل ,, بس هي من امس موب نايمه ..
وتدري تعب السفر وهي اذا تعبانه ما تشتهي تاكل
ابو عيسى سكت وحس ان فيهم شي
خلصوا غدا وكل راح لغرفته ,, صعد خالد لجناحه وراح للغرفه اللي
نامت فيها الغلا فتحها لقاها مقفوله .. طق الباب مرتين بس ماردت عليه
خالد ( هذا اول الغيث ,,,, سترك يا رب .. انا اذا ما اتفقت مع الغلا على
عيشتنا وعلاقتنا مع بعض قدام اهلي راح انفضح اكيد ,, آآآآآآآآآآآآآآآآآآآه ..
الغلا موب معطيتني فرصه اتكلم معها ولا اشوفها .. وش اسوي .. شلون
اتصرف معها .. شلون اكلمها .؟. صدعت من كثر التفكير ,, من امس والغلا
شاغلة بالي حتى النوم ما نمت زين ,, الله يعدي هالايام على خير )

الساعه 5 الغلا تكلم نوف : ها زاهبه
نوف : بنروح مع خالد ؟
الغلا بنفسها (ياكل تبن) : لا مع السايق
نوف : لحالنا !!!
الغلا : لا ناخذ معانا خالتي وامي فاطمه وانوار والخدم ونمر على اختك
دلال وناخذ عمر ويانا ومره وحده ناخذ الجيران بعد
نوف : تتريقي حضرتك
الغلا : ما ادري عنج .. يلا خلصيني 5 دقايق وبنزل تحت
نزلت الغلا مع نوف ولقت خالتها وعمها والجده يشربون شاي وبعد السلام
الجده : اقول يمي نقول للخدم يحطون لك غدا
الغلا : لا يما مو يوعانه
ام عيسى : ما اكلتي شي عالغدا
الغلا : خالتي انا بروح مع نوف السوق واذا يعت آكل هناك
ابو عيسى : مع من بتروحون ؟
الغلا : مع السايق عمي
ابو عيسى : زين ديروا بالكم ولا تتأخرون
الغلا : ان شاء الله عمي
ابو عيسى : محتاجه شي يابوك
نوف : ايه والله يبه وش دراك اني ابغى فلوس
ام عيسى : وانتي من كلمك
نوف : يما موبأنا والغلا واحد .. يعني اذا ما خذت هي آخذ انا
دخل خالد سلم وقعد يم ابوه ,, ابو عيسى طلع 5 آلاف وعطاهم الغلا :
خذي يبه بالنصيفه بينكم
تقوم نوف وتحبه على راسه : ياااااااجعل عمرك طويل يا بوعيسى
الغلا : مشكور عمي ما قصرت بس انا عندي
ابو عيسى : عيب ترديني يا بنتي خذيهم وخليهم مع اللي عندك
نوف : حبيبتي اذا ما تبغيهم عادي
الغلا وهي منزله راسها : عليج بالعافيه
ابو عيسى يكلم البنات : يلا قوموا روحوا ولا تتاخرون
نوف : يبا تدري بالسوق واللف على الملابس يبغالنا وقت
ام عيسى : وانتي ما تشبعي ملابس ؟
نوف : يما موب لي للحلوه اللي جنبك
التفت خالد عليها لقاها تخز نوف وبنفسه (ما قالت لي انها بتروح السوق
هاذي وين قاعده .. تحسب نفسها بالكويت ,, آآآآه يا خالد كيف تبغاها تقول لك
وهي حتى موب طايقه تشوفك ولا تسمع صوتك !!)
خالد يوجه كلامه لنوف : خذوا معكم الخادمه
نوف : ان شاء الله , يلا الغلا
بسياره السايق يات الخدامه بتركب قالت لها الغلا تييب لها بطل ماي ,
راحت الخدامه داخل والغلا قالت للسايق يحرك .
نوف : الغلا اصبري ما جات ميري
الغلا : ما نبي احد معانا
نوف : بس خالد قال خذوها معاكم
الغلا : ما كو مكان بالسياره
نوف فاتحه عيونها : كل ذا وما فيه مكان !! تقعد جنب السواق
الغلا ابرود : ما يجوز تقعد يم السايق بعدين خليها تكمل شغلها بالبيت احسن
خالد شاف ميري داخله البيت وبايدها بطل الماي : انتي ما رحتي ؟
ميري : بابا هازا سواق رووه
خالد يدق على نوف .. نوف شافت الرقم : يا ويلي الغلا هذا خالد يدق
الغلا : ليش يا ويلج .. ردي عليه شنو بيذبحج
نوف : هلا خالد
خالد : مشيتوا ؟
نوف : ايه
خالد معصب : وانا وش قلت ؟
نوف : الغلا ما تبغي احد يجي معنا
سكر خالد من نوف ودز للغلا ماسيج
خالد : حبيبتي اللي تسويه هذا غلط انتي مانتي بالكويت
الغلا : كيييييييفي انت مالك حكم عليّ وبعدين لا تقول حبيبتي
خالد : طول ما انتي على ذمتي لي حكم عليكي يا حبيبتي
الغلا : احكم نفسك اول وبعدين تعال احكمني اكرهك يا خالد اكرهك
خالد : وانا احبك يا غلا روحي احبك
الغلا : حبتك القراده قول آمين
خالد : ههههههه مقبوله من الغاليين
الغلا ( متى ارتاح منك .. هم على قلبي ,, هم على قلبي )
سكرت الغلا موبايلها ونزلت السوق .. شرت لها جم بدله وجم دراعه
وبنطلونات وتيشيرتات وبجامات وملابس داخليه ولحاف ديباج , والساعه
8 دقت نوف على السايق علشان ياخذ الأغراض .
الغلا : نوف يوعانه
نوف : تبغي شيليز
الغلا : اوكي
قعدوا ياكلون وفتحت الغلا موبايلها وياها اتصال : هلا والله بالغاليه
ميمي : هلا فيج يا العروس وينج ليلحين ناقعه بالعسل ؟
الغلا : هههههههه .. انتي شلونج حبيبتي شخبارج .. ها ليلحين ما ولدتي ؟
ميمي : لا ليلحين بس ما اقدر امشي حاسه روحي ثقيله
الغلا : امشي الحركه زينه تسهل الولاده الله يسهل عليج يا قلبي
ميمي : آمين .. انتي شخبارج وشلون خالد وياج
الغلا بغصه : بخير ماشي الحال .. توني واصله الفير ما امداني اتأقلم
مع الوضع
ميمي : أي وضع !
الغلا : وضع البيت والحموله
ميمي : الله يعينج .. يلا يا العروس اخليج لا تقطعين عاد اتصلي
الغلا : اوكي وان شاء الله نسمع اخبار حلوه قريب
ميمي : ان شاء الله يلا مع السلامه
سكرت الغلا الموبايل وهي مبتسمه : اليوم لقاء الأصدقاء
نوف : أي اصدقاء ؟
الغلا : قبل لا اطلع مكلمه منى والحين ميمي
نوف : من منى ذي اول مره تحكي عنها
الغلا : منى تعرفت عليها بألمانيا بس انا كنت اعرف امها كانت
مدرستي في الثانويه
نوف : اها .. يلا غلا خلصتي ؟ تأخرنا
الغلا : تو الناس الساعه ما صارت 9
نوف : احلفي .. قومي اقول قومي ساعه ويجي ابوي البيت وما يلقانا
ويعصب علينا
توهم بيقومون شافت نوف خالد وفهد يايين صوبهم : السلام عليكم
رفعت الغلا راسها صدت عن خالد وطالعت فهد وردت عليه السلام
فهد : الحمد لله على السلامه
الغلا : الله يسلمك
فهد : خلصتوا ؟ ما شوف اكياس عندكم
نوف : جاء السواق اخذهم
قعدوا خالد وفهد وقامت الغلا : يلا نوف
قامت نوف وقعدها فهد : وين لسه بدري
الغلا توجه الكلام لفهد : احنا من زمان بالسوق وخلصنا .. اذا نوف بتقعد مو مشكله امشي انا
فهد يكلم خالد : هييه يا المعرس وش فيك ساكت قعد مرتك 
خالد كان يطالع الغلا وحس بارتباكها
ارتبكت الغلا ولاحظها فهد : نوف بتقعدين ؟
نوف منحرجه : لا .. يلا حنا بنمشي ابوي قال لا تتاخرون
خالد ونظره ليلحين عالغلا : ما عليه اقعدوا نتعشى ونمشى
الغلا صدت ومشت عنهم ونوف لحقتها : وين ؟

انتهى الجزء السادس عشر
دمتم بخير ........( اختكم غفران* ) 

(( الجزء السابع عشر )) ( أيام من حياتي ) 
نوف : الغلا .. وين ؟
الغلا : بروح الحمام
نوف : اجي معاكي
الغلا : لآ
راحت الغلا الحمام ودقت على السايق : انت وين ؟
السايق : مدام انا روه بابا خالد يقول روه بيت 
الغلا : ارجع تعال واذا وصلت سو تليفون انا مو بابا (زفت) خالد
السايق : اوكي مدام
5 دقايق ووصل السايق دق للغلا وطلعت ركبت معاه : روح البيت
السايق : مدام نوف ما يجي ؟
الغلا : لا بترجع مع بابا خالد
دقت نوف على الغلا : وينك ؟ كل ذا حمام !
الغلا : نوف اعتذري من اللي معاج انا رجعت البيت مع السايق
نوف شهقت : ليه ؟!
الغلا : تعبانه .. بعدين ما حبيت اخرب عليج الجو انتي وفهد
نوف : وش هالكلام الله يهديكي والله خالد يعصب الحين
الغلا بنفسها (يطق راسه بالطوفه عساه ما رضى) : نوف حبيبتي
والله تعبانه وفيني النوم يلا باي . وسكرت الخط
خالد : وش فيكي وجهك تغير .. وين الغلا ؟
نوف منزله راسها : رجعت البيت
خالد نزل راسه وفرك ادينه 
فهد يكلم نوف : مع من ؟
نوف : مع السواق
فهد : لحالها ؟!
نوف : ايه .. تعتذر منكم تقول تعبانه
فهد : يلا مشينا
خالد يرفع راسه : وين .. ما تبغي عشا
فهد حس ان فيه شي بين خالد والغلا بس ما تكلم وخاصه نوف معاهم
فهد : أي عشا الله يهديك قم شوف زوجتك وش فيها
قام خالد وحس ان فهد شك ان فيه شي بينه وبين الغلا ,, وصلت الغلا
وراحت لغرفتها اخذت شاور ولبست بجامه وفتحت لحافها وعطرته
وانسدحت بالأرض ولمت كوشيتها وغمضت عيونها 
دقت عليها نوف : غلا نايمه ؟
الغلا : نعسانه
نوف : وش سويتي الله يهديكي ما شفتي وجه خالد كيف صار قدام فهد
الغلا : شلون صار مقلم ولا منقط
نوف : غلا وش صاير بينك وبين خالد .. انتوا متزاعلين ؟
الغلا : لأ
نوف : اجل ليه من جيتي وانتي ما توجهين له كلام ولا تناظريه
الغلا : عادي 
نوف : لا موب عادي حتى فهد حس
الغلا : نوف حبيبتي والله نعسانه وفيني النوم
نوف : اوكي تصبحي على خير بس بكره بينا كلام
سكرت الغلا الخط ولمت الكوشيه وتبجي : انت اجبرتني على هالتصرف
ماني طايقه اشوفك ولا اسمع صوتك .. يارب صبرني يارب ...
الساعه 11 خالد يطق الباب على الغلا وطبعا ما فيه رد
دز لها ماسيج : سلامتك حبيبتي من التعب فيني ولا فيكي
الغلا : آميييييييييين
خالد : حبيبتي تعشيتي والا اجيب لك عشا
الغلا : تعشيت ومن شفت ويهك رجعته كله
,,,,,,,,,,,,,,,,,,,,,,,,,,,,,,,
يوم الجمعه وعت الغلا الساعه 4.30 الفجر صلت وقرت قرآن
وعلى الساعه 5.30 رجعت نامت ,, وعت الساعه 10 خذت شاور
ولبست نفنوف تحت الركبه ورفعت شعرها بمشبك وراحت الصاله
( الحمد لله جنه مو هنيه .. فكه عساني ما اشوفه)
راحت المطبخ سوت لها نسكافيه وقعدت تطالع التلفزيون وحطت على
قناة ........ حاطين فيلم لعبد الحليم وعلى اغنيه بلاش عتاب ,,
ياما ياما قلبي ذاب من عذاب الحب ياما 
ياما خبيت الآلام ياما شفت النور ظلام
ياما كنت اتمنى يوم يوم يوم ابتسامه
بلاش عتاب ان كنت حبيبي من العذاب انا خذت نصيبي
ما تكلمنيش عالحب ما تفكرنيش بالحب
لا حياتي هي حياتي ولا قلبي اصبح قلب
الغلا وتغني مع الأغنيه بصوت واطي :
حبيت الحب عشانك وكرهت الحب عشانك
ابدا مش حاقدر اسامحك .. ابعد خليك بمكانك
انا بترجاك استنى هناك استنى بعيد علشان انساكالغلا تغني وتبجي , ما تدري باللي واقف يطالعها .. بجت الغلا
بصوت رق له قلب خالد وعرف شكثر هو عذبها
خالد بصوت هادي : الغلا
الغلا يمدت مكانها وبنفسها (لأ لأ ما ابيه يشوفني جذيه.. ما ابيه
يشوفني ضعيفه .. ما ابي اضعف جدامه )
حط خالد ايده على جتفها .. وقفت وبصوت عالي : لا تلمسني
لا تلمسني انت ما تفهم ,, ركضت الغلا غرفتها وقفلت الباب
سمعها خالد تبجي وتنادي امها ( لازم اعيد لك الثقه فيني , واحيي الحب
اللي قتلته بقلبك .. كل اللي تسويه انا راضي به بس ما اشوفك تبكي )
طلع خالد ونزل تحت علشان يروح مع ابوه واخوه لصلاة الجمعه
شاف دلال وزوجها وعيالهم سلم وقعد يلعب مع عمر : يا زينه متى مشى ؟
دلال : صار له اسبوعين
خالد : يلا يا بطل وريني مره ثانيه
دلال : اجل وين هي العروس ؟
خالد : تنتظر الصلاة تصلي وتنزل 
دخلت الغلا الحمام غسلت وييها وتوظت للصلاة ,, خلصت ولبست
دراعه بيضه وفيها تطريز باشكال ورود ملونه على الكم والذيل ,, حطت 
ميك اب خفيف وكحل علشان تخفي اثار دموعها ...
نزلت الغلا شافت الكل بالصاله بس الرياييل ليلحين ما رجعوا من المسجد
دلال وهي تلمها : هلا والله بالعروس الحمد لله على السلامه
الغلا : الله يسلمج شلونج دلال عساج بخير
دلال : بخير الله يسلمك انتي بشريني عنك وش اخبارك واخبار شهر العسل
الغلا بنفسها ( زفت والحمد لله) : بخير 
مشى عمر وراح صوب الغلا : يا بعد عمري يا حلوه متى مشى ؟
دلال : من اسبوعين
الغلا وهي شايلته وتبوسه : هلا والله
ام عيسى : يا الله اني اشوف ولدك انتي وخالد قريب
الكل عدا الغلا : امين
حط عمر راسه على صدر الغلا وقعد يلعب بالخرز اللي بدراعتها
الغلا تكلم دلال : ولدج فيه النوم ؟
دلال : لا لسه على النوم بعد الغدا انومه
الغلا : حبيبي طالعي شلون لامني هههههه يبي حنان
كل اللي بالصاله يضحكون
الغلا : خلاص دلال خطبته
دلال : من ؟
الغلا : عمر
دلال تضحك : يا ويلي وخالد 
الغلا : عادي سبير
الغلا تلعب مع عمر وتدلدغه وتبوسه , عمر استانس وقام ينط
وهو بحضنها والغلا تغني له
على هونك يا حبيبي على هونك * انا ما اقدر على نظره من عيونك
عمر يضحك ويطلع لسانه : بلم .. بلم .. بلم
الغلا تطالع دلال : لا يكون سبني
دلال ميته من الضحك : لا يغني معك يرد عليكي
كل اللي بالصاله ضحكوا .. دخلوا الرياييل وسلموا
ابو عيسى : ضحكونا معكم
دلال : والله يبه مرت ولدك ذي شي
ابو عيسى : أي مرت ولد فيهم ؟
نوف : الجديده يبه
ابو عيسى : وش فيها الغاليه
دلال : يبه اخطبت عمر مني وانا وافقت
ابو عيسى يضحك : زين على بركه الله
الكل ضحك وخالد ابتسم ولا شال عينه من عليها
الغلا تكلم زوج دلال : ها بو عبد الرحمن جم تبون مهر ؟
ابو عبد الرحمن مبتسم : لا ما يصير المفروض حنا اللي نعطيكي
الغلا بابتسامه بانت غمازاتها : لا ميخالف لأن عمر صغير وادري ليلحين
ما يمع المهر .. بعدين احنا نشتري ريال , والا شرايج خالتي دلال
دلال تضحك : يا ويلي وخالتك بعد .. اجل يلا قومي حطي الغدا
الغلا تقوم وتبوس دلال : على امرك خالتي بس ديري بالج على خطيبي
ام عيسى : تعالي يمي انت صدقتي خلي عنك
الغلا : لا والله خالتي عادي .. وتروح يم نوف وبصوت واطي :
يلا قومي معاي والا حلت القعده
خالد مبتسم وبنفسه ( يا حلوك .. والله ان دمك خفيف وسواليفك حلوه
خليتي كل اللي بالبيت يحبوكي حتى عمر .. متى تسامحيني يا قلبي ..
صار لي شهر وانا محروم من الكلام معاكي محروم حتى من شوفتك .. اشتقت لك ولسواليفك .. اشتقت لضحكتك وغمازاتك .. آآآآآه يا قلبي وش يصبرك )
فهد : وين رحت يا الحبيب
خالد مبتسم : عند المطبخ
فهد : هههههههههه
بعد الغدا والحريم بروحهم بالصاله
ام عيسى : غلا ان شاء الله بعد اسبوع راح نسوي الحفله عندك وقت تجهزي حالك
الغلا : وين بتسوونها خالتي ؟
ام عيسى : بقاعه
الغلا بقلبها ( لا والف لا .. كملت بعد يدخل شين الحلايا ) : ليش خالتي
بقاعه خليها هني احسن
نوره : ايه يما خليها هنا صالاتنا كبيره ومفتوحه على بعض , ومجلس 
الرجال كبير .. وبعدين ما حنا معزمين كل الناس قرايبنا بس
الغلا : ايه والله خالتي شقلتي ؟
ام عيسى : كيفكم يمي .. عندك شي تلبسيه للحفله والا تشتري ؟
الغلا بنفسها (من وين عندي .. ما تدرين يا خالتي حتى ملابس عرسي
ما لبستهم كرهتهم والسبه ولدج ) : لا خالتي ماعندي لازم اشتري
,,,,,,,,,,,,,,,,,,,,,,,,,,,,,,
مر هالأسبوع والجفا زاد بين الغلا وخالد والغلا تقعد يم نوف على وجبه
الغدا وكلامها كله مع نوف او انوار ,, الكل لاحظ ان في شي بينهم,,
وقبل موعد الحفله بثلاث أيام الغلا بالمطبخ : ها وصلك الماسيج ؟
ناصر : ايه من يومين .. ليش ما وصلج شي !
الغلا : لا ما جيكت عالبنك ,, جم دزيت لي
ناصر : الفين
الغلا : بس !! ما يكفون ناصر
ناصر : الفين كويتي مو سعودي
الغلا : أها .. مشكور حبيبي ماننحرمش يا بيه
ناصر يضحك : أي شي تبين قولي لا تستحين 
الغلا : احد يستحي من طبجته هههههههه يلا حبيبي سلم
ناصر : الله يسلمج سلمي على خالد
الغلا : الله يسلمني هههههه
خالد انصدم يوم سمعها تكلم اخوها ( ليه كذا يا غلا تطلبي من اخوك !
وانا ؟!! ليه ما تطلبي مني ,, انا ماراح اقصر معك .. صغرتيني قدامه )
طلعت الغلا مع نوف وانوار السوق وشرت لها فستان ناعم عنابي وملحقاته . 
خالد دق على ناصر وقال له عن الفلوس اللي طرشهم للغلا .. وناصر قال السبب ان الغلا تستحي تطلب منه ,, واتفق خالد معاه اذا دقت عليه وطلبت
فلوس يدق عليه ويقول له وهو راح يحط لها المبلغ اللي تبيه بالبنك .
يوم الحفله ..
الغلا بغرفه نوف معاها الكوافيره تسوي لها شعرها وتمكيجها,, 
الغلا طلبت من الكوافيره تسوي لها شعرها تكسير .. وحطت لها ميك اب
ناعم ,, ولبست طقم ذهب وما شاء الله زاد حلاها
دلال : ما شاء الله لا اله الا الله وش هالجمال وينك يا خالد تجي تشوف
الغلا مبتسمه وبنفسها (عمى بشكله .. انا اللي مالي حظ يوم خذيته ,, لو يموت
ما يشوفني هذا اللي ناقص بعد )
نزلت الغلا وانبهرت من الحضور.. الكل سلم وبارك لها وعطاها هدايا .. إلا
وحده قاعده تخزها وتتكلم مع اللي يمها : شفتيها
انتصار : ايه ما شاء الله جميله وباين عليها حبوبه
جواهر بكل غيره : جميله الله يخلي المكياج ولا تغرك ابتسامتها ذي حيه
انتصار : وش دراكي انها حيه ؟!
جواهر :اسكتي بس انتي وش دراكي .. كانت تبغي تحرقني بالمزرعه
يات نوف مع الغلا عند انتصار : انتصار اقدم لك الغلا مرت خالد
انتصار : هلا فيكي والف مبروك
الغلا بابتسامه : الله يبارك فيج
نوف : الغلا هاذي انتصار حماة دلال
الغلا مبتسمه : عمة عمر خطيبي
انتصار مستغربه وتضحك
نوف : يوووووووه ما تدرين ؟ الغلا خطبت عمر من دلال واخوكي وافق
ضحك الكل الا جواهر وبكل استهزاء : وحنا ما لنا سلام
نوف : المفروض انتي تسلمي الغلا عروس الناس تجي تسلم عليها
جواهر بوقاحه : هذا انتي ساحبتها تسلم على انتصار شمعنى انا
الغلا باتسامتها : يا هلا ومرحبا بجواهر حياج الله نور البيت بحضورج
جواهر بغرور : اكيد بينور بحضوري بعد ما ظلمتيه بحضورك
انتصار فتحت عينها مستغربه من كلامها
نوف : جواهروش قلة هالأدب !
الغلا : خلاص نوف لا تسوين مشكله هاذي مها كان ضيفه
جواهر بوقاحه : انا ماني بضيفه انا من اهل البيت
دلال سمعتها : واهل البيت ما يطولوا لسانهم على اصحابه انتي وبعدين معك
الغلا : دلال بليز لا تخلين الناس تطالعنا
نوف : كلامها ينرفز .. ذي ما تتوب
دلال : امشي خليها تولي ,, وراحت الغلا مع نوف ودلال
انتصار : وش فيكي على المره اكلتيها ما قالت شي المسكينه
جواهر : انتي اللي مسكينه هاذي اكبر ممثله
انتصار بنفسها ( اشك في كلامك يا جواهر واضح انك غيرانه منها )
عند الرياييل خالد بالبشت ويمه ابوه واخوه وفهد وابوه وازواج خواته
يسلمون على الحضور ويباركون .. خالد سرحان وبنفسه (يا ترى بشوفك
اليوم يا غلاي وانتي متزينه وإلا بتهربي مني .. يارب صبرني .. شهر ونص
وهي ما تكلمني .. ابوي حس ويا خوفي اذا كلمني وش اقول له .. يارب سترك
يارب حنن قلبها عليّ واجمع شملنا على الخير يارب )
فهد : وين سارح يا المعرس .. بالعروس ؟
خالد : لا فيك
فهد : من وجهك كذاب
خالد يضحك : اقول ما كنا طولنا انا تعبان وفيني النوم
فهد : تعبان وإلا اشتقت للعروس
خالد بنفسه (ايه اشتقت لها ولضحكتها وغمازاتها .. اشتقت لسواليفها..
اشتقت لها كلها )
فهد بنفسه ( منت خالي يا خالد فيك شي الهم بوجهك مبين ,, انت اذا كنت
مهموم تجي وتقول لي .. خوفي متزاعل مع مرتك ومغبي )
عند الحريم ,,, نوف : الغلا شكلك معصبه فكيها شوي
دلال : اللي يشوف بنت عمتك اكيد يعصب
الغلا : الصراحه ما ادري شحقه كارهتني,, يبه تبي اخوكم خليها
تاخذه حلال عليها بس تفكني من شرها
نوف : تخسى إلا هي
دلال : قومي خلينا نرقص
نوف تطالع الغلا : وش رايك احط لك شرقي
الغلا : هههههه لااااااا الله يخليج ..انا حتى ما فيني حيل اصفق 
رقصوا البنات يم الغلا وجواهر تطالعهم بنظرة غضب , يات الخدامه
ومعاها عمر شاف الغلا ومشى صوبها خطى خطوتين وطاح , قامت الغلا
وشالته ويات امه تركض : تعور ؟
الغلا : لا اسم الله عليه ما فيه الا العافيه طاح من الدشداشه.. يا حلوه
خطيبي اينن .. خالتي دلال خشيه عن البنات لا يشوفونه ترى اغار
دلال تضحك على كلامها . تعشوا الحضور والمعازيم بدت تمشي ,,
العمه حصه تكلم الغلا : غلا ان شاء الله بعد يومين حياك عندي بالبيت
مسويه عزيمة عشا علشانك
الغلا : ليش اتعبين نفسج خالتي ما لا داعي
حصه : لا له داعي ونص ما عندنا أغلى منكم انتي وخالد .. والله انك
دخلتي قلبي واعزك بمعزة اولادي
الغلا : مشكوره خالتي الله يعز شانج بس ما بي اكلف عليج
حصه : ما به كلافه ما عندنا اغلى منكم
ام عيسى : وش رايك يا أم تركي تسوي العزيمه بالمزرعه 
حصه : قلت ودي اسويها بالمزرعه مير جواهر عيت تقول ابغي
اعزم صاحباتي يشوفوا الغلا
الغلا ( فيها جواهر وصاحباتها بعد .. الله يستر )
الغلا : ان شاء الله خالتي 
طلعوا المعازيم وما بقى الا حصه وبنتها وخوات خالد ,,
الغلا وتحط راسها على جتف نوف : تعبانه وفيني النوم
نوف : ما تعشيتي .. وإلا بتتعشي مع حبيب القلب
الغلا بنفسها ( إلا عوار القلب ) : مالي نفس آكل ابي مخده بس بنااااام
نوره تكلم الغلا : الغلا امي تبغاك
راحت لها الغلا : هلا خالتي آمري
ام عيسى : ما يامر عليكي ظالم عمك يبغاك بالمجلس
الغلا : خالتي ادخل عليه جذيه بلبسي !
نوف : ايه وش فيه لبسك ؟ مستحيه ؟
الغلا : ايه .. خالتي بروح ابدل 
ام عيسى : ليه تبدلي فستانك حلو وكلها دقايق بيسلم عليكي
الغلا : خالتي تعالي معاي استحي
نوف تضحك : ما استحيتي يوم لبستي هالفستان العاري
الغلا اشهقت : عاري ! صج نوف.. نوف لاتضحكين اذا عاري اروح ابدل
ام عيسى تضحك : تضحك معك ما عليكي منها غيرانه منك
ركضت نوف صوب المجلس وطقت الباب وفتحته وطلت : هلا يبه
الحين بتدخل عليكم وحده حلوه بس مو باحلى مني
دخلت الغلا مع خالتها وهي تضحك على نوف واول ما التقت عينها
بعين خالد اختفت ضحكتها ونزلت راسها ومشت صوب عمها ..
خالد والشوق ذابحه ما قط عينه من عليها وفز قلبه يوم شافها ,,,,, 
لمني بشوق واحضني ... بعادك عني بعثرني
صلبني في صقيع الموت ... ورد ثاني لهجير الشوق
الشـــــــــــــــــــــــوق ذوبني
تعال ,, تعال ,,طفي النار اللي تسعر
لمني بشوق واحضني ... غرقني فبحر عينك
نسيني الألم كله ... تقرب والعتب خله
اغسل كل شقى سنيني ... وامسح دمعتي بعيني
تراها جرحت جفني
لمني بشوق واحضني ... سكن رجفة ظلوعي
كل خوفي من رجوعي
ولا تطري سنين الضيم ... ذكر فرقاك يرعبني
ولي لمني دفا حضنك ... وغفت عيني على صدرك
احلفك لا توقظني
احلفك لا توقظني
الغلا راحت صوب عمها سلم عليها وهي حبته على راسه 
ابو عيسى وهو يعطيها هديتها : الف مبروك يا بنتي وعسى الله يهنيكم
الغلا تحس انها مخنوقه .. ما كانت تبي خالد يشوفها بهاللبس , ودها تطلع
ركض لغرفتها بس مستحيه من عمها وعينها بالأرض : الله يبارك فيك عمي
ابو عيسى يكلم خالد : خالد ,, ما تبغي تسلم على مرتك !
الغلا بنفسها ( لأ لأ عمي الله يخليك مابيه يسلم عليّ .. لأ لأ لا يقرب
لا ايي صوبي ولا يلمسني ) الغلا لا شعوريا مسكت ايد خالتها ولزقت فيها 
ونزلت راسها وعينها بدت تدمع .. من شافت خالد وكل احداث ليلتها معاه يات جدام عيونها .. دموعها تنزل وجسمها
يرجف , استغربت منها خالتها : الغلا وش فيكي ؟ تعبانه ؟
الغلا تمسح دموعها بعد ما عطت خالد ظهرها وبصوت يرجف : خالتي بعد اذنكم انا تعبانه وبصعد فوق
ام عيسى : وش فيك غلا ليه تبكي ويدك ترتجف
نوف : غلا تبغي مو .....
وقبل لا تكمل نوف كلامها طاحت الغلا عليهم

انتهى الجزء السابع عشر
دمتم بخير ( اختكم غفران*)

(( الجزء الثامن عشر ))
( أيام من حياتي )
*******************

طاحت الغلا مغمى عليها , شالها خالد وحطها على القنفه وركضت
نوف يابت لها ماي وام عيسى تمسح على ايدها وخالد يشممها عطر
ابو عيسى : وش فيها مرتك يا خالد ؟!
خالد : ما ادري يبه يمكن تعبانه تدري من الصبح قايمه وتعرف تعب الحفله
نوف تبجي : يمكن لأنها ما كلت شي بس شربت كاسة عصير
صحت الغلا وقعدت تبجي ونوف لامتها
الغلا : آسفه اذا ضايقتكم بس انا تعبانه عن اذنكم 
ابو عيسى : ما تشوفين شر يبه .. قم خالد اخذ مرتك خلها ترتاح
الغلا وبنظرة خوف : لا عمي نوف توديني
تأكد ابو عيسى ان بينهم شي , الغلا من دخلت عليهم وشافت خالد
تغير ويهها شافها وشاف ويه ولده كيف هو مشتاق وهو يطالعها
صعدت الغلا فوق وقعدت بالصاله .. نوف يابت لها أكل
الغلا : مشكوره نوف مالي نفس
نوف : الغلا انت من الظهر ما كلتي ما يصير كذا
الغلا : نوف اذا كليت راح ارجع انا اعرف نفسي اذا تعبت مالي نفس آكل
نوف : تبغي اساعدك بشي
الغلا : لا حبيبتي مشكوره .. خربت عليكم
نوف : وش خربتي .. الساعه 1 والكل مشى ,, يلا تصبحي على خير 
اشوفك بكره طيبه
الغلا : ان شاء الله وانتي من اهل الخير
دخلت الغلا غرفتها وقفلتها .. قعدت بزاويتها تبجي لحد ما نامت وبفستانها !!
خالد دخل جناحه مهموم وبنفسه ( اللي خفت منه صار .. ابوي حس ان فيه
شي بيني وبين الغلا , وإلا ما كان قال لي بكره لي معك كلام .. كسرتيني
يا الغلا قدام ابوي .. هاذي كفوفك اللي حلفتي تعطيني اياها ,, كفوفك يا الغلا تجرح القلب .. تجرح القلب وتدميه ) ,, ومثل كل يوم قبل لا ينام يدز للغلا رساله :
تصبحي على خير حبيبه قلبي,,,
,,,,,,,,,
الصبح ,,,,,,
صحت الغلا على رنه موبايلها : هلا نوف
نوف : صباح الخير عالحلوين
الغلا : صباح النور عالغاليين
نوف : كيف اصبحتي يا قلبي
الغلا : الحمد لله بخير .. جم الساعه ؟
نوف : 10 الا ربع يلا انزلي معي افطري
بعد نص ساعه نزلت الغلا وراحت غرفه الجده سلمت وقعدت يم نوف
الجده : شلونك الحين خالتك تقول انك تعبانه
راحت الغلا وقعدت يم الجده : بخير يما الحمد لله
الجده : وش بلاكي البارح ليه اغمى عليكي
الغلا وهي تلم الجده : يمكن لأني ما شفتج امس ولا قعدت معاج وايد
علشان جذيه اغمى عليّ
الجده تضحك : عساكي سالمه يمي ما تشوفي شر ,, قومي افطري مع نوف
الغلا : لا يما بقعد معاج ولهانه عليج
الجده تكلم نوف : قومي جيبي فطوركم وافطروا هنا
وقت الغدا ,,, 
الكل قاعد على الطاوله إلا الغلا كانت بغرفة الجدة فاطمه منسدحه , راحت لها نوف تناديها
الغلا : نوف مو مشتهيه آكل تعبانه
رجعت نوف وقعدت معاهم : الغلا ما تبغى تاكل تقول مالي نفس وتعبانه
تضايق خالد وزاد همه ولاحظ نظرات ابوه وامه وجدته له .. *خالد قال
لأبوه ان فيه سوء تفاهم بينه وبين الغلا وان شاء الله ينحل قريب *
صعد خالد جناحه وتمدد على السرير وهو مهموم : آآآآآآآآآآه لي متى
وحنا على هالوضع ,, الكل حس ان بيني وبين الغلا شي ,, لي متى هالصد
ادري يا الغلا انك تتعذبين وانا اكثر منك ,, لي متى وانتي منتي حاسه فيني ,,
لي متى وانتي صاده عني ولا تبغي حتى تكلميني ,, ادري ان كل الوجع اللي
تحسي به مني وانا السبب فيه ,, بس يا الغلا انا تغيرت ,, ليتك تحسي بالوجع
اللي بقلبي ,, ليتك تشوفي الشوق اللي بعيوني ,,,,,
فتحت الغلا موبايلها وكان ماسيج من خالد :
ليت الوجع بعروق قلبي ولا فيك
وليت التعب غلطان ساهي ولا جاك
لو الشفا بضلع صدري لداويك
واطحن جميع ضلوع صدري فداياك
الله من شر المقادير يحميك
والله يحفظك يا عيوني ويرعاك 
,,,,,,,,,,
الغلا ( انت الشقا وانت التعب والوجع ,,, آآآآآه خلاص تعبت وماني قادره اتحمل اكثر ,,, انا لازم اسافر وابعد عنه ,, نفسيتي تعبانه وانا حاسه كل اللي بالبيت حسوا فينا ,, انا ما اقدر ابين للناس عكس ما احس فيه ,, ما اقدر اعامله جدام اهله غير ,, ياربي انا حتى ماني طايقه اطل بويهه ,, لي متى .. لي متى .. استغفر الله )
*
*
*
اتفقت الغلا مع نوف وانوار يروحون السوق ,, الغلا تبي تشتري بدله لعزيمة
حصه ( ام تركي ) ,, دقت نوف على الغلا : خلصتي ؟
الغلا : يلا 5 دقايق وانزل
نوف : ننتظرك بالحديقه
نزلت الغلا وانصدمت كانوا موجودين بنات عيسى ودلال وحموات نوف
نوف : وش فيك واقفه يلا
الغلا : وين !!
نوف : وش هو اللي وين ؟!! السوق طبعا
الغلا : اللي يشوفنا يقول فريق كرة قدم ههههههههه
كل البنات ضحكوا
دلال : انا فريق النصر 
انوار : انا مع دلال
نوف : انا فريق الهلال مع الغلا
الغلا : حبيبتي انا مع فريق Lovely camel
نوف : وش ذا
الغلا واخذها الحماس وقامت تغني :
هايدو هايدو our camel
هايدو هايدو Lovely camel
زرق الفنايل راكبين جمال
كبر الملاعب غنوا اليامال
هايدو يا حلو الإسم ... كويتي
والله والنعم ... كويتي
Our camel … Lovely camel
يا حاملين الراية ... نصر بلادي غاية
هايدو يا اسم انكتب ... كويتي
بحروف الذهب ... كويتي
Our camel … Lovely camel
يابو الكرة وراعيها ... العب وحاور فيها
هايدو حاور وخطف ... كويتي
سجل الهدف ... كويتي
Our camel … Lovely camel

Our camel… Lovely camelالغلا وهي تغني تصفق والبنات قاموا يرقصون ويلوحون بشيلاتهم
والغلا اخذها الحماس وقامت ترقص وياهم ,,,
دلال : وش رايكم انكنسل السوق ونقعد نفلها
الغلا : ههههههههههههههههههههههههههههههه
جني هبلت فيكم
البنات : ايه والله
الغلا : يلا يلا السوق ما عندي بدله للعزيمه
وطلعوا للسياره يضحكون ,,,,
وصلوا المول ودخلوا كلهم مع بعض
دلال : يا بنات كل وحده تقرا على نفسها لا ننحسد
الغلا تضحك : ما قلت لكم فريق
شباب اثنين مارين وسمعوا الغلا ,,,
الشاب 1: ايه والله اظن انكم مضيعين الملعب ما هو هنا
البنات صدوا عنه ومشوا
الشاب 2 : يا حلو يااللي مو متغطي عطنا وجه
نوف تساسر الغلا : ما قلت لك ... لو متغطيه موب احسن لك
الغلا : والله لو امشي سواده ما يبين فيني شي هم بيلحقوني .. وبصوت شوي عالي : الحمار طول عمره حمار
الشاب 1 : نصير لك حمير بس عطينا نظرة من عيونك يا قمر
الغلا التفتت عليه : والحمير اذا وقفت وعيت تتحرك ما تمشي الا بالطق
الشاب 2 : ههههاي حلوه بس لا تعيدينها
دلال سحبت الغلا : اتركيهم عنك بزران الله يهديهم
راحوا البنات يلفون على المحلات وكانوا يدخلون كلهم مع بعض للمحل
ووحده تاخذ راي الثانيه باللي تشتريه
الغلا : نوف بروح الحمام
نوف : دلال انا والغلا بنروح الحمام بينا اتصال
وهم رايحين شافوا الشابين اللي تحرشوا فيهم
الشاب 1 : ها وين باقي الفريق ؟
الشاب 2 : اكيد فيه اصابات والملعب صار زحمه
الشاب 1 : تهقى عطوهم كرت احمر
الشاب 2 : ههههاي عطنا وجه يابو خدود حمره
الغلا اتنرفزت من كلامهم : وبعدين معاكم انتوا ما تستحون ,, كلمتنا
وما عطيناك ويه شتبي بعد لاحقنا
الشاب 2 : القمر ما هي سعوديه
الشاب 1 : لو هي سعوديه كان تغطت 
الغلا : مخليه الغطا لك وللي معاك ... ويلا الحين فارج لا اخلي اللي بريلي
ايبب على راسك ,,,
راحت الغلا مع نوف صوب الحمامات
الشاب 1 : هي وش قالت ما فهمت
الشاب 2 : هههههههاي
يا بوي حتى وهي معصبه تجنن
الشاب 1 : انت فهمت هي وش قالت ؟
الشاب 2 : يا الغبي تقول لك لو ما رحت راح تضربك بالنعال على راسك
الشاب 1 : بس هي قالت بيب مادري يبيب وش قصدها
الشاب 2 : هههههههههههه ما هو بيب يا الغبي ههههههههههههه
يعني راح تضربك بنعالها ضربه ورا الثانيه مثل ما امك جببت لك لما
نجحت في المدرسه ... بس ذي جبابها غير على الراس ههههههههه
الشاب 1 : بس تصدق حلوه
مروا يمهم 3 بنات وكل وحده ماسكه بايدها كيس
الشاب 1 : هلا والله بالقمرات
الشاي 2 : نظره من عيونكم الحلوه
<< ما شاء الله ما تعطلوا صاجه الغلا لو سواده تمشي لحقوها >>
الله يهديهم
* 
* 
بعد يومين فترة الغدا الغلا قاعدة معاهم على الطاوله,, وهم
ياكلون رن موبايل الغلا : الو
مريم : السلام عليكم
الغلا بابتسامه : هلا والله وعليكم السلام حي الله هالصوت
مريم: الله يحييج شلونج غلوي شخبارج
الغلا : الحمد لله .. ها نقول مبروك
مريم : ايه من 3 أيام
الغلا : 3 ايام وتوج تدقين ؟!
مريم : والله لهيت تدرين مستشفى وزيارات وعوار راس 
الغلا : الحمد لله على السلامه .. شرف محمد
مريم : يا حلاته غلوي يهبل
الغلا : اكيد يهبل والا طالع على ابوه الشيفه ؟
اللي على طاوله الأكل كلهم ابتسموا وخالد فرحان انه يسمع صوتها
مريم : حرام عليج بو محمد مو شيفه
الغلا تضحك : الله واكبر الحين بو محمد نسينا صلوحي
مريم تضحك : غلوي تصدقين حمودي عيونه زرق
الغلا : من وين هالزراق من ابوه الشيفه اللي عينه ما لها لون
مريم : ويعه .. انتي شفيج على ريلي ! والله صج عيونه زرق
الغلا تضحك : ميمي اخاف مو ولدج مبدلينه .. يمكن انتي يايبه جيكر
وخافوا عليج تنصدمين عطوج واحد بداله
مريم : مالت عليج والجيكر ريلج
الغلا : هههههه عفيه ميمي عيديها
مريم : الجيكر ريلج يا الجيكره
الغلا ميته من الضحك وخالد يطالعها ومبتسم والكل يطالعون الاكل ويطالعونها
الغلا : ميمي دزيلي صورته واهم شي عيونه علشان اصدق , يلا باي
نوف : صديقتك ؟
الغلا : ايه مريم توها والده ويابت محمد
ام عيسى : الحمد لله على سلامتها
الغلا : الله يسلمج خالتي تقول ولدها عينه زرق
ابو عيسى : ليه هي ما هي كويتيه
الغلا : امبلا عمي كويتيه وابوها كويتي بس واحد من جدانها من امها
عينه زرق
رن موبايل الغلا نغمه ماسيج .. فتحت الغلا الماسيج وشهقت ,,
مريم كانت دازه لها صورة ولدها مفصخ والصوره الثانيه على ويهه
الغلا وتدق على مريم : يا قليله الأدب
مريم : ههههههه مو انا هذا صالح اللي داز
الغلا : ليش اول مره يشوف يهال مصورينه جذيه
الكل يطالعها ومستغرب !!
مريم تضحك والغلا سمعت صوت صالح يسلم عليها لأن مريم حاطته
سبيكر : شلونج اختي
الغلا صار ويهها احمر ولاحظها خالد : هلا بو محمد بخير الله يسلمك
الحمد لله على سلامه ميمي ومبروك ما ياكم
صالح : الله يبارك فيج .. شرايج بولدي ؟
الغلا مرتبكه : حلو الله يخليه لكم بس لبسوه حرام يدخله هوا وين خالتي عنكم
ميمي تضحك وقالت لها الغلا تسكر السبيكر
الغلا : ضحكتي من غير ضروس يا سحيله احرجتيني
مريم : هههههه ها شرايج بولدي ؟
الغلا :	الله يخليه لج .. وين امج عنج لاعبه بحسبة الولد حرام عليج
مريم : خلي الصورة عندج لا تمسحينها خليها ذكرى
الغلا : شهالذكرى .. اقري عليه بس اسم الله عليه مزيون
مريم : اكيد مزيون طالع على امه
الغلا : لا مزيون على خالته
مريم : منو بشرى ؟
الغلا : لأ انا ههههههه
خالد ابتسم وارتاح شوي لما شاف الغلا تضحك
سلموا على بعض ,, وقال ابو عيسى : اليوم عزيمتكم عند ام تركي
ام عيسى : ايه ان شاء الله
ابو عيسى : تزهبوا بكره بنروح المزرعه
الغلا ما تحركت وعينها على صحنها
نوف : حد بيروح ويانا يبه ؟
ابو عيسى : اللي بيجي حياه الله واذا تسألين عن فهد هو اول واحد بيجي
نوف وهي مستحيه : يبااااااا
الغلا صعدت غرفتها وقعدت تفكر وتحاتي ما تبي تروح المزرعه : يا ويلي
شسوي وين بنام ,, خالتي والكل راح يحسون , مالي خلق اسمع كلمه
من ولا واحد فيهم . دقت على اختها ساره 
ساره : هلا والله بالسعوديه
الغلا : قولي هلا بالكويتيه اللي مسجونه بالسعوديه
ساره : ليش عاد مسجونه !! شلونج شخبارج
الغلا وصوتها متغير : زفت والحمد لله
ساره : ليش شصاير ؟
الغلا : باجر بيروحون المزرعه وانا مابي اروح .. شسوي ؟
ساره : قولي لخالد ماني رايحه وقعدي معاه بالبيت
الغلا : حلفي .. تستعبطين !!
ساره : ليش .. انتوا ليلحين ماتحاجون ؟!
الغلا : ولي باجر
ساره : الله من ذاك اليوم !!!! شهالزعل ؟
الغلا تبجي : ما بي اروح شسوي
ساره : روحي بس لا تحتكين فيه خلج مع حماتج
الغلا : وبالليل وين انام ؟
ساره : بحضن خالد ههههه
الغلا : مالت عليج وعلى اللي يدق عليج .. وسكرت التليفون وهي تبجي
دزت لخالد ماسيج : مابي اروح المزرعه
خالد : روحي انبسطي مع البنات انا ما راح اروح
الغلا : احسن
خالد : مقبوله منك يا قلبي المهم انك تفرحي وتنبسطي واذا ناقصك
شي قولي وانا اجيبه لك
الغلا : ابي فرقاك
خالد : وانا ابغي وصالك الله يخليكي لي ولا يحرمني منك تصبحي على
خير يا قلبي
الغلا بنفسها : هذا شفيه ! يستعبط .. لا يكون يقول جذيه علشان لا
يطلقني .. لا يكون يلعب عليّ ,, دزت له الغلا ماسيج :
لا تلعب عليّ بكلامك قوله لغيري , انا انقرصت منك مره ومو مستعده
اعيدها مره ثانيه
خالد : كلامي ما هو بلعب .. الكلام ذا من قلب يحبك وشاريكي
الغلا : حبتك القراده متى الله ياخذني وافتك منك
خالد : بعد الشر عليكي يا قلبي لا تقولي كذا ,, حبيبتي والله كل الم
تحسي به انا احس به اضعاف , وصدقيني انا عاهدت نفسي اني ما ازعلك
وكل اللي تبغيه اسويه لك بس اشوفك مرتاحه
الغلا ما ردت عليه سكرت موبايلها وراحت تزهب بدلتها للعزيمه . 
العزيمه في بيت العمه حصه .....
دخلت الغلا مع خالتها وحمواتها وسلمت على العمه حصه والحضور
ام تركي : نوف جواهر والبنات قاعدات في الصاله الثانيه اخي الغلا وروحوا انبسطوا معاهم ,,,
الغلا ( اخاف انغثوا مو انبسطوا الله يستر من هالجواهر القثيثه ) ,,
راحت نوف وخواتها ودخلوا على البنات
نوف : اقدم لكم مرت اخوي الغلا
صديقات جواهر : يا هلا ومرحبا
الغلا تصافح كل وحده : يا هلا فيج
قعدت جواهر يم صديقاتها وتطالع الغلا بنظرة حقد ,,
الغلا تكلم صديقات جواهر : ما تعرفنا عالحلوين
فوزيه : انا فوفو وهاذي رورو وهاذي سوسو 
الغلا مبتسمه ( قاعده بفيلم عربي مو بالسعوديه امحق دلع ) : يا هلا
تشرفنا ,, انتي قلتي اسم الدلع او النك نيم !! بس انا ما عرفت اساميكم ؟
فوزيه : ههههههه انا فوزيه وهاذي روان وهاذي ساره
جواهر تطالع الغلا من فوق لتحت واللي قهرها زود ان صديقاتها 
يسولفون معاها .....
جواهر تغمز لفوزيه وتساسرها : لا تنسي اللي وصيتك انتي والبنات
فوزيه : انتظري شوي تو جايه البنت
جواهر : اذا طلعت انا ابدي بالكلام ,, قعدت جواهر ربع ساعه وطلعت ,,
الغلا تكلم دلال : دلال ليش ما يبتي عموري ؟
دلال : ما راح اطول خليته عند خالتي والخدامه انا ساعه وبارجع
الغلا : حبيبي هادي ما يسوي شي جان يبتيه
دلال : ههههههه يا حبي لك محد يمدحه غيرك وإلا خواتي ما يسمونه
إلا المزعج
نوف : مزعج وبس إلا ابو الإزعاج
دلال : بروح ادق على خالتي اسأل عنه .. عن اذنكم
فوزيه : اقول الغلا .. ممكن اسأل سؤال ؟
الغلا : تفضلي
فوزيه : اتمنى ما يكون محرج لك
الغلا : عادي حبيبتي ما فيه احراج
فوزيه : وش تنصحينا به ,, نتزوج عن حب زيك وإلا خطبة أهل عاديه
الغلا استغربت من سؤالها : ومن قال لج اني متزوجه عن حب ؟!!!
فوزيه : يعني انتي ما تعرفي خالد قبل لا تاخذيه ؟ ولا كان بينكم علاقه ؟
الغلا ماسكه اعصابها من وقاحتها : ومن قال لج اني اعرف خالد وإلا كان
بيني وبينه علاقه قبل لا آخذه ؟!!!
فوزيه : محد بس مجرد سؤال
الغلا : اذا صج مجرد سؤال فالجواب لأ طبعا وإما اذا كان السؤال له
مغزى ثاني فأنا ما اسمح لج
روان : وش بك عصبتي .. أظن ان عادي عندكم تسوون علاقه قبل الزواج
نوف : وش هالكلام انتي وياها !!
الغلا : لحظه نوف .. شنو يعني عادي عندنا فهميني ,,
روان مرتبكه : لأ ,, بس ,, قصدي ,, يعني انتوا بالكويت عادي تكلمون شباب
الغلا : وانتوا بالسعوديه ما تكلمون شباب ؟ وإلا أعدل السؤال علشان تفهمينه
انتي واللي معاج ,, انتوا ما تكلمون شباب ؟
ساره بوقاحه : ليه شايفتنا زيك 
نوف : احترمي نفسك
انوار : وش هالكلام انتي وياها احترموا انفسكم واذا جواهر قايلة لكم
هالكلام فهي كذابه
الغلا : ما اتفاجأ من كلامكم الوقح لأنكم صديقات جواهر ,, والطيور على
اشكالها تقع ,, بس صدقيني كلمه زياده ما تلومون الا انفسكم ,, صج
قلة ادب وتربيه
فوزيه : حنا متربيات قبل نشوف وجهك
الغلا : المتربيه ما تتكلم على الناس بالجذب ومو كل كلمه تسمعها تصدقها ,,
ولا تسوين روحج بطله جدام صديقاتج ,, واذا جواهر قايلة لكم كلام
عني وعن خالد خليها تواجهني
نوف : الغلا اتركيهم عنك صدق عقولهن مريضه
دخلت جواهر والغلا شافت فوزيه تغمز لها
جواهر : وش فيكم وجيهكم كذا
نوف : جواهر وش ذا الكلام اللي قايلته لصديقاتك عن الغلا ؟
جواهر : وش قايله ؟ موب قايله شي ,, وش فيك فوفو شكلك معصبه
فوزيه : لا جوجو حبيبتي ما ني معصبه بس هالكويتيه كلامها ينرفز
الغلا بصوت عالي : هالكويتيه عندها اسم وتاج راسج بعد
جواهر : اتخسين ,, وش قلة هالأدب في بيتنا وتسبين صديقاتي
الغلا : ما لومهم اذا انتي صديقتهم
جواهر : وش قصدك
الغلا : قصدي تعرفينه زين ما نحتاج نتكلم ونطلع الخافي
روان : كل ذا لما قلنا تعرفين خالد قبل لا تاخذينه .. وما خفي كان اعظم
الغلا : شنو الخافي اللي الأخت جواهر قايلة لكم عنه ؟
روان : بس بس رحمناك ما نبغاك تزعلي وتعصبي
الغلا : انا ما اعصب على اشياء تافهه تطلع من توافه مثلكم
فوزيه : ما اسمح لك
الغلا : سمحتي والا ما سمحتي بالطقاق ما هميتيني
جواهر رفعت ايدها وبصبعها تطق كتف الغلا : هيي هيي انتي وش شايفه نفسك
الغلا : نزلي ايدج لا اكسرها لج .. لا تشوفيني ساكتة لج على اللي تسوينه
فيني ,, انا ساكته احتراما لامج والا انتي مو كفو احترام ,, وكلمه زياده
اعلمج الغلا من تكون ...
طلعت الغلا وهي معصبه وقالت لدلال توديها البيت على طريجها ...
نوف تهاوشت مع جواهر وتحلفت فيها انها تقول لأمها الكلام اللي انقال ,
واستغربت حصه ان الغلا راحت قبل لا تتعشى وراحت ما سلمت عليها ,,
تعذرت لها نوف انها تعبانه ومصدعه .
الساعه 12 بالليل دقت ام عيسى على خالد وقالت له يمر ياخذهم ,, خالد
فرحان انه بيشوف الغلا وبتركب معاه السياره وانصدم لما شاف امه
ونوف وانوار بس
خالد : وين الغلا ؟
ام عيسى : رجعت البيت تقول تعبانه
خالد : رجعت لحالها ؟
ام عيسى : رجعت مع دلال ,,, نوف وش فيها الغلا طلعت وما سلمت على عمتك ولا تعشت وشكلها متضايقه
نوف : مادري يما تقول راسها يوجعها
خالد : نوف تكلمي .. حتى لو راسها يوجعها ما تطلع قبل تسلم على عمتي
اللي عازمتها في بيتها الغلا ما تسوي كذا الا اذا فيه شي كايد
نوف : .............................
خالد بصوت عالي : نوووووووووف
نوف : تهاوشت مع جواهر وصاحباتها
خالد : وش دخل صاحبات جواهر !!!
نوف : قلوا ادبهم على الغلا ونرفزوها وسمعوها كلام ماهو بزين وهي ما تحملت تقعد
ام عيسى : وش هو الكلام اللي انقال ؟
نوف : اتهموها بأنها تعرف خالد قبل لا تاخذه وان بينهم علاقه
خالد وقف السياره فجأه وطق بايده بقوه على السكان وبصوت
عالي : وش وش وش !! من وين جايبين هالكلام ؟!!
نوف : ما في غيرها هالحقوده جواهر
عصب خالد وكان بيرجع بيت عمته وبيواجه عمته وجواهر لكن امه
حلفته يتراجع علشان لا تكبر السالفه وهي راح تتفاهم مع عمته ,,
ونوف قالت له ان الغلا خذت حقها وقفتهم عند حدهم 
خالد طول الطريج ساكت ومتضايق من اللي صار للغلا 
( زادوا همك هم يا الغلا وانتي موب ناقصه .. كله مني انا .. سامحيني
غلا روحي .. سامحني يا رب انا اخطيت بحق غلا وبحق نفسي .. آه
يا الغلا ليتك تسامحيني .. ليتنا نبدي صفحه جديده .. واقسم لك لخلي
حياتك كلها فرح .. آه يا رب شيل الهم من قلبها وريحها )
,,,,,,,,,,,,,,,,,,,,
الغلا بغرفتها تبجي ( آآآه يا رب ساعدني .. شنو هالحقد والكره ..
شنو هالكلام اللي سمعته .. شنو هالنظره الحاقده .. لو يدرون خالد شسوى
فيني .. لو يدرون ان حياتي معاه انتهت قبل لا تبتدي .. لو يدرون اني اكرهه
كره العمى .. لو يدرون اني اعد الأيام علشان ارجع لأهلي ,,,,
ليتك خذت بنت عمتك ولا خذتني .. هي حقوده وانت جذاب ومغرور
تلوقون لبعض ,, وانا .. انا اللي ضعت .. انا اللي انتهيت .. كرامتي ..
وسمعتي بحلج جواهر وصديقاتها .. لأ لأ يا الغلا لأ .. مو انتي اللي
تضعفين .. ايه مو انا اللي اضعف .. انا دومي قويه جدام المشاكل اللي تصير لي .. لكن .. احس اني مكسوره .. احس اني ضعيفه .. خالد كسرني ..
كسر شي كبير داخلي .. خلاني اكره .. اكره نـ ....
سمعت الغلا طق على الباب صحاها من افكارها
خالد : غلا ... غلا
الغلا بصوت عالي : الله ياخذك وارتاح منك .. كله منك ,, كله منك 
يا حيوان صدقني ما راح اطوفها لكم ,,, وبصراخ : ما راح اطوفها لكم
لا انت ولا الكلبه الثانيه
خالد : غلا افتحي الباب خلينا نتفاهم .. لي متى وانتي كذا عازله نفسك
الغلا : مالك شغل فيني اذلف ما بي اسمع صوتك روح حق هالكلبه 
وفكني من شرك ......
دخل خالد غرفته مهموم وحقد على جواهر وحلف لياخذ حق الغلا منها.
من باجر الغلا ما نزلت الصبح ولا نزلت تغدت معاهم ,, نزلت الساعه7
وراحت قعدت بالحديقه وبعد ربع ساعه ياتها نوف ومعاها كوب قهوه
الغلا : مشكوره حبيبيتي شدراج اني ابي قهوه
نوف : حاسه فيكي يا قلبي ,, وشلونك الحين ؟
الغلا : الحمد لله ,, ما رحتوا المزرعه
نوف : اجلناها بكره
ياتهم انوار وبعد السلام : غلا عمتي حصه تبغاك
الغلا : وين ؟
انوار : داخل قاعده مع امي وجدتي
نوف : عمتي حصه هنا ؟!! متى جت ما شفتها
انوار : صار لها ساعه داخل
دخلت الغلا وسلمت وراحت سلمت على حصه وحبتها على راسها 
الغلا : شلونج خالتي
حصه : ماني طيبه بعد ما سمعت الكلام اللي انقال عنك
الغلا بألم بس ما بينت لهم : لا تهتمين خالتي كلام وطالع من يهال
والياهل ما عليه شرهه
حصه : سامحيني يا بنتي .. انا مادري وش اسوي بهالبنت ..
مادري هي ليه كذا وليه تتصرف هالتصرفات
الجده : هذا من زود الدلع .. وكم مرة اخوك قايل لك شدي عليها
مير انك ما تسمعين الكلام
حصه : يما هي البنت الوحيده وما ابغاها تحس بالنقص
ام عيسى : الله يهداك يا ام تركي يعني اذا دلعتيها وعطيتيها كل شي
ما هي حاسه بالنقص .. بعدين من جبتيها وهي مع بناتي والا بنات عمها
وش النقص اللي تحس به
حصه نزلت راسها وتنهدت
الجده : غلا كليتي شي يا بنتي ؟
الغلا : شبعانه يما
الجده : شبعانه وش ماكله ؟
الغلا ( ماكله الهم والغم من ولدكم وبنتكم ) : ماكله فوق قبل لا انزل
ام عيسى : تتعشي معنا اليوم لا تقولي مالي نفس
الغلا بابتسامه : ان شاء الله تامرين امر خالتي
استأذنت الغلا وطلعت الحديقه .. راحت لها نوف وشافتها تمسح دموعها
نوف : وش فيكي غلا ليه تبكي ؟
الغلا : مخنوقه .. احس ما في هوا .. متضايقه نوف
نوف : اذكري الله وسمي بالرحمن ,, والله لو منتي غاليه كان عمتي
حصه ما جت تستسمحك
الغلا : هذا اللي مضايقني .. ليش بنتها تغلط وهي اللي تعتذر ,, جم مره
جواهر ضايقتني وضرتني وخالتي حصه تعتذر بالنيابه عنها ,, جنها
تشجعها على هالشي .. بهالاسلوب جواهر ما راح تتعدل
نوف : الله يهديها وانتي شايله همها يا الغلا
الغلا : انا شايله هم سواياها فيني ,, الكلام اللي قالته كبير ويمس شرفي
وسمعتي ,, لازم خالتي حصه تاخذ موقف حازم معاها وتوقفها عند حدها ,,
الله العالم شقايله حق صديقاتها عني وشمألفه عليهم !!
نوف : صدقيني الغلا محد صدق ولا كلمه من اللي قالته وخالد يوم سمع
تضايق وكان بيرجع لعمتي وجواهر لكن امي منعته
الغلا : آآآآه يا نوف ودي اصرخ واطلع كل الحزن اللي فيني .......
حطت الغلا ايدها على ويهها وبجت بصوت ,, لمتها نوف تسمي عليها
وعطتها ماي تشرب .. قعدت الغلا ربع ساعه مغمضه عيونها ومسنده
راسها على الكرسي ,, الغلا : نوف بنام عندج اليوم
نوف : حياك يا قلبي بتنور غرفتي
,,,,,,,,,,,,,,,,,,,,,,,,,,,,,,,,,,
بيوم الذهاب للمزرعه ,,
خالد اعتذر من ابوه ان عنده شغل , والأيام اللي قضوها بالمزرعه
الغلا ما شافت فيهم خالد لكن صارت لها احداث هزتها اكثر ما هي مهزوزه
,,,,,,,,,,,,,,,,,
وصلوا المزرعه والغلا احتارت وين تحط جنطة ثيابها....
نوف : روحي غرفة رجلك
الغلا فاتحه عيونها : هاااااا
نوف : وش اللي ها روحي غرفة خالد حطي شنطتك وتعالي ننزل
انوار : تعالي غلا انا اعلمك وين هي غرفته
الغلا : نوف بنام معاكم
نوف : وين تنامي ؟ هنا انا وانوار ما يصير تنامي بالأرض وخالد بغرفته
سرير وشكبره
الغلا ( تعودت على نومة الأرض من اخذت اخوج ) 
الغلا وهي سرحانه تلتها نوف من ايدها ودخلتها غرفة خالد
نوف : يلا بسرعه استعجلي شوي وينحط الغدا
الغلا تمت واقفه تطالع الغرفه ( مابي انام هنيه احس شين الحلايا
هني بالغرفه جنه توه طالع منها ريحة عطره تارسه الغرفه )
حطت الغلا جنطتها على الأرض وسكرت الباب ونزلت ,,
اليوم الثاني ,,,,, نزلت الغلا وشافت الكل بالصاله وانصدمت لما
شافت جواهر سلمت وقعدت يم نوف
ورا المغرب الغلا قاعده مع البنات يم الدوارف ويسولفون ,,,,, 
دلال : شرايكم نلعب لعبه ؟
انوار : أي لعبه ؟
دلال : وحده تقول كلمه والحرف الاخير من الكلمه تبدي فيه الثانيه
جود : انا انا ببدي ,,, أمممممم : مزرعه
انوار : هدهد
نجود : دلال
دلال : نعم
نوف : وش هو نعم ؟!! يلا يلا انتي بره اللعبه
دلال : ليه وانا وش قلت
الغلا تضحك : هاذي واللعبه فكرتج وانتي اول وحده خسرانه
دلال : حرام عليكم نجود نادتني وقلتلها نعم
البنات يضحكون ,,, نوف : يا غبيه انوار قالت هدهد يعني آخر حرف
دال ونجود وراها قالت دلال .... فهمتي
دلال : ههههههههههههههههههههههههههههههههه
نجود : وصلت المعلومه
دلال : ايه ,,, يلا دوري .... لزانيا ,,,, هههههههه جوعانه
نوف : حرف الالف ,,,, احبك
الغلا : شكرا حبتك العافيه ههههههههههه ,,,حرف الكاف ... كويت
آآآآآآآآآآآآآآآه اشتقت لها
جود : تفاح
انوار : حليب
نجود : بسكويت
دلال : تمر
نوف : زين فهمتي
دلال طقت نوف على راسها : وش قالوا لك ...
نوف وهي تضحك : راس
الغلا : سمج << يم يم ولهت على الزبيدي >>
جود : وش سمج
الغلا : ههههههههه سمك يلا حرف الكاف
جود : كرتون
انوار : نايم
نجود : محمد
دلال : دف
نوف : فهودي لبى قلبه
البنات ضحكوا
الغلا : الحين فهد والا فهودي والا لبى قلبه
نوف تضحك : لا تقولين فهودي بس انا اللي ادلعه
الغلا : هههههههههه يعني حرف الدال ,,,,,, توها الغلا بتتكلم
شافت عبد الله ولد عيسى الصغير وبايده شي ماسكه ويركض صوبهم
الغلا يوم قرب وشافته صرخت وقامت تركض لأنه عبد الله كان ماسك
ضب صغير ويوم شاف الغلا تركض حسباله تلعب معاه ركض وراها وهي
تصرخ : عبودي حبيبي لأ 
عبد الله : ههههههه تآلي توفي حلو اذكيل
الغلا من الخوف تركض ما تدري وين تروح وتصرخ على نوف تمسك
عبد الله والبنات يضحكون
نوف : عبيد وجع تعال
الغلا من الخوف ركضت ودخلت صوب الرياييل وشافت عيسى طالع
ولا شعوريا انخشت وراه ومسكت تي شيرته وهي تبجي
الغلا : الله يخليك لا اييني اخاف 
عيسى انحرج وعبد الله لما شاف ابوه استانس حلت اللعبه عنده
وتوه بيلف عند الغلا صرخت الغلا اللي من صراخها طلعوا الرياييل 
سعد لما شاف الغلا تبجي مسك عبد الله واخذ منه الضب وحذفه بعيد
وضرب اخوه كف ,, عبد الله نزلت دموعه وراح لأبوه يبجي
الغلا انحرجت من اللي صار اعتذرت منهم وصعدت الغرفة
ابو عيسى يضحك : والله ان هالبنات يخافن من كل شي
فهد : والله اني خفت قلت يمكن صايبهم شي على هالصراخ
الغلا ما تعشت وظلت قاعده ما نامت من الخوف تتخيل الضب راح يدخل
عليها ,,, صلت الفير لبست تريننج وحطت لفتها على راسها واخذت موبايلها ونزلت راحت عند النافوره رفعت عينها شافت السما : الله ياحلاة هالمنظر
,, الشمس بعدها ما شرقت ,,, دقت الغلا على ناصر
الغلا : هلا بحبي
ناصر : هلا والله يسعدلي هالصباح
الغلا : شلونك حبيبي 
........... : (حبيبي بعد .. يعني رجلك ما هو موجود تلعبي ) 
ناصر : بخير اشفيج ؟ من صوتج جنج تعبانه
الغلا قالت له عن اللي صار لها مع الضب وانها من امس مو نايمه
ناصر : الله !! من صجج من امس مواصله !! ما صار هذا نتفة ضب ,, يلا حبيبتي اتعوذي من الشيطان وقومي نامي
الغلا بدلعها : لا حبيبي خلني شوي ولهانه عليك
ناصر : اذا بقعد اسولف معاج بتأخر عن دوامي
الغلا : ههههه شدعوة كلها دقايق سولف معاي علشان انسـ.....
وقبل لا تكمل الغلا ما حست الا بالإيد اللي تسكر على حلجها ومن الإرتباك
والخوف طاح موبايلها بماي النافوره 

,, الشمس بعدها ما شرقت ,,, دقت الغلا على ناصر
الغلا : هلا بحبي
ناصر : هلا والله يسعدلي هالصباح
الغلا : شلونك حبيبي 
........... : (حبيبي بعد .. يعني رجلك ما هو موجود تلعبي ) 
ناصر : بخير اشفيج ؟ من صوتج جنج تعبانه
الغلا قالت له عن اللي صار لها مع الضب وانها من امس مو نايمه
ناصر : الله !! من صجج من امس مواصله !! ما صار هذا نتفة ضب ,, يلا حبيبتي اتعوذي من الشيطان وقومي نامي
الغلا بدلعها : لا حبيبي خلني شوي ولهانه عليك
ناصر : اذا بقعد اسولف معاج بتأخر عن دوامي
الغلا : ههههه شدعوة كلها دقايق سولف معاي علشان انسـ.....
وقبل لا تكمل الغلا ما حست الا بالإيد اللي تسكر على حلجها ومن الإرتباك
والخوف طاح موبايلها بماي النافوره 
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7


الغلا حاولت تفك الإيد اللي مسكره على حلجها وقفت والتفتت ,, 
منصور : لا لا لا يا قلبي لي هالدموع
الغلا خايفه : منو انت وشتبي ؟!!!!! 
منصور : انا حبيبك الجديد
الغلا تمسح دموعها : حبتك القراده عمى بشكلك
منصور : لا لا ما تفقنا على كذا ,, انا عمى بشكلي واللي بالجوال له الحب كله
الغلا : اكل تبن صج قليل ادب وما تستحي على ويهك دزته الغلا وراحت بتمشي مسكها منصور من ايدها الغلا صرخت وسحبت ايدها منه
الغلا : يا حيوان ,,, انت من فاكر نفسك ؟!!! وخر عني لا الحين
افضحك ولم عليك كل اللي بالمزرعه
منصور : ههههههه والله شين وقوات عين
الغلا : اكل تبن والله ما شين الا انت
من حسن حظ الغلا ان فهد كان ماشي رايح صوب الخيل وسمع وحده
تصرخ ..... قرب وشاف الغلا ومعاها منصور
فهد : منصور !!!
التفت منصور وشاف فهد : تعال شف مرت ولد عمك المحترمه 
فهد صرخ : منصووووووووووور
منصور خاف من فهد : زوجها غايب وهي ما خلت حبيب ما كلمته 
فهد عطى منصور كف : ايا قليل الحيا ,, والله ان خالد يسمعك كان دفنك وانت بمكانك مرت خالد اشرف من الكلام اللي قلته ... 
الغلا ودموعها تنزل : قص لسانك ,, صج كل من يرى الناس بعين طبعه..
الغلا بكل ألم : 
ما ادري اذا كل الرياييل في السعوديه متعودين يهينون
ضيوفهم ؟!! أنا ما راح احكم على كل رياييل السعوديه انهم ما عندهم
كرامه مثل غيري لما قام يحكم على الكويتيات انهم قليلات ادب بكل وقاحه
لأني اعرف ان اصابع الإيد ما هي سوا ,,, بس باقول للكويتيات اني شفت
في السعوديه واحد في قمة النذاله والحقاره وقلة الأدب
منصور لما سمع كلام الغلا نزل راسه وراح عنهم
الغلا قعدت وبجت بصوت عالي
فهد تضايق من اللي صار : ادق على نوف تجيك
الغلا اشرت براسها لا : والله يا فهد كنت اكلم اخوي ناصر
فهد : من غير ما تحلفي الله يهداك ومنصور دواه عندي ,,
الغلا : منو هذا منصور ؟
فهد : ولد عمتي
الغلا متفاجأه : اخو جواهر ؟!!!!!!!!
فهد : ايه
الغلا : يا ربي انا ما فتكيت من شر اخته اييني اخوها بعد ! 
حسبي الله ونعم الوكيل ,,,,,,
,,,,,,,,,,,,,,,,,,,,,
ناصر حاول يدق على الغلا لقى جهازها مغلق قام يحاتيها ,, دق على
خالد يسأل عنها وخالد ارتبك في الرد عليه..
ناصر : خالد اشفيك الله يهداك تقط خيط وخيط ,, الغلا مو يمك ؟
خالد : ناصر الغلا بالمزرعه وانا ماني بمعها
ناصر خاف على الغلا : خالد دق شوفها وطمني تراها من امس مو نايمه
خالد : ان شاء الله لا تحاتي 
,,,,,,,,,
دق خالد على نوف وكانت لابسه بتنزل : هلا خالد
خالد يحاتي الغلا : نوف الغلا معك ؟
نوف : لأ يمكن للحين نايمه 
خالد : نوف الغلا كانت تكلم اخوها وانقطع الخط بينهم وهي من البارح
موبنايمه واخوها يحاتيها روحي شوفيها ودقي طمنيني
نزلت نوف شافت امها بالمطبخ وسألتها اذا شافت الغلا والا لأ
طلعت نوف بره ومشت صوب الألعاب وراحت لفت صوب النافوره
لقت الغلا قاعده ومنزله راسها وتبجي .. نوف خافت ومسكت ادينها
نوف : الغلا وش صاير ؟
الغلا لما شافت نوف لمتها وبجت بصوت
نوف تسمي عليها : الغلا علامك ؟ صاير شي لأهلك ؟
الغلا تبجي
نوف : غلا الله يخليكي تكلمي .. اخوكي داق على خالد يسأل عنك
الغلا وتوها تستوعب : ها
نوف : وين جوالك ؟
الغلا اشرت على النافوره : نوف كنت قاعده اكلم اخوي وشفت حشره
كبيره يايه صوبي خفت وصرخت وطاح موبايلي بالنافوره
نوف مبتسمه : ياقلبي كل هالدموع عشان جوالك طاح بالنافوره
الغلا ابتسمت علشان نوف لا تلاحظ شي : لأ الحشره كانت كبيره وتخوف
نوف : اسمها حشره .. وانتي ماشيه دوسي عليها برجلك
الغلا : الظاهر لازم اتعود ادوس على كل الحشرات اللي تخرعني
واصير قويه
,,,,,,,,,,,,,,,,,,,,,,,,,,,,,,,,,,,

بعد اسبوع ... قامت الغلا من النوم وهي متضايقه : يارب سترك
اشفيني احس قلبي مقموت اعوذ بالله من الشيطان
نزلت تحت لغرفه الجده سلمت وقعدت تطالع التلفزيون
الجده : ما افطرتي ؟
الغلا : الحين يما ميري تييب لي نسكافيه
الجده : بسك يمي من هالقهوه على الريق اشربي لك حليب افود لك
الغلا : لااااااا يما ما احب الحليب
الجده : فيه حد ما يحب الحليب ؟!
الغلا : ايه يما انا ,, يما وين نوف ؟
الجده : ما شفتها ليلحين , كود انها نايمه
بعد نص ساعه نزلت نوف : صباح الخير عالحلوين
الكل : صباح النور
نوف : جده وين امي
الجده : راحت المطبخ
نوف تصرخ : ميري جيبي لي فطور
الغلا : اشفيج اليوم متأخره ؟ مسهرج فهد البارحه
نوف مبتسمه
الغلا : شنو انا قلت شي يضحك
نوف : نمت متأخره وصحيت لصلاة الفجر وما رجعت نمت الا قريب
الساعه 7 ولسه صاحيه
الغلا : نوم العوافي
الجده : اليوم بنروح لعمتك حصه ماهي بصويحيه
نوف : عسى ما شر وش فيها
الجده : تقول مزكمه
نوف : جده يعني نروح لها تعادينا وننزكم حنا وياها
ام عيسى وهي داخله : عيب يا بنت وش هالكلام استحي على وجهك
نوف : يما انا بروح مع البنات باشتري اغراض للعرس .. وتلتفت على
الغلا : وانتي معنا طبعا
الغلا : لا نوف مالي خلق الف بالسوق خليني بالبيت انطركم
الساعه 5 نوره مرت خواتها وراحوا السوق وعلى الساعه 6 طلعت الجده
مع ام عيسى والجازي مرت عيسى رايحين لحصه
الغلا تدق على السايق : السلام عليكم وينك ؟
السايق : سلام مدام انا فيه بره
الغلا : من يودي ماما كبير بيت مدام حصه
السايق : بابا خالد
الغلا ( وجع ) اوكي انا بنزل بعد 10 دقايق ابي اروح صيدليه
السايق : اوكي مدام
راحت مع السايق والأفكار توديها وتييبها (سترك يارب)
وقف السايق عند الصيدليه .. الغلا : لا مو هاذي انا ابي صيدليه مستشفى
السايق : مستشفى مال بابا كبير
الغلا : ايه يلا بسرعه
وصلت الغلا المستشفى وتمت داخل نص ساعه .. طلعت وهي ولا كأنها
بالدنيا , تمشي من غير وعي شافها السايق واشر لها وما شافته
ناداها وما سمعته .. وقف جدامها : مدام انت وين رووه سياره هناك !
مشت وراه وهي ضايعه ما تدري وين تروح ولا شتسوي
السايق : مدام يبغي يروه مكان تاني ؟
الغلا : روح البيت
طول الطريج وهي لامه نفسها بايدها ومنزله راسها .. موبايلها يرن
ما ردت عليه ولا حتى شافت منو متصل عليها ,, وصلت وصعدت فوق
لغرفتها عند مخدتها لمتها وقعدت تبجي , ساعه كامله وهي تصيح
وما حست بنفسها الا وهي بغرفه خالد تصرخ اكرهك اكرهك يا حقير
يا كلب .. فتحت الكبت وطلعت ملابسه تشق فيهم وتنثرهم , كسرت
عطوراته وهي تبجي وما في لسانها غير اكرهك حتى انها جرحت نفسها
ايدها تنقط دم لكنها ما حست جرح قلبها اللي تحسه اكبر من جرح ايدها
اللي تنزف .. خربت كل شي بداره حتى اوراق لقتها على الكمودينه
شقتها ونثرتها ,, ما حست بالوقت اللي سوت فيه كل هذا بنص ساعه
عفست الغرفه فوق تحت ودموعها تنزل وتمسحهم بايدها المجروحه
.. تعبت انهد حيلها طاحت على الملابس تبجي وتنادي امها :
يما الله يخليج تعالي اخذيني من هنيه .. يما بموت بموت
الساعه 11 بالليل دخل خالد جناحه وراح عند غرفه الغلا 
واستغرب لقى الباب مفتوح والغلا مو بغرفتها مشى صوب غرفته
وسمع صوت انين فتح غرفته وانصدم !!!!!
,,,,,,,,,,,,,,,,,,,,,,
,,,,,,,,
،،،
* شفيها الغلا .. شنو شافت بالمستشفى خلاها تنهار بهالشكل *  
بانتظار ردودكم ,, دمتم بخير .......( اختكم غفران*) 



(( الجزء التاسع عشر )) ( أيام من حياتي )
******************************** 
الغلا كانت طايحه على الملابس تبجي وتون بصوت واطي وويهها
كله دم شافها خالد وشهق : بسم الله الرحمن الرحيم غلا وش فيكي
وش صاير من وين هالدم
الغلا سمعت صوته وزاد بجيها : مو بهالطريقه مو بهالطريقه ,, 
اكرهك يا حيوان اكرهك .. وقامت تصرخ
خالد خاف يحسب اهلها فيهم شي : وش صاير خبريني اهلك فيهم شي ؟
غلا وجهك كله دم قومي معي المستشفى
الغلا تصرخ : وخر عني يا حيوان الله ياخذك
خالد : حبيبتي اذكري الله وش صاير !!
الغلا قامت بتروح غرفتها اختل توازنها ومسكها خالد
الغلا وهي تبجي : وخر عني يا حقير لا تلمسني انت ما تفهم ,, ما ابيك
طلقني اكرهك الله ياخذك وافتك منك ,, وبصراخ : وينج يما تعالي خذيني
خالد خاف عليها يحسب راسها مجروح : غلا وجهك فيه دم قومي المستشفى
الغلا بصراخ : ماني رايحه معاك مكان وخر عني
طلعت من غرفته ودخلت غرفتها وقفلت الباب , خالد احتار شيسوي حتى
لو يدق عليها الباب ما راح تفتح له وحتى لو كسر الباب ما راح ترضى
تروح معاه المستشفى ,, قعد عند باب دارها يصبر نفسه اذا احتاجت شي
يسوي لها .. كان يسمع صياحها تنادي امها وبنفسه ( يمكن اهلها فيهم شي ,
اخاف ادق على اخوها ويكون ما فيهم شي واخوف الرجال وانفضح انا..
سترك يا رب ,, وش صاير عليكي يا غلا ولمتى هالكره والحقد عليّ
الله يصبرني ويحنن قلبك عليّ)
الغلا يوم كامل بدارها ما طلعت بس تبجي حتى موبايلها مسكرته
باليوم الثاني نزل خالد رايح لدوامه شافته امه : هلا بوليدي صباح الخير
خالد ويحب راسها : الله يصبحك بالنور كيف اصبحتي يما
ام عيسى : نحمد الله بخير وعافيه , وش بلاه وجهك كذا كانك مو نايم
خالد بارتباك : ايه يما نايم متأخر
ام عيسى : وشلونها مرتك عقب الصداع اللي جاها
خالد : بخير الحمد لله .. يلا يما تاخرت فمان الله
ام عيسى : وين يمي ما تبغى فطور ؟
خالد : متأخر يا الغاليه أفطر بالشغل .. يلا فمان الله
ام عيسى : فمان الكريم
,,,,,,,,,,,,,,,,,,
على الغدا الكل قاعد الا الغلا .. سألوا عنها قالهم خالد مصدعه
نوف شكت ان فيها شي ( مو معقوله غلا ما تكلمني وجوالها يومين
مسكر اكيد متزاعله مع خالد ,, الله يستر حتى وجه خالد ما يبشر بخير )
بعد المغرب ام عيسى بجناح خالد تتطمن على الغلا وخالد ما كان موجود
دخلت الصاله ونادت الغلا .. سمعتها الغلا : هلا خالتي حياج
ام عيسى فتحت عينها مخترعه : وش فيكي ليه وجهك كذا
الغلا : سلامتج خالتي تعبانه شوي
ام عيسى : اسم الله عليكي وجهك اصفر وعيونك مورمه .. كنتي تبكي ؟
الغلا نزلت راسها وبجت ,, لمتها خالتها وقعدت معاها عالقنفه : 
وش صاير يا بنتي قولي لي
الغلا تبجي ولامه خالتها : تعبانه خالتي .. متضايقه
ام عيسى : من ايش ؟ خالد ضايقك بشي ؟
الغلا (هو كل ضيقي) : لا خالتي
ام عيسى : قولي الصدق يمي لا تخبي عليّ اذا ضايقك اكلمه
الغلا : لا خالتي ,, بس انا ولهت على اهلي .. وبجت بصوت عالي
ام عيسى وهي لامه الغلا وتمسح على راسها : اسم الله عليكي هدي بالك
واهلك أي وقت تشتاقين روحي لهم خالد ما راح يمنعك , يما الغلا وجهك اصفر اجيب لك تاكلي
الغلا وهي مغمضه عيونها : لا خالتي مو يوعانه
ام عيسى : تنزلي معنا اليوم على العشا ؟
الغلا : اسمحيلي خالتي ما اقدر باجر ان شاء الله آكل معاكم
ام عيسى : على راحتك يا بنتي وان بغيتي حاجه خبريني
الغلا : مشكوره خالتي ما قصرتي
دخلت عيهم نوف : السلام عالحلوين ,, وشهقت يوم شافت الغلا :
الغلا يا عمري وش فيكي ليه وجهك كذا 
الغلا : سلامتج ما فيني شي
نوف : كأنك سنه مو بماكله ولا نايمه 
ام عيسى : قلت لها يا بنتي هي ما تبغى تاكل
نوف : ما عليكي منها يما قولي لميري تجيب لها عصير وساندويشات
جبن هي تحبه
الغلا : نوف كل شي موجود بالمطبخ عندي ان يعت باكل
استأذنت ام عيسى ونزلت
نوف : غلا تبغي تطلعي تغيري جو شوي
الغلا ( والله ودي بس ماني قادره احس الدنيا تدور فيني) : لا نوف
نوف : وش صاير يا قلبي لك يومين عازله نفسك مو معقول كل ذا تعب
الغلا نزلت راسها ودموعها تنزل
نوف : الغلا تعبانه ؟ تبغي تروحي المستشفى ؟
الغلا : لأ
نوف : اجيب لك شي تشربي يدك ترتجف
الغلا : ماي لو سمحتي
الغلا شربت ماي وتمددت على القنفه وغمضت عينها
نوف : تبغي تنامي ؟
الغلا : لأ بس مصدعه شوي
نوف : اجيب لك حبة راس
الغلا ( ما فيه حبه للقهر حبه للضيقه حبه تمحي ويه اخوج عني)
نوف : غلا نمتي ؟
الغلا ما ردت عليها بس دموعها تنزل ,, قعدت معاها نوف نص ساعه
الغلا نامت وهي عاقده حواجبها مبين انها مو مرتاحه بنومتها , غطتها
نوف وطلعت ... بعد ساعه وعت الغلا قعدت ومسكت راسها , الم تحس
فيه بكل جسمها قامت بتروح غرفتها حست بدوخه وكأن الغرفه تدور فيها
قعدت وشربت من الماي اللي يمها عالطاوله ومسحت على ويهها ..
قامت تمشي شوي شوي وهي ماسكه الطوفه , وصلت غرفتها ودخلت
الحمام وفتحت الشور تهدي صداع راسها ,,,
,,,,,,,,,,,,,,,,,,,,,,,,,,,,,,,,,,,,
,,,,,,,,,,,,,,,,,,,
,,,,,,,,
بعيد عن السعوديه وبالتحديد في منطقه من مناطق الكويت الحبيبه
عاليه : اقول غوالي مادري شخبار الغلا
غاليه : أي والله من زمان عنها من عقب ما عرست ماندري عن اخبارها
عاليه : انا عقب عرسها بشهر دقيت لقيت جهازها مغلق
غاليه : والحين دقيتي ؟
عاليه : لأ
غاليه : شرايج ندق عليها
عاليه : الحين ؟؟ لا عيب الوقت متأخر خليها باجر ندق
دخلت امهم عليهم : ها حبايب قلبي لسه ما نمتوا
عاليه : اهلين ماما .. كنا نسولف عن الغلا
الأم : ايه كيفها حبيبة قلبي
غاليه : ماما من العرس وما ندري عنها
الأم : ما تلفنتي لها ؟
عاليه : باجر ماما نكلمها ان شاء الله
الأم : وانا كمان بدي حاكيها وبسلم عليها
عاليه : ان شاء الله ماما
الأم : يلا حبايبي بكره عندكن جامعه ,, تصبحوا على خير
عاليه وغاليه : وانتي من اهل الخير
عاليه وغاليه صاحبات الغلا ,, تعرفت عليهم بالجامعه بظروف غريبه عليهم كلهم .. كانوا بمشكله والغلا ساعدتهم ..وهم الحين آخر سنه لهم بالجامعه ,, عاليه وغاليه من اب كويتي متوفي وام لبنانيه ,, حالتهم الماديه صعبه شوي شطارتهم وذكاءهم ومساعدة الغلا لهم ماديا من غير علمهم هو اللي خلاهم يكملون الجامعه ,, امهم ( ريما ) وايد تحب الغلا ومعتبرتها بنتها الثالثه وكبرت بعينها يوم الغلا يابت لها بطاقة سحب آلي وقالت لها هاذي لخواتي عاليه وغاليه *
*
*
نرجع للسعوديه الحبيبة ......

الساعه 5 الفجر وعت الغلا وبصعوبه دخلت الحمام سانده نفسها على
المغسله جسمها يعورها وما حست بنفسها انها ساعتين بالحمام
طلعت للمطبخ تشرب ماي لكنها ما قدرت توصل اغمى عليها عند باب المطبخ
طلع خالد بيروح لدوامه شافها طايحه ركض وشالها وسدحها عالقنفه :
الغلا حبيبتي .. الغلا ردي عليّ ,, ركض غرفته ياب عطر شممها , الغلا
عقدت حواجبها وونت بصوت خفيف
خالد : الغلا حبيبتي لا تخوفيني ردي عليّ ,, خالد يضربها بالخفيف على
خدها ويناديها .. دق على نوف ويات تركض : وش فيها
خالد بخوف : لبسيها عباتها وحجابها بسرعه
خالد شالها وبمساعده نوف ونزل تحت شافه ابوه وامه والجده وكلهم
بصوت واحد : عسى ما شر وش فيها 
نوف تبجي ما تقدرت تتكلم ,, خالد بخوف : لقيتها مغمى عليها
ابو عيسى : يلا يلا يا بوك ما عليها شر ان شاء الله
راحوا ابو عيسى وام عيسى ونوف مع خالد المستشفى ,,
وصلوا المستشفى واخذوها بسرعه لغرفه الفحص ,, نص ساعه وهم
ينطرون .. طلعت لهم دكتوره سعوديه : السلام عليكم انتم مع المريضه الغلا
ام عيسى : ايه نعم يا بنتي بشري وشلونها الحين
الدكتوره : الحمد لله بخير يا خاله .. من زوجها ؟
خالد : خير دكتوره
ابو عيسى : خير يا بنتي وش فيها البنت ؟
الدكتوره : بنتكم الظاهر انها ما كانت تاكل ولا تنام .. من يومين انا
كاتبه لها فيتامينات تاخذهم لكن مبين انها ما اخذت شي منهم مع اني
اكدت عليها انهم مهمين لها وللجنين لأني شفت جسمها ضعيف .
خالد فاتح عينه : جنين ؟!!!!!!!
الدكتوره : ايه .. ليه انت ما تدري ان زوجتك حامل ؟
خالد ومومستوعب ..حامل
حامل

حامل

حامل

حامل

حامل

تهلل ويه ابو عيسى وام عيسى بالفرح ونوف مبتسمه من بين دموعها
وكلهم يباركون لخالد ,, وخالد كان بعالم ثاني ما سمع الأصوات اللي 
تبارك له ,, اللي سوته الغلا واللي صار لها نفسه انعاد جدام عيونه
( يعني يوم كانت بغرفتي تبكي منهاره كانت تدري انها حامل .. الحين
عرفت وش كانت تقصد بقولها مو بهالطريقه .. انتي كارهتني يا الغلا
حتى ولدك بتكرهينه؟! ,, كله مني .. يارب اني لا اسألك رد القضاء ولكن
اسألك اللطف فيه .. يارب شافيها وخليها لي .. يارب انا احبها حتى لو
ما بغتني انا شاريها , يكفيني اشوفها لو من بعيد حتى لو ما تكلمني )
رفع راسه ما لقى اهله عنده كلهم راحوا للغلا
خالد يكلم الدكتوره : شلونها زوجتي الحين
الدكتوره : حطيت لها مغذي مع فيتامينات جسمها تقريبا كان ناشف
ونبض الجنين ضعيف .. والحين هي نايمه
خالد : دكتوره حبيت ابلغك ان الغلا تخاف من الإبر وخاصه المغذي 
ما تحبه يعني راح تسوي لكم مشكله اذا شافته بيدها
الدكتوره : يا اخ زوجتك جسمها واجد ضعيف ومتاجه على الأقل 4
اكياس مغذي .. ولا تخاف حنا نعرف كيف نتعامل مع مثل هالحالات ,,
بس اللي ابغاه انك تهتم فيها .. هي حتى وقت التحليل جايه لحالها !!
خالد يمشي بممرات المستشفى مهموم يحاتي الأيام اليايه ,, يحاتي
الغلا ووضعها واللي في بطنها وحياتها معاه ,, شافه ابوه وناداه :
وينك يا ولدي ما تبغى تشوف مرتك 
خالد : كنت اكلم الدكتوره يبه
ام عيسى : يا قلبي عليها نايمه ما حست باحد
ابو عيسى : يلا حنا بنمشي وانت خلك معها وطمنا عليها
نوف : يبه انا بقعد عندها
ام عيسى : يمي هي نايمه والدكتوره تقول ما راح تصحى الا بعد
كم ساعه .. تعالي معنا والعصر نزورها
نوف : الله يخليكي يما ابغاها تصحى وتلقاني جنبها
خالد : خليها يما الغلا ما تحب المستشفيات يمكن لشافت نوف ترتاح شوي
دخل خالد عليها لقاها نايمه ضعفانه وويهها اصفر .. شاف الدرب بايدها
وتذكر المانيا ,, طلع من الغرفه مهموم ومشى وهو متضايق وطلع بره
المستشفى .. دق على فهد كان يبي أي احد يتكلم معاه وما لقى غير اخوه
وصديقه وولد عمه ,,,
فهد : هلا بالغالي
خالد وصوته متغير : وينك فهد ؟
فهد : عسى ما شر وش فيه صوتك متغير !! مريض ؟
خالد : فهد تعال انا في مستشفى ..........
فهد بخوف : خير وش صاير ؟ من بالمستشفى ؟
خالد : زوجتي
فهد : سلامتها ايش فيها ؟
خالد : تعال يا فهد الله يخليك
حس فهد ان خالد فيه شي وطول الطريج كان يحاتيه ,, بعد نص ساعه
وصل فهد وشاف خالد قاعد على الكراسي اللي بره , فهد بابتسامه :
مبرووووك الف الف مبروك ياخوي تو نوف بشرتني
خالد : فهد ودني أي مكان حاس نفسي مخنوق
فهد : سلامتك يا خوي عسى ما شر !
بالسياره خالد مسند راسه على الكرسي وحاط ايده على يبهته
وتفكيره كله بالغلا
فهد : شصاير خالد تكلم ,, هذا بدل ما تفرح زوجتك حامل وبتجيب لك
الولد .. متضايق ومهموم !!
خالد : ..................................................
وقف فهد السياره ونزل خالد ووقف عند السياره وسند ظهره عليها
خالد بكل حزن : ما تبغاه يا فهد ما تبغاه وكله مني
فهد : من هو اللي ما تبغاه !!
خالد : زوجتي ما تبغى اللي في بطنها
فهد : صاحي انت ؟! في وحده ما تبغى ضناها ؟!!!
خالد : كرهته وانا السبب كله مني انا السبب
فهد : خالد انت من رجعت من شهر العسل وانت متغير ,, انا لاحظت عليك
بس ما تكلمت , قلت يمكن مشاكل بينه وبين زوجته مالي حق اتدخل فيها
بس ان زوجتك تحمل ووجهك كذا مهموم اكيد فيه شي .. وبعدين ليه زوجتك
كارهه .. ليه هي قايلتلك ما تبغي تحمل الحين ؟ انت متفق معها ؟
خالد : متفق معها ؟ كان زين يا فهد ,, انا اللي قريب الشهرين ما قعدت
ولا تكلمت معها وكله مني انا ,,,, خالد دمعت عينه ,,, 
استغرب منه فهد ومسك جتفه : خالد تبكي!!!!!!!!!!!!
خالد : ايه ابكي .. خلني ابكي يا فهد .. ابكي غروري وغبائي .. كل اللي
يصير انا السبب فيه .. الله عطاني الغلا ونعم المره بس انا ما صنتها
فهد : انت وش تقول وش تقصد من هالكلام ؟!
خالد : تذكر يوم اقول لك اني ماخذها عشان انتقم منها
فهد : ايه وانا قلت لك ونصحتك ان البنت معدنها طيب وبنت عايله
واهلك يشهدون باخلاقها وتربيتها
خالد : وانا اشهد.. بس غروري ما خلاني .. عذبتها يا فهد .. الغريب 
بالغربه صار احن عليها مني
خالد قال لفهد انه تركها بالأيام بروحها بالفله وان مد ايده عليها وضربها 
وانه ياها وهي كارهه 
طراااااااااااااااااااااااااااااااااااااااااااخ
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7
7

كف من فهد على خد خالد خلاه يفتح عيونه منصدم
فهد بعصبيه : انت رجال انت ؟ هاذي سواة رجال .. ترضاها لأختك ,,
حرام عليك البنت وثقت بك واهلها موصينك عليها .. تاركه ديرتها واهلها
ورضت بك وهذا جزاها !! ما الومها يوم تسوي كل ذا اللوم عليك انت ..
الحين بس عرفت ليه كل ما سألتك عنها ترتبك وتسرح .. احمد ربك انها
ما هجت منك وراحت لأهلها .. وانها رجعت معك وحفظت ماي وجهك ,,
ارتحت الحين يوم انك انتقمت لغرورك .. وش هالغرور اللي راكبك ,,
وش تحس به .. تغيرت يا خالد تغيرت ,, غرورك عماك وهاذي النتيجه ..
ما تنلام المسكينه بكل اللي تسويه وتقوله ,,,,,,,,,
خالد وايده على خده وبشماغه مسح دموعه ومشى عن فهد ,, ما يدري
وين يروح .. فهد يناديه وخالد يمشي بسرعه ما يرد عليه .. رجع فهد
سيارته ومشى بالشوارع يدور على خالد .
,,,,,,,,,,,,,,,,,,,,,,,,,,,,,,,,,
,,,,,,,,,,,,,,,,,,,,,,,,
,,,,,,,,,,,
,,,
مر يومين والغلا بالمستشفى وخالد محد يدري وينه !
فهد يكلم عيسى : ها بشر ما دق عليك ؟
عيسى : لا ما دق هقوتي انه مسافر
دق فهد على عمه : شلونك عمي .. ما دق عليك خالد ؟
ابو عيسى : لا يابوك ما دق .. انا داري ان فيه بلا وانه متزاعل مع مرته .. لكن يتركها وهي طايحه بالمستشفى هذا اللي ما ارضىي به ,, ما قالك يا بوك وش بلاه ؟
فهد : قال زعل بسيط بينه وبين مرته .. بس انا احاتيه يا عمي ومادري وين هج
ابو عيسى : وانت يا ولدي منت خابر اخوك اذا تضايق وين يروح ؟
تذكر فهد : الله يذكرك بالشهاده يا عمي انا اليوم رايح له وادق واطمنكم .


وين راح خالد وفهد بيلقاه والا لأ ؟
كل هذا بتعرفونه بالجزء القادم ان شاء الله
دمتم بخير ( اختكم غفران*)
( الجزء العشرون )) ( أيام من حياتي )
****************************

حجز فهد وأخذ اغراضه وراح لبيت الله .. المكان اللي ترتاح فيه
النفوس والقلوب ,,, اعتمر فهد ورجع الفندق يرتاح .
باليوم الثاني
قبل صلاة الفجر طلع فهد للحرم يدور خالد .. لقاه قاعد قبال الكعبه 
يقرا قرآن ,, قعد فهد بعيد عنه بس عينه ما راحت عن اخوه وصديقه ,,
خلصت الصلاة ومشى خالد صوب الفندق وفهد وراه .. وقبل لا خالد
يفتح الباب سمع صوت وراه : تقبل الله عمره مقبوله ان شاء الله
التفت خالد وتفاجأ يوم شاف فهد نزل راسه وقال : منا ومنك
فهد : ارفع راسك وانا اخوك .. ما هو خالد اللي ينزل راسه , كل
مشكله ولها حل ,,, تحاضنوا ودمعت عين خالد
فهد : اشتقت لك وعمي هو اللي ذكرني بمكانك .. سامحني يا خوي
اذا غلطت عليك
خالد : شلونها فهد بشرني
فهد : الحمد لله بخير امك وخواتك ما تركوها دايم عندها
خالد : ليلحين بالمستشفى ؟
فهد : ايه ما رضت الدكتوره تطلعها الا لما تاكل
خالد : وش سوت مع المغذي ؟
فهد : ما شاء الله دكتورتها شاطره وقويه كلمتها لما اقتنعت
خالد : فهد تكفى دق على نوف كلمها ابي اسمع صوتها
فهد : ابشر بس مو الحين الناس فجر اصبر وقت الفطور ادق
تمدد كل واحد على قنفه واخذ له غفوة وعلى الساعه 9 قعدوا
فهد : يلا خالد ما تبغي فطور
خالد : دق على نوف بالأول ,,,,,,,
فهد : هلا والله بهالصوت وراعيته
نوف : هلا بك يا قلبي تعمرت ؟
فهد : ايه الحمد لله ودعيت لك انتي واللي معك
نوف تكلم الغلا : جاتك دعوه من فهد دعا لك بالحرم
الغلا : قولي له مشكور وعمره مقبوله ان شاء الله
نوف : فهد الغلا تسلم عليك وتقول لك عمره مقبوله
فهد : حطي سبيكر خليني اسلم عليها
فهد : السلام عليكم شلونك ام عبد الله عساك طيبه
الغلا : وعليكم السلام عمره مقبوله ان شاء الله
فهد : تقبل الله منا ومنك وشلونك الحين
الغلا : الحمد لله عايشه .. لو نوف مو عندي جان مت من زمان
( استغفر الله العظيم اللهم اغفر لي )
خالد ( بعيد الشر عنك يا قلبي .. اشتقت لك غلاي .. صوتك يحييني
محتاج لك واجد والله العالم )
فهد : بعيد الشر عنك .. خلاص الساعه ب 10 ريال
الغلا : أي ساعه ؟
فهد يضحك : لنوف .. كل ساعه تقعدها معك ب 10 ريال
الغلا تضحك : حرام عليك بس 10 !! شويه عليها .. مليون
ما يوفيها حقها
صوت نوف : يا بعد عمري ,, سمعت هاذي الناس اللي تقدر ..
خلاص انا زعلانه منك .. اجل انا اساوي عندك 10 ريال
فهد يضحك : خلاص يا قلبي لا تزعلي نزيدهم 5 وش رايك
الغلا : حرام عليك فهد لا تزعلها كل شي ولا نوف اللي يزعلها
ازعل عليه ,, فهد بطلب منك طلب لو سمحت
فهد : آمري ام عبد الله
الغلا : ما يامر عليك عدو .. الله يخليك دير بالك على نوف تراها
صج ماسه ونادره بعد .. لا تزعلها الله يخليك ,,
نوف برقتها وقلبها الطيب مثل الفراشه
صوت نوف : يا بعد عمري اذا انا فراشه انتي وشو ؟؟
الغلا : كنت فراشه بس ما تحملت والحين احاول اصير لبوه
نوف تضحك : وشمعنى لبوه ؟
الغلا : عندها اظافر تدافع عن نفسها
نوف : حتى البسه عندها اظافر
الغلا : صج البسه على قولتج عندها اظافر بس اليفه ما تعور
غير اللبوه شمختها والقبر
تضايق خالد من كلام الغلا اللي كان متاكد انها تقصده
فهد : لا توصي حريص نوف قبل لا تكون زوجتي هي بنت عمي
وهي بقلبي وعيوني
الغلا : ان شاء الله هالكلام مو بس قول .. قول وفعل يا فهد
فهد يضحك يلطف الجو لأنه شاف خالد متضايق : ابشري ,,
.. يلا نوف يا فراشتي اشوفك على خير , سلامي للجميع .
خالد : سمعت يافهد !
فهد : لا تلومها اللي شافته ما هو بشوي,اللي يتكلم جرحها وكرامتها.. اصبر عليها لازم تحس معك بالأمان عشان تتقبلك
خالد : يا فهد مرتي كارهتني واللي في بطنها كرهها فيني زود ..
كانت بترجع لأهلها بعد شهر ومعها ورقه الطلاق
فهد فاتح عيونه : طلاق !!
خالد يتنهد : ايه ما وافقت ترجع معي السعوديه الا لما اوافق على
شروطها ومنهم ورقه طلاقها
فهد : وانت وافقت ؟!
خالد : انت ما تدري عن حالتها .. لو ما وافقت ما كانت راح ترجع
معي وكان صارت مشاكل كثيره احنا في غنى عنها
فهد : لكن الحين الوضع اختلف هي حامل الحين
خالد : انا ضايع يا فهد شور عليّ ما ادري وش اسوي ضاقت 
فيني الوسيعه
فهد : اذكر الله يا خالد وكل مشكله ولها حل
خالد : لا اله الا الله ,, فهد انا عاهدت نفسي اني ما ارفض لها طلب
أي شي تبغاه اسوي لها بس ما اشوفها تبكي والا متضايقه.. من
اخذتها وهي دمعتها على خدها , واللي كبرها في عيني انها ماقالت
لأهلها عن مشاكلنا ولا لأهلي حتى نوف اللي دايم معها ,, اتمنى
ترجع لي نفس ما كانت يوم الملكه اشتقت لها يا فهد (دمعت عينه)
فهد وهو متأثر : الله يهداك يا خوي لا تسوي بنفسك كذا.. يمكن اللي
في بطنها يقربكم من بعض .. ترى الضنى غالي يا خالد , واذا هي
متضايقه من الوضع الحين اذا شافته يكبر في بطنها بتفرح فيه
وتتغير حياتها وقول فهد ما قال
خالد : الله يسمع منك
فهد : يلا يا اخي قوم جوعتني
,,,,,,,,,,,,,
بعد اسبوع الغلا رجعت البيت بنفس يوم رجعه خالد وفهد من العمره
الغلا كرهت مكانها ونفسها عافت انها تروح لجناحهم , قعدت بغرفه
الجده وكانت مستحيه تقول لها بنام عندج.. كانت تصعد فوق علشان
تبين لهم انها رايحه لجناحها بس هي متفقه مع نوف تنام عندها من 
غير محد يدري منعا للمشاكل ,, خالد كان يكلم نوف يتطمن على الغلا
وما ينسى يدز لها كل يوم بالليل (تصبحي على خير يا قلبي) .
,,,,,,,,,,,,,,,,,,,,,,,,,,,,,,,,,,
الغلا بجناحها بالمطبخ تقطع لها تفاح رن موبايلها
الغلا : هلا وغلا باحلى اديده
اليده : هلا بغلا قلبي شلونج يما
الغلا ودموعها تنزل ما قدرت ترد عليها وسمعتها اليده تشهق
اليده : مبروك يما عسى الله يتمم عليج
الغلا تبجي : ابيج اديده ,,,,,,خالد طلع من غرفته وسمع الغلا تتكلم
اليده : حتى انا ابيج يا بنتي *وتمسح دموعها*
الغلا وهي مغمضه : لميني اديده ولهانه عليج وايد 
اليده : بس يما لا تبجين وتضيقين على عمرج موزين وانتي
باول حمالج
الغلا : جان زين ما رحت وخليتكم إهيء إهيء انا تعبانه اديده
اليده : شتعبانه يما منه ؟ من الحمال ؟
الغلا : من كل شي حتى من نفسي
اليده : ذكري الله يما
الغلا وهي تبجي : لا اله الا الله محمد رسول الله
اليده : يما فيه حريم باول حمالهم يتعبون ويكرهون حتى رياييلهم
لا يكون انتي منهم ؟
الغلا : انا اولهم .. اديده ما اقدر اقعد هني اكثر من جذيه
حاسه نفسي بموت ,,,, خالد عوره قلبه من كلمتها
اليده : اسم الله عليج يما شهالكلام ,, لا تخرعيني عليج وتخليني
احاتي .. اذا فيج شدة سفر تعالي واذا ما تقدرين حنا نييج
الغلا : لا اديده انا اييكم .. ولهت عليكم وعلى كل شي هناك
اليده : وحنا يما اكثر .. يلا مسحي دموعج وسمعيني ضحكتج
الغلا تضحك من بين دموعها : عسى الله لا يحرمني منج يا الغاليه
اليده : ولا منج غلا عيوني ,, يلا ديري بالج على نفسج وسلمي على كل اللي في البيت
الغلا : الله يسلمج
سكرت الغلا موبايلها وحطت راسها على الطاوله وبجت :
خلاص ما اقدر استحمل اكثر من جذيه
خالد يسمعها وقلبه يتقطع عليها .. وده يدخل عليها يمسح
دموعها ويحضنها ويخفف عنها وعنه بس يدري انها مو
متقبله حتى تسمع صوته .
وقت المغرب ,,,
الغلا قاعده مع نوف عند الجده ,, ام عيسى كانت بالمطبخ
ياها خالد : يما ابغي بخور للمجلس الحين بيجي فهد وتركي
ام عيسى : الحين اقول لنوف تحط البخور .. فيه احد بالمجلس ؟
خالد : لا يما شوي ويجون
ام عيسى : يلا الحين اقول لها
صعد خالد جناحه علشان يجهز قبل ايون الشباب وراحت نوف غرفة امها ويابت البخور وهي نازله كانت تكلم دلال بالموبايل وبدخلتها للمجلس ضحكت بصوت عالي وما كانت تدري ان فهد موجود وتركي على وصول ,,,
فهد بعصبيه : نووووووووووف
نوف اخترعت وطاحت منها علبة البخور وموبايلها
فهد : وين داخله انتي ؟!!
نوف فاتحه عينها وحاطه ايدها على حلجها
فهد بعصبيه : ليه جايه المجلس!!!
نوف دمعت عينها : كنت جايبه البخور لخالد
فهد : ليه !! ما فيه خادمه تجيبه ؟ جايه لمجلس لرجال وانتي بهاللبس
لو كان فيه رجال هنا .. وش كان سويتي
نوف : ..................................
فهد : آخر مرة اشوفك داخله هنا ويلا اطلعي تركي شوي ويجي
طلعت نوف وهي متضايقه ودمعتها بعينها .. أول مره فهد يصرخ عليها
راحت غرفتها ودخلت الحمام وقعدت تبجي ,,,
عند فهد ,,, تضايق من اللي صار بينه وبين نوف .. وما حب انه يصرخ او يعصب عليها ( استغفر الله .. خفت ان تركي يكون هنا ويشوفها ,, آه يا نوف ادري انك تبكين الحين .. ما هو قصدي حبيبتي اجرحك بس خذتني الغيره عليكي حبيبتي ) ...
اخذ موبايلها وسكره وحطه بجيبه واخذ علبة البخور وحطها عالطاوله
دخل خالد المجلس : هلا فهد 
فهد والضيقه مبينه بويهه : هلا بك
خالد : عسى ما شر وش فيك
فهد : سلامتك تعب الشغل
خالد : الله يعينك ,,,, نوف ما جابت البخور ؟
فهد : من جيت ما شفت احد ( استغفر الله )
راح خالد عند الطاوله وشاف البخور وحطه عالمبخره وبخر المجلس
صعدت الغلا غرفة نوف وراحت تمددت عالسرير وكل تفكيرها شلون تقول لأهل البيت انها بتسافر ,, سمعت صوت نوف بالحمام
الغلا تطق باب الحمام : نوف .. نوف
نوف من سمعت الغلا زاد صياحها
الغلا بخوف : نوف اشفيج ؟!! فتحي الباب .. نوف
نوف فتحت الباب ولمت الغلا وبجت .. الغلا خذتها وقعدتها على السرير
الغلا : اشفيج نوف ؟ ليش تبجين ؟
نوف قالت للغلا على اللي صار بينها وبين فهد
الغلا : خرعتيني الله يهداج .. بعدين فهد ما غلط .. اللي قاله لج بدافع الغيره .. خاف احد يشوفج
نوف تبجي : امي قالت لي ما فيه احد بالمجلس ,, انا وش دراني ان فهد والا غيره موجود
الغلا : خلاص هذا درس لج قبل لا تدخلين أي مكان سألي فيه احد والا لأ
انسدحت نوف عالسرير تبجي
الغلا : نوف حبيبتي ما يستاهل هالموقف كل هالدموع
نوف بصوت باكي : اول مره يصرخ علي غلا
الغلا : هدي بالج تلقينه حتى هو متضايق الحين
بالمجلس ,,,
قبل لا يطلعون فهد وتركي دخلوا سلموا على جدتهم وفهد بحركه سريعه وبغفله من الموجودين اخذ موبايل نوف وحطه على طاوله صغيره شافها يم سرير جدته .. 
نوف ما تعشت وقاعده مع الغلا تسولف ,, انطق الباب والغلا فزت
خايفه وتأشر لنوف يعني منو ,, نوف أشرت لها تدخل الحمام ...
راحت نوف تفتح الباب شافت انوار : خذي جوالك ناسيته بغرفة جدتي
نوف : ها
انوار : وش هو اللي ها ؟ وش فيكي انتي ؟ ليه ما نزلتي كلتي ؟
نوف : مالي نفس 
انوار : يلا تصبحي على خير
نوف : تلاقي خير
طلعت الغلا من الحمام وشافت نوف لامه موبايلها وسرحانه
الغلا : من عالباب ؟
نوف : انوار جايبه جوالي
الغلا : من معطيها اياه
نوف : مادري جوالي كان بالمجلس وعطتني اياه تقول ناسيته بغرفة جدتي .. من وصله لغرفة جدتي ؟
الغلا مبتسمه : سألي فهد
نوف : ماني بساألته ولا مكلمته
الغلا : الله يهديج .. فهد ما يستاهل احد يزعل عليه ( عالاقل جنتل احسن من اخوج هالحقود المغرور )
4 أيام ونوف مسكره موبايلها وفهد يحاول يدق عليها وجهازها دايم مغلق .. زار جدته علشان يشوفها بس سوت نفسها تعبانه ونايمه ,,,
سوى فهد حركه علشان يشوف فيها نوف .. دقت امه على ام عيسى وعزمتهم عالعشا
نوف : انا مانيب رايحه
ام عيسى : ليه ؟ ام فهد داقه ومحرصه علي تقول كلكم تعالوا حتى الغلا
الغلا : خالتي اسمحيلي انا ما اقدر
الجده : ليه يمي اطلعي شوي وسعي صدرك مع البنات دايم قاعده لحالك ومسكره عليكي بيتك
نوف والغلا يطالعون بعض
ام عيسى : علامكم تناظروا بعض كذا ؟ لا تطلعوا اعذار كلكم بتروحون
الساعه 9 بالليل كانوا كل البنات متجمعين عند ام فهد ,, والغلا ارتاحت شوي لما سولفت مع خوات فهد والبنات ,, حطوا العشا والغلا كلت لها شوي سلطه وفطيرة جبن صغيره
دلال : الغلا هذا اكل حامل ؟
الغلا بصوت واطي : ما اشتهي دلال
انوار : وين نوف
جود : بغرفتي رايحه تمسح العصير اللي كبه عمر على فستانها
دلال : يا ويلي الحين تجي وتحط حرتها في ولدي
الغلا : لا تحاتين انا موجوده يا ويلها ان لمسته
البنات يضحكون
نوف بغرفة جود وبايدها الاستشوار تنشف فستانها وهي معصبه : 
انا قايله مانيب رايحه .. الله يقطع عدوك يا عمير.. اووووف
فهد بالمجلس ياله ماسيج قراه وقام بسرعه وصعد فوق وطق باب غرفة جود
نوف : جود عن الاستعباط ادخلي ترى مزاجي ماهوب رايق لاحد
دخل فهد وسكر الباب وراه وقفله : حتى لي انا ؟
نوف شافته وصدت وراحت صوب الباب بتطلع .. يا فهد ولمها من ورا
وباسها وبصوت واطي عند اذنها : كل هذا تغلي والا زعل ؟
نوف ارتجف جسمها من لمته ومغمضه عيونها : .........................
فهد : حرام عليكي اسبوع لا ليلي ليل ولا نهاري نهار
نوف : .................................................. .......
فهد : نوفتي
نوف سالت دموعها على خدها .. فهد لفها صوبه : ما عاش من ينزل دمع نوفتي حبيبتي
نوف نزلت راسها وهي تبجي .. رفع راسها ومسح دموعها وباسها بين عيونها : يعني ما يحق لي اغار على حرمتي
نوف بصوت باكي : والله ما كنت ادري ان فيه احد بالمجلس
فهد يطالعها ومبتسم : .......................................
نوف : وامي اللي قالت لي ودي البخور 
فهد : .......................................
نوف منزله راسها وتمسح دموعها .. فهد رفع راسها 
فهد : لا تحرميني منك كذا مرة ثانيه اذا زعلتي علي قولي فهد انا زعلانه منك ,, لكن تحرميني حتى من سماع صوتك لأ
نوف : ......................................
فهد بخبث : من كثر ما افكر فيكي واحد بالمستشفى عنده عمليه فتح صمام كنت راح اشيل قلبه كله من كثر التفكير بك
نوف ابتسمت وهي منزله راسها
فهد : ارفعي راسك لا تحرميني من هالوجه والابتسامه الحلوه
نوف بارتباك من قربه : شلونك
فهد : هههههههههههههه بخير يوم شفتك حبيبتي ,,
فهد لمها لصدره وباسها على خدودها وشفايفها .. نوف استحت وبصوت مرتبك : يلا فهد اتأخرت عالبنات
فهد ويمسح على خدودها : خليكي ما شبعت منك .. مثل ما حرمتيني منك اسبوع ما راح تطلعي من هنا الا بعد اسبوع
نوف : هههههههههههههههههههه
فهد : يا لبى هالضحكه وراعيتها ..
رفع ويهها وباسها وبصوت هادي : نوفتي وش رايك نعرس الحين
نوف ويهها صار احمر
فهد : ههههههههههه ها وشقلتي
انطق الباب وكانت جود : يلا انزلي امك تسأل عنك
ارتبكت نوف ودخلت الحمام اللي بغرفة جود وغسلت ويهها وعدلت مكياجها وطلعت شافت فهد قاعد تنطرها
نوف : انت ليلحين ما طلعت
فهد : انتظرك حبيبتي
نوف : فهد اطلع ما ابغي احد يحس انك هنا
فهد يمسك ايدها : ما راح اطلع الا لما احس انك منتي زعلانه
نوف بابتسامه : خلاص مانيب زعلانه
فهد : وش يثبت لي انك منتي زعلانه
نوف باسته على خده وركضت افتحت الباب ونزلت تحت
فهد مبتسم وحاط ايده على خده .. رن موبايله وكان خالد
فهد : خير
خالد : يا ليل وش هالأخلاق
فهد : يا خي املك قبلك واعرست قبلي هاذي حاله بالله عليك
خالد مستغرب : وش جاب الطاري !!!!!
فهد : ظف وجهك .. وسكر الموبايل بويهه
فهد ضحك على نفسه ( هههههه جت فيك يا خالد )
بعد مرور اسبوعين ,,,,
الغلا بمكتب عمها : هلا بالغاليه حياكي يبه
الغلا وتحبه على راسه : هلا فيك عمي الله يحييك
اخذها من ايدها وقعد يمها على القنفه .. شافها مرتبكه ومستحيه
ابو عيسى : وش تامر عليه ام عبد الله الغاليه
الغلا ابتسمت لما قالها ام عبد الله : يمكن بنت عمي
ابو عيسى يضحك : يا حي الله فيها وفي امها .. اللي يجي من الله
كله خير وبركه ,, قولي يا بنتي اللي في خاطرك لا تستحي مني
الغلا : عمي ما عليك امر ابي اسافر لأهلي
ابو عيسى : وهذا اللي مستحيه تقوليه .. متى تبغي تسافري ؟
الغلا : هالأسبوع
ابو عيسى : يا بنتي اشوفك ليلحين ضعيفه وتعبانه يمكن السفر
مو بزين لك
الغلا : لا عمي الحمد لله ما فيني الا العافيه (دمعت عينها) ولهت
على اهلي عمي
ابو عيسى : ابشري يا بنتي اشوف لك اقرب حجز و...
انطق الباب ودخل خالد سلم وقعد مقابلهم ومن شافته نزلت راسها
ابو عيسى : الطيب عند ذكره
خالد : خير يبه آمرني
ابو عيسى : ما يامر عليك ظالم ,, شوف اقرب حجز للكويت
خالد : بتسافر يبه ؟
ابو عيسى : لا ما هو بانا مرتك بتزور اهلها
خالد انصدم ( الله يخليكي يا غلا لا تتركيني .. حتى لو انتي مو معي
بالغرفه كفايه انك معي بالبيت اتطمن عليكي .. لا ما اقدر تبعدي عني
ما اقدر يا قلبي ما اقدر ) : ابشر طال عمرك عندي علم انها بتزور
اهلها ولقيت حجز بعد يومين او الاسبوع الجاي
ابو عيسى : وحجزت ؟
خالد : لا يبه كنت باخذ رايها اذا تبغي بعد يومين والا اسبوع
ابو عيسى : وش قلتي يبه تبغي بعد يومين والا الاسبوع الجاي
الغلا وبصوت واطي : بعد يومين
ابو عيسى : انتي متأكده انك تقدري تسافري ماهو تعب عليكي الطياره
الغلا : ايه عمي ايه الله يخليك
ابو عيسى : اجل على بركه الله روح يا ولدي احجز ووصل 
زوجتك لأهلها
الغلا فتحت عينها .. ما كانت تبي تسافر مع خالد ولا كانت تقدر
تخالف كلام عمها لأنها مستحيل تسافر بروحها .. على كثر ما فرحت
انها بتشوف اهلها تضايقت ان خالد بيروح معاها .
بالليل دزت الغلا لخالد ماسيج : ما ابي اقعد يمك بالطياره احجز
لي كرسي بروحي
خالد : امرك حبيبتي ,, فيه طلبات ثانيه ؟
الغلا ما ردت عليه , دز لها خالد ماسيج (تصبحي على خير يا قلبي)
الغلا منسدحه على سرير نوف ومغمضه عيونها وحاطه ايدها على
بطنها ( يا ترى شخاشتلي الأيام ,, واذا طلعت من هني بارجع مره
ثانيه والا لأ .. وشنو مصير اللي فبطني شلون بيعيش ومع منو)
*
*
*
وصلوا خالد والغلا الكويت بالسلامه ,, اخذ خالد سياره من المطار
وصلتهم لبيت اهل الغلا والصدفه ان ناصر كان توه طالع وواقف
عند سيارته ,, نزل خالد سلم عليه وانصدم يوم شاف الغلا كانت
متغيره من الضعف وويهها مبين عليه التعب
ناصر : هلا والله الحمد لله على السلامه .. مبروك الله يتمم عليج
الغلا لامته وتبجي ( لا تباركلي يا خوي عزيني)
ناصر : اشفيها توأم روحي ! كل هذا من الحمال صايره عود
خالد ابتسم والغلا زاد صياحها ولامه ناصر حيل 
ناصر : تفضلوا حياكم .. ليش ما قلتوا انكم بتييون اليوم امي من
شوي رايحه بيت يدتي
خالد : ما عليه ما حنا بغرب
ناصر : اكيد .. اهل والنعم فيكم ,, ويلتفت على الغلا اللي لازقه
فيه ويضحك : كل هذا ولهانه عليّ
قامت الغلا : ناصر مفتاح داري عندك والا عند امي ؟
ناصر : دارج مفتوحه العصر شايف الخدامه تنظفها .. جنه امي
حاسه انج بتيين اليوم .
صعدت الغلا غرفتها وناصر اخذ خالد وطلع ,, دخلت الغلا دارها
ووقفت تطالعها ولهانه جنه سنه مو داشتها , سكرت الباب وقفلته
راحت عند سريرها ولمت مخدتها ونزلت دموعها .. فرت بعينها
على كل ركن فيها .. مكتبتها تلفزيونها كبتها التسريحه وحتى باب 
الحمام : ولهت عليج يا غرفتي طلعت منج الغلا البنت اللي تحب
الضحك وقلبها خالي من الهموم ورجعت لج وحده ثانيه .. الغلا اللي
الدمعه ما تفارقها واللي الهم زاد عمرها 10 سنين .
دخلت حمامها وفتحت الدش وقعدت ساعه تحت الماي تبجي الم ,
دخلت سريرها : ولهانه عليك يا فراشي يا ليت ما رحت وخليتك
تلحفت ونامت ,, الساعه 11 رن موبايلها 
الغلا : ..................
الغلا نايمه والموبايل حاطته سايلنت
ناصر يكلم امه : نايمه ادق ما ترد ودارها مقفوله
ام حمد : يعني ما اشوفها اليوم
ناصر مبتسم : شدعوه يما باجر الصبح تشوفينها ان شاء الله
ويلتفت على خالد : يلا خالد حياك لا تستحي البيت بيتك
خالد : الله يسلمك ما تقصر .. ترى طيارتي بكره الساعه 7 الصبح
ام حمد : وليش يمه مستعيل جذيه جان قعدت جم يوم
خالد : عندي شغل يا عمه وانا جاي اوصل الغلا مشتاقه لكم
ام حمد : حنا مشتاقين اكثر .. ومتى بترجع يما
خالد : متى ما تبغي ترجع الغلا اجي آخذها .. خليها عمه على راحتها
الفجر راح ناصر وخالد المسجد صلوا والساعه 5 دخلوا البيت
لقوا ام حمد حاطه لهم الريوق خالد ويحب ام حمد على راسها :
صبحك الله بالخير عمه
ام حمد : صبحك الله بالنور يما كيف اصبحت 
خالد : بخير الله يسلمك
ناصر يحب راس امه ويقعد يمها : صبيلي حليب يما
تريقوا خالد وناصر والساعه 6 قبل لا يطلع خالد للمطار وصى عمته
على الغلا : ما اوصيكي يا عمه انا مسافر وتارك قلبي معك
ام حمد : سافر وانت مرتاح قلبك الله حافظه ان شاء الله لا توصي حريص يما
خالد : عمه رقمي عند ناصر أي شي تبغوا دقوا عليّ
ام حمد : عساك سالم يما والله يسهل دربك وتوصل بالسلامه
وسلم على الأهل من كبيرهم لصغيرهم
خالد مبتسم : ان شاء الله يوصل ,, ويحبها على راسها : فمان الله
الساعه 10 قعدت الغلا من النوم فتحت عيونها وابتسمت : الله
انا بداري وبفراشي ,, وتطالع الساعه : اووووووه جني نمت وايد
اكيد الحين امي تحاتيني ,, بعد نص ساعه نزلت الغلا وركضت
لأمها دفنت راسها بصدرها وتبجي .. خافت امها عليها وقعدت
تمسح على راسها وتسمي عليها : اشفيج يما علامج !
الغلا وهي تبجي : ولهت عليج يما وايد وايد
ام حمد : وانا اكثر يما ,, شلونج حبيبتي
الغلا : بخير يوم شفتج ونمت بداري ولهت عليكم كلكم
امها تضحك وتلمها : مبروك يا بنيتي عسى الله يتمم عليج
بجت الغلا وهي لامه امها
ام حمد : بس يما من البجي .. اشوف خليني اشوف ويهج ..
اشفيج جذيه ضعفانه !
الغلا : ما اشتهي آكل يما
ام حمد : كل شي باوله صعب بس لازم تاكلين انتي في 
بطنج روح تبي تاكل يما
3 اسابيع والغلا عند اهلها .. ما كانت تطلع الا لبيت يدتها واغلب
وقتها بغرفتها ,, صارت ما تسولف ولا تقعد مع خواتها وايد ,,
امها تغصبها على الاكل لما شافت اكلها خفيف ومنعت عنها 
القهوه وغصبتها على الحليب اللي اول ما شربته الغلا راحت رجعته ,,
,,,,,,,,,,,,,,,,,,,,,,,,,,,,,,,
الغلا عاقده حواجبها وبصوت واطي : لا .. لا ........
الغلا بصوت عالي : وخر عني ... وخر .. يماااااا
يماااااااااااااااااااااااااااااااااااا
طلعت ام حمد من غرفتها تركض لغرفة الغلا دخلت عليها وشافتها
على السرير ضامه نفسها وتصرخ ,,
ام حمد لامتها : اسم الله عليج الرحمن الرحيم
الغلا بصراخ : وخريه عني يما .. وخريييييييييييييييه
ام حمد لامتها وتمسح على شعرها وتقرا عليها : قولي باسم الله
الغلا : بيذبحني يما .. قوليله مابيه .. طلعيه برا يمااااا
ام حمد تشربها ماي : خلاص يما طلع بس ذكري الله يما اسم الله عليج
الغلا : لا تخليني يما لا تخليني
ام حمد : معاج يما ماني طالعه ... نامي حبيبتي نامي ,,,,,,,,
,,,,,,,,,,
الغلا تعبت نفسيتها من الكوابيس اللي تشوفها .. تقوم بنص الليل تصرخ .. خلت دارها وقامت تنام عند امها.. دايم سرحانه ودموعها
على خدها .
المغرب الساعه 7 ,,,,,,,,,,
الغلا بغرفتها وياتها الخدامه : Madam your friend here
الغلا : OK tell them I will change and come soon
الغلا شافت مريم واميره لمتهم ودمعت عينها : ولهت عليكم وايد
مريم : غلا اشفيج صايره جذيه !! متغيره !!
اميره : ايه .. وايد ضعفانه ,, كل هذا من الحمال !!
الغلا ( من القهر والهم اللي عشته ) : يمكن ,, لأني ما اشتهي آكل
اميره : تعالي كل يوم عندي وانا اوكلج
الغلا : ههههههه ,, ميمي ليش ما يبتي حمودي ؟
مريم : وديته عند امي .. انا يايه اسولف معاج ولهانه عليج ,, مالي
خلق حنته 
الغلا : اميره ميمي صارت ام وانا قريب والفال لج ان شاء الله ,,
ها ما كو شي منيه مناك ؟
اميره تطالعها مبتسمه
الغلا : قولي عينج فيها حجي وايد
مريم تغني : حكيم عيون افهم بالعين .. وافهم كمان برموش العين
ضحكوا الغلا واميره
مريم باستهبال : صج غلوي تعرفين حجي العيون
الغلا : ايه .. ليش ما تدرين اني كاشفتج مع صلوحج من عيونج
مريم هههههههههههه : ياويلي قويه
الغلا تضحك ,,,, ها اميره ما تبين تقولين ؟
اميره : آآآآآآ في واحد كل ما تميت جم يوم اشوفه يلحقني بسيارته
مريم والغلا : منو هذا تعرفينه ؟
اميره : لأ ما اعرفه 
الغلا : سوى لج شي ؟
اميره : لأ ,, شبيسوي يعني !!
مريم : يعني حدج بالسياره مثلا ,, قط رقمه عليج
اميره : لا ,, لا اشوفه اكثر شي الظهاري لما اكون راجعه البيت
مريم : حلو ؟
الغلا : ميمي صج فراقه شهالسؤال ؟
اميره : هههههه هذا اهم سؤال عند ميمي
مريم : مالت عليكم
الغلا : وعليج ,, ليش يعني اشفيهم الشيف مو الله خالقهم
مريم : بس خلاص كلتيني .. اشوفج صايره عصله من هالأعصاب
الغلا : هههههههه اكلي تبن
الغلا : اميره ديري بالج لا تعطينه ويه خليه يولي ,, اذا يبيج وعاجبته
يطق الباب ويخطبج
قعدوا البنات يسولفون ويضحكون والغلا ارتاحت نفسيتها يوم شافت
صديقاتها وسولفت معاهم ,,,,

برب 

يوم الخميس .. 
كل العيال متجمعين عند ام حمد على الغدا والغلا
قاعده يم توأمها وكان ياخذ لحم ويحط بصحنها
الغلا : نصوري شيله مابي
ناصر : شنو ما تبين عاجبج شكلج ! شوي وتختفين
الغلا : ما احب اللحم
ناصر : عبود يحبه
الغلا : عبود منو ؟
ناصر يضحك : اللي في بطنج
حطت الغلا الصحن وخذت لها صحن ثاني وحطت لها سلطه
ام حمد : بس سلطه ؟! شنو مسويه ريجيم
الغلا : يما اشفيكم عليّ .. بعدين باكل سمج
ابو مشاري زوج ساره : السمج مسويته عمتي لي مو لج
الغلا بابتسامه : انت يا البدوي شعرفك بالسمج روح اكل لحم
خل السمج لأهله
ناصر يضحك : خليه مسكين مل من اللحم قال اذوق الزفره
ابو مشاري : زفره بعينك وانت معاها عالخط .. حريمتكم انت
وياها حتى الذيل ما تذوقونه
الغلا تتدلع على اخوها : نصوري عطني سمج شويه اخاف يطلع
في البيبي سمجه
سحب ناصر الصحن وتعافر ويا بو مشاري والكل يطالعهم ويضحك
قدر ناصر بعد جهد جهيد يقطع له قطعه وعطاها للغلا ,, الغلا تطالع
بو مشاري وتحرك حواجبها تحره
بو مشاري وهو يضحك : يا عساها
الغلا فاتحه عينها : شنو !!!!!!
بو مشاري : بالف عافيه عليج
الغلا : ايه حسبالي بعد.. الله يعافيك
ارتاحت ام حمد يوم شافت بنتها تضحك وتسولف , كانت دايم اتخانق
مع بو مشاري يطفرها وتطفره واغلب الأوقات هي اللي منتصره بحكم
انها آخر العنقود ودلوعتهم .
الساعه 6 المغرب .. بو مشاري : شرايكم نتمشى عالبحر ونشرب موكا
ساره : يلا
بو مشاري : ها ناصر تروحون ؟
ناصر : اذا توأمي بتروح اروح
الغلا : روحوا انتوا مالي خلق اطلع
بو مشاري : قومي نودي خلقج الطبيب ونقزه ابره وتصيرين 
(ويرفع ابهامه) جذيه
الغلا : ها .. ها .. ها دمك ثقيل ما تضحك
بو مشاري يكلم مرته ساره : قومي جيبي لي ماي اشرب علشان
يصير دمي خفيف
ضحكت ام مشاري وابتسمت الغلا
ساره : يلا قومي نشم شويه هوا بره راسي صدع من صراخ اليهال
الغلا : وعيالكم ؟
ساره : امي قاعده وام يوسف ما تبي تروح والخدم موجودين
واذا ملوا عندهم الحديقه يروحون يلعبون بالألعاب .
عقب هالطلعه الغلا ردت وحده ثانيه ردت الغلا الأوليه 
الغلا وهي ميته من الضحك : حرام عليك بو مشاري خرعت البنت
بو مشارى : خليها تولي محد قالها تتفلسف حسبالها شارع ابوها
,,,,,,,,,,,,,,,,,,,,,,,,,,,,,,,,,,,,,,
الساعه 11 بالليل صعدت الغلا غرفتها ,, ولهانه على نوف ( آآآآآه ادري اني مقصره بحقهم بس كنت محتاجه اقعد مع نفسي شوي)
نوف : الو 
الغلا : السلام عليكم
نوف : الغلااااااا هلا هلا وغلا ومرحبتين هلا باللي يوم راحت
ظلم البيت شلونك يا قلبي اخبارك
الغلا : الحمد لله بخير وانتي شلونج وكل اللي بالبيت ان شاء الله طيبين
نوف : الحمد لله كلنا بخير مشتاقيييييييين
الغلا : ههههههه تشتاقلج العافيه حبيبتي
نوف : طولتي الغلا متى ترجعي
الغلا : حرام عليج توني ما صار لي شهر !
نوف : ليه انتي ناويه تقعدي بعد اكثر !!!!
الغلا : آآآآآآآآه ه .. يعني ,,, ما شبعت من اهلي ليلحين
نوف : وشلونك وشلون الورع ؟
الغلا تضحك : شنو ورع .. اسمه بيبي
نوف تضحك : يا حلوه ويا حلو امه شلونه حبيب قلب عمته
الغلا : الحمد لله , شلونج انتي مع فهد ؟
نوف : الحمد لله بخير ما باقي شي على العرس شهر ونص بس
الغلا : الله يتمم عليج بخير يارب .. خلصتي اغراضج ؟
نوف : ليلحين بس اشياء بسيطه اروح مع دلال وانوار السوق
واشتري اللي ناقصني والله يسهل 
الغلا : آمين الله يسهل امورج .. يلا حبيبتي اشوفج على خير
سلامي للأهل جميعا
نوف : يوصل يا قلبي .. سلمي على اهلك ,,,
سكرت الغلا من نوف ورن موبايلها
الغلا : الو
ريما ام عاليه وغاليه : يسعدلي هالمسا كيفك حبيبة ألبي
الغلا : بخير الحمد لله .. خالتي ريما
ريما : معك يا ألبي كيفك وكيف صحتك ان شاء الله منيحه
الغلا : الحمد لله انتي شلونج خالتي وشلون التوأم
ريما : الحمد لله .. مشتائين
الغلا : تشتاقلج العافيه خالتي .. سامحيني خالتي طولت عليكم ,, 
صارت لي شويه ظروف وما قدرت اكلمج
ريما : لا حبيبة ألبي ما بتأولي هيك .. انا ما تلفنت لك مشان المصاري
كنت بدي اعرف اخبارك يا بنتي
الغلا : مشكورة خالتي تسأل عنج العافيه
ريما : كيف الماما ان شاء الله منيحه
الغلا : الحمد لله بخير
ريما : ان شاء الله نشوفك أريب يا بنتي
الغلا : ان شاء الله خالتي حتى انا ولهانه عليكم
ريما : خدي عاليه بدها تكلمك
عاليه : هلا وغلا بكل الغلا
الغلا : هههههههههه هلا فيج علوي شلونج
عاليه : بخير الحمد لله انتي شلونج يا عروسه وشلون المعرس
الغلا : الحمد لله .. انتي شلونج شخبارج
عاليه : الحمد لله لاعت جبدي وانا مجابله غلايه
غاليه : غلايه بعينج يا العماره
الغلا سمعتها وقعدت تضحك : ههههههه اشفيها غاليه 
عاليه : هههههه اشفيها بعد هبله وزايد هباهلها ,,,, هاج بتكلمج
غاليه : هلا بسميتي
الغلا : هههههههههههههههه هلا والله
غاليه : كيفك حبيبة ألبي تأبريني
الغلا : ههههههههههه بخير 
غاليه : منيحه
الغلا : ههههههههههههه منيحتين
غاليه : دووووم حبيبة ألبي انا
الغلا : شلونج غلوي وشلون الجامعه
غاليه : الحمد لله الله يعينا آخر سنه ولازم نشد الحيل
الغلا : الله يوفقكم يا قلبي .. ادري انكم شطار وبترفعون الراس
غاليه : ثانكس على هالكلمه التشجيعيه
الغلا : ولكموووو
غاليه : وشلون شهر ال Hony 
الغلا : الحمد لله
غاليه : حلوه المانيا
الغلا : انتي احلى منها
غاليه : يا ألبى يا غلا اديش حلوه وحبيبه ومهضومه … نياله جوزك
عنده ست ولا كل الستات
الغلا : تسلمين حبيتي وعقبالك انتي وعاليه
غاليه : الله كريم يلا يا عمري ما اطول عليج سلمي على خالتي فاطمه
الغلا : الله يسلمج حبيبتي
غاليه : عادي اقول سلمي على خالد ؟
الغلا تضحك
غاليه : شو وليي انا ألت نكته
الغلا : هههههه اول مره اشوف وحده تستأذن قبل لا تسلم على احد
غاليه : هههههههه قلت يمكن تغارين
الغلا : لا حبيبتي خذي راحتج
غاليه : اوكي سلمي على خالد وبوسيه بالنيابه عني
سكرت غاليه الموبايل قبل لا تسمع رد الغلا .. الغلا ضحكت على غاليه
الغلا : يا حليلكم والله انكم عسل
*
*
*
مرت الايام والغلا طلعت جم مره مع صاحباتها ,, وراحت زارت الخاله
ريما وقعدت تسولف مع عاليه وغاليه ,, وطلعت معاهم .. راحوا السينما وتعشوا بفرايديز وحلت القعده مع سوالف واستهبال غاليه
,,,,,,,,,,,,,,,,,,,,,,,,,
الغلا تكلم عبد العزيز ولد اخوها بالموبايل : هلا بحبيب عمته
عبد العزيز : هلا فيج عمتي شلونج
الغلا : بخير حبيبي انت شلونك وشلون امك وابوك
عبد العزيز : الحمد لله طيبين ,, اقول عمتي عندج شغل ؟
الغلا : لا حبيبي آمر تبي شي ؟
عبد العزيز : بغيت اشتري غرض ضروري وابوي طالع 
الغلا : اوكي حبيبي اخذ راي امك ودق ....
انطفى موبايل الغلا قبل لا تكمل كلامها , ما فيه بطارية ,, صعدت فوق لغرفتها عشان تحطه بالشحن وقبل لا توصل غرفتها طلع ناصر
مبتسم ومد موبايله للغلا : هاج حبيبج بيكلمج
الغلا : بعد عمري توني وانا اكلمه انطفى موبايلي
الغلا : هلا حبي
ناصر : هههههههه مو جدامي عاد نطري خننزل
الغلا : بتغار منه بعد !!
الغلا : ها حبيبي بتروح
..............................
الغلا : اشفيك ساكت ؟! حبيبي اذا امك ما تقدر تييبك انا امر آخذك
..............................
الغلا بصوت عالي : عزوز وعافيه اشفيك اصمخ ما تسمع
................ طوط طوط طوط
الغلا مستغربه : سكر الخط !! شفيه لا يكون متضايق
نزلت الغلا تحت وشافت ناصر وامها
ام حمد : ها شلون أهل السعوديه ان شاء الله طيبين
الغلا : ها
ام حمد : اشفيج فاجه حلجج جذيه !!
الغلا : ها
ناصر : ههههههههه شقايلج خالد وخلاج جذيه مسبهه
الغلا وفاتحه عيونها (خااااااااااااااالد)
ناصر : هههههههه ولهانه عليه روحي له
الغلا واقفه وعيونها تدمع ( ليش داق ؟؟ ليش ما تكلم ؟؟!!)
,,,,,,,,,,,,,,,,,,,,,,,,,,,,,,,,,,,,,,,
مرت الأيام حلوه وخفيفه على الغلا لكنها ثقيله وقاسيه على خالد ..
ما فقد الأمل في انه يتقرب منها كان دايم يدز لها ماسيجات , صحيح
انها ما ترد عليه لكنه يرتاح اذا دزهم ,,
قعد الصبح من النوم متضايق وتفكيرة كله بالغلا ,, ماله خلق يروح لشغله دق على ابوه واعتذر منه ,, وابو عيسى مخليه على راحته لأنه شايف ولده شلون مهموم ومتضايق ,,اخذ موبايله ودز للغلا ...

خالد : اصبح على من في قلبي حبهم
اصبح على من يدور في بالي ذكرهم
اصبح على من ترتاح روحي لوصلهم
صباح الورد يا وردة حياتي
*
*
قاعد خالد على السرير والموبايل بايده على امل ان الغلا ترد عليه ,,
دز لها ماسيج ثاني ...
خالد : مستفقد وجودك معي ياللي عن الناس غير
شدني الشوق عندك يا عساك بألف خير

الغلا : بألف خير وانا بعيده عنك

خالد فرح يوم ان الغلا ردت عليه مع ان الماسيج يعور القلب
بس ابتسم يوم شاف موبايله يضوي باسم رساله من غلاي ,,
رفع خالد موبايله وباسه ... ودز لها ,,,

خالد : أفز من نومي وعلى الخد عبرات
أقول لدموعي ترى ما نساني
من يومها صرت أقضي العمر حسرات
تمرني الذكرى تدمر كياني
احتاج لك دون البشر < انت بالذات>
احتاج لك حاجة الغريق للمواني
(منقول)
*
*

خالد : احترقت الشوق والشوق احترقني , من غدا كل عن الثاني غريب
للشقى حظي مشى فيني وسبقني , آه يا ظلم الهوى وظلم النصيب
( اسير الشوق)

الغلا : يا صاحبي لا تظاهر لي بحسناتك
وانت الخيانه تعشقك وانت تعشقها 
(محمد العجمي) 

خالد : لا تطلب هواني .. كل ما فيني يعاني
وش يفيدك لو تشوف في عيوني المذله
(محمد الفيصل) 

الغلا : هذا وقلبي معك خليتني ضدك
من شاف ما يكره يعاف ما حبه 
(منادي) 

خالد : اعرفك زين ما تنسى .. ما هو طبعك النسيان
لو بينت غير اللي في قلبك انا ادري
(بدر الرويلي) 

الغلا : لاتتعب اركابك .. شوف اللي يريحك
ما تاقف الدنيا على فراق عشاق 
( متعب التركي)

خالد : آخر كلامي باكتبه لك بعبرات .. انا احبك لا تقولين شلون
(عميريني) 

الغلا : ارحل وخذ معك كل الآهات .. ما اتحمل من يغدر ويخون

خالد : غلاي انتي قلبي اللي ينبض

الغلا : قلوبنا ما اجتمعت يوم حتى نزعل
من عرفنا بعض عرفنا الفراق
حياتي وشبابي وايام عمري تذبل
ما بتضرنا زياده كلمه طلاااااااااااااااااااااااق
(منقول)


خالد : لا يا الغلا لا تطري الفرقى اموت يالغلا اموت .. 
اموت ..
اموت ..

*
*

انتهى الجزء العشرون 
شبيصير بين خالد والغلا وحياتهم 
والبيبي اللي ياي راح يقربهم من بعض ؟
مقترحاتكم اعزائي القراء
دمتم بخير ( اختكم غفران* ) 
 (( الجزء الحادي والعشرون )) 
( أيام من حياتي )
************************ 
قرت الغلا ماسيج خالد ونزلت دمعه من عيونها .. هزتها كلماته وشافت
الندم والحنين والشوق في ماسيجاته ,, نامت وهي حاضنه موبايلها !!
خالد ما تحمل انه يبعد عن الغلا وانه حتى ما يسمع صوتها ,, حجز تذكرة وسافر الكويت ,, وبيوم وصوله الغلا كانت طالعه مع ساره وزوجها ومشاري .. بو مشاري
عازمها على سينما وعلى العشا ,, خالد اول ما وصل ما دق على الغلا لأنه يدري انها ما راح ترد عليه ,و دق على ناصر وقال له ناصر ان الغلا طالعه معزومه في مول ....
واتفقوا انهم يروحون لهم 
ناصر : تعال خالد نقعد بالكوفي على ما يخلص الفيلم
خالد : ليه ما رحت معهم ؟
ناصر : ما احب الافلام الهنديه قلت اييهم وقت العشا
خالد : مطولين على ما يخلص الفيلم ؟
ناصر : اصبر ادز للغلا ماسيج
ناصر : اشواريا خلص الفيلم ؟
الغلا : هههههههه مو وقتك شاروخان بيقابل حبيبته
ناصر يضحك ويوري خالد الماسيج
خالد مبتسم : ناصر لا تقول لها اني معك
ناصر : لا ماني قايل .. بس بدز لها ماسيج : يلا خلصوا عندي لج مفاجأه
بعد نص ساعه طلعت الغلا تضحك وشافوا بو مشاري ناطرهم : ما بقى يخلص هالهندي
ساره : وين مشاري ؟
بو مشاري : لعبته بالالعاب وشريت له وجبه ودقيت على اخوي جا وخذاه
الغلا تضحك وبو مشاري يطالعها : ضحكينا معاج
الغلا : ههههههههههههههههههههههههههههههههه
جدامي وحده من كثر ما صاحت مت عليها من الضحك
بو مشاري : هذا اللي ناخذه من الهنود
ساره والغلا يضحكون
الغلا : ترى ناصر وصل دز لي ماسيج 
بو مشاري : يلا مشينا
الغلا وهي تمشي شافت البنت اللي كانت تبجي بالفيلم ومن شافتها الغلا ضحكت بصوت عالي وساره تضحك على ضحكتها 
بو مشاري : بس فضحتينا كل من التفت يطالعج
وصلوا عند ناصر وبو مشاري شاف خالد والغلا كانت ملتفته على ساره تكلمها
ناصر : ضحكونا معاكم
الغلا التفتت عليه بتكلمه وشافت خالد انصدمت وسكتت عن الضحك والزقت
باختها ساره
خالد انصدم من الغلا ومن اللبس اللي لابسته
ناصر : شرايج بالمفاجأه ؟
الغلا نزلت راسها : .................................
ساره : شلونك خالد الحمد لله على السلامه
خالد : الله يسلمك
خالد مد ايده بيصافح الغلا اللي اضطرت تمد ايدها له لأنهم كلهم يطالعونها
قعدوا بالكوفي وخالد ما شال عينه من عالغلا اللي من قعدت وهي منزله راسها
بو مشاري : يلا ما تبون عشا ؟
ناصر : انت عازمنا انت تقوم أول
بو مشاري : ها غلا أي مطعم تبين ؟
الغلا منزله راسها : .................................
ساره : هييييي لا يكون نمتي ؟!!
الغلا بصوت واطي : هي .. هي .. هي .. دمج خفيف
بو مشاري : يلا غلا أي مطعم تبين
الغلا وهي تلعب بموبايلها : مو يوعانه
ساره : توج بالسينما تقولين ميته من اليوع !!
الغلا : ما لي نفس آكل
خالد ( مالك نفس تاكلي لما شفتيني !! )
ناصر : انتي مالج نفس اللي فبطنج يوعان .. يلا قومي ,,,, سحبها ناصر من ايدها وراحوا كلهم المطعم ,, الغلا قعدت يم ساره وبو مشاري يم زوجته ومقابلهم قعد خالد وناصر ,, خالد مرتبك شوي لانه اول مره يقعد مع ساره ولحسن حظه انه مجابل الغلا ,, الغلا ما كلت غير شوية بطاط وشربت عصير برتقال ,, وطول ما هي قاعده منزله راسها وتتحاشى نظرات خالد ,, تركت الاكل وفتحت موبايلها تشوف الرسايل
بو مشاري : جوعانه وهذا اكلج ؟!!!
الغلا : ..............................
بو مشاري يساسر ساره : شفيها توها شزينها وطالعه تضحك
ساره : مادري عنها
بو مشاري كان ياكل ويسولف مع ناصر وخالد ,,,, ناصر غمز لابو مشاري ..
طلع من المطعم وطلعوا وراه بو مشاري وساره
بو مشاري يكلم خالد : لا تخاف محنا منحاشين بنخليك تاخذ راحتك مع زوجتك
خالد ابتسم لأبو مشاري ...
خالد : شلونك غلا ... اشتقت لك
الغلا : .............................
خالد : تغيرتي غلا ... وش اللي مسويته بحالك
الغلا : .............................
خالد : غلا لبسك ضيق وقميصك قصير ووجهك فيه مكياج كثير
الغلا ببرود : مالك شغل فيني
خالد تنهد واستغفر : ليه ما كلتي ؟ انا سديت نفسك ؟
الغلا : الحمد لله انك عرفت انك ساد نفسي
خالد تألم من كلمتها
الغلا : يبتها معاك ؟
خالد يتنهد : وش هي ؟
الغلا : ورقتي
خالد : استغفر الله .. غلا وبعدين لي متى وحنا كذا
الغلا : لما افتك منك
خالد : غلا انا تعبان وما اقدر اتحمل اكثر ,,,
الغلا : تعبان شحقه ياي !!
خالد : جيت اشوفك واتطمن عليكي
الغلا : وانا مابي اشوفك .. يوم كنت عندك كنت ميته وهني حييت ,, ردت لي روحي بين اهلي واللي يحبوني
خالد : وانا ؟
الغلا : انت واحد حقود ما تحب الا نفسك ,, من اشوفك تييني ضيقه وقلبي يعورني .. من اشوفك اتذكر ايامي السوده معاك .. متى اولد وافتك منك ؟
خالد ما تحمل كلامها ,, طلع واخذ تاكسي وراح الفندق ,, وبنفس اليوم رجع
السعوديه ,, رجع وهو مهموم ونفسيته تعبانه ........
بعد يومين ,,,,,,,
نوف تدق على الغلا لكن الغلا ما ردت عليها .. موبايلها ناسيته وهي طالعه مع خالتها السوق وما رجعت الا الساعه قريب العشر بالليل .. قعدت مع يدتها وتعشوا وعلى الساعه 11 راحت غرفتها ,, طلعت من الحمام وشافت موبايلها فيه 10 مكالمات
وحده من امها ووحده من ميمي و8 مكالمات من نوف
الغلا : الله 8 مكالمات من نوف الله يستر لا يكون فيهم شي
دقت الغلا على نوف : هلا نوف عسى ما شر اشفيكم داقه علي 8 مرات ؟
نوف بعتب : ويوم انك عرفتي اني داقه عليكي 8 مرات لي ما رديتي !!!
الغلا : موبايلي ما كان معاي ناسيته وانا طالعه مع خالتي
نوف : اذا كان يهمك ترى خالد بالمستشفى
الغلا عورها قلبها وغمضت عيونها
نوف : كنت داريه ان الخبر ما راح يهمك .. وآسفه اذا ازعجتك باتصالي
الغلا : ليش هالكلام يا نوف ؟!!!
نوف تبجي : غلا كلنا عارفين انك زعلانه مع خالد ,, حتى لو ما قلتوا تصرفاتكم 
مبينه وحالة خالد كشفت المستور .. بس مهما كان بينكم ما هي معقوله ما تبدين
أي ردة فعل لما عرفتي ان زوجك بالمستشفى
الغلا دمعت عينها
نوف : غلا خالد تعبان جا له هبوط ,, صار له يومين لا ياكل ولا ينام ودوم يفكر ومهموم
الغلا تبجي
نوف : غلا وش صاير بينكم ؟؟ خالد من رجع وهو تعبان
الغلا : ..........................
نوف : ما يصير كذا لا انتي ولا هو راضين تتكلمون ما هي بحاله ذي,,,
سكرت الغلا من نوف وقعدت على سريرها تبجي ( استغفر الله .. يا رب اللي صار
له ما يكون مني .. يا رب انت العالم بحالي .. خالد عذبني وانا ما اقدر اتحمل اكثر من 
جذيه يا رب اذا حياتي فيها الخير مع خالد يا رب اجمعني وياه واذا فيها عذابي يا رب 
ابعدني عنه وابعده عني ,,,, الغلا تمسح دموعها .. يا رب شافيه ورجعه بالسلامه
لأهله ,, انا مابي منه شي ,, ابيه يطلقني ويرتاح هو وارتاح انا ..... )
تمت الغلا حاطه راسها عالمخده والافكار توديها وتييبها اذن الفجر ولا غمظت لها
عين ,, قامت توظت وصلت ودعت لخالد بالشفا ,,,,,,,,,,,
الساعه 12 الظهر دخلت الغلا على يدتها حبتها على راسها وقعدت يمها
اليده : وينج يما ؟ خالتج تطق عليج الباب ما رديتي
الغلا : كنت نايمه اديده ما نمت الا عقب الصلاة
اليده : نوم العوافي يما .. تاكلين الحين والا تنطرين الغدا ؟
الغلا : بسوي لي توست وجبن مع شاي مابي آكل شي يثقل على معدتي
اليده : امج بتيي بتغدا هني
الغلا : وناصر معاها ؟
اليده : لا تقول عنده استلام
الغلا تتنهد : الله وياه ... اديده وين خالتي ؟
اليده : راحت الجمعيه
الغلا : وعيالها وينهم ؟
اليده : راحوا معاها الله يحفظهم
قعدت الغلا قبال التلفزيون تلهي نفسها وبالها كله مع خالد ونوف والكلام اللي قالته
حاولت انها تدق على نوف تسأل عنه بس شي داخلها يمنعها ,,,, يدتها تناديها وما سمعتها ...
اليده : غلا اشفيج يما اناديج ما تردين
الغلا : آسفه اديده ما سمعتج
اليده بابتسامه : سرحانه ... وين فكرج راح ؟ السعوديه ؟
الغلا نزلت راسها وصدت عن يدتها تداري دمع عينها
,,,,,,,,,,,,,,,,,,,,,,,,,,,,,,,,,,,,,,,,,,,,
,,,,,,,,,,,,,,,,,,,,,,,,,,,,,,
طلع خالد من المستشفى ونوف دزت للغلا ماسيج بطلعة خالد ... الغلا حمدت ربها 
انه طلع بالسلامه بس ما حاولت انها تكلمه او حتى تدز له ماسيج تتحمد له بالسلامه
,,,,,,,,,,,,,,,,,,,,,,,,,,,,,,,,,,,,,,,
مرت الايام سريعه وباقي اسبوعين على عرس نوف ..
ام عيسى : ها يا بو عيسى وش قلت
ابو عيسى : شورك وهداية الله روحي انتي وخالد ونوف وخذوا معكم البطايق
خالد : يما متى تبغى نحجز ؟
ام عيسى : ما بقى شي عالعرس شوف هاليومين
بالكويت الساعه 9.30 الصبح
دخل خالد مع امه ونوف,,
ام حمد : حي الله من يانا يا هلا ومرحبا
وبعد السلام والسؤال عن الأهل والقرايب يات الخدامه ومعاها الشاي والقهوه
والحلو ,, سمعوا صوت الغلا تتكلم بالموبايل
** الغلا نفسيتها ارتاحت وبطنها مبين بروزه وجسمها امتلا شوي .. 
كانت لابسه تي شيرت جابانيز رمادي قصير فيه رسمه قلب الحب كبير 
بلون احمر ونازل منه قلوب صغار وشورت احمر فوق الركبه وشعرها قصته
قصة الفراوله وصبغته عسلي فاتح مع خصل ثلجي يعني تغيرت واااااايد **
الغلا كانت نازله من الدري وتتكلم بالموبايل : انت شحقه راد على موبايل اختي
بو مشاري : كيفي زوجتي
الغلا : وينها ؟
بو مشاري : بالحمام وانتي بكرامه
الغلا : وهاذي يا بالحمام يا نايمه ما كو شي ثالث تسويه ؟! ما كو مثلا 
طالعه .. بالمطبخ .. تسبح اليهال !!!!!
بو مشاري يضحك : كيفها مرتي
الغلا : بطيحان يننتني عطني اختي
بو مشاري : بطيحان بعينج ,, وبعدين اختج نايمه
الغلا : يا الجذاب توها بالحمام !
بو مشاري : لا صج نايمه من كلت البارحه الضب وهي نايمه
الغلا : قطييييييييعه .. يا البدوي موكل اختي ضب !!! 
الغلا تصرخ وتنادي امها : يمااااا لحقي ريل بنتج هالبدوي موكلها ضب
* اللي بالصاله كلهم ضحكوا واولهم خالد *
ساره خذت الموبايل من زوجها وهي تضحك : الو
الغلا : ضحكتي من غير ضروس يا المتوحشه
ساره ميته من الضحك
الغلا : مالت عليج شتضحكين عليه !! سمعي قبل لا تيينا تروحين المستشفى
تسوين غسيل معده وبعدين تفركين اسنانج 10 مرات وتروحين الصيدليه
وتشترين غرغره وتتمضمضين 10 مرات وتروحين الصالون وتسوين حمام 
مغربي وتحطين كلونيا ماركه وافكر اني اسلم عليج والا لأ
كل اللي بالصاله يضحكون وخالد فرحان انه يسمع صوتها
ام حمد : يما الغلا تعالي سلمي على خالتج
الغلا وهي قاعده بطاوله الطعام تنطر قهوتها و بصوت عالي : هلا والله
خالتي موزه نورت الصاله امواااااه هاذي بوسه عالطاير ,, خليني اخلص من
مرت هالبدوي واييج اقطع خدودج من البوس
الغلا تكلم ساره : بس خلاص عاد قومي عن بطيحان
ساره : خير شعندج ,, وبعدين مالت عليج صدقتي انا آكل ضب
الغلا : قلت يمكن غاصبج بطيحان يسويها .. ما علينا شفتي المجله ؟
ساره تضحك : الساعه صح
الغلا : بعد عمري وخيتي فاهمتني .. ساره ابيها خاطري فيها لونها عجييييب
ساره : دقيت قالوا لي ما وصلت الكويت يبيلها على الأقل اسبوعين
الغلا : وانا بنطر اسبوعين !! لا مابي بعدين يصير في البيبي ساعه
خالد ابتسم وام حمد ضحكت على بنتها
خالد ( يا زينك ويا زين كلمة بيبي من فمك .. اتمنى هالبيبي يقربنا لبعض غلا روحي )
الغلا : شوفي بدق على منى بالمانيا تييب لي
ساره : وانا بعد ابي وحده
الغلا : ايه ادري ,, بقولها تييب 3 انا وحده وانتي وحده ولحماتي نوف وحده
نوف ( يا قلبي يا الغلا مو بناسيتني )
سكرت من اختها وبصوت عالي : نور وين النسكافيه
رن موبايلها بنغمه هلا بالطيب الغالي
الغلا ردت وهي تغني : عزيز وشوفتك منوه .. ترى ما جا على بالي اسمع
صوتك الحلو ,, هلا بحبيبي وقلبي وعقلي وكلي
ناصر : هلا بتوأم روحي
الغلا : وينك (وتقلد صوته) 10 دقايق وادق عليج ,, وهالعشر دقايق صاروا
ساعتين
طبعا ما اوصف لكم شعور خالد واللي يحس ويفكر فيه ,, 
ناصر يضحك : شسوي العميد يا فجأه وانشغلنا
الغلا تكلمه بالمصري : يا لهوي يا لهوي الست كبست عليك والا حد من العيال
يا لهوي يا خرابي فضحتني يا واد
نوف مبتسمه وخالد منزل راسه ويفرك ادينه
ناصر ضحك : بقيت ادق عليج بس قلت يمكن نايمه
الغلا : ايه بعد عمري نمت الساعه 1 كله منك وتوني قاعده .. متى بتيي ؟
ناصر : اليوم بيي مبجر على الساعه 11 ان شاء الله موجود
الغلا : مو تنسى الموكا علشان لا يصير في البيبي موكا
ناصر : حفظت الدرس والله ,, يلا سلمي على امي باي
الغلا : الله وياك حبي
الغلا بصوت عالي : يما ولدج يسلم عليج واليوم بيي مبجر الساعه 11 يقول
(هني خالد ارتاح) ام حمد : تعالي سلمي ما بقى احد ما كلمتيه
الغلا : هههههه شسوي يما بنتج مهمه ومطلوبه ,, عاد انا منو مكلمه
بنتج وولدج ,,, اخذت الغلا كوب النسكافيه وراحت الصاله واول ما شافت
خالتها شهقت ( وانعاد المشهد ثاني مره ) طاح كوب القهوه وطشر عند مدخل الصاله
والغلا انقزت وفتحت ريلها والحمد لله ما ياها شي .. الغلا بدهشه : خالتي !!!
ام عيسى : هلا وغلا بالغلا كله وشلونك يا بنتي
راحت لها الغلا لمتها وحبتها على راسها : هلا فيج خالتي نورتي الحمد لله عالسلامه
ام عيسى : الله يسلمك شلونك يمي ما جات عليكي القهوه ؟
الغلا باحراج : لا خالتي الحمد لله .. التفتت على نوف وبابتسامه : هلا يا عمري
شلونج عساج بخير ولهانه عليج وايد وايد
نوف وهي لامتها : هلا فيكي يا قلبي انا مشتاقه لك اكثر بشريني عنك
الغلا : الحمد لله بخير ,, وتموا لامين بعض
ام عيسى : بسك يا نوف خلي لخالد شوي
الغلا استوعبت رفعت عينها شافت خالد يطالعها بشوق ومبتسم ,, وقف وهي
اضطرت انها تروح تسلم عليه علشان امها ما تحس ان بينهم شي ,, وهي تمشي
صوبه منزله عينها ولما وصلت عنده مد ادينه وسلمت عليه ,, قرب وباسها على
راسها : شلونك يا قلبي عساكي طيبه
رفعت عينها الغلا وانصدمت .. هذا مو خالد هذا واحد ثاني !! كان ضعفان
والأرهاق مبين على ويهه ,, الغلا تمت تطالعه وهو ليلحين ماسك ادينها
الغلا دمعت عينها يوم شافته وبصوت واطي : الحمد لله على السلامه
خالد : الله يسلمك يا قلبي
تمت الغلا واقفه تطالعه وفاتحه عينها وخالد يطالع بطنها ولبسها وشعرها
( وين الشلال الأسود .. وينه يا غلاي ليه قصيتيه )
ام عيسى : تعالي يا الغلا اقعدي جنبي
الغلا قعدت يم خالتها وكانت مستحيه من لبسها جدامهم
ام عيسى : وين شعرك يمي ليه قصيتيه ؟!
الغلا : ليش خالتي مو حلو ؟
ام عيسى : كل شي حلو عليكي لكن الشعر زينه البنت
الغلا : قام يحت خالتي علشان جذيه قصيته
نوف : يجنن عليكي يا قلبي انت اللي محليته
الغلا بابتسامه : تسلمين ..قامت : عن اذنكم
ام عيسى : وين يمي ما شبعنا منك
الغلا باحراج : خالتي ابدل وايي
ام عيسى : اقعدي لبسك مابه شي وحنا مو بغرب
قعدت الغلا وويهها احمر من الحيا ,, بعد ما نظفت الخادمه القهوه راحت الغلا
عند طاوله الشاي وصبت شاي ووزعت كيك بالصحون وشالت الصينيه بتوزع
نوف : خلي عنك انا اقدم
الغلا : شدعوه نوف مو ثقيله كلها استكانه شاي
نوف : اتركيها انا اقد م
رن موبايل الغلا : هلا ميمي
مريم : اهلين هاو آر يو
الغلا : فاين .. شلون حمودي
مريم : صياااااح ينني بس اشيله يسكت
الغلا : انتي علمتيه 
مريم : مو انا هذا ابوه
الغلا : خلاص لي صاح عطيه ابوه
مريم : من صجج ! الريال يبي الياهل بس لابس وامشط وشبعان ويضحك
ولي وصخ والا صاح قطه عليج
الغلا : من رداج يا الخبله
مريم : غلاااااااااااا
الغلا بصوت واطي : اكلي تبن ما ترضين عليه لا تشكين يلا طسي
مريم : منتي يايتني اليوم ؟
الغلا : لا أهل السعوديه واصلين اليوم
مريم : حلفى .. ريلج معاهم
الغلا : ايه
مريم : لا يكون اتكلمين جدامهم !
الغلا : ايه
مريم : واي احراج ,, ريلج بروحه ؟
الغلا : لأ
مريم : منو معاه ؟
الغلا : مع السلامه ميمي
مريم : ههههه صج انا غبيه .. يلا اذا راحوا دقي وسلمي على خالتي وعليهم
الغلا : الله يسلمج
الغلا : تسلم عليكم صديقتي مريم
نوف : اللي ولدها ابو عيون زرقا
الغلا بابتسامه : ايه يهبل ماشاء الله عليه
ام عيسى : يا ام حمد حنا جايين نعزمكم على عرس نوف (ومدت لها البطايق)
ام حمد : عساه مبروك الله يهنيها ويرزقها بالذريه الصالحه
ام عيسى : اللهم آمين ,, وتكلم الغلا : يمي الغلا الجده ما هي بصويحيه
وراقده بالمستشفى
الغلا شهقت : اسم الله عليها شفيها ؟
ام عيسى : ضغطها مرتفع شوي 
ام حمد : سلامتها ما تشوف شر
الغلا : نوف انا من يومين كلمتج ما قلتيلي
نوف : ما حبيت اخوفك قلت كلها يومين وتطلع ما هقيت بتطول
ام حمد : هي ليلحين بالمستشفى ؟
ام عيسى : ايه بس الحمد لله احسن من اول ما تنومت عندهم ,, ودايم 
تسأل عن الغلا مشتاقه لها
نوف : لو سمحتي الغلا ابغي الحمام
الغلا : تعالي فوق غرفتي
نوف : الغلا انا ما ابغي الحمام كنت ابغي نكون لحالنا .. انتي عاجبك وجه خالد ؟
الغلا منزله راسها : شفيه ؟؟ ليلحين مريض ؟
نوف : الله يعينه اخوي خالد ما هو خالد اللي اعرفه , دوم مهموم وما يشتهي
ياكل , واللي زاد عليه زعل جدتي عليه 
الغلا : امي فاطمه زعلانه عليه !! ليش ؟
نوف : قايله له انت وكاد مزعل الغلا عشان كذا هي ليلحين قاعده عند
اهلها .. لا تحسب ان ماني عارفه ولا حاسه ان بينك وبينها شي , البنت
من دخلت البيت وهي دوم مهمومه وسرحانه
الغلا شهقت : حلفي نوف
نوف : كل ما جاها يقعد معها تصد عنه , خالد اللي كان حبيبها واللي
تعزه اكثر من العيال كلهم صارت ما تكلمه
الغلا تأثرت ودمعت عينها
نوف : آخر كلام قالته له قبل لا تدخل المستشفى اذا ما دخلت عليّ يدك 
بيد مرتك لا تجيني ولا تسلم عليّ وانا ماني براضيه عنك
بجت الغلا ما توقعت الأمور راح توصل لجذيه خصوصا انها تحب الجده فاطمه
نوف : وش قلتي يا الغلا ,, حنا نبغاك ترجعي معنا
الغلا : ارجع معاكم ؟! متى ؟
نوف : بكره
الغلا : .....................
نوف : الغلا هذا شي ما يبغى له تفكير , جدتي ارتفع ضغطها لأنها ضايقت
خالد وانا ادري بهالشي ,, هي متضايقه علشانك انتي وياه .. صحيح ما حد
عارف اللي بينك وبينه لكن حاسين انكم ما انتوا مرتاحين
الغلا : هو اللي قالج قوليلي هالكلام
نوف : صدقيني لأ .. انا ما حبيت الأمور تتعقد اكثر من كذا وانا حاسه ان
خالد راح يكلمك لأنه ما هو مرتاح وخايف على جدتي كثير
الغلا : وعرسك نوف ؟
نوف : عرسي بعد اسبوعين الله كريم وان شاء الله جدتي تطلع بالسلامه
وتحضر العرس .. لا يكون مو مفكره تجين ؟!
الغلا : اتصدقين عاد يمكن ,,, دورت بدله ما لقيت
نوف : تعالي السعوديه مليانه فساتين .. يلا الغلا ننزل
الغلا : لحظه ابدل وانزل معاج
الغلا لبست نفنوف نص الساق ونص كم شيفون لونه سماوي وتحت الصدر
شريطه لون ابيض
ناصر وصل واخذ خالد وقعد بالصاله الثانيه
ناصر : شفت مرتك قصت شعرها
خالد بحسره : ايه حلو عليها ما شاء الله
ناصر : أي حلو الله يهداك ,, خبري اهل السعوديه يحبون الشعر الطويل
خالد يضحك : اصابع يدك ما هي سوا
ناصر : بس انا زعلت عليها (قال ناصر كلمته بدخله الغلا) 
الغلا : منو هاذي اللي زعلت عليها ! ومن متى تعرفها ؟ وشسمها ؟
ومن بنته ؟ تدرس والا تشتغل ؟
ناصر يضحك وخالد مبتسم : هوب هوب بالعدال
الغلا تسوي نفسها معصبه : لا والله صج منو هاذي ؟ حلوه ؟
ناصر : احلى من القمر
الغلا : ادري بذوق اخوي حبيبي بس متى تعرفها ؟
ناصر : من زمااااااااااان
الغلا : يا العيار ليش ما قلت لي
ناصر : بس حسافه متزوجه
الغلا فاتحه عيونها : متزوجه !!! شتبي فيها .. بعدين وين ريلها عنها
ناصر : ريلها صديقي
الغلا متنرفزه : مالت عليك وعليه صج انه حمار وثور وتيس وبعير
وزهيوي بعد اللي ما يدري عن مرته ( خالد منزل راسه ويضحك )
ناصر ميت من الضحك : خلاص ما بقى شي من قاموس الحيوانات ما قلتيه
الغلا : خل ياكل تبن
ناصر : تدرين عاد منو البنت
الغلا : مابي اعرفها مالت عليها وعلى ريلها
ناصر يضحك : انتي يا الخبله
الغلا نزلت راسها وراحت لزقت باخوها وقرصته على ايده وهي منحرجه :
يبت الموكا ؟
ناصر يعطيها القلاص : هاج كل شي ولا يطلع في البيبي موكا
الغلا تبتسم : ثانكس ,, لو ادري جان قلت لك ييب اثنين
ناصر : حق منو ؟
الغلا : حق حماتي 
ناصر : حسبالي حق ريلج
الغلا : .......................
ناصر : تعالي قعدي عند ريلج بروح ابدل هدومي
الغلا ( اوووف جان زين ما ييت عندكم ) 
خالد : ليه واقفه حبيبتي اقعدي
قعدت الغلا لكن بعيد عنه
خالد : شلونك عساكي طيبه
الغلا : الحمد لله مرتاحه
خالد : عساه دوم يا قلبي ,, الغلا ابغي اكلمك في موضوع
الغلا ومنزله عينها وتلعب بقلاص الموكا : خير
خالد وبصوت واطي : متى ناويه ترجعي السعوديه ؟
الغلا : ومن قال لك اني ابي ارجع السعوديه
خالد : وش قصدك ؟
الغلا : انت عارف قصدي زين ,, واحنا بينا اتفاق والا نسيت
خالد بهدوء : لا ما نسيت لكن جدت امور ولازم ترجعي
الغلا : وشنو هالأمور اللي جدت على قولتك
خالد : الغلا اول حاجه لازم تعرفي اني ابغي راحتك وما ابغى اغصبك على
شي انتي ما ترتاحي له .. جدتي بالمستشفى وطالبه تشوفك
الغلا منزله راسها : سلامتها
خالد : جدتي حاطه اللوم عليّ تحسب انك مسافره زعلانه , وقالت لي ان
ما رجعت معها ماني براضيه عنك .. وانتي تعرفي جدتي غلاها بقلبي كيف
ما ابغاها تغضب وتزعل عليّ
الغلا : معلومه يديده .. توني ادري ان عندك قلب يحب
خالد يتنهد : عندي يا الغلا وانتي متربعه فيه وصار له فتره تعبان 
لأن حبيبه ما هو جنبه
الغلا منزله راسها :....................
خالد : الغلا ليه ما انتي مصدقه اني احبك .. والله احبك وبعدك عني اتعبني
مشتاق لك حبيبتي, ابغي اشوف ضحكتك .. اشتقت لغمازاتك ولسواليفك
الغلا :............................
خالد : ردي عليّ حبيبتي لا تخليني اكلم حالي
الغلا : انت تكلم وحده مات الحب من قلبها
خالد : نحييه انا وانتي مره ثانيه .. صدقيني حبيبتي انا تغيرت .. ما ابغى
اكون ظالم خاصه لك انتي .. غلاي ما جا الوقت اللي تسامحيني على غلطتي
الغلا منزله راسها وعيونها تدمع
خالد : وش قلتي حبيبتي ترجعي معنا ؟
الغلا : ارجع بس مو علشانك علشان امي فاطمه
خالد ارتاح : الله يعز شانك ويحنن قلبك عليّ
الغلا بالم : قلت لك قلبي ما فيه مكان للحب , ولا تنتظر مني كلمه او حتى نظره
حب او عطف واللي يموت ما يحيى مره ثانيه
خالد : حبيبتي الأيام توريك خالد كيف صار
قبل العشا الغلا بغرفتها مع نوف ,,,,, 
نوف : الغلا .. ابغي منك خدمه
الغلا : آمري يا قلبي
نوف : ابغي اصبغ شعري للعرس
الغلا : احنا متى بنسافر باجر ؟
نوف بفرحه : يعني راح تجين معنا ؟
الغلا : علشان امي فاطمه ,, متى طيارتنا ؟
نوف : بكره الساعه 7 بالليل
الغلا : باجر الساعه 9 الصبح امرج ونروح الصالون اللي صبغت فيه شعري
ادق الحين آخذ لج موعد واذا خلصنا من الصالون نروح نتسوق
نوف : اقول لأمي ولخالد وادق عليكي
الغلا : يلا ننزل تحت نتعشى
,,,,,,,,,,,,,,,,,,,,,,,,,,,,,,,,,,,,,,,
الساعه 9 الصبح الغلا يم الفندق تدق على نوف : يلا نزلي
نوف : الغلا اطلعي الدور الرابع غرفه 42
الغلا : نووووف لا يكون مو مخلصه ؟!
نوف : تعالي قاعده افطر كلها 10 دقايق وننزل
دخلت الغلا وشافت خالد قاعد يم امه بالصاله سلمت وقعدت يم نوف
ام عيسى : يلا يا بنتي افطري
الغلا : مشكوره خالتي بالعافيه عليكم
ام عيسى : اصب لك حليب ؟
الغلا : لا خالتي ما احبه
نوف : فيه حد ما يحب الحليب ؟!!
الغلا : انا
نوف : واللي في بطنك وش يشرب ؟
الغلا : شاي وقهوه
ام عيسى : لا يامي ما هو بزين لازم حليب .. الحليب زين لك وللي في بطنك
الغلا : والله خالتي ما احبه ولا احب اشم ريحته
نوف تمد سندويش جبن للغلا
الغلا بصوت واطي : نوف ما اشتهي آكل يلا خلصي
ام عيسى : غلا مدي يدك وكلي ,, مستحيه ؟
الغلا : لا خالتي مو مستحيه بس مالي نفس ما احب آكل اول ما اقعد من النوم
خالد ( معلومه جديده ,,, ان شاء الله لي جيتي السعوديه انا اعرف كيف
اخليكي تفطري وتشربي حليب بعد )
راحوا الصالون وصبغت نوف شعرها ... وعلى الساعه 12 الظهر وصلوا السوق
شرت نوف لها جم غرض والغلا دورت لها بدله وما عجبها شي ..الساعه 1.30 الظهر
الغلا : نوف يوعانه
نوف : يلا نرجع .. انتوا متى غداكم ؟
الغلا : الحين .. بس انا تعبانه ويوعانه ما اقدر اسوق ,, امشي نروح ناكل
في أي مطعم بعدين نرجع
نوف : امي راح تحاتي ويمكن خالد يعصب اذا تأخرنا اكثر من كذا
الغلا : ما عليج الحين ادق على امي واقول لها بنتأخر ساعه
تغدوا مشاوي وعلى الساعه 3 وصلوا البيت ,,,, راحت نوف عند الحريم
والغلا راحت الديوانيه ... ولما شافها خالد انصدم انها شلون داخله عند الرياييل ,, سلمت على رياييل خواتها وعلى اخوانها وشافت
مشاري قاعد يم ابوه .. وأول ما شافها مشاري راح ركض ولمها
الغلا : هلا بالغالي مشوري
مشاري : ثنو جبتي لي 
الغلا تساسره : بعدين اعطيك علشان بابا لا ياخذه منك .. ok
مشاري : oT
ناصر : غلا الله يابج هاج قشريلي منجا
الغلا تساسر ناصر : اذا سافرت من بيقشر لك منجا ؟
ناصر : راح آكلها بقشورها
الغلا : ههههههههههه
ابو مشاري : ضحكونا معاكم
الغلا : سر .. يعني لازم كل شي تعرفه
راح مشاري وياب منجا للغلا : انا بعد ابي منجا بث مو متل خالي ناثر انا ابي
تقثينها متل ايث كليم
الغلا تضحك : انت تامر يا الغالي
ابو فواز : ها الغلا ما ودج بهند
الغلا : ههههههه احييك صراحه يا بو فواز هم خسران وهم بتلعب
ابو فواز : ذاك الأسبوع مقعدين يمي بو مشاري ينني هو اللي خلاني اخسر
الغلا تطالع بو مشاري وتضحك ,, وخالد من داخله يغلي بس يبتسم مجامله
بو مشاري : حطيتها عليّ قول ما اعرف العب والغلا كسرت راسكم
خالد ( قاعده مع الرجال وتلعب معهم بعد ؟!!!!! يا ويل حالك يا خالد )
ناصر : خالد ما غلبتك الغلا بالهند
خالد سرحان ويطالع الغلا 
الغلا ( هاذي تكملة الصفعات اللي ياتك مني ,, ادري انك بتنفجر لأني دخلت
هني وقاعده اسولف مع رياييل خواتي ... خلني اسولف واضحك قبل لا اروح
انسجن عندك وانسى الفرح )
ناصر : هههههههههه اكيد كسرت راسك بالفوز عشان جذيه ما ترد
خالد : ها
الكل : هههههههههههه هههههههههههههه ههههههههههههه
الغلا : اقول بو مشاري شخبار المزيون ؟
خالد التفت عليها وفتح عينه ( من ذا اللي اتكلم عنه !! )
بو مشاري فهم عليها : يزقح ,, يسلم عليج
الغلا : ههههههههه حلوه يسلم عليّ ,, شلون قالها ؟
بو مشاري : ههههههههههههههههههههههههه
الغلا : تصدق ولهت عليه,, عليه عيون تذبح
بو مشاري : اهو بس عيونه .. كل شي فيه حلو
الغلا : ايه والله كل شي فيه حلو واحلى ما فيه صبغة شعره
,, خالد من داخله يغلي .. وده يقوم ويسحب الغلا ويطلعها بس ما يقدر
هو عارف ان الغلا تستفزه لانها طول القعده ما كانت تطالعه ولا توجه
له كلام , وهذا الشي خلاه يتضايق منها ويحس بالغيره لانها قاعده تسولف
مع بو مشاري وسافهته ,,
بو مشاري : عشان جذيه ما اطلعه اخاف عليه يتخامطونه
حمد معاهم عالخط : وده جبد ( منطقه كبد بالكويت )
الغلا : لااااااا حرام عليك حمد هالمزيون يروح جبد ,, قطيعه عند بنات الشوارع
حمد وابو مشاري : ههههههههههه
حمد : حلوه بنات الشوارع
ابو يوسف : هيييييه منو هالمزيون اللي اتحجون عنه ؟
ابو فواز : ايه والله منو ؟ من كثر ما اتحجون عنه ودنا نشوفه
ناصر لاحظ خالد متضايق شوي : خالد ما ودك تشوفه
الغلا التفتت على خالد وشافته يبتسم مجامله لهم
بو مشاري : لا ما اقدر اجيبه من امس معرس وما احب اضايقه
خليه يتهنى بعروسته هههه
الغلا : ههههه يحليله عرس .. زين زين .. من هي العروس واي فندق وديته ؟
بو مشاري يضحك : اعرس على وحده من جنسه ووديتهم فندق جبد
ناصر : عيل بيتخامطونه بنات الشوارع على قولة الغلا
الغلا : لا يكون وديته جبد والجرس برقبته ؟
بو مشاري : لا فصخته وعطيته مهر لعروسته
الكل : ههههههههههههه ههههههههههههه ههههههههههههه
الغلا تضحك وخالد يغلي : هههههه قول له الغلا تسلم عليك
بو مشاري : شلون سلامج ؟
الغلا : مياو مياو ميااااااااااو
بو يوسف يضحك : كل هالحجي عن هالمزيون طلع مياو
بو فواز : شعره وقصته وقذلته وغمزة عيونه .. حشى جنها اوصاف ادمي
مو قطو 
الكل مع خالد : ههههههههههههههه
صعدت الغلا غرفتها وحطت لها جم غرض بجنطتها اللي بتاخذها معاها المطار ,,
دخلت الحمام خذت لها شاور ,, صلت العصر وراحت انسدحت على السرير وغمضت عينها ونامت على طول من التعب ...
خالد دق على نوف : يلا جاهزين
نوف : ايه بس الغلا ما نزلت
خالد : قولي لاختها تقول لها تنزل
نوف : ان شاء الله
نوف : ام مشاري لو سمحتي تقولي للغلا تنزل بنمشي الحين
ام حمد : ما شاء الله راح الوقت بسرعه الساعه 5
راحت ساره ودخلت غرفة الغلا لقتها نايمه : غلوووووي !!!!
غلا ... غلا ...
الغلا : امممممممممم
ساره : غلا يلا قومي الساعه 5 وراج سفر 
الغلا : بعدين ساره فيني النوم
ساره تضحك : والله لو هي طيارة ابوج جان قلنا شبعي نوم ,, يلا الناس تنطرج
الغلا فتحت عينها وبصوت نعسان : شنو
ساره : غلا باقي اقل من ساعتين عالطياره
الغلا وتوها تستوعب حطت ايدها على راسها : اوووووه 
ساره : يلا قومي اخذي لج شاور صحصحي ,,, تبين مساعده
الغلا : جنطتي نزليها معاج وانا لي خلصت انزل
ساره : لا تتأخرين خالد داق على اخته يستعجلها
الغلا ( ما صار هالخالد اللي مضايقني حتى بنومي واحلامي !! )
ودعت الغلا اهلها بالدموع .. وناصر وداهم المطار ,,,,,,
قبل لا تركب الغلا الطياره دزت لخالد ماسيج : ابي نوف تقعد يمي
خالد فهم عليها بس حب انه يحارشها دز لها : يعني وش يمي
الغلا دزت : عن الاستعباط .. ان قعدت يمي راح انزل من الطياره
خالد ( ادري بك تسويها .. آآآآه يا الغلا ما تدري كيف قلبي فرحان وانتي معي )
ركبت الغلا الطياره وقعدت نوف يمها .. سندت راسها عالكرسي وسرحت بافكارها
( رجعت للضيقه والهم ... يارب سهل لي اموري وعيني على اللي جاي )

اتمنى يكون عجبكم هالجزء

برجعة الغلا للسعوديه هل راح تتحسن العلاقه بينها وبين خالد
احداث جديده بالجزء القادم 
بانتظار اقتراحاتكم وردودكم
دمتم بخير ( اختكم غفران*)




(( الجزء الثاني والعشرون ))
(أيام من حياتي )
******************** 
ودعت الغلا اهلها وسافرت السعوديه .. وصلوا بالليل ,, نوف من التعب راحت غرفتها وام عيسى راحت غرفتها وتمت الغلا قاعده بالصاله مع خالد ...
خالد : غلا قومي فوق ارتاحي
الغلا منزله راسها : ما راح نروح عند امي فاطمه
خالد : الوقت متاخر بكره ان شاء الله
صعدت الغلا جناحها وقعدت بالصاله .. التفتت تطالع الجناح وعورها قلبها
( يارب .. يارب ما اشوف ولا اعيش الايام اللي شفتها اول ما ييت )
فتحت الغلا التلفزيون وقعدت تطالع ,, كانت حاسه بتعب وودها تتمدد وتريح ظهرها بس ما تبي تنام عالارض 
خالد : غلاي
الغلا رفعت راسها له
خالد : حبيبتي روحي ريحي
الغلا : وين ؟
خالد : داخل غرفة النوم عالسرير
الغلا : وانت ؟
خالد : انا بنام بالغرفة الثانية .. اهم شي انتي ترتاحي واللي في بطنك
دخلت الغلا الغرفه وراحت الحمام خذت لها شاور ,,, صلت صلواتها
وتمددت على السرير وغفت عينها ونامت
,,,,,,,,,,,,,,,,,,,,,,,,,,,,,,
الصبح قعدت الغلا من النوم الساعه 8 ونص وتوها طالعه من الحمام رن موبايلها
الغلا : هلا وغلا لأحلى أم بالكويت
ام حمد : السلام عليكم ,, هلا فيج يما شلونج
الغلا : وعليكم السلام هلا بالغاليه الحمد لله انا بخير انتوا شلونكم
ام حمد : الحمد لله كلنا بخير ,, شلون عجوزكم ؟
الغلا : وصلنا امس متأخر وما في زياره الحين ان شاء الله بنروح
ام حمد : الله يشافيها وتطلع بالسلامه
الغلا : آمين
ام حمد : وخالد شلونه
الغلا : الحمد لله
ام حمد : وانتي شلونج معاه
الغلا تتنهد : ما شي الحال
ام حمد : ليلحين زعلانين على بعض ؟
الغلا تفاجأت : ها ... من قالج اني زعلانه يما ؟
ام حمد : قلبي
الغلا : يماااااااااا
ام حمد : لا تهقين اني مو حاسه ولا عارفه ,, يما انا حسيت فيج من اول
ما شفتج ,, واللي اكد لي تصرفاتج ونفسيتج وحياتج اللي تغيرت ,,
منتي الغلا اللي اعرفها ,, 
الغلا دمعت عينها : ...........................................
ام حمد : يما انا اكلمج علشان مصلحتج ,, اذا خالد مزعلج والا مضايقج
بشي قعدوا مع بعض وتفاهموا وحلوا مشاكلكم بينكم وبين بعض ,,
وانا اللي اشوفه انه حاطج بعيونه
الغلا وصوتها متغير : شدراج انه حاطني بعيونه يما
ام حمد : يما انا ما ادري شبينكم لكني اشوف شلون يعاملج
الغلا تمسح دموعها
ام حمد : الغلا يما لازم المره هي اللي تضحي .. ومهما شد الريال
لازم هي اللي ترخي
الغلا تبجي : ما أقدر يما انا تنازلت وايد ومو مستعده اتنازل اكثر
ام حمد : يما بنيتي ادري انج ما تحبين تقولين مشاكلج لأحد .. وانتي
اللي تحلين مشاكلج بروحج لكن هذا ما يمنع انج تطلبين المشورة ,,
يما البنت مو كل يوم لها ريل .. والمره لازم تصبر مرة ومرتين وعشرة ,,
يما شمسويلج خالد علشان كارهته لهالدرجه ؟
الغلا تبجي 
ام حمد : ما يصلي ؟ ما يعاملج زين ؟ بخيل ؟ خاينج ؟ شفتيه مع وحده غيرج ؟
الغلا : يما الخيانه مو بس فعل ,,
ام حمد : تحمليه يما وعطيه فرصه ,, خالد حبوب وشاريج ,, ما شفتيه
يوم يابج وبيسافر شكثر وصاني عليج حتى مصروف لج عطاني وقال لي
أي شي تبي الغلا دقي وقوليلي .. كل هذا ومو شايلج بعيونه يما !!
الغلا : ...................................
ام حمد : علشان اللي فبطنج يما تنازلي شوي وعطيه فرصه وتفاهموا
مع بعض ,, ابي اشوف الغلا بنتي الأوليه مو الغلا الحزينه
الغلا تبجي
ام حمد : يما انا ما اقولج هالكلام عشان تبجين .. اقوله لأني خايفه عليج ..
يما الغلا 
الغلا تمسح دموعها : هلا يما
ام حمد : دموعج غاليه يا حبيبتي اوعديني انج تعطين خالد فرصه
وتسامحون من بعض
الغلا : ان شاء الله يما
سكرت الغلا من امها وراحت الحمام غسلت ويهها ,, لبست وحطت مكياج
خفيف تخفي آثار البجي ,, نزلت تحت وشافت خالد قاعد مع امه ,, راحت
الغلا سلمت على خالتها وقعدت يمها ,, خالد يطالعها وحس انه فيها شي
خالد : الغلا وش فيكي تعبانه ؟
الغلا : لأ 
ام عيسى : افطرتي يمي
الغلا : لأ خالتي ما لي نفس بعدين
خالد ( وكاد انها باكيه ومتضايقه عشان كذا ما لها نفس تاكل )
الغلا : خالتي امي تسلم عليج
ام عيسى : الله يسلمها من كل شر
خالد تأكد ان فيها شي : غلا أهلك فيهم شي ؟
الغلا رفعت راسها تطالع خالد وتذكرت كلام امها وسرحت وهي تطالعه
ام عيسى : الغلا وش فيكي أهلك فيهم شي ؟
الغلا : لا خالتي ما فيهم الا العافيه ان شاء الله .. خالتي وين البنات
ام عيسى : نوف وانوار جاتهم دلال وراحوا لجدتهم
الغلا : متى بتروحون المستشفى ؟
ام عيسى : الحين يمي حنا نحتريك تنزلي ,, بس ما يصير تروحي وانتي
موب ماكله شي
الغلا : آخذ معاي نسكافيه خالتي
خالد : نسكافيه على الريق لأ ,, كلي لك شي
الغلا نزلت راسها
ام عيسى : قومي يا بنتي الاكل عالطاوله خذي لك فطيرة مع قهوتك
الغلا : خالتي ما اشتهي
قعد خالد على القنفه : انا مانيب رايح الا لما تاكلي
ام عيسى : تعالي يمي انا آكل معك
خذت لها الغلا فطيرة جبن وغصبت نفسها وكلت منها شويه
خالد : حتى العصفوره تاكل اكثر منك !!
الغلا بصوت هادي : بعد شوي آكل
ام عيسى : خلاص خالد لا تضغط عليها خلها على راحتها
خالد : يما شوفي وجهها كيف صاير لونه من قل الاكل ,,,
خالد اخذ كوب حليب ومده للغلا : خذي اشربي
الغلا حطت ايدها على خشمها وصدت : مابي ما احبه
خالد : انتي ما تحبينه هو يحبك ... يلا اشربي
ام عيسى : بس يا ولدي لا تغصبها
خالد : الا بغصبها علشان مصلحتها
الغلا طالعته بنظرات غضب
خالد بصوت هادي : يلا حبيبتي اشربي ولو شوي
الغلا : .............................................
خالد : يلا غلا راح نتأخر على جدتي
الغلا : .............................................
ام عيسى : قوم انا اخليها تشرب
الغلا من الاحراج منزله راسها وجبدها لايعه ,, قعدت يمها خالتها ومسحت
على راسها : اشربي يما 
الغلا بصوت واطي : خالتي ما احبه صدقيني
ام عيسى : علشان خاطري حتى لو شويه
الغلا استحت من خالتها خذت كوب الحليب وقربته من شفايفها وهي مغمضه
عيونها وحاطه ايدها الثانيه على خشمها ,, شربت منه شويه ودزت الكوب 
بعيد عنها بلعته وهي مغمضه عيونها وحاطه ايدها على حلجها
خالد يمد لها فطيره : خذي كلي
الغلا دزت ايده وقامت تركض الحمام ورجعت !!!!!!
راحت لها ام عيسى : اسم الله عليك .. وش كلتي عشان ترجعين
الغلا وهي تغسل ويهها بالماي : قلت لج خالتي ما احب الحليب ما صدقتوني
خالد لما ركضت الغلا تفاجأ .. وانصدم لما رجعت ( فيه احد يكره الحليب !!!
الحين صدقت )
قعدت الغلا عالقنفه وخالد قعد يمها بايده قلاص ماي : اشربي
الغلا رفعت عينها له ,,,
خالد : مويه موبحليب
الغلا اخذت منه الماي وشبه ابتسامه على شفايفها
ام عيسى : شلونك يما الحين
الغلا : الحمد لله خالتي ما فيني الا العافيه
ام عيسى : تقدري تروحي المستشفى والا تجلسي هنا ترتاحي
الغلا توقف : لا خالتي ما فيني شي .. بروح معاكم .. بس لحظه انطروني
بروح فوق شوي وانزل

في المستشفى ......
وقبل لا تدخل الغلا على الجده فاطمه شجعت نفسها وبكل الم وخجل
مدت ايدها ومسكت ايد خالد ,, خالد تفاجأ والتفت عليها متفاجأ من حركتها ,,
شافها مسكره عيونها .. ضغط على ايدها , التفتت له : مو علشانك علشان امي
فاطمه ما تستاهل احد يكدر خاطرها
ابتسم خالد ورفع ايده وباس ايدها
الغلا ارتجفت ايدها : اذا سويت جذيه مره ثانيه ما راح ادخل وياك
خالد فرحان وبابتسامه : خلاص خلاص حبيبتي توبه كفايه انك جنبي
ويدك بيدي .. روحي ردت لي غلاي
وتم خالد يطالعها ومبتسم
الغلا : مطول الفيلم على ما يخلص ؟
خالد : أي فيلم ؟!
الغلا : ممكن ندخل ؟
خالد : تفضلي حبيبه قلبي
دخلت الغلا ايدها بايد خالد شافتهم الجده وابتسمت والغلا ردت لها الابتسامه
ورفعت ايدها اللي ماسكها خالد ,, راحت الغلا لمت الجده وحبتها على راسها
خالد ويحب يدته على راسها : ها جدتي راضيه عليّ والا ليلحين زعلانه مني
الجده بعبره : الله يرضى عليك يا ولدي دنيا وآخره يوم انك جبت لي الغلا
والله اني مشتاقه لها
الغلا : تشتاق لج العافيه يما .. سلامات يا الغالية وما تشوفين شر 
الجده : الشر ما يجيك يا بنتي
الغلا : يلا يما ترجعين معانا البيت ؟
الجده : الضغط لاعب براسي دوم يوجعني حتى الزاد عفته ما اشتهيه
الغلا : واللي الحين يخلي نفسيتج تنفتح وتاكلين .. والتعب اللي فيج كله يروح
الغلا وهي اتساسر الجده : يما لا تقولين لأحد أمانه
الجده مبتسمه : قولي يمي
الغلا : ان شاء الله بيزيدون الفواطم وحده ,, فيني سميتج
ويه الجده استبشر بالفرح وبصوت واطي : يا حي الله فيكم يا بنتي
الغلا قربت الأكل وقعدت تأكل الجده والجده تاكل
نوف : هالله هالله لو ندري جده انك بتاكلي كنا جبنا الغلا من زمان
خالد : عشان تعرفي ان مرتي تفتح النفس
ام عيسى : يلا خلها تفتح نفسك واكل زي الناس
خالد : ان شاء الله الغلا توكلني ,, ويلتفت عليها : وش قلتي توكليني ؟
الغلا انحرجت وعلشان لحد يحس بشي قالت بابتسامه : من عيوني
خالد بابتسامه : تسلم لي عيونك
خالد يساسرها : ابغي توكليني مثل يوم كنا بالملكه واعمل نفسي موبداري
واعض اصبعك
الغلا طالعته وعاقده حواجبها
خالد : ابغي الغلا اللي بالملكه اشتقت لها
الغلا بصوت واطي ما يسمعه الا خالد : الغلا اللي بالملجه ماتت
واللي جدامك وحده ثانيه
خالد : بعد الشر عليكي وعليها
الغلا باستنكار: من هي ؟
خالد : الغلا اللي دوم مبسوطه واللي الضحكه ما تفارق شفاها
الغلا الطيبه الحنونه اللي كل من شافها حبها لطيبتها واللي متربعه
بقلبي واللي مشتاق لها واااااااااجد
الغلا : الله يرحمها
خالد بكل حنيه وحب : غلاااي
الغلا : لو سمحت مو وقته هالكلام اللي بالغرفه عينهم علينا
دخل بو عيسى وسلم على امه وراحت له الغلا سلمت عليه وحبته على راسه
بو عيسى : شلونك يا بنتي الحمد لله على السلامه
الغلا : الله يسلمك عمي انت شلونك
بو عيسى : بخير بشوفتكم .. شلون اهلك وبو وليد
الغلا : الحمد لله كلهم بخير ويسلمون عليك عمي
بو عيسى : الله يسلمك ويسلمهم .. اقول يما وجهك مورد ماشاالله 
الجده : والله اني فرحت يوم شفت الغلا
ام عيسى : عسى دوم مورد والعافيه حولك
البنات مع الغلا : آمين
ابو عيسىى : توني جاي من الدكتور وطمني .. ما عليكي شر انشاالله
الجده : الشر ما يجيك
ابو عيسى : يلا يا ام عيسى نرجع البيت ونجي العصر
خالد : معك السايق يبا ؟
بو عيسى : ايه ,, نروح انا وامك وانت ارجع مع البنات
انوار : انا بقعد عند جدتي
دلال : وانا الحين بو عبد الرحمن بيجيني
خالد : اجل يلا الغلا انتي ونوف
نوف : وش رايك الغلا نقعد عند جدتي 
الجده : لا يمي خليها تروح ترتاح والعصر تجي
طلعت الغلا مع نوف وخالد
بالسياره .....
نوف : غلا وش رايك بكوب باسكن
الغلا ابتسمت وبصوت واطي : توه في بالي
نوف : يلا خالد لو سمحت ولدك مشتهي باسكن
خالد مبتسم : ولدي والا انتي ؟؟
نوف : ههههههههه ولدك وامه وعمته
خالد : احلى باسكن لأحلى ام عبدالله وعبدالله
الغلا نزلت راسها وابتسمت ( لأحلى فاطمه حبيبة قلبي )
,,,,,,,,,,,,,,,,,,,,,,,,,,,,,,,,
العصر راحت ام عيسى مع بو عيسى ونوف المستشفى ,, الغلا كانت نايمه
وخالد قالهم لما تصحى نجيكم
الساعه6 نزلت الغلا تحت وشافت خالد بالصاله : وين خالتي ونوف ؟
خالد : راحوا المستشفى ,, يلا انا انتظرك عشان نروح لهم
دخلوا المستشفى وخالد شبك ايده بايد الغلا .. الغلا حاولت تسحب ايدها من ايده
خالد تمسك بايدها حيل : علشان جدتي
الغلا التفتت عليه : ؟؟؟!!!!!!!!
خالد : وعلشاني .. ارتاح اذا يدك بيدي احس روحي ارجعت لي غلاي ...
وصلوا عند غرفة الجده وقبل لا يدخلون قرب خالد من الغلا وقال لها :
أحبـــــــــــــــــــــــــــــــــــــــــــــــ ــــــــــك
أحبـــــــــــــــــــــــــــــــــــــــــــــــ ـك
أحبـــــــــــــــــــــــــــــــــــــــك

,,,,,,,,,,,,,,,,,,,,,,,,,,,,,,,,
,,,,,,,,,,,,,,,,,,,,,,,,
بعد يومين طلعت الجده من المستشفى , وابو عيسى سوا عشا على سلامه
امه وعزم كل الأهل .. 
الغلا مع البنات تسولف وتضحك ,, عاتبتها دلال على انها قصه شعرها :
صدق اني تضايقت لما قصيتي شعرك بس ما شاء الله حلو عليكي
الغلا تضحك : عيونج الحلوه ام خطيبي .. انا قاصته علشان خطيبي عمر
يارب يعجبه ,,
كل اللي بالصاله ضحكوا ,, قامت جواهر توزع الشاي ولما قربت من الغلا
وبايدها الأستكانه صبت الشاي على بطنها ,, صرخت الغلا ووقفت , مسكت
نفنوفها وبعدته عن بطنها وهي تصرخ : آآآآآآآآآه حار
نوف خايفه : حرقك .. الغلا تكلمي
الغلا : حار نوف حار,, ودموعها تنزل
راحت دلال لجواهر وتلتها من ايدها وبعدتها عن الغلا : انتي مجنونه وش سويتي
جواهر : ما سويت شي .. هو طاح من يدي
دلال : كذابه انتي متعمده
جواهر وهي حاقده على دلال : لا تتبلي عليّ لو متعمده كان كبيته كله
الغلا تمشي صوب الحمام ومرت يم جواهر ,, جواهر وبصوت واطي :
المره الجايه على وجهك ان شاء الله
نوف سمعت جواهر وصلت الغلا للحمام وراحت لأمها قالت لها اللي سوته
جواهر والكلام اللي قالته
بجناح خالد ,, قعدت الغلا على السرير تبجي وخالتها ام عيسى لامتها
وعندها نوف ودلال ,, انطق الباب وقامت نوف تفتحه : يبه ؟!!!!!
ابو عيسى : وين هي الغلا وشلونها الحين ؟
نوف : داخل يبه حياك
الغلا شافت عمها داخل عليهم قامت وقفت ونزلت راسها تمسح دموعها
ابو عيسى : وشلونك يبه عسى ما تعورتي
الغلا وصوتها متغير : لا عمي ما فيني شي بسيطه
ابو عيسى : يلا البسي نروح المستشفى
الغلا : لا عمي ما يحتاج مستشفى خالتي حطت عليه عسل والحمد لله بسيطه
ام عيسى : كلمت بنت اختك مسوده الوجه
ابو عيسى : ما شفتها من كلمتيني جيتكم على طول ,, لي كلام معها ومع امها
الغلا تبجي : عمي لا تكلمها الحين .. ما نبي نسبب مشاكل هذا عشا امي فاطمه
ما نبي انكد عليها
ابو عيسى : اصيله يا بنتي الله يكملك بعقلك
الغلا تكلم خالتها : خالتي انا بخير الحمد لله روحي لضيوفك لا احد
يحس بشي وانتي بعد دلال ونوف
ام عيسى : حنا ننزل وخلي معك نوف يمكن تبغى حاجه
الغلا منسدحه على السرير وتبجي 
نوف : الغلا بس قطعتي قلبي اذا يحرقك قومي المستشفى
الغلا : لا ما يحرقني بس اللي حار قلبي ليش جواهر تتصرف معاي جذيه
لي متى يا نوف لي متى ؟
انفتح الباب بقوه ودخل خالد عليهم وهو خايف : وش صاير 
الغلا تمسح دموعها : مو صاير شي
خالد من غير وعي مشي صوبها ولمها حيل على صدره 
الغلا انحرجت من نوف وبصوت واطي : وخر عني عورتني
خالد يكلم نوف : البسوا وانا انتظركم بالسياره عشان نروح المستشفى
طلع خالد قبل لا يسمع منهم أي رد محتر من جواهر ووده يذبحها
الغلا : نوف ما له داعي مستشفى انا ما فيني شي
نوف : الغلا قومي خالد شكله خايف ومعصب بعد
الغلا : نوف ماني رايحه مو غصب
تمت نوف تحايل الغلا وهي مو راضيه تروح
دق خالد على نوف وبصراخ : ساعه ! يلا انزلوا
نوف : خالد الغلا ما تبغى تروح المستشفى
سكر خالد التليفون وراح لجناحه يركض
نوف : الغلا خالد سكر بوجهي مبين انه معصب
الغلا : روحي نزلي خليني انا اتفاهم معاه
طلعت نوف ودخل خالد وشاف الغلا قاعده على السرير .. شافته قامت
وقفت وهي منزله راسها : خالد مابي اروح المستشفى
خالد تم واقف يطالعها : قوليه مره ثانيه
رفعت الغلا عينها له : مابي اروح المستشفى
خالد : ابغي اسمع اسمي على لسانك قوليه مره ثانيه صار لي زمان ما سمعته
قعدت الغلا على السرير ودمعت عينها ,, قعد خالد مقابلها على الأرض ومسك
ايدها الثنتين .. نزلت دمعه من عينها على ايد خالد ,, رفع ايده وباس دمعتها :
دموعك غاليه يا قلبي اذا تعبانه قومي نروح المستشفى
الغلا وهي تبجي : قلبي تعبان منكم انت وبنت عمتك .. اكثر اثنين ضروني
بحياتي انت وياها .. انا شسويت لكم علشان تسوون فيني جذيه حرام عليكم
حسبي الله ونعم الوكيل ,, يرت الغلا ايدها من خالد وحطتهم على ويهها وبجت
خالد : الغلا ريحيني يا بنت الحلال وخلي عنك بنت عمتي الحين ,, صدقيني
راح آخذ حقك منها بس بالأول اطمن عليكي وعلى بطنك
الغلا وتمسح دموعها : قلت لك ما فيني شي
خالد : خليني اشوف
الغلا فتحت عيونها : شتشوف ؟
خالد : اشوف بطنك
الغلا قامت من السرير مرتبكه ومستحيه ومشت بتروح الصاله ,, خالد مسك 
ايدها : حبيبتي مستحيه مني
الغلا نزلت راسها وعينها بالأرض
خالد رفع راسها وتمت الغلا منزله عينها مستحيه : حرام اتطمن على مرتي وولدي
الغلا : ........................
خالد حط ايده على بطنها .. الغلا لا شعوريا رجعت لورا وعطته ظهرها
حطت ايدها على بطنها وحست شوي يقرصها راحت وقعدت عالسرير
خالد : قومي الغلا ريحيني الله يخليكي
الغلا : بليز اطلع ابي اروح الحمام باغير ملابسي
خالد : طيب قوليلي يحرقك بطنك ؟
الغلا : لأ
خالد : صاير مكانه احمر ؟
الغلا : شوي
خالد : واجد ؟
الغلا : لأ اول ما صبت عليّ رفعت ملابسي بسرعه ,, لكن مره ثانيه
على قولتها راح يجيني على وجهي .. ذيك الساعه ما اقدر ارفع شي ,,
حسبي الله ونعم الوكيل عليها الله ينتقم منها .. ما ادري ليش معاديتني
جني بايقه حلالها (وتبجي) جان خذيتها وفكيتني من شرك وشرها
خالد تضايق من كلمتها , اخذ موبايله ودق على نوف : وين هالكلبه جنبك ؟
نوف : ايه 
اصعدي انتي معاها تعالي لجناحي
الغلا : لأ ما ابيها تدخل هني
خالد : نوف وديها غرفتك واذا وصلتي عطيني رنه
خالد : حبيبتي اهم شي انك بخير , وحقك راح آخذه الحين واذا بتشوفي تعالي
الغلا : مابي اشوفها ولا اشوف احد
دخل خالد غرفه نوف وقال لنوف تروح لغلا , خافت جواهر لما شافت 
نفسها بروحها مع خالد 
خالد : وش سويتي للغلا ؟
جواهر بخوف : ما سويت شي الكوب زلق من يدي وطاح عليها
خالد : تكذبين
جواهر بانفعال : اكيد ست الحسن كذبت عليك بكم كلمه وصدقتها
طراااااااااااخ .. كف من خالد على خد جواهر خلا دموعها تنزل
خالد : ان شفتك مقربه جنب زوجتي راح يكون آخر يوم بحياتك ..
الظاهر كف ابوي اللي جاكي ما رباكي
جواهر : تمد يدك عليّ عشانها ؟!
خالد : واكسر راسك ,, حسافه انك بنت حصه ال...........
جواهر : كل ذا عشان هالدخيله
خالد بصراخ : جب ولا كلمه لا والله الحين انزل اعلم كل اللي في المجلس
واولهم ابوكي واخلي يومك اسود زي وجهك
جواهر تبجي وحاطه ايدها على خدها
خالد : فهمتي والا لأ ,, لا تهقين ان الغلا ساكته عنك خايفه منك , هي
ساكته احتراما لعمتي وأهلي والا انتي ما تستاهلي حتى احد يسلم عليكي
وهذا آخر انذار لك وان شفتك حتى لو مكلمه الغلا راح اقص لسانك ..
جواهر ( كثر ما حبيتك الحين اكرهك .. اكرهك )
جواهر : راح تدفع ثمن الكف غالي
خالد : اعلى ما بخيلك اركبيه
طلع خالد من غرفه نوف وراح لجناحه , الغلا توها طالعه من الحمام
خذت شاور وحطت كريم على بطنها ولبست دراعه .. دخل خالد وقال 
لنوف بصوت واطي : روحي غرفتك
خالد : وشلونك الحين احسن
الغلا : الحمد لله
خالد : تنزلي الحين
الغلا : مو الحين بنزل بعد شوي
خالد : خلاص ادبتها لك وماراح تضايقك ابد
الغلا ( اكيد طقها ! استغفر الله ما عندهم غير مد الإيد ,, مادري ليش
ما يستعملون لسانهم يتفاهمون فيه حسبالهم الطق رجوله مالت عليكم)
خالد : الحلو وين سرح
الغلا تطالعه سرحانه
خالد : ها بشري حلويت والا وجهي شان من الضعف ؟
الغلا نزلت راسها
خالد يرفع راسها : غلاي ناظريني
الغلا منزله عيونها ( لأ.. لأ مابي اضعف مابي اشوفك ولا اتكلم معاك ولا ابي
احبك .. حبك عذبني .. شتتني .. دمرني حرام عليك لا تعلقني وتذبحني بعدين)
خالد : الغلا حبيبتي يا روح قلب خالد ارفعي عينك كل ذا حيا
الغلا : يلا انزل اتأخرت على عمي
خالد : عمك هو اللي قال لي روح لمرتك ولا تتركها واقعد جنبها وامسك
يدها وامسح على بطنها واي شي تبغاه عطها
الغلا تطالعه : لا والله .. ما قال لك بعد سبحها ولبسها ؟
خالد يغمز لها : يا ليت من عيوني غالي والطلب رخيص
الغلا انحرجت ,, خالد مسك ايدها وقعد معاها عالقنفه وتم يطالعها 
ويلعب باصابعها : ابغي اعطيكي هديه وارجوكي لا ترديني
الغلا : شكرا مابي هدايا من احد
خالد : انا موباحد انا زوجك حبيبك
الغلا : انت زوجي بس مو حبيبي
خالد : ولا عمرك
الغلا تهز راسها بلأ
خالد : ولا روحك
الغلا تهز راسها بلأ : هالكلمات مو لك لواحد ثاني هو اللي حبيبي وقلبي 
وروحي وكلي هو اللي قاعد بقلبي ومستحيل يطلع حتى لو ذبحني
خالد : من ذا عشان انا اللي اذبحه
الغلا بكل انفعال : اذا ذبحته موتك على ايدي .. وبعدين ان ذبحته اموت وراه
خالد يدري انها تتكلم عن اخوها : يا حظه ليت يجيني من هالحب لو الربع
راح خالد غرفه المكتب وياب للغلا جيس فيه علبه ومده لها : يلا افتحيها
وعطيني رايك
الغلا : ليش يايب لي هديه انا ما طلبت منك شي
خالد : ذي لولدي هو اللي يبغاها
الغلا نزلت راسها وابتسمت ,, فتحت العلبه وشهقت بصوت واطي ..
قرب خالد وساسرها باذنها : عشان لا يصير في البيبي ساعه
الغلا ( شدراه اني ابي هالساعه ,, ويايب لي نفس اللون !)
خالد : ممكن البسك ؟
الغلا كانت مستحيه قرب خالد ادينها ولبسها الساعه ورفع ايدها وباسها :
عليكي بالعافيه يدك هي اللي محليتها
الغلا : شكرا .. من وين شريتها ؟
خالد مبتسم : من مصادري الخاصه
الغلا ابتسمت وبانت غمازاتها اللي خالد مشتاق لهم : لا والله صج
ابي آخذ لنوف واختي 
خالد يرفع لها جيس ثاني : هاذي ثنتين وحده لأختك ووحده لنوف
الغلا : ليش ما قلت انا كنت راح اشتريها
خالد : غلاي أي شي تبغي انا اشتريه لك ,, انا زوجك وملزوم فيكي
واي شي نفسك فيه قوليلي لو هو بالقمر اجيبه
الغلا : أي شي
خالد : أي شي قولي وانا تحت امرك
الغلا تتنهد : ابي راحة البال
خالد ويمسك ايدها : الله يريح بالك .. وان شاء الله اللي جاي يفرح قلبك
ويريح بالك , وان ما لقيتيها مني تلقيها منه .. وان شاء الله انا ما راح
اقصر معك بشي ولا راح اضايقك وطلباتك كلها اوامر تنفذ
الغلا نزلت راسها ما توقعت منه هالرد .
عدى هاليوم على خير والجده ما درت عن اللي صار للغلا ..
,,,,,,,,,,,,,,,,,,,,,,,,,,,,,,,,,,,,,,,
,,,,,,,,,,,,,,,,,,,,,,,,,,,,,,,,,,,,,,,,
جواهر بغضب ودموعها تنزل : ما راح اخليه يتهنا
فوزيه : هدي هدي فهميني ما فهمت من صياحك وش مسوية لك الكويتيه
جواهر : الله ياخذها .. انا يمد يده علي عشان هالحشره
فوزيه : وش متبليه عليكي بعد
جواهر : في قلبي نار يا فوز الله ياخذها .. اكيد ساحرته خالد ما كان كذا
فوزيه بخباثه : اسحريها
جواهر وهي تمسح دموعها : اسحرها ؟!!!! كيف
فوزيه : انتي قرري وانا تحت امرك
جواهر : ابغي احرق قلبها نفس ما احرقت قلبي .. ابغي خالد يكرهها
فوزيه : ما طلبتي يا قلبي يكرهها ويحبك
جواهر : ما ابغاه يحبني ,, ابغى اعذبه فيها نفس ما عذبني
فوزيه : اكلم ام دويسه واعطيكي خبر
جواهر : من ام دويسه ذي
فوزيه : اللي بتنتقم لك من مرت حبيبك هههههههههه
جواهر ( حبيبي هه كان حبيبي ) : متى ترديلي خبر ؟
فوزيه : ادق عليها واشوف طلباتها واقول لك
سكرت جواهر من فوزيه وهي ما تدري بالجرم اللي سوته بحق نفسها
واهلها وبحق خالد والغلا
*
*
*
باقي 10 ايام على عرس نوف
,,,,,,,,,,
الغلا : نوف خلصتي اغراضج
نوف : ايه الحمد لله وفستاني يومين واستلمه
الغلا : اغراضك حطيتيها بالجناط والا ليلحين بالجياس ؟
نوف تضحك : تو دلال مهاوشتني تقول لي لا يكون تبغيني انا اللي احط
اثيابك بالشنط ,, قومي فزي رتبي حاجاتك لا تصيري بزره
الغلا مبتسمه : تبين اساعدك انا بالخدمه
نطت نوف ولمت الغلا (وبدخلة خالد) : يا جعل عيني ما تبكيكي
يا احلى مرت اخو بالدنيا
خالد : هييي انتي يا الدبه قومي عن مرتي فعصتيها
نوف شهقت : انا دبه حرام عليك ,اذا انا دبه هاذي وش (تأشر على بطن الغلا)
خالد : هاذي غصن البان غزالتي
نوف : غزاله والا بقره
الغلا فاتحه عيونها : بقره بعينج .. غلطانه .. بتهاوشين مع اخوج
لا تدخليني بالموضوع يا نعيه
خالد يضحك .. نوف : وش الكلمه اللي قلتيها ؟
الغلا : نعيه يعني نعجه
نوف : يا ويلي انا نعجه .. مقبوله منك ما اقدر اكلمك زوجك واقف
الغلا : لا حبيبتي حتى لو ما كان واقف انا اعرف ادافع عن نفسي يا حلوه
نوف : ايه كذا .. هاذي الألفاظ ما هو نعجه
الغلا :ههههههههههههههههه
خالد : عساها دوم هالضحكه
نوف : خالد تودينا السوق ؟
خالد : ليه ما خلصتي ؟
نوف : إلا بس مرتك ما عندها فستان تلبس تقول ما لقت فستان بالكويت
خالد : تامر ام عبد الله .. متى بتروحون ؟
الغلا : من قال لك اني باروح .. انا كنت يايبه معاي بدله هنديه , بس لو مو
بنت عمتج حارقه بطني جان لبستها
نوف : يا ويلي بطلعين بطنك قدام العالم ؟!
الغلا : ايه بدله هنديه لازم البطن يطلع 
خالد يساسرها : يوم اقول لك وريني اشوف بطنك ما رضيتي
والحين بتوريه كل العالم
الغلا نزلت راسها مستحيه
راحوا السوق والغلا فرت مع نوف كذا محل , وباحد المحلات شافت الغلا
فستان ذهبي والثاني احمر عجبوها ثنينهم : نوف محتاره اثنينهم عاجبيني
نوف : خذيهم اثنينهم
الغلا : لا شدعوه هم مو رخاص علشان آخذهم كلهم
نوف : ما يغلون عليكي 
الغلا : لا صبري نشوف فيه بعد جم محل ما دخلناه
نوف : الغلا خذيهم والله حلوات
الغلا : سعرهم مبالغ فيه وايد حرام
طلعوا من المحل ولفوا على كذا محل.. الغلا : تعبت من المشي خلنقعد شوي
خالد : ما حصلتي فستان ؟
الغلا : لأ ما عجبني شي
قعدوا بكوفي ونوف دزت لخالد ماسيج : الغلا عجبها فستانين بمحل ....
وما خذتهم تقول غاليات
خالد : اذا وصلت للمحل راح ادز لك رساله
راح خالد للمحل وسأل البياعه عن الفساتين ودز لنوف : أي واحد تبغي
هي طلعت لي اثنين
نوف : هي تبغاهم اثنينهم واحد ذهبي وواحد احمر
خالد : انا ما اعرف القياس
نوف : قول لها مقاس البنت الحامل اللي طلعت من شوي هي شاطره تعرف
خالد شراهم اثنينهم وحطهم بالسياره ورجع لهم 
نوف : خالد تاخرت كل ذا حمام !
خالد يطالعها مبتسم
الغلا : يلا نمشي
خالد : ما تبغي تشتري ؟
الغلا : ما لي خلق امشي خلها يوم ثاني تعبت
خالد : اسم الله عليكي تبغي اشيلك
الغلا : ليش ياهل ! لا شكرا
دخلت الغلا جناحهم ودخلت الحمام خذت شاور ووقفت عند التسريحه
تنشف شعرها طق خالد الباب ودخل : ما نمتي
الغلا : بعد شوي لما انشف شعري
خالد : اذا خلصتي تعالي الصاله
الغلا : خير فيه شي ؟
خالد : خلصي وتعالي
ربع ساعه والغلا راحت الصاله, خالد يطالعها شكلها حلو بالبجامه
وبطنها مبين بارز
الغلا : مناديني علشان تطالعني !
خالد : لو اناظرك العمر كله ما امل يا روح خالد
الغلا : نعم فيه شي
خالد : ايه تعالي .. اخذها للغرفه اللي تنام فيها وكان معلق بداخلها
الفساتين : غمضي عينك وعطيني يدك
الغلا خافت .. ليلحين ما تحس معاه بالامان : لأ
خالد : لا تخافي حبيبتي والله محضر لك مفاجأه
الغلا منزله راسها وبصوت واطي : لأ
خالد : طيب ,, افتحي الباب وشوفي المفاجأه وانا انتظر بره
دخلت الغلا وشهقت يوم شافت الفستانين معلقين , تمت واقفه مده تطالعهم
( ليش خذاهم ؟ معقوله علشاني .. اكيد نوف قالت له .. يعني صج يحبني والا 
يلعب علي .. يارب انا محتاره خالد صج يحبني وشاريني والا هاذي
لعبه يديده ينطرني لما اولد وبعدين يبين على حقيقته نفس خالد اللي بالمانيا )
خالد يدخل الغرفه : الغلا
الغلا التفتت عليه وبعيونها دموع من تذكرت المانيا : ليش ؟
خالد يقرب يمها ويحبها على راسها : انا مو قايل لك أي شي تبغي تقوليلي
لا تخلي في نفسك شي اللي يعجبك بس اشري وانا اجيبه من عيوني
الغلا لا شعوريا : تسلم عيونك
خالد مستانس : صحيح تسلم عيوني
الغلا استحت : ليش خذيتهم اثنينهم واحد كافي سعرهم وايد غالي
خالد : ما يغلون عليكي يا قلبي ,, ويقرب ويلمها من خصرها : وبعدين
ما ابغي يطلع في البيبي فستان
ابتسمت الغلا ونزلت راسها
خالد : ارفعي راسك لا تحرميني من غمازاتك اشتقت لهم واجد .. يلا
البسيهم خليني اشوفهم عليكي
الغلا مستحيه لأن الفساتين واحد كوكتيل والثاني علاق والصدر شوي فتحته
كبيره : مو الحين
خالد وهو يلعب بشعرها : متى ؟
الغلا مرتبكه من قربه يمها نزلت راسها وقالت : بعدين
رفع راسها وتم يطالع عيونها قرب منها وباس خدها وشفايفها
لاااااااااااااااااااااااااااااااااااااااا

انتهى الجزء الثاني والعشرون
بانتظار ردودكم
دمتم بخير (اختكم غفران*) 
(( الجزء الثالث والعشرون))
( أيام من حياتي ) 
******************* 
الغلا دزته ودخلت الحمام اللي بالغرفه وقفلته .. سمعها خالد تبجي ,
خالد يطق الباب : آسف حبيبتي .. الغلا افتحي الباب
الغلا ما ترد عليه جسمها يرجف ودموعها تنزل
خالد : الغلا يا قلبي صدقيني آخر مره اسوي كذا بس لا تزعلي الله
يخليكي اطلعي من الحمام
الغلا : .........................
خالد : حبيبتي ما هو زين تبكي بالحمام
الغلا : اطلع من الغرفه
خالد : انا طالع بس اترجاكي لا تبكي ولا تزعلي طلبتك غلاي
طلع خالد وهو متكدر ( لازم اصبر .. اللي شافته مني ما هو قليل ,, 
يارب صبرني مشواري معك طويل غلا روحي,, يارب حنن قلبها عليّ)
الغلا طلعت من الحمام وقفلت باب الغرفه عليها قعدت بالزاويه وتمت
تبجي وترجف لما داخت ونامت من غير فرش ولا لحاف .
وعت من النوم الساعه 8.30 تبي تقوم ما قدرت , حست ظهرها
متصلب تمددت وحطت تحت ظهرها كوشيه ورفعت ريلها على الطوفه
وتمت على هالحال ربع ساعه
الساعه 9.30 نزلت تحت سلمت وقعدت وهي عاقده حواجبها
ام عيسى : وش فيكي الغلا شكلك تعبانه
الغلا : ظهري يعورني خالتي
الجده : وين يوجعك يمي
الغلا تأشر على مكان الألم 
الجده تكلم نوف : روحي يا نوف جيبي الدهن اللي بالجرار
نوف : جده يمكن ما هو بزين لها
ام عيسى : هذا للعضلات يريحها وان ما نفعها ما هو بضارها
الجده : قومي يمي افطري بالأول
نوف : الله والفطور كلها كوب قهوه ساده
ام عيسى: خلاص ما به قهوه على الريق .. افطري فطور زين ..
اللي في بطنك محتاج غذا
تريقت الغلا وقعدت تسولف مع نوف 
نوف : قستي الفساتين ؟
الغلا وهي تطالع التلفزيون : لأ
نوف : ليه
الغلا : مو عاجبيني
نوف فاتحه عيونها : احلفي عاد !!!
الغلا تضحك : لا لا حلوين
,,,,,,,,,,,,,,,,,,,,,,,,,,,,,,,,,,,,
قبل عرس نوف بيوم
الغلا : نوف كلمتي اللي بتحط لج الماكياج ؟ اكدتي عالموعد ؟
دلال : ليه انتي منتي رايحه لها ؟
نوف : الغلا تقول هي تجيكي احسن
دلال : وين تجيكي
الغلا : تروح الفندق اللي فيه الحفله وتييها بالغرفه الخاصه مالت 
العروس تمكيجها والثانيه تسويلها شعرها
دلال : من معكم ؟
نوف : اللي يجي حياه الله
دلال : انا والغلا نروح معك ونوره ومرت عيسى وبناتها يروحون لحالهم
انوار : وانا نسيتوني
الغلا : انتي اول وحده حبيبتي انتي معانا
دلال : سمعت امي تقول ان جواهر بتروح مع نوف
الغلا : اذا بتيي جواهر انا ماني رايحه
نوف : خلاص امي تقول لها تروح مع بنات عمي
يوم العرس
الفندق مليان من المعازيم حضروا اهل الكويت ,, ام حمد وبناتها
وام وليد وبناتها .. ومن الرياييل حضرحمد و ناصر وابو وليد ووليد وعلي .
فهد والفرحه بعيونه والضحكه ما فارقته
خالد : بس سكر فمك كأنك بدعايه معجون اسنان
فهد : يا اخي فرحان بتحسدني بعد !! والا حلال عليك وحرام علينا
خالد : تصدق فهد ودي اسوي عرس
فهد مستغرب : بتعرس على مرتك ؟!
خالد : لا فال الله ولا فالك هي الأولى والأخيره ما يسكن القلب غيرها
بس قلت اسوي حفله اعوضها
فهد : ان شاء الله بقومتها بالسلامه سو اللي تبغى
بالصاله عند الحريم وبغرفه العروس
انوار : الغلا اهلك تحت يسألوا عنك
الغلا بفرحه : امي يات ؟
انوار : امك وخواتك
الغلا : صبري انوار بانزل وياج
نوف : وتخليني لحالي !
الغلا : نوف اسلم عليهم واييج ولهانه عليهم وايد
نزلت الغلا وراحت لمت امها وما بقى مكان ما باستها فيه :
ولهانه ولهانه ولهانه عليج يما
ام حمد : هلا بغلا عيوني شلونج يما
ساره : وانا ما ولهتي عليّ
الغلا : وخانقتها العبره : ولهت عليكم كلكم
ساره وهي لامتها : لا تبجين لا يخترب المكياج ,, ما شاء الله
صايره حلوه اقري على نفسج من عيون الناس
الغلا تضحك : اوووه ما بقى احد ما قرا عليّ من امي فاطمه لي انوار
ام عيسى : الله يحميك يما ويبعد عنك الشر
الكل : آمين 
سلمت الغلا على خواتها وخالتها وبنات خالتها
لحظه نزول الغلا صعد ابو عيسى وعيسى وخالد لنوف وكانت عندها
المصوره وصورتهم جم صوره
خالد يساسر نوف : وين هي الغلا ؟
نوف : نزلت تسلم على اهلها
ابو عيسى : يلا يا بنتي متى بتنزلين ؟
نوف ارتجفت من الخوف : لسه بدري يبه
عيسى : وين بدري الساعه 11
خالد : انتوا انزلوا يبه وانا انزلها بعد شوي
نزل بو عيسى وولده وتم خالد مع نوف والمصوره
خالد : نوف دقي على الغلا ابغي اشوفها
وقبل لا تدق نوف افتحت الغلا الباب : يلا نو ... شافت خالد واستحت
لأن نفنوفها كان عاري من فوق وفيه فتحه طويله على جنب
نوف : ادخلي خالد بيصور معك 
الغلا وقفت مكانها ما تحركت
المصوره : ادخلي يا أمر انتي مخبيه الجمال ده كله فين
خالد : اذكري الله
المصوره : باسم الله ما شاء الله
صورت الغلا مع خالد جم صوره وجسمها سخن من الحيا ومن قرب
خالد يمها وهو حاضنها ما قدرت تتكلم جدام نوف والمصوره
خالد يساسرها : وش هالقمر اللي بين يدي
الغلا مرتبكه وسخنت من الحيا : ..............................
خالد : حطي شي على كتوفك ترى اغار انا
الغلا :...............................
خالد : اقري على نفسك لا تجيك عين
الغلا :...............................
خالد : شوي شوي وانتي تمشي ولا ترقصي قدام الناس اغار انا
الغلا : ..............................
,,,,,,,
نزلت نوف القاعه وامها تدعيلها وتمسح دموعها .. رقصوا جدامها
خواتها والغلا وبنات عيسى معاهم ونوف تطالعهم مبتسمه
جواهر عينها ما طاحت من على الغلا وساره لاحظتها
ساره : غلا ديري بالج منها شكلها حاقده عليج
الغلا : حاقده من قلب الله يكافيني شرها
ساره كانت ملاحظه جواهر تسولف مع وحده وعينهم عالغلا
ساره : غلوي تعرفين البنت اللي قاعده معاها
الغلا رفعت عينها لهم : ايه رفيجتها قليلة الادب
ساره : ليش شمسويه ؟
الغلا : ساره مو وقته بعدين اقولج 
دخل فهد وكل حبايبه يمه ودار مداره سلموا عليه اهله واصحابه 
وتم فهد وابوه وعمه وخالد وعيسى بالصاله ,, خالد عينه تلف تدور
الغلا ما يدري انها منخشه ورا الكوشه لأنها مو مغطيه ويهها وما تبي
احد يشوفها من الرياييل 
خالد يأشر لدلال : وين هي الغلا ؟
دلال : ما ادري ما شفتها
خالد يساسر نوف : وين هي الغلا ؟
نوف مبتسمه : مندسه ورا الكوشه
خالد فاتح عينه : احلفي !
فهد : خالد اوقف عدل عشان الصوره
صور خالد ونزل راح ورا الكوشه وشاف الغلا لابسه عباتها وحجابها
وقاعده على الكرسي تشرب عصير
الغلا شافته وابتسمت : راحوا الرياييل ؟
خالد يطالعها ومبتسم : ليه قاعده هنا ؟
الغلا : مابي احد يشوفني .. فيه رياييل والا اطلع
خالد : فيه عمي وابوي وعيسى
وقفت الغلا بتمشي خالد مسك ايدها : على وين ؟
الغلا : بروح اقعد عند امي ووخواتي
خالد : حبيبتي غطي وجهك فهد موجود
الغلا : ما معاي غطا وما احب البسه احس يخنقني
خالد : حطي أي شي على وجهك لا تطلعي كذا
الغلا مبتسمه وبانت غمازاتها وحاطه ايدها على خصرها : لا يكون تغار عليّ
خالد : اكيد اغار ,, مانتي زوجتي حبيبتي
الغلا : ما عندي شي اتغطى فيه .. جان تعطيني غترتك اتغطى فيها
خالد مبتسم : خذي طرف ملفعك وحطي على وجهك
الغلا : انت المسئول اذا مشيت وانا مو شايفه طريجي وطحت ونزفت
خالد خاف من كلامها : اسم الله عليكي وش هالكلام ؟!
الغلا : انا لابسه عباتي ومغطيه شعري ومو حاطه مكياج ثقيل ليش الغطا ؟
خالد ( الله يصبرني .. مشواري معك طويل الله يهديكي)
طلعت الغلا وشافت عمها يمشي صوب الباب , راحت له سلمت عليه
وباركت له وباسته على راسه
ابو عيسى : الغلا ! ما عرفتك شهالزين ما شاء الله الله يحفظك
الغلا : عيونك الحلوه عمي .. عيل ما شفت فاطمه ؟
ابو عيسى : فاطمه من ؟
الغلا : افا يا عمي فاطمه ام عيسى زوجتك
ابو عيسى يضحك : الا شفتها ,, وش فيها ؟
الغلا : عمي انت شفتها متغطيه ما شفتها من غير غطا تهبل جنها هي العروس
ابو عيسى : يووو انا كنت باقول لك شوفي لي وحده صغيره بعرس
الغلا وتطق على صدرها : يا لهوي يا لهوي ليه كده يا عبد الله .. تسيب
بطه الست الكمل وتاخد وحده أد بناتك ده انا كنت اشرب من دمها
ضحك ابو عيسى ولم الغلا وباسها على يبهتها : والله ان سواليفك ترد الروح
حطت الغلا راسها على جتف عمها ومشت معاه للباب وخالد وراهم
خالد : يبه كأنك غلطان
ابو عيسى يطالعه مستغرب
خالد : يبه لام مرتي .. تحسبها امي ؟
ابو عيسى يضحك : والله مرتك ذي ما شفت مثلها حبيبه
خالد : تعلمني ؟ ادري بها حبيبه
الغلا : تبي شي عمي بروح لنوف
ابو عيسى : سلامتك يبه 
خالد يطالعها ويأشر لها تغطي ويهها , الغلا وبحركه عفويه مدت له لسانها
ضحك خالد على حركتها ( الله يخليكي لي ولا يحرمني منك )
رجعت الغلا وقعدت يم ساره وشافت جواهر وفوزيه رادين من صوب الحمام
قعدوا بعيد عن الغلا شوي
فوزيه : اسمعي لازم تعطيني من اثرها الحين
جواهر : فوز من وين بجيب لك !!
فوزيه : لازم تجيبي أي شي والا الحرمه ما تقدر تسوي لك العمل
جواهر : خلاص اسكتي لاحد يسمعك وننفضح .. بحاول اجيب ...
راحت جواهر وسلمت على نوف وباركت لها وقعدت تسولف مع انوار
جواهر تمثل التعب : دايخه حاسه اني بطيح من طولي من الصبح موبماكله
انوار : حتى حنا .. الغلا يجزاها خيرجابت لنا صحن معجنات وقعدنا ناكل
جواهر : وين ؟
انوار ببراءه : بغرفة العروس
جواهر وتحط اصابعها على راسها وتدلك جبهتها : بقى منه ؟
انوار : ايه .. تعالي كلي لك شوي على ما يجي وقت العشا
راحت جواهر مع انوار ودخلوا غرفة العروس ,, قعدت جواهر تاكل مع انوار
جواهر من ورا قلبها : ما شاء الله مرت اخوكي صايره حلوه
انوار : هي حلوه ما شاء الله
جواهر : ايه وقصة شعرها محليتها اكثر
انوار : ما شاء الله عليها كل شي فيها حلو
جواهر تاكل وتطالع الغرفه وشافت عباة معلقه وشيلات
جواهر : لمن العبي ذي ؟
انوار : عباة نوف
جواهر : هاذي الشيله مو نفس العباة اخاف نوف غلطت من كثر ما هي 
مرتبكه جايبه عباة غير شيلتها
انوار وهي تطالع الشيله : هاذي شيلة الغلا
جواهر : اجل هي وش لابسه ؟
انوار : يمكن لفة فستانها
جواهر : اها
تموا قاعدين 10 دقايق
جواهر : انوار عن اذنك بادخل الحمام
قعدت انوار تنطر جواهر ورن موبايلها : هلا دلال .. اوكي جايه جايه
انوار تطق الباب على جواهر : جواهر انا بنزل بيزفون نوف الحين
جواهر : روحي وانا الحقك
سمعت جواهر تسكيرة الباب وطلعت خذت شيلة الغلا وسفطتها ولفت عليها
كم ورقة كلينكس ونزلت بسرعه لفوزيه
فوزيه : وش في وجهك كذا
جواهر بخوف : افتحي شنطتك بسرعه
فتحت فوزيه جنطتها وطالعت جواهر بابتسامه وغمزت لها .... 

بالسياره خالد يسوق والغلا يمه اللي اصرت نوف انها تيي معاها
للفندق وفهد ونوف ورا 
الغلا : مبروك فهد وعسى الله يسعدكم
فهد : الله يبارك فيك وعقبال اخوانك
الغلا : آمين .. مبروك نوف 
نوف ما قدرت ترد مستحيه ( الله يقطع بليسك يا الغلا وش هالاحراج )
الغلا: نوف ما انقمتي ,, شيلي اللي على ويهج لا يغمى عليج
نوف من الخوف والخجل ساكته
الغلا : نوف حبيبتي تسمعيني 
نوف ساكته وفهد وخالد مبتسمين
الغلا : فهد لا يكون اكلت نوف
ضحك خالد و فهد ونوف من الاحراج دمعت عينها
دق موبايل الغلا : هلا سارون
ساره : هلا .. وينج ؟
الغلا : نزف المعاريس للفندق .. انتوا ليلحين قاعدين ؟
ساره : الحين بنمشي توني داقه على فهد
الغلا : ههههههه شفته بطيحان مرتز بالشماغ
ساره : بطيحان بعينج
الغلا : هههههههههه لا تزعلين بو مشاري بو دبه هههههههههه
ساره : عطيتج ويه يلا طسي .. نشوفج باجر قبل لا نسافر
الغلا : ان شاء الله يلا سلمي على بطيحان
فهد : بو مشاري رجال والنعم فيه .. تو ادري ان اسمه بطيحان
الغلا : ههههههههههههههههههههههههههههههههههههه
ههههههههههههههههههههههههههههههههههههههههههه
ههههههههههههههههههههههههههههههههههههههههههه
من كثر ما ضحكت خالد وفهد يضحكون ونوف تضحك من غير صوت
خالد : عساها دوم هالضحكه .. بس فهد ما قال شي يضحك
الغلا : ههههههههه اهو مو اسمه بطيحان هههههههه
فهد : اجل وش اسمه !!
الغلا : على اسمك
خالد : اسمه فهد ؟؟!!!
الغلا : ههههههههههههههههههههههههه ايه
خالد : اجل ليه تناديه بطيحان
الغلا : ههههههههه انا اطفره لأنه بدوي اناديه بطيحان ههههههههههه 
وصلوا الفندق ودخلت الغلا مع نوف الغرفه وقعد فهد مع خالد بالصاله
فهد : ما شاء الله زوجتك دمها خفيف
خالد : طافك ماسكه ابوي وقايلتله ما شفت فاطمه تجنن كأنها هي 
العروس .. تقصد امي
فهد يضحك وتم يسولف مع خالد وخالد يوصيه على نوف
فهد : ما كأنهم طولوا داخل
خالد مبتسم : يحق لك معرس
طلعت الغلا بعد ما هدت نوف من الخوف والبجي اللي خرب مكياجها
والغلا عدلته لها ( الله يهنيج يا نوف اتمنى لج ليله سعيده مو نفس ليلتي )
الغلا : يلا خالد
خالد يطالع فهد ومبتسم : تو الناس
الغلا فاتحه عينها : الساعه 3 شنو تو الناس ! يلا انا تعبانه
خالد : لو بس انتي منتي تعبانه كنا قعدنا فهد عازمنا عالعشا
الغلا : عشاه واصل ما قصر ..وتكلم فهد : دير بالك على نوف الله يخليك
فهد : لا توصي حريص يا ام عبد الله نوف بعيوني
خالد : تسلم يا الحبيب يلا سلام والف مبروك
فهد : الله يبارك فيك , كأنك قلتها لي ميه مره
خالد : من حبي لك يا خوي
فهد : تسلم يا الغالي ,, يلا ضف وجهك
ضحك خالد وطلع ,, بالأصانصير خالد يقرب يم الغلا ويمسك ايدها :
وش رايك يا قلبي نحجز غرفه ونبات الليله هنا
الغلا تصد عنه : مو خوش راي
خالد بمكر : انا تعبان وما اقدر اسوق السياره
الغلا : مو مشكله عطني السويج انا اسوق
خالد : ليه ناويه ننام عند الشرطه اليوم
الغلا : لا تخاف اذا سألوني اقول لهم انك تعبان
خالد يطالعها ومبتسم
بالسياره الغلا مسنده راسها ومغمضه عيونها خالد مسك ايدها :
حبيبتي تعشيتي ؟
الغلا : مابي شي ابي فراش ومخده بس فيني النوووووم
خالد : اهلك متى بيسافرون ؟
الغلا فتحت عيونها : ايه صج بيروحون باجر الظهر المطار ,, بروح معاهم
خالد فاتح عيونه : بتسافري ؟
الغلا ( يا ليت ) : لا ابيك توديني لهم الفندق الصبح ونوصلهم المطار الظهر
خالد ارتاح : تامرين حبيبه قلبي ,, ورفع ايدها وباسها : كم الغلا غاليه عندي
الغلا : صج غاليه
خالد بصدق : غاليه وحبيبه وسرقت قلبي وعقلي وادعي ربي كل يوم
ان الله يهديها وتسامحني لأني حمار وثور وتيس وبعير
الغلا تضحك : ههههه ليلحين ذاكر .. نسيت زهيوي بعد
خالد : الله لا يحرمني من هالضحكه لو تبغي فار بعد بس ترضي عليّ
الغلا : دريت .. فيه ناس خطبوني من امي
خالد عقد حواجبه : من ذول ؟!
الغلا : ما ادري ما اعرفهم , قلت لأمي لا تردين عليهم خليني افكر
خالد التفت عليها .. الغلا : لا تطالعني طالع الطريج لا تدعم فينا
خالد : احلفي بس !! ليه ما شافوا بطنك !
الغلا مبتسمه ومغمضه عيونها : لأ كنت قاعده .. المره الأولى قالت لأمي
بخطبها لولدي سعود والثانيه قالت بخطبها لولدي خالد , عاد انا قلت لأمي
اللي ولدها خالد قوليلها مو موافقه واللي ولدها سعود خليني افكر
لزم خالد بريك والغلا اخترعت وحطت ايدها على بطنها والإيد الثانيه
على طبلون السياره : اشفيك شوي شوي
خالد يطالعها معصب
الغلا : خرعتني حسبالي سياره جدامك
خالد طول الطريج ساكت .. وصلوا وصعدوا لجناحهم , دخلت الغلا غرفتها
فصخت عباتها وقعدت عند التسريحه تشيل طقمها وتراجيها .. دخل عليها خالد
من غير ما يطق الباب , شافته من المنظره والتفتت عليه كان ويهه متغير
ومبين انه متضايق , الغلا تمت تطالعه مشى خالد صوبها ومسك ايدها
الثنتين وتم يطالع بويهها ,, الغلا استغربت من حركته : اشفيك ؟!
خالد : اللي ياخذك مني اذبحه
الغلا ابتسمت (الخبل صدق ! ) 
خالد : الغلا حتى لو ما تحبيني بس لا تجرحيني .. انا رجال والكلام ذا يهزني
الغلا : انا كنت اتغشمر معاك الكلام مو صج
خالد : حتى لو ما هو صدق لكن يعور القلب
الغلا نزلت عينها وصدت عنه , خالد لف ويهها صوبه : اللي ما يغار على
حرمته ماهو رجال .. وانا اغار عليكي حتى من اهلي ,, اغار من نوف
لأنها دايم معك , وغرت من ابوي لأنه حضنك وضحكتي معه , غرت من
فهد لأنه شافك وانتي متزينه .. حتى ملابسك اللي عليكي اغار منها لأني
احبك واموت بهواك .
خالد ترك ايدها بيطلع ,, الغلا امسكت ايده وراسها وعينها بالأرض :
انا .. انا .. (كانت بتقول آسفه بس ما قدرت تطلع منها)
خالد لمها : انتي حبيبتي وقلبي وروحي وام عيالي
دمعت عين الغلا وتأثرت بكلامه .. رفع خالد ويهها ومسح دموعها :
غلاي انا ما اقولك هالكلام عشان تبكي , صدقيني الكلام ذا طالع من قلبي
وصادق به والله العالم
الغلا رفعت عينها له : انا .. انا ما كان قصدي اجرحك
خالد : الله يخليلي هالعيون والقلب الطيب .. الله لا يحرمني منك يا احلى
ما رأت عيني
الغلا (بس خلاص ارحمني كلامك يهزني يهز قلبي حيل ما اقدر اتحمله
يبيلي وقت يبرى جرحي .. يبيلي وقت انسى)
الغلا وهي سارحه باسها خالد على شفايفها ,, الغلا لفت وعطته ظهرها
خالد بصوت هادي : لي متى يا قلبي ارحمي قلب مشتاق
الغلا بجت لفها خالد صوبه لمها ومسح على شعرها مشى معاها وقعدها
عالسرير وقعد يمها لامها وحاط راسها على صدره : غلاي انا ما اغصبك
على شي ما تبغيه .. خذي وقتك .. كفايه اني اشوفك جنبي واتكلم معك
واشوفك طيبه وبخير
الغلا زادت دموعها حست انها قست عليه بكلامها لكن شي بداخلها
يرفض انه يسامح ويغفر ,, تم خالد لامها ويمسح على شعرها :
حبيبتي تضايقتي من كلامي ؟
الغلا : ...........................
خالد : آسف اذا قسيت عليكي
الغلا : ...........................
خالد بصوت هادي وهو يمسح على شعرها : حبيبتي
الغلا حست بالأمان وراسها على صدر خالد ومن التعب نامت
مو حاسه بنفسها
خالد بصوت واطي : نمتى يا قلبي ,, سدحها على السرير وغطاها
باسها على شفايفها وطلع
وعت الغلا من النوم الساعه 10.30 مخترعه : اووووه تأخرت ,, شهقت
لما شافت نفسها بفستان العرس : وااااي الحين يبيلي ساعه على ما امسح
المكياج واتسبح 
الساعه 11 طلعت من الغرفه لقت خالد نايم بالصاله راحت صوبه ووقفت
تطالعه نايم من غير لحاف : خالد .. خالد
خالد كان صاحي بس مغمض عينه كان مشتهي يسمع صوتها
الغلا : خالد يلا قوم الساعه 11
خالد فتح عينه : يا صباح الورد على احلى ورده بحياتي
الغلا : صباح النور .. الساعه 11 واهلي باقي لهم 3 ساعات عالمطار
خالد : انتي جاهزه ؟
الغلا : ايه
خالد : ما فطرتي !
الغلا : آكل بعدين بس يلا اتأخرنا
الساعه 11 ونص وصلوا الفندق خالد قعد مع الرياييل والغلا دخلت
الغرفه عند امها وبعد السلام ....
الغلا : هاج ساره هديه من خالد
ساره وهي تفتح العلبه : واااو احلى من المجله
الغلا : هههه ايه لأنها حقيقه ملموسه
ساره تضحك : مشكورين نردها لكم بالأفراح
الغلا : يما شرايج بالعرس ؟
ام حمد : حلو ما شاء الله حضورهم وايد
ام وليد : العروس بتسافر ؟
الغلا : ايه باجر الظهر واليوم فيه عشا في بيت اهل المعرس .. الله يعين
بعد لبسي وتمكيجي وسوي شعرج
ساره تغمز للغلا : جان تميتي بمكياجج وشعرج عقب امس .. ما شاء الله
كنتي نجمه الحفل
ام حمد : ايه اسم الله عليج الله يحميج من كل عين شافتج وما صلت عالنبي
الغلا : احم .. احم .. اتحسسوني اني احلى وحده بالعرس ههههههه ,,,
سارون امس ضحكت ضحك هههههههه
ساره مبتسمه : على شنو
الغلا : فهد ريل نوف يمدح ريلج ويقول توني ادري انه اسمه بطيحان
كل اللي بالغرفه ضحكوا
ساره : فاضحه ريلي الله يغربل بليسج
الغلا : حتى خالد تفاجأ توه يدري انه اسمه فهد
ساره تسبل عيونها وتغني : آآآآه يا فهد مني غدا الشوق ويلاه آآآآآه يا فهد
الغلا تضحك : لا تحرفين الكلمات اهي يا بو فهد مو يا فهد ...
الغلا تغني : يا بطيحان مني غدا الشوق ويلاه يا بطيحان
والشوق لا منا غدا من يجيبه يا بطيحان ههههههههههههه ,,,,
وصلوا المطار والغلا ودعت اهلها بالدموع والأحضان
بالسياره ,,,,,,,
خالد : وين ودها تروح حبيبه قلب خالد
الغلا : البيت 
خالد : خلينا نتمشى بالسياره شوي
الغلا : حرام عليك نتمشى بهالحر لو بسويسرا قلنا ميخالف
خالد : ما طلبتي غلاي الحين اروح احجز لسويسرا
الغلا تضحك : اشفيك انت مو صاحي !
خالد : اشك لأن حبك جنني
سافرت نوف لشهر العسل ,, وحاول خالد يتقرب من الغلا
بس كانت تصده ,, كل ما قرب منها ترتجف من الخوف واحداث
المانيا تمر جدام عينها , وخالد من حبه لها صابر عليها .
على الغدا ,, قعدت غلا بمكانها المعتاد
خالد : غلا تعالي جنبي
الغلا مستحيه منهم : انا مرتاحه بمكاني
خالد : بس انا ماني بمرتاح .. يلا قومي اقعدي جنبي
الغلا تبتسم : لا خلني قاعده هني هالمكان يذكرني بنوف
ام عيسى : والله لها وحشه هالبنت
ابو عيسى : الله يهنيها ما هي بحولكم الحين
الجده : الله يسعدها ويرزقها
انوار : يما خلونا نروح مكان ملل وحنا جالسين لحالنا
الجده : وين تبغي تروحي
انوار : أي مكان ,, وتلتفت لأبوها : يبا نبغي نسافر
ام عيسى : وين تسافري ونوف باقي لها اسبوعين وتجي 
انوار : يا ليل اسبوعين واجد ,, نروح أي مكان حتى لو نقعد اسبوع 
نغير جو .. تكفى يبا خلينا نسافر
ابو عيسى يكلم امه : ها يما ودك تسافري
الجده : كان بتودينا نتعمر نروح
ابو عيسى : ابشري يا الغاليه
،،،،،،،،،،،،،،،،،،،،،،،،،،،،،،،،
فوزيه : هلا جوجو كيفك
جواهر : هلا بك ,, ها وش الاخبار
فوزيه : امرك بكره نروح لأم دويسه
جواهر بخوف : انا اروح ؟ لأ فوز اخاف
فوزيه : وش تخافي منه نعطيها اللي طلبته ونطلع
جواهر : انتي اعطيها موب لازم انا
فوزيه : لا يا قلبي الشغل لك ,, انتي تروحين
جواهر : ومتى نروح ؟
فوزيه : اجيك الساعه 4 العصر لأن بيتها بعيد شوي ,, ايه نسيت اقول لك
جيبي معك رز وسكر وشاي ولحم ودجاج
جواهر مستغربه : لمن ؟
فوزيه : لأم دويسه
جواهر : ومن بيحمل كل هالاغراض ؟!!!
فوزيه : انتي جيبي وما عليكي السواق يوصلهم لها ...
..........
كل اللي بالبيت راحوا العمره حتى دلال وزوجها معاهم
وقعدوا 4 أيام ,, وبآخر يوم
انوار : خالد وش رايك نروح دبي
خالد يطالع الغلا : غلا ودك تروحي دبي ؟
الغلا : كيفكم
الجده : اذا تبغوا تروحوا الله يسهل دربكم لكن انا رجعوني لبيتي
انوار : ليه جده مانتي رايحه معنا ؟
الجده : لا يمي ما اقدر على لفة دبي رجولي ما تعيني
خالد : يبا تروح ؟
ابو عيسى : لا رح انت ومرتك وانوار وحنا نرجع
ام عيسى : بس لا تطولون
انوار : نقعد اسبوع
ام عيسى : اسبوع واجد
انوار : يما وش واجد نرجع قبل ترجع نوف
خالد استانس ,, كان وده يسافر مع الغلا ويتقرب منها بس انوار صكت
عليه (هههههه)
سافر خالد والغلا وانوار دبي .. وخالد ارتاح وهو يشوف الغلا تضحك وتسولف مع انوار ,, الغلا شافت معاملة خالد واسلوبه معاها وحست انه تغير ,, بس
ما قدرت تسايره وتأمن له ,, وكل ما حاول خالد يتقرب منها هي تبعد ,,
وكان هالبعد حيا منه ... مر الاسبوع بسرعه ,, واليوم يوم رجوعهم من دبي ,,,وخالد والغلا وانوار ما يدرون باللي صار بالسعوديه !!!!
,,,,,,,,,,,,,,,,,
وصلوا بالسلامه ودخلت انوار البيت وبصوت عالي : يما .. جده .. جينا
دخلت انوار ووراها الغلا وخالد ,, البيت كان هدوء راحوا غرفة الجده لقوها منسدحه على سريرها
انوار : الساعه 6 وجدتي نايمه غريبه
الغلا : شالغريب فيه ؟
خالد : جدتي مستحيل تنام هالوقت
انوار : اخاف تعبانه
راح خالد وحط ايده على راس جدته .. الجده افتحت عينها وابتسمت لخالد
خالد : عسى ما شر جده
الجده : ما شر يا ولدي 
الغلا تحب الجده على راسها : شلونج يما اشتقت لج
الجده : تشتاق لك العافيه .. الحمد لله على سلامتكم
خالد : الله يسلمك جده .. وين امي ؟
الجده : عند عمتك
انوار : ليه وش فيها عمتي تعبانه ؟
الجده رفعت شيلتها ومسحت دموعها
خالد خاف : وش صاير جده عمتي فيها شي ؟
الجده بصوت مخنوق : تعبانه شوي ,, اقول يا ولدي خذ انوار وروحوا
لعمتك
خالد التفت على الغلا مستغرب : وانتي جده ما تبغي تروحي
الجده : لأ انا خلني مع الغلا
خالد تأكد ان فيه شي وجايد بعد : تامرين أمر يا الغاليه ابدل ونروح
صعد خالد جناحه وقعدت الغلا مع الجده ,,,,,
بالطريج خالد يدق على تركي .. وقاله ان هو جاي يسلم على عمته ..
قال له تركي تعال المجلس أول وبعدين سلم على امي ,,,,,
وصلوا البيت وخالد راح المجلس وانوار دخلت وشافت عمتها قاعده ومنزله 
راسها وويهها تعبان وعيونها مورمه من الصياح وام عيسى قاعده يمها
انوار : السلام عليكم
ام عيسى : هلا ببنيتي الحمد لله على السلامه .. متى جيتوا
انوار وهي تشوف عمتها وعاقده حواجبها : من ساعه يما
انوار باست امها وراحت عند عمتها وباستها على راسها : عسى ما شر
عمتي ليه وجهك كذا 
ام تركي لمت انوار وقعدت تصيح
ام عيسى : اذكري الله يا ام تركي
انوار خافت : ايش فيكم ؟ وش صاير ؟
رن موبايل انوار وكان خالد : اطلعي عند الباب الحين بسرعه
وقفت انوار وهي خايفه وراحت عند الباب وشافت خالد : خذي ورحي لجواهر
انوار استغربت وتوها بتكلم خالد شافته يركض للمجلس .. 
انوار : عمتي وش ذا ؟؟ خالد عطاني مفتاح وقال لي اصعدي لجواهر !!!
ام تركي بصوت مخنوق : روحي لها يا بنتي
انوار : انتوا قافلين عليها الباب ؟!!!!!!!
ام عيسى : روحي يما وهي تعلمك
انوار صعدت وقلبها مقبوض حطت المفتاح وفتحت الباب .. دخلت كانت
الغرفة ظلمه .. فتحت الليت وشهقت من اللي شافته ,,,

شصاير لجواهر ,, وليش قافلين عليها الباب ,,
اقتراحاتكم وردودكم تسعدني
دمتم بخير دوما
( اختكم غفران * )
**********************************
********************************* 



الجزء الرابع والعشرون
<< ايام من حياتي >> 
*****************
جواهر ... جسم ممد على السرير .. وجه متورهم مليان كدمات .. ويد 
مجبسه .. وصوت ونات خفيفه ,,,
انوار بخوف وعيونها مليانه دموع : جواهر 
جواهر فتحت عينها وشافت انوار .. صدت وبصوت مخنوق : اذا جايه
تتشمتي اطلعي برا
انوار مو مصدقه اللي تشوفه وبصوت باكي : جوجو حبيبتي وش صاير لك
جواهر ما استحملت قعدت تبجي ,, راحت لها انوار تضمها
جواهر : آآآآآآآآآآآآآآآآي 
انوار : اسم الله عليكي .. آسفه اذا اوجعتك .. وش صاير لك يا قلبي قولي
صاير عليكي حادث ؟؟
جواهر حطت راسها على كتف انوار وبجت بصوت
انوار : اذكري الله يا جواهر .. خلاص قطعتي قلبي
جواهر : خليكي معي لا تتركيني
انوار تمت لامه جواهر وتمسح على راسها وتقرا عليها
بعد ساعه دخلت ام عيسى عليهم : يلا انوار بنمشي
جواهر بصوت باكي : تكفين خاله اترجاكي خليها معي
ام عيسى وهي متأثره : ابوها ما يرضى
جواهر : الله يخليكي خاله كلميه اترجاكي
انوار : انا اكلمه يما 
دقت انوار على ابوها : هلا بالغالي 
ابو عيسى : هلا بنوارة البيت ها وصلتوا ؟
انوار : ايه بابا من ساعتين
ابو عيسى : الحمد لله على السلامه .. شلونك يبه
انوار : الحمد لله انت شلونك بابا حبيب نواري
ابو عيسى : ههههههه بابا وحبيب نواري فيها طلب
انوار مبتسمه : طلب صغنون
ابو عيسى : اطلبي يبه كلي لك
انوار : بابا ابغي انام عند جواهر
ابو عيسى بصوت عالي : وشو ؟!!! انتي وينك ؟
انوار خافت : انا مع خالد وامي عند عمتي 
ابو عيسى : ومن طلب منك تنامي عندها
انوار : محد يبا شفتها تعبانه قلت اقعد معها
ابو عيسى : ارجعي انتي وامك واخوكي الحين
انوار : بابا
ابو عيسى بصوت عالي : انوااااااااااار
انوار تغير وييها وشافتها جواهر وسحبت منها الموبايل
جواهر وهي تبجي : خالي انا غلطت ومعترفه بغلطتي وخذت جزاي
اهيء اهيء .. خالي عاقبوني بس لا تحرموني من اهلي .. انوار مو بس
بنت خالي هي اختي وصديقتي
ابو عيسى متأثر من بجيها : ................................
جواهر : اترجاك خالي .. خلها جنبي والله محتاجه لها .. ما عندي حد
ابو عيسى : .................................................. ..
جواهر : ابوس رجولك خالي .. تكفى
ابو عيسى بصوت هادي : عطيني خالتك
ام عيسى : هلا بالغالي
ابو عيسى وهو يتنهد : هلا بك .. شلون حصه
ام عيسى : على حالها الله يفرجها عليها ويريح بالها
ابو عيسى وهو زعلان على اللي صار لاخته : خلي انوار مع جواهر
ام عيسى : داريه بقلبك الحنون عسى الله ما يخلينا منك
ابو عيسى : يلا ارجعوا البيت امي لحالها .. وسلمي على حصه
ام عيسى : ابشر الله يسلمك
ارتاحت جواهر ان انوار بتنام عندها ( يمكن يخف الحصار عني شوي )
قبل ساعه بالمجلس بعد ما رجع خالد لما عطا انوار المفتاح ,,,,,,
خالد : تركي وش فيك يا خوك وجهك ما يبشر بخير
تركي منزل راسه ويتنهد : شقول لك يا خالد .. سواد وجه
خالد : بوجه العدو ان شاء الله ... تركي ليه مفتاح غرفة جواهر عندك ؟
تركي من سمع اسم جواهر تغير ويهه ,, وتذكر اليوم اللي جواهر هزت
اركان البيت فيه .......
الساعه 5 ونص تركي توه راكب سيارته بيروح النادي ورن موبايله
تركي : هلااااااا هذا انت اكيد !!
طلال : السلام عليكم شلونك تركي
تركي : وعليكم السلام وش هالغيبه ؟!! وينك يا خوك
طلال : موجود شلونك بشرني عنك
تركي : بخير نحمد الله انت شلونك وشلون اهلك
طلال : الحمد لله بخير ... تركي 
تركي : سم طال عمرك
طلال : ابغاك تجيني 
تركي : وين ؟
طلال : شغلي
تركي : انت ليلحين بالشغل ؟ مو كأن شغلك الصبح ؟
طلال ( الله رحم حالكم اني اليوم اخذت زام العصر ) 
طلال : اليوم زامي العصر حياك ابغاك ضروري
تركي : ابشر .. نفس المركز والا غيرت 
طلال : نفس المكان .. بانتظارك لا تطول
سكر تركي من طلال : وش فيه كذا يتكلم رسمي ؟!! وين المزح
وكلامه وخفة دمه !!! الله يعينك يا طلال من هلي تشوفه وتسمعه من
بلاوي هالناس ومصايبهم ,,,
دخل تركي وسأل عن مكتب الضابط طلال ,,,,
تركي قاعد قبال طلال وفنجان القهوه بايده
طلال : تركي اشرب قهوتك
تركي : طلال هذا ثالث فنجان اشربه .. وش فيك ياخوك
طلال : تركي عندي لك امانه بعطيك اياها
تركي مستغرب : امانه ؟!!! ما تذكر اني استأمنتك على حاجه
طلال ( الله يكون في عونك يا تركي ) : تركي انت تعرف معزتك عندي
وحنا اصحاب من سنين واللي يضرك يضرني 
تركي تغير ويهه : وش صاير طلال !!!
قبل لا تدري وش اللي صاير حبيت اقول لك ان الامانه اللي بتاخذها
ما عليها غبار وحتى اسمها ما انكتب ولا انذكر في القضيه
تركي مستغرب : اسمها !!!! قضيه !!! ماني فاهم
طلال : اختك جواهر
تركي طاح قلبه : جواهر !!!!!!!!!!!!! ايش فيها اختي
طلال : كل خير بس
تركي : بس ايش !!!! قول يا طلال لا تجنني
طلال : هدي بالك يا خوك .. اختك مسكوها مع صديقتها عند بيت كنا
مراقبينه من شهور .. وصاحبة البيت تسوي سحر واعمال وبمبالغ كبيره
تركي بذهول : واختي وش علاقتها بالموضوع
طلال : اختك مسكوها معها اغراض كانت جايبتها لصاحبة البيت ومبلغ
وقدره ... 
تركي وحاط ايده على راسه : اختي !! اختي من وين لها هالسوالف ؟
وشعرفها بهالاماكن
طلال : تركي اختك منهاره وانا تأكدت انها اول مرة تجي لهالبيت ,, ولما
حققت معها قالت لي ان صاحبتها هي اللي تعرف الحرمه
تركي : وهي ليه رايحه معها ؟ وش الاغراض اللي لقيتوها مع اختي ؟
طلال : هالأسئله تجاوب عليهم اختك .. ومثل ما قلت لك اختك ما انذكر 
اسمها بالقضيه ,, يعني تاخذها وتطلع وانت مرتاح
تركي مذهول والأفكار توديه وتجيبه ( انا ادخل قسم شرطه عشان استلم اختي )
دخلت جواهر وهي منزله راسها وتشاهق .. شافها تركي وراح لها وعطاها 
كف خلاها تطيح على الأرض
طلال : تركي الله يهداك اذكر الله
تركي والعرق بجبينه : مشكور طلال وجزاك الله خير .. ما راح انسى 
وقفتك معاي .. انت مو بس انقذتني .. انت انقذت اسم العايله
طلال : عزيز وغالي وانت وعايلتك صيتكم لماع بالخير
تركي : تسلم يا الطيب 
بسيارة تركي ,,,,
تركي يسوق بأسرع ما عنده وجواهر قاعده ورا تصيح وتشاهق
تركي بصراخ : انكتمي لا اسمع صوتك .. وفري دموعك للبيت
انا يا كلبه تدخليني المركز
جواهر بصوت مخنوق : تر....
تركي بصراخ : ولا كلمه
وصل تركي البيت والغضب ماليه .. دخل وهو يجر جواهر من ايدها ..
طاحت عالأرض بالصاله شالها من كتوفها ووقفها وطقها كفوف ما يدري
جم عددها من كثر ما هو معصب وجواهر تبجي وتصرخ من الطق وطاحت
عالأرض .. تركي ما حس وهو يضربها ويرفسها بريوله الا لما امه يات
تركض وسحبته عن اخته ,,,,
ام تركي : وش بلاك على اختك يا تركي
تركي يوخر عن امه ويمد ايده على جواهر وبصراخ : خليني يما .. خليني
اربيها .. سودت وجهي .. سودت وجهي
تركي وهو يسمع صوت جواهر تبجي وتصرخ : انكتمي .. مابي اسمع صوتك
ركض تركي المطبخ واخذ معاه عصاة المخمه وسحب جواهر لي غرفتها
دخل وقفل الباب وقعد يضربها بالعصاة من غير شعور .. وكل ما زاد بكيها
وصراخها زاد بضربها ,, وامه تطق الباب وتبجي وتناديه بس هو من 
الغضب واللي سوته جواهر ما سمع امه
ام تركي وهي تطق الباب : اتعوذ من الشيطان يا تركي وافتح الباب
كانت ام تركي تسمع صراخ تركي وبجي جواهر ,, تعبت وهي تطق الباب
وخافت على جواهر من اخوها ,, دقت على اخوها بو عيسى وقالت له تعال 
الحق بنتي بتروح مني .. ما قدر بو عيسى يسمعها عدل من كثر ما كانت
تبجي منهاره ,, رجعت ام تركي تطق الباب على تركي وتترجاه يرحم اخته
تركي : ليه رايحه لبيت الحرمه ؟؟
جواهر تبجي من غير صوت
تركي : من هو اللي كنتي تبغي تسحرينه ؟؟
تركي وهو يضربها : تكلمي
جواهر من كثر الضرب ما قامت تحس بشي .. تركي تعب من كثر
ما ضربها .. سمع امه وهي تبجي وتصرخ تناديه ,, فتح الباب بعد ما ترك
جواهر جثه مضروبه عالأرض وتفاجأ لما شاف خاله يصعد الدرج ,,
دخلت ام تركي وشافت بنتها طايحه عالأرض .. وبمساعدة بو عيسى 
حطوها عالسرير .. بو عيسى شاف ويه جواهر واخترع ,, راح دخل على 
تركي يستفسر منه ,, وتركي قاله كل السالفه .............
بو عيسى : لا حول ولا قوة الا بالله
تركي : شقول لابوي خالي ؟؟ خوفي ينجلط لدرى
بو عيسى : احمد ربك انه مسافر
تركي : مصيبه يا خالي مصيبه
بو عيسى : استهدي بالله واذكر الله الرجال قال لك اسمها ما انذكر بالقضيه
تركي : بس خويي درى .. وخويتها راح تنشر الخبر
بوعيسى : لا تفكر بالاشيا الشينه ولا تسبق الاحداث .. خلها على ربك يا بوك
جواهر تمت طول الليل تون وامها يمها ..
الساعه 3 قبل الفجر وعت ام تركي على ونات بنتها .. كان وجهها
احمر من السخونه وايدها وارمه ,, طلعت من جواهر وشافت منصور
تو جاي من بره
منصور : يما !! ليه وجهك كذا تعبانه ؟
ام تركي : تعال يا ولدي الحقني جواهر بتروح من يدي
منصور : جواهر ؟!!!! وش فيها ؟
ام تركي : تعال شيلها معي نوديها المستشفى
دخل منصور على جواهر وانصدم من شكلها : وش فيها يما ؟ من سوى بها كذا
ام تركي : اقول لك وحنا بالطريق ,,,,
قبل لا يوصلون المستشفى منصور قال لأمه : يما اذا سألونا نقول صار عليها
حادث وهي راجعه من طريق المزرعه وقلبت فيها السياره ...
بالمستشفى ,,,,
قعدت جواهر يومين وبهاليومين كانت جسد من غير مشاعر وأحاسيس .. ما كانت تتكلم مع احد ,, جبسوا ايدها وعالجوا كثير من الكدمات اللي بجسمها .. منصور ماتركها ,, ولا سألها ليش تركي ضربها ,,
منصور : يما ابوي اليوم بيوصل
ام تركي : ايه يما طيارته توصل الساعه 7 بالليل
منصور : على كلامنا يما وانتي يا جواهر اذا احد سأل قولي حادث
جواهر دموعها تنزل وامها من تشوفها تبجي معاها ,,,,
,,,,,,,
تركي : وهاذي كل السالفه يا خالد
خالد عوره قلبه على الكلام اللي سمعه من تركي : الحمد لله ان ابوك
ما عرف بالسالفه
تركي : بنقوله حادث .. انت تدري بالجلطه اللي جاته من فتره ,, وهو
مو احتمال جلطه ثانيه
خالد : ومن يدري بالسالفه غيركم ؟
تركي : ابوك وامك ومادري اذا جدتي عرفت والا لأ
خالد : وانت لي قافل على اختك ؟
تركي : ما ابغي اشوفها بوجهي يا خالد .. اخاف اذبحها
خالد : واذا جا ابوك وش بتسوي بتقفل عليها بعد !!
تركي يتنهد بألم
خالد : تركي يا خوي ما تنحل المشاكل بهالاسلوب اقعد مع اختك واسمع
منها ,, يمكن خويتها ماخذتها لهالمكان وهي ما لها ذنب
تركي : طلال قال لي كان معها اغراض وفلوس
خالد : ويعني
تركي : يعني كانت ناويه تسحر حد بس من ؟ ؟ مادري
خالد ( هي ما تكره الا زوجتي ... لا يكون !!!! )
خالد : وانت شفت شي معها ؟
تركي : لأ ما شفت معها الا جوالها واخذته
خالد : الحمد لله على كل حال وان شاء الله هذا يكون درس لها وتختار 
خوياتها عدل .. وانت يا تركي حاول تتقرب من اختك وتشوف طلباتها
وش محتاجه ,, وتعرف من تروح معه ومن مصادقه ,,,,
دق خالد على انوار وقال لها يلا اطلعوا بنروح .. طلعت ام عيسى
وركبت السياره
خالد : وين انوار ؟
ام عيسى : بتنام عند جواهر
خالد خاف على انوار : يماااا
ام عيسى : ما عليها شر يا ولدي وهي خذت الاذن من ابوك .. وانوار 
على صغر سنها عقلها كبير ورزينه .. خلها يومين كود جواهر تسمع منها
وتوعى لنفسها وترد لصوابها ,,,
قعدت انوار عند جواهر 3 أيام وبهالايام ارتاحت نفسية جواهر وخفت
الكدمات من جسمها .. وجود ابوها خفف عنها الحصار اللي مسويه تركي فيها وبوجود انوار ما شافت تركي ووجباتها كانت توصل لها بغرفتها هي وانوار 
جواهر قالت لأنوار عن روحتهم للحرمه وان صديقتها فوزيه كانت تعطيها اغراض كمساعده ,, بس ما قالت لها انها كانت تنوي تسحر الغلا ,,,,,
,, جواهر بينها وبين نفسها تيقنت ان خالد مو لها .. وان قلبه
ما فيه الا الغلا وبس .. وان خالد ما ينظر لها الا اخت,,,,
جواهر ( انا اللي جبته لنفسي .. حبي له عماني وخلاني اضر اهلي .. انا
حرقت نفسي بنفسي .. واللي ساعدني صاحباتي اللي ما همهم غير اشباع
غروري .. اتمني من كل اللي ضريته يسامحني .. يارب ساعدني ,, انا غلطت 
واجد ولزوم اصلح اخطائي ,,, اهلي هم عزوتي واتمنى يسامحوني ,,, )
,,,,,,,,,,,,,,,,,,,,,,,,,,,,,,,,,,,,,
عند الغلا .....
الجده ما قدرت تقولها شي وشافت الغلا تعبانه قالت لها روحي ارتاحي ,,
صعدت الغلا خذت لها شاور وسوت لها نسكافيه وقعدت بالصاله ,, الساعه
9 بالليل دخل عليها خالد ولقاها منسدحه على القنفه ومغمضه عيونها ...
باسها على خدها والغلا فتحت عيونها : عسى ما شر شفيها عمتك
خالد : تعبانه شوي
الغلا : وين بنتها عنها ؟
خالد : هي تعبانه من تعب بنتها
الغلا : ليش بنتها شفيها ؟
خالد قال للغلا عن اللي صار لجواهر وقال لها الكلام لا يطلع لأحد
الغلا متفاجأة : لا حول ولا قوة الا بالله .. هذا آخر الدلع وقلة الادب
خالد : غلاي الشماته ماهي بزينه
الغلا : انا ما اتشمت وعمري ما كنت جذيه ولا تربيتي جذيه .. هذا عقاب
لجواهر على اللي سوته فيني ,,,
خالد ( لو قايل لك انها كانت تبغي تسحر حد منا كان ايش قلتي ؟ )
طول الأيام اللي انوار عند جواهر الغلا ضاق خلقها ما في البيت الا 
خالتها والجده فاطمه ,,,,,,,
الساعه 9 الصبح وعت الغلا على رنة ماسيج بموبايلها .. ياتها رساله
صوتيه من خالد واغنيه غريب بصوت عبد الكريم عبد القادر :
غريب .. غريب .. غريب
شايل جروحي والحجي وياي
غريب غريب ..آه ..غريب غريب
داير وروحي ..هدها .. ممشاي
امشي وقلبي حزن .. امشي
اشكي طربكم .. دايم ببجاي .. ببجاي
بدت غربتي .. خطوه مع اللي انقال
خطوه خطوه .. خطوه مع اللي انقال
مشت دنيتي .. مشت دنيتي
طوّل طريجي وطال .. طوّل طريجي وطال
قلت الليالي كلمت حالي .. كلمت حالي
اول حبيب احبه ..احبه
علمني معنى المحبه .. علمني معنى المحبه
شلون اخليه .. اخليه
وامشي بدنياي غريب .. غريب
ادري بحاتيه .. بحاتيه
غالي بعيني وحبيب .. حبيب
امشي وقلبي حزن امشي
اشكي طربكم .. دايم ببجاي .. ببجاي .. ببجاي
ادري في قلبك كلام ودك تقوله
ادري فيك وانا معاك تشتاق وتوله
ادري فيك ادري .. ادري
لا ..لالا .. لا .. لا .. لا ما يكفي اني ادري
ودي اسمع كلمه منك .. ودي ودي اسمع
كلمه فيها نور عمري .. ودي ودي اسمع
انا انا انا انا .. انا احبك
انا انا انا انا .. انا احبك
قول قول .. خل تطير الدنيا فيني
قول قول .. خل ليالي الشوق تجيني
يا اللي كلمه .. وحده منك .. ترسم الدنيا بعيوني .. ترسم الدنيا بعيوني
غريب غريب غريب غريب غريب
غريب غريب آه غريب غريب
لما خلصت الأغنيه الغلا مسحت دمع عينها : آآآه يا خالد .. اشوف بعيونك
الحب والشوق لي بس ليلحين انا خايفه اللي شفته منك بالمانيا ينفرني منك ,,
احس نفسي ضايعه واحساسي يخوني بين كل لحظه والثانيه ,,
ادري ان صدي لك يغضب ربي لكني مجبوره وغصبن عليّ
الغلا حطت راسها على المخده وتبجي : يا رب ساعدني
خالد كان داخل الصاله دخل عليها وشافها تبجي قرب يمها ومسح على راسها
خالد : لو داري ان الأغنيه بتبكيكي كان ما ارسلتها
الغلا دفنت راسها بالمخده
خالد : غلاي
الغلا : ليش ما رحت الشغل ؟
خالد : رحت وجيت آخذ اوراق ناسيها ,,, وش فيكي حبيبتي
الغلا تبتسم وتمسح دمع عينها : ما فيني شي ,,, اممممم يوعانه
خالد يضحك : جوعتك الأغنيه
الغلا : .......................
خالد ويحاول يقربها منه ويكسر خوفها وخجلها: وش رايك نروح نفطر بره
الغلا بفرحه : صج ,,, آآه قصدي ما تبي ترد الشغل ؟
خالد بابتسامه وهو يغمز: لأ باقول لأبوي ولدي مشتهي يفطر بره اليوم
الغلا نزلت راسها
خالد : يلا قومي اجهزي وانا بادق لأبوي
,,,,,,,,,,,,,,,,,,,,,,,,,,,,,,,,,,,,,,,,,,
,,,,,,,,,,,,,,,,,,,,,,,,,
الغلا بالشهر السادس والنص من الحمل
الغلا وهي تبجي تكلم ناصر : لا تجذب عليّ قول لي الصج

شفيها الغلا تصيح 
وحياتها مع خالد بتحسن والا لأ
احداث يديده بالجزء القادم
دمتم بخير ( اختكم غفران* ) 


(( الجزء الخامس والعشرون ))
( أيام من حياتي ) 
************************* 

ناصر : اشفيج يا بنت الحلال خرعتيني .. احد يدق الساعه 5 الفير !!
الغلا : ناصر انا حاسه ان اديده تعبانه
ناصر ( يالله سترك ..حتى او جذبت عليها راح تجكني ) : اديده ما فيها 
الا العافيه شويه صخونه
الغلا : وينها بالبيت والا بالمستشفى ؟
ناصر : بالبيت قلت لج مافيها الا العافيه
الغلا وهي تكلم ناصر وتبجي سمعها خالد وفتح الباب عليها وهو خايف :
خير وش صاير ؟!
الغلا تبجي ما ردت عليه .. اخذ خالد منها الموبايل : الو
ناصر : هلا والله بو وليد
خالد : هلا بك .. ناصر ؟!!
ناصر : ايه معاك شلونك عساك بخير
خالد : بخير الله يسلمك ,, خير وش فيكم!!
ناصر : ما فينا الا العافيه والحمد لله .. مرتك خرعتني داقه تسأل عن يدتي !
خالد : وش فيها جدتك ؟
ناصر : شويه صخونه ووديناها اخذت علاج بس مرتك ما تصدق الله يهداها.
سلموا على بعض 
خالد : ليه البكي يا قلبي اخوكي يقول ما عليها شر طيبه ان شاء الله 
الغلا : احس يجذب عليّ ,, خالد الله يخليك ابي اسافر
خالد يأشر على عيونه : اهم شي لا تبكي ولا تتضايقين ما ابغي يصير
شي في البيبي
الغلا ودموعها تنزل : اديده تعبانه انا حاس قلبي
خالد يلمها : الحين قلبك ذا ما يحس الا بالناس البعيده ! واللي بينك وبينه
باب قلبك ذا ليه ما يحس به !!
بعد يومين ,, الغلا وصلت الكويت مع خالد , قعد معاها يوم وسافر السعوديه ..
والغلا من وصلت راحت سيدا عند يدتها ,, 3 أيام والغلا ما تنام الا مع يدتها بغرفتها ,, ولاحظت الغلا ان يدتها ما تشتهي الأكل ......
الغلا قاعده بسرير يدتها : يلا اديده قومي ما تبين ريوق ؟
اليده وصوتها متغير من التعب : لا يمه ما اشتهي
الغلا : انزين اديده بس حليب انتي امس مو متعشيه
اليده : بقوم اول بصلي ركعتين الضحى
الغلا : يلا على ما تصلين انا اروح اسخن الحليب واصب لج 
اليده : لا تصبيلي وايد نص قلاص بس ,,,,
اليده رشفت رشفتين من كوبها وانسدحت على سريرها
الغلا : اديده تعبانه ؟ تروحين الطبيب؟
اليده : لا يما شبيسويلي الطبيب .. الشافي الله سبحانه , هذا الدوا عندي
اشرب منه لبغيت .. اقول يما 
الغلا : آمري اديده
اليده : دقيتي على ريلج
الغلا : ايه اديده توني قبل لا اقعدج مكلمته
اليده : اييييه الله يهنيكم يما ويهون عليج .. ديري بالج على نفسج يما
وهالله هالله بخالد ولكلمتيه سلمي عليه ..
الغلا : الله يسلمج يا اغلى اديده ,, اديده نروح نقعد بالصاله ؟
اليده : لا يما بنسدح شوي
طلعت الغلا بعد ما شافت يدتها غمضت عيونها .. باستها وراحت لخالتها 
الغلا : خالتي من متى اديده تعبانه ؟
الخاله : صار لها 5 أيام بس الحمد لله خفت الصخونه
الغلا : بس مو قاعده تاكل عدل !!
الخاله : اشوفها .. عيزت عنها كله تقول مو مشتهيه
الساعه 10 راحت الغلا ولمست يدتها : الحمد لله حرارتها عاديه
راحت عنها الصخونه
الساعه 12 الظهر راحت الغلا تقعد يدتها للصلاه لمست يبهتها لقتها
بارده : اديده .. اديده يلا قومي صلي اذن الظهر
اليده :.....................
الغلا وتمسك ايدها وتمسح عليها : اديده .. اديده
اليده :.....................
راحت الغلا تركض خايفه لخالتها : خالتي تعالي اديده اقعدها ما ترد عليّ
راحت الخاله تركض وشافت امها وعرفت ان امها توفت وعلشان لا 
تخرع الغلا قالت لها دقي على ناصر جنها غشيانه وقوليله يدق على الاسعاف
الغلا تبجي : ناصر تعال اديده طايحه غشيانه إهيء ..إهيء خالتي تقول 
دق على الاسعاف
ربع ساعه وصلت الاسعاف وعرف ناصر ان اليده توفت ,, رفض ان 
الغلا تروح معاهم المستشفى وقعدت عند خالتها منهاره
ناصر دق على اخوه وابو وليد وكلهم راحوا المستشفى , وقبل اذان
العصر انتشر خبر وفاة اليده
ام حمد واختها ام وليد وبناتهم راحوا بيت اليده ,, شافتهم الغلا واخترعت
الغلا بخوف : اشفيكم !! اشفيج يما ؟ خالتي موزه اشفيج ؟ اديده فيها شي ؟
خالتي تقول بس غشيانه .. شنو ما صحت ؟
الكل ساكت ويمسح دموعه خايفين يقولون لها.. الغلا بصراخ : ردوا عليّ
شقال الطبيب ؟ شنو ليلحين غشيانه ما صحت !
راحت لها امها ولمتها : اطلبيلها الرحمه .. يدتج توفت
تمت الغلا واقفه وفاتحه عيونها .. وامها لامتها وتسمي عليها ,, 
راحت الغلا غرفه يدتها وانسدحت على سريرها ولمت مخدتها
وغمضت عينها ,, راحوا لها امها وخواتها , امها خافت عليها :
اسم الله عليج الرحمن الرحيم يا بنيتي .. وتلتفت على ساره : يما اخاف يصير 
لأختج شي من الصدمه
ساره : لا يما لا تفاولين عليها هي بس مخترعه شافتنا نبجي وخافت
ام حمد : انتي تدرين يدتج شنو بالنسبه لها كانت تنام عندها اكثر ما
تنام عندي .. ورفعت ايدها تدعي : يارب سترك ورحمتك يارب .
طول اليوم والغلا بغرفه يدتها وكل اللي إيي يعزيها ما ترد عليه , لامه
مخده يدتها وفاتحه عينها ,, الأكل ما طب بطنها , تقوم بس تصلي وترد
تنسدح بسرير يدتها .
باليوم الثاني انترس البيت من المعزين والغلا بغرفه يدتها واللي اييها تصد عنه .
عند الرياييل ابو وليد يكلم حمد : حمد يا بوك دقيت على ابو عيسى ؟
حمد : اووووه نسيت اعوذ بالله من الشيطان , تدري لهينا باجراءات المستشفى
والدفان .. الحين اروح ادق عليه
حمد : السلام عليكم
ابو عيسى : وعليكم السلام ورحمه الله
حمد : شلونك عمي عساك بخير
ابو عيسى : بخير الله يسلمك يا هلا ومرحبا بأهل الكويت
خالد من سمع أهل الكويت قرصه قلبه لأن من أمس يدق على الغلا ما ترد
حمد : هلا بك اكثر ,, اقول عمي .. 
ابو عيسى : سم يا ولدي
حمد : سم الله عدوك .. عمي جدتي توفت
ابو عيسى : لا حول ولا قوه الا بالله .. انا لله وانا اليه راجعون .. عظم
الله اجرك يا ولدي
حمد : اجرنا واجرك عمي جزاك الله خير 
ابو عيسى : متى الدفان ؟
حمد : اليوم الصبح دفناها , سامحني عمي لهينا بالمستشفى والمقبره
وما دقيت عليك
ابو عيسى : مسموح يا ولدي والبقى براسكم وجعل مثواها الجنه
حمد : اللهم آمين جزاك الله خير عمي .. فمان الله
ابو عيسى : فمان الكريم .. سلم على اللي عندك
حمد : يوصل عمي ان شاء الله
خالد والخوف بعيونه : يبه لا تقول جدتها توفت !
ابو عيسى : انت وش دراك ؟!
خالد : لان الغلا حلمانه فيها انها تعبانه
ابو عيسى : الله يرحمها ويصبرهم .. شوف لنا اقرب حجز
ثالث يوم العزا .. الصبح اهل السعوديه وصلوا وراحوا بيت اليده للعزا
وهم بالطريج طلعت عليهم سياره اسعاف مسرعه ,,
الجده : لا حول ولا قوه الا بالله علامها ذي السياره مسرعه كذا !
فهد : سياره اسعاف جده اكيد فيها مريض
الجده : الله يشافيه ويشفي مرضى المسلمين
ما يدرون ان اللي في سياره الاسعاف الغلا واخوها ناصر اللي شالها 
وهي مغمى عليها .. يومين مو ماكله والأكل اللي يغصبونها عليه ترجعه
النوم ما تنام الا ساعتين ثلاثه بالكثير
نوف : يما الغلا مو هنا بالمستشفى
ام عيسى شهقت : علامها ؟!
نوف : اختها تقول تعبانه يومين موبماكله وطاحت عليهم
ام عيسى : لا حول ولا قوه الا بالله الله يصبرها
نوف : يما شقول لخالد موصيني اول ما اشوفها ابلغها تكلمه
ام عيسى : قوليله الصدق تعبانه وبالمستشفى
عند الرياييل .. خالد : اقول بو عبد العزيز ما اشوف ناصر !
حمد : بالمستشفى 
خالد : عسى ما شر
حمد : ما شر ان شاء الله , لا تخاف انت تدري ان مرتك أي شي يصير
تعاف الأكل .. وهي صار لها يومين مو ماكله وطاحت علينا
خالد وقف : وليه ما بلغتني اول ما جيت الله يهداك ,, بأي مستشفى هم ؟
حمد : هدي خالد ما فيها الا العافيه توني داق على ناصر وطمني
علي : تعال معاي خالد انا اوديك
دخل خالد على الغلا وعوره قلبه عليها ويهها متغير وضعفان وشفايفها
ناشفه ,, راح عندها ومسك ايدها : سلامتك يا قلبي ما تشوفي شر
طبعا الغلا ما سمعته لأنها نايمه .. التفت لناصر : ناصر اذا صحت
راح تشيل المستشفى علينا بالصراخ والسبب المغذي
ناصر : ادري تعلمني .. لا تخاف قلت للدكتور وقال لي قبل لا تصحى 
بدقايق راح يكون اهنيه
خالد : هو وش دراه متى بتصحى ؟!
ناصر : درى انها يومين مو ماكله ولا نايمه وفحص عليها وقال على 
الأقل راح تنام 10 ساعات لأن المغذي اللي معطينها اياه ينوم شوي
خالد : الله المستعان .. احسن لها عشان يخلص المغذي وما تحس به
قعد خالد يمها يمسح على راسها ويقرا عليها
العصر اهل السعوديه راحوا المستشفى يشوفون الغلا وكان عندها صديقاتها
مريم واميره وهي ما حست فيهم ,,
امها تمسح على راسها وتدعي لها وساره تمسح دموعها ونوف 
ما سكتت من البجي والجده وام عيسى والباقي يدعون لها
رجعوا الحريم للعزا وتم خالد وناصر عندها ,,,,,,,
دخل الدكتور وقال لسستر تشيل الدرب وتخلي الإبره وتحط عليها بلاستر
علشان الغلا ما تشوفها
الغلا تفتح عينها وتسكرهم وبصوت واطي فيه التعب : اديده .. اديده
الدكتور : الغلا تسمعيني ؟
فتحت الغلا عيونها وشافت الدكتور وحست بايد ماسكتها : انا وين ؟
الدكتور : انتي زايرتنا جم ساعه وبعدين نقول لج مع السلامه
الغلا : ناصر ودني عند اديده هي قالت ما راح اتغدى الا لما تيين
ناصر يمسح على راسها : بس حبيبتي لا تسوين بروحج جذيه مو زين
عليج ولا على اللي فبطنج 
الغلا بصوت عالي : لا يكون انت بعد بتقولي اديده ماتت !!!!
ناصر يلمها : الله يرحمها ويغفر لها
الغلا بصراخ : جذاب .. جذاب ما ماتت توها مكلمتني .. توني صابه
لها حليب ,, الغلا شالت اللحاف تبي تنزل من السرير : وخر عني بروح
لها ولحد يقول لي انها ماتت .. سمعت ؟
الدكتور : انا اقول لج
الغلا وعينها على الدكتور وبصراخ وبجي : انت مالك شغل ولا تتدخل
واتفضل اطلع برا
ناصر : بس يا الغلا الله يهداج
الغلا منهاره : ودني ناصر ودني مابي اقعد اهنيه , وبصراخ : بروح
حق اديده بروح لها الحين الحين
ناصر يهزها من جتوفها : الغلا اسمعيني .. طالعيني
الغلا تدز ايده وخر عني وخروا عني كلكم طلعوا برا الله ياخذكم
وبصوت عالي : اديده .. اديده .. تعالي اخذيني اديده
الدكتور كلم السستر ويابت له ابره مهدئه ومسكت ايد الغلا والايد الثانيه
ناصر ماسكها وعطاها الدكتور الابره ,,,,
كل هذا وخالد يطالعها وقلبه يتقطع ويداري دمع عينه ( يا رب هالبنت
متى بتضحك وتفرح , من شفتها وهي كله بالمستشفى ودموعها على خدها
يا رب الطف فيها وشافيها وصبرها على فراق جدتها )
ناصر تم ماسك ايدها وقاعد يمها عند السرير راح له خالد وحط ايده على
جتفه , ناصر رفع راسه وخالد شاف الدموع بعيونه
خالد : ناصر !! انت تبكي !!
ناصر : الدموع مو بس للحريم يا خالد .. وانا دموعي اذا ما نزلت على
الغلا على منو تنزل ؟! ناصر يمسح دموعه : يومين وانا احايلها
علشان تاكل يوم كلت جم لقمه بالغصب راحت الحمام رجعت .. كنت خايف
عليها وايد .. خالد هي من درت عن يدتي ما بجت .. كل الحزن خشته بقلبها
وهذا مو زين لها .. لو باجيه جان ارتاحت وريحتني .
وعت الغلا على الفير فتحت عيونها وشافت اثنين يصلون عندها , مسكت
راسها : آاااااااااه
خالد : الحمد لله على السلامه يا قلبي
ناصر : يلا قومي نمتي يوم كامل
الغلا مغمضه عيونها : آااااه راسي يعورني
ناصر : سلامة راسج
الغلا وهي مغمضه عينها : منو انت ؟
ناصر : لا يكون نسيتيني ؟ شنو فقدتي الذاكره ؟
الغلا ودموعها تنزل ناصر يمسح على راسها : بس غلا قطعتي قلبي
الغلا : جان زين فقدت الذاكره ولا اسمع ان اديده راحت
ناصر : اسم الله عليج قولي الله يرحمها انتي تعذبينها بدموعج .. هي محتاجه
الدعاء مو الدموع
الغلا تبجي
ناصر : يلا قومي خالد مسكين صار له يوم كامل مجابلج حتى اكل ما
رضى ياكل
فتحت الغلا عيونها وشافت خالد يطالعها
خالد : الحمد لله على سلامتك
الغلا بصوت مخنوق : الله يسلمك
خالد يحبها على راسها : عظم الله اجرك
الغلا وكأن قصه ابلعومها ما قدرت ترد عليه بس دموعها تنزل .. قعد 
خالد يمسح على راسها ويقرا عليها بعد ربع ساعه عطاها ماي شربت
وحطت راسها عالمخده
ناصر : ليلحين راسج يعورج ؟
الغلا : شوي .. ناد لي السستر بروح الحمام
طلعوا ناصر وخالد برا الغرفه والسستر ساعدت الغلا .. اخذت شاور
وبدلت ملابسها ,,,,,,,
ناصر : اييب لج شي تاكلين ؟
الغلا : مالي نفس
خالد : ما يصير يا قلبي انتي ناويه تقعدي بالمستشفى لما تولدي !!
الغلا منزله راسها ودموعها تنزل : ناصر بروح البيت طلعني من هني
ناصر : الدكتور رافض يقول ما تطلع الا لما تاكل
الغلا بانفعال وبجي : ياكل تبن ماله شغل فيني
ناصر : بس اوص فضحتينا .. وشلون ماله شغل وهو دكتورج وابخص
بحالتج , يوم تييله كنتي ناشفه جنج عود نخله يابس
الغلا : ناصر بليز مالي خلقك ولا خلقه هالمتخلف
دخل الدكتور على كلمه المتخلف : السلام عليكم .. منو المتخلف لا يكون انا ؟
ناصر وخالد ردوا السلام وافتشلوا وتموا يطالعون الغلا
الدكتور : يلا ما عليه انتحمل واجرنا على الله , انتي تقولين متخلف
والغرفه اللي يمج البنت ما خلت سبه ما سبتني وانا اولدها .. حتى
ابوي ما سلم من السب
ناصر يبتسم : صج اجرك على الله
الغلا منزله راسها وتكلم الدكتور :لو سمحت اكتب لي خروج باطلع
الدكتور يمسك ايدها ويقيس نبضها ( ما اقول لكم خالد شصار فيه من 
الغيره وده ينتف الدكتور ) والدكتور كلم السستر تركب الجهاز
بيشوف نبض الجنين
الغلا : اوووف هالجهاز اييب الضغط كريه
الدكتور : اتحملي علشان اللي في بطنج حرام يومين مو ماكل شذنبه ؟
الغلا لا شعوريا حطت ايدها على بطنها ( اسم الله عليج الرحمن الرحيم
الله يحفظج حبيبة قلبي .. ميخالف انا تعبانه وتعبتج معاي .. اذا باكل بس
علشانج .. انا اذا بتحمل التعب بتحمله علشانج حبيبة قلبي )
سافروا اهل السعوديه وتم خالد مع نوف وفهد .. نوف ما تركت الغلا
من الصبح عندها لي الليل وكان ودها تنام عندها بس فهد ما رضى
يقول لها اخاف انام بروحي ( يا العيار ههههههههههه )
بالمستشفى ما تركوها صديقاتها كلهم زاروها ومريم واميره كل يوم عندها
الغلا نامت بالمستشفى 5 أيام .. ما طلعها الدكتور الا لما كلت ,,,,
وهي بالسياره مع ناصر وخالد 
الغلا : ناصر ليش ما رحت بيت اديده ؟
ناصر : امي تنطرج وخالتي زايرتنا اليوم
الغلا بحضن امها تبجي وامها تبجي على حالها لامتها وتسمي عليها ...
ام حمد : بس يما مو زين اللي تسوينه بنفسج لا تنسين انج حامل
الغلا تبجي : اديده يما
ام حمد : الله يرحمها ادعيلها بالرحمه والمغفره .. ياعل مثواها الجنه
الغلا : آمين
الغلا دايم بغرفتها وصورة جدتها بحضنها والدمعه ما تفارق عينها ,,
ما تشتهي تاكل لو ما امها تغصبها على الاكل والشرب جان نامت بالمستشفى .
الغلا بغرفتها وعندها مريم واميره انطق الباب ودخلت نوف ,, تيمعوا
البنات مع بعض يسولفون ويحاولون يطلعون الغلا من الحزن اللي هي فيه ..
رن موبايل الغلا وردت بصوت مبحوح من البجي
الغلا : الو
غاليه : احلى الو .. شلونج غلويه
الغلا : بخير الله يسلمج
غاليه : اشفيج غلا صوتج متغير عسى ماشر !!
الغلا دمعت عينها : يدتي توفت غاليه
غاليه : سوري حبيبتي ما درينا من متى ؟
الغلا : من اسبوع
غاليه : عظم الله اجرج يا قلبي
الغلا تمسح دموعها : اجرنا واجرج 
غاليه : ان شاء نييكم اليوم انا وامي وعاليه
الغلا : حياكم حبيبتي
الساعه 7 طلعوا مريم واميره ,, وبعد ساعه طلعت نوف ,, وصلوا عاليه 
وغاليه وامهم سلموا على ام حمد ونزلت لهم الغلا .. سلموا عليها وعزوها .. 
وام حمد ما رضت يطلعون الا لما تعشوا,,,,,,,,,,,
بعد 4 أيام من خروج الغلا من المستشفى ,, كانت بدارها حاضنه صوره
يدتها ودمعتها على خدها ,,طقت عليها الخدامه الباب :
Madam Nouf is here
الغلا : Tell her come up
نوف : ليه متى يا قلبي هالحزن
الغلا : ............................
نوف : حبيبتي ما هو بزين اللي تسويه بحالك .. يعني الزعل والدموع
بترد اللي راح
الغلا : ............................
نوف : غلا وش رايك نروح للعمره ؟
الغلا وهي تمسح دموعها : يا ليت
نوف بابتسامه : صدق .. يعني ما عندك مانع
الغلا : ودي نوف والله
نوف : يعني اقول لخالد ؟
الغلا : ايه قوليله .. بس متى ؟
نوف : من بكره اذا لقوا حجز
الغلا : لا خلي بعد يومين باجر بروح المستشفى علشان البيبي
نوف : الغلا بقول لك شي بس مستحيه
الغلا : مستحيه مني ؟ قولي حبيبتي لا تستحين
نوف : انا الدوره الشهر اللي فاتت ما جتني
الغلا : تعالي معاي باجر المستشفى وسوي تحليل .. انتي شاكه بشي ؟
نوف : مدري
الغلا : ان شاء الله خير وبالتحليل كل شي يبين
نوف : بس لا تقولي لأحد لما اتاكد
الغلا وتحبها على خدها : مبروك مقدما
نوف تلمها : يا بعد عمري يا الغلا الله يبارك فيكي ويسهل عليكي وتولدي
بالسلامه
راحت الغلا ونوف وخالد وفهد المستشفى
الغلا : خالد باخذ نوف وياي , اقعد انت وفهد فيه ستار بوكس هني
خالد : ابغي اروح معك واشوف كيف يفحصوا عليكي
الغلا منزله راسها مستحيه : ........................
خالد : خلاص حبيبتي اذا خلصتي دقي
قبل لا الغلا تدخل على الدكتوره راحت اطلبت تحليل لنوف , خلصت 
الغلا الفحص وراحت مع نوف للمختبر .. نوف لمت الغلا وهي تصيح
الغلا : مبروك حبيبتي عسى الله يتمم عليج
نوف : الله يبارك فيكي يا قلبي .. الحمد لله انا فرحانه غلا
الغلا : دوم ان شاء الله فرحانه ,, بتبلغين فهد احين ؟
نوف : لأ اذا خلصنا عمره بقول له
الغلا : ايه علشان لا يأذيج بالطواف والسعي
بالسياره نوف ماسكه ايد الغلا ومبتسمه وخالد يشوفها بالمنظره :
ضحكونا معكم
نوف : من ضحك ؟
خالد : انتي والقمر اللي جنبك
الغلا : متى بنسافر ؟
خالد : بكره ان شاء الله الساعه 9 الصبح .
استقبلت الغلا بيت الله بالدموع .. شوفة الكعبه والمكان يبعث في القلب
الخشوع والسكينه .. خالد كان يم الغلا بالطواف ما هدها كان خايف عليها
وفهد كان يم نوف , وبالسعي راح خالد مع فهد ونوف تمت مع الغلا ,,,,
خلصوا عمره وارتاحت نفوسهم وقلوبهم وخاصه الغلا .. رجعوا الفندق
والغلا راحت الغرفه وانسدحت على السرير
خالد وفهد حجزوا سويت غرفتين وصاله كل غرفه فيها حمام .. طبعا
الغلا حسبالها ان نوف بتنام معاها ما درت ان نوف مع فهد وخالد معاها
نوف : وين الغلا ؟
خالد : دخلت الغرفه لقيتها نايمه
نوف : ما تبغي تاكل
فهد : وش تبغون غدا نجيب لكم ؟
نوف : أي شي بس ما ادري عن الغلا وش تبغي
دخلت نوف على الغلا لقتها لامه المخده ومغمضه عينها : غلا .. نمتي ؟
الغلا : هلا نوف .. منسدحه اريح ظهري
نوف : وش مشتهيه تاكلي
الغلا : خبز وجبن وطماط وزيتون وفلفل
نوف تضحك : جبن وطماطم غدا ؟!
الغلا : هذا اللي مشتهيته
نوف : على امرك فيه العافيه ما طلبتي حبيبة قلبي
راحت نوف وقالت للشباب طلب الغلا خالد فتح عيونه وفهد يضحك
قبل اذان المغرب راحوا الحرم للصلاه وقعدوا لما اذن العشا صلوا واطلعوا
لقوا خالد وفهد ناطرينهم
خالد : تروحو معنا نشتري عشا والا ترجعوا الفندق
الغلا : انا بارجع تعبانه فيني النوم
خالد : ما تبغي عشا
الغلا : لأ شبعانه
خالد : شبعانه من جبنه وزيتونه .. يلتفت على نوف : خلاص نوف خلك
وياها واحنا نروح نجيب عشا
راحت الغلا اخذت شاور ولبست بجامه ونامت على طول .. ونوف بعد
شافت السرير حطت راسها على المخده ونامت ,, وصلوا الشباب وشافوا
الصاله خاليه وطلوا بالغرف لقوا حريمهم نايمين
فهد : ما لهم نصيب بالأكل
خالد : ناموا من التعب
تعشوا الشباب وقعدوا يسولفون بعدين كل واحد دخل غرفته عند حرمته
بعد ما خلص خالد شاور تم يطالع الغلا ( لو صحيتي وشفتيني جنبك وش
بتسوي .. يا خوفي تفضحيني قدام فهد ونوف .. يارب سترك )
انسدح خالد يمها وباسها على راسها وحط ايده على شعرها يمسح عليه
ويقرا عليها .. نزل ايده وحطها على بطنها ( ما شاء الله كبر بطنك حبيبتي
يلا كلها شهرين ويجي ولي العهد ) لفت الغلا على جنبها ومدت ايدها وصارت
على صدر خالد , اخذ خالد ايدها وباسها وحطها على صدره ونام .
الساعه 3.30 وعت الغلا حلمانه بيدتها وانصدمت خالد نايم يمها .. راحت
الحمام غسلت وغيرت ملابسها , حس خالد فيها : وش فيكي حبيبتي تعبانه ؟
الغلا وعيونها مدمعه : من قال لك نام هني؟
خالد : وين تبغيني انام يعني ؟
الغلا : عند فهد
خالد : يعني انام بينه وبين مرته !!
الغلا : لأ نوف تنام عندي وانت عند فهد
خالد : وفهد يبغي مرته
الغلا نزلت راسها وعيونها تدمع وطلعت بتروح الصاله مسكها خالد :وين؟
الغلا : بروح الصاله
خالد : كل ذا عشان ما تبغي تكوني معي بغرفه وحده .. خلاص انا راح
احجز لي غرفه لحالي اهم شي انك ما تكوني متضايقه يا قلبي
قعدت الغلا على طرف السرير ومنزله راسها ولامه ايدها : فهد ونوف
شبيقولون لما يشوفونك حاجز غرفه بروحك ؟
خالد يسوي نفسه مسكين : بقول لهم مرتي طاردتني ما تبغاني
الغلا : لأ عيب شهالكلام !!
خالد : يعني انا وانتي بالغرفه ؟
الغلا تطالعه وسرحانه ( كل اللي تسويه علشاني يا خالد انا حاسه فيه ومقدرته
ومريحني واكبر دليل انك يبتني هني يوم شفتني تعبانه عقب وفاة يدتي ..
والحلم اللي حلمته .. يدتي توصيني عليك .. ليش ,, هالكثر انا معذبتك )
خالد يمسك ايدها : وش فيكي غلاي
الغلا ودموعها تنزل : اديده
خالد يمسح على ايدها : الله يرحمها
الغلا وهي تبجي : تقول لي ديري بالج على خالد
خالد : ما قلتي لها ان خالد تكفيه نظرة رضا من عيونك .. تكفيه ابتسامه
من شفاتك الحلوه ,, يرفع ايده ويمسح دموعها
الغلا تبجي : ليش كل ما صديت عنك تييني , ليش كل ما قلت لك كلام جارح
ترده لي بكلام حب وغزل !!
خالد : لأني غلطت بحقك وعذبتك ولزوم اصلح غلطتي
الغلا : يعني تعترف انك غلطت عليّ وعذبتني
خالد : كل اللي اسويه احاول اني انسيكي فيه ذيك الأيام .. 
الغلا : عمري ما راح انساها
خالد : انا ادري انك ما راح تنسيها لكن اطلب منك انك تتناسيها عشان
اللي في بطنك وعشان تمشي حياتنا .. غلا انا تغيرت ,, حبك غيرني
الغلا : واتفاقنا ؟
خالد : أي اتفاق ؟!!
الغلا : والورقه اللي انا كتبتها وانت وقعت عليها
خالد : انتي ما قريتي الورقه لما انا وقعت عليها ؟
الغلا : لأ
خالد يبتسم : وين هي الورقه ؟
الغلا : بالبيت
خالد : عندنا ؟ في جناحنا ؟
الغلا : لأ في الكويت بغرفتي
خالد : طيب ليه ما قريتيها ؟
الغلا : كانت نفسيتي تعبانه وكل شي منك كنت احاول ابعده عني باي
طريقه .. قطيتها بالدرج ومع الأيام نسيتها
خالد : طيب اذا سافرتي الكويت اقريها
الغلا : لأ قول الحين شنو كاتب فيها
خالد : وما تزعلي ؟
الغلا : على حسب اذا كلام يغثني باذبحك
خالد : اذا تذبحيني تبويس ما عندي مانع
الغلا باستهزاء : هي .. هي .. دمك خفيف
خالد : وانتي دمك عسل
الغلا بهدوء : خالد خلصني شكاتب بالورقه ؟

انتهى الجزء الخامس والعشرون
باعتقادكم قرائي الأعزاء شنو كاتب خالد بالورقه
بانتظار ردودكم
دمتم بخير (اختكم غفران*)

(( الجزء السادس والعشرون)) 
( أيام من حياتي )
***************************** 

خالد : انتي مو كاتبه ان أنا بغرفه وانتي بغرفه .. والشرط الثاني ان طلاقك
بعد شهرين
الغلا : إيه
خالد : انا وقعت على الشرط الأول والشرط الثاني كتبت جنبه مرفوض
الغلا فتحت عينها ,, لكن بداخلها حست براحه ليش ما تدري .. يمكن بدت
ترتاح لخالد شوي من كثر اهتمامه فيها وكلامه لها ,, قامت الغلا فتحت الباب
بتروح الصاله
خالد بصوت هادي : الغلا حبيبتي
الغلا : قوم توظا للصلاة شوي ويأذن الفير
ارتاح خالد من كلامه معاها دخل الحمام اخذ شور وبدل وراح الصاله لقى 
الغلا ونوف قاعدين : السلام عليكم
الغلا ونوف : وعليكم السلام
خالد : وين فهد ما خلص ؟
فهد : وراك
طلعوا رايحين للحرم الغلا ونوف سبقوا الشباب بالمشي
الغلا تكلم نوف : قلتي حق فهد ؟
نوف : لا استحيت
الغلا : قوليله لي رجعنا وتكونين معاه بروحكم احسن لا يتهور علينا هني
نوف : ههههههههههههه
خالد قرب منهم : ضحكونا معكم
الغلا : سوالف حريم استح على وجهك يا رجال
نوف تضحك : حلو عليكي تكلمي بالجيم
الغلا بابتسامه : مابي الله لا يحرمني من الياء 
خلصوا صلاة وقعدت الغلا تقرأ قرآن ونوف معاها .. طلعوا ولقوا خالد وفهد
ناطرينهم ,, وهم يمشون للفندق رن موبايل الغلا
الغلا : الو
اميره : هلا والله بهالصوت
الغلا : هلا اموره حبي شلونج
اميره : بخير حبيبتي انتي شلونج شخبارج
الغلا : الحمد لله بخير ,, شلون خالتي وخواتج
اميره : يسلمون عليج وامي دايم تسأل عنج
الغلا : سألت عنها العافيه ,, وشلون ميمي
اميره : هههههه مطفرها حمود صج شكلها مو أم
الغلا : هههههههه ليش حرام
اميره : كل ما دقيت عليها هايته مع هالريل وحمود عند امها
الغلا : خليها تستانس
اميره : ما علينا من مريوم انتي شلونج ان شاء الله ما تعبتي بالطواف والسعي ؟
الغلا : لا الحمد لله سهاله ,, الله يتقبل منا
اميره : آمين ,, لا يكون نسيتي ما دعيتيلي
الغلا : دعيتلج حبيبتي ان الله يرزقج بقيس
اميره : قيس منو ؟!
الغلا : قيس اللي يوصلج بيتكم كل يوم الظهر
اميره : ههههههههههههههههههه
الغلا : الا شخباره ,, ليلحين يوصلج ؟
اميره : مو قلتيلي لا تعطينه ويه وصيري ثقيله
الغلا : لا يكون عطيتيه ويه وصرتي خفيفه
اميره : هههههه حرام عليج انا اميره ما تعرفيني
الغلا : وهل يخفى القمر ,, احد ما يعرف اميره حبي انا
اميره : تسلمين يا الغلا .. يلا حبيبتي ما اطول عليج سلمي على السعوديه
الغلا : هههههههه الله يسلمج ,, سلمي انتي بعد ,,,,,,,,,,,
,,,,,,,,,,,,,,
صار لهم 4 أيام بمكه وفهالفتره الغلا ارتاحت نفسيتها كانت كل صلاتها بالحرم .
بالفندق كلهم قاعدين بالصاله
فهد : متى ناوين ترجعون ؟
خالد : كيفكم متى ما بغيتوا
الغلا : ليش بترجعون ..تونا !!
نوف : وش تونا صار لنا 4 أيام
الغلا نزلت راسها : كيفكم
خالد حس فيها : اذا تبغي نقعد كم يوم ما فيه مانع
الغلا تطالع نوف وحست انها ودها ترجع علشان تبشر فهد بالحمل 
الغلا تكلم فهد : متى ناوين ترجعون
فهد : بكره او بعده بالكثير
الغلا : اوكي مو مشكله
قبل رجعتهم بيوم فهد يسأل شنو يبون عشا
نوف : نبغي دجاج
الغلا : دجاج الحين !! الساعه 8.30 متى بينهضم !!
خالد : انتي يا قلبي وش مشتهيه تاكلي ؟
الغلا : جبن وطماط وخيار وزيتون
خالد : هذا أكل وحده ما هي متغديه !!
الغلا : انا مو متغديه .. حرام عليك , والأكل اللي كلته معاكم شنو ؟
خالد : تسمين ذا أكل سلطه مع زبادي أكل وحده حامل!!
الغلا : شنو يعني الحامل تاكل كل يوم خروف !
خالد : ايه .. هاذي الحامل السنعه ما هو طماطم وجبن ,, والا شرايك فهد ؟
فهد : انا مع ام عبد الله العشا الثقيل بالليل ما هو بزين شي خفيف احسن
نوف : خلاص جيبوا اللي تجيبوه
راحت الغلا تساسر نوف : حبيبتي اخاف مشتهيه دياي
نوف تطالعها وصاره عيونها وبصوت واطي : توها توصل
الغلا مبتسمه وتساسرها : يا بعد عمري فيه العافيه
الغلا تكلم خالد : خالد انا بآكل مع نوف دياي
خالد يضحك : قوليها مره ثانيه
الغلا : شقول ؟!
خالد : اللي تبغي تاكليه مع نوف
الغلا عرفت قصده : دياي بالكويتي يعني دجاج بالسعودي ,, 
يلا بسرعه لأنه يواعه .. وإلا بعد تبي افسر لك هالكلمه !
خالد وفهد يضحكون
ارجعوا السعوديه بعد ما خلصوا عمرتهم وارتاحت نفوسهم وقلوبهم ,,
انتشر خبر حمل نوف والكل فرح لها وفهد ما هي شايلته الفرحه
بالليل الساعه 11.30 بجناح خالد 
دخل خالد شاف الغلا قاعده بالصاله وبايدها كتاب 
خالد : دريتي حبيبتي
الغلا : خير
خالد : الخير بوجهك حبيبتي نوف حامل
الغلا : خبر قديم .. ادري من اسبوع
خالد فاتح عينه : اسبوع !!! توها مبلغه فهد وفهد بلغني
الغلا : ادري قبل لا نروح العمره .. شفت يوم كان عندي موعد بالمستشفى ونوف
راحت وياي
خالد : ايه
الغلا : بهاليوم نوف سوت اختبار حمل .
خالد : وقعدت كل هالأيام وما بلغت فهد !!
الغلا : الله يتمم عليها ويرزقها بالذريه الصالحه
خالد : آمين ويسهل لك يا قلبي
الغلا تتثاوب سكرت كتابها وحطت راسها عالقنفه
خالد : شكلك تعبانه .. روحي حبيبتي نامي
من رجعوا من العمره وخالد ينام بالغرفه مع الغلا بس كانت تحط حاجز بينهم
كانت تحط مخده وتنام معطيته ظهرها مو خوف منه لأ بس الخجل اللي ذابحها .
قرروا اهل البيت انهم يروحون المزرعه نهايه الأسبوع الغلا دقت على نوف
الغلا : شلونج حبي
نوف : هلا والله حياتي
الغلا : نوف دريتي عن روحة المزرعه
نوف : ايه
الغلا : منو بيروح ؟ عمتج حصه بتروح ؟
نوف : إلا .. كل ما نروح تجي معنا 
الغلا : بنتها معاها ؟
نوف : مادري غلا
الغلا : نوف الله يخليج دقي وعطيني خبر 
10 دقايق ودقت نوف : ايه الغلا جواهر بتجي
الغلا : اذا هي بتروح انا ماني رايحه 
نوف : وشعليكي منها خليها تولي عنك
الغلا ( لا والف لا البعد عن هالبنت خير وبركه) .
نفس اليوم بالليل في غرفه مكتب خالد الغلا واقفه عند الباب : خالد
خالد : عيونه وقلبه آمري حبيبتي 
شافها متردده قام مسك ايدها وراح معاها الصاله وقعد معاها عالقنفه :
وش فيكي يا قلبي آمري
الغلا : مابي اروح المزرعه
خالد : ليه ؟
الغلا : بنت عمتك بتيي
خالد : وش عليكي منها لا تكلميها واظن اللي صارلها خلاها توعى وتبعد عن المشاكل
الغلا : لا والله !! مرتين حارقتني .. وبعرس نوف بقت تطيحني وانا ارقص ,,
يا عالم شبتسوي بعد فيني
خالد مبتسم : انتي رقصتي بعرس نوف ! 
الغلا : صج فراقه .. انا وين وانت وين
خالد : صدق صدق انتي رقصتي ,, محد قالي .. الحين راقصه قدام كل الناس
وانا المسكين ما رقصتيلي
الغلا معصبه : اولا انا راقصه جدام حريم وثانيا انت مو مسكين وثالثا ماني 
رايحه المزرعه ورابعا عطني جواب الحين لأني خلاص وصل حدي
خالد : خامسا يا حلوك وانتي معصبه وسادسا احبك يا روح خالد
الغلا بدلعها الطبيعي : خااااالد بليز ,, ما بي اروح
خالد يأشر على عيونه
الغلا : شبتقول حق عمي ؟
خالد : لا تشيلي هم خلي الموضوع عليّ .
يوم الأربعاء الظهر كل اهل البيت راحوا المزرعه وخالد قال لأبوه انه بيسافر
البحرين مع الغلا بس ما قال لها ,, الساعه 5 خالد والغلا بالسياره
الغلا : وين بنروح ؟
خالد : مفاجأه
,,,,,,,,,,,,,,,,,,,,,,,,,,,,,
الغلا اشهقت : البحرين ؟!!!!!!! ليش ما قلت لي
خالد يضحك : هاذي هي المفاجأه ,, وش رايك ؟
الغلا : بنرد نفس اليوم ؟
خالد : لأ ,, نرجع الجمعه
الغلا فاتحه عيونها : نبات يومين ؟!!!!!!!!
خالد : ايه ,, شو المشكله ؟
الغلا : ما يبت معاي ملابس ولا شي
خالد : ما عليه نروح نشتري كل اللي تبغيه كلها يومين ما تحتاجي شي واجد
راحوا السوق والغلا شرت لها ملابس وفوطه ومستلزمات الحمام : الله يهداك
لو قايل لي وفاكني من هالعباله
خالد : ما هي مشكله التسوق معاكي حلو
الغلا : انت ما شريت شي ؟!
خالد : جايب كل حاجاتي وحاطها في هاندباج
الغلا فاتحه عيونها : يا العيار مخلص شغلك وانا بالطقاق
وصلوا الفندق الساعه 10.30 ,, خالد حجز غرفه من غير صاله .. في باله
انه لازم يكسر خجل الغلا منه
الغلا : ويييييييه نسيت اشتري شرشف حق السرير ولحاف
خالد مستغرب : ليه ,, فيه لحاف !!!
الغلا : لااااا ويييييييع ما احب قطيعه
خالد : حبيبتي حنا في فندق راقي ما حنا بشقه
الغلا : ادري بس ...
خالد يقاطعها : لا بس ولا شي .. يلا حطي اغراضك وخلينا نروح نتعشى
انتي ما جعتي ؟
الغلا : تصدق ايه يوعانه
خالد : الله اكبر الله اكبر مرتي جاعت اخيرا
الغلا : بس فضحتنا .. شنو بتحارب ! بس خلاص هونت شبعانه
خالد يلمها من وراها ويبوس رقبتها من ورا ويساسرها : يلا نتعشى قبل لا آكلك
الغلا ارتبكت من قربه : اطلب اكل مالي خلق انزل تعبانه من المشي
خالد دق طلب عشا وبهاللحظه رن موبايل الغلا : هلا بنوف السعوديه
نوف : هلا باحلى غلا بالبحرين
الغلا : يعني كلكم تدرون الا انا
نوف : ليه ما قال لك خالد ؟
الغلا : لأ يقول مفاجأه خلاني اروح ما معاي ولا شي من اغراضي 
نوف : وشلون البحرين ؟
الغلا : زينه والله نوف تمنيتج معاي
خالد : ليه وانا ما اكفي ,, وسحب الموبايل من الغلا : هلا نوف شلونك وشلون 
اللي معك سلمي عليهم نشوفكم يوم الجمعه فمان الله ,, وسكر الخط
الغلا : خاااالد ليش سكرته ؟
خالد : خلصنا .. الصراحه قمت اغار من اختي
الغلا : يا بعد عمري اختك حبيبه تنحط على الجرح يبرى
خالد يمسك ايدها : وانا ماني بحبيب ؟
الغلا : ..........
( انت حبيبي بس ما اقدر اقول لك اياها لأني ما اتحمل جرح مرتين .. اخاف 
اقول احبك وتطعن قلبي مره ثانيه )
خالد شافها سرحانه قرب منها وباس خدودها وشفايفها ,, الغلا نزلت راسها
خالد يرفع راسها : ليه متى هالحيا ؟
الغلا منزله عينها وويها احمر
خالد : ارفعي عينك ناظريني
الغلا منزله عيونها : .........
خالد : غلاي ,, ويبوسها .. حبيبتي
الغلا بصوت واطي وعينها بالأرض : بس خالد
بهاللحظه انطق الباب * العشا وصل *
خالد : اوووف ,, ويغمز للغلا : العشا انقذك مني
تعشوا ,, ودخلت الغلا الحمام تاخذ شور طلعت ودخل خالد وراها
طلع من الحمام وشافها قاعده تنشف شعرها : غلا .. ليه قصيتي شعرك ؟
الغلا : ليش مو حلو ؟
خالد : لا يا قلبي انتي كل شي عليكي حلو بس حرام كان واجد طويل
الغلا تنهدت وسكرت الاستشوار : تدري لو ما قصيته جان ينيت 
خالد يطالعها مستغرب : اسم الله عليكي
الغلا : يوم وصلت الكويت تميت قريب الشهر وانا نفسيتي زفت .. كنت وايد
احلم بكوابيس , رياييل ما اعرفهم يلحقوني واللي يمسكونه فيني اول شي شعري
وكنت اقوم اصرخ .. كرهت شعري ورحت مع ميمي قصيته وصبغته من غير
ما اقول لأمي , واول ما شافتني هاوشتني وناصر زعل عليّ .. بس بيني وبين
نفسي ارتحت كنت ابي اغير كل شي فيني علشان بس اعاندك ,, دريت انك تحب
الشعر الطويل وانك ما تحب الصبغ ولا المكياج الوايد ولا العدسات .. وهالأشياء
كلها سويتها .. كنت اطلع مع ناصر او مع اختي وانا حاطه مكياج كامل , كان
مو عاجبهم بس ما يقدرون يكلموني .. شريت 4 ألوان عدسات مع كل بدله
احط عدسه .. كنت اشوف نفسي بالمنظره واقول انا ما كنت جذيه بس خالد خلاني
اصير جذيه ( خالد يطالعها ومتأثر بكلامها ) انت خليتني اكره كل شي زين فيني
طيبتي وخجلي وحسن نيتي مع الناس .. خليتني اكره كل الرياييل حتى اخواني ,,
كنت ارد عليهم باسلوب مو زين كنت دايما اصرخ حتى على الأشياء اللي ما تسوى
صرت الغلا ثانيه .. تدري ,, الغلا الثانيه هاذي ما حبيتها قلبها كان قاسي
خالد يسحبها من ايدها ويقعدها عالسرير : والحين الغلا اللي قدامي الأولى والا الثانيه ؟
الغلا وعينها بعينه : انت شتشوف انا أي غلا فيهم الحين ؟
خالد ويلمها لصدره : الغلا حبيبتي ام القلب الكبير اللي الحب مالي قلبها وحتى يوم
قست كانت قساوتها عسل على قلبي ,,,
مسك خالد ويهها بايده وباسها 
الغلا راتجفت وصدت عنه
خالد : لي متى يا قلبي.. خايفه مني والا مستحيه ؟
الغلا : ................
خالد : غلاي ارفعي راسك ناظريني .. قوليلي هذا خوف والا حيا ؟
الغلا ويهها احمر من الحيا وما قدرت ترد
خالد : الغلا ترى الاجابه مهمه بالنسبه لي اترجاكي جاوبي هو خوف والا حيا ؟
الغلا : وشيفرق ؟
خالد : يفرق كثير الله يخليكي يا قلبي جاوبي لا تذبحيني
الغلا منزله راسها : ..........................................
خالد يمسح على خدها : غلاي خايفه والا مستحيه مني
الغلا وعيونها بالارض : الثانيه
خالد تنهد براحه : الحمد لله يعني مو خايفه مني , والحيا ذا انا اشيله منك
قامت الغلا من السرير وقعدت على الكرسي وكملت تنشيف شعرها , كانت تعبانه
وفيها النوم بس مستحيه تنام وخالد قاعد على السرير ,, خالد لاحظ انها تعبانه انسدح
على الفراش ونام على جنبه .. ربع ساعه والغلا راحت انسدحت وعطت خالد ظهرها
حست الغلا بايده تمسح على شعرها .. مسك ايدها وباسها وقال لها تصبحي على خير 
وتم ماسك ايدها طول الليل ,,,,,
الساعه 10 الصبح وهم يتريقون 
الغلا : خالد ابي اروح البحر
خالد : تامرين حبيبتي اذا لقيت حجز نحجز شاليه اليوم وبكره
حجز خالد شاليه والغلا شافت البحر واستانست .. طلب خالد غدا وتغدوا على
الطاوله يم البحر 
الغلا : الله حلو المكان
خالد : حلو بس زحمه واجد
الغلا : ايه بس كله عوايل حتى عيالهم معاهم يعني ماكو شباب .
بعد ما صلوا المغرب راحوا السوق وخالد قال لغلا اللي نفسك فيه خذيه ,, الغلا
عجبتها جنطه وبوكها خذتهم وخالد شرى لها سلسله ذهب فيها حرف k وقلب حب صغير
الساعه 9 بالليل الغلا تمشي يم خالد عالبحر حافيه : الله الماي حلو ودي اتسبح
خالد : الحين ؟ بالليل !!
الغلا : ايه شالمشكله وااااي الماي يشوق
خالد : بملابسك ؟
الغلا : شرايك يعني ! اتسبح بملابسي الداخليه مثلا ,, اكيد باللي عليّ
خالد والغيره بقلبه : لا يا قلبي فيه ناس واجد هنا يشوفونك .. بعدين اخاف 
عليكي يطلع لك شي من البحر
الغلا تطالعه وصاره عيونها : تخاف عليّ والا تغار عليّ ؟!
خالد مبتسم : اثنينهم , واذا لك خاطر تسبحي املا لك البانيو مويه واسبحي على كيفك
الغلا حاطه ايدها على خصرها وبدلع : احلف بس
خالد يضحك : وانا صادق علامك ؟
الغلا : ليش ياهل تقص عليّ تحط لي ماي بالبانيو اتسبح فيه
خالد : ههههههههه .. يلا ما جعتي ؟
الغلا : الا جعت وميته جوع يا بطيحان
خالد يضحك : بطيحان بعد
الغلا تضحك : ذكرتني ببطيحان الكويت الله يذكره بالخير
خالد : غلا اقول لك شي بس ما تزعلي
الغلا : خير
خالد : كأنك واجد تضحكي مع رجل اختك وكلامك معه كأنه اخوك
الغلا : قلتها .. بو مشاري مو بس زوج اختي انا اعتبره اخوي الثالث ,, مثل
طيبة هالريال وكرمه وصبره انا ما شفت ولا راح اشوف , ما في مشكله عنده
ما لها حل ,, واي شي اطلبه اييبه لي حتى قبل لا ناصر اييبه .. ساعدني بأشياء
وايد سواء بمدرستي والا بالجامعه , حتى لما احد يضايقني بالشارع بس ادق عليه
دقايق والقاه عندي .. عمره بحياته ما نظر لي نظرة اتضايق منها , معتبرني
اخته الصغيرة وانا معتبرته اخوي الكبير .. اتصدق
خالد : قولي
الغلا : يوم سافرت معاك اول مره اختي تقول تضايق وما رضى يتغدا ويقول
البيت مو حلو من دوني ويا ليت معطيها اخوي ولا تبعد عنا وتخلينا
مسك خالد ايدها ومشى معاها لي الكراسي : الله يخليه لمرته وعياله ويخليكي لي
يا زوجتي يا حبيبتي يا ام عيالي ,, تاكلين هنا والا جوا ؟
الغلا : ناكل هنيه كلها بس اليوم وباجر بنسافر
خالد وهو ماسك ايدها ولازق فيها : اذا تبغي نقعد كم يوم ما عندي مانع
الغلا : لا ولهت على نوف
خالد : بس نوف ؟
الغلا : كلهم من امي فاطمه لييييييي الخدم هههههه
خالد : وانا وين مكاني ؟
الغلا ( انت في قلبي ) : انت معاهم
تعشوا وعلى الساعه 12 الا شوي راحوا للشاليه , شاف خالد واحد يعرفه وقف
سلم عليه وقعد يسولف وياه نص ساعه ,,, دخل شاف الغلا منسدحه ومتغطيه ,
دخل الحمام اخذ شاور وطلع شافها نايمه على ظهرها وحاطه تحت ريلها مخده
ومغمضه عينها وعاقده حواجبها .. خالد قرب يمها ومسح على خدودها , الغلا
فتحت عينها شافته لاف فوطه على خصره وشعره كله ماي استحت وغمضت عينها
خالد : وش فيكي ليه نايمه كذا شي يعورك ؟
الغلا : خالد حط فوطه على راسك شعرك كله ماي لا تستمرض
خالد : خايفه عليّ حبيبتي
الغلا : اكيد خايفه اذا استمرضت من يرجعنا السعوديه
خالد يضحك , مسح على راسها : حبيبتي حاسه شي يوجعك ؟
الغلا : لأ بس احس بطني يابس ومشدود
خالد : يمكن عشان بطنك كبرت
الغلا وهي مغمضه عيونها وحاطه ايدها على بطنها : اسبوعين وادخل الثامن
خالد يقرب يمها ويحط ايده على بطنها ويمسح عليه ويسمي : الله يسهل عليكي
وتقومي بالسلامه يا أحلى ما رأت عيني
شافها خالد تبتسم : ان شاء الله دوم هالابتسامه
الغلا ابتسمت لأنها حست بحركه البيبي في بطنها .. خذت ايد خالد وحطتها على
بطنها , خالد حس بحركه البيبي * سبحان الله كأنه سمع صوت ابوه* خالد استانس :
حسيت في حركه
الغلا مبتسمه : ارتحت يوم تحرك لأن كان متكود بناحيه وحده ومضايقني
خالد يقرب منها ويلزق فيها : شفتي يوم انه سمع صوتي حس فيني وارتاح
ويقرب عند بطنها ويبوسه : يلا يا بابا انا منتظر ,, لا تأذي ماما تراها روحي
وقلبي ومن حبي لها حبيتك وانا ما شفتك * الغلا تضحك* يا عبيد قول لأمك
ترضى عني انا ما اقدر على زعلها قول لها اني مشتاق حيل حيل حيييييييييل
الغلا غيرت وضعها لفت ونامت على جنبها ,, قرب خالد منها سحبها ولمها
وخلاها تنام على صدره .. يمسح على شعرها وشوي يحط ايده على بطنها .. الغلا
كانت مسكره عيونها حيل ومستحيه لأن خالد ما كان لابس تي شيرت .. حس خالد 
في بلل على صدره فتح الأبجوره وشافها تبجي
خالد بخوف : حبيبتي بطنك يوجعك ؟
الغلا : لأ
خالد : اجل وش فيكي ؟ ليه هالدموع ؟
الغلا تنزل دموعها
خالد يمسح على شعرها : حبيبتي غلاي ليه هالدموع وش فيكي لا تخوفيني
الغلا : خالد بليز لا تذبحني مره ثانيه يكفي اول مره ليلحين جروحي ما طابت منها
خالد : ليه هالكلام !!
الغلا تبجي ودافنه راسها بصدره : مابي احبك وترد تعذبني
خالد وهو لامها : من قال اني بعذبك ! احد يعذب روحه
مد ايده ومسح دموعها رفع راسها وباسها بين عيونها
الغلا ودموعها تنزل : خالد لا تخليني ترى اموت
خالد : اسم الله عليكي يا روح خالد
باس دموعها وخدودها وشفايفها ,, , الغلا ارتجفت وسكرت
عيونها حيل .. حس فيها خالد وكلمها بصوت كله حب وشوق : غلاي .. افتحي عينك
الغلا : ...................................
خالد : حبيبتي بوريكي شي افتحي عينك
الغلا فتحت عينها وخالد غمز لها
خالد : وش رايك بغمزة عيني تجنن صح
الغلا ابتسمت
خالد : ابتسامه بس .. عاد كل من يقول غمزة عيني ذباحه
الغلا : ههههههههه
خالد : ايه كذا .. هاذي الضحكه اللي ترد الروح ..احبك غلا روحي ,,,,,,,
وتلاقت مشاعرهم واحساسهم وحبهم واستسلمت الغلا لحبه وشوقه لها بعد ما
كسرت حاجز الخوف منه ,, الشهور اللي فاتت عيشها كأنها أميرة , صبر عليها
وآخر ثمرة صبره ثقتها فيه وحبها له . 
الساعه 10 الصبح وعت الغلا من النوم ما شافت خالد يمها , دخلت الحمام تسبحت
طلعت شافت خالد قاعد عالكرسي , قام لمها وحبها على راسها
خالد : صباحيه مباركه يا عروسه
الغلا بابتسامه خجوله : صباحيه مباركه وبطني جدامي شكبره
خالد يضحك ومد لها علبه مخمل , فتحتها لقت فيها عقد الماس وابتسمت :
ليش هذا كله
خالد : عشانك حبيبة قلبي والهديه الثانيه لي رجعنا السعوديه
الغلا بابتسامه : مشكور ما قصرت
خالد : يلا البسي نروح نفطر
الغلا : خالد ابي اتسبح بالبحر قبل لا نروح عفيه
خالد : ..........................
الغلا : خالد عفيه شويه بس عن خاطري
خالد : حبيبتي ما فيه وقت والحين شمس حر عليكي
الغلا: ورا المغرب .... يلاااااااااااااا
خالد مبتسم : خلاص نروح حمام سباحه على الأقل مغطى
الغلا : ويييييييييع ما احب حمامات السباحه احس وصخه وكلها امراض
خالد : هههههههههههههه انتي رايحه حمام سباحه والا مرحاض
الغلا : خالد وييييييع لوعت جبدي
خالد يضحك
الغلا : يلا خالد بس شويه .. بعدين يطلع في البيبي بحر
خالد : هههههههههه مسكتيني من اليد اللي تعورني
الغلا : خلاص اوكي
خالد : وانا اقدر ارفض طلب لغلا روحي
الغلا : ثانكس ,, بتسبح وياي ؟
خالد : وشرايك يعني .. اخليكي لحالك !! بس على شرط
الغلا تطالعه : بعد فيه شروط !!!!
خالد : اذا في رجال لا تسبحي
الغلا : احلف !! شنو البحر على حسابي !!!! اللي بيسبح حياه الله
خالد : اغار انا
الغلا : لي شفتني متسبحه بمايوه تعال غار علي !! بسبح بتيشيرت وبنطلون ,,,
راحت الغلا مع خالد لمكان ما فيه شباب وشافوا يهال يسبحون وامهاتهم معاهم ,,,
تسبحت الغلا وخالد وقف يم اليال يطالعها
خالد : غلاي لا تروحي بعيد بس هنا
الغلا : شنو ياهل !! هني ما اقدر اسبح بدخل داخل
خالد : غلا اخاف عليكي انتي حامل
الغلا : شنو الحامل ما تسبح !! ممنوع ؟؟
خالد خايف عليها : لأ ما هو ممنوع بس اخاف عليكي حبيبتي
الغلا ابتسمت وراحت تسبح وبعدت شوي عن خالد .. وهي بالماي تمددت
على ظهرها وترفع ايدها وتنزلها وعينها عالسما : الله يا حلاة هالمنظر
خالد يوم شافها بعدت خاف .. وخاف اكثر لما تمت على ظهرها .. فصخ تيشيرته
وطب بالبحر ووصل عندها ,, الغلا شافته واشهقت : خرعتني
خالد : انتي اللي خوفتيني اناديكي وما تردي علي
الغلا : ما سمعتك .. وين وديت عباتي والفوطه ؟؟
خالد : رميتهم عالتراب .. خفت حسبت فيكي شي
الغلا : شفيني يعني !! ما فيني الا العافيه .. يلا خالد شرايك نتسابق
خالد : غلا انتي نايمه وتحلمي
الغلا بابتسامه : ليش ؟
خالد : وش هو اللي ليش !! انتي ناسيه انك حامل
الغلا : ويعني .. شنو الحامل ما تتسبح ؟؟
خالد : تسبح بس ما تبعد .. 
الغلا : يلا روح تسبح خلني اشوف سباحتك
خالد قام يسبح دار مدارها ويغوص ويطلع لها من وراها ويقرص خدودها
الغلا تضحك : بس خالد اذيتني
خالد دخل شوي بالعميق يسبح والغلا لما شافته يبعد خافت
الغلا : خالد لا تبعد وايد
خالد : من زمان ما سبحت .... احس ما فيني لياقه
الغلا : خالد لا تبعد اوكي
خالد مبتسم ويسبح
الغلا تسبح وعينها على خالد ,, اذا غاص تخاف .. واذا شافته ترتاح شوي
خالد غاص اكثر من كل مره والغلا خافت وقامت تناديه .. وما شافته يطلع مثل 
كل مره .. دمعت عينها وبصوت باكي : خالد .. خااااااالد
شهقت وبصراخ خاااااااااالد لالا خالد إهيء إهيء ....... 

طلع لها خالد وصار يمها وهي من شافته لمته وقعدت تصيح ودفنت راسها برقبته
خالد : وش فيكي ؟؟
الغلا تبجي
خالد : غلا ليه تبكي ؟؟
الغلا وهي تمسح دموعها : خفت حسبالي غرقت
خالد مبتسم : اسم الله عليكي حبيبتي ... ويحط ايده على قلبها : قلبك يدق 
بسرعه !! كل ذا خوف علي ,,
الغلا تطالعه ونزلت دمعه من عينها ,, شافها خالد وباس دمعتها ولمها
خالد : الحين عرفت انك تحبيني .. حتى لو ما قلتيها بلسانك قلبك وعيونك قالوها
الغلا : ................................
خالد حضنها وباسها وبصوت هادي : وش رايك نروح غرفتنا
الغلا : يلا علشان لا نتأخر ورانا سفر
خالد : خلينا كم يوم انا ما صدقت اقعد معك لحالنا
الغلا : اليوم بيرجعون اهلك من المزرعة وباجر دوام شيقول ابوك ؟
خالد : اقول له ابغي اجازة شهر عسل جديد
الغلا : احلف .. بتفضحني يعني
خالد يضحك : وش اسوي هبلتي فيني
الغلا : انا الحين اللي هبلت فيك والا انت اللي وقفت قلبي
خالد يبوسها على شفايفها : اسم على قلبك يا قلبي
شافتهم بنت عمرها 8 سنوات : عيب عيب ما تستحون !!!!
الغلا : فشلتني الله يقطع بليسك .. 
خالد ضحك بصوت عالي وراح يسبح صوب البنت بيخرعها ,,,,
الغلا تضحك : خالد عطني فوطتي خلاص باطلع ...
قعدوا على اليال والغلا حاطه راسها على جتف خالد وخالد ماسك ايدها
الغلا : يوعانه
خالد : ههههههه السباحه تجوع .. وش مشتهيه تاكلي ؟
الغلا : اممممم مادري أي شي
خالد : قومي ناخذ شاور وناكل أي شي خفيف .. ورانا طريق
,,,,,,,,,,,,,,,,,,,,,,,,,,,,,,,,,,,,,
وصلوا السعوديه الساعه 10 بالليل لقوا اهل البيت توهم واصلين من المزرعه .
اسبوعين وخالد ما يرضى الغلا تنام الا على صدره وهو لامها (يا حلوهم) .
,,,,,,,,,,,,,,,,,,,,,,,,,,,
الغلا : خالد باطلب منك طلب
خالد : آمري يا عمري
الغلا : ابي اسافر الكويت
خالد : الحين ؟! ليه .. يعني يوم رجعتيلي بتتركيني .. لا غلا ما اقدر على بعدك انا
كفايه الشهور اللي فاتت وانتي بعيده عني
الغلا : خالد ابي اولد بالكويت
خالد : وش فيها السعوديه اولدي هنا
الغلا : ابي اولد وامي يمي بليز خالد
خالد : ...................................
الغلا : انت قلت ما راح ترفض لي اي طلب ,, بليز خالد انا جم يوم وادخل
شهري اخاف بعدين السفر مو زين لي عفيه حبيبي شوف لي اقرب حجز
خالد يلمها : هالكثر تبغي فراقي
الغلا وتبوسه على خده : من قال ابي فراقك حرام عليك لا تظلمني بعدين
انا ما راح اسافر بروحي انت معاي
خالد مبتسم : وتبغيني اقعد معك شهر لما تولدي !
الغلا : ايه وشفيها
خالد يضحك : اقعد معك كم يوم بعدين ارجع ولي قربت ولادتك اجي .
الكويت .. الغلا بالشهر الأخير من الحمل
خالد كان كل يوم يدق بالليل يطمن عليها
الغلا : هلا والله حبيبي
خالد : هلا بك يا قلبي وشلونك عساكي طيبه
الغلا : الحمد لله بخير
خالد : ها شو اخبار ولي العهد
الغلا تضحك : ان شاء الله بخير مو راضي يطلع عاجبه بطني
خالد : ههههههه وشلون شكلك بطنك كبرت ؟
الغلا : ايه وايد حتى ما اقدر امشي جني كوره
خالد : الله يقومك بالسلامه ويسهل عليكي يا قلبي
,,,,,,,,,,
طلعت الغلا مع اختها ساره المستشفى عندها موعد كانت وايد ثقيله وريلها منتفخه
وفيها عوار بسيط ابطنها , فحص عليها الدكتور وقال لها يمكن الحين تولدين
الغلا خافت ونادت اختها .. طمنتها ساره : يلا علشان ترتاحين من الثقل
الغلا كان فيها عوار بسيط عطوها تحميله طلق صناعي .. تمت الغلا ساعتين
بالمستشفى وبهالساعتين رن موبايلها اللي كان عند ساره وعرفت انه زوجها
ساره : الو
خالد استغرب الصوت : السلام عليكم
ساره : وعليكم السلام شلونك خالد
خالد : بخير الله يسلمك من معي ؟
ساره : معاك ام مشاري
خالد : يا هلا ومرحبا شلونك وشلون ابو مشاري والأهل عساكم بخير
ساره : بخير الله يسلمك
خالد : الغلا جنبك ؟
ساره : الغلا بالمستشفى
خالد بخوف : خير وش فيها ؟ ولاده ؟
ساره : صار لنا ساعتين وليلحين ما فيه خبر وتوني سائله السستر قالت
عطوها تحميله ثانيه علشان الطلق وليلحين ننطر الله يسهل عليها
خالد : آمين .. الله يخليكي ام مشاري أي شي يصير بلغيني جوالي مفتوح لو تدقين الفجر
ساره : ان شاء الله
بعد ساعتين ونص الغلا قضتهم بالمستشفى طلعت تمشي لأختها ,,
ساره افتحت عيونها : ما ولدتي ؟!!!!!!!!!!!!!!
الغلا وباين عليها التعب : يعني قصب يولدوني ما فيني ولاده الحين .. قلت
للدكتور فيني عوار خفيف وهو ما صدق .. آآآآآآآآآه مللوني داخل
ساره : دقي على خالد مسكين دق يحاتيج
الغلا : اروح البيت واتسبح واصلي وادق عليه
رجعت الغلا الساعه 11 بالليل شافت امها تنطرها وتحاتي ,, قالت لها الغلا عن
اللي سوو لها بالمستشفى
ام حمد : لا اله الا الله ,, على قولة الأولين ما يطلع إلا لي نظى راسه
الغلا : انا اللي نظيت عندهم يما
ام حمد : اسم الله عليج يما روحي ارتاحي
الغلا وتبوس راسها : تصبحين على خير يما
دخلت الغلا الحمام تسبحت وطلعت صلت وعلى الساعه 12 دقت على خالد
خالد : ها ام مشاري بشري
الغلا : شلونك حبيبي
خالد فاتح عيونه : غلا ؟! هلا يا قلبي انتي وين ؟
الغلا : بالبيت 
خالد : ما ولدتي ؟
الغلا دمعت عينها : لأ
خالد : وش سوو لك بالمستشفى ؟
الغلا تغير صوتها من العبره : مرمروني ما بقى احد ما يا فحص عليّ
خالد عوره قلبه : حبيبتي تحملي والله اني خفت يوم دقيت وكلمتني 
اختك ,, وش تحسين فيه الحين ؟ بطنك يوجعك ؟
الغلا : شوي بطني من تحت يعورني .. تعال حط ايدك على بطني واقرى عليّ
خالد يضحك : اجيلك طاير يا قلبي .. يلا خلي جوالك على بطنك وانا اقرى عليه
عشان ترتاحي
ابتسمت الغلا : احبك حبيبي عسى الله لا يخليني منك
خالد صرخ : واخييييييييرا سمعتها *ويبوس الموبايل* قوليها مره ثانيه تكفين
الغلا : احبك *وتبوس الموبايل* احبك *وتبوس الموبايل* قالتها له 3 مرات
خالد فرحان وتم حاط الموبايل على اذنه وساكت
الغلا : خالد وين رحت .. نمت ؟
خالد : لأ ما نمت ابغي انام جنبك والمك على صدري واحضنك ,, الغرفه
من دونك ما هي بحلوه يا قلب وروح خالد
الغلا تبجي : خالد تعال
خالد وذابحه الشوق : غمضي عينك راح تلقيني باحلامك ولي فتحتي عينك تلقيني جنبك 
قعدت الغلا من النوم الساعه 10 الصبح خذت شاور ونزلت تحت ودخلت
على امها الصاله وشهقت ,,,, خالد كان موجود ويسولف مع امها ,, قام خالد حب
راسها وسلم عليها , ام حمد راحت المطبخ ولقاها خالد فرصه قرب يم الغلا ولمها :
ما قلت لك افتحي عيونك تلاقيني جنبك
الغلا مبتسمه : الحمد لله على السلامه
خالد يطالعها بكل حب وشوق باسها على خدها : الله يسلمك يا قلبي
الغلا : تريقت حبيبي ؟
خالد : قوليها مره ثانيه 
الغلا : هههههه حبيبي وقلبي احبك يا احلى خالد بالدنيا
خالد : آآآآآآآه يا ويل حالي بس خلاص لا اتهور الحين
الغلا : هههههههه لا الله يخليك لا اتهور كفايه ولدك مهور فيني
خالد يضحك
قعد خالد بالكويت 5 أيام وباليوم السادس الساعه 4.30 الفير قامت الغلا تدق 
على امها الباب وتصيح : يما .. اهيء اهيء
امها كانت تصلي ,, الغلا تمشي بدار امها رايحه راده وايدها على بطنها وتبجي
خلصت امها من الصلاة وقامت لها مخترعه : اشفيج يما
الغلا تبجي : يمه يعور ماني قادرة اقعد
راحت ام حمد دقت الباب على ناصر محد رد عليها فتحت الباب ما لقت احد
دقت على موبايل ناصر يرن بس ما فيه رد ,, طلع ناصر وخالد من المسجد وكان
ناصر حاط موبايله بالسياره : امي داقه عليّ اللهم اجعله خير
ناصر : هلا يما خير
ام حمد : تعال يما اختك تعبانه
وصل ناصر وخالد البيت واول ما فتحوا الباب سمعوا صرخة الغلا .. صعدوا
الدري بسرعه وشافوها بدار امها قاعده على طرف السرير وماسكه بطنها وتصيح ,,
خالد من الخوف راح قعد يمها ومسك ايدها : وش فيكي غلا
الغلا من الالم تقوم وتقعد
ام حمد : معاها طلق ,, فيها ولاده
قومتها امها وودتها الحمام خذت شاور وغيرت ملابسها
الغلا قاعده على سرير امها ودموعها تنزل .. خالد قعد يمها ومسك ايدها :
شلونك الحين حبيبتي
الغلا : تعبانه ومو قادره 
ام حمد : ها يما فيه عوار
الغلا ودموعها تنزل : يروح ويرد يما ظهري ذابحني
ام حمد : بروح اسوي لج دارسين 
الغلا : لا يما مابي لا تييبين لي شي جبدي لايعه
ام حمد : زين لج يما يحمي الطلق
الغلا راحت الحمام ورجعت .. خالد خاف عليها
ام حمد : لا تخاف يما هاذي كلها اعراض الولاده
الغلا حست بالم وضغطت على ايد خالد
ام حمد : اذا حاسه بالطلق اييج ورا بعض خلينا نروح المستشفى
الغلا : ايه يما يلا ماني قادره اتحمل
خالد قومها ومشى معاها وهو لامها ونزلها بالاصانصير .. طلعت ووقفت ,, 
مسكت الطوفه وما قدرت تتحرك وحست بألم : آآآآآآآآآآي يما
ام حمد : قولي يا رب .. تحملي يما الله يهون عليج
الغلا : يما ما اقدر بطني وظهري كل جسمي يعورني يما
خالد : اسم الله عليكي .. تبغي اشيلك غلا
الغلا : خاااالد إهيء إهيء ترى مالي خلق غشمرة
خالد : انا اكلمك جد اذا تعبانه اشيلك
ياهم ناصر : يلا قربت السياره عند الباب .. غلويه تبيني اشيلج
الغلا : حتى انت بعد .... آآآآآآآي يعور .. لحظه لحظه شوي شوي
ناصر يسوق وخالد يمه وام حمد ماسكه ايد الغلا والغلا تبجي واذا ياها الطلق تصرخ :
يما بموووووووت يعور يما يعور
خالد ( اسم الله عليكي يا قلبي ... يارب قومها بالسلامه )
ام حمد : الله يسهل عليج ويقومج بالسلامه
الغلا صرخت : آآآآآآآآآآآآآآآآآآآي
خالد خايف وقلبه يعوره عليها : ناصر اسرع شوي
ناصر : اكثر من جذيه !
الغلا : يما ما اقدر .. يما ظهري يعورني
ام حمد : تحملي يما وقولي يالله .. كانا وصلنا
الساعه 7 دخلت الغلا المستشفى وتموا امها وناصر وخالد برا ,, بعد نص
ساعه طلعت السستر .. ام حمد : بشري
السستر : لسه شويه هي مفتوحه 3 أصابع بس 
ناصر يلتفت على امه : يما شقصدها 3 أصابع ؟
ام حمد : يعني الرحم مفتوح 3 سم
ناصر : وشكثر يبيله علشان تولد ؟
ام حمد : 10 اصابع
حط ناصر ايده على راسه ويدعيلها بقلبه وخالد قاعد منزل راسه ويدعي لها
رن موبايله : هلا يما شلونك
ام عيسى : هلا بك يا ولدي انت شلونك وشلون مرتك
خالد : ادعيلها يما حنا بالمستشفى فيها ولاده
ام عيسى : الله يهون عليها ويقومها بالسلامه .. طمني يا ولدي
خالد : ان شاء الله يما سلمي على اللي عندك
الساعه 10 الصبح وما يا خبر عن الغلا
ام حمد : ناصر يما روح اسأل عن اختك محد طلع بلغنا بشي عنها
وقبل لا يروح ناصرطلعت لهم السستر : هي دلوأتي واخده كمام ومفتوحه
7 سم لسه شويه كمان
خالد : عمه ما كنها طولت
ام حمد : اهي بجر وما انطرت يحمى طلقها ولا خلتني اعطيها شي تشربه
قبل لا تيي المستشفي .. دودهتنا بصراخها
ناصر : يما الولاده تعور ؟
ام حمد تضحك : لا تدلدغ .. روح تطلع من روح يما .. ادعيلها الله يسهل عليها
ناصر وخالد : آمين
ناصر : يما صج اذا صرخت ما يطلع الياهل
ام حمد : من قال
ناصر : انتي يما سمعتج تقولين لغلا اذا صرختي الياهل ما يطلع
ام حمد مبتسمه : اقول لها جذيه علشان تتحمل شوي وتساعدهم ,, اهي دلوعه
وجسمها ضعيف والولاده يبيلها قوة وتحمل ..
ام حمد ترفع ايدها وتدعي ان الله يسهل على بنتها ,,,,,,,,,,,,,,
اذن الظهر راح خالد وناصر المصلى اللي بالمستشفى وبروحتهم طلعت
السستر وبشرت ام حمد بولادة الغلا : مبروك يا مدام جابت بنت زي الئمر
ام حمد : الحمد لله .. ان شاء الله طبيعي ؟
السستر : ايوه الحمد لله ولاده طبيعيه وهي كويسه وبخير بس دلوأتي
نايمه من الكمام ساعه بالكتير وتروح الغرفه بتاعتها
رجعوا ناصر وخالد من الصلاة وبشرتهم ام حمد بولادة الغلا .. تلامموا ناصر 
وخالد من الفرحه وباركوا لأم حمد وحبوها على راسها ,,
خالد يضحك : صرت ابو
ناصر : هههههههه مبروك يا الأبو
ام حمد : خالد دق بشر اهلك .. وانت ناصر دق على اخوانك بشرهم ,,,
بعد 3 ساعات ,,,,
الغلا بغرفتها وكل الحبايب حولها امها وخواتها واخوانها وزوجها
ام فواز : ياحلو فطومه الصغيره تينن كلها خدود
ام حمد : هالخدود يومين وتفش كله تفاخ الحمل
ام يوسف : ياحلوها ويا حلو خدودها
الغلا تساسر ساره : احس اني بنادي العراة
ساره مبتسمه : ليش ؟
الغلا : الملابس اللي ملبسيني اياها العن من قميص النوم .. يبيلي اشيل معاي للحاف
اتغطى فيه ويا الوييه ما عندهم ربع متر يسترونه من ورا
ساره تضحك ,, ام يوسف وام فواز : ضحكونا معاكم
الغلا تغمز لهم : لا بس اقول ملابس المستشفى لونهم واااايد حلو
فهموا خواتها وضحكوا,, الساعه 5 طلعوا من المستشفى وتم خالد عندها , باسها
على راسها واخذ ايدها وحطها على قلبه : الحمد لله على سلامتك حبيبتي خوفتيني عليكي
الغلا : الله يسلمك ,, شفت فطامي ؟
خالد : من فطامي ذي ؟
الغلا : بنتي فاطمه حبيبة امها
خالد يضحك : وحبيبة ابوها وجدتها وجدة ابوها
الغلا تضحك: نسيت جدها وخالاتها وعماتها ,, خالد يكمل : وخيلانها وعمانها
الله يخليها ونشوفها عروسه 
الغلا : آمين
خالد : بلغت اهلي فرحوا لك واجد وكلهم يسلموا عليكي ودقت عليّ نوف تبكي
وانت جوا وقالت لي امانه اول ما تطلع بكلمها
الغلا : يا بعد عمري يا نوف
خالد : وانا ما ني بعد عمرك
الغلا : انت عمري كله انت حبيبي وابو بنتي
خالد مبتسم : قولي ابو عيالي
الغلا : حرام عليك خالد توني قايمه من الولاده ليلحين ما نسيت العوار
خالد : كيفك انا ابغي كل 9 شهور جاهل
الغلا فاتحه عيونها : يما يا ويلي .. ليش ارنب والا ماكينة تفريخ !
خالد يلمها ويضحك الغلا دمعت عينها : ابي اشوفها خالد ما شفتها
خالد : الحين اروح اقول للدكتوره
الغلا : خالد خلك شوي برا بروح الحمام باغير ملابسي وناد لي السستر معاك
خالد : وليه سستر يا قلبي انا موجود
الغلا ( لو تقلب المستشفى فوق تحت ما خليتك تشوف اللي لابسته ) : تسلم
حبيبي السستر تعرف شغلها
الساعه 5,30 يابت السستر فاطمه الصغيره دازتها داخل سرير صغير لونه وردي
شافتها الغلا ودمعت عيونها خذتها ولمتها وما خلت مكان ما باستها فيه
الغلا : خالد تشبهك
خالد يطالع بنته وخايف يشيلها : صغيره الغلا كل شي فيها صغير شوفي يدها
واصابعها كأنها لعبه
الغلا مبتسمه وتطالعها : باجر تصير كبر ايد امها *وتبوسها على خدها* حبيبة امها
الساعه 6 مريم عند الغلا بالمستشفى
مريم : غلوي خلاص حجزت فطومه حق حمودي
الغلا : والله ميمي ما اعطيج ال ok وايد قبلج حاجزينها
ساره : من زينها
الغلا : اسم الله عليج من الحره ليش قلت ما بيها حق ولدج هالبدوي ههههه
اخاف يوكلها ضب نفس ما وكلج بطيحان هههههههههههههه
,,,,,,,,,,,,
اسبوع ويو اهل السعوديه وشافوا فاطمه الصغيره والجده فاطمه وام عيسى
وام حمد كل وحده تقول سميتي ( صار انقلاب ههههههههههههههه )
قعدوا يومين وسافروا وخالد سافر معاهم ,, كان باليوم اكثر من 4 مرات يدق على الغلا ويقول لها اذا بكت فاطمه سمعيني صوتها ,, كان يجي الكويت كل ويك اند علشان الغلا وعلشان بنته .....
الصبح الساعه 10 الغلا بحضنها بنتها لامتها وتغني لها :
يا خواتي بحبها ... حبيبة امها
يا خواتي يا خواتي ... يا خواتي بحبها فاطمه حبيبة امها
رن موبايل الغلا : الو
جواهر : السلام عليكم
الغلا : وعليكم السلام ورحمة الله
جواهر : كيفك الغلا 
الغلا : الحمد لله ... منو معاي
جواهر : معك جواهر
الغلا تفاجأت : يا هلا ومرحبا شلونج جواهر وشلون خالتي حصه والأهل
جواهر : بخير الله يسلمك .. الحمد لله على السلامه ومبروك البنوته
الغلا : الله يسلمج ويبارك فيج ,, عقبالج
جواهر : الغلا انا داقه اتحمد لك بالسلامه واعتذر منك
الغلا : ........................................
جواهر : انا آسفه على كل شي سويته لك وآسفه على كل كلمه جرحتك بها ..
وآسفه على كل موقف ضايقتك فيه وسببت لك فيه ألم ,,,
الغلا بطيبة قلبها : مسموحه حبيبتي
جواهر : انا ندمانه واعترف بغلطتي .. وكنت متأكده انك بتسامحيني لأن قلبك كبير
الغلا : احنا خوات يا جواهر واي شي تبينه انا بالخدمه
جواهر : ابغي سلامتك يا الغلا وان شاء الله اذا جيتي السعوديه هديه فاطمه
الصغيره موجوده
الغلا : اعتذارج يا جواهر اغلى هديه واعتز فيها بعد
جواهر : آسفه اذا ازعجتك .. وسلميلي على الأهل وبوسي لي فاطمه الصغيره
الغلا بابتسامه : ان شاء الله يوصل يا قلبي
جواهر : مع السلامه
الغلا : مع السلامه 
الغلا ( ان شاء الله يا جواهر هاذي تكون توبه صج ومو لعبه منج )
,,,,,,,,,,,,,,,,,,,,,,,,,,,
فاطمه عمرها شهر والغلا رايحه مع اختها ساره يقضون اذنها
الغلا : سارون انتي قعديها بحضنج انا مالي قلب اخاف تصيح وتزلق مني
ساره : حمدي ربج انها نايمه وما راح تحس بشي
قعدت ساره وبحضنها فاطمه يات الدكتوره وعقمت اذنها وبالآله قضت اذونها
فاطمه قامت تصيح بصوت واطي والغلا لما شافتها بجت معاها وساره تضحك 
عليها : بس الحمد لله والشكر فشلتينا اللي يشوفج يقول فيها ولاده مو قاضين اذنها
لما خلصت الدكتوره الغلا شالت بنتها وقعدت تبوس فيها وتحضنها علشان تسكت
مشت الغلا وساره عند الكاشير ,,,,
الكاشيره : مبروك الحلق مدام وان شاء الله تشوفيها لابسه دبلة الخطوبه
الغلا بابتسامه : الله يبارك فيج مشكورة
رجعوا البيت وام حمد شافت تراجي فاطمه الصغيره باستها وغنت لها
فطومه من تمر ... تراجيها حمر
يعزل بو الحلاوه ... ويبسط بو التمر
فاطمه قامت تصيح وام حمد تنادي الغلا ...
الغلا : كاني يما لحظه ببدل وايي ارضعها ...
بالليل خالد دق على الغلا وقالت له عن تراجي بنتها ( يا حبي لها مستانسه )
الصبح الساعه 9 
الغلا : يما بكت نون على فطومتي
ام حمد : نون شحقه ؟
الغلا : علشان التراجي يما
ام حمد : سويه باجر الخميس على زوارة خواتج ورياييلهم
الغلا : بدق على ساره تروح تشتريلي ..
الغلا : هلا سارون
ساره : هلاوين .. ها شلون فطومه مع التراجي
الغلا : وااااااي بنتي فديت قلبها تينن تهبل تفتخ يا زينها زيناه
ساره : ههههههه الشاذي بعين امه غزال
الغلا : الشاذي ريلج يا الشاذيه
ساره تضحك
الغلا : سارون بسوي نون حق بنتي وابيج تروحين الجمعيه وتشتريلي
ساره : نون شحقه ؟
الغلا : علشان تراجيها حبيبة قلبي
ساره : الحمد لله والشكر .. خلي النون لي مشت
الغلا : طالع هاذي .. انطر لين تمشي !! شوفي نون حق تراجيها ونون على 
طلوع أول ضرس .. ونون على الحباي .. ونون اذا مشت
ساره تتطنز : ما تبين تسوين نون على اول عطسه عطستها واول بجيه ..
واول ما قرضتي اظافرها ..
الغلا : سارون عن الطنازه .. اذا ما تبين تشترين اطرش غيرج
ساره : هههههههه نشتري تستاهل السعوديه الصغيره
الغلا : واااااي بعد عمري هالكوكتيل الحلو
ساره : اللي يسمع الحين يقول هالكوكتيل عيون خضر وشعر اشقر .. ما جنها
فلافل وبراطم
الغلا : وي وي وي يا حلو هالفلافل والبراطم يا زينهم زيناه ناطعين
ساره : مو قايلة لج الشاذي بعين امه غزال
الغلا : شوفي بطوفها لج علشان بس انا بحاجه لج الحين ,, يلا ما اوصيج
ابي نون كشخه وحطي فيه العاب صغيره حق اليهال وانا بقول لناصر يصرف
لي دنانير وخرده ونخلطهم مع النون
ساره : اوكي .. تبين شي ثاني غير النون ؟ ما تبين شي حق فتوشه
الغلا مبتسمه : لا يا عمري ما قصرتي تعبتج معاي
ساره : تستاهل فاطمه وام فاطمه
الغلا : تسلمين 
بعد شهرين ,,,,
خالد : يلا يا قلبي متى ترجعي ؟
الغلا : تو الناس خلني اقعد شوي
خالد : مشتااااااااااق وذبحني الشوق
الغلا : هههههههه الله يرحمك
خالد : محضر لك مفاجأه
الغلا : خير
خالد : اجيكي الكويت ونسافر انا وانتي ونرجع ناخذ فاطمه ونروح السعوديه
الغلا : لااااااا اسافر وبنتي مو معاي لا خالد ما اقدر اخليها
خالد : كلها كم يوم يا قلبي .. ايام عسل وش رايك ؟
الغلا : وين بتسافر ؟
خالد : قصدك نسافر انا وانتي , ما راح اقول لك بخليها مفاجأه
الغلا متردده بنتها صغيره وما تبي تخليها لأنها ترضع من صدرها : خالد ما اقدر
اسافر الحين .. فاطمه ترضع من صدري ما اقدر اسافر واخليها
خالد : نصبر عشان عيون الغاليين ما هي مشكله ,, وش رايك بعد اسبوعين ؟
الغلا ودها ترضيه بس ما تبي تترك بنتها : بعد اسبوعين يصير خير
بعد مرور شهر من مكالمة خالد ,, الغلا وبعد توصيات لأمها والخدامه نور على
بنتها سافرت مع خالد
بالطيارة .. 
الغلا : خالد ركبت الطيارة وانا مادري وين بروح يلا عاد قول لا تخليني
قاعده مسبهه مادري وين الله حاطني
خالد يضحك : المانيا يا قلبي
الغلا فتحت عينها : المانياااااااا !
( لأ .. لأ .. ليش يا خالد )

انتهى الجزء السادس والعشرون
اتمنى يكون عجبكم
شنو المفاجأه اللي محضرها خالد للغلا بألمانيا ؟
والغلا راح تستانس هناك والا ايامها اللي تحاول تنساها راح تشوفها مرة ثانيه ؟


((	 الجزء السابع والعشرون ))
( أيام من حياتي )
*************************** 

الغلا سكتت .. شبكت ادينها مع بعض ولفت ويهها صوب الدريشه
خالد : وش رايك ؟
الغلا ساكته , التفت عليها خالد وشافها صاده .. مسك ايدها وكلمها بصوت هادي :
ما عجبتك المفاجأه
الغلا : ما احب ألمانيا اكرهها
خالد : واللي يخليكي تحبيها
الغلا ( الله لا يعود ذيك الأيام .. ما شفت بألمانيا غير الألم والمرض )
خالد يضغط على ايدها : حبيبتي ادري وش تفكرين فيه واللي كرهك بألمانيا
هو اللي يحببك فيها وهذا وعد
الغلا : نروح فندق
خالد : ليه فندق وفلتنا موجوده
الغلا وبنرفزة : ما بي اروح الفله .. بليز خالد احجز فندق
خالد : خلاص لا تعصبي يوم واحد وبعدين نروح الفله
الغلا : انت يايبني تونسني والا تضيق خلقى,, جان زين ما ييت لو
قاعده عند بنتي ابرك * ودمعت عينها *
خالد : ليه هالعصبيه هدي هدي
الغلا ومتغير صوتها : انا الفله ما راح ادخلها لو شيصير
وصلوا المانيا وحجز خالد فندق ,, كانوا كلهم تعابه وخاصه الغلا اللي
من التعب نامت بملابسها .
وعت من النوم الساعه 10 الصبح ما لقت خالد يمها .. دخلت الحمام
وطلعت لبست برمودا وتي شيرت .. نشفت شعرها .. وتوها بتدق على
خالد فتح الباب : السلام عليكم
الغلا : وعليكم السلام توني بدق عليك ,, قلت يمكن ولهت على رفيجتك 
ورايح تزورها
خالد فاتح عينه : رفيجتك وشو ؟!!
الغلا : يعني صاحبتك
خالد بنظره : مين قال ان انا عندي صاحبه هنا ؟!
الغلا : انت والا نسيت !
ياها خالد لمها من خصرها وباسها : انا مو قايل لك انسي
كل اللي فات ولا تفكرين فيه ,, بعدين انا ما عندي صاحبه عندي زوجه
هي كل دنيتي
الغلا : قول والله
خالد : يدي ما لمست غيرك وقلبي ما نبض الا لك .. صدقيني غلاي انتي
الحرمه الأولى بحياتي والأخيره ,, كل الكلام اللي في بالك كذب لا تفكرين فيه
الغلا وتحط ايدها الثنتين ورا رقبه خالد : ok يلا انا يوعانه
خالد مبتسم : اكليني
الغلا : لا انت بخليك احلي فيك بعد الأكل
خالد يضحك : يلا يا قلبي راح نطلع اليوم كله راح نروح اماكن راح تعجبك
الغلا : انا احب الطبيعه
خالد : وألمانيا أم الطبيعه
قضوا اليوم كله بره ,, وعلى الساعه 9 بالليل الغلا تعبت : خالد يلا نرد تعبت
ركبوا السياره وراح خالد الفيلا : ماني نازله
خالد : بس بآخذ غرض
الغلا : روح اخذه وانا انطرك بالسياره
خالد : لا اخاف عليكي انزلي
الغلا : يلا روح بسرعه انطرك بالحديقه
خالد كان مسوي مفاجأه للغلا فوق بالغرفه اللي كانت تنام فيها
خالد : يلا يا قلبي ليه هالخوف ؟
الغلا : خالد لا تغصبني .. بليز مابي ادخل
خالد : عشاني .. مالي خاطر عندك ؟
الغلا : خاطرك على العين والراس بس دخلة هالمكان تضايقني
مسك ايدها ومشى معاها وقالها بصوت هادي : انا مو قلت لك انسي الماضي
ولا تفكرين فيه
دخلت الغلا مجبوره وقعدت بالصاله وهي متضايقه منزله راسها وحاطه ايدها
على يبهتها ما تبي تشوف المكان
خالد : غلاي
الغلا : خالد بليز روح اخذ اللي تبي بسرعه انا تعبانه
خالد : تعالي معي فوق محضر لك مفاجأه
الغلا قامت وراحت صوب الباب بتطلع .. مسكها خالد ولفها صوبه : وين ؟
الغلا وخانقتها العبره : خالد اذا منت طالع الحين باطلع بروحي
خالد يلمها ويبوسها على خدها : نطلع ولا يهمك لكن عندي طلب لا ترديني 
الغلا تطالعه وساكته
خالد : تعالي معي فوق شوفي وش جايب لك
الغلا نزلت دموعها : مابي شي ,, خالد بليز حس فيني قلت لك انا ما احب 
ادخل هالمكان ,, يذكرني بأيام احاول انساها .. إهيء إهيء .. ايام ما احبها
خالد مصمم انه يخليها تصعد ما يبي يخرب المفاجأه والليله اللي مسويها لها :
علشان خاطر فاطمه بنتك بس هالمره تكفين حبيبتي طلبتك
صعدت الغلا مجبوره وعيونها مليانه دموع .. كانت ما تشوف طريجها اللي
تمشي فيه ,, وقبل لا توصل الغرفه وقفت حست ريلها ما تتحرك وقلبها زادت دقاته
مسكها خالد .. كانت ايدها بارده كلمها بس ما سمعته .. كانت تسمع صوت بجيها
وصراخها .. كان خالد يمشيها وهي ما تشوف طريجها من دموعها كأنها تشوف
ضباب ,, حست الدنيا تلف فيها مال جسمها وحس فيها خالد وقبل لا تطيح شالها
وحطها على السرير,, شال عنها حجابها وياب لها ماي كانت مغمضه عيونها وتبجي
خالد : حبيبتي قلبي يا روح خالد افتحي عيونك
الغلا تبجي وايدها على ويهها : الله يخليك طلعني خلاص مابي اقعد هنيه
خالد : راح نطلع بس اترجاكي افتحي عيونك شوفي شو محضرلك
بعد محاولات فتحت الغلا عيونها وتغيرت ملامح وييها
خالد كان مغير الغرفه قبل لا يرد مع الغلا من شهر العسل , غير كل شي فيها
حط ورق جدران وغير الستاير والأثاث , حتى ارضيه الغرفه غيرها وحط فرش
يديد وصارت الغرفه صج غرفه معاريس ,, وبكل زاويه حاط بوكيه ورد احمر
وعلى الطاوله اللي بالغرفه حاط كيكه وعصير وعلى جانب السرير حاط علبه
كبيره مغلفه بشرايط ذهبي باحمر .. والشي الحلو اللي مسويه انه يايب غصن
شجره مفرعه ومعلق قمصان النوم اللي ما لبستهم الغلا ,, وعلى التسريحه علبه
صغيره مغلفه .. الغلا كانت عيونها تدور على كل شي بالغرفه ,, الغرفه تغيرت
حتى زاويتها اللي كانت تنام فيها اختفت وصار مكانها قطعه اثاث مزينه بالورد
الغلا وعينها بعينه : ليش كل هذا ؟
خالد : علشانك يا روح خالد
الغلا التفتت على الورد : حلو الورد ريحته ماليه الغرفه
ابتسم لها خالد وراح قطع ورده وحطها ورا اذنها والغلا ابتسمت على حركته
خالد : يلا قومي البسي واحد فيهم
الغلا : شلبس ؟!
خالد : اختاري أي قميص نوم يعجبك والبسيه
شافت الغلا قمصان النوم وصدت : مابي البس ولا واحد فيهم
خالد : ليه حرام ,, غلاي من اخذتك ما شفتك بقميص نوم
الغلا بصوت مخنوق : مابيهم
خالد : مو تقولي انهم غاليات وشاريتهم على ذوقك
الغلا : لوهم بملايين ما راح البسهم كرهتم
خالد : طيب يا قلبي لا تضايقي ,, قومي شوفي وش جايب لك
قرب خالد للغلا العلبه اللي على السرير فتحتها وطالعت خالد مستغربه
خالد : قومي البسيه ابي اشوفك عروسه جديده
خالد كان شاري للغلا فستان عروسه ابيض مشغول بدانتيل ومعاه تاج كريستال
الغلا : خالد .. ليش كل هذا ؟
خالد : غلا .. انا عاهدت نفسي اني ما ارفض لك طلب واني اعيشك ملكه ,,
وايام العذاب اللي عشتيها لازم امسحها من عقلك وابدلها بأيام كلها حب واليوم أول يوم
الغلا ( إلا الليله الأولى ما تنسي ابدا مهما طال فينا العمر ومهما عشنا احلى أيام
الحب ,, ذكرى الليله الأولى مغروسه بالقلب والعقل )
خالد يلمها : يلا يا قلبي قومي تبغي اساعدك تلبسيه
الغلا بسرعه : لأ .. خالد ماعندي شي من اغراضي هني
خالد : طيب اقول لك بس ما تعصبي ولا تزعلي
الغلا تطالعه وصاره عيونها : قول يا عنتر
خالد يضحك : جبت كل اغراضنا من الفندق وهم بالسياره
الغلا : ماشااااا الله عامل حسابك استاذ خالد
خالد مبتسم : ادري حبيبة قلبي ما ترفض لي طلب
الغلا : لو سمحت ييب جنطتي بادخل الحمام وانت خلك تحت
طلعت الغلا من الحمام لبست ثوب الصلاة وصلت ركعتين ودعت ربها ان
يهدي لها خالد ويتمم عليهم سعادتهم ويحفظ بنتها ,,, 
نشفت شعرها وحطت ميك اب ناعم وتعطرت ولبست بدلة العروسه وحطت
التاج وشافت نفسها بالمنظره وابتسمت ,, لفت دار مدار نفسها كأنها فراشة ..
خالد دخل غرفه ثانيه واخذ شاور وبدل ملابسه وصلى ونزل تحت يطالع التلفزيون
طلعت الغلا رافعه الفستان ونزلت شوي شوي ومشت صوب خالد .. شافها ووقف
مسك ايدها وباسهم ومسكها من ايد وحده ولفها لفتين يشوف الفستان عليها .. الغلا
استحت ونزلت راسها
خالد : حبيبتي قمر كلمة حلوة قليله عليها
الغلا ابتسمت ,, مسك خالد ايدها وصعد معاها الغرفه : العروسه ناقصها شي مالبسته
فتح خالد العلبه اللي عالتسريحه طلع منه عقد وقفت الغلا جدام المنظره وخالد وراها
يلبسها العقد ,, لبسها وباسها على رقبتها
الغلا تضحك : لا تبوسني هنيه اغار
لمها خالد وباس ارقبتها مره ثانيه
الغلا وهي تضحك : بس خالد والله اغار
لف عليها ولبسها السوارة والتراجي وفتح علبه وطلع منها ساعه كريستال ولبسها
خالد : الحين كملت العروسه
الغلا تطالعه مبتسمه .. قرب منها لمها وباسها على شفايفها .. مسك ايدها ومشاها
صوب الطاوله : يلا نقص الكيكه
الغلا : لا مو قبول ,, انا عروسه بكامل زينتي وانت يمي بالبجامه ! وين البشت ؟
خالد فكر بما ان ما فيه بشت بألمانيا اخذ عباية الغلا وفتحها وحطها على جتوفه
واخذ منها لفه بيضه وحطها جنها غتره
الغلا ميته من الضحك على شكله : خالد عفيه عفيه بصورك
خالد : لا لا لاتصوريني كذا
الغلا : الله يخليك خالد والله ذكرى حلوه كل ما ضاق خلقي اطالع الصوره واضحك
خالد يلمها : ومن قال لك انه راح يضيق خلقك في يوم من الأيام .. الأيام الجليه
كلها فرح في فرح
الغلا : ان شاء الله الله يديم علينا السعاده
صورته الغلا جم صوره وفي كل صوره مسوي حركه * يستهبل *
10 أيام مرت على الغلا كلها حب وسعاده .. خالد حاطها بعيونه وطلباتها أوامر
الساعه 9 الصبح خالد نايم والغلا بايدها كلينكس وتحركه باذونه , خالد يرفع
ايده ويمسح اذنه والغلا تضحك بصوت واطي .. قربت يم اذنه وعضتها
خالد : ما راح اعاتبك لأنك ما تعشيتي البارح ,, عاد ما لقيتي غير اذني
الغلا تضحك : هي اقرب شي يمي
لف خالد صوبها وسحبها ولمها على صدره
الغلا : خالد متى بنرجع الكويت ؟
خالد : مليتي ؟
الغلا : لا ما مليت بالعكس فرحانه بس ولهت على بنتي
خالد : لسه باقي ما خلص الشهر
الغلا بعدت عنه وفاتحه عينها : شهر ؟!! من قال !! لا حرام عليك اموت ما اشوف
فاطمه شهر
خالد يسحبها ويرد يلمها : بعد الشر عليكي لا تجيبي طاري الموت
الغلا : خالد انت قلت جم يوم ونرجع ما قلت شهر
خالد : ما حنا بالعسل .. يعني لازم شهر
الغلا : ومنو قال عسلنا بس شهر ؟ عسلنا ان شاء الله العمر كله .. بس بليز
خالد نرجع نرجع والله اشتقت لفاطمه
خالد : طيب بعد كم يوم ونرجع ,, يلا روحي جهزيلي الحمام
الغلا : وين قاعدين بفيلم عربي ! اخذ فوطتك وروح الحمام ,, الحمد لله
الحمام فيه كل شي جاهز
خالد : يلا تعالي ادخلي معايا عشان تفركي لي ظهري
الغلا فاتحه عيونها وويهها احمر : أحلف ؟ ليش ما عندك ايد تغسل بروحك !
خالد : ما أطول اغسل ظهري 
الغلا : ومن كان يغسل ظهرك قبل لا تتزوج ؟
خالد : فهد
الغلا : مالت عليك انت وياه يا قليل الأدب
خالد ميت عليها من الضحك : وش له تسبين الرجال اضحك معك انا.
دخل خالد الحمام ورن موبايل الغلا : هلا والله بحبي انا
اميره : غلا .. غلا .. شفته
الغلا : من شفتي ؟؟ بعدين ردي التحيه يالخبله
اميره : وعليكم السلام .. ما عليه من الخرعه اللي فيني
الغلا : اسم الله عليج اشفيج ؟؟ من شفتي ؟؟
اميره : شفت قيس
الغلا : وين شفتيه ؟
اميره : بالبنك
الغلا : شنو لاحقج لي البنك ؟!!!!
اميره : لأ اهو يشتغل بالبنك
الغلا : وانتي شدراج !!
اميره : يوم وديت امي تاخذ معاشها نزلت معاها وشفته ,, والحظ لعب دور صارت
معاملة امي عنده ,, ومن طلعت امي من البنك وهي تمدح فيه .. يا حليله .. اسلوبه حلو ..
وشكله رزه وشملحه .. الله يخليه لشبابه اسم الله عليه ....
الغلا : هههههههه امور اخاف خالتي حاطه عينها عليه
اميره : هههههههههههههه ودج ههههههههههههه
الغلا : يلا زين ,, يمكن هاللقاء بادرة خير ,, عرف فيهم اسم امج وابوج .. شفتيه عدل ؟
اميره : لا من صجج انا بس لمحته انصدمت خليت امي بالبنك وانا رجعت السياره
الغلا : يحليله قيس ,, امور جنه بنسمع اخبار حلوه قريب
اميره : ان شاء الله .. الله كريم
الغلا : اذا هو خير لج الله يجمعج وياه ان شاء الله
اميره مبتسمه : ان شاء الله ,, يلا غلوي سلمي على خلودج
الغلا : هههههههههه الله يسلمج 

قعدوا بألمانيا اسبوعين كانت احلى الأيام اللي مروا عليها مع خالد ,, راحوا
اماكن كثيره وزاروا الدكتور يوسف وعايلته وطلعوا قضوا معاهم يوم كامل
وفرح الدكتور يوسف وزوجته برجوع العلاقه بين خالد والغلا .
رجعوا الكويت وتموا فيها يومين وسافروا مع بنتهم السعوديه 
بعد اسبوعين ,,,,,,,,,,,,,
الساعه 9.30 الصبح الغلا نازله من فوق ومعاها بنتها., شافت نوف وام سعد
الغلا : السلام عليكم
الكل : وعليكم السلام ورحمة الله وبركاته
نوف : هلا وغلا بكل الغلا لك يا غلا يلي غلاك بقلبي زاد غلا
الكل : ههههههههههههههههههههه
الغلا بعد ما صبحت على خالتها والجده وام سعد قعدت يم نوف
الغلا : زايرتنا اليوم ,, اشوف البيت منور
نوف : ادري حبيبتي ما جبتي شي من عندك
الغلا وهي تصك عين : توج تهللين وترحبين فيني امداج قلبتي
ام سعد : ههههههههه ,,,, اقول غلا هاتي فطيم عنك ,, يا لبى هالوجه الصبوحي
نوف : اقول ام سعد دقيت امس على جوالك مفصول
ام سعد : ايه امس بو سعد جاب لي رقم جديد
الغلا مبتسمه ونوف تكمل : اهاا اجل عطيني الرقم اسجله عندي
الغلا : ام سعد محد يعرف رقمج اليديد
ام سعد : لأ امس حاطه لي بو سعد
الغلا متحمسه : امانه ام سعد عطيني اياه بسوي مقلب بخالد
دقت الغلا على خالد وما تدري ان فهد زايره بمكتبه ,, الغلا تغير صوتها وتتكلم مصري
الوو السلامو عليكو
خالد : وعليكم السلام والرحمه 
الغلا : ازيك
خالد : بخير ,, من معي ؟
الغلا : ايه ما عرفتنيش
خالد : لا والله ما حصل لي الشرف ,, من ؟
الغلا بدلع : ده انا مراااتك
خالد : ضفي وجهك بس صدق قلة حيا
سكر خالد التليفون والغلا واللي معاها ماتوا من الضحك ,, دقت الغلا مرة ثانية
خالد معصب : نعم
الغلا كاتمه الضحكه : نعم الله عليك يا حبيبي .. ايه مالك مدايق ليه
خالد : اكلي تبن
الغلا : آكل جبن يا حبيبي ماكولش ليه .. مش لسه وكلاه انا وياك عالفطور
يا حبيبي والا نسيت
خالد : اختي انتي اكيد غلطانه بالرقم
الغلا : لأ مش غلطانه .. هو انا ما اعرفش رقم جوزي حبيبي ابو عيالي
خالد معصب : ان دقيتي مرة ثانية ما تلومي الا نفسك .. صدق ناس ما تستحي
سكر خالد التليفون وهو معصب : يا الله وش هالبلوه
فهد : هههههههه وش قالت لك بعد
خالد : تخربط بالحكي الله يصلحها
دقت الغلا وخالد طنشها ما رد عليها
خالد : فهد دق على خويك وشوف هالرقم باسم من ؟
دق فهد على صديقه وقال له ان الرقم باسم عيسى عبد الله ال........
فهد يطالع خالد مستغرب : خالد .. الرقم باسم اخوك !!!!
خالد متفاجأ : هاااا !!!!
فهد : قال لي باسم عيسى
خالد : لا يكون عيسى متزوج على مرته
فهد : تهقى !!!!!
خالد : لا لا .. بس هي قالت اسمي !! وش عرفها باسمي ؟!!!!
دقت الغلا وخالد رد بسرعه : الو
الغلا ما قدرت ضحكت بصوت عالي : هههههههههههههه ههههههههههههاي
خالد متفاجأ : الغلا ؟!!!!!
الغلا ما قدرت ترد بس تضحك
خالد بصوت عالي : الغلااااا
الغلا بضحكه : اهلا يا جوزي يا حبيبي
خالد مبتسم : لو انك جنبي كان عرفتي شلون ارد عليكي بس خليني ارجع ويصير خير
الغلا : ههههههههه ايه مالك يا حبيبي باصبح عليك
خالد مبتسم : الله ياخذ عدوك انا وفهد قمنا نوسوس اعوذ بالله من الشيطان
الغلا : ههههههههه فهد عندك عطني اسلم عليه
خالد : احلفي ... وش رايك تجي تتقهوي معنا احسن 
الغلا : بس جذيه ما طلبت يا بو فاطمه نص ساعه وانا عندك سلام حبي
سكرت الغلا وهي تضحك واتفقت مع نوف يروحون السوق والغلا خلت بنتها
عند يداتها وام سعد ,,,
بالسياره الغلا قالت للسايق يروح الشركه
نوف : الغلا انتي تتكلمي من جد !! وش يودينا الشركه
الغلا : باستهبل على خالد
نوف : واذا قال لك ليه جايه وعصب عليكي ؟
الغلا : ما عليج محضره اجابه راح تدوخه
نوف : ههههههه والله انك مجنونه 



وصلوا الشركه والغلا نزلت بروحها .. نوف ما رضت تنزل ,, صعدت الدور 
الرابع وراحت عند مكتب خالد .. شافت السكرتير وقالت له انها بتدخل على خالد
السكرتير : ممكن اعرف الإسم الكريم عشان ابلغه
الغلا ( وليييين ) : ممكن ما تبلغه لو سمحت 
السكرتير : ما بيصح مدام لازم يكون عنده علم
الغلا : اممممممم قول له ضيف جاي بيشوفك
السكرتير : ما بيصح مدام انتي ليـ...
قبل لا يكمل كلامه انفتح الباب وطلع فهد وتفاجأ يوم شاف الغلا
فهد : ام فاطمه !!!!!!!!!!!!!!!!
الغلا تأشر لفهد يعني اسكت لا يسمع خالد
فهد ابتسم وبصوت واطي : وش سويتي فينا ههههههه حياكي تفضلي
فهد يطل براسه : السلام عليكم
خالد : ههههههه وعليكم السلام مسرع ما اشتقت لي
فهد : معي ضيف يبغي يقابلك
خالد : حي الله الضيف
الغلا وهي داخله وبالمصري : السلامو عليكو
خالد تفاجأ وهو مبتسم : هلا بالمصريه
فهد والغلا : ههههههههههههههههههههههههههههههه
الغلا وهي تقعد عالقنفه : بالمهلي .. ها وين القهوه ؟
فهد : ههههههههههههههههههههههههههههههههههههه
خالد مبتسم : وش جايبك ؟ جايه لحالك ؟
الغلا : لأ وياي نوف
فهد : نوف ؟!!!! وين هي ؟
الغلا : تحت بالسياره ما رضت تنزل
فهد : بعدي مرتي والله
الغلا : افا .. وتلتفت على خالد .. وانا مالي بعدي نفس نوف
خالد وفهد يضحكون
الغلا : يعني زعلانين ليش نزلت ؟ وتلتفت على خالد : مو انت قلت لي
تعالي تقهوي
خالد : الغلا بلا استعباط وقولي ليه جايه ؟
فهد : يلا انا استأذن
الغلا : فهد قول لنوف 10 دقايق ونازله
طلع فهد وخالد قرب من الغلا ومسك اذنها : وش سويتي انتي ؟
الغلا بدلع : أي أي أي اذوني خلها ما عندي غيرها
خالد : الله ياخذ عدوك حسبالنا عيسى متزوج على مرته
الغلا : هههههههه ههههههههه هههههههههه
خالد : بس قصري صوتك لا تفضحيني
الغلا مبتسمه : خلودي حلو مكتبك والوانه هاديه
خالد مبتسم : ذوقي
الغلا : ادري ذوقك راقي والا جان ما اخذتني
خالد يضحك ,, قامت الغلا وقعدت على كرسي المكتب : حلو علي مديرة 
خالد : يا ويل حالي خليكي مديرة بالبيت احسن
الغلا : خالد يا مصخك .. طلع موبايلك وصورني للذكرى
خالد صورها كذا صورة وهو يضحك عليها وهي خذت موبايلها وصورته
الغلا : خالد بشوف مكتب عمي
خالد : امشي بسرعه قبل لا يبدي الاجتماع
بمكتب بو عيسى .. تفاجأ لما شاف الغلا : غلا !!! خير ,, عسى ما شر
الغلا مبتسمه : ما شر عمي ييت اسلم عليكم
خالد : هبلت بي بالجوال وجايه تكمل هنا
بو عيسى ضحك : حياكي يا بنتي تو ما نور المكتب
الغلا وهي تحبه على راسه : منور فيك عمي
بو عيسى : جايه لحالك
الغلا : لا عمي نوف تنطرني تحت بنروح السوق
بو عيسى : محتاجه فلوس ؟
الغلا تطالع خالد : لا عمي عساك سالم خلودي مو مخلي علي قاصر
بو عيسى مبتسم : الله يخلي لك خلودك
الغلا : ويخلي لي عبودي
خالد : من ذا عبودك ؟!!
الغلا : عمي
بو عيسى ضحك بصوت عالي وخالد ابتسم .. استأذنت الغلا وطلعت وراحت
مع خالد مكتبه .. الغلا رفعت ايدها ولمت خالد من ورا رقبته
خالد يطالعها مبتسم : ما توقعتك تجي الشركه
الغلا : مفاجأه حلوه وإلا لأ
خالد يبوس خدها : وأحلى مفاجأه
الغلا : يلا حبيبي بروح تأخرت على نوف
خالد لامها من خصرها : خليكي شوي
الغلا تبوسه : هههههههه لا يا قلبي تأخرت على السوق
خالد يساسرها : عقب هالبوسه تبغي اتركك .. معصي
الغلا : يا ويلي يا بطيحان لا تفشلنا يا رجال وش يقولون الموظفين ,, قاعد مع 
حرمه لحالك ومسكرالباب ,, يا ويلك يا مزنه
خالد : ههههههه الغلا روحي هبلتي بي اجتماعنا بعد 5 دقايق
الغلا تبوسه على خده : يلا مع السلامه حبيبي
خالد : تعالي غلاي خذي
الغلا : حبيبي عندي فلوس ومعاي بطاقه السحب
خالد : انا ماد يدي لا ترديني
الغلا وهي تغمز لخالد : ما يرد الكريم الا اللئيم وانا مو لئيمه صح
خالد يضحك : صحين انتي حبيبه
الغلا تغمز له : يلا بروح اشتريه لا يخلص
خالد : وش هو
الغلا تساسره : قميص نوم
خالد مبتسم : يا ويل حالك يا خالد مادري كيف بحضر الاجتماع
انفتح الباب ودخل بو عيسى : اشوف عندك اجتماع خاص
خالد ابتسم والغلا راحت لعمها تساسره : عمي فشلتني
بو عيسى يضحك : ها ما خلص اجتماعكم
خالد يضحك : إلا
الغلا : عمي ما عندنا اجتماع بس ييت ابوسه بوسة الصبح لأنه طلع مستعيل
بو عيسى : خلصت خذت بوستك .. يلا قدامي ,, والله مادري عقب هالبوسه
وش بتقول بالاجتماع ههههههههه
الغلا ونوف يتمشون بالمول وكل وحده بايدها كيس ,, طلعوا من محل مذركير
نوف : الغلا خلينا ندخل هنا ابغي اشتري غطا جديد لخالتي
الغلا : يلا
دخلوا وشافت الغلا الغطا اللي شرته نوف لخالتها
الغلا : نوف جنه كبير
نوف : ايه خالتي ما تحب الغطا القصير
الغلا حطته على وييها : نوف شرايج
نوف : حلو عليكي اشتريلك واحد ؟
الغلا : نوف اختنقت لما لبسته وايد ثقيل .. شلون تلبسونه ؟
نوف : لأنك مانتي متعوده .. تراهو سهل
الغلا : نوف احس ما فيه هوا .. انطرج برا يلا خلصي
طلعت الغلا ووقفت تطالع الفترينه ,, ياو شباب اثنين صوبها وواحد منهم
قط عليها جم كلمه يتحرش فيها وهي حاقرته ,, قرب منها الشاب وقرصها عند
خصرها وهو ماشي ,, الغلا وقفت مصدومه من حركته وعصبت لما سمعته يضحك
الغلا ما حست بنفسها وهي تركض للكفتيريا وتاخذ بيبسي وتروح وتكبه على ويهه ..
الغلا : يا حشره يا زباله يا قليل الادب
نوف تطالع الغلا مصدومه ,, الغلا مشت ما تدري وين تروح .. وبلحظه حست بايد
تسحبها ,, الغلا شهقت : نوف
نوف : وطي صوتك وامشي معي الحمام ,,,,
نوف : وش سويتي ؟!!! الرجال يسب ويلعن ومتحلف فيكي
الغلا : خل ياكل تبن قليل الحيا
نوف : ليه !! هو وش سوى
الغلا بغصه : لمسني نوف
نوف : ندق على خالد ؟
الغلا : لأ شنو مينونه انتي ,, تبينهم يتذابحون
نوف : كيف نطلع الحين
الغلا : افا عليج بس .. نطلع واحنا رافعين راسنا بعد .. بس انا اللي قاهرني اني
كبيت عليه بيبسي بغيت قهوه بس هذا اللي شفته جدامي
نوف بخوف : غلا ما هو وقته هالكلام
الغلا : عطيني الغطا اللي شريتيه ,,, عندج دلاق اسود
نوف : دلاق وشو
الغلا : اووووه وقتج انتي بعد .. جوارب
نوف : لأ
الغلا : بسرعه روحي اشتريلي واحد اسود وثقيل
نوف : ليه
الغلا : نوف بلا ليه روحي اشتري بعدين اقولج ولا تتأخرين علي
10 دقايق ووصلت نوف : يا ويلي غلا الرجال قريب عند الحمام ويتوعد
الغلا : يا عله الضربه الحيوان اللي يسمعه يقول بريء التبن
الغلا اخذت الدلاقات ولبستهم على جوتيها ونوف تطالعها مستغربه
الغلا : الحيوان اكيد شايفني عدل لانه كان يمشي وراي يلا عطيني الغطا
الغلا وهي تلبس الغطا دخلت الحمام مره كبيره بالسن وماسكه عصا
الحرمه : فيه حمام فاضي
نوف : ايه نعم خاله تفضلي هنا
الحرمه سندت عصاتها على المغسله ودخلت الحمام
الغلا بصوت واطي : نوف هاذي فرصتنا انا باخذ العصا وانتي امشي يمي
واذا سألتك جاوبي على قد السؤال بدون ارتباك ولا تطالعينهم اذا يو صوبنا ..
طلعت الغلا من الحمام بعد ما حطت جنطتها بالكيس وعطتهم نوف شالتهم ,, 
طلعت الغلا وهي ماسكه العصاة ومحندبه .. مشت صوب الاصانصير ونوف
معاها تبلع ريقها من الخوف ,,,
الغلا تغير صوتها : وصل السواق يا بنتي
نوف : .......................................
الغلا تنغزها
نوف : ايه يما وصل
دخلت الغلا ونوف الاصانصير وكان فيه حرمه وزوجها وولدهم
الولد : ماما ثوفي عدوذه ثكيله
الغلا ابتسمت ونوف قلبها يدق من الخوف
الحرمه انحرجت من ولدها : الله يعطيك الصحه والعافيه يا خاله
الغلا : جزاك الله خير يا بنتي ويخلي لك ولدك
طلعت الغلا ونوف من الاصانصير متوجهين للباب
الغلا : نوف التفتي شوي شوي شوفي احد ورانا
نوف : لأ
الغلا : الحمد لله .. يلا بسرعه
وصلوا للباب والغلا راحت للسكيوريتي اللي واقف عند الباب
الغلا : لو سمحت
السكيوريتي : ايوه يا هانم
الغلا : العصاه هاذي لحرمه عجوز وهي موجوده بالحمام لو سمحت تقول لاحد
من العاملات توصلها لها ... وتفضل هاذي اكراميه لك بس امانه عليك توصلها
السكيوريتي : حاضر يا هانم انتي تأمري
الغلا : الله يخليك الحين ضروري
دخلوا السياره ونوف حست بالامان : الله لا يعود اللي شفناه اليوم
الغلا : هاج غطاج كتمني
نوف : الحين كتمك !! لو ما الغطا كان حنا الحين بقسم الشرطه
الغلا : اتصدقين نوف
نوف : وش
الغلا : ليلحين متحسفه اني ما كبيت عليه قهوه
نوف : الحمد لله والشكر احمدي ربك طلعنا سالمين .. انتي ما شفتي شكله كيف
الغلا : حسبي الله ونعم الوكيل 
نوف : بتقولي لخالد ؟
الغلا : حلفي !! انتي خبله والا خبله !! لو بقوله جان دقيت عليه وخليته يأدب هالزفت
نوف : يعني
الغلا : يعني نسكر الموضوع ولا كأن شي صار
نوف : ............................
الغلا : ويييييييييييييييييه
نوف بخوف : وش بعد
الغلا : نسيت ادفع ثمن البيبسي
نوف : الله يقطع بليسك يا غلا ههههههههههه

7
7
7
7

بعد شهر ,,,,,,,,,,,,,, رايحين المزرعه
خالد : يلا غلا خلصتي ؟
الغلا : ايه خلصت ,, وين نور نادها تشيل فاطمه 
خالد : جوالي ما ادري وينه ,, شفتيه ؟
الغلا : لأ , شوفه يمكن بغرفه المكتب
خالد : دورته ما لقيته
الغلا : اصبر ادق عليه اشوف
خالد : لا تدقي ,, دقيت مغلق
الغلا : يمكن بالسياره
خالد : يمكن ,, يلا نطلع تأخرنا عليهم
راحو المزرعه وخالد دور موبايله بالسياره وما لقاه وتضايق
تغدوا وعلى المغرب طلعوا البنات يتمشون بالمزرعه , ولعبوا بالدوارف
والساعه 8.30 قعدوا البنات عند الشوايه يشوون لحم للعشا ,,, خالد كل ما 
يبي الغلا يطرش احد يناديها
الغلا تضحك : هلا حبيبي تبي شي
خالد : هلا يا قلبي .. ضحكينا معك
الغلا : ههههه ههههه كاسر خاطري ما عنك موبايل *ومدت موبايلها* هاك
حبيبي حلال عليك
خالد : خلي جوالك عندك انا عندي جوال ثاني بس من العجله ما خذته ,,
بس اللي مضايقني انه فيه ارقام مهمه
بالليل الساعه 11.30 الغلا وهي تلم خالد من ورا ظهره وبأيدها علبه صغيره
مغلفه : هديه بسيطه لأحلى خالد
خالد مبتسم : هديه لي ؟ وش المناسبه
الغلا بابتسامه : من غير مناسبه حبيبي وباهديه هديه حرام
اخذ منها العلبه وهي راحت وقفت عند الباب
خالد : وين ؟
الغلا : لا بس بجيك على الباب اذا مقفول والا لأ
فتح خالد العلبه وشاف موبايله داخل فتح عينه وشاف الغلا تضحك قام من
مكانه وهي طلعت بره تركض نزلت تحت ودخلت غرفه الجده فاطمه وقفلتها
خالد : غلا افتحي الباب
الغلا وميته من الضحك : مابي هههههههه هههههههه هههههههه
الجده : غلا وش صاير علامكم ؟
الغلا تضحك : يما شوفي خالد
الجده ارتاحت يوم شافتها تضحك : وش فيه ؟
الغلا : لا حقني بيطقني
الجده : وانتي وش مسويه له ؟
الغلا : ما سويت شي يما عطيته هديه
خالد يطق الباب : غلا افتحي اقول لك
الغلا : خالد روح نام ازعجتنا امي فاطمه نايمه
الغلا كانت لازقه بالباب وماسكه المفتاح ,, خالد طلع ولف من ورا وراح عند
دريشه غرفه يدته فتحها شوي شوي , التفتت الغلا بتكلم الجده وشافت خالد بينط
داخل فتحت الباب وركضت الصاله شافت خالتها ام عيسى
الغلا بخرعه : خالتي خالتي شوفي خالد
ام عيسى بخوف : بسم الله الرحمن الرحيم وش فيكم شصاير ؟؟
الغلا شافت خالد وضحكت وانخشت ورا خالتها ومسكت نفنوفها
ام عيسى : خالد وش بلاك على البنت
خالد : وخري عنها يما
الغلا : شدعوه حبيبي اذا مو عاجبتك الهديه اعطيك غيرها
خالد : دمك خفيف
الغلا : ادري ما يبت شي من عندك
خالد : انكتمي
ام عيسى : خالد وبعدين ,, وش بلاك عليها
الغلا باستهبال : أي والله وش بلاك عليها
مد خالد ايده ورا ظهر امه ومسك ذراعها
الغلا ميته ضحك : بس خالد خلاص والله بطني قام يعورني من الضحك
خالد مسوي نفسه معصب : احلفي ..؟ واقول لك من الصبح وين جوالي تقولي مادري
شالها خالد ورفعها ووقفها على طرف القنفه وهي لازقه بالطوفه يعني اقل حركه تطيح
الغلا : خالد بليز لا اطيح
خالد : عشان تتأدبي
ام عيسى : خالد يا ولدي نزلها لا تتعور
خالد : يما داسه جوالي من الصبح وما بقى احد ما شحذت منه جواله اكلم فيه 
واسألها تقول ما شفته والأخت لافتلي اياه بعلبه تقول هديه
الغلا : احمد ربك .. في الحين زوجه تهدي زوجها هديه ؟
خالد : انتي اسكتي ولا كلمه
الغلا : ههههههههه ههههههههههههاي
خالد كان ينتظر مكالمه مهمه من الشركه بالمانيا وعلشان جذيه عصب
طلعت الجده من غرفتها : وشبلاكم
الغلا : يما تعالي شوفي خلودي بيطيحني
ام عيسى ابتسمت وخالد طالعها بنظره والجده ياته مع عصاتها
الجده : نزل البنت لا اتعور انت انجنيت
خالد : خليها جده كذا لي الصبح
الغلا فاتحه عيونها : لييييييييييي الصبح !! خلووود انت من صجك
خالد : اسكتي لا اخليها لي الليل
الجده رفعت عصاتها : ابعد عنها اشوف
دخل بو عيسى وشافهم وضحك : وش بلاكم
الغلا : عبودي الحقني ولدك بيذبحني
الجده وام عيسى ضحكوا .. خالد قط روحه عالقنفه ومات من الضحك
ابو عيسى يضحك : يا روح عبودك وش مسوي لك ولدي
خالد يضحك : بس يبا ترى امي غارت
ام عيسى تلت اذن خالد والجده ضربته بعصاتها على ريوله
الجده : قم قم روح نام مع العيال بره انت ما منك فود
الساعه 10 الصبح الغلا تدز ماسيج لخالد : مبروووك الموبايل حبيبي
خالد دز لها : لا انا حبيبك ولا انتي حبيبتي
الغلا : ادري من ورا قلبك كل هذا متفاجيء من الهديه (:
خالد : الا من صميم قلبي
الغلا : اللي يجذب الله يحطه بالنار
خالد : من قال لك اني اكذب
الغلا : يعني انا الحين صرت مو حبيبتك
خالد ( حاط فيس معصب )
الغلا : هههههههه اييب لك المطافي تطفيك
الغلا وهي تلعب بموبايلها ياها خالد من وراها وصرخ : بوووووووووووه
انقزت الغلا ومسكت قلبها : يا البايخ خرعتني وقفت قلبي
خالد : اسم الله على قلبك وحده بوحده
الغلا حاطه ايدها على قلبها وتطالعه ,, قرب منها ولمها : ضيعتي عليّ
مكالمه مهمه وابوي عصب عليّ
الغلا فاتحه عيونها : احلف
خالد يطالعها ومبتسم
الغلا : سوري حبيبي والله ما قصدت .. شفته طايح بالأرض عند السرير ومره
شفته بالحمام عالمغسله ,, قلت اخشه عنك علشان تهتم فيه شويه ما تحطه بأي مكان
يعني عمي زعلان عليك الحين ؟
خالد : لأ لما لقوا جوالي مسكر دقوا على ابوي
الغلا نزلت راسها : آسفه حبيبي
خالد رفع راسها وباسها : مشكوره يا قلبي احلى هديه جتني
الغلا وخالد :هههههههههههههههههههههههههههههههه
,,,,,,,,,,,,,,,,,,,,,,,,,,
,,,,,,,,,,,,,
,,,,
,

مرت الأيام عليهم من أحلى ما يكون نوف ولدت ويابت نوره .
,,,,,,,,,,,,
مرت الايام حلوه على الجميع
بالمزرعه ,, الغلا بالمطبخ مع البنات يسوون العشا ,, بو عيسى طلب من البنات هم اللي يسوون العشا .. والدور صار على الغلا تقطع بصل ,,,,
الغلا : حرام عليكم ما خليتوني اقص غير البصل
نوف : حظك جا كذا اتحملي
الغلا تقص البصل ودموعها تنزل
نوف : هههههههه والله يبيلك صوره انتي ووجهك
الغلا وتمسح دموعها : اشوف فيج يوم يا الحقوده
نوف : ههههههههههههه وين خالد يجي يشوفك
الغلا : شعليه ,, خليه يشوفني عادي ,, يشوفني متزينه يشوفني سحيله ام الخلاقين
يشوفني متعطره والا ريحتي بصل ,, لازم يشوفني بكل حالاتي
نوف بمكر : اناديه يشوفك ؟
الغلا : اكلي تبن
نوف بصوت عالي : خاااااااااااااااااااااالد
الغلا اقرصت نوف على زندها
نوف : آآآآآآآآآآآآآآآآآآآآه وجع
دخل خالد المطبخ وشاف الغلا تمسح دموعها , راحت له الغلا وحطت راسها على
جتفه وتسوي روحها تبجي : إهيء إهيء خالد شوف نوف ؟!!!!
خالد مستغرب : نوف !!!!!!!! وشفيها ؟ شصاير بينكم ؟
الغلا : قرصتني حيييييل
خالد التفت على نوف : نوف؟!!!!
نوف راحت للغلا تبي تقرصها : ضربني وبكى سبقني واشتكى
الغلا راحت تتحامى ورا خالد
خالد : نوف وش صاير ؟
نوف : انت يوم انك لميت مرتك ما شميت ريحتها بصل ؟
الغلا تطل على نوف من ورا خالد : هاذي مو ريحة بصل هذا عطر يديد 
اسمه بصاليا
خالد مبتسم ونوف معصبه : بصاليا يا شينة الحلايا ... تعالي
مدت نوف ايدها تبي تقرص الغلا ,, الغلا راحت ركضت وطلعت بره ونوف وراها
الغلا تركض وتلتفت على نوف : نوف خلاص بس
نوف : احلفي .. والله ما اخليكي غير اقبصك قبصه ما تقومي منها
الغلا وهي تركض : يا ويلي خااااااااااالد الحقني
خالد طلع من المطبخ يضحك والغلا ركضت وراحت صعدت فوق غرفتها وقبل لا
تسكر الباب ياتها نوف ودزت الباب ودخلت .. الغلا صعدت على السرير تناهت 
الغلا : نوف بس تعبت حرام عليج ماني قادرة اتنسم
نوف : قلت لك ما اتركك لين اقبصك
الغلا من التعب طاحت على السرير وياتها نوف وقرصتها على فخذها
الغلا بصوت عالي : آآآآآآآآآآآآآآآآآآآي يا المجرمه
دخل خالد عليهم : نوف .. الحمد لله والشكر جهال انتوا .. قومي عن مرتي
الغلا تمثل بصوت مبحوح : خالد بموت بموت .. خلاص وصيتك بنتي آآآآآآآآآآه 
دير بالك على بنتي .. لا تييب حق بنتي مرت ابو لا تأذيها ..آآآآآآآآآآآه واذا مت
لا تتزوج واذا تزوجت يا ويلك اذبحك
نوف وخالد : هههههههههههههههه
نوف : قومي اشهد انك مخبوله
الغلا وتمد ايدها وتصافح نوف : ومن قال يا مزنه
طلعت نوف وخالد قرب يم الغلا 
الغلا : خالد لا لا تقرب ريحتي كلها بصل لايعه جبدي وبروح اتسبح
خالد يلمها : خليكي شوي
الغلا : لااااااااااااا حرام عليك شنو انت ما تشم ؟ خشمك خربان ههههههههههه
خالد : كل شي فيكي حلو شكلك حلو وانتي متبهذله وريحتك بصل
الغلا : ويييييييييييييييع
خالد : قومي اسبحك واسبح انا معك
الغلا تطالعه وصاره عيونها : سبوح جماعي يعني امممم شرايك بعد انادي
نوف وفهد معانا
خالد ضحك بصوت عالي
الغلا : عساها دوم هالضحكه ,, يلا فج عني بروح الحمام
خالد : .................................
الغلا : خالد فج حشى باتكس مو خالد !!!
خالد : ...........................
الغلا : خلووووووووود يلا وخر عني اتأخرت على البنات
خالد يبوس خدها : من اهم البنات والا انا ؟
الغلا : خااااااااااااالد
,
,
,
,

نزلت الغلا للبنات
نوف : كل ذا تغسلين يدك من البصل !!!!!!!!!
الغلا : اكلي تبن
دلال : ههههههههههههههه
نوف تغمز للغلا : اكيد سابحه عن البصل ؟
الغلا مبتسمه : انتي يبيلج قرصه ثانيه يا قليلة الأدب
نوف : هههههههههههههههههههههاي
الغلا تغمز لنوف وبصوت واطي : وانتي ما سبحتي عن البصل (:
نوف : لا يا حظي ولا حتى عن الثوم
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,,,,,,,,,
,,,,,,,,,,,,,,,,,,,,,,,,,,,,,,,,,,,,,,,,,,,,
,,,,,,,,,,,,,,,,,,,,,
,,,,,,,,,,,
فاطمه الصغيره عمرها 9 شهور
* يقولون المشاكل بين الزوجين بهارات الحياة الزوجيه *
والبهارات زادت شويه بين الغلا وخالد والسبب ............

اتمنى يعجبكم هالجزء
شرايكم بالغلا والمقالب اللي سوتها بالمول للشاب واللي سوتها لخالد
تتوقعون شنو المشاكل اللي بتصير بين ابطال قصتنا
تابعوني بالجزء القادم
دمتم بخير
(اختكم غفران*) 


(( الجزء الثامن والعشرون ))
( أيام من حياتي ) 
************************* 
في جناح خالد الساعه 8.30 بالليل
دخل خالد غرفه النوم بياخذ غرض فتح اليراره اللي يمه دور فيها ما لقى 
وراح فتح اليراره اللي يم الغلا وشاف علبه حبوب , أخذها وقراها وانصدم
كانت حبوب منع الحمل .. تم ماسك الحبوب والافكار توديه وتجيبه .. طلع من الغرفه وراح 
قعد بالصاله ,, الساعه 9.30 صعدت الغلا وبايدها فاطمه نايمه , راحت غرفه
النوم وسدحتها بسريرها ورجعت لخالد
الغلا : حبيبي ما طلعت ؟ موتقول بتطلع مع فهد معزوم
خالد يطالعها وعاقد حواجبه ومعصب
الغلا : شفيك تطالعني جذيه ! شصاير ؟
وقف خالد جدامها ومد لها الحبوب : وش ذا ؟
الغلا بعفويه : حبوب
خالد : حبوب وش ؟
الغلا : منع حمل
خالد : ومن متى تاخذيهم ؟
الغلا : وليش كل هالأسئله ؟!!!
خالد يصرخ : جاوبي من متى تاخذيهم ؟
الغلا : من سافرنا .. ليش كل هالعصبيه !!!!
خالد : وليه ما قلتيلي ؟
الغلا بكل براءه : عادي حسبالي تدري .. كل وحده والده لازم تاخذ مانع فتره
خالد وهو معصب : ومن قال لازم تاخذي ,, اخذتي شوري بالأول قبل لا
تاخذي الحبوب ؟
الغلا : الحبوب ما خذتهم بكيفي الدكتور واصفهم لي .. وبعدين انا ما 
خشيتهم عنك من وصلنا وانا حاطتهم بالدرج اللي يمي وجدام عيونك ,,
وانا ما سويت شي غلط علشان تعصب عليّ
خالد : ويوم اقول لك من فتره ليه ما حملتي تقوليلي تو الناس وانتي
عامله حسابك
الغلا : ايه تو الناس ,, فاطمه توها صغيره .. شنو تبيني كل سنه احمل
ليش ارنب !
خالد : واللي يقول لك ما فيه حبوب من اليوم
الغلا بعصبيه : مو بكيفك
خالد ويمسك ايدها بقوه : بكيف من اجل ؟
الغلا : بكيفي انا
خالد بصراخ : ليه انتي الرجال هنا والا انا 
الغلا : انت طبعا والحبوب ما سووها لك انت سووها لي انا .. وانا راح
آكلها فتره
خالد باستهزاء : وكم الفتره ان شاء الله مدام الغلا
الغلا : باكلهم لما تكمل فاطمه سنتين
خالد باستهزاء : لا .. لا .. وشوله سنتين خليها لما تدخل المدرسه احسن , والا
اقول لك خليها لما تخلص جامعه
الغلا باستهزاء : بس جذيه .. ما طلبت شي يا بو فاطمه لو تبي بعد لين
تعرس ما عندي مانع
مسكها خالد من زندها حيل وغرس اصابعه : آخر كلام عندي مافيه
حبوب من اليوم ,,,,
تركها وطلع وصفق الباب بقوه
قعدت الغلا متنرفزه : اوووف شنو هذا !! هاذي طريقة تفاهم ؟!! الحمد لله والشكر...
على الساعه 12 دقت عليه ما رد عليها : وبعدين ,, يا كره العناد
دز لها ماسيج لأنه ما يبي يكلمها : وش تبغي
الغلا : وين وديت الحبوب
خالد : رميتهم بالزباله
الغلا : دورت في الزباله ما لقيت
خالد : الله اكبر هالكثر هم غاليات عليكي تدوري بالزباله !!
الغلا : ايه غاليات حيل حيل حييييييييييل على قلبي وينهم خلصني
خالد : قلت لك ما فيه
الغلا : خالد ما يصير ما آخذهم انا العلبه صار لي اسبوعين مستعملتها
واذا ما اخذتهم راح تتخربط عندي الهرمونات والدوره
خالد : ما يهمني وهذا آخر كلام حبوب من اليوم ما فيييييييه
الغلا عصبت ودزت له : خلهم عندك بلهم واشرب مايهم انا عندي
بدال العلبه عشرين
سكرت الغلا موبايلها وراحت فتحت علبه يديده واخذت حبه وخشت الباقي
في مكان ما يدله خالد وراحت الغرفه ونامت
الساعه 1 رجع خالد وكان معصب دخل الغرفه لقاها نايمه .. كان
بيقعدها يتهاوش معاها بس اللي منعه ان بنته نايمه بنفس الغرفه
,,,,,,,,,,,,,,,,,,,,,,,,,,,
اسبوع مر من عقب سالفة الحبوب وخالد ما يكلم الغلا يطلع من المغرب 
وما يرجع الا الساعه 1 بالليل ,, الغلا كانت متضايقه ان خالد ما يكلمها
يشيل فاطمه ويلعب معاها واذا شاف الغلا يقوم يطلع .
,,,,,,,,,,,,,,,,,,,, 
قاعده بالصاله متضايه من تصرفات خالد معاها ( ليش تغير جذيه ؟!! كل هذا عشان
الحبوب ؟؟ شنو يبون المره كل سنه بطنها جدامها شكبره .. يعني مافيه فترة راحه ,,,
صج الدنيا دواره .. قبل كان يتمنى رضاي والحين انا اللي اتمناه ,,, رن موبايلها 
وقطع عليها تفكيرها ....
الغلا : هلا وغلا
اميره : غلوي .. خطبني
الغلا : انا باعرف انتي ما تعرفين اتسلمين اول ؟ اشهالطفاقه !!
اميره : هههههه غلوي مو مصدقه ,, خطبني
الغلا : منو قيس ؟
اميره : هههههههه ايه
الغلا : زين والله صبر المسكين سنه وانتي ميننته
اميره : حرام عليج والله ما ادري عنه ولا عطيته ويه
الغلا : ادري فيج حبيبتي عشان جذيه خطبج شافج ثقيله ومتربيه
اميره : ملجتي بعد اسبوعين ما تقدرين تيين
الغلا : احاول حبيبتي ( ما ادري شلون باقول لخالد اني بسافر وهو ما يكلمني )
الغلا : بتسوين عرس ؟
اميره : ايه ان شاء الله
الغلا : الله يهنيج ويسهل لج امورج ويسعدج مبروك حبيبتي .
,,,,,,,,,,,,,,,,,,,,,,,,,,,
بعد اسبوع ,,,,
صار فيه حفله في بيت ام فهد كل البنات متيمعين يات نوف ودلال بيت
ابوهم ونادوا الكوافيرة سوت لهم شعورهم مع المكياج وطبعا الغلا معاهم
انوار راحت عند جواهر تبدل وتتمكيج عندها ,,,
دلال ونوف خلصوا ولبسوا قبل الغلا ولما خلصت الغلا شعرها ومكياجها
راحت يابت بدلتها ولبستها بغرفه نوف
دلال : ما شاء الله وش هالزين
نوف : يا حلو الفستان عليكي طالعه قمر مرت اخوي
الغلا لابسه فستان احمر الظهر عاري ومشغول بسلاسل والبطن مغطى
بدانتيل والفستان قصير فوق الركبه
دلال : يلا نروح لا نتأخر
الغلا : بروح غرفتي بالبس العقد واشوف بنتي وأدق عليكم
راحت الغلا الغرفه تلبس العقد وملحقاته .. دخل عليها خالد
( يا ويل حالي على هالحمر ..آآآه يا بنت والله اشتقت لك ولحظنك ..
وش هالزين ,, اعقل يا خالد لا تتهور امسك نفسك لازم تحس انها غلطانه)
خالد : غيري اللي لابسته
الغلا تطالع شكلها بالمنظره : ليش مو حلو
خالد ( إلا وانتي اللي محليته ) : ليه تسمين ذا فستان والا قميص نوم
غيريه واجد عاري
الغلا بعفويه : مو عاري وايد بعدين احنا كلنا بنات
خالد : واذا كلكم بنات !! تتفصخون قدام بعض !! وش قلة هالأدب .. البسي غيره
الغلا : المكياج والتسريحه مسويتهم حق هالبدله ما عندي غيره البس
خالد : الدولاب مليان .. والا انتي اللي ودك تلبسي هالعاري
الغلا تضايقت من كلامه وما ردت عليه
خالد : غيري لبسك وانا اقول للبنات ينتظرونك
طلع خالد والغلا واقفه جدام المنظره منصدمه ( قول لا تروحين وخلاص ولا هالكلام
اللي يسم البدن )
قعدت الغلا قبال المنظره معصبه ودزت لنوف ماسيج :
حبيبتي روحوا لا تتاخرون انا بيي مع خالد
فصخت ودخلت الحمام شالت المكياج وتسبحت ..طلعت نشفت شعرها
ولبست بجامه وقعدت بالصاله تطالع التلفزيون ,, ساعه ودقت عليها نوف :
وينك يا قلبي تاخرتي
الغلا : نوف اعتذري منهم ما اقدر ايي 
نوف : ليه شصاير ؟
الغلا : سلامتك يا عمري مو صاير شي راسي مصدع ومالي مزاج ايي
نوف : وكل اللي عملتيه المكياج والتسريحه .. لمن ؟
الغلا : مو انتي ودلال شفتوني خلاص انتوا اهم شي
نوف : والله حرام طيب تعالي لو شوي
الغلا : نوف بنتي نايمه ونور تحت اكيد نايمه ما اقدر .
الساعه 12.30 بالليل خالد دق على نوف 
خالد : يلا نوف قولي للي عندك ما يبغوا يرجعوا
نوف : ام سعد راحت مع زوجها بس امي وانوار هنا
خالد : والغلا وين ؟
نوف : ما جت
خالد : ليه ؟!
نوف : تقول مصدعه
خالد ( الله يصبرني على عنادك يا غلا )
الساعه 1 دخل خالد الجناح وشاف الغلا نايمه عالقنفه والتلفزيون مفتوح
راح صوبها وشالها , الغلا حست فيه ومدت ايدها وحطتها ورا رقبته
خالد : صحيتي .. يلا روحي الغرفه نامي
الغلا وهي ماسكه فيه حيل وتكلمه وهي مغمضه : انا نايمه لا تنزلني بعدين
اطيح وينبط راسي ويطلع دم واروح المستشفى واموت
خالد مبتسم ( بعيد الشر عنك يا قلبي ) : يلا يلا بلا دلع
نزلها وراح غرفه المكتب والغلا تمت واقفه منصدمه وتكلم نفسها 
( ليش انا شسويت حق هذا كله ليش كل هالجفا والزعل )
نزلت دموعها وراحت حطت راسها على المخده وتبجي ,, بعد نص ساعه
دخل خالد الغرفه ..... انسدح على السرير وحس فيها تبجي , عوره قلبه
بس كان متضايق من اللي سوته عنده شي كبير انها ما تقول له وكان لازم
يوقفها عند حدها ويخليها تسمع كلامه ,,,,,
ربع ساعه مرت وخالد ما تحمل لف صوبها وبنبره كأنه معصب :
ليه كل هالبكي وش صاير ميت عندك احد
الغلا قمتت صوتها بس دموعها ملت المخده ,, خالد شافها تهتز من البجي
مد ايده ومسك جتفها وبصوت هادي : الغلا
الغلا زاد بجيها بعدت عنه ودفنت راسها بالمخده وتمت تصيح
خالد : بس ساعه وانتي تبكي ما تعبتي
,,,,,,,,,,,,,,,,,,,,,,
باقي يومين على ملجة اميره وموبايل الغلا كله ماسيجات من اميره تذكرها بيوم
الملجه ,,, دقت الغلا على مريم
الغلا : هلا ميمي شلونج
مريم : هلا غلوي بخير انتي شلونج وشلون فطومه
الغلا : بخير الله يسلمج ,, شلون حمودي
مريم : الحمد لله ,, ها متى بتيين ما باقي شي على ملجة امور
الغلا : ميمي يمكن ما اقدر ايي
مريم : ليييييييييش ؟!!!
الغلا : ما قلت حق خالد
مريم : قوليله .. شنو بيمنعج ؟
الغلا : ما نكلم بعض
مريم : شنو متهاوشين !!
الغلا : مو متهاوشين بس زعلان مني
مريم : والسبب
قالت الغلا لمريم عن سالفة الحبوب
مريم : انتي يا الخبله ليش استعيلتي وكليتيهم
الغلا : ميمي !! جنج صفيتي معاه شالسالفه ؟!!!
مريم : انا ما صفيت مع احد .. حبيبتي غلوي يمكن يكون عندج مناعه طبيعيه
وما تحتاجين حبوب
الغلا معصبه : واذا ما صار ... بنتي توها بالأشهر وانا بطني شكبره
مريم : خلاص لا تعصبين اللي صار صار بس هذا ما يمنع انج تحضرين ملجة اميره
الغلا : ميمي اقولج ما يكلمني شلون تبيني اقول له
مريم : جذبي عليه بأي سالفه وغصبن عليه يسفرج
الغلا : لا والله !! ميمي انا ما اتبع هالأسلوب بحياتي مع خالد .. والجذب ما احبه
مريم : عيل منتي يايه
الغلا : بدز له ماسيج وبقول له عن الملجه 
مريم : واذا ما رضى ؟
الغلا : اهو يدري بغلاتكم عندي انتي واميره وما ضنتي يرفض
مريم : يلا اذا وافق قوليلي
الغلا : ان شاء الله
مريم : يلا اشوفج بعد يومين .. حبي لي فطومه
الغلا : ان شاء الله مع السلامه ,,,,,,,,,
الغلا سمت باسم الله ودزت لخالد ماسيج
الغلا : لو سمحت بسافر الكويت
خالد : ليه خلصوا حبوبك وبتروحي تشتري
الغلا ( استغفر الله .. خليني هاديه علشان لا يعاند ) : ملجة صديقتي بعد يومين
خالد : ما راح توقف الملكه اذا ما حضرتيها
الغلا : خالد هاذي ملجة اميره يعني اعز صاحبه عندي .. بعد بتمنعني من صاحباتي
خالد : كلميها وباركي لها 
الغلا : مو كفايه ,, احضر الملجة ونرد من باجر
خالد : انا ما اقدر اسافر عندي شغل
الغلا عصبت : انت ما تبيني افرح .. انت كل يوم مع ربعك وانا قاعده بروحي
شنو انت ما تحس اميره اعتبرها مثل اختي .. يعني ما تبيني احضر ملجة اختي ,,
الغلا سكرت موبايلها وقعدت تبجي : يعني اللي يقول الحق هذا يزاه !!
,,,,,,,,,,,,,,,,,,,,,,,,,,,,,,,
دخلت الغلا غرفتها بالليل وشافت على التسريحه تذاكر سفر خذتهم وابتسمت : ادري
انه يحبني وما يرفض لي طلب ,, آآآه خلودي حتى نور حاجز لها .. الله يخليك لي ,,
الغلا دزت ماسيج لمريم : ميمي احجزيلي معاج بالصالون مكياج وتسريحه
,,,,,,,,,,,,,,,,,,,,,,,,,,,,,,,
,,,,,,,,,,,,,,,,,,,,,,,
,,,,,,,,,,,,
,,,,,
,,
,
3 أسابيع والجفا بين خالد والغلا ,, دخل الغرفه الساعه 11 بالليل شايل
فاطمه يايبها من تحت نايمه .. وشاف الغلا تبلع حبوب ,, نوم فاطمه
بسريرها وراح فتح الدرج اللي يم الغلا دور وما لقى علبه الحبوب
خالد معصب : وش ذا اللي بلعتيه
الغلا مشت بتروح الصاله وما ردت عليه
يرها من ايدها ولفها عليه وبصراخ : اذا كلمتك تردي عليّ وش اللي بلعتيه
الغلا تطالعه وساكته 
خالد بصرخه قويه : تكلمي
وعت فاطمه وقامت تصيح راحت لها الغلا ولمتها على صدرها تسمي عليها وهي 
حابسه دمعتها .. طلع خالد وقعد بالصاله متضايق من الغلا ومن نفسه ( ليه كذا يا الغلا
كل اللي اسويه لك ولا جاي بعينك .. ما طلبت شي منك تعجزين انك تسوينه ,, 
من خوفي عليكي وعلى صحتك رفضت انك تاكلي الحبوب .. وش اسوي اقلب البيت
فوق تحت واخذ منها الحبوب والا وش اسوي .. اضربها ,, استغفر الله .. اعوذ بالله
من الشيطان .. ) دخل الغرفه وشاف الغلا نايمه وحاضنه بنتها .. شال بنته وحطها في
سريرها وتم يطالع الغلا .. مد ايده ومسح على شعرها وقبل لا ينام باسها على خدها
الغلا ( ادري انك ما تقدر تستغني عني وراسك هاليابس اعرف شلون الينه لك )

,,,,,,,,,,,,,,,,,,,,,,,,,,,,,,,,,,,,,,

كل اللي بالبيت بيروحون المزرعه ولأن خالد ليلحين ما يكلم الغلا قال لفهد تعال معانا بالسياره
انت ونوف وخلوا بناتهم عند جداتهم .. بالسياره خالد يسوق وفهد يمه والغلا ونوف ورا ,,
نوف : غلا شلون خويتك اللي تو مالكه
الغلا : اميره .. الحمد لله زينه امس مكلمتني
نوف : ما وريتيني صورك بملكتها
الغلا : ما خلصوا يمكن هاليومين ههههههه تراوالي انا وميمي اكثر ثنتين صورنا معاها
رن موبايل الغلا : هلا والله بهالصوت وراعيته
مريم تبجي : غلوي
الغلا بخوف : ميمي اشفيج تبجين ؟
مريم : صالح إهييء إهيء
الغلا اخترعت : اشفيه صالح ؟ ميمي تكلمي خرعتيني
كل اللي بالسياره خافوا من خوف الغلا
ميمي وهي تبجي : بيسافر
الغلا بصوت عالي : مالت عليج وعلى شكلج خرعتيني .. وخير يعني بيسافر !!
مريم : غلوي بيروح مع حماي محمد
الغلا : واشفيها اذا راح مع اخوه !! يعني هالكثر مو قادره على فراقه ,, مالت عليج
* خالد وفهد مبتسمين *
مريم : غلوي حماي واحد مفتلت ومابي صالح يروح وياه
الغلا : ليش اهو وين بيروح ؟
مريم : تايلند 
الغلا باستهزاء : اهلاااااااا بالإيدز,,, 
* كل اللي بالسياره استغربوا *
مريم : اتصدقين قايل له تعال وخل جنطتك فاضيه
الغلا : ليش بيمشي مفصخ !!
مريم : مادري عنه عمه بشكله
الغلا : هههههههه يمكن بيحط بالجنطه بدال الهدوم تايلنديه ههههههههههه
خالد ابتسم على ضحكة الغلا
مريم تبجي : غلوي شسوي مابيه يسافر
الغلا : متى بيسافر ؟
مريم : باجر الساعه 7 الصبح
الغلا : حلفي !! باجر وتوج تدقين عليّ ,, يا السحيله الساعه 4 الحين
ميمي تبجي : امس قالي بس ما فضيت ادق عليج لهيت مع حمودي
الغلا : انزين بسج من البجي يعني اذا بجيتي بيهون !!
مريم : غلوي شسوي دبريني
الغلا : ربطي حماج هههههههه
مريم : غلااااااااااا إهيء إهيء
الغلا : بس عاد ,, دموعج وسناسينج طلعتلي من الموبايل ,,, سمعي عندي لج حلين
بس راح اكلمج بالألغاز لأن انا بالسياره وكل اللي معاي فاتحين عيونهم واذانيهم مشتحه
*كل اللي بالسياره ضحكوا*
مريم : ليش انتي وين رايحه ؟
الغلا : بنروح المزرعه .... سمعي ميمي تذكرين خططنا بالثانويه ؟
ميمي : أي خطط ؟
الغلا : ميمي ردي 7 سنين ورا ,,,, تذكرين خطة (( المستخبي بان )) ؟
ميمي : ايه ذكرتها
الغلا : ديري بالج تسوينها لأنج راح تنفضحين ادري فيج خبله 
* خالد وفهد ونوف يضحكون*
الغلا : سمعيني عدل مالج الا خطة (( واحد نجمه خمسه)) ذاكرتها
*خالد التفت على فهد مبتسم ونوف تطالع الغلا متحمسه*
مريم : ايه بس متى اسويها ؟
الغلا : اول شي ودي حمودي عند امج ينام عندها عشان لا تحاتينه ,, والخطه يبيلها شوي بهارات
مريم : شكثر يبيلها ؟
الغلا : يبيلها فلفل هههههههه يعني قفشه فلفل احمر ونص قفشه فلفل اسود
*ضحك فهد بصوت عالي ونوف وخالد مبتسمين*
مريم : جنه وايد
الغلا : لا مو وايد ,, مو ما تبينه يسافر اتحملي ,, والا خايفه على شعوره !
مريم : لأ بس مابيه يسافر
الغلا : عقب اللي بتسوينه بيكره السفر .. وينه هو الحين ؟
مريم : طلع يشتري له اغراض وبيمر يسلم على ربعه
الغلا : مالت عليه ربعه اغلى منج
مريم : لا موصيني انطره بيعشيني بره
الغلا : يا عيني مسوي جو الأخ
مريم : غلا نسيت ابشرج انا حامل
الغلا : وااااو مبروك حبيبة قلبي .. ريلج يدري ؟
مريم : لأ امس محلله وما قلت له صدمني يوم قال بسافر مع محمد
الغلا : احللللللللى .. ما اوصيج زيدي البهارات والتماسيح ولا تقولين له
عن هالخبر خلي اللي هناك يقولون له
مريم : غلا خايفه
الغلا : حبيبتي انتي داقه على الغلا ال ...... لا تخافين قلت لج ما راح يسافر ,, خلي اخوه بوكرش
يسافر بروحه ,, هذا اللي بغيتي تخطبيني له !! جان الحين انا معاج فينا ايدز اسم الله علينا
*خالد تغير ويهه ,, من ذا اللي تتكلم عنه !!*
الغلا : ميمي اذا مشت الخطه OK لا تدقين عليّ علشان لا ننكشف خليني انا ادق
ومبروك على نجاح الخطه مقدما .
سكرت الغلا الموبايل وهي مبتسمه
فهد مبتسم : اقول ام عبد الله ,, ما اوصيكي لا تقولي لنوف عن خططك
الغلا : ههههههه لا لاتخاف هاذي الخطط سر من اسرارنا انا وصديقاتي حتى توأمي ما يدري عنها
خالد دز للغلا ماسيج : لا يكون طبقتي هالخطط عليّ ؟؟
الغلا تكلم نوف : نوف انتي يبيلج خطط من النوع الثقيل والأيام بينا
نوف مستغربه : حرام عليكي الغلا انا وش سويت لك ؟!! * خالد ابتسم*
وصلوا المزرعه ونوف قالت للبنات عن سالفة مريم ... 
الساعه 9 بالليل ,,
نوف : الغلا دقي على خويتك اسأليها زوجها سافر ؟ والله انا متحمسه بشوف خطتها نجحت
الغلا تضحك وتدق على ميمي
مريم : هههههههههههههههههه
الغلا : ما انحرم من هالضحكه ان شاء الله
مريم : ههههههههه هلا بهالصوت اشلونج ,, وينج يا القاطعه من زمان ما سمعت صوتج
الغلا : ههههههه اكيد صالح يمج
مريم : ايه الحمد لله
الغلا : Yes تهانينا سيدتي ههههههههه * الغلا ترفع ابهامها للبنات يعني كل شي OK 
البنات صفقوا وصفروا
الغلا : ميمي البنات يسلمون عليج ومتعاطفين وياج
مريم : هههههههههه الله يسلمهم
الغلا : وينج فيه الحين ؟
مريم : بمطعم النوخذه آكل ربيان
الغلا تنهدت : الله ميمي شهيتيني بالربيان
* خالد كان يمشي مع فهد وسمع مكالمة الغلا تنحنح هو وفهد ويو عند البنات* .. خالد يقرب
عند الغلا ويساسرها : احملي وانا اجيب لك ربيان
الغلا تغير ويهها ,, استأذنت من ميمي وسكرت الموبايل
دلال : يا حليلها خويتك والله فرحت لها
الغلا طالعتها وابتسمت
نوف : تصدق فهد خوية الغلا زوجها ما سافر
فهد يضحك : خلاص اجل ,, نوف راح تزورين اهلك بالشهر مره بس
نوف فاتحه عينها : يا ويلي ليه !!
فهد : اخاف ام عبد الله تعلمك على خططها وتطبقيها عليّ
الغلا : هههههههههههههههههههه
خالد ( الله لا يحرمني من هالضحكه وهالغمازات ) 
,,,,,,,,,,,,,,,,,,,,,,,,,,,,,,,,,,,,,,,,,,,,,,,,,, ,,,,,,,,,,,,,,,
من باجر اقترحت ام سعد (زوجة عيسى ) على البنات انهم يسوون مسابقة احلى طبق ,,
واللي تشترك زوجها يدفع فلوس الإشتراك بالمسابقه واللي طبقها يفوز تاخذ الجائزه ,,
تحمسوا البنات والأمهات ههههههههههه ,,, اشتركت نوف ودلال وام سعد ونوره وجود
والغلا ,, دروا الرياييل عن المسابقه
ابو عيسى : اجل بناكل اكل سنع اليوم
ابو بندر (زوج نوره) : بس هالله هالله بالكبسه
ابو عبد الرحمن (زوج دلال) : وش كبسته انت ووجهك نبغي شي جديد ما اكلناه
خالد وفهد يضحكون
كل واحد زوجته اشتركت دفع زوجها 500 ريال واللي تجمع الفلوس ام عيسى ,, ولما وصلت
عند خالد : يلا مد يدك وعطني 500 ريال
خالد مستغرب ومبتسم : زوجتي مشتركه ؟!!!
ام عيسى : ايه .. ليه ناقصه يد والا رجل يلا اسرع انت آخر واحد
من شروط المسابقه ان كل متسابقه معاها خدامه وحده بس , وكل متسابقه تختار لها اسم
مستعار وتحطه على طبقها والأطباق لازم تكون * سلطه – طبق رئيسي – حلو *
ام سعد سوت سلطه خضره وكبسه ومحلبيه واسمها المستعار * احمر*
نوره سوت فتوش ومرقوقه وكيكه كاكاو * بنفسجي *
دلال سوت سلطه خيار وروب وورق عنب واصابع تمر * برتقالي *
جود سوت سلطه بطاط ودجاج بالفرن وجلي طبقات * اخضر *
نوف سوت سلطه كول سلو وتوست محشي طبقات وكريم كراميل * وردي *
الغلا سوت سلطه جرجير مع رمان ومسخن وكيكه البيبسي * ازرق * عالمنتخب ههههه
جمعت ام عيسى 3 آلاف ريال وحطتهم بظرف وعطتهم الجده فاطمه اللي تحمست للمسابقه
(هههههه والله فله هالجده تونّس )
البنات بدؤا بتجهيز الأكل من الساعه 30, 4 العصر كل وحده ماخذه لها كورنر وتشتغل
هي وخدامتها ,,,,,, الساعه 10 بالليل كل الأكل انحط عالطاوله وكل طبق لونه عليه ..
وكل ريال يقدر يصوت صوتين على كل طبق .. ونتيجه المسابقه :


*
*

الاسم	السلطه	الطبق الرئيسي	الحلو
ام سعد	صفر	6	5
نوره	3	5	4
دلال	9	8	8
جود	6	3	5
نوف	4	6	3
الغلا	7	8	10



اخذت انوار الأصوات وفرزتهم وبصوت عالي : فيه تعادل 
اخذت انوار الأصوات وفرزتهم وبصوت عالي : فيه تعادل 
كل المشتركات فاتحين عيونهم وبصوت واحد : من ؟
انوار : تعادل بين دلال والغلا
دلال والغلا ارفعوا ادينهم : هيييييييييييا
دلال احضنت الغلا : مبروك علينا الفوز
الغلا : الله يبارك فيج ام خطيبي
الرياييل طبعا ما يدرون الأطباق اللي كلوها من طابخها وما يدرون من اللي فازت ,,
انوار راحت لأبوها : يبه انت وزع الهديه للفايزات
ابو عيسى : ليه كم وحده فازت ؟ ماهي بوحده ؟
انوار : لا يبا ثنتين اللي فازوا
ابو عيسى : من ؟
انوار : خلونا حنا نتعشى ولاخلصنا نقعد جميع وانا اقول لك اساميهم
عند الرياييل
فهد: يا حلاة الحلا اللي كلناه اللي فوقه جيلي اسود
خالد : زين لحقت لحست منه .. صدق انكم مفاجيع ما امداني افتح فمي طارت اللقمه
من حلقي
ابو عبد الرحمن وابو بندر : هههههههههههههه
ابو بندر : انا اقول تسلم يد اللي عملت الكبسه
ابو عيسى : الدجاج اللي لافينه بالخبز طعمه زين
ابو فهد : وانا من رايك يا خوي
عيسى : والسلطه اللي بها رمان عجيبه
فهد : حتى اصابع التمر حلوه مع القهوه
سعد : يلا جدي نروح الحديقه بره الحريم متجمعات ينتظرن الهديه
الكل ضحك ومتحمس بيعرف من اللي فاز بالمسابقه
انوار اخذت الفلوس من يدتها وعطتهم ابوها , وقالت له اقسمهم بالنص ….
قعدوا الحريم بجهه والرجال بجهه وخالد عينه على الغلا لأنها مو متغطيه وهي صاده عنه
نوف : غلا خالد ما نزل عينه من عليكي
الغلا : ادري حاسه فيه شوي وينبط هههههههههههه
نوف : غلا رجلك جاي
التفتت الغلا وشافته ياي صوبهم .. قامت وقعدت يم الجده فاطمه ومسكت ايدها .. مشى خالد
صوب يدته وحبها على راسها : شلونك جدتي
الجده : بخير يا ولدي .. ها وشرايك بالعشا
خالد : تسلم يد اللي طبخ
الجده وهي تدري ان الغلا هي اللي فازت : وش اللي عجبك من الأكل ؟
خالد : الكبسه ( يدري ان الغلا مو مسويتها وبيحرها )
الجده : اكلت حلا ؟
خالد : ما خلوني آكل هالسحالي اللي جنبي الحسوه كله لحقت على الآخر
الجده : وش هو ؟
خالد : الحلا اللي فوقه جيلي اسود
الغلا ابتسمت وتطالع نوف
انوار : خالد لو سمحت قوم عند الرجال
الجده : خليه انا ابغاه يقعد جنبي
خالد يحرك حواجبه للرجال وهم يضحكون عليه
فهد : وشمعنه خالد يقعد جنب مرته ؟ انا بقعد جنب مرتي
ابو بندر : وانا بعد
ابو عبد الرحمن : وانا بعد 
عيسى : وانا بعد
ابو عيسى : وانا بعد
الكل حريم ورجال : ههههههههههههه ههههههههههههه هههههههههههههههههه
ابو فهد بصوت عالي : خااااااااااااالد
خالد التفت : سم عمي
ابو فهد : سم الله عدوك تعال ابغاك بكلمة راس
خالد مبتسم ( قول ما تبغي اقعد جنب مرتي صدق شايب ويغار)
انوار : الحين باقول اسماء اللي فازوا بالمسابقه واللي حصلوا على اعلى تصويت وهم
دلاااااااااااااال والغلااااااااااااااا
زوج دلال صفق وصفر لمرته وخالد فاتح عيونه مو مصدق ان الغلا فازت
راحت دلال لأبوها حبته على راسه وعطاها 1,500 ريال والغلا حبت عمها على راسه
وعطاها 1,500 ريال .. وفتح بوكه وعطى دلال الفين والغلا الفين ,,
الكل صفر وعلت اصوات التصفيق
خالد بصوت عالي ورافع ايده : يا نسوان هاذي الف ريال للي عملت الحلا اللي فيه جيلي اسود
الغلا التفتت على نوف ونوف غمزت لها ,, قامت الغلا مشت لين وصلت عند خالد ومدت ايدها
وبصوت واطي : بس الف صج بخيل
خالد متفاجيء ان الغلا هي اللي مسويه الحلو حط الفلوس بايدها وبصوت واطي :
احملي وانا اعطيكي بدل الألف مية ألف
الغلا صدت عنه وبصوت عالي : اهدي هالألف لصاحبة الفكره في المسابقه للغاليه ام سعد
راحت الغلا باستها وعطتها الألف وام سعد لمتها وشكرتها ,,
الغلا ما نست الخادمه اللي ساعدتها عطتها المقسوم من اللي حصلت عليه
الساعه 12 بالليل خالد دز رساله للغلا : ما عجبك الألف صرفتيه بسرعه اجل تبغي المية ألف
الغلا بتحره لأنه باط جبدها دزت له : لما تعرس فاطمه
خالد عصب ( انا اعلمك يا الغلا )
الغلا من تعب الطبخ نامت بسرعه وقعدت الفجر وكانت بنتها نايمه وخالد كان بالمجلس ..
صلت وطلعت تتمشى بالمزرعه وراحت عند النافوره ومدت ايدها تلعب بالماي ..
بعد ربع ساعه سمعت حركه وراها التفتت شافت خالد واقف يطالعها .. قامت بتمشي
وراح خالد ولمها من وراها ومسكر وحده من ادينه
خالد : وين وين 
الغلا : بروح لبنتي
خالد : مو قبل ما اوريكي وش جايب لك
الغلا : .................
خالد : اللي جايب لك اياه بيدي .. شي ما اتخيلينه
الغلا : شنو
خالد يلعب باعصابها : افتح يدي كلها والا شوي شوي
الغلا خافت : شنو حاط بايدك
خالد فتح ايده شوي وبانت شوارب الزهيوي .. الغلا بصرخه عاليه وهي تحاول 
تفلت روحها منه : لااااااااااااااااااا وخر عني ... خالد لا حرام عليك والله اخاف
خالد مبتسم وحاضنها
الغلا بهستيريا ومن الخوف : وخر يا حمااااااااااار يا زفت .. لاااااااااااااااااااااااااااا
وبصرخه قويه : يماااااااااااااااااااااااااااااااااااااااااااااااا اااااااااااااااااااااااا
قرب خالد ايده من ويهها .. الغلا من الخوف مسكره عيونها وقلبها يدق .. خالد حس
بجسمها بعد ما كان مشدود من الخوف رخي وثقل .. الغلا من الخوف طاحت مغمى عليها ,,
الساعه 4 العصر
نوف : غلا حبيبتي خذي هالحبوب فهد معطيني اياهم لك 
دلال : بس قبل لا تاخذيهم اكلي
الغلا : .....................................
دلال : غلا يا قلبي ما يصير كذا من الصبح مو بماكله شي
الغلا : ..........................................
انوار : غلا فاطمه صحت من النوم وتبكي
نوف : جيبيها وخلي نور تسوي لها رضعه
نوف حطت فاطمه بحضن الغلا .. والغلا من شافت بنتها نزلت دموعها
دلال : حبيبتي اكلي ما يصير كذا
الغلا : مالي نفس
نوف : غلا انتي من الصبح موبماكله
الغلا بصوت عالي : مالي نفس مالي نفس
فاطمه الصغيره من صراخ امها بجت ,, خذتها دلال وطلعت
نوف : خلاص غلا شي وصار لا تضيقي خلقك كذا .. كلهم متضايقين عشانك حتى خالد
الغلا : لا تيبين طاريه هالقذر
نوف : غلا الله يهديك
الغلا : قذر ووصخ واذا مو عاجبج حمار وكلب وحيوان * وبصراخ * بس خلاص 
خلوني اولي خلوني بروحي
الغلا تمت قاعده بغرفة انوار وما نزلت تحت .. الساعه 8 بالليل دخل عليها عمها
لقاها ضامه نفسها وسرحانه ..
الغلا بصوت مبحوح : عمي ؟!!
ابو عيسى : كل ما سألت عنك قالولي نايمه !! وش فيكي يبه
الغلا نزلت دموعها .. قعد عمها يمها ومسح على راسها 
ابو عيسى : عندي لك راي زين
الغلا : خير عمي
ابو عيسى : شوفي نربط خالد واخلي سعد يجيب لي صرصور ونوكله خالد .. وش رايك ؟
الغلا لايعه جبدها : عمي ... وييييييع
ابو عيسى : اهو خوفك انا اخليه ياكله بس ما تزعل غاليتنا
الغلا استحت من عمها
ابو عيسى : ابغي اشوفك قاعده عالعشا
الغلا : عمي ما اشتهي لايعه جبدي
ابو عيسى : وان قلت علشاني
الغلا : عزيز وغالي عمي .. بس مابي اقعد يم خالد ومابي اشوفه
على العشا ...
الغلا قعدت يم انوار والجده فاطمه .. كانت يوعانه بس لايعه جبدها .. ماشافت
خالد قاعد معاهم ( احسن انه مايا هالزفت خل يروح يتعشى زهيويه احسن )
رجعوا من المزرعه وكل واحد شايل بقلبه على الثاني ,, الغلا اللي سواه لها خالد
بالمزرعه خلاها تنفر منه .. وحتى النوم قامت تنام بالغرفه الثانيه ,,, وخالد عرف ان
اللي سواه لغلا زيد دائرة الخصام والعناد بينهم .. الغلا صارت وايد عصبيه وحساسه
وتتنرفز من كل شي حتى من بنتها !!!!
,,,,,,,,,,,,,,,,,,,,,,,,,,,,,,,,,,,,,,,
,,,,,,,,,,,,,,,,,,,
,,,,,
بعد اسبوع الغلا بغرفه مكتب عمها : لو سمحت عمي من غير ذكر اسباب
ابو عيسى : انا حاس ان بينك وبين خالد زعل لكن تسافري وانتي زعلانه لأ
الغلا : عمي انا مو زعلانه انا متضايقه شوي وبعدين ولهت على اهلي
وامي داقه تسأل عن فاطمه ولهانه عليها .. تكفى عمي
ابو عيسى : تامرين يا بنتي
الغلا : ما يامر عليك عدو تسلم عمي ما قصرت
ابو عيسى : متى تبغي تسافريي
الغلا : هالأسبوع عمي
دخل عليهم خالد سلم وقعد مقابل الغلا : خير يبه آمرني
ابو عيسى : ما يامر عليك ظالم احجز لمرتك بتسافر لأهلها
خالد : وليه ما قالت لي انها بتسافر ؟
ابو عيسى : انا وانت واحد
خالد معصب وموجه كلامه للغلا : كان قلتي لعيسى بعد هو وانا وابوي واحد
,, مافيه سفر انا ما اقدر اسافر مشغول
الغلا نزلت راسها وخانقتها العبره
ابو عيسى : هدي يا بوك وش له هالأعصاب
خالد : ما هو بكيفها تقرر .. كل ما زعلت قالت بسافر
ابو عيسى : وش هو اللي مزعلها ؟
خالد : اسألها
الغلا رفعت راسها وتكلم عمها : سوء تفاهم بسيط عمي وان شاء الله ينحل
خالد يبي يحرجها : بسيط عندك تحرميني من العيال ,,, ويلتفت لأبوه :
يبه الغلا ما تبغي تجيب لي عيال تاكل حبوب
الغلا رفعت راسها له وفاتحه عيونها منصدمه ,, ما توقعت خالد يقول لأبوه يعتبر
هذا الشي من الخصوصيات بينهم ,, وبكلمته هاذي فضحها وصغرها بعين ابوه
خالد يكمل ويطالع ابوه ويغمز له : يبه اذا هي ما تبغي عيال انا بتزوج
الغلا تطالعه ودموعها تنزل ,, كلمته كسرت شي كبير داخلها ,, ما قامت
تسمع شي الا كلمته * بتزوج * ,, عمها يكلمها ما سمعته.. قامت من غير
ما تتكلم صعدت فوق ودخلت الغرفه اللي لمتها وهي مجروحه بأول حياتها
معاه ,, قفلت الباب واستسلمت لآهاتها ودموعها ,,,,,,,,,,,
ابو عيسى : ليه كذا يا ولدي كأنك قسيت عليها
خالد : هي عملت شي غلط ولزوم تتعاقب
ابو عيسى : انت وش دراك انها تاخذ حبوب
خالد : شفتها يبه ومنعتها وما سمعت الكلام
ابو عيسى : هالأمور ما تنحل بالصراخ والعصبيه ,, هي شكلها متضايقه ,,
خلها تسافر لأهلها ترتاح كم يوم وتفكر انت وياها بحل يرضيكم جميع ,,
وسالفه زواجك هاذي شيلها من راسك
خالد يضحك : ومن قال اني بتزوج يبه ههههههه هي اللي ماخذه قلبي وعقلي
ابو عيسى مبتسم : الله يهديكم ,, رح شوف مرتك طلعت زعلانه وانا يعز
عليّ اشوفها زعلانه
خالد ويحب راس ابوه : الله يعز شانك يبه .. بس خلها الحين هي متضايقه
بعدين اكلمها
طول اليوم والغلا قافله الباب عليها حتى بنتها ما تدري عنها .. الم تحسه
بقلبها .. ودها تصرخ بس حتى الصرخه ما تقوى تطلع منها
من باجر وقت الغدا ام عيسى قالت لنور تنادي الغلا خالد كان قاعد عند
يدته بدارها ,, صعدت نور لغلا ونزلت معاها فاطمه الصغيره
نور تكلم ام عيسى : مدام ما يبي كدا راس أوّر
ام عيسى اخذت فاطمه من نور وتكلم خالد : شبلاها مرتك ؟
خالد : وش فيها
ام عيسى : تقول نور راسها يوجعها وما تبغي تاكل
خالد سكت ما رد عليها
ام عيسى : دامك سكت وكاد انكم متزاعلين
دخل ابو عيسى : يلا ما خلص غداكم ؟!
,,,,,,,,,,,,,,,,,,,,,,,,,,,,,,,,,,,,,,,,,,,
نور تدق الباب : madam sir want you down
الغلا : which sir ?
نور : big sir * قصدها ابو عيسى *
الغلا نزلت وراحت غرفه المكتب دقت الباب ودخلت شافت عمها قاعد
ومعاه خالد ,, سلمت وحبت راس عمها وبصوت متغير : خير عمي
ابو عيسى : خير بوجهك عسى ما شر يا بنتي يومين ما شفناكي عالغدا
الغلا منزله راسها : مالي نفس آكل عمي
ابو عيسى يطالعها : وجهك اصفر وتعبان اقول لخالتك تسوي لك شي تاكلي
الغلا : لا عمي مشكور ما تقصر توني ماكله
خالد يطالعها ومعوره قلبه عليها ,, يدري انها اذا زعلت ما تاكل وهو زودها
عليها بكلامه وبصده لها
ابو عيسى : في حجز اليوم وبعد بكره أي وقت تبغي يا بنتي
الغلا تطالع عمها وبعيون كلها رجا : اليوم عمي ما عليك امر
ابو عيسى : يمديك يا بنتي السفر بعد 3 ساعات !
الغلا وحابسه دموعها : يمدي عمي انا ما راح آخذ معاي شي بروح بعباتي
بس اغراض فاطمه
خالد : وليه بتروحي بعباتك بس !! ليه طاردينك ؟!!!
ابو عيسى : خالد وش هالكلام ؟
خالد : ما تسمعها وش تقول يبه
ابو عيسى : تعوذوا من الشيطان ,, ويروح يقعد يم الغلا ويمسح على راسها :
ما ودي يا بنتي تسافري وانتي زعلانه اذا بقلبك شي قولي
الغلا دموعها تنزل تبي تتكلم ما قدرت حطت ايدها على ويهها وبجت بصوت
عالي .. لمها عمها ومسح على راسها ويسمي عليها ويهديها : اذكري الله يا بنتي
وما يصير خاطرك الا طيب الحين ادق يحجزولك
قام خالد طلع من الغرفه بجي الغلا عور قلبه 
الغلا تبجي : والله عمي انا ما قلت اني ما بي عيال من خالد ,, بس قلت له
مو الحين فاطمه توها صغيره * ورجعت تبجي *
دخلت ام عيسى مخترعه : وش صاير وش فيها غلا تبكي ؟ عسى ماشر
ابو عيسى : مابه شر يا فاطمه غلا بتسافر اليوم
ام عيسى : واللي بيسافر يبكي كذا ,, وتروح للغلا وترفع راسها : وش فيكي
يمي انتي هاليومين منتي عاجبتني صاير شي بينك وبين خالد ؟
الغلا لمت خالتها وتصيح وام عيسى تطالع ريلها واشر لها انها متزاعله مع خالد
,,,,,,,,,,,,,,,,,,,,,
سافر خالد مع الغلا وبنته ونور معاهم ورجع السعوديه بنفس اليوم
,,,,,,,,,,,,,,,,,,,,,
شهر والغلا ما كلمت خالد تدق تكلم خالتها وتسأل عن اهل البيت ,, وتدق على
نوف كل يومين .. خالد يدق على موبايلها بس ما ترد عليه , يدز لها ماسيجات
وما ترد عليهم .. دق على تليفون البيت وشالته الغلا ولما سمعت صوته
سكرت التليفون بويهه ,, اللي مزعلها ومضايقها انها ما سوت شي تستاهل
عليه كل اللي سواه وقاله خالد لها .. وهي في بالها ان اكلها لحبوب منع الحمل
ما هي جريمه ولا مصيبه تستاهل عليها اللي سواه خالد فيها .....
ناصر حس ان الغلا متضايقه واقترح انهم يسافرون أي بلد تختاره الغلا
ساره : شرايكم نروح تركيا
ناصر : كيفكم ويطالع الغلا : تروحين تركيا ؟
ابو مشاري : ايه تروح وانا اللي عازمها
الغلا مبتسمه : thank you mr botaihan
الكل ضحك ,, ناصر : يلا باشوف اقرب حجز وانتي دقي على خالد قوليله
الغلا ( ياكل تبن يوم كنت عنده شهر كامل ما يكلمني واذا تكلم ما يقول الا
الكلام اللي يغثني ويوم سافرت وبعدت عنه صرت عزيزه )
الغلا : ناصر لا تحجز هالأسبوع خلها الأسبوع الياي
ساره : ليش ؟
الغلا : نسيتي بعد 3 أيام عرس اميره
ساره : اييييه صج نسيت
ناصر : من خذت ؟
الغلا : فيصل ال .............
ناصر : جني سامع باسمه مو غريب
الغلا : يشتغل في بنك ال..............
ناصر : ايه صح اقول وين سامع هالأسم ,, الله يهنيها
الغلا : آمين والفال لك حبيبي
ناصر يضحك : كل رفيجاتج طاروا ما صدناهم لا انا ولا عليوي
الغلا مبتسمه : ما لكم نصيب فيهم ,, الله يرزقكم باللي احسن منهم
ساره وزوجها : آمين
بعد توصيات من الغلا لأمها على بنتها سافروا ناصروالغلا وساره وزوجها
خذوا لهم سويت 3 غرف وصاله ومطبخ تحضيري ,, بعد اسبوع من سفرتهم
الغلا تدق على نوف ,, نوف موبايلها كان بالديوانيه ناسيته
فهد يكلم خالد : هذا جوال نوف وفيه رقم غريب
خالد : يمكن مرتي داقه عليها
فهد : لا هذا ماهو بكود الكويت
خالد : رد شوف من
فهد : الو
الغلا : السلام عليكم
فهد عرفها : وعليكم السلام ورحمه الله
الغلا : شلونك فهد 
فهد : بخير الله يسلمك وشلونكم وشلون الأهل وفاطمه الصغيره
خالد فز قلبه يوم سمع فهد يقول فاطمه الصغيره
الغلا : الحمد لله بخير الله يسلمك نوف عندك
فهد : نوف ناسيه جوالها بالمجلس هنا وهي داخل اقول لها تدق عليكي ,,
لكن ما كأن الرقم غريب
الغلا : ايه انا مو بالكويت انا بتركيا
فهد وهو يطالع خالد : اها ,, على خير انا ابلغها
درى خالد ان الغلا مسافره تركيا عصب واخذ موبايل نوف من فهد ودق
على نفس الرقم وكلمته ساره : هلا والله نوف
خالد : السلام عليكم
ساره منحرجه : وعليكم السلام هلا خالد شلونك
خالد وهو كاتم اعصابه ما يبي يفضح نفسه جدام ساره : الحمد لله شلونكم
وشلون ابو مشاري والعيال
ساره : بخير الله يسلمك
خالد : الغلا جنبك ؟
ساره : تكرم توها داخله الحمام
خالد : انتوا لحالكم بتركيا ؟
ساره مستغربه سؤاله : لأ انا وزوجي وناصر
خالد : أها ,, خير ان شاء الله سلمي على اللي عندك .. فمان الله
سكرت ساره وحست ان خالد معصب وقالت لغلا
الغلا : خليه يولي بالطقاق
ساره : شكله متفاجأ ان حنا مسافرين ,, ليش انتي ما قلتيله ؟ شكله معصب
الغلا : لأ ما قلت له واذا معصب يطق راسه بالطوفه
ساره : شلون تسافرين وريلج ما يدري ! مينونه انتي .. بتييبين لروحج المشاكل
الغلا : ساره بليز بلا غثا انا يايه استانس لا تييبين لي طاريه
,,,,,,,,,,,,,,,,,,,,,,,,
من باجر بعد صلاة الصبح دق موبايل ناصر 
ناصر : هلا والله بالحبيب اخبارك
خالد : هلا بك اكثر شلونك عساك بخير
ناصر : بخير الله يسلمك ,, والله يا خالد مو ناقصنا الا انت
خالد : انا لو ادري كنت جيت ما عندي مانع
ناصر مستغرب : ليش وانت ما تدري ان احنا مسافرين ؟!
خالد : لأ
ناصر : ما بلغتك الغلا ؟
خالد : لأ
ناصر انحرج من خالد : سامحني خالد انا ما حجزت الا يوم قالت لي الغلا انها بلغتك ,, والله لو ادري انك مو راضي جان ما سافرنا
خالد وما يبي الأمور تتعقد بينه وبين الغلا اكثر من جذيه : لا ناصر وشدعوه ,,
من قال اني ماني براضي
ناصر : صوتك يقول ,, خالد انا حاس ان فيه شي بينك وبين الغلا ,, وانا
يوم شفتها متضايقه اقترحت عليهم نسافر علشان تغير جو ,, ووصيتها انها
تبلغك وتاخذ موافقتك
خالد : دامها معك كأنها معي
ناصر : تسلم يا الطيب
خالد : فاطمه معكم ؟
ناصر : فاطمه الكبيره والا الصغيره ؟
خالد يضحك من ورا قلبه : الله يخليهم ثنتينهم ,, فاطمه الصغيره
ناصر : فاطمه الصغيره عند فاطمه الكبيره والغلا ما راحت الا 
وهي موصيه حتى الجيران عليها ههههههههههه
خالد : ولمتى قاعدين ؟
ناصر : يعني باقي لنا 10 أيام ونرجع ان شاء الله .
خالد : ناصر لا تقول لغلا اني كلمتك .. ولا تقول لها انها ليه ما بلغتني عن سفرتكم
ناصر مستغرب : ليش ؟!!
خالد : هي رايحه تغير جو .. خلها تنبسط لا تكدر خاطرها
ناصر : ان شاء الله
,,,,,,,,,,,,,,,,,,,,,,,,
بعد اسبوع خالد يدق على ناصر 
ناصر : هلا والله بالنسيب
خالد : هلا بك زود ,, ناصر انا بتركيا لسه واصل وما ابيك تقول لغلا
بخليها مفاجأه بس بقابلها لوحدنا انا وياها
ناصر : حياك تعال الفندق
خالد : لا اختك وزوجها موجودين
ناصر : ما عليك عطني الوقت اللي بتيي فيه ونطلع انا واختي وزوجها .
من باجر الصبح قال ناصر لأخته ان خالد بتركيا ويبي يشوف الغلا ,,
طلعوا ساره وزوجها يتريقون بمطعم
الساعه 9 الصبح ناصر يدق الباب على الغلا : نايمه ؟
الغلا وهي متلحفه : تعال ناصر ,, شبغيت ؟
ناصر : ساره وريلها طلعوا يتمشون وانا بروح اشتري اغراض
ساعه وراجع تبين شي ؟
الغلا : بتخلوني بروحي !
ناصر : انطرج على ما تقومين وتلبسين !! ما نبي نتاخر عالغدا
الغلا : شغداه !! احنا ريوق ما تريقنا
ناصر : قولي انا مو احنا .. انا تريقت واختج وريلها بيتريقون برا
الغلا : عليهم بالعافيه
ناصر : يلا قومي قفلي الباب وراي باطلع
قامت الغلا قفلت الباب وراحت الحمام تسبحت ولبست نفنوف نص الساق
ابيض وفيه وروود ورديه وتوها بتنشف شعرها رن موبايلها
ناصر : غلا بطق الباب وافتحيه بايدي اغراض
انطق الباب وراحت الغلا فتحته ,, فتحت عينها ..شهقت وحطت
ايدها على حلجها


انتهى الجزء الثامن والعشرون
هل اكل الغلا لحبوب منع الحمل يعتبر جريمه تعاقب عليها ؟
وشرايكم بخطط الغلا مع صديقاتها بايام الدراسه ؟
ويا تري جية خالد لتركيا هل هي بدايه صلح
والا بيزيد الخصام والعناد بينهم
بانتظار ردودكم
دمتم بخير ( اختكم غفران*) 

(( الجزء التاسع والعشرون ))
( أيام من حياتي )
*********************

الغلا شافت خالد وانصدمت 
خالد يطالعها ولهان عليها حيييل : ما فيه حياك تفضل ,,
الغلا بعدت عن الباب ومشت بتروح غرفتها ,, دخل خالد وسكر الباب
ومسك ايدها ولفها له ولمها حيل : وحشتيني يا قلبي ..
مسح على خدودها وشفايفها ,, باسها وقال : اشتقت لك
الغلا واقفه منصدمه ( متى وصل! ومن قال له !! اكيد ناصر يا ويلي انفضحت)
خالد : وشلونها حبيبة قلبي
الغلا : أي حبيبة قلب انا والا اليديده ؟
خالد درى ان حاز بنفسها الكلام اللي قاله ,, مسك ايدها وقعد معاها عالقنفه :
انتي اللي قاعده بقلبي وما فيه بعدك
الغلا : بس انا حارمتك من العيال
خالد يقرب منها ويبوس خدودها وشفايفها : انتي حارمتني من ذول ..
وبصوت كله حب ووله : للحين زعلانه
الغلا : انت فضحتني جدام عمي ,, واكيد بعد جدام فهد لأنك ما تخش عنه شي ,
جني انا مسويه جريمه .. اللي يسمع يقول ماكله حبوب مخدرات مو حبوب
منع الحمل ,, *وتنزل دموعها* ,, ليش تسوي فيني جذيه .. المفروض مشاكلنا
نحلها بروحنا وما ندخل أحد فيها لا اهلك ولا اهلي ,, انت حتى ما ييت تكلمت
معاي صرخت بويهي وطلعت
خالد : انتي اللي هربتي وما حليتي المشكله ,, سافرتي وخليتي كل شي معلق
الغلا : سفري مو هروب وانا ما اصريت على السفر الا لما قلت لعمي انك
بتتزوج .. ناطرني يعني ابارك لك وارقص بعرسك مثلا
خالد بصوت هادي : وش اللي يرضيك الحين ؟
الغلا تصد عنه : ما فيه شي يرضيني بعد ما فضحتني جدام اهلك
خالد : غلاي محد عرف بس ابوي
الغلا بعصبيه : وابوك قال لأمك وأمك قالت ليدتك ويدتك قالت لعمتك
وانتشر الخبر
خالد : ليه هالتفكير ! صدقيني يا قلبي ما في حد يدري غير ابوي ,, وبعدين
فهد ماله شغل بحياتنا
.........
الغلا بهدوء : اخواني يدرون انك هنيه ؟
خالد : ايه دقيت على ناصر وقلت له انك مسافره وما علمتيني
الغلا تطالعه : يا سلام فضحتني يعني
خالد : كان لزوم تبلغيني ماني زوجك وملزوم فيكي
الغلا : انا كنت عند اهلي يعني اخوي ملزوم فيني
خالد عينه بعينها : وانا ؟
الغلا : انت ما تبيني .. بدامك فكرت بوحده ثانيه يعني خلاص انا مالي مكان
خالد يمسك ايدها الثنتين ويبوسهم : انتي كل المكان قلبي ما فيه غيرك
انتي وبس صدقيني
الغلا : انت وعدتني انك ما تضايقني ولا تغثني بكلمه ,, نسيت يوم تقول لي 
مابي اشوف دموع حياتنا اليايه كلها فرح في فرح
خالد يبتسم : بهارات الحياة الزوجيه ما يقولون كذا
الغلا : بهاراتك فيها فلفل وايد .. وحار بعد
ضحك خالد ولمها لصدره : احبك يا روح خالد
الغلا وهو حاضنها غمضت عيونها ( انا بعد احبك وما اقدر على فراقك )
خالد : الغلا وش رايك تجين معي الفندق
الغلا بعدت عنه : لا والله احلف ؟
خالد : ليه حرام !
الغلا : ايه ,, شبيقولون اخواني اذا رحت معاك ؟
خالد : وش يقولون .. رجال وزوجته
الغلا : لأ ماني رايحه
خالد يلمها: يهون عليكي تخليني لحالي
الغلا وعينها بعينه : ايييه
خالد : ما اشتقتيلي ؟
الغلا وتصر عيونها : يعنيييي تقدر تقول 30% 
خالد : والسبعين لمن ؟
الغلا : حبيبة قلبي فطامي
قضوا اليوم كله بره الغلا وخالد وساره وزوجها وناصر تغدوا وتسوقوا
وتمشوا وتعشوا بفندق وعلى الساعه 12 رجعوا وخالد رجع بروحه الفندق
خالد يكلم الغلا بالموبايل : حرام عليكي كلنا بنفس البلد وانتي بشرق وانا بغرب
الغلا : هههههه احسن ,, نعيد ايام الملجه
خالد : وش رايك اجي آخذك الحين ؟
الغلا : الحين !! انت صاحي الساعه بتصير وحده
خالد : ان شاء الله عشرين .. حرام عليكي غلاي حسي فيني مشتاااااااااااق
الغلا : تشتاق لك العافيه
خالد : ابي احضنك وانومك على صدري
الغلا : بالسعوديه ان شاء الله
خالد : وليه مو هنا ؟!!
الغلا : تبي الصج والا اجذب عليك
خالد : الصدق اكيد
الغلا : الصج اني من رجعت الكويت الى اليوم ما كلت حبوب منع الحمل
واذا ييتك يا حبيبي خطر عليّ .. فهمت
خالد : وليه ما كلتيهم ؟ اخيرا سمعتي كلامي
الغلا : ههههههه انت مو عندي ,, قلت ارتاح جم شهر بعدين آكلهم
,,,,,,,,,,,,,,,,,,,,,,,
طول هالأيام اللي خالد فيها بتركيا حاول انه يختلي بالغلا بس هي ماخلته
اول شي هي مستحيه من اخوانها وثاني شي درس لخالد علشان يعرف 
يضبط اعصابه وتفكيره
بالمطار,, 
خالد : وش رايك ترجعي معي
الغلا : وبنتي !!
خالد : خليها عند امك كم يوم .. نروح انا وانتي شهر عسل جديد
الغلا تطالعه وعاقده حواجبها : جني اشم ريحه خدعه
خالد مبتسم : خدعه اني اروح مع زوجتي شهر عسل !!
الغلا تقرب منه وتساسره : ايه لما يدري ان زوجته ما تاكل حبوب
,,,,,,,,,,,,,,,,,,,,,,,,,
بالكويت باقي اسبوع وفاطمه الصغيره تكمل سنه
الغلا : ها ساره شرايج ؟
ساره : والله فكره حلوه ويديده محد سواها بالعايله
الغلا : انزين ,, نختار مطربين ومطربات يعني شخصيات غنائيه
ساره : وانتي شللي ابالج ؟
الغلا : بما اني الحين فيني عرج سعودي بتنكر محمد عبده
ساره تضحك : محمد عبده اسمر وانتي بيضه
الغلا : المكياج ما يقول شي
دقت الغلا على اهلها وصديقاتها تعزمهم على عيد ميلاد بنتها والحفله
تنكريه ,, واحلى زي تنكري له هديه 
,,,,,,,,,,,,,,,,,,,,,,,
خالد : شلونها حبيبة قلبي
الغلا : منهي انا والا فطامي ؟
خالد : انتي معاها
الغلا : لااااااا انا اغار .. سلم عليّ انا اول بعدين هي
خالد : تسلمولي انتوا الأثنين ,,, يلا حبيبتي لي متى هالتغلي ,, متى بتجين ؟
الغلا : بعد اسبوع ان شاء الله
خالد : اسبوع !! واجد.. ليه ؟
الغلا : بعد يومين عيد ميلاد فطامي بتكمل سنه ,, وانا مسويه لها حفله
خالد : ما يجوز حفله لعيد ميلاد
الغلا : انا ماني مسويتها بصاله والا بفندق , بسويها في بيتنا .. بيمع اهلي
وصديقاتي وبنستانس ونرقص
,,,,,,,,,,,,,,,,,,,
يوم عيد الميلاد والغلا خابصه البيت من الصبح ,, تطمنت ان كل شي ok 
البوفيه والكيكه والزينه .. كل وحده تنكرت بلبس ,, الغلا خذت دشداشه وشماغ
وعقال من ناصر ولبست من عندها بالطو اسود عليهم ,,,
ساره تنكرت بلبس سعاد حسني في فيلم اميره حبي انا ولبست فستان احمر ,,
ام يوسف تنكرت بالمطربه ام كلثوم وسوت نفس تسريحتها والنظاره ,,
ام حمد لبست ثوب تور مطرز وقالت لها الغلا انتي عوده المهنا ههههه
بنات خاله الغلا وحده تنكرت صباح والثانيه عبد الكريم عبد القادر
وخاله الغلا ام فواز تنكرت بعايشه المرطه ,,
وميمي تنكرت بلبس ليلى والذيب واميره لبست لبس دكتوره ,,
عاليه تنكرت بالمطربه فيروز وغاليه وديع الصافي ولبست الطربوش ..
واليهال الصغار اللي لابس فراشه واللي ساحره واللي سوبرمان واللي نحله ...
الحفله كانت استهبال باستهبال الغلا فاجأت الجميع وكلهم بصوت واحد :
واااااي جنه جدامنا محمد عبده بس ضعيف
الغلا ميته من الضحك
خاله الغلا ام فواز : بصراحه انتي احلي لبس تنكري انتي تستاهلين الهديه
الغلا تضحك : ما يصير انا صاحبه الدعوه وآخذ الهديه ,, وبعدين كل اللي
شرفوني لهم هدايا هذا حفل بنتي الغاليه
ام فواز : عيل يلا يا عبده سمعنا شي
الغلا اخذت قفشه ( ملعقه ) يعني مايكروفون وغنت :
ايوه .. قلبي عليك التاع ,,, ما يحتمل غيبتك ليله
ايوه قلبي قلبي عليك التاع ..
الكل صفر وصفق للغلا ,, وراحت ساره (سعاد حسني) وتكلم الغلا :
يلا يا عبده غني معايا : الدنيا ربيع والجو بديع افلي على كل المواعيد 
مافيناش كاني ومافيناش ماني كاني ماني ايه دي الدنيا ربيع
*وصرخت ساره* : الدنيااااااااااااااااااااااا ربييييييييييييييييييييييع
ههههههههههههههههه هههههههههههههه ههههههههههههههههه
ام يوسف طول الحفله وهي قاعده مرتزه * يعني ثقيله* هههههه
قومتها الغلا وغنت وصله صغيره لأم كلثوم ,, بنت خاله الغلا غنت لصباح
وبنت خالتها الثانيه ( عبد الكريم عبد القادر ) غنت مع الغلا دويتو :
عبد الكريم عبد القادر : انا رديت لعيونج انا رديت
محمد عبده : ولج حنيت مثل ما يحن حمام البيت
عبد الكريم عبد القادر : احبج حب يا روحي يا روحي ما حبه ابد انسان
محمد عبده : مااغبي واقول اهواك مااغبي ,, مااغبي شكثر ولهان ياخالد
كل الحضور : ههههههههههههههههههههههههههههههههههههه
الكل غنى ورقص وام حمد وخواتها رقصوا سامري ,, وعاليه غنت دويتو
اغنيه لفيروز ومعاها غاليه ,, واستهبلت الغلا مع ميمي
تركض وراها على انها الذيب اللي بياكل ليلى هههههههه
والغلا سوت نفسها تعبانه وتلهث وقعدت على القنفه وياتها اميره ( الدكتوره)
وشربتها دوا هههههههه
الغلا : اشوه انه دوا مو ابره دكتوره اميره حبي انا ههههههههههه
,,,,,,,,,,,,
الغلا : علي صوتج ما اسمع
نوف : وش هالأزعاج !! اطلعي عشان تسمعيني
الغلا بغرفتها : هلااااااااااا بنوف السعوديه
نوف : هلا بك يا قلبي شلونك وشلون فطيم عيد ميلاد سعيد
الغلا : مشكوره حبيبتي والله تمنيتكم معانا
نوف : ان شاء الله لي جيتي نعمل لكم حفله انتوا الثنتين
الغلا تضحك : مشكوره يا عمري ,, نوف ترى ما خليت شي ما صورته
وان شاء الله لي ييت راح اوريج الشريط ,, نوف بدز لج صوره وقوليلي
شرايج ok ؟
نوف : ok
دزت الغلا لنوف صورتها وهي متنكره وكاتبه تحت الصوره الغلا عبده
استقبلت نوف الصوره ماتت من الضحك ,, دزت ماسيج للغلا :
لو ما كتبتي الغلا عبده كان قلت محمد عبده محلو وضعفان
نوف نادت خالد : لك عندي شي بمليون ريال
خالد : يا ساتر مليون !! اكيد انه غالي
نوف : غالي وبس ,, افتح جوالك واستلم
خالد يشوف الصوره ومستغرب : من ذا ؟
نوف ميته من الضحك
خالد : وش فيكي تضحكين ,, اكلمك انا من هالرجال ؟!
نوف من كثر ما ضحكت قعدت عالقنفه ,, دخل عليهم فهد : ضحكونا معكم
خالد : تعال بالله شوف مرتك وش دازتلي !!
نوف تقوم وتاخذ موبايل خالد : لااااااا خالد تعال شوف اقرا الأسم اللي تحت
قرا خالد الأسم وفتح عيونه : ما عرفتها !!!! وش عامله بنفسها !!!
نوف تضحك : متنكره بلبس محمد عبده
فهد : من ذي ؟
خالد يطالعه ومبتسم : زوجتي
نرجع للحفله ,,,,
ام فواز: غلا ما رقصتي شرقي
الغلا : خالتي دشداشه ما ينرقص فيها شرقي ....
شوفوا نص ساعه وزهبولي شرقي بسوي لكم مفاجأه
صعدت الغلا غرفتها مسحت مكياجها وطلعت بدلة رقص وفلت شعرها
وحطت مكياج ولبست اكسسواراتها وتعطرت ونزلت ,, وهي تنزل من على
الدري : يلا حطوا شرقي انا نازله
دشت الغلا الصاله وهي ترقص وتهز ,, كل الحضور يوم شافوها ضحكوا
الغلا تروح يم كل وحده وتهز لها شويه
ساره : هههههه والله خطيره من وين هالبدله ؟
ام فواز : والله اللون خطير حمر ولا عنه
ام حمد : هههههههه الله يصلحج يا بنتي 
رقصت الغلا مصري لين انهد حيلها
الغلا قاعده على القنفه وتناهت : وااااي تعبت خصري قام يعورني
ميمي : من الهز
غاليه : هههههههه غلوي شهالمفاجأه صكيتي على فيفي عبده
ساره : الله يقطع بليسج ما بقى خرزه ما طاحت منج وانتي تهزين
الغلا : هههههههه واقول شنو هذا اللي ادوس عليه وعور ريلي
الغلا والبنات : هههههههههه ههههههههههاي
ساره : اقول .. خشي البدله حق خالد يشوفج فيها
الغلا : من صجج
ميمي : ايه شعليه ريلج ... الحين راقصه جدامنا .. شدعوه يعني ما رقصتيله ؟
الغلا : اممممم تصدقين لأ ولا مره رقصت جدامه .. مادري احس جنه فشله
ساره : ههههههه مالت عليج شفشلته 
الغلا : مادري احس عيب
ميمي : شنو انتي راقصه جدام احد غريب دا جوزك يا حبيبتي
الغلا فاتحه عيونها باستهبال وبالمصري : والله !!!!!!!!!
,,,,,,,,,,,,,,,,,,,,,,,,,,,,,,,,,,,,,,,,,
,,,,,,,,,,,,,,,,,,,,,,,,,,
,,,,,,,,,,,,,,,
,,,,,,,
,,,
,
رجعت الغلا وبنتها السعوديه وسوت لهم نوف حفله مثل ما وعدتهم .
خالد : غلاي
الغلا : نعم
خالد : وش رايك نسافر
الغلا : نسافر !! وين ؟!
خالد : أي مكان انتي تختاريه
الغلا : مو وقت سفر الحين
خالد : احسن عن الزحمه وعشان نكون لوحدنا
الغلا : وفاطمه ؟
خالد يضحك : فاطمه عند فاطمه عند فاطمه
الغلا تضحك : الله يخليهم جميعا
خالد : ها وش قلتي
الغلا : ما ادري ,, مو فبالي سفر الحين
خالد يقرب يمها ويمسك ايدها : يعني شهر عسل جديد
الغلا تطالعه : ما صار هالعسل
خالد : يلا يا قلبي ودي اسافر معك
الغلا : لا تقول المانيا
خالد : لا موبألمانيا ودي اروح البحرين
الغلا : شمعنه ؟!
خالد : مادري احس لي رحت البحرين كأني معرس
الغلا فهمت كلامه وهي مبتسمه : مو كل سفره للبحرين سفره .. وقبل
لا ينحط جواز السفر بالجنطه الحبوب قبله
خالد : يا زيييينك من غير حبوب
الغلا وعينها بعينه : ها .. جنه الموضوع فيه إن
خالد : لا إن ولا لكن ,, نصبر وامرنا لله * ويلمها ويبوس خدها* :
حبيبتي فاطمه كملت سنه مالا داعي الحبوب
الغلا : اتفاقنا سنتين والا انت مشتهي تزعلني
خالد : لأ ,, لأ إلا زعلك ما اقدر عليه
,,,,,,,,,,,,,,,,,,,,,,
سافروا لبنان وقعدوا 10 أيام ,, ما صبرت الغلا تكمل اسبوعين
اشتاقت لبنتها
..........................
الغلا : اهلين اميره حبي انا
اميره : هلا فيج غلوي شخبارج وشلون فطومه
الغلا : بخير الله يسلمج ,, انتي شلونج وشلون قيس
اميره تنهدت : بخير الحمد لله
الغلا : اشفيج امور شكلج متضايقه !!
اميره اخنقتها العبره : سلامتج حبيبتي
الغلا : اميره قوليلي اشفيج ؟ انا ادري انج قاعده تبجين ,, متهاوشه مع ريلج ؟
اميره وهي تبجي : لأ بس متضايقه شوي
الغلا : شمنه ؟
اميره مستحيه تتكلم
الغلا : قلتي لأمج والا لميمي عن اللي مضايقج
اميره : لأ
الغلا : عيل قولي لا تكتمين بقلبج
اميره تمسح دموعها : غلا انا من تزوجت وفيصل ما قرب لي
الغلا فاتحه عيونها : ليش ؟!!!! انتي صادته ؟
اميره تبجي : لأ غلا ما صديته ,, صج في بدايه حياتنا كنت استحي منه
بس بعدين مع الأيام خف الحيا شوي
الغلا : اميره معقوله صار لج معاه 5 شهور وما لمسج !!
اميره : غلا ,, بعض المرات يتعمد ايي متأخر البيت ,, ينطرني انام ,,
وانا اسوي نفسي نايمه علشان لا احرجه وكل ما تم جم اسبوع يسافر له
جم يوم ويرجع إهيء إهيء بس عشان يبعد عني
الغلا متأثره : ما كلمتيه ؟
اميره : اكلمه عن شنو ؟
الغلا : عن اللي قلتيلي 
اميره : لا غلا استحي .. لو اتم معاه عمري كله ما فاتحته بهالموضوع
استحي غلا استحي
الغلا : اميره ادري ان هذا الشي حساس ,, بس لازم اتكلمون فيه ..
شدراج يمكن اهو بعد يعاني
اميره : غلا .. انا مابي احرجه واحرج نفسي .. غلا انتي ما تدرين شلون
معيشني ,, ولا يوم زعلني ولا غثني بكلمه .. ما يطلع الصبح الا لما اتريق
معاه .. ياكل وايده شابكها بايدي .. ما يطلع الا لما يلمني ويبوسني , يقول
هذول جرعة الحنان لازم آخذهم .. إهيء إهيء
الغلا : اميره احس ان فيصل فاقد اشياء وايد
اميره : اشياء شنو ؟؟ الحمد لله هو بخير ونعمه
الغلا : ما اقصد اشياء ماديه .. قصدي اشياء معنويه ونفسيه ,, يمكن اللي
فيه شي نفسي ,, يمكن اهو بعد يحاول يفاتحج بموضوعه بس مستحي منج 
اميره لازم تساعدينه .. اذا انتي وياه تستحون شلون بتحلون المشكله ؟!
اميره : مادري غلا بس انا عن نفسي مستحيل ابادر بهالشي واقول له ..
راح ارتبك وابجي انا ادري بنفسي
الغلا : ان شاء الله ما يصير الا كل الخير يمكن حيا على قولتج ومع
الأيام يتشجع ويصارحج
اميره : الله كريم وانا ما اعترضت من حبي له صابره
الغلا : الله يهنيج وياه ويسعدج يا قلبي
اميره : غلا بليز لا تدري مريم بالسالفه
الغلا : انتي قلتيلي شي ؟؟
اميره : ههههههههه
الغلا : ايه جذيه عساها دوم هالضحكه
,,,,,,,,,, بعد 3 شهور ,,,,,,,,,,,
فاطمه تبجي والغلا نايمه ما سمعتها ,, خالد شال بنته وقعد بطرف السرير:
غلا ,, غلا 
الغلا : اممممم
خالد : حبيبتي يلا قومي بنتك تبكي جوعانه
الغلا مغمضه عيونها وبصوت نايم : خالد ودها تحت تعبانه وفيني النوم
بعد يومين بجناح خالد والغلا وتحديدا بغرفه المكتب

7 

7

7

الغلا : حبيبي تعال بقول لك شي
خالد : خير يا قلبي
الغلا : تعال بساسرك لحد يسمعنا
خالد مستغرب : ما في احد,, بس انا وانتي هنا
الغلا :

شكانت الغلا بتقول لخالد 
تقدرون قرائي الأعزاء تخمنون الكلام اللي الغلا بتقوله
وشبيصير بين اميره وفيصل وحياتهم 
تابعوني
دمتم بخير
(اختكم غفران*) 

 (( الجزء الثلاثون ))
( أيام من حياتي )
****************************** 
************************* 

خالد : وش فيكي يا عمري ليه تناظريني كذا
الغلا اخذت ايده وحطتها على بطنها وطالعت بعيونه وابتسمت
خالد فاتح عيونه : صدق ؟!!!
ابتسمت الغلا وحطت ايدها ورا رقبته
خالد : والحبوب ؟!!!
الغلا : قلت لك من رجعت لأهلي ما كلتهم وحتى لما رجعت من تركيا
خالد : يعني تلعبي بأعصابي
الغلا : لأ ,, بس حبيت اسويها لك مفاجأه .. شرايك ؟
خالد باسها : أحلى مفاجأه ,, مبروك يا قلبي .. 
عشان كذا طلبتي ايس كريم من يومين ؟
الغلا تطالعه ومبتسمه 
شالها خالد ولف فيها وهو فرحان والغلا تصرخ : خالد لأ لأ نزلني لا اتعور
حطها خالد عالقنفه وقعد يمها : فرحانه
الغلا : وايد وايد وايد
خالد : اكثر من حمالك بفاطمه
الغلا ( لا يا خالد ليش هالسؤال ) 
خالد : ليه ساكته ؟
الغلا منزله راسها : شقول ؟
خالد يرفع راسها : فرحانه اكثر من حمالك بفاطمه ؟
الغلا : اولا الحمد لله على كل حال .. وفاطمه حبيبة قلبي ,, مع اني ما كنت
متوقعه اني احمل فيها بهالطريقه * سكتت الغلا وغمضت عيونها تبي تطرد
أي فكره تييها عن ذيك الأيام*
حس فيها خالد : غلاي ضايقك سؤالي ؟
الغلا : حبيبي لا تنبش الجروح ,, انا احاول اني اطبب جروحي
صج انت ما قصرت ساعدتني بس لا تطري ذيك الأيام
خالد لمها وحط راسها على صدره 
الغلا : خالد
خالد : عيونه
الغلا : احس ان حمالي هذا غير .. يعني ما فيه دموع وألم
خالد يرفع راسها ويبوسها : مبروك عليكي يا قلبي وان شاء الله بولد
الغلا : انا ابي بنيه 
خالد : عندك فاطمه
الغلا : وابيلها اخت , و ان شاء الله الله يرزقني باللي اتمناه
خالد : اول يجي عبد الله وبعدين تجي البنت
الغلا تطق يبهتها بيبهته وتتكلم بدوي : يا بطيحان اول تجي ساره
وبعدين يجي عبد الله
,,,,,,,,,,,,,,,,
الكل عرف بحمل الغلا واكثر واحد فرح لها هو عمها بو عيسى .
الغلا بالشهر الثالث من الحمل ,, اتفقوا البنات انهم يتيمعون ويسوون
حفله عشا واغاني ورقص
خالد : من بيجي اليوم ؟
الغلا : كل البنات .. خواتك وحمواتهم ومرت اخوك وخواتها وبناتهم
خالد : عاد ما اوصيكي
الغلا : على شنو ؟
خالد : على وش بعد ؟!! مافي رقص
الغلا ( عيل شحقه متيمعين )
خالد : كأنك ناويه لك على نيه 
الغلا تضحك وتغني : ناويه لك على نيه بس اصبر انت شويه
خالد يضحك : غلاي اكلمك جد انا
الغلا : جد والا عم ولا خال هههههههههه
خالد : بدامك استهبلتي بتمشي باللي براسك ,, ما كأنك امس
نايمه وتبكي من عوار ظهرك
الغلا : الحمد لله ما فيني الا العافيه
خالد معصب : يعني بترقصى
الغلا من ورا قلبها : no I will not 
خالد : الغلا لا تكذبي عليّ ترى ازعل منك
الغلا تغني : لا لا لا لاتكذبي .. اني رايتكما معا
ودعي البكاء فقد كرهت الأدمعا
خالد يبوسها على خدها : احبك غلا روحي
الغلا تغني : احبك احبك .. احبك مثل ما يحب الطفل الطيور
احبك احبك .. احبك كثر ما يحب القطو الصبور
خالد والغلا : هههههههههه هههههههههههه ههههههههههههه
,,,,,,,,,,,,,,,,,,,,,,,
تيمعوا البنات واغنيه ورا اغنيه واستهبال ورقص ,, خالد دز ماسيج
لنوف اذا كانت الغلا رقصت ودزت له نوف ايه وهي ما تدري ان خالد مانعها
راح خالد عند يدته وقال لنور تنادي الغلا ,, راحت الغلا تحسب ان اليده
تبيها : هلا يما آمري شبغيتي
الجده : ما ابغي شي يمي سلامتك خالد يبغاك
الغلا : خالد !! وينه
الجده : تو دخل الحمام وانتي بكرامه
طلع خالد من حمام يدته : هلا باللي ما تركت اغنيه ما رقصت عليها
الغلا فاتحه عيونها ( شدراه ) : انا ,, من قالك ؟!!!!!
خالد معصب : يعني رقصتي ؟
الغلا : لأ
خالد : تكذبي
الغلا : خالد مناديني ومقومني من عند البنات علشان تقول لي تكذبي
خالد : وانا وش قلت .. انتي ما تخافي على اللي في بطنك ؟
الغلا وتسوي نفسها بريئه : عاد انا شمسويه ,, رادحه والا ناطه
قاعده مع البنات اصفق بس ():
خالد : عيني فعينك .. لا تكذبي
الغلا : يما شوفيه
خالد : وش تشوف ,, والله الحين اروح ادخل عليهم واشيل المسجل
قال خالد كلامه بدخلة ابوه
الغلا وتروح ورا عمها: دخيلك يا عبد الله انقذني من هذا الوحش
ابو عيسى يضحك : وش بلاك يا الوحش على الغزاله
خالد مبتسم : يبا جننتني ترقص مع البنات وهي امس تبكي من ظهرها
الغلا بدلع : عمي ما رقصت قاعده يم نوف واصفق مع البنات
خالد : تصفقي والا تردحي
الغلا : اصفق شويه واهز شويه
ابو عيسى وامه ضحكوا
رن موبايل الغلا وكانت نوف : انتي وينك ؟
الغلا بصوت واطي : عند امي فاطمه
نوف : يلا دورك وش تبغي ترقصي عليه
الغلا : ابي شرقي
سمعها عمها ومات ضحك عليها
خالد : سمعتك والله ان رقصتي يا ويلك
الغلا راحت عند خالد اشبكت ايدها بايده وايدها الثانيه حطتها ورا
ظهره : ما راح ارقص معاهم بارقص معاك انت
وغنت له وهي تتمايل وياه : 
انا رديت لعيونك انا رديت
ولك حنيت مثل ما يحن حمام البيت
احبك حب يا روحي يا روحي ما حبه ابد انسان
ما اغبي واقول اهواك ما اغبي
ما اغبي شكثر ولهان ما اغبي
ولعيونك انا رديت ولعيونك انا رديت
قزر عمري اسولف فيك ولا اتعب ولا اتعب
وكل منك وكل ما فيك غصب ينحب غصب ينحب
على خدك يا نوير الربيع زاهي
نظر عينك طفل عن دنيته ساهي
خالد يغمز لها ويكمل : يا علك ما نسيتيني
يا علك كثر حبي تحبيني
الغلا مبتسمه : انا وان طالت الغربه
ارد لك واسبق سنيني
ماانساك ماانساك لو مهما جرى ماانساك
ماانساك ماانساك يا انس روحي وغربتي ماانساك
وعيونك الحلوه ترى
آخر محطه بدنيتي منساك
ما اغبي واقول اهواك ما اغبي
ما اغبي شكثر ولهان ما اغبي
ولعيونك انا رديت ولعيونك انا رديت
انا .. انا .. انا رديت يا خاااااااااالد
ضحكوا كلهم وخالد لم الغلا وباسها على راسها
الغلا تساسره : يلا خذيت حقك خلني اروح استانس مع البنات
وهي ماشيه عمها كلمها : ديري بالك على حالك يا بنتي
الغلا : ان شاء الله عمي ,, والله يا بخت فاطمه فيك
الجده : أي فاطمه فيهم ؟
الغلا وهي ترسل بوسه بالهوا لليده : امه وزوجته وحفيدته ....
,,,,,,,,,,,,,,,,,,,,,,,,,
,,,,,,,,,,,,,,
,,,,,,
,, اللي ما يطيع يضيع ,,
7 
7
7
بالليل الغلا نايمه وتون ,, دخل عليها خالد سمعها ,, فتح الليت
وشاف دموعها : غلا وش فيكي ؟
الغلا مغمضه عيونها : .....................
خالد : غلا نايمه ؟
الغلا : ...........................
خالد حط ايده على بطنها
الغلا : آآآآآآآآآي
خالد اخترع : بسم الله الرحمن الرحيم عسى ما شر
الغلا : اهيء اهيء بطني يعورني
خالد يصرخ : الحين بطنك يعورك ,, الحين حسيتي
الغلا زاد بجيها : بس خالد لا تصرخ .. اهيء اهيء اطلع خلني 
بروحي وسكر الليت
خالد يمسح على راسها: اطلع وانتي حالتك كذا .. قومي نروح المستشفى
الغلا مسكت ايده وحطتها على بطنها : انت اقرا عليّ وانا اصير زينه
خالد قعد يمها عالسرير : حبيبتي شفتي عنادك لوين وصلك ,, وش فادك
الرقص قوليلي ؟
الغلا : بس خالد خلاص ما تبي تقرا عليّ روح وخلني بروحي
خالد : تدري اني ما اقدر اتركك لحالك قلبي ما يطاوعني ,,
وين الزيت اللي كنتي تحطي منه على بطنك ؟
الغلا : باليراره
اخذ خالد الزيت ومسح على بطنها وهو يقرا عليها
وما تركها الا لما نامت (:
,,,,,,,,,,,,,,,,,,,,,,,,,,
يتبع
*
* 


بعد اسبوعين ,,,,,,, دقت اميره على الغلا
الغلا تكلم اميره : هلا باميرتنا
اميره منهاره وتصيح : آآآه إهيء إهيء لحقي عليّ
الغلا ترجف من الخوف : اميره شصاير ؟ شفيكم ؟
اميره بهستيريا : طلقني يا غلا طلقني
شهقت الغلا : ليش !! شصاير؟ ولا مره شكيتي منه ان غلط عليج بشي
اميره : آآآآآآآآآه يا الغلا بموت بموت
الغلا : اسم الله عليج ,, اميره السالفه فيها إن ,, مو معقوله , ما اصدق
فيصل يسوي جذيه 
اميره : غلا امس طالعه متعشيه معاه وقال لي كلام حب وغزل ما سمعته
منه حتى بالملجه .. وعطاني هديه غاليه * تبجي وتمسح دموعها* غلا
انا ادري انه يحبني ,, غلا ما يناديني الا اميرتي .. يقولي انتي اميرتي انا بس
الغلا : اميره هدي بالج وحاولي تكلمينه
اميره : سافر يا غلا سافر * بجت بصوت عالي والغلا بجت معاها *
اميره : غلا اتصدقين ,, حاط ورقة طلاقي بظرف ومعاها ورقة تمليك
البيت اللي ساكنته ,, غلا كتب الفيلا باسمي !
الغلا : ما قلت لج السالفه فيها إن ,, فيه شي اميره صدقيني وهالشي
لازم انتي تعرفينه انتي اللي عايشه معاه
اميره : غلا تدرين اني ما اخش عنج شي ,, ماكو شي غير اللي قلت لج
عنه إهيء..إهيء.. موذنبي , انا ما منعت نفسي عنه انا حبيته يا غلا حبيته
الغلا : يمكن فيه شي بس مستحي يقول لج .. انتي ما لاحظتي عليه ؟
اميره : انا كنت شاكه ومع الأيام تأكدت انه مريض ,, حياي منعني اني
اصارحه ومستحيل اقول له لأني استحي وانتي تعرفيني ,, بس انا كنت
صابره وراح اصبر لأني احبه ولا ابي غيره
الغلا : اميره حبيبتي يمكن اهو حس بالذنب ودرى بنفسه وما حب انه
يعذبج معاه اكثر من جذيه فعطاج حريتج وتعيشين حياتج مع واحد غيره
اميره بصراخ : وانا مابي غيره مابي غيره
الغلا : اميره ذكري الله .. ما تدرين يمكن سافر يتعالج
اميره : جان قال لي اروح معاه ولا جذيه يذبحني
الغلا : حبيبتي اذا الله كاتب يرجع لج راح يرجع وانا حاسه بهالشي
اميره : ادعيلي الغلا انا ابيه يرجع لي , ما اتصور حياتي بدونه احبه غلا احبه
الغلا سكرت من اميره وبجت على صديقتها ودقت على ميمي وقالت
لها تروح عند اميره وتقعد معاها وتدق تطمنها لأنها ما تقدر تسافر 
بسبب الحمل والنساة ,,
مروا يومين على اميرة وهي حابسه نفسها بغرفتها عافت الاكل وبس
تبجي ودموعها على خدها .. الموبايل ما يفارق ايدها على امل انها تشوف
اتصال من فيصل او ماسيج ... فتحت موبايلها وارسلت له :
الشوق يغلي والمشاعر تناديك
تعال واسمع ما جرى في غيابك
بأول غيابك انكسر قلب مغليك
وبثاني غيابك دمعي يبكي جنابك
وبثالث غيابك بالغلا قمت اعزيك
في موت قلب هام بك وابتلى بك
فيصل لما قرا الماسيج عوره قلبه ودمعت عينه .. اميره هي الوحيده
اللي دخلت قلبه وحبها ... وعلشان هالحب ما بغى يعذبها وتشاركه
بمرضه .. من حبه لها عطاها حريتها .. سافر عشان لا تحس بعذابه ,,
رن موبايله بماسيج ثاني :
امنتك الله لا يطول غيابك
وش تنفع الدنيا بليا وجودك
يمكن غيابي ما يسبب عذابك
لكن عذابي يا عذابي .. صدودك
حاسب ضميرك لا تعجل عتابك
وين الأماني وين باقي وعودك
غالي وتبقى غالي في غيابك
لكن تزود من الغلا في وجودك
فيصل ... انا ما احبك .... انا
اعشقــــــــــــــــــــــــــــــــــــــــــــــ ــــــــــــــــــــــــــــــــــــــــــــــك
فيصل نزلت دموعه .. هزته كلمتها : حتى انا اعشقك يا اميرتي ..
انا سافرت علشانج واذا الله كاتب يجمعنا مرة ثانيه راح ارجع لج
واعوضج بكل دمعة نزلت من عينج وبكل آه طلعت من قلبج ...
اميرتي اتمنى انج تنطريني ... ما اتخيل اشوفج مع واحد غيري...
آه يا اميرة يومين وحالي انقلب .. غاليه وبتمين غاليه على قلبي ..
الله يصبرني على بعدج ويعيني على الأيام اليايه ,,,,,,,
وصل له ماسيج من اميره ارتاح وابتسم يوم قراه باس موبايله وانسدح
على سريره ونام وهو لام موبايله والابتسامه على وجهه
اميره : نسيت الناس والدنيا ولكن ما قدرت انساك
ولا مني ذكرتك رجعت وقلت ... لعيونك
انا لعيونك الحلوه احبك واعشقك واهواك
ولا تسأل عن احوالي انا بسألك وشلونك
ترى ما همني غيرك ترى كل البشر تفداك
ترى موتي وميلادي حبيبي داخل عيونك
حبيبي انا انطرك
لا تطول علي
اميره لفيصل
وفيصل لاميره
احبك يا بعد كلي
احبـــــــــــــــــك
احبـــــــــــك
احبـــــك
احبك

يتبع 
*
* 

بعد شهر بالمزرعه

الغلا تغني لبنتها وبنتها تكمل معاها وهم يغنون يتمايلون يمين ويسار
الغلا : فطامي من 
فاطمه : تمو
الغلا : تراجيها
فاطمه : حمو
الغلا : يعزل بو
فاطمه : الأواوااا
الغلا : ويبسط بو
فاطمه : التمووووو
الغلا : ههههههههههه خالتي ,, عمي شوفوا شلون فاطمه تمد حلجها 
لما تقول تمر .. يلا يلا فطامي
الغلا : فطامي من تمر
تراجيها حمر
يعزل بو الحلاوه
ويبسط بو
فاطمه : التمووووو
الكل يضحك ,, دخل خالد شافته بنته وراحت له تركض ,, شالها خالد :
هلا بحبيبة ابوها
فاطمه : بابا اواوا
خالد : وانتي كل ما شفتيني تبغي حلاوه
الغلا : هههههه من زود حلاك حبيبي لشافتك تتذكر الحلاو
خالد ويبوس بنته : افطري اول بعدين الحلاوه .
من باجر الساعه 9 الصبح الغلا لبست بنتها مايوه احمر قطعتين وشورته
نص الفخذ ,, دهنت شعرها بزيت ولبستها قبعه حمره ونزلت تحت ,,
ام عيسى شافت فاطمه : يا زين هالحمر ربي يحفظك
الغلا وتحب راس خالتها : صباح الخير خالتي
ام عيسى : الله يصبحك بالنور
الغلا : عيل وين الشباب ؟
ام عيسى : برا بالمجلس ,, هقوتي ليلحين نايمين
الغلا : بوديلهم فاطمه تقعدهم
نزلت نوف مع بنتها : ليه ما قلتي بنتك بتسبح كان لبست بنتي
الغلا : روحي لبسيها على ما بنتي تقعد ابوها ليلحين نايم من سهرة امس
راحت فاطمه ودزت الباب ودخلت شافها يدها وضحك وهي راحت قعدت
على ريل فهد تحسبه ابوها
فهد : يا ويل حالي وش ذا الحمر اللي دخل علينا
التفت عيسى وشاف فاطمه : هلا والله وش هالقمر اللي دخل علينا
سعد : قمر حمر
الكل ضحك
فاطمه : با با ,, بابا
فهد : ابوكي ذا روحي قطعي شعره
قعدت فاطمه على صدر ابوها وحبته على خده .. خالد لمها ونومها يمه
فهد يضحك : هيييه يا الحبيب قم لا يكون حسبالك مرتك
خالد : كل تبن
فاطمه : بابا ماي تش
فهد : فسر وش قالت
خالد مبتسم : بتروح تتسبح ما تشوفها شلابسه يا الغبي
فهد يكلم فاطمه : تعالي بابا ,, وين هي نوره
فاطمه تأشر على الباب : نووا ماي تش
فهد : بعد ماي تش ,, اجل غرقت المزرعه
الكل : هههههههههههههههههههه
شال خالد بنته وطلع بره وشاف الغلا قاعده مع نوف عند حمام السباحه
* الغلا شاريه لبنتها حمام سباحه صغير وحاطتلها ماي والعاب*
خالد : السلام عليكم
الغلا ونوف : وعليكم السلام والرحمه
الغلا : هلا يا قلبي صح النوم
خالد : كنت حلمان وجاني هالحمر وتحقق حلمي
نوف تغمز لخوها : وهالحمر اللي حلمان به هالكبر والا اكبر ؟
خالد يضحك : فاهمتني اختي
الغلا تطالعهم : مالت عليك انت واختك صج ما تستحون
خالد ونوف : هههههههه ههههههههه هههههههههههاي
قعدت فاطمه ونوره يلعبون بالماي وياتهم دلال مع ولدها عمر
دلال : وش هالخيانه ليه ما قلتوا كنت لبست عموري
نوف : ممنوع دخول الرجال
الغلا : ايه بعدين يتهاوشون ويأذون خطيبي ,, انا ماارضى
البنات يضحكون .. قعدوا البيبيات بالماي ساعه وبعدين كل وحده 
شالت بنتها وراحوا الحمام .. الغلا بمساعدة نور سبحت فاطمه وبدلتها
ونزلت الغلا قعدت بالصاله ونور اخذت فاطمه الصغيره للألعاب ....
الغلا كانت قاعده يم خالد وبوعيسى يم امه وزوجته ودلال يم زوجها 
وانوار بغرفتها ونوف ليلحين تسبح بنتها ,,, دخل سعد ولد عيسى شايل
فاطمه واول ما دخل نزلها وهي راحت تركض وطبت على امها
الغلا : آآآآآآآآي فطامي شوي شوي عورتيني
خالد خاف على الغلا ,, سحب بنته وصرخ عليها : شوي شوي يا بنت
فطامي : وااااااااااااااااااع واااااااااااااااااااااااااع
الغلا : خالد ليش هاوشتها .. تعالي حبيبتي
خالد : خليها دلوعه بنتك .. 
فطامي : وااااااااااع واااااااااااع .. ماما 
خالد اكسرت خاطره : تعالي بابا
فطامي دموعها تنزل : آآ بابا آآ بابا
اخذها سعد وشالها : بس يا حلوه لا تبكين
فطامي : تد .. آآ بابا
الغلا وكل اللي بالصاله يضحكون
قام خالد بياخذ بنته من سعد قامت تصيح ...
فطامي : نأ نأ .. تد بابي بابي .. آآ بابا
بو عيسى : عطني اياها سعد
فطامي تصيح وما تبي احد غير سعد لأنه ملعبها بالألعاب ومعطيها حلاوه
فطامي : بكل بتت بلووووم باااتي اووو بغب بغب
الغلا : بعد عمري بنيتي كل هذا بقلبج وخاشته
اللي بالصاله : هههههههههههههههههههههههههههههههههههههه
الغلا : شوف خالد اهي واحد من الأثنين يا سابتك يا مادحه سعد
ههههههههههههههههههههههههههههههههههههههههههه
سعد يضحك : يلا فطومه نروح اعطيكي حلاوه ؟
فطامي وماده بوزها : أواوا ؟؟
الغلا : تعالي حبيبتي ... نزلت فطامي وراحت عند امها وماده بوزها
الغلا : يا حلو هالبوز والله ,, وتبوسها على شفايفها : واااي يا حلو بنتي
خالد يساسرها : ابزعل وابغي تراضيني نفسها
الغلا : هههههههههههههه
فطامي : ماما أواوا
خالد سحب بنته وباسها حيل على خدها .. فطامي تصيح وتروح عند
جدها : آآآآي أود .. وتأشر على خدها دو دو
بو عيسى حضنها وهو يضحك : اسم الله عليكي من الدودو ,, ويفتح
بوكه ويقولها : يلا مدي يدك وخذي اللي تبغي
فطامي خذت البوك كله وقامت تلعب فيه .. فتحته وطلعت 100 ريال
وقامت تركض حق سعد وتمد له الفلوس : تد أواوا
خالد : يا ويلي حلاوه ب 100 ريال
ام عيسى : الغالي للغالي 
فطامي قامت ترقص وتفتر وبايدها الفلوس : تد اواوا .. تد اواوا
شالها سعد : يلا قولي مع السلامه
فطامي تحرك ايدها بسرعه : ماما تلامه
خالد : بس ماما !! وين بعد بابا مافيه سلامه ؟
ابو عيسى : سلامه وانت تو مهاوشها ههههههه
الغلا : فطامي تعالي حبه بابا سلامه
الغلا دفنت ويهها برقبة سعد : تد اواو
الكل : هههههههههههههههههههههههههههههههههه
,,,,,,,,,,,,,,,,,,,,,,,,,,,,,,,
,,,,,,,,,,,,,,,,,,,,,,,,,,,,,,,,,,,,,,,
بوعيسى : لك يومين رتب حالك فيهم
خالد : ان شاء الله يبه .. تامر شي يا الغالي
بو عيسى : سلامتك يا ولدي
دخل خالد على الغلا وشافها ترتب كبت بنتها 
خالد : غلاي عندي لك خبر حلو
الغلا : هاته يا حلو
خالد يضحك : بعد يومين ان شاء الله مسافرين امريكا
الغلا : مسافرين !! منو ؟
خالد : انا وانتي
الغلا تبتسم : صج ,, شعندك بامريكا ؟
خالد : فيه مؤتمر عن الاستيراد والتصدير والتجارة بشكل عام وابوي رشحني
الغلا : وانت حبيبي رشحتني اروح معاك
خالد يغمز لها : ما استغنى عن غلاي انا
الغلا : وفاطمه بنتي
خالد : عند امي لا تحاتينها وبعدين السفره كلها اسبوع
الغلا : بس على شرط
خالد : وش هو
الغلا : توريني الجامعه اللي درست فيها والأماكن اللي رحت لها
خالد : ما طلبتي غلا روحي
في امريكا ,,,,,,,
خالد : الغلا ترى المؤتمر بس 4 أيام و3 أيام ان شاء الله راح نلف فيها 
امريكا واي مكان تبغي تروحي انا حاضر
الغلا : متى عيل بشوف الجامعه اللي درست فيها ؟
خالد : اشوف اول يوم متى ينتهي المؤتمر بعدين نحدد
اول يوم في المؤتمر الساعه 8 صباحا
الغلا : يا عيني .. والله ريلي شي بالبدله
خالد : بس الثوب احلى
الغلا : اكيد احلى وخاصه مع القتره .. ياالله من فضلك لي شفت الريال مرتز
بالدشداشه والقتره والعقال وريحة البخور ودهن العود تفوح منه 
,, الغلا تغني ,, يا معيريس عين الله تراك القمر والنجوم تمشي وراك
خالد يضحك
الغلا تذكرت شي : اقول خويلد
خالد : تو معيريس والحين خويلد
الغلا : لا صج تذكرت شي .. معاكم بنات بالمؤتمر ؟
خالد : اكيد مؤتمرات الأجانب ما تخلى من الجنس الناعم
الغلا : عدال بس لا يطيح لسانك من الجنس الناعم .. ولو سمحت ابعد
عن الجنس الناعم على قولتك وخلك يم الجنس الخشن
خالد : هههههه يلا حبيبتي مع السلامه ادعيلي
الغلا : ربنا معاك يا جوزي يا بو عيالي ويجعل لك في كل خطوه سلامه
ويعمي عنيك عن كل ست ويحميك ربنا من كل عين شافتك وما صلتش
على النبي
خالد يضحك ويبوسها على خدها : مع السلامه قلبي
الغلا : الله معاك حبي
مر اليوم الأول علي خير وخالد رجع من المؤتمر الساعه 4 العصر مهدود
حيله .. نام وعلى الساعه 6 قعد والساعه 7.30 طلع مع الغلا يتمشون
ووداها الجامعه وقعدوا في الكوفي اللي كان يقعد فيه والساعه 11 رجعوا .
,,,,,,,,,,,,,,,,,,,,,,,,,,,,,,,,,,,,,,
ثاني يوم بالمؤتمر
جاسيكا : Khalid !!
خالد : Jaseka !!
J : How are you , I,m glad to see you again
K : Me too ..
J : Long time we didn,t met 
K : Yes it,s 5 years
J :You are invited to the Conference here ?
K : We,ve got an invitation to our company
J : Oh .. I see . You come alone ?
K : No , I come with my wife
جاسيكا فاتحه عيونها : You got marrid ?
K : Yes and I become afather .. I have adaughter
And you ?
J : No not yet .. from One mounth I met my friend
Who was study with me and antill now he is my
Best boy friend
خالد : ( امحق بوي فرند )
J : Do you have some thing after the meeting ?
K : Yes , I must go to my wife she is alone .
راح خالد عنها وهي لحقته بعيونها .. العلاقه بين خالد وجاسيكا كانت علاقه 
أي طلاب بالجامعه ,, جاسيكا كانت حاطه عينها عليه .. عاجبها شكله وفلوسه
وهو ما يبخل لا عليها ولا على غيرها من زملائه , وحمد ربه ان الله حفظه
منها .. عمره ما قرب لها ولا لغيرها مجرد زماله ورحلات جامعيه مع الطلبه .
,,,,,,,,,,,,,,,,,,,,,,,,,,,,,,,,,,,,,
باليوم الثالث
الغلا : خالد حبيبي ضيقة خلق وانا بروحي بنزل تحت اتسوق
خالد : لأ .. اخاف عليكي
الغلا : شنو خالد انا ياهل !! كلها ساعه اتسوق وارد .. ها شقلت
خالد يعدل الكرفته : لأ
الغلا صدت عنه خالد ويلمها من وراها : اخاف عليكي حبيبتي انتظريني
لمن ارجع وانا اوديكي تتسوقي
الغلا : ...........................
خالد يلفها صوبه : غلا لا تخليني اروح وانتي متضايقه
الغلا : مليت وانا قاعده بروحي
خالد : احاول اجي مبكر ومن عيوني أي مكان تبغي نروح له
الغلا ما تبي تضيق عليه ابتسمت : تسلم لي عيونك
خالد يبوسها على خدها : خلاص منتي زعلانه , صافيه لبن
الغلا : حليب يا إشطه
طلع خالد وهو يضحك .. والساعه12 الظهر حست الغلا بالملل .. لبست
جينز وقميص طويل وحطت شيلتها واخذت جنطتها ونزلت تحت وبنفسها
تقول : ساعه وحده ما تضر ارجع الفندق قبل لا يرد خالد
بقاعة المؤتمر وقت البريك جاسيكا قاعده مع خالد (صج لزقه)
J : Khalid .. Do you remember the Café where
We set previously
K : Yes and I show it my wife
جاسيكا بغيره : Do you love her ?
خالد مستغرب من سؤالها : Of corse she is my wife
J : Not all the men love their wifes
K : I,m not of these mens
J : Shall we go to the Café ?
K : Now !!
J : Ya .. its only One hour and its not far from here
We shall tern back our beautiful days ,, and talk about
Some of the Companys business
K :Ok but I must go back early today 
J : Its only One hour
راح خالد وجاسيكا الكافيه طلبوا قهوه وكيك وجاسيكا تسولف لخالد عن
شغلها بالشركه وعن اهلها وصديقها ,, حاولت مع خالد يروح معاها شقتها
ويقابل صديقها بس خالد رفض
نرجع للغلا
شافت الغلا مجموعه اكسسوارات عجبوها وشرتهم وتمشت بالسوق
ودخلت قسم ملابس الأطفال وشرت لبنتها وبنت نوف ,,,,
جاسيكا وخالد طلعوا من الكافيه وجاسيكا حنت على خالد تبي تشتري
ملابس ,, واضطر خالد يروح معاها يبي يفتك من حنتها دخلت جاسيكا
محل للملابس الداخليه وخالد نطرها بره .. نادته يدخل معاها لكنه رفض
( اكلي تبن ,, ما دخلت مع زوجتي ادخل معك صدق قلة حيا )
اختارت جاسيكا طقم وطلعت سحبت خالد من ايده ودخلته المحل علشان
يشوف اللي شرته ,, خالد استحى وتغير ويهه يوم قالت له شرايك بذوقي
وتوه بيطلع لزقت فيه وحطت ايدها ورا رقبته وباسته على شفايفه ..
خالد حط ايده على خصرها علشان يبعدها عنه لكن قبل لا يبعدها
ما شاف العيون اللي كانت تشوفه منصدمه !!!!!!!!!!!!!
J : What khalid ? Why are you so rough ?
K : Don’t do this again .. I must go now I,m besy
,,,,,,,,,,,,,,,,,,,,,
الغلا عقب المنظر اللي شافته راحت تركض من غير وعي .. ما كانت
تشوف الناس اللي تدعم فيهم من كثر الدموع .. طلعت من السوق ما تدري
وين تروح .. تمشي من غير وعي تفكيرها كله بالمنظر اللي شافته :
إهيء إهيء خاين ,, خاين يا خالد .. ليش !! انا شقصرت فيه حرام عليك
,,,,,,,,,,,,,,,,,,,,
الساعه 3 رجع خالد من المؤتمر ودخل الغرفه 
خالد يطق باب الحمام : غلاي انا جيت يلا عجلي ابغي اتروش
تمدد على السرير ونطر 10 دقايق : يلا غلا ما خلصتي ؟
لما ما سمع اجابه فتح باب الحمام وما شاف الغلا فيه .. خاف :
وين راحت وانا قايل لها لا تطلعي لمن اجي
دق على موبايلها بس ما فيه رد ,, خاف عليها ونزل تحت سأل الرسبشن
وقالوا له انها طلعت الساعه 12 ,, طلع خالد يدورها بالسوق القريب
من الفندق وما لقاها ,, لف الشوارع يدورها وإيده على الموبايل يدق عليها
بس ما ترد عليه ,, رجع مره ثانيه الفندق يسأل اذا رجعت وقالوا له لأ
الساعه قربت من 7 بالليل والغلا ليلحين ما رجعت ,, خالد نفسيته بالحظيظ
وباله مشغول عليها بعد ما سأل بالمستشفيات عن اسمها وفي باله يمكن صار لها شي واحتاجت المستشفى ,,,,
الغلا من كثر ما مشت ما تدري وين هي فيه ,, شافت لها مطعم دخلت
وطلبت لها قهوه ,, راحت الحمام غسلت ويهها وشافت موبايلها لقت
فيه 40 مكالمه من خالد
الغلا : مضطره ارد عليك لأني ما اعرف احد هني .. بس صدقني ما راح
يعدي اللي شفته على خير
قعدت الغلا تشرب قهوتها ورن موبايلها
الغلا تبي تتكلم بس ما قدرت : .............................
خالد : الو
الغلا : ..............................
خالد : الو.. غلا
الغلا وصوتها متغير من كثر ما بجت : خالد
خالد : انتي بخير ؟ فيكي شي ؟ وينك ؟
الغلا دمعت عيونها : .....................
خالد : غلا غلا الو .. تسمعيني
الغلا : ما ادري انا وين فيه
خالد : كيف ما تدري ؟!!! انتي بخير
الغلا : انا ما ادري باي مكان بس قاعده بمطعم ........
خالد : عرفته حبيبتي خليكي مكانك انا جاي
بعد ساعه خالد كان واقف يم طاولة الغلا .. شاف ويهها واخترع 
مسك ايدها : وش صاير ؟
الغلا سحبت ايدها من ايده : رجعني
طول الطريج للفندق وهي ساكته وتمسح دموعها ,, حاول خالد يكلمها
بس ما عطته مجال ولا ردت عليه ,,,,
بالفندق ,,, 
خالد معصب : غلا وش صاير لك .. ليه كل هالبكي ؟ وين كنتي ..
وليه طلعتي وانا محذرك ما تطلعي لمن ارجع ؟
الغلا : ..................................................
خالد قرب منها ولمها وهي بعدت ايده وقامت وقعدت على الكرسي
الغلا وبصوت مخنوق : شفت صديقتي يايه مع زوجها
خالد : من هي صديقتك ؟!!!!
الغلا : وحده ما تعرفها .. المهم ,, صارت لها مشكله وتبيني اساعدها
بس انا محتاره وما ادري شلون اساعدها
خالد : وش فيها ؟ ومتى شفتيها ؟
الغلا تمسح دموعها : شفتها باللوبي تحت وهي عزمتني على قهوه
ورحت معاها السوق
خالد : وبعدين
الغلا بكل ألم : شافت زوجها معاه وحده .. وما تحملت وانهارت تبجي
وقالت هذا اللي يايبني شهر العسل جذيه يسوي فيني
خالد : صدق انه نذل وحقير
الغلا رفعت راسها وعينها بعينه : يعني ادق عليها واقول لها ريلج نذل وحقير
خالد : هي وين الحين ؟
الغلا تركتها تبجي ومتحطمه وعلى قولتك النذل الحقير يا خذاها
خالد : اذا هم ببداية حياتهم كذا خلاص تفترق عنه
الغلا : اكيد
خالد : اكيد اذا هو موبصاينها
الغلا وعينها بعينه : خالد ... طلقني
خالد يطالعها مستغرب : غلا انتي وش تقولين !!!!!
الغلا : اللي سمعته ,, انا مابي اعيش مع واحد نذل وحقير
خالد عصب وبصوت عالي : غلا .. من ذي خويتك اللي طلعتي معها
الغلا وهي تبجي : صديقتي هي انا والزوج اللي كانت معاه وحده لامته انت ..
قعد خالد على السرير وحط ايده على راسه وبصوت هادي : غلا لا تظلميني
الغلا بصوت عالي : حرام عليك .. بس كفايه تجريح فيني .. من خذتني وانت
تعذبني خلاص خلاااااااااااااااص
ياها خالد بيلمها خاف عليها وخصوصا وهي حامل
الغلا : وخر عني .. مابي الإيد اللي لمت غيري تلمني
خالد : انا ما لميت احد
الغلا منهاره : جذااااااااااااب إهيء إهيء شفتك وانت لامها إهيء إهيء
شفتك وانت تبوسها آآآآآآآآآآآآآآآآآآه
خالد : غلا لا تفهمي السالفه على كيفك .. خليني اوضح لك
الغلا : شبتقول ؟!! بتقول هي اللي ودتك السوق ,, هي اللي دخلتك محل
الملابس الداخليه ,, هي اللي رفعت لك الملابس توريك اياهم ,, هي اللي
حطت ايدك على خصرها ,, هي اللي قربت شفايفك وباستك 
خالد : ..................................
الغلا : حرام عليك .. كل ما قلت خلاص طابت جروحي تجرحني من يديد ..
ليش ؟ ترى ليلحين جرح المانيا ما طاب .. ليلحين اطبب فيه ,, لا تشوفني
جدامك قويه ومتحمله ,, انا من داخلي انزف .. تعرف شنو انزف .. إهيء إهيء
خالد بليز طلقني طلقني
خالد : غلا صدقيني احلف لك اني ما لميتها ولا افكر اني المها .. هي 
تغافلتني وسوت كذا
الغلا : طلعتك معاها خيانه لي صح والا لأ
خالد : غلا
الغلا بهستيريا : صح والا لأأأأأأأأ
خالد : غلا هاذي موظفه معنا بالمؤتمر وهي كانت زميلة دراسه وبس
الغلا : ليش رحت معاها المحل ,, ليش تطعني ؟ انا ما اتحمل طعنات يديده
منك اللي ياني كفايه
خالد : غلا كبري عقلك ولا تخلي وحده مثل هاذي تهدم حياتنا
الغلا : ابي ارجع مابي اقعد هني
خالد : حبيبتي بكره آخر يوم بالمؤتمر .. ماحنا متفقين نقعد 3 أيام مع بعض
الغلا : وانا مابي اقعد معاك حتى 3 ثواني ,, ليش منت راضي تفهم ..
عافك الخاطر
خالد : غلا انا ما عملت شي خطأ وبررت لك الموقف اللي شفتيه
الغلا : اذا انت شفتني مع واحد ولامني شتسوي فيني ؟
خالد من غير شعور : اذبحك
الغلا : بس انا ما راح اذبحك .. راح ابعد بس .. فكني الله يخليك
خالد : غلا انتي الحين معصبه ونفسيتك تعبانه .. ارتاحي وبكره
يصير خير
الغلا : بكره والا بعده ما راح اتم معاك تفهم ,, ما راح اتم
طول الليل والغلا عيونها ما نشفت من الدموع ,, طلب لها خالد عشا
وما كلته ,, حاول فيها بس كانت تصد عنه ,,,, أخذت مخده ولحاف
ونامت على الأرض طول الليل وهي تتقلب وصورة خالد وجاسيكا في بالها
الساعه 10فتحت عينها لقت نفسها بحضن خالد نايم معاها عالأرض ,,,,
قامت الغلا وحس فيها خالد بس ما كلمها .. دخلت الحمام تاخذ شاور ,,
طلعت ودخل خالد الحمام عقبها....
قعدت الغلا على الكرسي تنشف شعرها وتمسح دموعها .. طلع خالد
وشافها تمسح دموعها : غلا تنزلي تحت نفطر ؟
الغلا : .............................
خالد : الغلا لا تسوي بنفسك كذا انتي حامل ومن امس موبماكله شي
الغلا : .............................
خالد : غلا حبيبتي كبري عقلك .. لا تعطي الموضوع اكبر من حجمه
الغلا ساكته وتمسح دموعها
خالد : غلا ردي عليّ لا تخليني اكلم حالي
الغلا : طلقني
خالد : آآآآآه يا رب .. قومي نفطر مو بزين لك وجهك اصفر من قل الأكل
الغلا نزلت راسها وبجت
خالد قرب منها وحط ايده على ايدها : قومي يا عيون وقلب وروح خالد
ننزل نفطر وجهك اصفر ما ابغاكي تتعبي لا تخوفيني عليكي
الغلا : وين رحت معاها غير السوق
خالد غمض عيونه وتنهد : استغفر الله العظيم
الغلا : طول ال3 أيام اللي فاتت وانت معاها ؟
خالد تضايق : غلا وش هالكلام
الغلا : اذا جدام الناس متلاممين وتبوسون بعض ,, شصار بينكم
وانتوا بروحكم ؟
خالد بصوت عالي : غلاااااااااااا انتي انجنيتي !!! لا تخلي الشيطان يزين
لك اشياء ما هي صدق ,, وبعدين معك ,, اتعبتيني ,, قلت لك ما بيني
وبينها شي ليه منتي راضيه تصدقيني
الغلا : لأني شفت بعيني
خالد طلع من الغرفه متنرفز من كلام الغلا .. وتضايق انه تأخر على المؤتمر
لأن اليوم آخر يوم ,,,,,,, بعد ربع ساعه دز خالد للغلا ماسيج :
غلا انا رايح المؤتمر
الغلا قرت الماسيج وبجت بصوت عالي :
جذاااااااااااااب .. جذااااااااااااب .. رايح لها اكيد
طااااااااااااااااااااااااااااااااااااخ
,,,,,,,,,,,,,,,,,,,,,,,,,,,,,,,,,,,,,,,,
,,,,,,,,,,,,,,,,,,,,,,,,,,,,

الغلا لما قرت الماسيج انهارت ,, مسكت موبايلها وحذفته على الطوفه
وانكسر ,, قعدت تبجي لما صدعت وحست بطنها يعورها ,,
خالد دق على موبايلها لقاه مغلق .. دق على تليفون الغرفه بس ما ردت
عليه .. خالد كان يحاتيها لأنها مو ماكله واكيد الحين تعبانه .. كان طول ماهو قاعد معاهم سرحان , وحمد ربه ان جاسيكا ما كانت موجوده وهاليوم
ما فيه مناقشات كثيره بس تواقيع على اتفاقيات بين الشركات ,,
الغلا طلبت لها قهوه وفتحت جنطتها وطلعت كاكاو وكلت من غير نفس ,, 
الساعه 2 والغلا راسها زاد عواره اخت لها بندول وقعدت بالأرض ولمت
المخده وحطت راسها على طرف السرير وغمضت عينها ...
الساعه 3 دخل خالد لقى الغلا نايمه وعاقده حواجبها .. مشى صوبها
وشاف موبايلها مكسور وكل قطعه منه بمكان ,, تنهد وراح شالها وحطها
على السرير وقعد يمها يمسح على شعرها ......
الساعه 4 وعت الغلا وشافت خالد نايم يمها بالسرير ....
بعد نص ساعه قعد خالد ,, طلب اكل وغصب الغلا انها تاكل
الغلا وهي منزله راسها : متى نسافر ؟
خالد : بعد 3 أيام 
الغلا : ليش مو اليوم 
خالد بهدوء : غلا حبيـ
الغلا : خالد بليز ما اقدر اقعد احس نفسي مخنوقه ,, 
خالد : غلا حبيبتي شيلي هالأفكار اللي في بالك وخلينا نطلع ننبسط ..
ها وش قلتي ؟
الغلا : ماني رايحه معاك مكان .. روح احجز بارجع
خالد : انتي ليه تحبي النكد .. ليه تفكري باشياء
ما صارت .. لي متى يا غلا لي متى
الغلا : ............................................
طلع خالد متضايق من اللي صار بينهم ,, وسب جاسيكا بقلبه وتمنى
انه ما شافها ولا طلع معاها ,, راح غير موعد الحجز ولقى الوقت
اليوم الساعه 11 بالليل ,,,,,,
الساعه 6 دخل خالد الغرفه ولقى الغلا ضامه نفسها وسرحانه
خالد : غلا لقيت حجز اليوم وطيارتنا الساعه 11
قامت الغلا بهدوء تجهز جنطتها .. قرب منها خالد ومسك ايدها
الغلا فلتت ايدها منه وصدت عنه
خالد : غلا
الغلا : ...............................
خالد : وش اطلب لك تاكلي
الغلا : ..............................
خالد : ما راح اطلع من هنا الا لما تاكلي
الغلا : .............................
خالد دق طلب اكل لها وله وتمدد عالسرير وشغل التلفزيون ,, الغلا
فاتحه جنطتها وتحط اغراضها وهي صاده عنه وخالد عينه ما نزلت عنها
وصل الاكل وخالد مسك ايد الغلا وسحبها وقعدها غصب
خالد : يلا كلي
الغلا منزله راسها : ..............
خالد : قلت لك ان ما كلتي ما راح اطلع من هنا
الغلا بصوت واطي : مالي نفس
خالد : كلي لك ولو شوي وراكي رحله طويله
اخذت الغلا عصير برتقال وشربت منه شويه ,, مد لها خالد قطعة
لحمه بس الغلا صدت عنه وما خذتها وكلت شوية بطاط شبس وقامت
تكمل اغراضها
خالد : بس !! هذا اكلك ؟!!
الغلا : قلت لك مالي نفس .. مشتهي تاكل روح اكل وياها
خالد بصوت عالي : غلااااااا
الغلا نزلت دموعها وقعدت تكمل شغلها وتجمع اغراضها بعصبيه
الغلا ( جان زين ما ييت معاك .. جان زين ما طلعت ولا شفت اللي شفته
حطمتني يا خالد .. كسرت حبك بقلبي وزعزعت حياتي وروحي )
الساعه 8 نزل خالد مع الغلا وحط الجناط بالسياره ,,, 
خالد : غلا ابغى اشتري غرض من المحلات اللي هنا جنب الفندق
تعالي معي لا توقفي لحالك هنا.. الغلا كانت تمشي وراه مثل التايهه ..
الغلا ( اكيد مواعدها باحد هالمحلات ,, مو قادر يستغني عنها .. اكيد
قايل لها عن موعد الرحله ويايه تسلم عليه .. ما كفاهم 4 أيام مع بعض
وانا مخليني بروحي آآآآآه ماني قادره تعبت تعبت ) ,,, الطريج جدامها
صار كله ضباب من كثر دمع عينها ومن كثر ما تفكر في اللي شافته
ما كانت تسمع خالد وهو يصرخ باسمها ولا الماره اللي عند المحلات
وعت على صوت فرامل سياره وعلى صرخه قويه باسمها ...
.
.
.
.
.

ناصر بألم : الغلا
,,,,,,,,,
شنو مصير اميره بعد طلاقها من فيصل
وهل فيصل بطلاقه منها حل مشكلته
وشبيصير ببطلة روايتي
تابعوني
اختكم غفران* 

الجزء الواحد والثلاثون
أيام من حياتي
***************** 
باحد مستشفيات امريكا ...
3 أيام والغلا بالعناية المركزه وخالد حالته ما يعلم فيها الا الله
سماعه لخبر فقد الجنين هزه ونزل الدمع من عينه .. وطول هالأيام
بالمستشفى ما تحرك من عند باب العنايه ,, وكل ما طلع الدكتور
راح له يسأله عن الغلا اللي من صار لها الحادث وهي بالعنايه ,,,
حاول معاه الدكتور انه يروح يرتاح لأنه شكله باين عليه التعب بس خالد
رفض خاف انها تصحى وما تشوفه يمها .. تطمن انه النزيف بدا يخف
عنها بعد ما تبرع لها ..صورتها وهي طايحه بالشارع قطعت قلبه وروحه
وكل اللي صار لها حط اللوم عليه .. كان يقول بينه وبين نفسه انه هو
السبب باللي صار للغلا وبموت ولده وبوجودها بالمستشفى ....
اجر خالد غرفه قريب من المستشفى ,, دخل الحمام اخذ شاور ,,
صلى ودعى لغلا انها تقوم بالسلامه ,, قعد على السرير وفكره كله
مع الغلا .. شاف موبايله طافي .. فتحه بس ما انفتح معاه لأنه ما فيه 
شحن .. حطه على الشحن وقعد يفكر باللي صار
قطع تفكيره صوت موبايله
خالد : الو
ناصر : الغلا تعبانه صح قول لا تجذب علي
خالد : شوي شوي ناصر الله يهداك
ناصر بصراخ : ليش مسكر الموبايل يا التعبان شفيها الغلا ؟؟ تكلم
خالد بهدوء : ما فيها الا الخير حادث بسيط
ناصر : وينها ؟؟ عطني اياها اكلمها
خالد بألم : بالمستشفى
ناصر غمض عيونه : ..............................
خالد : ....................
ناصر : من 3 أيام صح .. ليش ما دقيت قلت لنا ؟؟ هالكثر تعبانه ؟
خالد : الحين احسن الحمد لله وآسف اني ما دقيت عليك انشغلت معها
سكر ناصر من خالد وقلبه مشغول على توأمه ...
دق على ابوه وطمنه على شغله والاتفاقيات اللي صارت بالمؤتمر ,,
وقاله انه بيقعد مع الغلا جم يوم وما ياب له طاري الحادث والغلا ,,
طلع خالد رايح المستشفى وهو يمشي بالممر شاف الدكتور اللي يتابع
حالة الغلا واللي بشره ان الغلا صحت وعرفت بفقدها لجنينها .. واللي
استغرب له خالد من كلام الدكتور انها ما بجت ولا بدت أي ردت فعل 
دخل عليها خالد وشافها .. شاف الغلا المتحطمه منسدحه بسريرها
وبايدها المغذي وعينها مفتوحه ونظراتها مو مستقره على مكان
خالد يقرب يمها ويبوسها على راسها : الحمد لله على السلامه حبيبتي
الغلا : ..............................................
خالد يمسك ايدها : خوفتيني عليكي غلا روحي
الغلا : ..............................................
خالد : حبيبتي اللي كاتبه ربي بيصير والله يعوض علينا باللي راح
الغلا : ..............................................
خالد يمسح على ايدها : غلا .. غلاي
الغلا : ..............................................
خالد : غلا ليه ما تردين علي ما تسمعيني ؟
الغلا : ...............................................
خالد : غلا حبيبتي لا تخوفيني عليكي .. 
الغلا : ...............................................
خالد : الغلا لا تسوي بنفسك كذا والحمد لله انك قمتي بالسلامه ..
سلامتك ورجعتك لي عندي اهم شي,,,,,,,
طلع خالد من الغلا وهو متضايق وخايف .. راح للدكتور وكلمه عن
حال الغلا وانها ما ترد عليه .. وطمنه انه هالشي طبيعي في البدايه
بعد سماعها لخبر فقدها لجنينها وانها مصدومه لفقده لحساسيتها ..
يومين وخالد يروح لغلا يكلمها وما ترد عليه .. طلع منها وقعد بره 
يصبر روحه ويفكر بالغلا وطلعتها من المستشفى وحالها .. رن موبايله
خالد : الو
ناصر : هلا خالد .. انا بالمطار توني واصل عطني المنطقه واسم المستشفى
,, بعد ساعتين وصل ناصر المستشفى .. شافه خالد وقام سلم عليه
خالد : ناصر قبل لا تدخل عليها الغلا نفسيتها تعبانه وما تكلم احد
ناصر مستغرب : ليش ما تكلم احد
خالد : الغلا سقطت
ناصر فاتح عيونه : هااا !! ليش ؟!! من شنو ؟
خالد : صار عليها حادث .. صدمتها سياره
ناصر قعد على الكرسي : لا حول ولا قوة الا بالله .. وانت وينك عنها ؟
خالد : كنا نمشي عند المحلات وهي كانت تمشي وراي وما انتبهت 
للسياره المسرعه وصار اللي صار
ناصر بألم : وشلونها الحين 
خالد : الحمد لله صحت ووقف عنها النزيف بس من عرفت عن فقدها
للجنين وهي ما تتكلم
ناصر حط ايده على راسه ونزل عينه بالارض وقلبه يعوره على الغلا ..
تم قاعد ربع ساعه وهو على وضعه ما تحرك
خالد : ناصر ما تبغي تشوف الغلا ؟؟ يمكن لشافتك تتكلم
دخل ناصر على الغلا ووراه خالد ,, ولما شافها عوره قلبه ...
ناصر يبوسها على راسها ويمسك ايدها : الحمد لله على السلامه
الغلا : .....................................
ناصر : شلونها توأم روحي
الغلا : .....................................
ناصر : غلا حبيبتي اشفيج ؟ شي يعورج ؟
الغلا : ....................................
ناصر بهدوء : غلا طالعيني
الغلا صاده وتطالع صوب الدريشه
ناصر : غلوي يلا عاد شهالتغلي انا نصوري حبيبج
الغلا نزلت دموعها : ...................................
خالد تضايق وتألم من حال الغلا .. كان عنده أمل انها بشوفة
اخوها بتتكلم بس خاب ظنه ,, طلع ناصر من الغلا مهموم
خالد : ناصر 
ناصر : اشفيها خالد ؟؟ الغلا متغيره !! 
خالد : الدكتور قال لي ان هاذي فتره وتعدي .. هي مصدومه لأنها
فقدت اللي في بطنها ومع الايام راح يرجع كل شي طبيعي
ناصر : ولي متى بالمستشفى ؟
خالد : مادري ما كلمت الدكتور
ناصر : قوم نشوفه ونسأله متى بتطلع
... 3 أيام وطلعت الغلا من المستشفى ,, طلعت ايدها بايد ناصر اللي
ما رضى يتركها ,, والايام اللي قعدها معاها كان يحاول بكلامه وياها
انها ترد عليه .. كات يتمنى انها تبجي والا تصرخ علشان ترتاح ...
خالد غير الغرفه واخذ سويت غرفتين وصاله .. اليوم اللي طلعت فيه
كان صعب بالنسبه لخالد وناصر .. ما تقبلت تسمع منهم أي كلام ولا
تاخذ منهم أي لقمه .. غصبها خالد على الاكل وصدت عنه .. بالغصب 
كلت لقمتين من ايد ناصر .. وقامت عنهم وراحت دخلت الغرفه
خالد : ناصر انا خايف عليها
ناصر : وانا اكثر .. قلت لأهلك
خالد : لأ .. انشغلت معها وما ابغي اقول لهم واخوفهم اذا رجعت
يصير خير
ناصر : ومتى ناوي ترجع ؟
خالد : بكره والا بعده
ناصر : والغلا
خالد : وشفيها
ناصر : بتروح معاك
خالد : اكيد
ناصر : خالد انا اقول خلها ترجع معاي ترتاح جم يوم 
خالد : وبنتها
ناصر : انت اذا وصلت السعوديه بالسلامه ان شاء الله تعال وييبها معاك
خالد : بس 
ناصر : لا بس ولا شي .. خالد انا لاحظت ان الغلا زعلانه منك او انها
حاطه اللوم عليك باللي صار .. انا مادري شبينكم ولا ابي اعرف بس من
مصلحة الغلا انها تقعد عند امي ولو جم يوم ...
بالمطار ,,,
رحله خالد للسعوديه قبل رحله ناصر والغلا بساعه .. سلم خالد على
ناصر وراح للغلا يسلم عليها صدت عنه ونزلت راسها .. قعد بالطياره
وهو متضايق ومهموم يحاتي الغلا وحياتها معاه ,,,,,,
يتبع ,,, 

بالكويت ,,,
4 أيام والغلا ساكته ما تكلم احد .. دقت خالتها وكلمت ام حمد تسألها
عن الغلا وبغت تكلمها بس ام حمد تعذرت منها وقالت لها انها تعبانه
.......
ناصر : هلا خالد شلونك
خالد : هلا بك انت شلونك وشلون الغلا
ناصر : الحمد لله على كل حال والغلا على حطتها
خالد : استغفر الله العظيم
ناصر : خالد آخر املنا فاطمه تعال وييبها وياك ولو تقدر اليوم
خواتي كلموها وما ردت عليهم واخوي يوم شافته صدت عنه
خالد : انا حجزت بكره ان شاء الله ,, من كم يوم البنت كانت مسخنه
وما حبيت اجيبها وهي مريضه
ناصر : سلامتها ما تشوف شر
خالد : الشر ما يجيك .. ناصر امي وخواتي بيجون معي
ناصر : حياك الله انت وياهم .. يمكن الغلا لشافت بنتها ترتاح
خالد : ان شاء الله الله يسمع منك 
,,,,,,,,,,,,
درت ام حمد عن موعد وصول اهل خالد راحت لغلا وغصبتها تنزل ..
نزلت الغلا وايدها بايد امها وقعدت معاها بالصاله
ربع ساعه وادخلوا اهل خالد وهو معاهم وناصر فوق بغرفته ..
دخلت ام عيسى سلمت ووراها انوار شايله فاطمه ..
الغلا رفعت راسها ولما شافت بنتها قلبها زادت دقاته ونزلت دموعها ..
الغلا بصوت عالي : آآآآآآآآآآآآآآآآآآآآآآآآآآآآآآآآآآآآآه
يماااااااااااااااااا يماااااااااااااااااااا
ياتها خالتها لمتها وتسمي عليها
الغلا تبجي بصوت عالي : ماااااااااااااااااااااات يما مااااااااااااااااااات
كله منه يما إهئء إهيء .. لا تاخذون بنتي مني .. عطوني اياها
يمااااااااااا قوليله لا ياخذها قوليله يما
انوار ونوف يطالعونها والدمعه بعيونهم وخالد خاف عليها وعلى 
بنته لما سحبتها الغلا من ايد انوار
الغلا بهستيريا وهي ضامه بنتها : لحد ياخذها مني حرام عليكم
انا شسويت فيكم .. وخروا عني خلوني خلوني ..
فاطمه الصغيره من كثر ضم امها لها وصراخها خافت وقامت تبجي
ياها خالد يهديها وياخذ بنتها منها
الغلا بصوت عالي وصراخ : وخر عني .. مو كفايه اللي سويته ..
لا تاخذ بنتي مني .. لا تذبحني نفس ما ذبحته .. يما وخريه عني
يما وخريه عني .. يماااااااااااااااااااااااااااااااااااا
الغلا ما كانت تسمع الاصوات اللي تهديها وتسمي عليها .. ناصر
سمع صراخها ونزل من الدري يركض وينادي امه .. دخل شاف الغلا
ضامه بنتها وتبجي بهستيريا .. راح لها ناصر ورفع راسها
ناصر : غلا
الغلا ودموعها تنزل : ناصر بياخذون بنتي مني
ناصر : حبيبتي شلون بياخذونها وهم يايبينها
الغلا : ابوها بياخذها مني طلعه بره مابي اشوفه
ناصر : حبيبتي عطيني البنت خنقتيها وانتي ضامتها جذيه
الغلا بصراخ : لأ .. لأ لحد ياخذ بنتي مني ,,
ناصر : قومي حبيبتي معاي
الغلا قامت وهي شايله بنتها بايد وايدها الثانيه بايد ناصر .. صعدت
فوق راحت غرفتها وقعدت بالسرير وحضنت بنتها
ناصر : غلا طالعيني
الغلا تشاهق : مابي اشوف احد .. لحد اييني
ناصر : غلا عيب الناس يايه تشوفج وتتحمد لج بالسلامه
الغلا تبجي : .................................
ناصر : حبيبتي اذا كنتي على خلاف مع خالد اهله مالهم شغل ..
هم تعنوا وياو علشانج عيب تخلينهم وما تعبرينهم
الغلا : إهيء إهيء .. مو الحين مابي اشوف احد الحين .. انا تعبانه
خلوني ارتاح خلوني ارتاح ناصر الله يخليك
ناصر : ارتاحي وبعد شوي اييج
طلع ناصر عنها ونزل تحت عند خالد ,, سلم على ام عيسى وتعذر
لها عن اللي صار وراح لأمه وحبها على راسها
ناصر : يما الله يهداج ليش هالدموع .. قولي الحمد لله انها تكلمت ..
الكل كان يمسح دموعه ويدعي للغلا واكثر وحده متأثره نوف ,,
قعد ناصر وخالد بالصاله الثانيه ,, خالد تضايق من اللي سوته الغلا
خالد : شلونها
ناصر : حاضنه بنتها وتبجي .. خلها تبجي يمكن قلبها يرتاح
خالد يطالع ناصر وهو متضايق 
ناصر : خالد قول الحمد لله انها تكلمت .. 
خالد : الحمد لله على كل حال
نوف دزت لخالد ماسيج تطلب منه انها بتشوف الغلا
خالد والهم بقلبه : ناصر اختي بتروح للغلا
ناصر مستحي : خالد اخاف الغلا ما اتقبلها وتسمعها كلام اتضايق منه
خالد : لا تخاف اختي ذي عزيزه على قلبها حيل
ناصر : البيت بيتكم خلها تروح يمكن تهدي الغلا شوي ,,
بغرفة الغلا ,,
دخلت عليها نوف وشافتها بالسرير وبنتها نايمه بحضنها
نوف بصوت هادي : غلا
الغلا طالعتها ونزلت دموعها
نوف قعدت يمها ولمتها : شلونك الحين يا قلبي
الغلا بصوت مخنوق : ولدي مات نوف
نوف : الله يعوض عليكي حبيبتي .. ما هو نصيبك وهاذي كتبت ربك
قولي الحمد لله .. وقل لن يصيبنا الا ما كتب الله لنا
الغلا تبجي 
نوف : غلا حبيبتي انا ما خبرتك ضعيفه .. وين الغلا القويه ..
قولي الحمد لله الشي اللي صار لك ما أثر عليكي وان شاء الله
تجيبي غيره وغيره .. اهم شي سلامتك وكل شي يتعوض
الغلا دموعها تنزل
نوف : ابوي وجدتي وام سعد وخالتي وكل البنات يسلمون عليكي
الغلا : الله يسلمهم
نوف : اوووووه نسيت فهد يسلم عليكي ويقول لك خطاك السو
الغلا : الله يسلمه وخطاه اللاش
نوف : غلا عطيني بنتك انومها بالسرير
الغلا حضنت بنتها وهي تطالع نوف بعيون كلها خوف
نوف استغربت : غلا حبيبتي السرير جنبك
الغلا : انا احطها
استغربت نوف منها بس ما كلمتها
نوف : غلا ما تبغي تنزلي تسلمي على امي
الغلا : .....................................
نوف : غلا حنا رحلتنا بعد كم ساعه
الغلا : بترجعون اليوم !!
نوف : ايه بكره ملكه جود
الغلا : وطلاقي
نوف تفاجأت : وش قلتي
الغلا بهدوء : طلاقي .. نوف لو سمحتي بينج وبين اخوج قوليله يطلقني
نوف : ليه وش صاير
الغلا : خلاص الحياة بينا مستحيله وانا ما اقدر اتحمل اكثر .. 
نوف : لأ يا غلا لأ .. حتى لو كنتي زعلانه منه ما توصل للطلاق
الغلا : اذا الريال خاين توصل للطلاق
نوف : وش خانك فيه
الغلا : نوف مهما صار بيني وبينه بيضل هالشي بيني وبينه بس
واحسن حل لحياتنا انا نفترق
نوف : احسن لمن ؟؟!! لك والا لخالد ؟
الغلا : لي لأني تعبت وانا افكر بغيري وناسيه نفسي
نوف : غلا حبيبتي ادري ان نفسيتك تعبانه واللي صار لك مأثر عليكي
ارتاحي وخذي وقتك وفكري عدل .. انتوا بينكم بنت فكري فيها وبحياتها
الغلا تبجي : ...............................
نوف : غلا يعز علي اشوفك بهالحاله .. انتي تعرفي غلاك عندي .. قلبي
يعورني وانا اشوفك كذا واسمع الكلام اللي قلتيه
الغلا : .....................................
نوف : غلا طلاقك اذا كان يريحك راح يهز ويعذب ناس واجد ..
فكري زين وكل مشكله ولها حل
الغلا بصوت واطي : ما اقدر ما اقدر
نوف : غلا لا تفكرين بشي الحين .. فكري بفاطمه وبس .. وقعدي
بينك وبين نفسك وارسمي حياتها وهي عايشه يوم عند امها
ويوم عند ابوها
الغلا تمسح دموعها
نوف تلمها وتمسح على راسها وتبجي : وحطي في بالك اكثر وحده
بتتعذب من فراقك انا
تلامموا وبجوا وكل وحده تمسح دمع الثانيه
نوف بصوت باكي : اوعديني الغلا انك تفكري زين
الغلا : وان فكرت وشفت ان طلاقي هو الراحه لي ولبنتي
نوف : ذيك الساعه انا اللي بوقف معك وبكون بصفك
الغلا ما توقعت من نوف هالرد حطت ايدها على ويهها وبجت
قعدوا ربع ساعه ساكتين وكل وحده تمسح دمع عينها ..
نوف : غلا ما راح تنزلي لأمي
الغلا : مابي اشوف اخوج
نوف والألم بقلبها : الحين ادز له واقول له
راحت الغلا الحمام ونوف دزت لخالد ماسيج
نوف : اقنعت الغلا انها تنزل تسلم على امي وقلت لها ان حنا
بنسافر اليوم وما تبغي تشوفك خالد خلي اليوم يعدي على خير
وبينا كلام لي رجعنا
بعد ساعتين الغلا بغرفتها وبنتها يمها تلعب بالعاب تركيب .. الغلا
ما تدري شقالت لخالتها ولا سمعتها شنو قالت لها .. كانت سارحه
وفكرها مشغول وما وعت الا لما قامت خالتها حضنتها وسلمت عليها
ووصتها على نفسها وعلى بنتها .. والغلا اللي ريحها انها ما شافت خالد ..
خالد كان بقايا خالد .. قلب مجروح وفكر مشتت .. ناصر شافه وعرف
ان المشكله بينهم كبيره .. حلف عليه انه يوصلهم للمطار .. كسر خاطره
لأنه الغلا رفضت انه يشوف بنته ويسلم عليها .........
بالسعوديه وبعد ملكة جود بيومين وبجناح خالد
خالد : هاااا
نوف : هذا اللي قالته
خالد : طلاق !!!!!!!
نوف : خالد انت تعرف مرتك اكثر مني وتعرفها ما تقول مشاكلها لأحد
خالد : طلاق !!!!!!!
يتبع ,,, 


نوف : خالد انت تعرف مرتك اكثر مني وتعرفها ما تقول مشاكلها لأحد
خالد : طلاق !!!!!!!
نوف : خالد لازم تتكلم معها الغلا عقب اللي صار نفسيتها تعبانه
خالد : كيف اكلمها وهي ما تبغى تشوفني
نوف : خلها ترتاح كم يوم .. انا كلمتها ونصحتها وان شاء الله 
تسمع لي
خالد : نوف اذا طلقتها اموت
نوف : اسم الله عليك .. ومن قالك طلقها .. هي قالت كذا وهي
مو بوعيها كانت مصدومه من اللي صارلها وبشوفة بنتها وحالة
البكي والصراخ اللي جاها هو اللي خلاها تقول هالكلام
خالد : نوف هي من سافرت وهي مسكره جوالها عشان لا تكلمني
نوف : قلت لك عطها وقتها خلها تفكر وتعيد حساباتها .....
شهر مر على الغلا وهي بغرفتها مع بنتها ,, تعبوا خواتها وهم يكلمونها
وموبايلها مسكر من عقب الحادث ما فتحته .. خالد كان بعيد عن
تفكيرها ,, حياتها فاطمه الصغيره وبس .. خالد زارهم 4 مرات بس هي
ما شافته ولا كلمته يقعد مع بنته ساعه ويروح
الساعه 7 بالليل ...
ناصر : غلا
الغلا : تعال حياك
ناصر : هلا هلا بفتوشه تعالي
فطامي : نتولي ابيبي
ناصر : ههههههههه غلوي لا تفضحني بنتج شنو نصوري حبيبي
علميها تقول خالي
الغلا مبتسمه
ناصر يكلم فاطمه : قولي خالي
فطامي : كالي
ناصر : كالي كالي شنسوي بعد
فطامي : كالي نتولي ابيبي
ناصر يدلدقها : يعني ماكو فايده اصغر عيالج انا
فاطمه تضحك والغلا تضحك على ضحكة بنتها ( الله يخليج لي يا بنتي )
ناصر : غلا بروح الجمعيه تروحين وياي
فطامي : انا لوح دعميه
ناصر : لا فطامي ماكو جمعيه بس ماما غلا
فطامي : ماما دعميه انا دعميه
ناصر يطفرها ويمسك ايد الغلا ويوقف معاها : ماما جمعيه وخالي
جمعيه وفطامي لأ
فطامي بصوت عالي وتبجي : مـــــــــــــــا مـــــــــــــــــــا
الغلا شالتها ولمتها : نصوري حرام عليك
فطامي تبجي : نتولي ابيبي دعميه
ناصر : ههههههههههههه تعالي فتوشه انتي اللي حبيبتي والله ..
واحلى جمعيه لأحلى فاطمه وصلاحو ,, يلا غلا انطرج تحت بدلي وتعالي
الغلا : مالي خلق ناصر
ناصر : لي متى .. غلا ترى حالج مو عاجبني .. ليش منتى راضيه
تكلمين زوجج
الغلا : لا تقول زوجي
ناصر : شقول عيل
الغلا : طليقي
ناصر شهق : طلقج
الغلا : ليلحين لأ ,, قريب وغصبن عليه
ناصر : غلا انتي ينيتي
الغلا : لا عقلت .. المفروض ننفصل من زمان .. 
ناصر : والسبب
الغلا : وايد اسباب اهمهم ان الحياة صارت بينا مستحيله
ناصر : فكرتي بالكلمه اللي قلتيها ؟؟ فكرتي فبنتج وبحياتها
الغلا نزلت دموعها
ناصر : هالكثر خالد معذبج
الغلا : ...................................
ناصر : قلتي لأمي
الغلا : لأ ما قلت لأحد انت بس
ناصر : وقلتي لخالد
الغلا : قلت لأخته
ناصر : وشقال
الغلا : مادري
ناصر : وشلون بتدرين وانتي مسكره موبايلج .. واذا دق علي والا 
على امي ما تردين عليه ولا تكلمينه
الغلا : ناصر مالي خلق اسمع احد ولا اكلم احد
ناصر : غلا حبيبتي المشكله اذا بتكبرينها تكبر واذا بتصغرينها تصغر
عطوا بعض فرصه وفكري عدل وخلي فاطمه بين عيونج .. مو معقوله
بتخلينها اسبوع عندج واسبوع عند ابوها
الغلا تبجي : تعبت من التفكير تعبت
فاطمه : ماما دعمياااا
ناصر : اووووه نسينا بنتج ,, يلا قومي والله يسهل الأمور .. وكل
مشكله ولها حل .. يلا قومي
الغلا بصوت واطي : بس ما نتأخر
ناصر تنهد واخذ فاطمه ونزل تحت ينطر الغلا
بالسياره ,,,,,
ناصر : نروح كارفور شرايج
الغلا : شيخلصه شكبره
ناصر : اشوراج نتسوق ونتعشى
الغلا : نتعشى ؟!!! انت قلت بتشتري اغراض يعني منت متأخر
ناصر : غلا حبيبتي طلعي شوفي الدنيا قعدة البيت ماتييب الا الهم
وصلوا كارفور والغلا حطت بنتها بالعربانه وناصر يدزها
فاطمه : ماما بتاتا بتاتا
فتحت الغلا كيس بطاط وعطت بنتها تاكل
ناصر : الغلا تعالي نروح صوب الاجهزه بشوف لي طابعه
الغلا : انت روح وانا باخذ جم غرض لي ولفاطمه
فاطمه : ماما ابي عتيل
الغلا : تبين منجا والا فراوله
فاطمه : مندا
ميمي : يا حلاة المانجا واللي يشربون المانجا
الغلا تفاجأت : ميمي !!!!
مريم تلم الغلا وتسلم عليها : بالكويت وما تقولين ؟!! يا الخاينه من
متى هني
الغلا : من شهر
ميمي : شهر !!!! ليش ما دقيتي قلتي .. عيزت ادق عليج وموبايلج
كله مغلق , شدعوه حتى ما سألتيني شيبت
الغلا تذكرت : اييييه صج شيبتي
ميمي : تو الناس .. يبت ليال
الغلا : مبروك ما ياج
ميمي : اشفيج الغلا مو عاجبتني
الغلا تتنهد : وايد اشياء صارت 
ميمي : شنو
الغلا : ميمي لا المكان ولا الوقت مناسب اني اقول لج .. شلون اميره
ميمي : تكسر الخاطر عقب طلاقها ما قامت تطلع من البيت
الغلا : شرايكم تيون عندي باجر
ميمي : انتوا تعالوا انا رجعت شقتي بصرف حمودي مع ابوه وبخلي
لولو علشان تشوفينها
الغلا : دقي على اميره واكدي عليها تيي
ميمي وهي تحب الغلا : يلا مع السلامه وموعدنا باجر ورا المغرب
,,,,,,
لقاء الغلا واميره كان يعور القلب .. الغلا حست باميره وبمدى
ألمها والهم اللي عايشه فيه ,, قعدوا سولفوا بجوا وضحكوا وكل وحده
شايله همومها بقلبها ,, اميره ما كانت تبي ميمي تعرف عن مرض زوجها
والغلا ما كانت تبي صديقاتها يعرفون عن خيانة خالد لها .. كل وحده بالعه
غصه ومتحمله .. والغلا قالت لهم انها سقطت وهذا سبب وجودها بالكويت
ميمي : الله يعوض عليج باللي راح
الغلا : الله كريم
بجت بنت ميمي وراحت معاها الغرفه تغير لها وتسويلها رضعه
ميمي : اخذوا راحتكم انتوا مو غرب
اميره : ولهت عليج غلوي
الغلا : وانا اكثر .. شلونج الحين ان شاء الله احسن
اميره : موبخير وانا بعيده عن فيصل
الغلا تنهدت وغمضت عيونها 
اميره : غلا انا موبايلي ما يطيح من اديني على أمل اني اشوف منه رساله
او اتصال يرد لي روحي
الغلا : الله يجمعج معاه بالخير واذا الله كاتب يرد لج راح يرد
اميره بصوت مخنوق : اتمنى .. اتمنى .. حياتي ضايعه من دونه
كل اسبوع اروح يم البيت يمكن اشوفه .. ادق عليه جهازه مغلق ..
ادز له ماسيجات وما اشوف منه رد ..
الغلا : اميره شوفي نفسج لا يصير همج فيصل وبس ,,, ما توقف
الحياة على طلاق اثنين ..
اميره : صعب يا الغلا صعب .. صعب انج تعيشين بعيد عن اللي
تحبينهم وبلحظه تلقين روحج وحيده وتعيشين مع ذكريات
الغلا ( يا ترى راح اعيش الذكريات اللي اتكلمين عنها .. انتي يا اميره
تعيشين ذكريات حلوه ,, ذكريات كلها ورود وحب .. لكن انا شلون بعيش ذكرياتي وهي متروسه شوك وألم )
مرت الايام صعبه على ابطالنا لا اتصال خالد ولا امه قدر يرد الغلا عن
اللي تفكر فيه وانها ترجع لخالد وتعيش حياتها ...
,,,,,,,,
يوم الخميس يوم زوارة خوات الغلا ,,,
الغلا قاعده مع امها وخواتها يشربون شاي عقب ما خلصوا غدا
الغلا : يما فطامي ملاحظتها هالأيام وايد تشخر
ام حمد : نص العالم يشخرون ما فيها شي
ام يوسف : لأ يما شنو ما فيها شي يمكن فيها لحميه
الغلا : لحميه شنو
ام يوسف : لحميه تكون بالخشم هي اللي تسبب الشخير
الغلا : وشنو حلها
ام يوسف : عمليه اذا ماني غلطانه
الغلا خافت : عمليه
ام حمد : انتوا الحين شخصتوا المرض وبتسوون عمليه
الغلا بخوف : يما ام يوسف تقول
ام حمد : ما خبرت ام يوسف دكتوره
ام يوسف : ماني دكتوره بس قلت لها اللي اسمعه من البنات
ساره : غلوي باجر الصبح امرج ونوديها المستشفى ونشوف
,,,,,,,
ام حمد : ما صارت يما هالدموع اسبوع وانتي تبجين
الغلا : يما بيسوون لها عمليه
ام حمد : وقالوا لج بسيطه .. انتي مو تبجين جدامها وتخرعينها
الغلا : يقول الدكتور لازم تنام اليوم علشان يشوفها طبيب التخدير
وباجر الصبح عمليتها
ام حمد : الله يسهل وتقوم بالسلامه
الساعه 5 العصر ,,,
ناصر : يلا الغلا خلصتي
الغلا وتمسح دموعها : ايه
وصلوا المستشفى الساعه 5 ونص وصعدت الغلا مع بنتها بالغرفه
اللي حجزها ناصر وتفاجأت يوم شافت خواتها بالغرفه
ام يوسف : الحمد لله عالسلامه تو الناس
ساره : اول مره اشوف الزوار يوصلون قبل المريض
الغلا تمسح دموعها : بتنامون معانا
ساره : قاعدين بخيمه ويا ويهج مو مستشفى
ام يوسف تطمنها : ايه بنقعد ندري فيج قلبج قلب زرزور
ساره : بس عاد ما صار دموع اللي بيسوون لها العمليه قاعده تلعب وتضحك
ناصر قعد معاهم لي الساعه 11 بالليل وما طلع الا لما فاطمه نامت
ناصر : متى عمليه فطومه
الغلا : الساعه 8 الصبح
طلع ناصر وركب سيارته ودق على خالد
خالد : هلا بك حي الله هالصوت
ناصر : الله يحييك .. خالد فاطمه بالمستشفى
خالد خاف : بنتي وش فيها
ناصر : ما فيها الا العافيه ان شاء الله .. فيها لحميه وباجر الصبح عمليتها
خالد : ولي ما خبرتني من زمان
ناصر : انت ما تعرف مرتك شالتنا بالصراخ والصياح نستني ادق عليك
خالد : وشلونها غلا
ناصر : الحمد لله .. بنتك اسم الله عليها اقوى منها
خالد : وهي بأي مستشفى
ناصر : مستشفى ال .......
خالد : تكفى ناصر طمني
ناصر : ان شاء الله يلا فمان الله
,,,,,
الساعه 9 الصبح دخلوا فاطمه غرفة العمليات ,, والغلا قاعده يم
الغرفه وبايدها القرآن ..
ساره : الحمد لله الله يتمم عليها سكونها ما تقوم الحين تبجي وتفضحنا
ام يوسف : كلمتها البارحه وقلت لها قوي نفسج ولا تبجين جدام
بنتج علشان لا تخاف
الساعه 10 الصبح وصل ناصر مع امه : شلون فطوم
ساره : ليلحين ما طلعت
الغلا من سمعت صوت ناصر نزلت دموعها .. راحت لها امها 
قعدت يمها : شلونج يما
الغلا تبجي : خايفه على بنتي يما
ام حمد : ما فيها الا العافيه ان شاء الله .. ادعيلها تقوم بالسلامه
الغلا : يارب ,, يارب
الساعه 12 طلعت فطامي من العمليه وودوها غرفتها .. كانت نايمه
ليلحين ما صحت من التخدير
الغلا تبجي : ما ترد علي
ام حمد : مخدره يما شلون تبينها ترد عليج
الغلا : فيه دم بخشمها
ام يوسف : من العمليه لا تخافين
دخل الدكتور طمنهم على فاطمه وعلى عمليتها وقالهم ان شاء الله
باجر طالعه من المستشفى
ناصر دز لخالد ماسيج : فاطمه طلعت من العمليه وهي بخير
راحت ام يوسف وامها وساره وتم ناصر مع الغلا
ناصر : غلا بروح اطلب اكل
الغلا : مو مشتهيه
ناصر : باطلب وبتاكلين غصب طالعي شكلج شوي وتطيحين
الغلا : ييب لي قهوه وياك
طلع ناصر وبالممر شاف خالد وابوه وبعد السلام والسؤال عن فاطمه
ناصر : حياكم اوصلكم الغرفه
بو عيسى : ما نبغي نعطلك عن شغلك يا ولدي
ناصر : عمي انا كنت رايح اييب لغلا اكل
خالد : قول لنا رقم الغرفه كم وانت روح جيب لها شي تاكله
انطق الباب ورفعت راسها الغلا وتفاجأت بدخول عمها وخالد
الغلا : عمي !!!
ابو عيسى : هلا ابنتي 
الغلا لما شافت عمها خنقتها العبره ,, عمها لما شافها كسرت خاطره ..
الغلا سلمت على عمها وصدت عن خالد
بو عيسى : شلون فاطمه الحين
الغلا بصوت مخنوق ما تبي تبجي جدامهم : الحمد لله عمي .. صار
لها ساعتين من طلعت من العمليه وليلحين نايمه
دخل عليهم الدكتور يشوف فاطمه .. وخالد كلمه عن بنته وعن العمليه
ونتايجها وليش بنته ليلحين نايمه ما صحت
الدكتور : لا تخاف راح تصحى بعد شوي هذا من آثار البنج ,, ساعه
وراح امر عليكم مره ثانيه
خالد يكلم الغلا : ليه ما دقيتي وقلتيلي عن البنت وحالتها
الغلا : .......................................
خالد بصوت عالي : اذا كلمتك ردي
بو عيسى : خالد هد بالك حنا بمستشفى
خالد : ما تتصرف لحالها من غير ما تعلمني مثل ماهي بنتها هي بنتي بعد
وما تسوي أي شي من غير شوري .. نسيتي يا مدام انك ليلحين زوجتي
الغلا : طلقني
خالد تفاجأ من كلمتها وابو عيسى استغفر
الغلا تكلم عمها : عمي الله يخليك قول له يطلقني
خالد بصراخ : انتي انجنيتي
بو عيسى : خالد هالمشكله ما تنحل بالصراخ .. ولا هذا وقت ولا
مكان مناسب نتكلم فيه ,, ويلتفت عالغلا : غلا يا بنتي هدي بالك
واذا لك حق راح تاخذينه .. حنا جايين نتطمن عالبنت .. خلوا مشاكلكم
لما تطلع البنت من المستشفى بالسلامه ...
طلع خالد من المستشفى متضايق .. بالسياره
خالد : سمعتها يبه وش قالت ؟!!
ابو عيسى : يا ولدي الغلا على طيبة قلبها ورجاحة عقلها فيها عناد ..
وعنادها يجي في الموقع الصح .. هي ما قالت كذا الا في شي كايد
خالد : قلت لك يبا محملتني سبب اللي صار لها .. ما كن موت ولدي
زعلت عليه اكثر منها
ابو عيسى : لا يبوك ما هو اكثر منها .. وانت تعرف غلا كيف حساسه
وقلبها ضعيف
خالد يتنهد : والحل يبه ؟؟
ابو عيسى : يوم انها زعلت اول مره جدتك صالحتكم وردتكم لبعض
.. وهالنوب خلها على ابوك
خالد : وش بتسوي يبه ؟!! انت ما شفتها حتى سلام ما سلمت علي ,,
ابو عيسى : روح الحين خلنا نمر بو وليد وبالليل نكمل كلامنا
بعد يومين ,,,
الغلا بغرفتها مع بنتها توها طالعه من الحمام وقاعده تلبسها
ناصر يطق الباب : غلا
الغلا : تعال ناصر حياك
ناصر : غلا خلصي ونزلي خالد وابوه تحت
الغلا : هاااا
ناصر : شنو اللي ها يلا خلصي ونزلي بسرعه
الغلا : من قاعد معاهم ؟؟
ناصر : محد بروحهم بالدوانيه
الغلا بهدوء : انزين شوي وانزل
ربع ساعه ونزلت الغلا ودخلت عليهم مع بنتها : السلام عليكم
الكل : عليكم السلام
فطامي : اوووووود
ابو عيسى : يا عيون عود تعالي يا الغاليه
راحت فاطمه وباست جدها وقعدت بحضنه
خالد يكلم بنته : مافيه بوسه بابا ؟
ناصر : فتوش قومي حبه بابا
فطامي : ماما نتولي ابيبي .. 
الغلا نزلت راسها وابتسمت
ناصر : نصوري حبيبي بعد بابا حبيبي
فطامي تطالع امها : ماما بابا ابيبي 
الغلا ( فطامي شهالسؤال !! ايا النتفه !! )
اخذ خالد بنته وحضنها .. باسها وقعدها بحضنه يمسح على شعرها
خالد : من عمل لك شعرك حلو كذا
فطامي : ماما
خالد : وريني يدك ... الله من جاب لك هالساعه الحلوه
فطامي : ماما
خالد : كله ماما ؟
فطامي : ماما ابيتي
خالد : وحبيبتي انا بعد
الغلا صدت ونزلت راسها 
ابو عيسى : وحبيبتنا كلنا
الغلا بصوت واطي : تسلم عمي
فطامي : بابا ابي لوح دعميه
خالد يلتفت لناصر : وش قالت ؟
ناصر يضحك : تبي تروح الجمعيه
فطامي : اود لوح دعميه
بو عيسى مبتسم : حنا ما نعرف الجمعيه ذي روحي مع خالك
فطامي راحت حق امها : ماما ابي تلوت
الغلا : روحي قولي حق نور ييبي جنطتي
ناصر : خلي نور .. تعالي فتوشه انا اوديج الجمعيه
فطامي : نتولي ابيبي تلووووووت
خالد فتح بوكه وعطاها 20 دينار .. فاطمه ركضت لأمها مستانسه
فطامي : ماما بابا تلوت
الغلا بصوت واطي : قولي بابا ثانكيو
راحت فاطمه وباست ابوها : بابا تانتيو
خالد يطالعها مبتسم ( يا زينك ويا زين ثانكيو من فمك )
ناصر : يلا قولي مع السلامه
طلع ناصر مع فاطمه وخلى الغلا معاهم .. عم الغلا قايله يتركهم بروحهم
علشان خالد بيكلم الغلا وفاطمه انقذت الموقف ...
ابو عيسى : ها يا بنتي وش طلباتك
الغلا : طلاقي عمي
ابو عيسى : فكرتي بالطلاق زين
الغلا : تبي الصج عمي لأ .. اللي فكرت فيه اني ابعد عن ولدك وبس
ابو عيسى : وش سوى ولدي خلاكي تطلبي منه الطلاق ؟!!
الغلا ( ما اقدر اقول .. ما ابي اشوه صورته جدامك .. يضل ابو بنتي )
ابو عيسى : عطيني سبب مقنع وانا الحين اخليه يطلقك
الغلا نزلت دموعها : الحياه بينا مستحيله .. وهذا اللي اقدر اقوله وبس
ابو عيسى : يعني في بعده عنك راحتك ؟
الغلا بألم : ايه
ابو عيسى ابتسم : خلاص انتي بمكان وهو بمكان
الغلا : ها
ابو عيسى : غلا يا بنتي طلاقك راح يأثر على بنتك بالدرجه الأولى ,,
وراح يحرمها ويحرمك من اشيا واجد .. اذا في بعد خالد عنك راحتك
انتي راح تظلي بجناحك وهو يروح الجناح الثاني
الغلا : تبيني ارجع معاكم عمي ؟؟!!!
ابو عيسى : انتي تبغي تحرمي خالتك وامي والبنات من شوفتك
وشوفة بنتك ؟؟
الغلا : ما راح احرم احد من شوفة بنتي .. بس رجعه لولدك لأ
خالد بغضب : ماهو بكيفك تقرري وراح ترجعي غصبن عنك
لأنه انا اللي اقرر ماهو انتي
الغلا بصوت عالي : ماني حيوانه اعيش معاك بالغصب .. فاهم
خالد : الظاهر اني دلعتك وسكت عنك واجد
بو عيسى : يعني وجودي ماله احترام عندكم
الغلا نزلت راسها ودموعها تنزل
خالد يحب راس ابوه : على راسي يبه السموحه هي استفزتني
ابو عيسى : يا بنتي انا ما اعرف ايش اللي بينك وبين خالد .. 
عطوا بعضكم فرصه .. وحلوا مشاكلكم مع بعض وارموا الطلاق
ورا ظهوركم وخلوا فاطمه قدام عيونكم .. لا تخلينها يا بنتي تتشتت
بينك وبين ابوها .. 
الغلا ( وهذا اللي كاسر ظهري )
ابو عيسى : وش قلتي يا بنتي ابغي اسمع ردك
خالد يطالعها وقلبه مهموم على وضعهم
الغلا : ما اقدر عمي ما اقدر
خالد بهدوء : غلا اطلبي اللي تبغي بس طلاق لأ
الغلا : وانا مابي شي غير طلاقي .. انت ليش منت راضي تفهم
بو عيسى : هدي بالك يا بنتي .. انا طلبتك بترديني ؟؟
خالد يطالعها بغضب
الغلا ( مو علشانك يا حقير بس مابي ارد عمي ) : عمي مااقدر اسافر
الحين فاطمه توها قايمه من العمليه واخاف عليها
خالد ارتاح من ردها وابتسم وحمد ربه
ابو عيسى : وفاطمه تهمنا بعد .. متى ما شفتي نفسك مستعده دقي وقوليلي
استاذن بو عيسى وقام لأن طيارتهم بعد ساعتين .. 
خالد قبل لا يطلع كلم الغلا بصوت واطي : افتحي جوالك ابغي اكلمك
الغلا : نجوم السما اقرب لك مني .. وبتطلقني غصبن عليك ,,,
,,,,,,,,,,,,,,
بعد 3 أسابيع ,,, تعبت الغلا من التفكير ومن كلام امها وخواتها عن
وضعها ووضع بنتها .. وشافوها انها دوم متضايقه ومو مرتاحه ..
ناصر ما قالهم عن طلب الغلا للطلاق وان عمها يا وكلمها ..
ام حمد : صج !! متى ؟؟
الغلا : بعد 3 أيام
ساره : يوم الجمعه
الغلا : ايه 
ام حمد : مع منو بتسافرين
الغلا بألم : اذا خالد ما يقدر ايي ناصر يوديني والا حمد
الغلا تكلم ساره : سارون يوم الخميس بكت نون على بنتي
ساره : ههههههههههههههههههههه
الغلا : شنو قلت نكته انا
ساره : توني قاعده اسولف مع فهد .. اقول له غريبه غلوي ما قالت
بكت نون على فطامي عقب طلعتها من المستشفى
الغلا : كانت تعبانه وخفت عليها .. قلت خلها تطيب ويصير خير
ام حمد : والنون مني هديه لسلامتها
الغلا : يما انتي عطيتيها هديه .. شنو نسيتي المضاعد ؟
ام حمد : لا ما نسيت غلاها من غلا امها
الغلا تلم امها : تسلميلي يا احلى فطوم بالعالم
يوم الأربعاء ,,,
الغلا : شلونك عمي
ابو عيسى : بخير الله يسلمك انتي شلونك وشلون اهلك
الغلا : الحمد لله كلهم بخير ... عمي
ابو عيسى : امري يا بنتي
الغلا : ما يامر عليك عدو .. عمي اللي بالبيت يدرون عني وعن خالد
ابو عيسى : لأ .. قلنا لهم انك تعبانه واللي أخرك عن السفر تعب بنتك ,,
ها يا بنتي ما قررتي ؟
الغلا : تقدر عمي تييني يوم الجمعه ؟
ابو عيسى فرحان : من عيوني كم الغلا عندنا
الغلا : تسلم عيونك عمي
ابو عيسى : عملي حسابك يوم الجمعه عشا سلامتك انتي وفاطمه
الغلا : تسلم عمي الله يخليك لنا
,,,,,,,,,,,,,,,,
الساعه 5 وصلت الغلا السعوديه واستقبلوها اهل البيت بالدموع
الغلا تمسح دموعها : هالكثر انا غاليه ؟؟
انوار : واغلى من اسمك
الغلا تضحك
فطامي بحضن الجده فاطمه
الجده تكلم الغلا : ضعفانه يا بنتي ليه كذا
الغلا تبتسم : بنتكم يما ما تخليني آكل
نزلت نوف من الدري تركض : الغلاااااااااااااااااااااااااااا
الغلا لمتها وبجت هي وياها وسحبتها وراحت غرفتها ..
نوف : تصالحتوا ؟
الغلا : لأ
نوف فاتحه عينها : أجل
الغلا : رجعت علشان عمي .. طلبني واستحيت ارده
نوف : وخالد
الغلا : مثل ما قال عمي هو بمكان وانا بمكان
نوف متفاجأه : هو قال كذا ؟!!!
الغلا : ايه
نوف : وخالد وافق ؟!!
الغلا : بالطقاق ما همني رايه
نوف بعتب : غلا
الغلا : حتى لو كان اخوج وما ترضين عليه ماهمني .. ماهمني ..
مـــــــــــــــــــــــاهمنيييييييييي
نوف تلطف الجو : اعوذ بالله عساكي بس ما تكرهيني
الغلا تبتسم : انتي غير .. اشك ان خالد اخوج , نوف اخاف انتي
مو بنتهم ومبدلينج
نوف تستهبل : يا ويلي .. من هم اهلي انا بنت من .. آآآآآآآآآآآآه
انا بنت حرام .. لااااااااااااااااااااااااااااااااا
الغلا تسحب اذنها : بس عايشه الدور حضرتج
نوف : ايش بتلبسي للحفله ؟
الغلا : مايوه
نوف : ههههههههههههههههههههههههههههه
الغلا : ههههههههههههههههههههههههههههه
نوف : اكلمك جد انا
الغلا : شاريتلي فستان انا وفاطمه مثل مثل
نوف : غلا اذا جا خالد ودخل ما راح تسلمي عليه قدامهم ؟
الغلا : نوف منعا للاحراج والكلام والقيل والقال قوليله لا يدخل
وانا موجوده لأني ما راح اسلم عليه
نوف : غلا
الغلا : اكلمك جد انا ,, واللي بيتفشل هو مو انا
الساعه 9 بالليل نزلت الغلا لابسه فستان اسود والصدر منثور بترتر
اصفر واسود وحاطه ورده جوري صفره وفلات ترتر اصفر .. وفطامي
لابسه فستان اسود والصدر فيه ترتر فوشي واسود وحاطه ورده جوري
لون فوشي ولابسه فلات فوشي وتاج فوشي وساعه فوشيا
خالتها شافتها وسمت عليها وعلى بنتها والجده فاطمه رقتها هي وبنتها
ام سعد : الله يحميكم من العين
دلال : لا اله الا الله محمد رسول الله وش هالزين
الغلا : عيونك الحلوه حبيبتي
قعدت الغلا تسولف مع البنات وسألوها عن عملية بنتها
نور : Madam sir want fitamy
الغلا : Come take her
خالد شاف بنته وضحك على لبسها : حبيبتي صرتي مره بهاللبس
فطامي : متل ماما
خالد ( آآه يا زين ماما وحضن ماما ) اقول فطيم ما اتوسطيلي عند ماما
فطامي : ماما ابيتي
خالد : حبيبتي قبلك ( آآآه يا الغلا والله مشتاق لشوفتك )
دخل خالد شايل بنته .. نزلها وراحت تركض عند سعد
فطامي : تأد لوح دعميه
سعد يشيلها ويبوسها : هلا وغلا بفطوم شلونك يا حلوه
فطامي : لوح دعميه
سعد يطالع خالد : هي وش تقول ؟
خالد مبتسم : بتروح سوبر ماركت
سعد : اخاف اطلعها معي يتخامطونها الجهال
كل اللي بالمجلس خذاها وباسها وعطاها هديه سلامتها .. الغلا فتحت
الأكياس اللي بايدها وشافت فلوس وراحت عند يدها
فطامي : اود تلوت واااااااااااايد .. وتطالع ابوها وبدلع : بابا دعميه
خالد يضحك ويشيلها ويبوسها : بعدين دعميه نروح انا وانتي وماما..
حطوا العشا وفطامي تمت مع ابوها وقعدت بين ابوها وسعد .. ابوها حط
لها صحن فيه عيش ولحم وعطاها تاكل
فطامي : بابا مو الو وع وع
خالد : وش هو اللي وع
فطامي تأشر على الجريش : ابي آآدا
سعد اخذ صحن وحط لها جريش
خالد ياله ماسيج من نوف : وين فاطمه ما جبتوها
خالد دز لها : تتعشى معنا 
خلصت فاطمه اكل وقعدت بحضن جدها .. قام سعد يصب قهوه
فطامي : انا انا دوه
ابو عيسى : انتي تشربي قهوه بعد !!!
فطامي : متل ماما
خالد : امك علمتك على القهوه زيها
فطامي : اتينيييي دوه
خالد دز ماسيج لنوف : نوف اسألي الغلا هي متعوده تعطي بنتها قهوه
نوف قالت للغلا والغلا ابتسمت : قوليله الحين نور تييب قهوتها
دخلت نور ومعاها قلاص على ميكي ماوس وفيه حليب كاكاو
خالد : What this ?
نور : Chocolet milk
خالد ابتسم ( آه يالغلا يا زينك ويا زين اهتمامك لبنتك )
خالد عطى بنته القلاص
فطامي : مابي دلات ابي متل اود
ابو عيسى يضحك
ابو سعد : تبغي فنجان نفسك يبه
فهد : تعالي فاطمه وريني قهوتك
فطامي تلم قلاصها : ادا دوه تتامي .. ادا دوه بابا
خالد : عطي فهد شويه قهوه فطامي
قامت فاطمه مدت قلاصها لفهد .. فهد فتحه وصب له بفنجان وعطاها قلاصها
فطامي تمد له القلاص : فد دلات تتامي متل اود
الكل ضحك عليها وعلى كلامها .. الغلا تمت قاعده بحضن ابوها ونعست
ونامت .. شالها خالد وطلع فيها بره بالحديقه ودق على نوف تيي تاخذها ..
نوف ( ما راح احرمك يا خوي تشوف الغلا ) : غلا اطلعي عند الباب خذي
بنتك نايمه
الغلا : الحين اقول لنور تاخذها
نوف : نور بالمطبخ تو شفتها تتعشى مع الخدم
الغلا : من يايبها ؟
نوف : اظن سعد
الغلا حطت لفتها على راسها وطلعت الحديقه .. انصدمت لما شافت خالد
واقف وبايده فاطمه نايمه .. خالد لما شافها ابتسم ( ماشاء الله وش هالزين
.. صدقت بنتي لما قالت مثل ماما .. صايره حلوه غلاي وانتي دوم حلوه )
الغلا بغت ترجع بس كسرت خاطرها بنتها وهي نايمه .. قربت وهي منزله
راسها ومدت ايدها علشان تاخذ فاطمه
خالد بصوت هادي : وش هالزين 
الغلا صاده عنه وبجفاء : ما لبسته لك
خالد بهدوء يحاول يتقرب منها : قريتي على نفسك لا تجيكي عين
الغلا : دعيت ربي ان الله يفكني منك 
خالد : وانا ادعي ربي ليل نهار انه يهديك ويرجع لك عقلك
توها الغلا بترد عليه بس شافت فهد ياي صوبهم
فهد : الحمد لله على سلامتك يا ام فاطمه
الغلا : الله يسلمك
فهد : ولا عليكي امر تبلغي نوف تجي السياره ادق عليها ما ترد
الغلا : هي بالغرفه تبدل لبنتها .. ان شاء الله الحين اقول لها
خذت الغلا بنتها من خالد وصعدت فوق ,, غيرت لبنتها ونومتها على
سريرها وانسدحت يمها ,, صورة خالد وكلامه ما راحت من بالها 
( شسوي .. ليش يا عمي طلبت اني ارجع ؟ انا ماني طايقه اشوف
خالد عقب اللي صار ... ماني طايقه اشوفه ,,, )
.,.,.,.,.,.,.,.,.
مرت الايام .. والاسابيع .. والنفور زاد بين الغلا وخالد ,, الكل لاحظ
عليهم بس الغلا من كثر ماهي كارهه خالد ما اهتمت ...
شاف ابو عيسى خالد وحياته مع الغلا ونفورها منه .. حاول يقربهم من 
بعض بس الغلا مو متقبله , من تشوفه تتذكر جاسيكا والوضع اللي كانوا 
فيه وفقدان ولدها بسبب ما مرت فيه من مشاكل سببها الاول والاخير خالد
قرروا اهل البيت كلهم يروحون المزرعه
ابو عيسى يكلم زوجته : خلونا نطلع الساعه 10 الصبح 
ام عيسى : وليه مبكر كذا ؟؟
ابو عيسى : قبل لا تحمى الشمس .. بروح اشوف امي وانتي خبري البنات
بالمزرعه ,,,,,,,,,,,
الغلا كانت دايما مع البنات وبنتها معاها او مع نور .. خالد يدق عليها
عالموبايل ما ترد عليه ,, يدز لها ماسيجات تمسحهم ,, حتى النوم
قررت تنام مع نوف وانوار
نوف : لي متى ياالغلا وانتوا على هالوضع
الغلا : لما افتك من اخوج
نوف : الغلا حرام عليكي .. خالد تعبان .. صدق انه ما تكلم لكن
مبين على وجهه
الغلا : اهو يايب لروحه التعب
نوف : خالد يحبك غلا
الغلا : وانا اكرهه
نوف : والحل
الغلا : يطلقني ويرتاح وارتاح انا 
نوف : لا حول ولا قوة الا بالله .. الله يهديكم ,,,
روحي جيبي فرش لبنتك من غرفتكم قبل يجي خالد ,,,
من باجر الظهر وقت الغدا ... الغلا غدت بنتها ونومتها بغرفة الجده
وطلعت قعدت عند حمام السباحه .. قعدت وغطست ريولها بالماي
وسرحت بأفكارها .. ياتها انوار وجواهر
انوار : الغلا انتي هنا وحنا ندور عليكي
الغلا : هلا حياكم
انوار : ما تغديتي غلا
الغلا : مو مشتهيه
جواهر : اجيب لك شيبس وبيبسي
الغلا : لا يا قلبي مشكوره
انوار : وش رايكم نتسبح
جواهر : يلا
انوار : وانتي غلا
الغلا تبتسم : انا اولكم .. بس روحي شوفي البنات 
انوار : نوف تنوم بنتها ودلال منسدحه بالصاله والباقي يطالعون فيلم
جواهر : يعني محد حولنا
الغلا : لحظه اقول لنور تدير بالها على فاطمه اذا قعدت من النوم ,,,
الغلا تمت ساعتين وهي بالماي .. انوار وجواهر يسولفون وهي مو حولهم
تفكر بمصيرها ومصير بنتها وحياتها مع خالد ...
طلعت جواهر ووراها انوار
الغلا : انطروني
راحوا كلهم غرفة انوار .. وانوار دخلت الحمام قبلهم
جواهر : يلا انوار بسرعه ملابسي مبلله لا يدخلني برد
الغلا : جواهر انا وراها بعدين انتي
الغلا استوعبت الكلمه اللي قالتها .. جواهر ما تدري بالمشكله اللي
بينها وبين خالد ,,,
الغلا : هههههههه سبحنا بحمام السباحه مع بعض قلت ناخذ
شاور مع بعض .. آآه قصدي بغرفة انوار يعني
جواهر : غلا روحي غرفتك شفايفك ترجف من البرد
الغلا قامت طلعت بره الغرفه علشان جواهر لا تحس بشي .. مو عشان
خالد لأ ,, علشانها وعلشان بنتها
دخلت الغرفه وحمدت ربها ان خالد مو موجود ,, فتحت الكبت وطلعت 
لها تريننج وخذت روبها ودخلت الحمام .. خذت شاور بسرعه لأنها خافت
ان خالد ايي الغرفه .. طلعت ولبست ملابسها وقعدت تنشف شعرها من
الماي .. دخل خالد الغرفه وتفاجأ لما شافها .. هي شهقت لما شافته
بس ما عطته اهتمام ولا التفتت له ,,,
خالد : غلا !! .. اخيرا جيتي
الغلا سكرت الاستشوار وقامت بتطلع .. خالد مسك ايدها وجرها صوبه
الغلا : وخر عني
خالد يطالعها ولهان عليها : ...................................
الغلا : هد ايدي وخر عني
خالد : وان ما هديتك
الغلا : مو طيب منك غصبن عليك
خالد : خالد ما يمشي بالغصب
الغلا : والغلا راح تمشيه بالغصب
خالد يمسح على خدها وشفايفها : لا تتحديني 
الغلا تدز ايده : انت شنو ما تحس .. ياخي مابيك .. مابيك .. 
خالد ابرود : مو انتي تقرري انك ما تبيني .. انا الرجال وانا اللي اقرر
الغلا باستهزاء : ريال .. انت !! 
خالد بهدوء : وغصبن عليكي 
الغلا : اوكي يا اللي مو ريال ابعد باطلع
خالد عصب : وش قلتي عيدي
الغلا باستهزاء وعينها بعينه : قلت يا اللي مــــــو ريـــــــــال وخر عني
خالد يمسكها من حنجها ويضغط عليه : آخر انذار لك ان سمعتك قلتي
هالكلمه مره ثانيه يا ويلك
الغلا : فيه ويل ليلحين ما وريتني اياه !! ذقت بما فيه الكفايه ..
اذا انت ريال وفيك ذرة كرامه طلقني
خالد عصب مسك زندها ولزقها بالطوفه : رجال غصبن عليكي ..
لو ماني برجال ما عاشرتيني ولا جبتي مني بنتك
الغلا تألمت من مسكة ايده : حتى الحيوانات تييب وانت ما تفرق عنهم
خالد من غير شعور مد ايده وضربها كف ,,
خالد : سكت عنك واجد .. وتماديتي ,, 
الغلا انصدمت وما توقعت خالد يمد ايده عليها : حيوان وبتظل حيوان
وحقير .. طلقني .. طلقني 
خالد بغضب : بتشوفين وجه خالد الثاني .. وعشان تعرفين اني رجال ... 
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.


انتي 
طــــــــــالـــــق
.......................................

هل كنتم متوقعين طلاق خالد والغلا
اذا كنتم متوقعين فأنا لأ
هذا الجزء اتعبني والغلا وتفكيرها اتعبني
ردودكم وتفاعلكم مع الرواية يمسح التعب
دمتم بخير دوما
اختكم << غفران* >> 


الجزء الثاني والثلاثون من أيام من حياتي
***************************** 
طلع خالد من الغرفه معصب .. نزل الدري يركض ,, شافته امه 
كلمته ما رد عليها ,, ركب سيارته وطلع من المزرعه
خالد ( استغفر الله .. استغفر الله .. انا وش سويت ,, ليه كذا يالغلا ..
ليه استفزيتيني .. وش اللي سويته عشان تكرهيني كل هالكره .. ليه 
تنظرين لي اني خاين وما استحقك .. قلتي تحبيني يا الغلا قلتي تحبيني
واللي يحب نفس حبك ما يكره .. وانا حبيتك .. حبيتك اكثر منك .. عوضتك
عن العذاب اللي عشتيه معي وتصافينا ,, بينا فاطمه يا الغلا .. فاطمه ,,
وش مصيرك يا بنتي .. آآآآه يا الغلا اذا انتي مرتاحه الحين فأنا اتعذب ..
اذا في بعدي راحتك في بعدك موتي ....... )
يومين والغلا قاعده معاهم جسد بس قلبها وتفكيرها مو معاها .. اكلها
خف ما تشتهي تاكل .. حابسه نفسها بالغرفة ودموعها دوم بعينها ..
خالد يدقون عليه جهازه مغلق ,, وقاموا يحاتون لأن طلع وما قالهم ..
سألوا الغلا عنه وما عرفت شترد عليهم .. حست خالتها ان فيه شي بينهم
.. سألتها ليش دايم بروحها وتبكي والغلا قالت لها صديقتي تعبانه ..
من باجر رجعوا من المزرعه وكانوا متأملين ان خالد يكون بالبيت بس
ما شافوه .. الغلا طول الليل وهي تبجي الم تحسه بقلبها .. الم اول مره
تحس فيه .. مصدومه ؟ حزينه ؟ مرتاحه ؟ ماتدري شنو احساسها بالضبط
اللي تعرفه بس انها افترقت عن خالد .. عن ابو بنتها .. عن حبيبها ,,,
الغلا : تعال اخذني
ناصر : الناس تسلم اول
الغلا من سمعت صوت اخوها زادت دموعها : تعال اخذني من هني
ناصر : غلا اشفيج تبجين شصاير ؟
الغلا : خالد طلقني
ناصر : شنو ؟!! ليش ؟؟ شصار بينكم
الغلا تشاهق : تعال اخذني ما اقدر اتحمل اقعد هني
ناصر : هدي بالج .. اشوف اقرب حجز وادق عليج
الغلا : اليوم تعال .. الحين
ناصر : ان شاء الله اذا لقيت اليوم حجز اييج
سكر ناصر من الغلا ودق على خالد لقى جهازه مغلق .. دز له ماسيج :
كلمني ضروري ,,,
الغلا نزلت وراحت المكتب عند عمها .. شافها واخترع .. ويهها تعبان
وعيونها مورمه من البجي ,,
بو عيسى بحنيه : غلا يا بنتي وش فيكي مريضه ؟
الغلا دمعت عينها وبصوت متقطع : خالد طلقني
ابو عيسى متفاجأ : ايش ؟!!! متى ؟؟ 
الغلا : من كنا بالمزرعه
ابو عيسى استغفر وقام وقعد يم الغلا : وش صار بينكم يا بنتي .. خالد
مستحيل يبعد عنك .. وكاد سوا كذا وهو غضبان ولدي وانا اعرفه 
الغلا بصوت مبحوح : عمي انا دقيت على اخوي يمكن اليوم او باجر
ايي ياخذني
ابو عيسى : ومن قالك اطلعي من البيت !!
الغلا : محد .. بس خلاص مالي قعده
ابو عيسى : تقعدي في بيتك معززه انتي وبنتك
الغلا : وخالد ؟؟
ابو عيسى : يشوف له بيت يسكن فيه
الغلا : اعذرني عمي ما اقدر صعب علي عمي صعب 
ابو عيسى : اقعدي لما يجي خالد وانتفاهم
الغلا تصيح : لأ عمي الله يخليك ما أقدر .. قلبي ما يتحمل خلاص ........
.............
ناصر قاعد بغرفته يجهز نفسه للسفر لقى طياره الساعه 4 العصر ..
رن موبايله .. ناصر : الو
خالد : السلام عليكم
ناصر : خالد ؟!!!
خالد : ناصر لازم اقعد معك في موضوع مهم لازم نتكلم فيه
ناصر : انت وينك ؟
خالد : انا راجع الحين من مكه ساعات واوصل
ناصر : خالد انا طيارتي الساعه 4 رايح لغلا
خالد : ناصر تكفى قبل لا تروح لازم اكلمك .. اذا وصلت دق لي وانا
اقول لك بأي مكان نتواعد
ناصر : خالد الغلا منهاره وتبي ترجع اليوم قبل باجر
خالد : هذا اللي ابغاك فيه .. ناصر اوعدني تكلمني اول ما توصل
ناصر : ان شاء الله .. واذا الموضوع فيه راحة اختي اكيد بكلمك
خالد : تسلم ياخوي
ناصر : اشوفك على خير ,,,,,
,,,
بالسعوديه ,,,
ناصر : متى ؟!!
خالد : بعد يومين من ما طلقتها
ناصر : شلون !! هي داقه علي امس وقالت خالد طلقني
خالد : ورجعتها .. ويحق لي ارجعها حتى بدون شورها
ناصر : وليش يا خالد
خالد : الغلا من مات ولدها وهي متغيره علي .. حتى يوم رجعت معنا
هي بمكان وانا بمكان .. قالت لي كلام ما تحملته وطلقتها وانا معصب ..
ولا تخاف سألت عن وضعنا وعرفوا اني طلقت وانا غضبان ,, ويحق لي
ارجعها قبل لا تنتهي عدتها
ناصر ارتاح من كلامه : والغلا تدري
خالد : هذا الموضوع اللي ابغي اكلمك فيه ,, ناصر صارت مشكله يوم
كنا بامريكا .. والحادث اللي صار لغلا وموت ولدها زاد الطين بله ..
الغلا من عقب اللي صار كرهتني .. وانا ما امدح نفسي واذا تبي احلف
لك اني بري والغلا ظالمتني .. من سافرت معك وانا لا شفتها ولا سمعت
صوتها وتحملت عشانها وعشان بنتي وما حبيت المشاكل تزيد بينا ..
ومن حبي لها صابر عليها
ناصر : بس الغلا ما تبي تقعد تبي تسافر وياي
خالد : خلها تسافر .. راحتها عندي بالدنيا
ناصر : تسافر وهي ما تدري انك رجعتها ؟!!
خالد : انا ما ابغاها تعرف .. هي قالت لأبوي راحتها في بعدها عني
ناصر : ولي متى ؟؟
خالد : متى ما سمعت انها مرتاحه وردت الغلا الأوليه
ناصر : وانت شحادك على جذيه ؟
خالد : حبي لها ولبنتي ,, تدري
ناصر : خير
خالد : اختك على كثر ما كرهتني ادري انها تحبني 
ناصر يضحك : والله انتوا ما ينعرف لكم .. حياتكم مال نسويها فيلم ..
اكو اثنين يحبون بعض وينفصلون ,, صكيتوا على الهنود
خالد مبتسم : اختك جننتني خذت كل شي فيني قلبي وعقلي
ناصر يستهبل : يعني الحين انت مينون
خالد يضحك : حب اختك جنني
ناصر : الله يجمع شملكم قريب ان شاء الله
خالد : آمين .. يلا انا كلمت ابوي وقلت جاي ومعي ضيف
ناصر : ابوك يدري انك رجعت الغلا
خالد : لأ .. الحين بقول له .. ايه تذكرت متى بتسافر ؟
ناصر : ماكو الا باجر الصبح
خالد : دير بالك على مرتي
ناصر يضحك : لا تخاف بعيوني
خالد : ادري بس استهبل
ناصر : هههههههههههههههههه
خالد : ناصر دق على غلا وقول لها انك وصلت وبكره سفرتكم ,,,
,,,,
الساعه 11 طلع ناصر من بيت خالد
ابو عيسى : بات هنا يا ولدي وخلك من الفنادق
ناصر : مشكور عمي عساه عامر بس مابي الغلا تشوفني
ابو عيسى : يا بوك هي فوق وين بتشوفك
ناصر : عمي اختي واعرفها هههههههه
ابو عيسى : اللي تشوفه يبوك
ناصر يغمز لخالد : قوم شوف لي طريج اخاف الغلا الحين تطل من 
الدريشه وتشوفني
خالد وابوه يضحكون 
,,,,,,
ابو عيسى : كثر ما تضايقت على اللي صار كثر ما فرحت الحين ..
انا قايل مستحيل ولدي يسوي هالشي
خالد : شلونها يبه .. شفتها
ابو عيسى : جتني اليوم وكانت تبكي .. كسرت خاطري يابوك ,, وقالت
لي انك طلقتها وانها دقت لأخوها يجيها
خالد : الله يريح بالها ويهديها .. 
ابو عيسى : ليه منت قايل لها انك رجعتها
خالد : ابغاها تحس وتجرب تعيش من غير بنتها
ابو عيسى : بتاخذ البنت منها ؟!!!
خالد : لا يبه بخليها فتره بعدين اجيبها هنا تزور كم يوم .. وابغاها
تجرب شلون تعيش وبنتها بعيد عنها
ابو عيسى : ولمتى ؟
خالد : مادري يبا .. خلها تبعد وتعيد حساباتها وتعترف انها كانت على خطأ .. يبه حد درى اني طلقتها غيرك
ابو عيسى : ما ضني .. من رجعنا وهي بغرفتها وما كلمت احد
خالد : يبه انا بنام هنا واذا جت الغلا بتطلع بكره ما ابغاها تشوفني ..
ما اتحمل اشوفها بهالحاله .. جيبوا لي بنتي اسلم عليها قبل تسافر ,,
,,,,,
سافرت الغلا وما تدري انها ليلحين زوجة خالد مو طليقته .. ردت
بقلب جريح ونفس مكسوره .. اهلها دروا انها انفصلت واللي تأثرت
اكثر وحده امها .. كانت شايله همها وهم بنتها اللي بتعيش مشتته بين
امها وابوها ,, ناصر من شاف امه وحزنها على الغلا صارحها وقال
لها ان الغلا ليلحين زوجة خالد وهو مخليها هني فترة ترتاح .. ام حمد
وعيالها بس هم اللي عرفوا سالفة الغلا ,, وامنتهم ان الموضوع لا
يطلع لأحد احتراما لتوصيات خالد ,,,
خالد : يعني الكل درى
ناصر : لا لاتخاف خواتي بس واخوي .. خالد مو معقوله يشوفون
الغلا بهالحزن وما يتحجون .. وانا من شفت امي حزنانه عليها وانا
قلبي يعورني
خالد : اهم شي الغلا لا تعرف 
ناصر : لا تخاف انا موصي امي ان الكلام لا يطلع وانهم يعاملون الغلا عادي
خالد : شلونها
ناصر : بسم الله هذا تونا ما صار لنا اسبوع 
خالد : يجيك يوم 
ناصر : ههههههههههههه عندك
خالد : ههههههههههه خذ نفس الغلا مع اني اشك تلقى نفسها
ناصر : يمكن الاقي احسن منها
خالد : ماراح تلقى نفس حبيبتي وملكة حياتي
ناصر : بس توني صغير شهالكلام لا تخربني
خالد : هههههههههه اوكي مع السلامه يا صغير
الغلا طلاقها وبعدها عن خالد غيرها .. الكل توقع انها تعزل نفسها وتعيش
مأساة طلاقها ,, وبعد شهر من محاولات امها واخوانها انها تطلع من
الحزن اللي معيشه نفسها فيه وتعيش حياتها هي وبنتها ,, قررت انها تتغير
وتدوس على قلبها ,, واول قراراتها ....
الغلا : شقلت حمد
حمد : كيفج هذا مستقبلج وانتي جامعيه واي مكان تقدمين بيقبلونج
الغلا : مادري وين اقدم محتاره
حمد : مو فبالج مكان معين ؟
الغلا : اممممم مادري ودي في بنك بس متردده
حمد : ليش ؟
الغلا : ما اقدر اخلي بنتي من الصبح لي قريب العصر
حمد : وحتى شركات لأ لأنه حتى هم يطلعون متأخر .. شرايج بالتربية
الغلا : هذا اللي افكر فيه بس اتهقى يقبلوني
حمد : نقدم اوراقج ونشوف
الغلا : متى ؟
حمد : اوراقج جاهزه ؟
الغلا : الحين اعطيك اياهم
,,,,,,,,,
بالشهر اللي الغلا ردت فيه من السعوديه ما زارت احد ولا كلمت احد ..
لا أهل خالد ولا صديقاتها .. كانت تدمع عينها لما بنتها تييب طاري ابوها
واللي استغربة له الغلا ان خالد بهالشهر ما يا الكويت ولا شاف بنته ...
الغلا ( ليش ما تبي تروح عن بالي .. خلاص ابعد .. تعبتني وهديت حيلي ..
حتى وانت بعيد عني .. قريب !!! .. بأفكاري .. بحياتي .. بأحلامي ..
فقدتك ؟؟!!
لأ ..
ليش يا الغلا تكابرين ... قولي الصج ...
فقدتيه ..؟
ايه فقدته ... 
فقدت خالد الحبيب .. خالد اللي الغلا كل عيونه وحياته وقلبه ..
كله منها .. هي السبب .. بعدتني عن حبيبي ...
حبيبي ؟؟!!!
حبيبي والا اللي كان حبيبي ؟؟
حبيبي وحبيبي وحبيبي ...
ولأنه حبيبي دوم في بالي ما نسيته لحظه ...
بكل وقت وياي بصحوي وبمنامي .. يكلمني واكلمه .. امشي ايدي بايده ..
اشوف الناس كلها اهو ...
الحين وينه ؟؟؟
ركضت بكل مكان ما لقيته .. قال لي دوريني تلقيني !!
وينك حبيبي تعبت وانا ادور عليك
يعني ما استاهل تعبك ؟
تستاهل عيوني
اجل لا تقولين تعبت .. دوريني .. انا قريب منك ... لا تطالعين حولك
طالعي داخلك تلقيني
انت بقلبي انا ادري ... حبيبي قلبي مجروح ومحد يداويه غيرك ...
مجروحه ... 
مجروحه وابي من يطيب جروحي ...
انت ذباحي انت طبيبي ...
انت ...
انت ... )
من بعد الشهر اول اتصال للغلا كان لنوف ,, ونوف بس سمعت صوتها
قامت تصيح وكلامهم لبعض ما يفهمونه من كثر بجيهم .. نوف ما فتحت
موضوع خالد .. والغلا ماسألتها عنه ولا يابت طاريه ,,, كلمت عمها
وخالتها والجده فاطمه وانوار وخالتها لما سمعت صوتها بجت وانوار
دعت لها ان الله يجمعها مع خالد مرة ثانية ,,, كلمت ميمي واميره ..
وقالت لهم انها انفصلت عن خالد واللي تأثرت بانفصالها اميره .. زاروها
صديقتها لما كلمتهم .. واميره تمت معاها لي الليل وكل وحده تصبر الثانيه
,.,.,.,.,.,
ناصر : هلا خالد
خالد : هلا بك .. ناصر انا هنا وابغي اشوفك
ناصر : حياك تعال البيت
خالد : لأ خلني بعيد عن البيت .. نتقابل بره احسن
ناصر : اييب فاطمه معاي ؟
خالد : وشرايك يعني !! اكيد جيبها صار لي فوق الشهر ما شفتها
ناصر : ابشر .. متى اقابلك ؟
خالد : ورا المغرب
ناصر قال لغلا ان خالد بيشوف بنته .. الغلا من سمعت خالد زادت
دقات قلبها وقامت عن اخوها تداري دمع عينها .. لبست بنتها ووصت
نور عليها ,,,,,
,,,,,,,,
الغلا : شنو هذا ؟
ناصر : شنو بعد فلوس
الغلا : ادري فلوس ليش معطيني اياهم
ناصر : مو مني من خالد
الغلا احذفتهم عليه : مابي منه شي
ناصر : انتي ما تبين بنتج تبي .. وهذا مصروفها عن الشهر 
اللي طاف وهالشهر .. 
فطامي : ماما توفي 
الغلا : الله حلوه .. منو شرالج
فطامي : هادي الوثه
الغلا تشيل بنتها وتبوسها : وااااي ياحلاة العروسه وام العروسه
نور : Come Fitami change
فطامي : No الأب ألوثه
الغلا : روحي لبسي بجامه وسوي برش بعدين لعبي مع عروسه
الغلا تكلم نور : What she eat ?
نور : potata and chicken
الغلا : يلا فطامي روحي الحمام
فطامي : ماما الوثه همام بلش
الغلا تبتسم : اول فطامي حمام برش بعدين عروسه ,,,
,,,,,,,,,,,,,,,,,,,,,,,,,
حمد : هلا غلا شلونج وشلون فطامي
الغلا : الحمد لله بخير انت شلونك وشلون العيال وامهم
حمد : كلنا بخير الله يسلمج
الغلا : من زمان ما شفناكم
حمد : تونا الخميس عندكم ... اقول عندي لج خبر حلو
الغلا : خير 
حمد : اقبلوج في ديوان الخدمه
الغلا : وين هذا ؟
حمد : بالديره
الغلا : شلون دوامهم زين
حمد : دوامهم الصبح من 8 الى 2 الظهر .. اييج باجر نمرهم
ونشوف طلباتهم
الغلا : اوكي مشكور حمد ما قصرت تعبتك معاي
حمد : تستاهلين .. يلا سلمي
الغلا : تسلم من كل شر 
,,,,,,,,
ميمي : صج .. احلى خبر
الغلا : الهي نفسي شوي واطلع من خنقة البيت
ميمي : زين تسوين .. ليش ما ييتي عندي والله دوامنا حلو
الغلا : اذا ما عجبني انتقلت عندكم
ميمي : يا ليت علشان نفلها عدل
الغلا : قاعده بشاليه ويا ويهج مو دوام .. هيييي لا تخربيني انا موظفه
مجتهده
ميمي : ههههههههه عدال يا مجتهده لا يطيح منج شي
الغلا : ههههههههه يلا مع السلامه بدق على اميره بقول لها
,,,,,,,,,
خالد تضايق لما قال له ناصر ان الغلا بتشتغل
خالد : ناصر انا ماراح اخلي عليها قاصر أي مبلغ تطلبه تحت امرها
بس تطلع من الشغل
ناصر : خالد الغلا الحمد لله عندها ومو محتاجه بس هي طلبت تشتغل
علشان تضيع وقتها بس
خالد : تضيع وقتها بمكان فيه شباب !!
ناصر : خالد انت مو واثق فيها !!
خالد : انا واثق فيها واعرفها زين .. بس ما ابغي احد يقط عليها كلمه
تجرحها ولا يتحرش فيها
ناصر : لا تخاف عليها الغلا قويه وموكل احد تعطيه ويه
خالد تنهد : من حط هالفكرة في بالها ؟
ناصر : هي اللي قالت لأخوي وهو مشى اوراقها ,, خالد لا تحاتي
اذا شفت الغلا متضايقه ولا حابه المكان انا اللي بطلعها 
,,,,,,,,
ام حمد : ما تقدرين تمنعينه يما
الغلا تبجي : لا يما ما ياخذ بنتي مني .. ما راح يرجعها وبيحرق قلبي
ناصر : من قال ما راح يرجعها
ام حمد : يما مثل ماهي بنتج هي بنتهم بعد ومشتاقين لها
ناصر : كلها جم يوم ويردها
الغلا تبجي : ومتى بياخذها
ناصر : باجر الصبح يوصل والعصر ياخذها هي ونور ويروح
الغلا : باجر ماني مداومه
ناصر : هذا اولها غياب
الغلا : شلون اداوم وبنتي بتسافر !!
ام حمد : بنتج بتسافر العصر
الغلا : ولو.. دوامي مو اهم من بنتي ,,,
من سافرت فطامي والغلا ما نشفت دموعها .. بعد بنتها عنها احزنها
ومستحيل تدق على خالد تسأل عنها ,, دقت على نوف وما شالته ودقت 
على انوار وما شالته .. الساعه 9 بالليل دقت على ناصر
ناصر : هلا غلا
الغلا : وينك ؟
ناصر : قاعد مع الربع .. 
الغلا : متى بتيي ؟
ناصر : تبين شي ؟
الغلا : خالد دق عليك ؟
ناصر مبتسم : لأ
الغلا خنقتها العبره : ناصر ادق على حمواتي وما يردون ,, دق عليه 
اسأل عن بنتي
ناصر ( والله صاج ياخالد محد يلين راس الغلا الا بعدها عن بنتها ) :
غلا الوقت متأخر باجر ادق
الغلا تبجي : وانا شيصبرني لي باجر ,, ناصر عفيه ابي اسمع
صوت بنتي .. الله يخليك
ناصر تعاطف معاها : انزين شوي وادق عليج
سكرت الغلا ونزلت تحت عند امها ,, 
ام حمد : اشفيج !!
الغلا : ولهت على بنتي يما
ام حمد : هذا توها صار لها جم ساعه من طالعه منج .. شبتسوين
طول هالاسبوع ؟
الغلا : .....................................
ام حمد : دقيتي كلمتي بنتج
الغلا : دقيت على حمواتي ما يردون
ام حمد : وخالد ؟
الغلا : مادقيت ولا راح ادق
ام حمد : مو من مصلحتج ,, انتي منتى داقه تسولفين وياه ..
داقه تسألين عن بنتج
الغلا : يما عفيه دقي على خالتي بالبيت يمكن يردون ابي اكلم بنتي
ام حمد عورها قلبها على بنتها ,, دقت على البيت ومن حسن حظ
خالد وسوء حظ الغلا ان خالد هو اللي رد على التليفون
ام حمد : يا هلا ومرحبا شلونك يا ولدي
خالد : بخير الله يسلمك .. شلونك وشلون العيال
ام حمد : بخير ... شلون فاطمه الصغيره
خالد : الحمد لله طيبه وهاذي هي جنبي
ام حمد : ما عليك امر ياولدي غلا بتكلمها
خالد من سمع اسم الغلا ابتسم اخذ التليفون وراح الصاله مع بنته
وحط سبيكر واشر لبنته تتكلم
فطامي شافت ابوها يأشر لها ضحكت : بابا
الغلا تبجي : فطامي حبيبتي
فطامي تفاجأت : ماما ؟!!
الغلا : يا عيون وقلب وروح ماما
فطامي : وينت ماما تأاااليييي
الغلا بصوت متغير : شلونج ماما
فطامي تطالع ابوها : ابي ماما
الغلا : حتى انا ابيج يا قلب ماما .. شنو كلت فطامي حبيبة ماما
خالد ( وحبيبتي .. آه يا الغلا ليتك تحسين )
فطامي : ايت وديايه واااااايد ودكوت
الغلا : بالعافيه حبيبة قلبي .. شربتي حليبه ؟
فطامي : لوح الآااب كبيييييله
الغلا : الله رحتي الالعاب .. شنو لعبتي
فطامي : الآاب
الغلا من بين دموعها : ههههههههههه
خالد ( تسلم الضحكه وراعيتها )
الغلا : فتوشه حبيبتي قولي حق نور بجامه فطامي وبرش
فطامي : نام لولووا
الغلا : حبيبتي فيج النوم الحين
فطامي : لولووا ماما
الغلا ما تحملت كلمة بنتها لمت السماعه وبجت بصوت .. سمعتها
بنتها وبجت معاها ,, سكر خالد السماعه وتأثر من بجي الغلا وشال بنته
خالد : بس حبيبتي لا تبكي
فطامي : ابي ماما
خالد : حتى انا ابي ماما 
فطامي حطت راسها على جتف ابوها وتصيح وخالد يمسح على راسها
خالد : تبغي حلاوه ؟
فطامي : ماما ابيتي
طلع فيها خالد الحديقة وقعدها بالديرفه يلعبها بعد ربع ساعه انعست ..
شالها خالد وعطاها نور تغير لها 
نور : Sir , I put Fitami in here room or madam room
خالد ( متى تنورين رومج يا الغلا ) : In our room
خالد عينه جفاها النوم يطالع بنته نايمه يمه واتمنى امها تكون مكانها ..
حتى الغلا جفاها النوم لمت مخدة بنتها والدموع ماليه عينها ( يا ترى
وين فيه نايمه الحين ؟ بروحها والا مع ابوها ؟ والا عند خالتي ؟ 
نظفت اسنانها ؟ لبست بجامه ؟ شكلت قبل لا تنام ؟ شالت الشباصه
والا نور شالتها عنها ؟ آآآه يا بنتي الله يصبرني على بعدك ) ,,,
,,,
مر الاسبوع سريع على خالد لكنه بطيء ومؤلم على الغلا .. وبهالاسبوع
كل مكالمات الغلا لبنتها ما سمعت فيهم صوت خالد كلمتها خالتها وانوار
والجده فاطمه .. والغلا كلمت دلال ونوف ,,,
اليوم وصول فطامي ,, والغلا كانت بالدوام .. خالد وصل بيت الغلا
الساعه وحده الظهر ,, ناصر ما كان موجود وقعد خالد مع ام حمد
بالصاله وفاطمه معاهم .. بعد نص ساعه دخلت الغلا ...
الغلا : السلا .... ما كملت سلامها شافة بنتها صرخت وطاحت جنطتها
الغلا : وااااااااااي فطامي حبيبتي ..
الغلا راحت لمت بنتها حيل وما بقى مكان ما باستها فيه : شلونج ماما
البيت من دونج مو حلو ولا ماما من غير فتوشه مو حلوه .. واااااااي
اشوف بنتي حبيبتي صارت كبيره ... بوسه ماما
فطامي تبوس امها على خدها
الغلا : ابي بوسه كبيييييييره
فطامي لمت امها وباستها على خدها
خالد يطالعها مبتسم ووده يحضنها ويبوسها نفس بنته
الغلا : يا حلو هالبوسه وهالسعابيل عساني ما انحرم منهم
الغلا : يما متى يات ؟
ام حمد : صار لها نص ساعه
الغلا : وليش ما قلتيلي
ام حمد : اقول لج علشان تسرعين ويصير لج شي
دق موبايل الغلا
الغلا : نصووووور بنتي ردت
ناصر يدري خالد قال له : زين قرت عينج
الغلا تبوس بنتها : بويه نبيك .. هاج فطامي قولي الو نصوري
فطامي : نتولي ابيبي
ناصر : هلا فتوشه شلونج
فطامي : لوح دعميه
خالد ضحك على كلمة بنته .. وهني الغلا استوعبت ان خالد موجود ,,
وكانت معطيته ظهرها لا شافها ولا شافته .. شالت بنتها وصعدت غرفتها
ام حمد : ميخالف يا ولدي لا تزعل
خالد : لا عمه ما نيب زعلان
ام حمد : غداك عندنا اليوم ولا تقول لأ
خالد يبتسم : عساه دايم 
ام حمد : عن اذنك شوي
خالد : عمه اترجاكي لا تكلمينها خليها على راحتها
ام حمد : لا يما ما يصير جذيه .. حتى السلام ما سلمت .. كفايه انك
مخليها على راحتها وابسط حقوقك معاها حارم نفسك منها
خالد : عمه انا راضي وراحتها عندي بالدنيا .. انا ابغاها هي اللي توله
وتحس وتشتاق .. تفكر وتعيد حساباتها ,,,
على الغدا ناصر وامه وخالد وفطامي بس.. خالد داري ان الغلا ما راح 
تنزل ,, كان مشتاق لشوفتها والكلام معاها بس صبر نفسه والايام
كفيله انها تردهم لبعض ,,,
مرت الايام وخالد زادت زياراته للكويت بحجة شوفة فاطمه .. وفي
يوم من الايام الغلا كانت نازله تحت وماتدري ان خالد موجود
خالد : اظن من حقي يا عمه
ام حمد : من حقك يا ولدي والله يهنيك
خالد : كنت مفكر انك راح تزعلي علي عمه
ام حمد : ليش ازعل عليك يا ولدي هاذي حياتك والواحد ما يقدر يعيش
من غير مره .. الله يهنيك يا ولدي ويرزقك بالذريه الصالحه
الغلا وقفت مكانها مصدومه ودموعها تسيل على خدها ,,
,
,
,
شلون بتصير حياة الغلا بعد ما فكر خالد بالزواج
تابعوني بالجزء الثالث والثلاثون والأخير من حياة خالد والغلا
ردودكم تسعدني
دمتم بخير
اختكم ( غفران*) 


الجزء الأخير 
************* 

صعدت غرفتها وقعدت تبجي ( بيتزوج ؟!! لأ لأ اكيد يجذب .. خالد يحبني
ادري انه يحبني وما يفكر بغيري .. منو بياخذ ؟!! جواهر ؟!!! لا لا
مستحيل اهو قال لي جواهر نفس اختي .. وبنتي ؟!! بنتي بتعيش مع
مرة ابو .. لأ .. لأ .. مستحيل مستحيل .. بنتي ما تقعد مع غيري.. لأ . لأ )
الغلا نفسيتها تعبت من بعد ما سمعت الكلام اللي دار بين امها وخالد .. امها
لاحظتها انها متضايقه واكلها قل واغلب الوقت بغرفتها ... تييها اتصالات
وايد بس ما ترد الا على ميمي واميره .. حتى مكالمات السعوديه ما ترد 
عليها ... الغلا بغرفتها تبدل بنتها بتوديها الألعاب ...
ام حمد : خالتج توها داقه
الغلا : خالتي موزه ؟ شنو بييون ؟
ام حمد : لا خالتج ام عيسى
الغلا : خالتي !! خير
ام حمد : تقول يدقون عليج ما تردين .. داقه تقول لي ان بنتها ولدت
الغلا تفاجأت : نوف ولدت ؟؟ حبيبتي شيابت
ام حمد : يابت ولد 
الغلا : بعد عمري 
ام حمد : الفال لج ان شاء الله
الغلا : عندي بنتي بالدنيا ومابي غيرها
ام حمد : الله يصلح الأحوال
طلعت ام حمد والغلا اخذت موبايلها ودقت على نوف
نوف : زين رديتي
الغلا : الحمد لله عالسلامه حبيبتي
نوف : الله يسلمك .. وينك غلا تعبت وانا ادق وما تردين
الغلا دمعت عينها وتذكرت حملها اللي طاح
نوف : غلا ما سألتيني وش جبت
الغلا : ولد .. مبروك ما ياج حبيبتي الله يجعله من الذرية الصالحه
نوف : تسلمين يا قلبي .. ما سألتي وش سميناه
الغلا : اكيد على عمج صح
نوف : لأ .. فهد سماه خالد
الغلا غمضت عيونها وبصوت فيه العبره : عاشت الأسامي والله يخليه لكم
نوف : ماراح تجين تشوفينه
الغلا : ها
نوف : مشتاقين لك واجد يا الغلا .. اذا كنتي خايفه لا يشوفك خالد
هو بكره مسافر دبي لشغل .. ها وش قلتي ؟
الغلا : اشوف نوف
نوف : يعني ما استاهل
الغلا : تستاهلين كل خير انتي اختي اللي ما يابتها امي
نوف : خلاص اشوفك قريب
الغلا : ان شاء الله ,,,
بعد يومين سافرت الغلا ومعاها امها وبنتها .. نوف كانت عند امها ..
الغلا زادت دقات قلبها لما شافت البيت اللي عاشت فيه فرحها والمها ..
ام عيسى والجده رحبت فيهم ونوف دموعها سبقت سلامها للغلا
نوف : نورتي بيتك حبيبتي
الغلا بقصه : منور فيكم .. بعدين هو مو بيتي 
نوف : بيتك وانتي سيدة القصر
الغلا تبتسم : ما فيه سيدة القصر الا فاتن حمامه
نوف : هههههههه شلونك حبيبتي بشريني عنك
الغلا : الحمد لله عايشه .. صرت موظفه
نوف جنها ما تدري : صدق .. وشلون الشغل
الغلا : حلو .. حلو الواحد يستقل بنفسه ويحس ان له قيمه
نوف : ولمتى غلا ؟
الغلا : شنو لمتي ؟
نوف : لي متى حياتكم كذا انتي وخالد
الغلا : ما فيه الحين انا واخوج هو بطريج وانا بطريج
نوف : بس 
الغلا : لا بس ولا شي انا ما ييت علشان نتكلم عن اخوج .. يلا
ما شفت ولي العهد
نوف : من ولي العهد
الغلا : ولدج
نوف : وش اسمه ولدي
الغلا فهمت عليها : خالد ولا تهقين اني مابي انطق هالاسم ,,, 
رجعت الغلا من السعوديه وباليومين اللي قعدتهم ما شافت خالد ..
ولا سألت نوف اذا كان خالد قرر يتزوج والا لأ .. ولا صعدت جناحها
وشافته .. من طلعت منهم زاد همها وتفكيرها بخالد .. وعت من تفكيرها
على رنة موبايلها ,,,
الغلا : هلا بأميره حبي انا
اميره : فرحانه فرحانه فرحانه
الغلا : انا قايله انج خبله وعمرج ما رديتي السلام .. ان ما سلمتي
نفس الأوادم بصك التليفون بويهج
اميره : ههههههه هلا بأحلى غلا بالدنيا
الغلا : ان شاء الله دوم هالضحكه
اميره : غلوي عندي لج خبر حلو
الغلا : خير بشريني
اميره : فيصل رجع لي
الغلا بصرخة فرحه : وااااااو احلى خبر * دمعت عينها*
اميره : رجع لي فيصل اللي احبه وزياده
الغلا : الله يهنيج يا رب .. يلا سولفي لي شلون كان اللقاء بعد الفراق
اميره تضحك : حلو اللقاء بعد الفراق .. غلا نفس ما توقعتي ,, تركني
علشان لا يعذبني .. راح سافر تعالج ورجع لي
الغلا : كنت ادري انه يحبج ويموت عليج والحمد لله صبرتي عليه
وهالشي كبرج في عينه
اميره : الله لا يفرقنا انا وياه
الغلا : آمين والله يتمم عليكم سعادتكم ويفرحكم ابزارين تترسون البيت فيهم
اميره : بزارين شنو ؟
الغلا : يعني ورعان 
اميره : انا خنعرف الأولى علشان اعرف الثانيه
الغلا : بزارين نفس ورعان نفس يهال .. فهمتي
اميره : هههههههه فهمت .. الله يسمع منج ,, ووعد مني اول ما تييني
بنت اسميها الغلا 
الغلا : الله يرزقج حبيبتي
اميره : ويردج يا غلا لخالد نفس ما رديت لفيصل
الغلا بقصه : مستحيل اميره عقب ما سمعت اللي سمعته
اميره : وانتي شدراج ؟ يمكن ما تزوج ليلحين .. ما سألتي حماتج ؟
الغلا : ما سألتها ولا راح اسأل احد
اميره : لي متى غلا ؟
الغلا : ..................................
اميره : صدقيني اذا كان فيصل يحبني الف خالد يحبج مليون
الغلا تبجي
اميره : غلوي لا تضيقين خلقي .. ما احب اشوفج متضايقه وزعلانه ..
ادعي حبيبتي الله يجمعج وياه قريب
الغلا : الله كريم
اميره : يلا عاد ضحكي مابي اسكر وانتي تبجين
الغلا تمسح دموعها : هههههه
اميره : ايه جذيه عساها دوم .. يلا سلمي على خالتي وبوسي لي فطومه
الغلا : اميره متى بتردين لفيصل ؟
اميره : امس يا بيتنا وكلم امي .. وقعدت تكلمت وياه وباجر 
ان شاء الله نملج
الغلا : خلاص نييج باجر انا وميمي ما راح ياخذج من غير حفله
اميره : من صجج !! امي تقول يملج وياخذج ,, لأنه بنسافر على طول
الغلا : ما عليج انا اكلم خالتي .. وخلي كل شي علي ,, ايه نسيت
عندج بدله حق باجر ؟
اميره : عندي بدلتين ما لبستهم
الغلا : شنو الوانهم
اميره : وحده زرقه والثانيه وردي فاتح
الغلا : لبسي الورديه وانا باجر من العصر بييج
اميره : الله يخليج لي غلوي ولا يحرمني منج
الغلا : ويخليج لفيصل .. يلا سكري وانا بدق على امج وبكلمها الحين ,,
,,,,,,,,,,,
رجعت الغلا وامها وبنتها من بيت ام اميره الحفله على بساطتها
كانت حلوه ومرتبه .. والاهم من هذا كله الفرحه اللي بعين اميره
والابتسامه اللي ما فارقتها ,,,
الغلا : Noor take Fitami up
ناصر : من وين يايين ؟؟
ام حمد : من ملجه
ناصر : ملجة منو ؟
الغلا باستهبال : ملجتك
ناصر باستهبال : وشرايج فيني بالملجه وبرزتي
الغلا : هههههههه تهبل حتى احلى من العروس
ام حمد تضحك : الحمد لله والشكر
الغلا : بس فشلتنا الله يهداك بغيت تكب العصير على العروس
ناصر : ايه يا حلوها حتى قالت لي دير بالك حبيبي
الغلا : ههههههههههههه يحليلك عايش الدور
ام حمد : يلا انوي ونخطب لك
ناصر : شدراج يما ان انا ناوي
ام حمد : صج .. ومتى نويت ؟
ناصر : هالايام .. يلا دوروا لي
الغلا : نصوري حريمكم انت وعليوي عندي
ام حمد : منو ؟
الغلا : عاليه وغاليه يما
ام حمد : اللي امهم لبنانيه
ناصر فاج عيونه : امهم لبنانيه عيل اكيد شقران
الغلا تقلد اخوها : اكيد شقران .. مالت عليك زين ,, مو شقران
جلحان ملحان ومصدين
ناصر : ههههههههه انا اخطبي لي الحلوه والثانيه عطوها عليوي
ام حمد تضحك : اذا الله كاتبهم لكم دير بالك لا تغلطون انت وعلي فيهم
ناصر : ليش يما !!
الغلا : لأنهم تواءم ويتشابهون
ناصر : صج .. هههههه وناسه
الغلا : نصوري بخطب لك عاليه وعليوي غاليه
ناصر : لأ خلي ام نقطه لي
الغلا مبتسمه : شنو ام نقطه ؟!!
ناصر : اللي في اسمها نقطه لي
الغلا : كلهم باساميهم نقط ههههههههه
ناصر : قصدي اول حرف .. خلي غاليه لي وعاليه حق علي كلهم حرف ع
ام حمد : ناصر من صجك اتكلم
ناصر : ايه يما ليش ؟
ام حمد : حسبالي اتغشمر .. انت وعلي غشمرتكم اكثر من صجكم ..
ولا عاد علي
ناصر : لا صج اكلمج يما اذا تعرفونهم وبنات حلال ومتربين نتوكل
على الله
الغلا : خلاص يما دقي على خالتي كلميها واتفقوا ...
بعد 3 اسابيع وتحديدا يوم الخميس ناصر وعلي يتهاوشون من 
يدخل اول
الغلا : الحمد لله والشكر شهالخبال انت وياه بس فضحتونا
علي : غلوي قولي حق هالتبن اخوج انا ادخل اول
ناصر : الملجه فبيتنا يعني انا ادخل اول
على : العن ام النذاله
الغلا : ههههههههه سمعوا يا الميانين انت وياه
علي : هييي احترمينا تونا مالجين
الغلا : الله يعين عاليه على خبالك
علي سوى نفسه دايخ ومسك ناصر 
ناصر : اشفيك
علي : سمعت اسمها ودخت
الغلا : هههههههههه عيل لو تشوفها شبيصير فيك .. اقول اثقل
ناصر : يلا غلا الساعه 10 ما صارت
الغلا : ناصر حبيبي عليوي اكبر منك خله يدخل اول يلبسها دبلتها
ويتوكل على الله
علي يقرب يم الغلا ويبوس خدها : ايه هذا الكلام العدل .. هديتج
تذكره كويت الافينيوز كويت
الغلا : هههههههههه خل تذكرتك لك وشوي شوي لا تهبل بالبنت
تراها خجوله وتستحي .. ايه صج بأي مطعم حجزت عقب الحفله ؟
علي : مطعم هندي جباتي وسمبوسه
ناصر : ههههههههههههههههههههاي
الغلا : انا حماره اني سألتك
علي : اول مره اشوف وحده تعترف على نفسها
الغلا قرصته : تدري عاد عناد عليك ناصر بيدخل اول
علي : لا مو بكيفه
الغلا : علشان تعرف تقضب لسانك
الغلا دقت على ساره : سارون خلي عاليه تدخل الغرفه بنزف
ناصر الحين
علي انقهر وناصر يضحك عليه : خل لقافتك تنفعك
علي : يا علك اتكرفس وانت نازل
ناصر : خخخخخخخخخخخخ
الغلا : اسم الله عليه 
علي يسوي نفسه يبجي : نصبر شنسوي .. فبيتهم وذالينا
الغلا تطبطب على جتفه : بس بابا حبيبي اصبر كلها 3 ساعات ونييك
علي بصوت عالي : 3 ساعات لاااااااااااااااااااا
الغلا : بس اوص فضحتنا الله يغربل بليسك .. ناصر امش انزل
خله مع خباله
علي : اشوف فيكم يوم
الغلا : قد هالكلمه
علي يستهبل : هع هع هع يا بعد عمري يا اختي من الحليبه .. اتغشمر
الغلا : ههههههههههه الحمد لله والشكر
فرحه عمت البيت كله .. الغلا هي اللي كانت بالصوره لأنها هي اللي
رتبت الحفله .. حضور خالتها وحمواتها اسعدها وعرفت انها صج
غاليه عليهم حيل .. محد فتح معاها موضوع خالد بتوصيات منه طبعا ..
نزلت دموعها لكن هالمره دموع فرح لما شافت توأمها ايده بايد مرته ,,,
بعد شهر ,,,
ام حمد : ما شاء الله مبروك وعسى الله يتمم عليها بخير
ام عيسى : انا داقه اعزمك على ملكتها تعالي انتي واللي يعز عليكي
ام حمد : مشكورة يا ام عيسى ما قصرتي .. ومتى ملجتها ؟
ام عيسى : يوم الخميس
ام حمد : الخميس هذا ؟
ام عيسى : ايه بعد 5 أيام .. ان شاء الله نشوفكم يا ام حمد
ام حمد : ان شاء الله واول الحاضرين انا والغلا 
ام عيسى : حياكم بتنورونا ,,,
على الغدا ,,,
ام حمد : الغلا خالتج ام عيسى داقة تعزمنا 
ناصر : شعندهم يما
ام حمد : ملجه
الغلا طاحت الشوكه من ايدها وشهقت
ام حمد : اسم الله عليج اشفيج
الغلا بصوت هادي : ملجة منو يما ؟؟
ام حمد : ملجة انوار
الغلا : انوار ؟؟!!!!!
ناصر : وشفيج جذيه مبطله عيونج
الغلا مبتسمه : لأ ماكو شي بس تفاجأت .. انوار توها صغيرة
ناصر : ليش جم عمرها ؟
الغلا : اعتقد 20 سنه
ام حمد : حنا متزوجين اصغر منها
الغلا : اول غير والحين غير
ناصر : بتروحون يما ؟
ام حمد : ايه يما فشله المره داقه وعازمتنا
ناصر : وانتي غلا
ام حمد : هي اول وحده تركب الطياره
الغلا ساكته وتلعب بالشوكه
ناصر : متى بتسافرون يما ؟
ام حمد : ملجتهم يوم الخميس
ناصر : بتروحون الخميس والا قبلها بيوم
ام حمد : شرايج الغلا نروح الاربعا والا الخميس ؟
الغلا : مادري
ام حمد : اشفيج جنج مو مهتمه
الغلا بألم : بصفتي شنو اروح يما
ام حمد : مرت ولدهم وهاذي ملجة حماتج
الغلا بصوت عالي : كنت مرت ولدهم
ناصر : هدي غلا .. روحي بصفتج ام بنتهم وهاذي ملجة عمتها
الغلا قامت وحابسه دموعها بعيونها ,,,
ام حمد : لي متى مع اختك يا ناصر ؟؟
ناصر : الله كريم يما .. الله يجمع شملهم قريب
ام حمد : اذا ما راحت انا اللي بافتشل
ناصر : ومن قالج انها مهي رايحه ؟!! بتروح ما عليج منها
من باجر الصبح الساعه 9 ونص نزلت الغلا
ام حمد : اشفيج يما ما رحتي الدوام
الغلا : ماخذه استئذان يما
ام حمد : شعندج ؟
الغلا : بروح السوق بشوف لي بدله
ام حمد ابتسمت : مو تاخذين لون غامج اخذي فضيه والا بيضه
الغلا : ليش انا العروس !! باخذ لون اسود
ام حمد : ليش اسود سود الله ويه العدو
الغلا : مشتهيه البس اسود .. يما ديروا بالكم على بنتي يمكن اتأخر
ام حمد : بتروحين بروحج ؟
الغلا : بمر اميره بتروح وياي
ام حمد : الله معاكم يما
,,,,,,,,
يوم الخميس يوم الملجه ام حمد حضرت مع بناتها والغلا وام وليد وبناتها ..
الحفله كانت في بيتهم .. انوار فرحت لما شافت الغلا ,, والبنات من كثر
ما كانوا ولهانين عليها لموها وهم يسلمون عليها .. الغلا صايره مميزه
لأنها الوحيده اللي كانت لابسه لون اسود .. البنات يرقصون والغلا قاعده
يم خواتها وبنات خالتها .. حاولت نوف انها ترقص وياها بس الغلا رفضت ..
قامت دلال ويرت الغلا وخلتها ترقص وقالت لها اذا تحبين العروس قومي
ارقصي ,, رقصت الغلا وهي حابسه دموعها وكل ما عينها لمحت امها أو
خواتها تلقاهم مبتسمين لها .. شافت نوف تكلم ساره ومبتسمين ,, ودلال
تكلم امها وخالتها موزه تمسح عيونها .. خلصت الاغنية والغلا قدت يم ساره
الغلا : اشفيكم ؟
ساره : ما فينا شي 
الغلا : سارون جنه خالتي موزه تبجي
ساره التفتت على خالتها : وين تبجي !! شوفيها تضحك مع خالتج
الغلا : جني لمحتها تمسح عيونها
ساره : يعني كل وحده تمسح عيونها تبجي !! يمكن طاح بعينها شي
الغلا : يمكن ...
يات فطامي عند امها : ماما انا القث
الغلا تكلم نوف : حطوا حق بنتي اغنيه حلوه تبي ترقص
نوف : ما درينا ياختي نحطلك اغنيه على حسابك يا البزر
الغلا تضحك : لو سمحتي هاذي بنت الغلا وكلامها اوامر
نوف تكلم فطامي : وش تبين يا بنت ابوكي خليجي ولا شرقي
فطامي الزقت بأمها مستحيه ,, الغلا : نوف لا تحرجين بنتي
نوف : بحط لها شرقي ,, باشوف تعرف تهز نفس امها
الغلا : هههههههه شدراج انها تعرف ترقص شرقي
نوف : يا ويلي معلمه البنت تهز
الغلا وساره يضحكون ,,,
الغلا على كثر ما فرحت لأنوار على كثر ما حاز بقلبها انها تدخل هالبيت 
كأنها ضيفه حالها حال الحضور .. تذكرت ايامها وحياتها اللي عاشتها ..
تذكرت اول مره بجت فيها واول مره ضحكت فيها .. تذكرت شلون
كانت غاليه على خالد .. شلون كانت حبيبته هي وبس .. اشتاقت لكلامها
معاه ,, لقعدتها معاه ,, لغزله لها .. يعرف يطلعها من زعلها اذا شافها
زعلانه .. يمسح دمعتها اذا شافها تبجي .. اشتاقت لمكانها .. لجناحها ..
لمملكتها ...
قامت الغلا من غير شعور وصعدت فوق ,, دخلت جناحها ووقفت بالصاله 
وعينها تدور على كل ركن فيها وعلى كل باب .. دخلت غرفة النوم ووقفت 
تطالعها ,, خنقتها العبره وهي تمشي وتمسح على كل شي بغرفتها ولو
تقدر تحضن كل اللي بالغرفه جان حضنته .. قعدت على السرير ومن غير
شعور خذت مخدة خالد وحضنتها .. تمت فتره وهي حاضنتها بقوه ..
دفنت راسها بالمخده وغمضت عينها ..
دخل خالد جناحه وراح على طول غرفة النوم .. دخل لقاها على وضعها 
دافنه راسها داخل المخده .. قرب خالد يمها ومسح على راسها
الغلا بصوت مخنوق : ما قدرت نوف ما قدرت .. ادري مو من حقي
بس غصبن علي
خالد بصوت هادي : غلا
الغلا رفعت راسها تطالع خالد بعيون زايغه جنها حلمانه .. رفعت
ايدها ومسحت على خده .. خالد اخذ ايدها وباسها وحضنها بايده ..
الغلا تطالعه مو مستوعبه : انت
خالد يطالعها مبتسم
الغلا تطالع دار مدار الغرفه وصوب الباب : تزوجت ؟
خالد : ها !!
الغلا : تزوجت ؟
خالد : من قالك ؟
الغلا طالعته ونزلت دمعه من عينها
خالد : انا متزوج من زمان .. ليه ما كنتي تدرين
الغلا نزلت راسها وغمضت عينها ,,,
خالد : يعني ما سألتي من اخذت
الغلا تنزل دموعها : ........................
خالد : ودك تشوفينها
الغلا ارفعت راسها له وعيونها مليانه دموع .. مسكها خالد من ايدها
ومشاها لي المنظرة .. الغلا ما كانت مستوعبه الوضع اللي هي فيه
ولا الكلام اللي انقال .. وقفها خالد قبال المنظره ووقف وراها حاضنها
خالد : افتحي عينك يا الغلا وشوفي زوجتي
الغلا قلبها يعتصر من الالم كلام خالد وصوته رجعها للواقع .. فتحت
عينها شافت نفسها واقفه وخالد محاوطها بايده .. عينها دارت على الغرفة
وما شافت احد
خالد : غلا شوفي المرايه
شافت نفسها وشلون خالد حاضنها حيل
خالد باسها وقال : هاذي هي زوجتي .. وش رايك فيها
الغلا فاتحه عيونها ومو مستوعبه كلامه : ها
خالد : اللي انا واقف جنبها وحاضنها هي زوجتي وحبيبتي
الغلا : انا ؟!! .... انت .... انا
خالد : انتي قلبي وروحي
الغلا : بس ,, انت .... لأ 
خالد لفها صوبه مسح دموعها ولمها حيل وباسها
الغلا ابعدت عنه : ما يجوز اللي تسويه .. حرام
خالد : حرام رجال يبوس زوجته 
الغلا : انا مو زوجتك .. انت طلقتني
خالد : ورجعتك بعدها بيومين 
الغلا تفاجأت من كلامه وما قدرت ترد .. مشاها خالد وقعدوا عالسرير
خالد : غلا انا سويت هالشي وانا غضبان .. رحت العمره تعمرت وفكرت
باللي صار بينا وباللي سويته وسألت عن وضعنا واني طلقتك وانا غضبان ورجعتك لذمتي بعد يومين
الغلا : ليش ما قلت لي ؟
خالد : بغيتك تحاسبي نفسك وتشوفي وضعك وتفكرين بحياتك
انتي وبنتك من غيري
الغلا تبجي : ليش جذيه حرام عليك
خالد : غلا انا تحملت بعدك وتحملت الكلام اللي جاني وتحملت بعد
بنتي عني كل هذا علشانك .. علشان حبي لك .. قلت لأهلك ما يضغطون
عليكي ولا يكلمونك ويخلونك على راحتك 
الغلا : اهلي ؟؟!! اهلي يدرون انك رجعتني
خالد : ايه قلت لناصر وهو بلغ اهلك
الغلا : وانا
خالد : بغيتك تجين لي وانتي مشتاقه .. وانتي تحبيني كثر ما احبك
الغلا ( يدرون !! .. اهلي يدرون !! )
خالد : غلا انتي جيتي هنا لحالك ودخلتي هنا لحالك .. من جابك
رجولك والا قلبك
الغلا تطالعه وعيونها مليانه دموع
خالد : قلبك جابك ؟
الغلا : كلهم ... ريولي وقلبي وعقلي وكل ذره بجسمي اشتاقت لهالمكان
خالد : للمكان بس والا للي عايشين فيه
الغلا تبجي لمها خالد وحط راسها على صدره ويمسح على راسها
خالد : ياني كنت انتظر هاليوم اللي اشوفك فيه هنا
الغلا : ..................................
خالد : الحين ارتحت وارتاح قلبي
الغلا : ..................................
خالد : بس حبيبتي من البكي مكياجك اخترب
الغلا : ...................................
خالد : غلاي ماشاء الله حلوه باللون الأسود
الغلا : .....................................
خالد : شعرك طال .. ديري بالك تقصينه ترى ازعل صدق 
الغلا : .....................................
خالد يبعد الغلا عن صدره حسباله فيها شي
الغلا بصوت مبحوح : خلني .. 
خالد يبتسم ويحضنها : ومن قال اني بتركك انتي عروستي اليوم ..
تم خالد حاضنها فرحان انها ردت له والغلا اكثر منه .. قربها من خالد
وكلامه لها واللي سواه لها وصبره عليها وحبه لها مسح كل ذكرى مؤلمه
مرت عليها وعاشتها .. الغلا ابعدت عن حضنه وقامت بتطلع
خالد يمسك ايدها ويلفها صوبه : وين ؟
الغلا : بانزل تحت
خالد : ومن قالك انزلي ؟
الغلا : اهلي ينطروني وفطامي الحين اكيد نامت
خالد : محد ينتظرك الا انا .. اهلك يدرون انك معي وبنتك نايمه عند امي
.. ما ابغي احد يزعجنا .. ويغمز لها : حنا معاريس اليوم
الغلا نزلت راسها
خالد يرفع راسها له : ليلحين تستحين مني .. اقول غلا وش اخبار الحبوب
الغلا : أي حبوب ؟!!
خالد : الحبوب اللي كنتي تاكلينهم عقب ما جبتي فاطمه
الغلا : اها .. شفيهم ؟
خالد : لا اسأل اقول شخبارهم
الغلا بابتسامه : يسلمون عليك
خالد : الله لا يسلمهم .. ياني اكرههم كره العمى
الغلا : ههههههههههههههههههه
خالد : اضحكي مرة ثانيه
الغلا : ههههههههه هههههههههههه
خالد : بعد
الغلا تضحك : بس خالد
خالد : انا ابغاك تضحكين لين تنزل دموعك
الغلا : هههههههه وليش عاد
خالد : ما ابغي اشوف دموع حزن من عينك مرة ثانيه
الغلا لمته وحطت راسها على صدره : كل اللي سويته علشاني 
وحبك لي ما ضني باشوف دموع حزن
خالد يبوسها ويغمز لها : وليلحين ما شفتي شي .....
,,,,,,,,,,,,,,,
الساعه 4 ونص الفجر الغلا نايمه وخالد يقرص خدودها 
خالد : غلا يلا اصحي
الغلا : ..................
خالد قرب عند خدها وعضها
الغلا : آآآآآآآآي 
خالد : هههههههه عجزت اصحيكي نومك ثقيل
الغلا يالله تفتح عيونها : خالد تو الناس .. جم الساعه ؟
خالد : 4 ونص يلا قومي ما فيه وقت طيارتنا باقي عليها اقل 
من ساعتين
الغلا مغمضه عيونها : هااا .. أي طياره ؟؟!!!
خالد : فرنسا تناديكي حبيبتي
الغلا بصوت نعسان : فرنسا منو ؟
خالد يستهبل : بنت عمي
الغلا : توني ادري عندك بنت عم اسمها فرنسا .. شهالاسم !!
خالد يضحك : غلا انتي نايمه والا صاحيه ؟
الغلا ردت تلحفت : خالد سكر الليت فيني نوم
خالد شال عنها للحاف وقعدها : قومي ورانا شهر عسل 
الغلا : خااااااااالد
خالد : يا عيون خاااااااااالد
الغلا : أي عسل ؟!!!
خالد : انتي يا انك منتي مستوعبه والا ليلحين نايمه .. حبيبتي يلا
قومي تجهزني بنسافر
الغلا شهقت : بنسافر ؟ وين ؟
خالد : بنروح بنت عمي فرنسا ههههههه
الغلا : خالد يلا عاد 
خالد : حبيبتي انا حاجز لفرنسا وطيارتنا بعد شوي
الغلا : وبنتي ؟
خالد : بنتك عند امي لا تحاتينها
الغلا تذكرت اهلها وشهقت : واهلي
خالد : عندهم خبر انك بتسافرين 
الغلا : ومتى سويت كل هذا ؟
خالد : من زماااااااااان
الغلا : خالد صج تتكلم والا اتغشمر وياي
خالد يشيلها من السرير ويوصلها لي الحمام
الغلا : خاااااالد اشفيك .. نزلني
خالد يغمز لها : تبغي مساعده والا تدخلي لحالك
الغلا : اممممممممم
خالد : وش
الغلا : افكر
خالد : ههههههههه يلا يا قلبي استعجلي
الغلا : خالد انا ما جهزت ولا شي
خالد يغمز لها : انا ابغاك كذا من غير تجهيز .. بس استعجلي لا نتأخر
طلعت الغلا من الحمام لبست وصلت ...
الغلا : خالد ابي اشوف بنتي
خالد : بعد ما نرجع من السفر شوفيها
الغلا وقفت مكانها ما تحركت تطالعه مصدومه وخانقتها العبره
خالد : يلا حبيبتي 
الغلا : بشوف بنتي
خالد : نايمه الحين حبيبتي لا تصحينها
الغلا : مابي اسافر وانا ما شفتها
خالد سحب الغلا ونزل معاها تحت ,, واللي ما يعرفه خالد ولا الغلا
ان البنات مسوين لهم مفاجأه .. اول ما وصلوا الصاله فتحوا الليت
والبنات بصوت واحد : مبرووووووووووووووووك
الغلا فتحت عينها وخالد ابتسم ,, ام عيسى قاعده وبحضنها فطامي
والجده يمها ,, وام حمد وام وليد قاعدين يم بعض ,, انوار ونوف
ينثرون عليهم الورد ونوف تلولش وبنات عيسى يصفرون ,,
الغلا لما شافتهم ضحكت وهي تمسح دموعها .. راحت لأمها ولمتها
ام حمد : عسى الله يسعدج يما .. ديري بالج على خالد وحطيه بعيونج
قامت خالتها ام وليد لمتها وباستها ودعت لها ان الله يوفقها ,, راحت
الغلا للجده فاطمه وحضنتها حيل وحطت راسها على صدرها وبجت
الجده : الحمد لله على سلامتك يا بنتي نورتي بيتك
الغلا : منور فيكم يما
الجده تساسرها وكل اللي بالصاله سمع : ما ترجعي الا وانتي حامل
الغلا استحت : يمااااااا
الكل ضحك واولهم خالد .. سلمت على البنات وحضنت بنتها ووصت
خالتها عليها ,, ياتها نوف والفرحه بعينها
نوف : غلا هاذي شنطه فيها كل اللي تحتاجينه هديه منا كلنا
الغلا تحضنها : مشكوره يا قلبي ما قصرتوا
دلال بصوت واطي : قمصان النوم ذوقي
الغلا تبتسم وتمسح دموعها : مشكوره حبيبتي اكيد حلوين دامهم منج
طلعت لقت عمها وناصر بالحديقه .. راحت لعمها
وحبته على راسه : شلونك عمي
ابو عيسى : بخير يوم شفتك منوره بيتك
الغلا : منور فيك عمي عسى الله ما يحرمني منك
ابو عيسى : الله يهديكم ويسخركم لبعض ويبعد عنكم كل شر
مشت الغلا عند اخوها ومن شافته نزلت دموعها لما شافته فاتح
ايده لها وحضنها ,,,
ناصر : مبروك حبيبتي والله يهنيكم
الغلا تبجي << ترى والله انا خانقتني العبره *غفران*>> 
ناصر : ديري بالج على نفسج وهالله هالله بخالد
الغلا حاضنته وتبجي
خالد : اقول ناصر بعد عن مرتي اغار انا
خالد سحب الغلا وحضنها والغلا زادت دموعها .. خالد مسح دموعها
وباسها على خدها ,, سمع البنات يصفقون ويصفرون .. ضحك وشال
الغلا وراح صوب السياره ,,,
خالد : يلا ناصر افتح السياره للعروس
زاد التصفيق والتصفير وناصر وبو عيسى يضحكون والغلا من 
الحيا دفنت راسها بجتف خالد
بالسياره ,,,
ناصر : خالد من غلاكم أجلت عرسي
خالد : تسلم واذا بتعرس اعرس لا تنتظرنا
الغلا : لا والله شنو لا ينطرنا بكيفه هو 
ناصر وخالد يضحكون
الغلا : نصوري يا ويلك اذا سويت عرس وانا مو موجوده
خالد : لا تقولي نصوري اغار انا
الغلا : خااااالد بس
ناصر يضحك : حبيبتي وحياتي وعمري يا توأم روحي مستـ
خالد يقاطعه : هي هي هي اشكره تغازل مرتي جدامي
ناصر : كيفي اعرفها قبل لا انت تعرفها
خالد : احلف .. اتصدق توني ادري
ناصر : يا ثقل دمك
خالد : اقول احترم نفسك وعن هالكلام عيب
الغلا : هههههههههههههههههههه
خالد : عساها دوم
ناصر : ضحكينا معاج
الغلا : اضحك عليكم ناقصكم علي وتكملون,,,,,
,.,.,.,.,.,.,.,.,.,.,.,
,.,.,.,.,.,.,.,
,.,.,.,.
,.,
قعدت الغلا بفرنسا شهر كامل حاولت بخالد ترجع بعد اسبوعين 
وما رضى وقال لها انا قايل شهر يعني شهر .. بحب خالد لغلا
وخوفه عليها واهتمامه فيها وتنفيذ طلباتها مر الشهر عليهم بسرعه
وردوا كل واحد شايل بقلبه حب وشوق للثاني ,,,
بعد رجوع الغلا من فرنسا باسبوعين سافرت الكويت لحضور زواج 
اخوانها ناصر وعلي ,,,
,,,
بعد 6 شهور ,,,
بالمزرعه ,,,
الكل كان موجود وتحديدا الساعه , 4 العصر 
دخل خالد بعد ما استأذن وتغطوا البنات
خالد بعد السلام : وين بنتي ؟
دلال : ما تشوفها بحضن جدتي
خالد : الصراحه ما شفت وجيهكم كلكم الغلا
الكل ضحك على كلمته
ام عيسى : الله يديم المحبه بينكم
وراح وشال بنته وباسها
خالد : يلا قولي مع السلامه
ام عيسى : وين ماخذها ؟
خالد : بركبها خيل
الجده : دير بالك عليها الله يحفظكم
خالد يكلم الغلا : غلا ديري بالك على ولدي ولا تجيكي هالقرده
بنت نوف وتطب على بطنك
الغلا ابتسمت على كلمته ونوف شهقت : بنتي قرده !!
خالد وهو ماشي : طالعه على ابوها
ضحكت الغلا بصوت عالي
نوف : ضحكتي من غير ضروس انتي ورجلك
طلع خالد مع بنته وركب الفرس وركبها معاه ومشى فيها بالمزرعه
وعمر يصيح يبي يركب .. طلعت دلال على صراخ ولدها وشافته عند ابوه
دلال : خالد عقب ما تخلص بنتك ركب ولدي لا تخلي في خاطره
خالد : خلي ابوه يركبه بالفرس الأبيض
مشى خالد مع بنته وبعد ربع ساعه وهم راجعين فجأة صهل الفرس ورفع
ريله .. حاول خالد يشد اللجام لكن فاطمه افلتت منه وطاحت على الأرض ,,
خالد خاف عليها من ريل الفرس وبحركه سريعه لف اللجام وبعد عن فاطمه
اللي صرخت صرخه قويه وبجت وراها .. نزل خالد ركض وشال بنته ..
حضنها وقعد يسمي عليها ,, دق على فهد اللي ياله يركض
فهد : خير عسى ما شر
خالد خايف : طاحت من الفرس وهقوتي انها تعورت
فهد قعد يفحصها ولما لمس ايدها صرخت
فهد : يدها مكسوره .. قم لازم نروح المستشفى
خالد : فهد قرب السياره بسرعه الله يخليك
,,,,,,,,,,,,,,,,,,,,,,,,,,,,,,,,,,,
بعد نص ساعه طلعوا البنات يتمشون 
نوف : وين خالد ؟ كل ذا يمشي بنته بالفرس
دلال : يمكن قاعد يعلمها شلون تعلف الفرس
نوف : خليها تعرف تعلف روحها بلأول عشان تعلف الفرس
الغلا : علفوج انتي وبنتج
البنات : هههههههههههههههههههههههههههههههههههه
الغلا تنادي نور : Go and bring fatma 
نور : Where is she ?
الغلا : her father With
رجعت نور : Madam sir is not her
الغلا : وينه ؟!!
نوف : دقي عليه
الغلا دقت مرتين : يرن وما يرد
بعد ربع ساعه دخلت الغلا وشافت عمها يتكلم مع خالتها ولما شافوها سكتوا
الغلا راحت سلمت على عمها : عمي وين خالد ؟ فاطمه عنده وليلحين
ما رد 
ام عيسى تطالع زوجها
الغلا : شفيكم عمي شصاير
ابو عيسى : كل خير يا بنتي لا تخافي بنتك طاحت من الفرس وخالد 
اخذها المستشفى 
الغلا اشهقت : هااااااااا
ام عيسى : ما فيها الا كل خير خالد وفهد معاها
الغلا تبجي : عمي ودوني حق بنتي تكفى عمي
ابو عيسى : هدي يا بنتي ما عليها شر ان شاء الله
الغلا : عمي خلي أي احد يوديني الله يخليك عمي
راحت الغلا مع عيسى وولده سعد المستشفى .. وطول الطريج وهي تبجي
ابو سعد : ذكري الله يا ام فاطمه
الغلا بصوت واطي : لا اله إلا الله
وصلوا المستشفى والغلا نزلت تركض 
ابو سعد : على هونك يا ام فاطمه استهدي بالله خلينا ندق على خالد ,,
مشى عيسى وولده والغلا وراهم وشافوا خالد واقف يم غرفة العمليات
شافته الغلا وراحت له ركض
الغلا ودموعها تنزل : وين بنتي ؟ شفيها ؟ 


خالد شافها وعوره قلبه عليها : لا تخافي ما فيها الا كل خير ,, كسر بسيط
بيدها ومحتاج جبس
الغلا حطت ايدها على ويهها وبجت
خالد : اذكري الله .. الحمد لله ما فيها شي وفهد طمني وهو معها داخل
سمعت الغلا صوت ياهل يصيح وحسبالها بنتها
الغلا : بنتي تبجي بروح لها .. قول لهم يدخلوني
خالد : وين تدخلي الله يهديك ممنوع
الغلا : اقول لك فاطمه تصيح تبيني ما تسمعها ,,
خالد : استهدي بالله بنتك ما عليها شر ان شاء الله
اخذها خالد وقعدها على الكرسي والغلا من كثر البجي ومن كثر ما تحاتي
بنتها قامت ترجف .. شافها سعد وراح قال لخالد .. راح لها خالد وعطاها ماي
الغلا : مابي شي جبدي لايعه بروح الحمام ,, قامت الغلا ومسكها خالد 
بمساعدة النيرس ودخلوها الغرفه ,, راحت الغلا الحمام ورجعت ,,
بعد ربع ساعه خالد يطق باب الحمام على الغلا ..
فتحت الغلا الباب وهي تبجي : ودني عند بنتي
مسكها خالد وصعد معاها لجناح الأطفال ودخلوا الغرفه ,, والغلا شافت
بنتها نايمه على السرير وايدها متجبسه .. راحت لها لمتها ومسحت
على ويهها وشعرها : إهيء إهيء اشفيها ما ترد عليّ
فهد : اذكري الله .. هي نايمه من المخدر .. شوي وتصحى 
ان شاء الله ما عليها شر
ابو سعد : وشلون يدها ؟
فهد : كسر بسيط يبغاله كم اسبوع ويبرى
ابو سعد : الحمد لله على سلامتها
خالد : الله يسلمك يا بوسعد اتعبناك يا الغالي
ابو سعد : ما من تعب .. يلا اترخص فمان الله
خالد وفهد : فمان الكريم
الغلا تكلم فهد : متى تطلع بنتي من المستشفى
فهد : بكره ان شاء الله
طلع فهد وخالد قرب يم الغلا : غلاي
الغلا تبجي وماسكه ايد بنتها
خالد : حبيبتي تبغي حاجه اجيبها لك ؟
الغلا : ابي ملابس لفاطمه وغيارات
خالد : تجي معي البيت نجيبها ؟
الغلا : لأ .. مابي اخلي بنتي بروحها
بعد ساعتين رجع خالد معاه جنطه فيها اغراض بنته وعشا له وللغلا
دخل شاف الغلا مسنده راسها على سرير بنتها ودموعها تنزل
خالد : الغلا الله يهديك بس من البكي شوفي وجهك كيف صار
الغلا : بنتي ليلحين ما قعدت وانا خايفه عليها
خالد : البنت ماخذه مخدر واكيد ما راح تصحى الحين .. يلا يا قلبي
قومي تعشي
الغلا : مالي نفس
خالد : قومي حبيبتي اكلي لك لقمه جوعتي ولدي
الغلا تهز راسها يعني لأ
خالد قعد يمها ومد لها علبة عصير : خذي اشربي
الغلا : مابي راسي يعورني
خالد : راسك يوجعك من البكي
الغلا : اطلب لي قهوه
خالد : قهوه من غير اكل ! اكلي بلأول بعدين قهوه
الغلا : خالد مو غصب الأكل
خالد : علشان فاطمه والبيبي اللي في بطنك اكلي ولو شوي
الغلا : انزين اطلب لي قهوه وقول للنيرس تييب لي بندول
اكلت الغلا شويه وشربت قهوه
خالد : كل اللي بالمزرعه سألوا عن فاطمه ويسلموا عليك
الغلا : الله يسلمهم
خالد : شلون راسك ليلحين يوجعك ؟
الغلا وهي مغمضه عيونها : ايه
قرب خالد عندها وقعد يدلك جبينها وراسها .. حط راس الغلا على جتفه
وقام يدلكه لها وباسها على جبينها .. فاطمه تحركت والغلا يوم حست
فيها شهقت ..
خالد : اسم الله عليكي غلا شوي شوي
الغلا : بسم الله حسبالي فيها شي
خالد : ما فيها الا العافيه ان شاء الله .. انا اللي فيني
الغلا : شفيك
خالد : مشتاااااااق
الغلا : صاحي انت .. اللي يسمعك يقول سنه مو شايفني
خالد : صار لي 6 ساعات ما شفتك
الغلا : ....................................
خالد : غلاي
الغلا : .....................................
خالد : حبيبتي
الغلا : .....................................
خالد : قلبي
الغلا : .....................................
خالد : روحي
الغلا مبتسمه
خالد باسها على خدها : يلا دورك بوسيني
الغلا : خالد حنا بمستشفى مو بدارنا
خالد مبتسم : وش دعوه كلها بوسه صغيره ما تاخذ ثانيتين
الغلا : انت تكفيك بوسه ام ثانيتين .. اشك
خالد ضحك وقرب ويهه قبال الغلا : يلا أي مكان يعجبك بوسيه
قبل لا الغلا تبوسه انطق الباب ودخل فهد
خالد طالعه بنظره والغلا ابتسمت
فهد : وشفيكم
خالد : سلامتك انت ما رحت البيت
فهد : انتظرك
خالد : وش له ناطرني .. انا بنام مع بنتي
فهد : احلف .. اقول قوم بس لا يطردونك
خالد : ومن ذا اللي يطردني
فهد : انا
خالد : كل تبن
فهد : عيد وش قلت كاني ما سمعت عدل
خالد : اقول كل جبن
فهد : قوم ناكله انا وياك
خالد : لا انا تعشيت مع مرتي
فهد : الحين انا منتظرك نتعشى سوا وانت متعشي وخالص
خالد : يعني اخلي مرتي وجابل خشتك
فهد : كنت مجابل خشتي لما بنتك بيدي
خالد يبتسم ويحك شعر راسه : ها .. ما كانت مرتي جنبي
فهد : ههههههههههههه
يلا اطلع بره اسلم على مرتي واجيك
فهد : لك دقيقه ان ما طلعت بنادي لك السوكيرتي
الغلا : هههههههههههههههه
خالد : عساها دوم هالضحكه .. يلا عطيني بوسه تصبرني لي بكره
الغلا : هههههههههههههههه
قرب خالد يمها لمها وباسها على شفايفها
فهد طق الباب بقوه
خالد : حبيبتي بروح اذبحه واجيك
الغلا : يلا روح فشلتني ,,,
,,,,,,,,,,,,,,,,,,,,,,,,
بعد يومين رجعت الغلا البيت ومعاها بنتها ,,,
,,,,,,,
الغلا بنص الشهر السابع ...
الغلا : خالد اللي نقوله نعيده
خالد : وليه ما تولدي هنا صعبه هي
الغلا : لا مو صعبه بس ابي امي وخواتي معاي
خالد : لسه بدري على ولادتك ليه مستعجله عالسفر
الغلا : خالد انا ظهري ضعيف واخاف ما اتحمل السفر
خالد يلمها : ما اقدر على بعدك كل هالفتره
الغلا : متى ما تشتاق تعال
خالد : صعبه
الغلا : ليش !!
خالد يغمز لها : لأنك وانتي جنبي اشتاق لك ,,,
سافرت الغلا ومعاها فاطمه ونور .. خالد قعد معاها 3 أيام ورجع ...
كل يوم خالد يدق عالغلا يكلمها ويكلم بنته ,, ولما وصلت الغلا للشهر
التاسع تعبت وخالد خاف عليها وسافر الكويت وقعد معاها لما ولدت
بالسلامه ويابت ساره
*
*
*
مرت الشهور والسنين وبطلتنا عاشتها بحلوها وشي قليل من مرها
مو كل الأيام عسل على ما قالوا ,, فيها شوية ابهارات
.. بس ما كانت بهاراتهم فيها وايد فلفل
فطامي عمرها 6سنوات : ماما شوفي ساغه تاخذ العابي
الغلا : عطيها ماما هاذي اختك صغيره ما تعرف
فاطمه : لا مو صغيغه هاذي بقغه
الغلا : عيب ماما اختك حلوه مو بقره ,, وبعدين من علمك تقولين بقره
فاطمه : عموغي
الغلا مبتسمه ( واحنا شذابحنا غير هالعمر ) : ماما عيب تقولين عموري
قولي عمر
فاطمه : عمه دلال تقول عموغي
الغلا : عمه دلال تقول عموري لأنها امه انتي عيب تقولين عموري
Ok ماما
يات ساره تبجي : مــــا مــــا آآآآي تتامي ددتني آآآآآي
فاطمه بدلع : جذابه انتي خذيتي العابي 
وراحت فاطمه كمشت شعرها
ساره تصرخ : آآآآآآآآآآآآآآآآي ماما آآآآآآآآآآآآآآآي
الغلا بصوت عالي : فطامي 
فطامي : ماما شوفيها
الغلا : فطامي ان مديتي ايدج على اختج مره ثانيه انا اللي بطقج
راحت ساره تبجي بحضن امها : بس حبيبتي
ساره : تتامي مو حوه
الغلا : انتي حلوه وفطامي حلوه
فطامي كانت واقفه يم الطوفه تطالعهم زعلانه ليش امها صرخت عليها
الغلا : شرايكم نلعب ليلى والذيب
فطامي استانست : ماما بليز بليز انا ليلى
الغلا : تعالي بوسه ماما وبوسه ساره
فطامي باست امها واختها وراحت غرفتها ولبست الوشاح الأحمر ..
الغلا قاعده بالصاله ويمها ساره .. طلعت فاطمه من غرفتها وطقت الباب
الغلا : من في الباب
فطامي : ذات الغداء الأحمغ انا ليلى انا ليلى
ساره : هات التله ولوحي ثيدا عتيها حد اديدااااااا
فطامي : غلط مو الحين تقولين جذيه بعدين .. ماما شوفيها تخغب علينا
الغلا : لا ما تخرب يلا كملي يا الدعله
فطامي : ماما اقول من اول
الغلا : يلا حبيبتي قولي
فطامي تطق عالباب والغلا تجاوبها : من في الباب
فطامي : ذات الغداء الأحمغ انا ليلى انا ليلى
الغلا : انا تعبانه ومنسدحه فجي الباب ويسهل فتحه
فطامي : وااااي غغفتج وايد ظلمه ,, يدتي يدتي وين الفنغ
الغلا : كافي نورج اللي ظهر
فطامي ترقص : ودي اشوفج انا متلهفه وانتي متغطيه ومتلحفه..
ايغ لحافج اشوف اوصافج
الغلا : اوووه خليني لا تطفريني
فطامي فاجه عيونها : ليش ادينج كبيغه
الغلا : ايدي كبيره .. ايه ايه علشان اقدر اضمج فيهم يا حبيبتي
فطامي : ليش اذونج طويله
الغلا : اذوني طويله .. ها .. ايه ايه علشان اسمعج فيهم يا حبيبتي
فطامي : ليش عيونج كبيغه
الغلا : عيوني كبيره .. علشان اقدر اشوفج فيهم يا عزيزتي
فطامي : ليش ضغوسج صفغه كبيغه انا خابغتج بليا ضغوس
الغلا ترفع ادينها وتفتح عيونها وتحرك راسها : علشان آكلج فيهم
الغلا : يلا ساره قومي ركضي ورا فاطمه اكليها
فاطمه تركض وساره وراها دخل خالد وشافهم يركضون
الغلا : كا ياكم الذيب .. قوم اركض وراهم
خالد قعد يم الغلا ومسك ايدها 
الغلا : فطامي ساره بابا الذيب يبي ياكلني
ساره ركضت وطبت بحضن ابوها ولما شاف فاطمه تركض صوبه
نزل قعد على الأرض .. طبوا عليه بناته وتعافروا وياه .. خالد يضحك
على ساره وعلى شعرها اللي طاير
ساره : بابا دول انا الديب باتلتم
خالد : وش اقول
فاطمه : بابا يلا قول
خالد يضحك : انا الذيب باكل ماما
الغلا تصرخ : من فيكم يحميني
فطامي وساره شبكوا ايدهم ببعض ويلفون وينطون : احنا سباع وندج
القاع .. احنا سباع وندج القاع
ساره تهز خصرها : احنا تباع وندد بابا
الغلا : ههههههههههههههههههه
خالد : ايه ضحكي وش عليكي .. متحاميه بام كشه ذي
الغلا : هههههههههه حرام عليك يا حلو بنتي ويا حلو كشتها
ههههههههه من كثر ما هي متفاعله مع الاحداث طار شعرها
فطامي : يلا ماما
ساره : يلاااااا مااااامااااا
الغلا : بس ماما تعبت
خالد : لا تزعجوا ماما هي تعبانه ,, يلا انزلوا تحت ..نوره وخالد
وفاطمه عيال عمتك نوف تحت 
فاطمه مشت وساره من غير قصد داست على وشاحها وطاحت ..
فاطمه قامت وطقت اختها .. ساره بجت بصوت عالي 
فطامي : انتي بقغه ما تشوفين
ساره تبجي : ماما آآآآآآآآآآي
خالد سحب فطامي : ليه تظربي اختك
فطامي بدلع : طيحتني بابا شنو ما عندها عيون
خالد يطالع الغلا : بنتك ذي اشك طالعه على وحده اعرفها
الغلا صاره عيونها : شقصدك
ساره بحضن امها تبجي : بس ماما روحي ييبي المشط بمشط شعرج
خالد : يلا بابا انزلوا تحت
الغلا : اصبر خالد .. تعالي فاطمه انتي وساره
الغلا : يلا فطامي بوسي ساره وقوليلها سوري عشان انتي طقيتيها
فاطمه معانده : ماما انا ما طقيتها
الغلا : بعدين ما بي اسمعج تقولين لها يا بقره ,, قوليلها يا فراوله
وساره تقولج يا منجا
ساره تضحك : تتامي مندا
الغلا تضحك وتلم ساره : وانتي فراوله يا فراوله
فاطمه : وبابا شنو ؟
خالد يضحك : غلا اختاري لي فاكهه ما يعرفونها
الغلا : ههههههه بابا اكا دنيا
فاطمه تضحك : ماما شنو كا دنيا
الغلا تطالع خالد ومبتسمه : يعني كل الدنيا
خالد قرب يمها وقرص خدودها
فاطمه تطالع ابوها وفاجه عينها : بابا ليش تعض ماما
خالد يكلم الغلا : والله بنتك ذي نصابه * ويسحب فاطمه بحضنه*
انا الحين عضيت ماما
فاطمه بعياره : ايه عضيتها بايدك
خالد : فيه يد تعض
فاطمه باستهبال : ههههههههههههههههه
خالد : ما اقول لك بنتك نصابه
الغلا : ههههههه الله يخليك لهم
خالد : ويخليكي لي يا قلبي
فاطمه : وانا بابا
خالد يلم بناته : انتي وساره حبايبي ونور عيوني .. الله يعيني عليكي
من الحين تغاري يا البزر
فاطمه : بابا شنو بذغ
خالد : غلا علمي بناتك الكلام السعودي لا يفشلوني
الغلا : ههههههههههههههههههه

صعدت نور واخذت البنات
خالد يقعد يم الغلا : وشلونك الحين ؟
الغلا : الحمد لله ,, مادري احس هالمره حمالي غير
خالد : كيف غير ؟
الغلا : خالد توني بالخامس واحس نفسي ثقيله
خالد : ما راجعتي الدكتوره ؟
الغلا : الأسبوع الياي موعدي
,,,,,,,,,,,,,,,,,,,,,,,,,,,,,,,,,,,,,,,,
,,,,,,,,,,,,,,,,,,,,,,,,,,
,,,,,,,,,,,,,,,,
,,,,,,,,,,
,,,,,,
,,,
,
الغلا رجعت من الدكتوره مبتسمه ( معقوله !! )
قاعده سرحانه خالد يكلمها وما سمعته ,, قرب منها وباس خدها :
الحلو وش سرحان فيه ؟
الغلا مبتسمه : فيك
خالد : يا بختي
الغلا تطالع خالد ومبتسمه .. حطت راسها على جتفه
خالد يمسح على شعرها ويغني : مالو الحلو مالو
خالد رفع راسها وشاف عيونها مدمعه ,, الغلا رجعت حطت
راسها على جتفه ,, خالد لمها : شفيها غلا روحي
الغلا : آخر كلامي باكتبه لك بعبرات .. انا احبك لا تقول شلون
خالد يمسك ويهها بايده : وانا اعشقك لا تقولي شلون
الغلا بصوت الحب : خالد 
خالد : عيونه وقلبه وروحه
الغلا وبابتسامه : تسلم لي عيونك وروحك وقلبك 
كيف انسى حبك وهيامك وعشقك
وعيالك يا خالد الأثنين في بطني ,, وبقلبي وقلبك
خالد طالعها مستغرب
الغلا مبتسمه : لا يكون ما فهمت يا بو عبد الله وعبد العزيز
خالد يطالعها ومبتسم ,,,,,,,,,,,,,,

* حديث العين اجمل من كلام ذاب وسط الشفاة
ترى اجمل حكي نظرة وله في عينك وعيني * 

خالد وبنظرة حب كأن من زمان ما شاف حبيبه :
قوليلي انا استاهلك
انا ما اسوي شي من دونك 
انتي الغلا كله
انتي غلا خالد 
**************************** 
********************* 
************* 
*******
انتهت

