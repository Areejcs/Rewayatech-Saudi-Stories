
[1] 

[ التقــــــينا ..] 


شافوا فدوى قامت من الطاوله تدفها معصبه وشايلة شنطتها معاها .. وقاموا الثنتين وراها يلحقونها ..

ديم وهي تهرول بخطواتها رافعه بيدها طرف تنورتها السودا : فدوى امانه وقفي شوي تعبتينا وحنا نركض وراج 

التفتت فدوى بسرعه متضايقه : بروح محاضرتي تأخرت

ديم بطيبه تحاول توقفها : فدوى وربي صبا ماتقصد لاتزعلين .. (والتفتت لصبا بنص عين )

ابتسمت صبا : أي والله ما أقصد انا تعرفيني لساني متبري مني من زماااااان

رجعت فدوى شعرها بيديها لورا وزفرت : عادي لو ترفعين صوتج شوي المره الجايه عشان كل الناس يعرفون احسن ترا ..

انقلب وجه صبا وردت تلعب بشنطتها : خلاص لاتصرّخين قلت لج ما أقصد

عقدت حواجبها بحنق وضغطت بيدها على سير شنطتها كنها تبي تقطعها والتفتت .. ومشت عنهم بسرعه تخليهم مايفكرون يلحقونها 

ديم والحزن بعيونها وهي تراقب فدوى تبتعد : الله يهديج ياصبا مايمر اسبوع الا ولازم تنرفزينها

..... : خلاص قلت لكم ما أقصد , مفروض هي ماتزعل كل شوي خلاص هذا واقع مافي مفر منه ..

قربت ديم تمسك كتف صبا وتمشي معها للبوابه : صبو حبيبتي ,, تكفين حاولي تحاسبين على كلامج ويّاها , مو معقوله كل مره بتتكلمين عن اخوها بهالطريقه قدامها 

..... : شسوي غصب عني

..... : صبو صدقيني وربي انا خايفه عليكم , انتي بنت خالتها والمفروض تفهمين هالشي اكثر مني .. شوفيها الحين اذا عصبت ماتبي تكلم احد , الى متى يعني ..؟ ياخوفي يجي يوم وتخسرون بعض , واخسركم انا بعد .. 

نزلت صبا شنطتها السودا على الكرسي وطلعت العبايه بدون ماتتكلم , فرجعت ديم تكمل كلامها بهدوء : زي ما فدوى بنت خالتك , ترى فواز ولد خالتك ماله داعي تتكلمين عنه كذا .. (وقربت تهمس لها ) وانتي تدرين من زمااان انه يحبج

انقرفت صبا : وووووعمى بعينه حبته قراده , لاتذكريني .. كل شوي يقولون يحبج , من زينه عاد استغفر الله .. امثاله مايعرفون يحبون .. فلاتقولون لي يحبج

هددت ديم باصبعها : لاتكملين , خلاص كفايه اللي قلتيه عنه للحين

..... : لو فهد اخوه هو اللي يحبني والله ماعندي مانع .. اما فواز .. (وعفست وجهها ) وبعدين تعالي انتي ليه دايم اذا تكلمت عنه تسكتيني ؟ وماترضين عليه .. كاسر خاطرج روحي تزوجيه انتي ..

غمضت ديم عيونها لان الكلام ماعجبها : طول عمرج سطحيه

لفت طرحتها : مخليتج تغوصين في العميق ,, سلام .. !

طلعت صبا من جامعة الملك فيصل راجعه للبيت .. وتركت ديــم تتنهد بضيقه وهي تصلح بلوزتها البيضا .. , وتفتح شنطتها تسحب منها جالكسي فلوتات .. تاكل منها وهي ماشيه بهدوء متجهه للمبنى اللي فيه محاضرتها .. وبالها مو مشغول غير بصديقاتها اللي هي دايم ضايعه بينهم ..

[هذول هم ! الصديقات اللي مايقدرون يفارقون بعض بالرغم من كثرة خلافاتهم .. واختلاف شخصياتهم .. 

حتى صبا وفدوى .. ماكنهم بنات خاله .. مايتشابهون ابد .. "فدوى" بيضا وشعرها بني فاااتح .. هالشي يخليها ملفته بشكل ملحوظ .. مرحه بس نادرا ماتبتسم .. و"صبا" سمارها حلو بس شعرها اسود وطويل .. مغرورة وباين من نظراتها .. 

اما "ديم" الثالثه .. حنطاويه تقريبا وشعرها اسود لتحت رقبتها .. غالبا كيرلي وربطه من قدام وهالشي معطيها ستايل غير .. بريئه ومسالمه .. واحيانا فيلسوفه ! ]

[ هي اصغرهم .. تدرون ليه دايم تمشي بالوسط بينهم ؟ .. عشان تقدر تمسكهم لو تخانقوا وكل وحده بتمشي في جهه ..!]


وصلت للبيت .. واول مادخلت غرفتها رمت الشنطه على سريرها اللي ملاصق لسرير اختها 

علياء : ووووووجع بشويش ,, بغيتي تكفخيني بها .. 

صبا وهي تلم شعرها : سوووووووري مانتبهت لاتكبرين الموضوع , اوووووف حر ورطوبه مو طبيعيه اليوم 

ابتسمت علياء وهي ماسكه دفتر التحضير : خليها على ربج ان شاء الله تخف مع الايام ... 

زفرت صبا وهي تتجه للمرايه تمسح كحلها : وش غدانا اليوم ؟

ضحكت علياء بقوه خلت صبا تخزها من المرايا : شعندج تضحكين ؟ 

علياء وسكرت دفترها : غدانا اليوم .. نفس عشانا امس , لان امي معصصصبه امس انتي تغديتي بالجامعه وانا بالمدرسه لان كان عندي مناوبه , والاكل باقي 

ابتسمت صبا : طيب والعشا ؟ 

خافت عليا من ردة فعل اختها وسحبت البطانيه لوجهها كنها بتتخبى : احم , عند خالتي 

صرخت صبا : ووووووووووووووععععععععع ايش هذا , مو رايحه 

..... : مو بكيفج خالتي بتزعل , كل مره بتعيدين لنا نفس الاسطوانه ؟

رمت نفسها ع السرير وصارت مقابلتها : مالي خلق فواز بصراااحه 

تغير وجه علياء : حرام والله اللي يسمعج يقول انهم يطلعونه لنا , ماغير محبوس في غرفته .. 

رجعت راسها للمخده : احسن يستاهل ..

...... : المهم لاتفكرين تجادلين امي لانج عارفه اذا هي قالت الكلمه بتمشي 

....... : اوووووووووووووووووووووووووه 

[هذي هي .. "علياء" اللي جالسه تحضّر .. اخت صبا الكبيرة والوحيده .. تشتغل مدرسة ابتدائي .. توها متوظفه صار لها سنتين .. مخطوبة وزواجها قريب ]

فدوى .. راخيه جسمها على كرسي القاعه الخشبي .. حدها زهقانه ولحد الحين مقهوره من بنت خالتها .. وكل شوي تطالع في الساعه بس تبي المحاضره تخلص وترجع البيت .. 

ديم .. طلعتهم الدكتوره بسرعه .. فرجعت للبيت ,, دخلت الصاله وكان جدها موجود .. فراحت حبته على راسه : اخباااارك جدوووو 

طالعها بنص عين : جدوووو ؟ قولي جدي جعلج العافيه 

ابتسمت : ييييي سوري , شخبارك جدي ؟

عفس وجهه : زين , بس هالشغاله يالله تاخذها , بتموّتني ناقص عمر .. ساعتين اناديها واضرب جرس وتعاند ماتجي .. 

ضحكت : هههههههه داريه أهي احيان تعاند , خلاص بس يجي بابا بنقول له عنها ان شاء الله 

ابتسم لها وطلعت فوق .. توها لابسه بجامتها بتنام شوي وتسمع صراخه : ديييييييييمااااااااااااااااااااااااااااااااااااااه .. دييييييييييييييييييماااااااااااااااااااااااااااااا اه 

نزلت ركض تنطط الدرج تبي توصل له بسرعه , ولما وصلت وقفت قدامه تلقط انفاسها : سم يبه 

الجد حمود يبتسم : أبي قهوه ورطب 

تنهدت ويديها على ركبتينها : يبه دايم تخوفني اذا صارخت كذا , وبعدين (وتقرب لاذنه لانه مايسمع زين ) اسميييي ديييييييييييييييييييييييييييييييييم .. دييييييييييييييم مو ديمه 

..... : شدراني عنج انا ,, من زين اسمج , أنا قايل لهم يسمونج اسم حلو ,, فاطمه مزنه عايشه شريفه .. مو اسم مانعرف ننطقه 

انقلب وجهها : يبه هذي اسمائكم مو اسمائنا , انا لو اسمي واحد منهم جان طلبت ابوي يغيره لي .. يبه مو كل شي يبقى مع اختلاف الاجيال .. كثير اشياء تتغير 

.... : أفا ! صج انج مو كفو .. والله انكم جيل فسدان من اسمائكم اللي مالها معنى .. 

ابتسمت تغير الموضوع : زييييين يبه تبي الرطب اخلاص ؟ ولا اجيب لك الاحمر؟

.... فكر شوي : حطي لي من الاثنين 

ضحكت : ان شاء الله

..... راحت ديم تجيب اللي طلبه جدها وبسرعه ترجع للصاله وتحطه قدامها .. : يبه صوت التلفزيون عااااااااااااااالي واصل للمطبخ 

...... : ما أسمعه واطي , يوصل وين مايوصل بكييفه 

حطت الصينية قدامه وصبت له قهوه ,, وقامت واقفه بتمشي 

.... : وين رايحه منتي ماكله ويّاي ؟ 

ابتسمت وبان على وجهها مو مشتهيه : ماحبه هذا (واشّرت على البــسر ) ناااشف 

عصب حمود : ناااشف ؟ نشّف الله ريق ابليس قولي آمين .. احد يعاف الرطب صج ماعندج سالفه 

ضحكت خايفه منه وقربت تمسك الرطبه الكبيره : ماااعفته والله , هو حلووو بس اذا صار متمّر شوي مو كذا .. 

هز راسه : قعدي بس خليني اقول لج عن ايامنا اول واحنا نتخانق مزرعة ابوي الله يرحمه عشان هالرطب اللي مو عاجبج 

استسلمت ديم وجلست بانصياع تصب لها قهوه .. نعساااانه موت مالها خلق سوالف جدها اللي ماتخلص واللي ماتهمها ابد .. بس ماتقدر ترفض له طلب .. 

[هذا هو .. "حمود" .. جد ديم واللي يعيش معاهم في البيت هي وابوها .. بس ! الاثنين مدلعينها بس بحدود .. وهي قااايمه بخدمتهم بما انها عايشه عند ابوها ] 

في بيت ابو فهد .. كان فهد مستلقي على سريره وداخل جو : بععععد عممممري انتي ..دوامي بعد العصر قلت لج ... زين بقوم اتغدى والله بس انتي قولي انت فهد حبيبي ... لا لا بتقولين .. بتقولين .. 

آخ ياقلبي يازينها على لسانج .. زين كمليها ببوسه الله يخليج .. 

لاتتغلين عاد .. اموت فيج تدرين ؟ ... مالت عليج أقول لج اموت فيج تقولين ادري .. ؟ .. خلاص زين .. احلى بوسة وربي .. (ولما شاف فواز واقف عند الباب قال بسرعه ) اكلمك بعدين .. فمان الله 

فهد بوجه كله عصبيه لان اخوه قطع عليه : نعم انت شتبي ؟ 

فواز ويده على خصره : مييييين تكللللللللم ؟ 

..... : شدخلك طس برا 

رفع حواجبه : سامعك انا .. تقول لها احبج وعطيني بوسه .. ياقليل الحيا , والله اعلم امي عليك 

قام فهد بسرعه ودخّل فواز وسكر الباب : ماقلت كذا انت يتهيأ لك .. و اذا مقتنع رح قل لامي اللي تبي مارح تصدقك .. محد يصدقك في هالبيت اصلا .. 

عصب فواز : بلىىىى فدوى دايم تقول لي انا اصدقك .. 

..... : تاخذك على قد عقلك يامتخلف ! 

زعل فواز وزم شفته : لاتقول متخلف ! فدوى تقول انا مافيني شي .. زيي زيكم 

فهد ماله خلقه فأشر على بلوزة فواز : اذا مو متخلف ليه لابس بلوزتك بالمقلوب ؟ 

انتبه فواز وهو يطالع بلوزته الكحليه .. وبكل حنق يرفعها ويرجع يلبسها عدل : خلاص كذا زينه 

.... : طيب خلاص زينه , شتبي الحين جاي غرفتي ؟ 

حك فواز راسه : امممم , امي تقول لك .. العشاء .. بيت خالتي .. صبا عندنا وعاليه مدري علياء .. خالتي معاهم .. يتعشون .. بيجون عندنا .. صبا (ويبتسم بسعاده ) ومعاها اختها .. عشا .. 

قاطعه فهد : بس بس لاتكمل الله يغربلك حتى كلام زي الناس ماتعرف تتكلم , خلاص دريت بيجون والحين اطلع برا مو فاضي لك 

فواز بوجه جامد : طيب فهد .. (ويقرب له يمسكه من بلوزته بترجي ) قول لامي ماتحبسني بالغرفه ابي اشوف صبا واسلم عليهم .. دايم .. في الغرفه من الباب .. وراه اسمع .. تسولفون كلكم .. نايم .. انا اسوي نفسي 

عصب فهد وهو يضرب اخوه على راسه : فكر قبل ماتتكلم عشان افهم عليك بلا غباء 

سحب فواز نفس وركز في اللاشيء ورجع يعيد كلامه ببطء عشان مايتلخبط : دايم اذا جو .. تحبسوني في الغرفه .. واجلس ورا الباب عشان .. اسمع سوالفكم .. ابي اقعد وياكم .. مدري شفيكم علي .. 

..... ضحك بسخريه : حلوه ذي عشان تفشلنا عند الناس 

فواز والدمعه تتعلق بعينه : ما أفشل أحد خلاص والله اقعد ساكت ..

فهد وهو يصرفه : اشوف اشوف .. روح يللا 

[هذول هم .. فهد وفواز .. اخوان فدوى .. من ناحية العمر فهد هو الاكبر , عمره 25 .. وفواز 23 .. ومن ناحية الشكل .. فهد اللي مازال معصب من اخوه ملامحه عاديه بس فواز جذّاب . نظراته وملامحه تنادي الناس يلتفتون له .... فدوى الصغيره 20 سنه تشبه فواز .. بس ملامحها انثويه .. والاخيرين متعلقين ببعض حيل .. ] 


طلع فواز متحطم وراح عند التلفون يضرب رقم اخته كم مره والخط مايفتح , ويرمي السماعه معصب .. 

انتبهت له امه وهي تدخل الصاله : شتسوي انت ؟

فواز معصب ويرجع شعره الناعم لورا : غبي , مايشتغل (ويأشر على التلفون ) 

زفرت امه وهي تروح للتلفون تشيله من الأرض معصبه .. : طبعا مايكلم هذا ديكور , هذاك الثاني حقيقي .. مبين من الشكل .. فكر شوي بلا غباء 

نقل عيونه بين التلفونين وعلى وجهه اكبر علامة استفهام .. بعدها قام للتلفون الثاني يجرب يتصل يمكن ترد , بس عطاه مقفل لانها مازالت في المحاضره , فرجع غرفته معصب .. 

طلعت من المحاضرة تلفظ انفاسها .. ثلاث ساعات متواصلة والدكتورة مو راضيه تسكت .. 

ركبت الباص وغفت ع الشباك بدون ماتحس .. ماوعت الا وصوت المحرك ينخفض وهو يوقف عند باب بيتهم .. رتبت عبايتها ونزلت بسرعه .. 

دخلت وكانوا الكل مجتمعين .. ينتظرون وصولها عشان يحطون الغدا .. بس فواز مو موجود .. 

من سمع صوتها في الصاله فتح باب غرفته ونزل يرركض : فدوى جت فدوى جت .. 

وبكل سعاده يحضنها حتى قبل ماتلتفت عليه .. 

ابو فهد عصب : فواز عيب فك عن اختك .. 

فدوى انحرجت .. اما فواز رد ببراءه : انتظرها .. تلعب ويّاي ..عشان تجي .. 

فدوى بعدما فكت نفسها عنه وضحكت له : وهذااااني جيت و بلعب وياك 

فواز متحمس حده : السوني .. شريط عدّيت فيه مراحل كثيييره 

ضحكت له : زين خلنا نتغدى اول وبعدين نلعب 

ابتسم فواز بجاذبية وطلع فوق .. 

فهد بقرف : ويقول لي لاتحبسوني بالغرفه , يبي يطلع عند خالتي 

ابو فهد قام واقف : هذا اللي ناقص بعد ..! 

ام فهد هي الثانيه : لاتعطونه وجه .. 

فدوى تغير وجهها وحنت على اخوها : زين يمه حرام والله ماله ذنب 

فهد وصرخ عليها : رجّال شطوله شعرضه ومايخلي احد الا ويفشلنا عنده .. 

فدوى وتفرغ كل غضبها بمسكتها لسير الشنطة : مايقصد مو ذنبه 

.... :انطمي بس روحي بدلي خلينا نتغدى 

خنقتها العبره وظلت واقفه بمكانها تطالعهم وبعدها تمشي : مو مشتهيه اتغدى .. بروح انام تعبانه 

فهد بأمر وصرامه : الشرهه على اللي ينتظرج , عشان تجين تقولين ما أبي .. دقيقتين تبدلين فيهم وتنزلين علطول .. مارح ننتظر اكثر , واذا كلتي روحي خمدي لين تقولين بس 

انقهرت فدوى ومسكت الدرج تخبط درجاته برجليها بقهر

فهد : وانتي نازلة اسحبي هالمتخلف معاك ... ماياكل شي الا وانتي في وجهه 

ابو فهد يقال له يخانق : بس لايسمعك تقول عنه كذا ويزعل .. 

فهد بدون اهتمام : يزعل ويرضى بالطقاق , مايحس هذا ماتفرق معاه 

فدوى من الدرج : لا مو بالطقاق حرام عليك .. ارحموا نفسيته شوي 

ام فهد وتأشر على السفره : اقول ترا بنموت من الجوع وانتوا تتخانقون ..! 

[ هذول هم .. اللي يجلسون في زاوية السفره دايم .. " ابو فهد وام فهد " كل اللي اقدر اقوله .. وافق شن طبقه .. دام فهد هو الكبير , فيتركونه يثبت رجولته على اخوانه .. 


اتمنى يعجبكم اول جزء



[2]

[ هـــــــ( أنا) ـــــــــذا ..!.]


كانوا جالسين والهدوء طاغي .. ماغير صوت الملاعق اللي تضرب في الصحون .. 

فواز اهدى واحد فيهم .. وجود الثلاثي امه وابوه وفهد .. يخوّفه شوي .. 

دايم يجلس جمب اخته .. بهالطريقة يحس بشوية اطمئنان 

تحس به هي ..!

شبعت فدوى وتركت صحنها قايمه .. ومن شافها قامت ترك ملعقته وقام واقف وراها 

ابو فهد : فواز ماكملت اكلك 

.... : اكلي .. انا .. خلصت 

فهد بزمره : بلا حركات بزارين , شفتها قامت ورحت تقوم وراها 

فدوى وهي تهمس لفواز : اجلس كمل 

فواز وعيونه تنطق بخوف : لا 

رجعت فدوى تجلس عشان يجلس معاها .. تراقبه لين يخلص صحنه 

كل مامسك الملعقة بالمقلوب يحاول يجمع بها الرز .. تقلبها له .. 

والبقية كالعادة لاهين في أكلهم ,, وفي برنامج شدهم على التلفزيون .. 

بعدما فضى صحنه تقريبا وقام .. راحت غرفتها وهي تدندن .. تحاول تسكت صوت مشاعرها اللي تخليها تضيق بشكل غير طبيعي .. من يجتمعون كلهم .. ويستلمون فواز 

رفعت شعرها لفوق .. وصلّحت بلوزتها وكان فواز واقف عند باب غرفتها يراقبها .. 

ابتسمت له : شفيك فواز تبي شي ؟ 

قرب فواز بابتسامه حلوه : حلوه .. انتي .. فدوى 

استحت : ههههههههه شكرا ..

.... : بس .. صبا .. لاتزعلين .. احلى ترا 

ضحكت بضيق وهي تطلع له ويمشون سوا : ههههههه طيب هي احلى , بس ترا صبا (وتهمس له ) دااايم تقول فواز مو حلو 

[ كذا هي .. تبي تحاول تشيّن صورة صبا في نظره عشان مايحبها زياه , لانها عارفه صبا ماتطيقه , ماتبيه يزعل ] 

....... : كذذذذذذذذذذابه , بسألها .. اليوم .. اذا جت .. بسألها 

تغير وجه فدوى لانها عارفه انه بيلازم غرفته : خلاص اسألها 

ضحك فواز ودخل يشغل السوني بسعاده .. 


بعد صلاة العصر .. دخل ابراهيم الصاله .. وابتسم بهدوء لما شاف ابوه يطالع تلفزيون .. وديم جمبه نايمه , وهو يطق على ظهرها بخفيف : نام ياحبيبي نام .. واذبح لك جوزين حمام 

ضحك ابراهيم : بس يبه ترا كذا بتتدلع علينا .. 

حمود : شنهوووووو ؟

.... رفع صوته وأشر على ديم : اقوووووووووول ترى البنت كبرت وانت مازلت تنومها عندك وتغني لها بعد .. وياليتها اغاني عدله .. مغبره 

..... : غبر الله أيامك قل امين, هذا الزين وش يفهمك انت 

جلس جمبه : زين يبه .. وشفيها نايمه هنا ليه ماقامت غرفتها ؟ 

حمود : اول مره فحياتي اشوف احد يشرب قهوه ثم ينام .. الحين انا قاعد اسولف لها ماوعيت الا داخت ونامت .. 

ضحك ابراهيم : ههههههههههههههههه تلقاها نعسانه بس قعدت تسمع سوالفك 

حمود : ادري شفت عيونها نعسانه بس لازم تتعلم 

ابراهيم ويكتم ضحكته على حماس ابوه : تتعلم ايش ؟ 

..... : تتعلم قصة حياتنا مع الرطب .. أوّل كنا 

ابتسم : إيه قلتها لي السالفه 

..... ولا كأنه يسمع : أول كنا نجتمع ..... 

[ هذا الي قاعد جمب حمود مبتسم .. هو ابراهيم ولده الوحيد , وابو ديم .. صارت له خلافات مع زوجته وطلقها .. بس ديم وحيدته وتزور امها من فتره لفتره .. مربّيه صح على يدينه وعلى يدين ابوه] .. 


بعد العشــــاء .. وصلت الخاله مضاوي مع بناتها .. علياء وصبا .. 

مضاوي لفهد : وينه اخوك ماجا يسلم علينا ؟

فهد يصرف : بغرفته نــايم 

مضاوي ماقتنعت والتفتت على اختها : نادوه يسلم علينا , من زمان ماشفته .. 

تأففت صبا بشكل مو ملحوظ بس مضاوي رجعت تعيد كلامها لفدوى : فزّي نادي اخوج يافدوى .. 

قامت فدوى مبتسمه ع الوضع وراحت لغرفته وفتحت الباب .. وهو علطووول ترك اللي بيده و نط يضمها : جيتييييييي ؟ وينكم ؟ بروحي .... زهقاااااااان 

فدوى تفك نفسها : ههههه تو خالتي جات , تعال تسأل عنك 

فواز وهو يحط رجله برا الغرفه بخوف : عادي ؟ .... امي ماتقول شي ؟ 

ابتسمت : لا , تعال يلا .. 

.... نزل فواز معاها بهدوء .. للصاله وين ماهم موجودين .. وعلطول ابتسم وراح يسلم على خالته ويحب راسها .. 

ويلتفت للبنات بابتسامه : شخباركم ؟ 

علياء بحراره : تمااااااااااااااام الحمد لله 

....... : صبا انتي سمعتيني ؟ ماتردين .. ليش ؟ 

صبا وماسكه نفسها قدام فدوى لاتزعل : مانتبهت .. الحمد لله شخبارك انت ؟

ابتسم وبدون مايحس صار يتأملها بحب : زين 

مضاوي بحنان : فواز تعال اقعد يمي مشتاقة لك .. 

التفت فواز على امه كنه ينتظر منها موافقه .. ولما شاف وجهها جامد مشى بابتسامه يجلس جمب خالته بهدووووء .. 

[ليه بهدوء ؟ لانه يخاف .. فهد يحذذذذره ألف مره .. ياويله يتكلم ويفكر يسولف عشان مايفشلهم .. هو حده يقول كلمه كلمتين .. عوّد نفسه أنه يغلفها بالهدوء .. في حالة وجود احد غريب ] ..

مضاوي تبتسم له .. : وينك نايم هاه ؟ ماتقول خالتي جايه أسلم عليها .. 

[ ماتدري للحين .. ان اهله يحبسونه .. مو اهو اللي فرض على نفسه يكون انطوائي وهادي قدامهم ] ..

سكت شوي يرتّب الكلام في راسه : انكم جيتوا .. مادريت .. الا الحين 

ام فهد : يللا فواز اتركوا البنات على راحتهم .. ماتوا من الحر وهم متغطين 

[ متفشـــله منه ..! مسكين ماتدري حتى هو اذا جلس مع نفسه وركز شوي .. بيفتشل من نفسه اكثر ..! ]

قام فواز وراح لفهد يسحب يده : يللا قوم .. عيب نقعد .. 

زفر فهد وقام وراه 

علياء سرحانه .. في فواز .. صح هي تعرف شكله .. بس اليوم شكله غير .. لابس بنطلون بيت قطني كحلي .. ومعاه تي شيرت سماوي واسع .. وشعره مرتب .. وهو حلو اساسا ..

[ صج الزين مايكمل ..! كذا قالت في نفسها ] 

والتفتت لصبا تساسرها : حرام عليج .... عطيه وجه شوي .. والله يحبج ومن نظراته يبين 

صبا : مدري انتي و ديم شفيكم؟ ياماما تراه خبل ..!

.... : حرام عليج ترا قوية الكلمة , داريه ماقلنا شي بس جبري بخاطره 

..... : ماسمعتيه كيف يتكلم ؟ سكتي بس بعدين نتفاهم , امي تخوزر لنا بعيونها ..

[ هذيك اللي من جلست وهي تراقب فواز لين طلع فوق .. هي خالته مضاوي .. تحن عليه كثير .. لدرجة انها احيانا تتمنى انه يكون ولدها مو ولد اختها .. بس مشكله اختها ام فهد ماتقول لها عن كل شي .. ودايم تحيطها بالغموض ,, وماتخليها تفهم هم كيف يتعاملون معاه .. ] .

رجع فواز لغرفته .. مايحب يتواجد مع فهد وهو معصب ابدا .. ولانه خاف من نظرات امه .. قرر ماينزل تحت مع ان قلبه معلق بصبا .. زي الطفل فرحان .. قفل باب الغرفه وجلس على الكرسي الدوار يضحك بهستيريا .. وبسعادة غامرة ..

فدوى : تجون الغرفه ؟

علياء باحراج : معليش مو هالمره اخوانج موجودين .. 

صبا : ايه ونخاف يحتاجونج في شي ويضطرون يجون الغرفه ..

فهمت فدوى علطول ان قصدهم فواز خاصة .. بس ابتسمت : اجل اجيب الشاهي هنا ..

في الخبر .. بس في منطقة ابعد شوي .. وتحديدا بيت ابراهيم .. كانوا الثلاثه موجودين بالصاله .. حمود وابراهيم مشدودين ع الآخر مع الاخبار .. وديم مشغله لاب توبها وجالسه معاهم .. دق جوالها ورفعته ترد .. بدون ماتنتبه ان صوتها عالي 

حمود يأشر بيده : صــــه ..!

ضحكت وشالت جوالها وطلعت من الصاله : ييييي سوري , هذا جدي يصارخ ماخليته يسمع ..

امها منال : ههههههههه لا عادي , شخباره وشخبار ابوج كلكم بخير ؟

ديم بابتسامه : تمااااااااام الحمد لله ..

..... : زين ترا الاسبوع الماضي ماجيتي تزوريني , والاربعاء كلنا بنطلع المزرعه , خالتج بتجي من الامارات ..

استانست ديم : ووووووووووالله خالتي نوال بتجيييييي ؟ تدرين صار لي يمكن 3 او 4 سنوات ماشفتها ..

....... : كلنا والله ,.. على حسب فضوتها تعرفين , وزوجها مشغول مسكين لراسه 

...... : ايه صح , 

.... : المهم بتجين المزرعه ؟ ترا الكل يسأل عنج ..

...... : ان شااااااء الله , دام اهل الامارات بيجون اكيييييييييييد بجي ,, ياااااااي من زمان ماشفت بنت خالتي , بروح اقول لبابا

..... : هههههههه زين اجل , يللا مع السلامه 

..... : مع السلااااااااااااااااااااااامه 

دخلت ديم الصاله حاضنه جوالها متحمسه وتراقب اشكالهم داخلين جو مع الاخبار .. 

...... : باباااااااااااااااا 

ابراهيم : صه ديم 

حمود : بعدين بعدين 

تكتفت ديم تنتظر الاخبار تخلص فالتفت ابراهيم بابتسامه وبسرعه : لاتعصبين كم مره اقول لك خلي الاخبار تخلص وقولي كل اللي تبين .. 

جلست تضحك وهي تهز راسها يمين ويسار .. اخذت اللاب تب وحطته بحضنها .. وطالعت ساعته .. باقي ربع ساعه وتخلص الاخبار .. ساعتها تقدر تقول كللللل اللي تبي .. 

[ تعوّدت .. انها تحاول تشاركهم اهتماماتهم لان مالها غيرهم ]

يوم الأربعاء .. في الجامعه .. 

ديم بابتسامه : نعم نعم ؟ لا والله اليوم بروح عند امي .. 

صبا : دببببببببببببباااا زين انتي دايما تروحين اجليها هالمره شيصير يعني 

فدوى : ايه خلينا نجتمع قبل ننشغل صح بالدراسه .. 

ديم وهي تحوطهم : سوووري لاتزعلون , خالتي بتجي من الامارت مقدر 

صبا وتنط بوجهها : وووووووووالله ؟ عندها عيال كبار ؟ 

فدوى : ههههههههههه ايه صادقه صبا عندها انتاج اماراتي ؟

ضحكت ديم : سخييييييفات , ايه اكيد , زوجها اماراتي .. اذكر عندها بس من زمان ماشفتهم , (ورفعت راسها لفوق ) مشتااااقة لميثه مووووووووت من زمان ماشفتها 

صبا وهي توقف قدام ديم وتمشي على وراها : هذي البنت ايه قلتي لنا عنها , والعيال شسمهم ؟ 

ديم وهي تتذكر : امممممممم , ثابت وشهاب .. على حسب ذكري 

فدوى وتوقف قدامها هي الثانيه ويدها على قلبها : وه وه .. من الاسامي الواحد يستبشر بالخير .. 

ديم بصبعها : انتي وياها .. عقلوا عاد 

صبا : لا لا صوووريهم لاشفتيهم الله يخليييج 

فدوى تلتفت عليها : خبله انتي والله شتبين يقولون عنها ؟ 

صبا ترفع كتوفها : مافيها شي , انتي تعقدين الموضوع ولا هو مافيه شي 

فدوى رفعت حاجب : انا اللي اعقد الموضوع ..؟ انتي عليج افكار هبله

ركضت ديم وشبكت نفسها بينهم : هيييييي انا اللي هبله تركتكم ثانيتين بدون ما اكون بينكم .. كل وحده تبلع لسانها يلللاااااااااا 

صبا انقهرت : كيفج روحي لهم , فدوى بتجي عندي اليوم وبنجتمع ونسولف وانتي مو معانا 

فدوى يقالها تبي تقهرها : اححححححسن , مخلين لج الاماراتيين .. 

..... : ياشين الغيره بس .. يا أحبتي .. انتوا تدرون ان الواحد مفروض ينتهز كل الفرص للتعرف على اشخاص جدد , و يقوي العلاقه مع كل الناس اللي حوله ويكون صداقات جديده .. مع مختلف .. 

فدوى وتطل بوجه صبا من الجهه الثانيه : تصفقينها انتي ولا تخلينها لي هالمره ؟ 

صبا : عليج بكشّتها .. نقطة ضعفها .. 

ديم وتهج بسرعه للبوابه وهي تضحك : ههههههههههه لا لا الا الشعر , بروح بيتنا احسن لي .. لاتتخانقون مالي خلق ارجع في نص الطريق عشان افككم عن بعض 

صبا كشت عليها وقلدتها فدوى .. اما هي تبي تقهرهم فطيّرت لهم بوسه في الهوا خلتهم يضحكون ..

مر الوقت بسرعه لين وصلت للبيت وراحت تلبس بسرعه متحممممسه لليوم .. 

ابراهيم من الصاله : دييييييييييييييييييييييم اخرتيني 

شالت شنطتها بسرعه نازله : ييييييييي سوري مادريت انك خلصت 

رفع حمود راسه يتأملها نازله من الدرج : هالحين رايحه عند ناس اول مره تشوفينهم ولابسه هالخرابيط ؟ روحي غيري 

ديم انقهرت وهي تطالع لبسها : يبااااااااااه .. والله مافيهم شي 

التفت ابراهيم لبنته .. شاف لبسها عادي .. برمودا جنز و وشيرت احمر .. وجزمة سبور مع شراب احمر قصير : يبه مافيهم شي هذا لبس البنات .. وبعدين هي رايحه لمزرعه وين رايحه يعني ؟ 

ماعجبه حمود الكلام .. بس شاف ديم مدت بوزها ابتسم : والله مدري شسوي فيج 

قالت بابتسامه بريئة : عادي لاتسوي شي

حمود وكنه عارف مايقدر يجبرها : زين كويتي هالشعر بدال ماهو نافش كيلي 

ضحكت وهي تلبس عبايتها : كيرلي يبه , كيييييييييييييرلييي

..... : المهم انه مهوب زين , والله مهيب موضه الا فوضى 

ابراهيم يضحك : زييييييين يبه يللا بنمشي , مو تبي تطلع تغير جو ؟ نوصل ديم وندور شوي وبعدين نرجع لها ..

حمود : شنووووووووووووووووو ؟

ابراهيم رفع صوته : اقوووووووووول يللا يبه مشيناااااااااااا

[ حمود .. يضحّك .. ماتعجبه حركات هالجيل .. بس مايقدر يقول شي ويزعل حفيدته .. بس يحط حيله في التطنز والعياب .. وهي بس تضحك ] .. 

وصلت الاستراحه وهي شوي مرتبكه .. ومشتاااقه حيل لبنت خالتها .. وللكل .. بس سمعت اصوات ازعاج ولعب وضحك .. عرفت ان الكل سبقها .. 

الباب كان مفتوح .. فدخلت المزرعه الواسعه .. توها ماشيه خطوتين وبسرعه انكمشت على نفسها تحاول تبتعد عن الكوره اللي جات في وجهها فجأه .. 

شوي شافت ثنين يتقدمون لها .. وقلبها قام يدق بقوووه .. من شافت اشكالهم الغريبه عليها , اثواب امارتيه والاشمغه حمدانيه (ملفوفة بطريقة اهل الامارات ) .. مبين من اول نظره انهم اماراتيين 

ثابت وهو بعيد شوي : السموحه الشيخه 

شهاب : ماقصدنا والله 

ديم وهي تطالع يمين يسار : شيخه منو ؟ 

التفتوا الثنين على بعض وضحكوا 

ميثه من وراهم : انتي شووو انهبلتي ؟ انتي شيخه صج انج مووو كفو .. 

استوعبت ديم وضحكت .. وبسرعه طبت عليها ميثه تحضنها بشوووق .. : تولهت عليج 

ديم وهي تصلح غطوتها لانها كانت حاطه ملكي ومفتشله من الشباب اللي حاضرين الموقف : ههههههه والله انتي وحشتيني اكثر 

ابتعدت ميثه بعدما تذكرت وجود اخوانها : ييييي نسيت , شباب هذي ديم بنت خالتي منال 

ثابت ابتسم : هلا ديم شحالج ؟

شهاب بابتسامه هو الثاني : هلا ديم , حلو اسمج 

ديم وبغى يغمى عليها من الفشلة : الحمد لله ... انتوا شخباركم ؟ ... شكرا 

ميثه توقف بينهم وهي تضحك على صوت ديم المتلخبط : ديم هذا ثابت وهذا شهاب ماتذكرينهم ؟ 
ردت باحراج : صراحه لا .. سووووري 

ثابت ابتسم : مو مشكله .. فرصه حلوه .. يللا الميث نحن بنسير , خبّري الوالده

ميثه : بتردون ؟ 

شهاب : هيه , نحط الاغراض .. ونبدل .. (ويأشر على اثوابهم ) 

ثابت وهو يتعداهم : يللا شهاب , حياج بنت الخاله 

ديم ولزقت بميثه : الله يحيييكم .. 

وراقبتهم لما طلعوا .. وعلطووول التفتت لميثه الي سحبت برقعها 

ميثه : يللا بشوووفج فتشي غطاااج 

..... : ههههههه ياخبله لاتفكرين تتكلمين سعودي .. لحظه ابي مرااايه ,, عليج كلام

..... : مرايه شو ؟ مالي شغل متوللللهه على ويهج 

ضحكت : بتزهقين منه صبري 

ضحكت ميثه فجأه وكنها تتذكر : كان يبيلج صورة وانتي متروّعة من الكورة 

انقهرت ديم : انتي شايته الكوره علييييييي ؟ 

..... : يس , ايل منو اخواني ؟ ماتشوفينهم بكندورات شلون يلعبون كوره ؟ احنه كنا نلعب

..... : انزين حددي موقفج ياتتكلمين اماراتي ياسعودي ترا كلااامج يضحك , وهذي ضربه ( وتطقها على كتفها بخفيف ) عشان الكوره البايخه زيج 

[ هذي اللي مازالت تضحك وتحاول تتجنب ضرب ديم .. هي ميثه بنت الخاله نوال .. عمرها 17سنه ..حبوبه وراعية ضحك .. وتدخل القلب علطول .. ] 

ميثه صرخت : بنااااااااااااااااات اخواني ساااارو 

طلعوا ساره ونوره من الغرفه .. يسلمون على ديم .. 

[ ساره ونوره .. هم بنات خالها .. ساره اللي لابسه جلابية ورافعه شعرها باهمال هي الكبيره ,, ونوره اللي لابسه بنطلون وبلوزة سبور حق بيت هي الصغيره .. عندهم اخو اسمه سعــد .. محد يطيقه ] ..

< عاد احد يروح استراحه بجلابيه ولبس بيت ..! 

ميثه : امشووا نسير داخل ..

ساره : لا خلينا برا احسن ..

نوره : اناا عاااادي وين ماتروحون نو بربلم 

ديم ومسكت يد ميثه بخوف : اول شي اخوكم وينه ؟ 

ساره : مدري اظاهر طلع .. 

ديم بدت تعصب : تراه دايم يطلع مدري من وين .. 

نوره وتأكد : لا مو موجود 

راحت ديم للغرفه تسلم على امها وخالاتها .. وشوي دخلت ميثه وراها .. بعدما جلسوا وسولفوا شوي .. قاموا الثنتين للغرفه الثانيه يحطون اغراضهم ويتضبطون ..

ميثه : ديّوووم مره تغير شكلج , احلوّيتي يالسباله 

.... : سباله في عينج , طول عمري حلوه 

.... : شووو هالثقه ماقدر انه

ديم بتواضع : امززززح .. تدر..

وقطعت كلامها مفزووعه قامت بسرعه هي وميثه يتخبون ورا الستاره لما شافوا سعد واقف يتأمل عند الباب .. : احم .. نعم نعم

ديم معصبه : لا ياشيخ عقب مادخلت ؟

سعد وكنه مايدري : اوه في احد هنا ؟ منو ديم ؟ 

ديم ولانها ماتطيق حركاته : لا والله ..؟ 

ضحك : أي والله ..

فتحت ديم الستاره وبسرعه طلعت ميثه : منو هذا شفيه مايستحي ..؟

ديم وتودي شعرها لورا : وقح ..

سعد ويطل من الباب شوي ويدخل : وقح هاه ؟

انصرعوا وبسرعه نطوا ورا الستاره ثاني مره بس مالحقوا لانه شافهم .. ماكانوا يدرون انه مامشى .. 

اول ماطلع راحت ديم تسكر الباب وتوقف وراه ووجهها احمر : وجع مايستحي 

ميثه وهي ماسكه راسها بيديها : شبلاه مايخوّز عيونه عنا ؟

ديم وهي قرفانه منه : هذا طال عمرج , قليل حيا .. قليل ادب ,, موووته بس يشوف شي اسمه بنت يحب يطالع فيها 

ردت ببراءه : مو يمكن معجب فيج ؟

عفست وجهها وضحكت بسخريه : هذا معجب في البنات كلهم يحب يبصبص حسبي الله عليه بس يروع فينا ,, عاد تلقينه عرف انج جيتي قال يشوف شلون شكلج 

انحرجت ميثه : صج سبال 

ضحكت : ههههههههه بتتعودين 

.... : تدرين ماتوقعتج جريئه جيه وتردين عليه 

.... : وربي مو جريئه بس هو بالذات مايبي له الا تهزئ 

ضحكت : صح صح , قبل شوي ماعرفتي ترمسين مع اخواني شكلج مستحيه 

ابتسمت وظهرها مازال ملاصق للباب كنها خايفه يدخل مره ثانيه : ايه , من زمان ماشفتهم .. 

[ هذا هو سعد .. باختصار عينه زايغه ,, حتى على اهله قليل الادب , مايحشم احد ] ..

< والله شي يقهر 

بعد مامر وقت ..

ساره : بناااااااااااات يللاااااااا عاد , ميثه بلا سخافه 

ميثه : شووو بلا سخافه ؟ مارح يوافقون ,,

نوره تضحك : يلا وربي شكل اخوانج مستحين مننا ومو داخلين جو , خلينا نهبل فيهم شوي .. 

ديم وهي تربط خيوط جزمتها : شناوين عليه حرام عليكم والله اشكالهم ثقل مو حقين هبال 

ساره تترجى ميثه : بس يتسلقون النخل يجيبون الرطب .. 

ديم شهقت : إهههههه , خافوا ربكم في هالمساكين , الحين على كثر العمال تبونهم يطلعون لفوق 


ميثه وعجبتها الفكره : لا لا والله حلوه , نسوي بينهم سباق 

نوره : بس لو سعد يرضى يدخلهم جو , مافيه غيره في سنهم هنا 

سعد وهو جاي من بعيد : ارضى بشنو ؟

تغطت ديم بسرعه وميثه تحجبت وصدوا عنهم ..

ديم وبدون ماتحس ان صوتها عالي : اففف الواحد مايعرف ياخذ راحته 

سعد : نعم ديمه قلتي شي ؟

.... : ديم ! ديييييييم مو ديمه 

سعد وحاب يقهرها : ماتفرق نفس الشي , ايوه نوره شكنتي تقولين ؟ 

.... : اقول حرام عيال خالتي نوال لحالهم وانت جالس تتمشى 

(وقالت له الفكره بس مارد .. )

ميثه ومن قهرها منه : سبال متوقعه بيرفض

سعد وهو يقرب : منو سبال ؟ 

ميثه بقهر بدون ماتلتفت له : انته 

ابتسم ورفع ثوبه يربطه عند خصره .. : نادي اخوانج وانتي ساكته 

انقهرت ميثه ودخلت تنادي اخوانها اللي طلعوا في هدوء .. 

سعد وهو يربط نفسه بالنخله : هاا شباب نشوف مين يجمع اكثر ؟ 

ثابت ابتسم ورفع كابه البلاك عطاه اخته : هيه من ناحيتي ماعندي مانع .. شو شهاب ؟

ضحك : ماعرف , ماتعلمته مثلك , كنت صغير 

سعد : مايبيلها تعليم تعال بس 

انحرج شهاب وراح لعندهم والثلاثه مبتسمين بسعاده .. وتركوا البنات يفكون غطاهم لانهم ابتعدوا شوي ..

ديم : بنات امشوا نبعد فشله في وجههم ..

ميثه : هيه والله ماله داعي نتفرج .. نسير نتمشى ؟ 

ساره بابتسامه : اهم شي نفذنا الخطة , وهم بكيفهم ..

ديم ضحكت فجأه لما تذكرت شي : تعاااااااااااالوا شرايكم نروح نجمع كنااار زي اخر مره ؟ اكيد اهلنا بينبسطووووون ,, يموتون ويشوفونا نحوس بالمزرعه ونرجع لهم ذكريات اول .. 

ساره وترفع جلابيتها تربطها ع جمب بحماس : يلااا


فـــوق النخل فوق .. : 

شهاب : ارحمووووني مايصير جيه 

سعد يتطنز : مالنا دخل انت مو قاعد تتحرك بسرعه .. 

ثابت يضحك : شهاب انه حاس اني با شوفك طايح في الأرض هالحينه 

شهاب خاف : لاتقووول جيه , شو شايفني ماعرف ؟ 

سعد ضحك : لا بس كنك بزر , وشكلك من الحين خسراااااان لانك تقطعه حبه حبه 

شهاب وتحمس زياده : برويك هالحينه شو بسوي وكم بجمع , عسب ماتعيب .. 

ثابت ضحك بهدوء : يصير خير 

[ هذا الهادي المملوح اللي يقطع الرطب بابتسامه .. هو ثابت الكبير .. عمره 26 سنه .. والثاني اللي متحمس .. هو شهاب اخوه .. 21 سنه .. من زمان ماجو السعودية وجلسوا مع اهلهم , عشان كذا ما تأقلموا بسرعه .. ومن حظهم .. ان مالهم الا سعد .. ]




[3] 

[ وإذا ؟ .. ليهـ كذا ..! ] 


فواز : فهد .. اقرا انا .. بعدين 

فهد تغير وجهه : غبي .. كيف تقرا وهو مقلوب ؟ 

(وقرب لفواز سحب الكتاب منه بعنف وقلبه , ) 

تغير وجه فواز بس حضن الكتاب بعد حركة فهد : غبي .. كم مره اقول لك .. لاتقول لي .. ؟ 

..... : لانك غبي ! مافيه احد يمسك الكتاب ويقرا بالمقلوب الا يكون غبي .. 

سكر فواز الكتاب في صمت وتركه على الطاولة في هدوء اكبر : شتبي ؟ 

..... : ابي فدوى وينها ؟ 

...... : مدري .. 

قرب فهد وسحبه من بلوزته : بلا غبااااااء , فدوى مستحيل ماتقول لك هي وينها , بتقول ولا شلون ؟

فواز خاف ورجع على وراه يلصق راسه بالجدار : صبا .. صبا , عند صبا .. راحت لها .. عند صبا 

فكه فهد وهو يتطنز : صبا صبا .. زين لاتموت علينا بس درينا انك تحبها , سبعين مره ف اليوم تقول لي اسمها ..

ابتسم فواز غصب عنه : تجي .. بعد العشاء .. شتبي فيها ؟ 

..... : ابيها تسوي لي شغله على الكمبيوتر انا مو فاضي .. وبعدين انت شدخخخلك ؟ 

فواز وكنه اكتشف شي , وقف ورفع راسه لفوق يفكر: مو فاضي .. تلفون بنت تكلمها .. تسولف ساعتين ساعه .. احبج احبج .. ومو فاضي ؟ 

فهد عصب حده ومسك اخوه من ياقة قميصه بعنفه المعتاد : اذا طلع هالكلام منك مره ثانيه يامتخلف ..ياويلك .. تفهم ولا لا ؟ .. هذا اللي ناقص بعد تحاسبني على تصرفاتي , صج ناقص عقل 

فواز بحيره ومو فاهم .. مو لان الكلام كبير عليه .. بس فهد يصارخ وخوفه افقده تركيزه : ايش ؟

دارت عيون فهد عليه بعدها فكه بقوه وسحبه للمرايه يوقف معاه عندها : ايش ؟ ايييييييش ؟ ساعتين اتكلم وتقول لي ايش ؟ تدري ماعليك شرهه , شف قميصك مسكّره غلط وانا قاعد اجادلك في مخك .. اللهم لك الحمد 

طلع فهد يصفع الباب بأكبر قوه وترك فواز واقف عند المرايه يراقب اطراف القميص .. فعلا فيه واحد اطول من الثاني 

فتح الازرار ورجع يحاول يسكرهم بطريقة صح , واخيرا انقهر لما استسلم وتركها مفتوحه .. وجلس عند السوني يلعب .. بحماس بسيط ,, مابعد استوعب ان يد البلاي ستيشن مو مشبوكة في الجهاز .. وان الجهاز يلعب تلقائي .. !! 

اخيرا زهق وطفى الجهاز ..

جلس على طرف السرير .. ورمى ظهره لورا بدون مايشوف وش على السرير 

ويخبط راسه بقوه على ساعة المنبة .. غمض عيونه من الألم وهو ماسك مكان الضربة يضغط عليه ,, ويلتفت وراه يشوف مصدر الألم .. الساعه كبيره ما إنتبه لوجودها ..! 

علق عيونه على السقف كنّه يقرا شي فيه .. ومرت دقايق طويـــله على حاله .. اخيرا سمع صوت فهد يصارخ فقام بسرعه يقفل الباب .. 

عنف فهد يخوّف فواز ..! يرعبه ! يخلي الربكه تدبّ في قلبه .. تسري في كيانه كله .. تبان في عيونه .. في ضربات قلبه ..

الا راسه ,, كنّ الدم يعجز يوصل له .. يوقف ومايكمل طريقه .. ولو بيفكر ويحاول يرتب كلامه مايقدر ..

نفسه يفهم ليه هو خايف .. وليه فهد يقسى عليه .. وليه الناس تنظر له هالنظره ؟

ليه مايعامل مثل اخوه ؟ 

ليه مايفهمون ؟ انه يبي يعيش عيشة طبيعية !! 

[ بعضنا مايهمه يفهم نفســـه .. كل همه ان الناس يفهمونـــه .. !! ] 

علياء سكرت اذانها بيديها : بس صبااااااااااااااااا 

صبا : بسم الله ليش تصارخين ماقلت شي ؟

.... : خلاص سكتي راسي عورني , مابي اسمع كلامج عن فواز 

دارت بظهرها : بسم الله كني دعيت عليه ؟ ماقلت شي بس اقلّده وهو يتكلم 

علياء وماسكه القلم بترميه عليها : خافي ربج , محد طلب تقلدينه 

ضحكت : استغفر الله شفيج انتي ؟ انا شفتج زهقانه قلت اضحكج شوي .. 

.... عصبت علياء وقامت واقفه بتطلع : مابي اضحك شكرا .. 

رفعت صبا حواجبها وهي تراقب علياء تطلع من الغرفة ..

[ من سمح لنـــا .. نضحك على معاناه.. ؟ ] كذا قالت علياء في نفسها


فهد : هههههههههه مارح يجيني نوم انا .. بعععد عمممري والله ماقدر ترا .. اخ ياقلبي بشويش عليّ .. ارحميييييني .. 

طق الباب واستأذن فهد وهو يتأفف بقهر وقام يفتح , ولقى فدوى عند الباب وشكلها طفشانه : نعم فهد فواز يقول انك سألت عني ؟

فهد : ايه ايه , اشوى هالخبل تذكر شي زين 

.... : فهد ! 

ابتسم : خلاص آسفين .. جهازي خربان كنت بسألج تعرفين تصلحينه او لا

فدوى وهي متركيه على الباب : ماعرف اصلح اجهزه والله 

.... : اجل توكلي فمان الله (وسكر الباب في وجهها وهي مازالت واقفه ) 

انقهرت فدوى ومشت عنه للغرفه .. تطمنت على اخوها فواز اللي كان باب غرفته مفتوح .. نايم بدون مخده وبدون لحاف .. والملفت بس مو غريب انه نايم جالس ..!

ابتسمت وصلحت ظهره ..وراحت تنسدح في سريرها تطلب النوم .. لان بكره السبت ..

بعدما مر الوقت كله وهي نايمه .. طلع الصباح بدون ماتحس.. وصحت على استعجال لانها تاخرت في نومتها .. لبست كل شي وضبطت حالها في وقت قياسي .. ودقايق هي عند بوابة الجامعه .. مشت للمكان اللي يتجمعون فيه وماكان فيه غير صبا 

فدوى وترمي نفسها : صباح الخير 

صبا تضحك وهي تتأمل فدوى: صبااااح النور .. والشوشة المنفوشة .. صاحيه متأخر صح ؟ 

ضحكت فدوى وهي ترتب اطراف شعرها الفاتح : صح , لهالدرجة باين علي ؟ الا ديم وينها ؟ 

طالعت ساعتها : مابعد جات , هه هذي هي شوفيها

ضحكت فدوى لما شافت ديم مقبله لهم : بسم الله طريناها جت 

ديم بسعاده وهي ترمي نفسها وسطهم : شحالكم , مرحبا الساع , جيه , هيه , شووو 

صبا وتطالع فدوى : شتخربط ذي ؟ 

ديم تضحك : كل الكلمات الاماراتيه اللي اعرفها .. هههههههههه

فدوى وضربتها على كتفها :هههههه صححح نسينا , شصار جو العيال ؟ 

ديم والابتسامه تغطي وجهها : شقول شخلي .. خليني ساكته احسن 

صبا تسحب ذراعها : لا لا شنو تسكتين مو على كيفج .. قولي 

فدوى وتقابلهم : ايه يللا 

انتبهوا لصبا تراقب الكافتيريا : لحظه لحظه خفت الزحمة , اليوم الفطور علي صح ؟ بروح اشتري دقيقه وبعدين تقوولين كل شي .. يااااويلج تبدين اذببببحج

وقامت صبا بسرعه منطلقه للكافتيريا

انتبهت ديم لفدوى ماسكه جوالها بيدها .. فيه شي يميز فدوى , شاشات جوالها كلها لفواز اخوها .. بس كل مره تغير الصوره .. 

ضحكت فدوى ومدت الجوال : قولي ابي اشوف الصوره مسويه مستحيه ؟

.... : هههه لا والله توني بقول .. جيبي اشوف .. (واخذت الجوال تتأمل شكله ) 

ثواني ورجعت لها الجوال والابتسامه تتربع على وجهها : ماشاء الله , الله يحفظه 

فدوى وحاظنه الجوال بين يديها وراسها للارض تتذكر بألم , وكنها تدور أي سبب عشان تطلع اللي في قلبها : تدرين .. امس حاط بلسم في شعره ينتظره ينشف .. يحسبه جل .. 

امتعضت ديم وانكسر خاطرها , توها بترد وبتتكلم .. الا بصبا تجلس وتخليهم يلتفتون لها : أوووف مابغيت اطلع ..

سكتت لانها لو جابت طاري فواز بتصير مشكله .. ! وهم حلوين على بعض الحين مو ناقصين شي يعكر عليهم .. 

< مسيكين فواز يسوي مشاكل بدون مايحس ..!


في مكان بعيد عن الجامعه .. في الدمام .. تحديدا بيت ابو فهد . اللي. طلع من غرفته .. وشاف فواز فوجهه سرحااااان كعادته . يأشر باصابعه على لاشي 

..... : انت يالخبل .. ! شتسوي ؟

انتبه فواز وابتسم بجاذبيه : تلفزيون .. مسجد وينه ؟ 

قطب ابوه حواجبه : من الحين بتتكلم زي الناس ولا ضف وجهك الشرهه على اللي يسألك .. 

امتعض فواز بس سحب نفس وركز في الفراغ عشان يطلع جملته بشكل مرتب : المسجد اللي بالتلفزيون .. وينه ؟ 

...... : وينه يعني في كل مكان فيه مساجد 

.... : اروح ؟ هناك ابي اصلي .. من زمااااااااااااااااااااان ابي اروح

..... : شف شف , اقول انثبر مكانك بس , مابقى الا الحاره كلها تعرف ان ولدي متخلف وناقص عقل .. 

نفخ فواز صدره بألم : متخلف لااااا , اعرف اصلي انا .. اربع ركعات ظهر وعصر .. ال المغرب ثلاثه .. عشا زي ظهر وعصر , فجر ثنتين بس ..

ضرب ابوه على ظهره : ادري , اصلا مافيه شي عدل فيك غير انك تعرف تصوم وتصلي 

..... : اعرف اصلي ,, اجل .. اروح المسجد .. 

رد بسخريه : لا ماتروح , تعرف وماقلنا شي , الصلاه وتصليها زي الناس ومو دايم بعد وشلون مدري شلون ربي فتح عقلك على هالشي , اما عقب ماتطلع من المسجد تبي الناس يشوفونك تطالع لحالك وتضحك لحالك وزي الاهبل تتكلم ..

اكتئب فواز ونزل راسه لتحت : كذا ما أسوي .. بس خلني اروح 

..... وبسخرية : لا ! مسوي لي فيها ديّن , رح صل بغرفتك وانت ساكت 

تركه ابو فهد وهو لازال واقف بمكانه محتار .. من زمااااان مشتهي يصلي بمسجد .. بس يخاف من ابوه .. 

طيب ياربي مشتهي ! وهذي أمنية طفــــل .. لازم تتحقق بنظره ..

راقب ابوه وهو يدخل غرفته ويقفل الباب .. وفهد مو موجود ! بهدوء يغلبه حذر مشى من الصاله .. ونزل الدرج بخطوات كبيره .. وتعدّى الصالة .. المجلس .. الحوش الصغير .. واخيرا الباب .. 

العالم الخارجي !!

وقف ثواني يسحب أكبر كمية هوا لصدره .. كنه يحسب ان صدره ممكن يتسع ويستقبل كميات كبيره ..

تلفت حوله ومو شايف مسجد .. يبي يخطي ويطلع ويدور .. بس خايف وكل شوي ملتفت وراه .. 


محذرينه مايطلع برا لحاله , وخايف منهم .. ومن الشارع .. بس وش الحل اذا كان طفل وصابه فضول فجأه .. ! ولقى من يمنعه عن الشي اللي يبيه بون سبب يقنعه !

محد في هالعالم يقدر يوقفه صح ؟

طلع بابتسامه جبانه .. وترك الباب مفتوح وراه بكل براءه .. 

وبدت رحلة البحث عن المسجد ..!

ومانتهت حتى بعد ماصار الوقت عصر .. لين اخيرا تنتبه ام فهد وتفقد ولدها .. وتدوّر عليه في كل البيت .. بدون فايده 

بدت تفقد اعصابها .. وقلبها قام يدق بقوة .. 

دخلت فدوى ورمت بشنطتها تحت الانتريه اللي عند الباب بطفش 

ركضت امها تحسبها فواز فالتفتت فدوى لمصدر الصوت : يمه ليش الباب مفتوح ؟ 

حطت يديها على راسها وزفرت : مفتووووح ؟ مافيه غيره اخوج الغبي

انصرعت فدوى وهي تلتفت للباب وبكل خوف تطل منه : مين فووواااااااااااز ؟

..... : لا فهد ياغبيه , اكيد فواز .. مالقيته اكيد انه طلع ويمكن ضايع برا بعد 

بان الخوف بعيونها وبسرعه رمت عبايتها وراحت ركض لغرفة فهد تضرب الباب .. 

طلع معصب والجوال بيده : ووجع مايعرف الواحد يكلم ..

فدوى وهي تلقط انفاسها : فهد .. فهد فواز مو في البيت ..

.... : مو في البيت ! وينه فيه ؟ 

.... : مدري جيت لقيت الباب مفتوح , فهد روح دوره الله يخليك 

زفر فهد وانهى المكالمه .. سحب ثوبه ولبسه وهو ينزل الدرج 

ام فهد بترجي : فهد الله يعافيك دوّر عليه 

فهد وتنرفز : زين بدوّره جعله المانيب قايل ماعندنا شغله غيره 

طلع يصفق الباب وراه .. فيما جلست امه على الكنبه تتنهد بضيق ممزوج بعصبيه : كم مره قايلين له مايطلع كم مره 

ابو فهد من وراهم : شالسالفه ؟ 

فدوى وشوي تنهار : السالفه يبه فواز طلع من البيت مدري وين راح .. 

استغرب ابو فهد بس سرح دقيقتين وهو يسكر ازرار ثوبه ببرود : بس بس ..انا اعرف وين راح ماعليكم الحين اجيبه الحمار مايسمع الكلام .. كنه بزر يعاند , انا اورّيكم فيه

غمضت فدوى عيونها كنها تبي تمتص غضبها وقهرها وخوفها كله 

اما ام فهد قامت تفز من قال لها يعرف مكانه .. وسمعتهم يتكلمون ويتجادلون بكلام ماحاولت تفهمه.. كل اللي شاغل بالها فواز .. 

ولانها كانت واقفه بنص الصاله .. جلست بنفس المكان .. وبيديها تغطي وجهها تاركه شعرها الفاتح يغطي يديها بعد .. 

ام فهد وبنفاذ صبر : ناقصينج احنا تصيحين علينا , مسوية لنا فلم قومي بس

رفعت راسها بجمود : مشتهيه اصيح كيفي , مقهوره ابي اصيح كييييفي .. مالكم شغل فيني مالكم شغل 

صرخت : لا لا .. انتي اظاهر صرتي خبله زي اخوج .. اقوم عنج ابرك لي .. 

كلها دقايق قهر تمر .. ورجعت ترفع راسها لما سمعت اصوات عند الباب وقامت تركض .. 

ابوها ماسك فواز من ذراعه اليمين بقسوه ويفكها وكنه يدفعه لقدام : ادخل لابارك الله فيك 

فهد هو الثاني يصرخ : ماتفهم انت كم مره قلنا لك ماتطلع مكان لحالك ..؟ ماتشوف شكلك شلون من الظهر وانت برا 

فواز صامت .. ساكت .. خايف .. مرتبك .. عيونه تدور على كل شي .. فوق تحت يمين يسار .. مو قادر يفكر يقول أي كلمه .. 

فهد ويدفه من كتفه بحنق : اول واخر مره تفهم .. تفهم ولا لا ؟

تفهم ؟ مثلك عارف ليه السؤال ؟< 

فواز وجه نظراته لفدوى اللي طالعته بقهر وتقدمت خذت شنطتها ومشت عنهم بسرعه وهي تصيح .. 

فك نفسه منهم بسرعه .. تجاهلهم كلهم يبي يلحقها .. وصل بس هي قد قفلت الباب .. 

.... : فدوى .. افتحي فدوى 

ردت والعبره بصوتها : مابي .. مارح افتح لك فواز روح مالي خلق 

.... زادت نبرة الترجي بصوته : فدوى والله .. المسجد رحته بس , بقول لج فتحي الباب 

.... : ......

شافها ماردت .. فجلس يسند ظهره للباب ... ان مافتحت الحين ,, بتفتح بعدين ..!

فيما كانت دموعها تنساب بهدوء .. بدلت ثيابها وصلّت العصر .. مشطت شعرها ومسحت بقايا الكحل عن وجهها .. 

يمكن مرت ربع او ثلث ساعه .. قلبها مايقدر يقسى عليه اكثر من كذا , بتروح غرفته وتكلمه .. او على الاقل تتطمن عليه .. اخر مره شافته منسدح تحت المكتبه ونايم .. ! بدون مخده بدون لحاف بدون شي .. وصحّته ينام على السرير ..

ماتوقعت تفتح الباب تلقاه معطيه ظهرها ومتكتف .. ينتظرها تفتح ! 

رجع ظهره على ورا لما انفتح الباب .. بس بسرعه قام والتفت ومسك الباب بيده : صبري .. ابي اقول .. لج 

تركت الباب مفتوح وعطته ظهرها داخله للغرفه

فواز والبراءه تطغى على كلامه كله : فدددوى .. ابوي مايخليني .. المسجد اروح .. اروحه ,, يقول تصلي ماتعرف .. عند الناس تفشلنا , ابي اروح اشوفه ... حتى لوانا .. ماصليت زين 

فدوى بهدووء : كان قلت لفهد يروح معاك .. مو تروح لحالك ... انت ماتعرف اني متّ من الخوف عليك 

..... : فهد يخانقني .. بعدين .. تخافين ليه .. كبير فواز ترى (وابتسم ) 

ابتسمت بسرعه : بس العالم اللي برا اكبر منه , مايقدر يواجههم 

فواز وبكل فرحة طفل تبان في وجهه : لا .. المسجد لقيته .. صليت هنااااااااك كثير .. صليت فيه .. مغرب وعصر , يمكن مره ثانيه ما أروح 

ابتسمت فدوى بألم بس علطول حولت ابتسامتها لضحكه تشاركه فرحته : ووووواللله صج ؟ حلوووو ان شاء الله بتروح تصلي فيه دايم مع ابوي انا بقول له .. 

فواز : أنــ..

ماكمل كلامه لان فدوى مسكت ذراعه تأشر على الجرح الكبير بخوف : فواز شنو هذا ؟ 

طالع فواز في الجرح وكنه اول مره يشوفه .. راحت عيونه مره يمين ومره يسار يحاول يفكر .. وعيونها متعلقه فيه تنتظر اجابه منه 

اخيرا هز كتوفه لفوق بحيره : فواز... مايدري !


صبا : علياء بسطرج الحين والله ,,

علياء بوزت : حراااااااام عليج مالي غيرج انا .. 

.... : زهقتينا عاد محد بيتزوج الا انتي ..! 

.... : لا والله بس شسوي مرتبكه والزواج قريب ومالي غير صبو اختي حبيييبتي 

.... : ايه صبغيني بالكلام .. 

عليا وهي تطل في وجهها بترجي : صبووو يللا عاد عطيني رااايج , قولي لي أي فستان البس حق الملكه 

..... : لبسي تنوره سودا وبلوزة بيضا كنج رايحه الدوام زين ؟ 

عفشت وجهها : وععع من صجج انتي ؟ عشنان يهج مساعد

.... طلعت لسانها : خل يهج احسن 

....... : سخيفه بااايخه .. 

طالعى صبا فيها من فوق لتحت : تدرين .. ياحظه مساعد بياخذ وحده مثلج ..

ضحكت : شلووون يعني ؟ 

....... تبي تهبل فيها : مدري ياحظه وبس 

.... : أووووووووه ياكرهج ,يلاا عاد مدحيني مدحيني 

ضحكت : ههههههههه طيب ياكرهي .. بس لو مساعد يشوفج الحين بيستخف .. شعليه من الحين تتكشخ وتعوّد روحها تلبس اشياء كشخه في البيت عشان حضرته 

ضحكت علياء : حماره , انتي تعرفيني انا مو زيّج احب البس بنطلون وتي شيرت في البيت .. نظام جلابيات وبجايم .. احس كذا ارتاح اكثر ,, اما عنده مستحيل البس كذا تخيلي عاد 

كتمت صبا ضحكتها : تدرين ذكرتيني بالقراوى ساره ونوره بنات خال ديم صديقتي .. 

..... : لا حرااام لاتقولين قراوى يمكن هم طريقتهم باللبس كذا 

صبا وبجديه : لا ياعمتي محد يروح استراحه بجلابيه بيت الا يكون قروي .. 

ابتسمت علياء : كيفهم عاد فكيهم من لسانج ماعليج منهم 

..... : اممممم افكر ..

ومن الجو الحلو بين الاختين .. الى الجو الاحلى بين نوال ومنال .. خوات فرقتهم الدنيا وبعدتهم عن بعض .. بس قلوبهم مازالت عند بعض ومتعلقه ببعض 

نوال (ام ثابت ) : ياحليلها بنتج يامنال .. كبرت حيييل وتغيرت عن اول الصلاة على محمد 

منال ابتسمت : الله يخليج .... هذهم البنات كل يوم لهم شكل .. الا ماقلتي لي كم اسبوع بتقعدين ؟

نوال وضاقت : نهايه الاسبوع بيجون العيال ياخذوني .. تعرفين الكل عنده شغل ودوامات .. بس ان شاء الله عالعيد جايينكم كالعاده .. 

.... : ايه يختي لاتخلين ترا شين العيد بدونكم 

..... : هههههه الله يسلمج , والله هذا احنا نجي ونشوفج بس بنتج ماتنشاف بالمره .. 

..... : شسوي فيها ماقدر اغصب ابوها يجيبها .. انتي تعرفين السنه اللي طافت كلها جدها كان مريض وصار لازم تهتم فيه .. واللي قبلها ابراهيم كان يسافر بالشهور .. وبرضو لازم تقعد عند جدها .. والله يانوال ان انا اللي اطل عليها لانها ماترضى تطلع من البيت وتطول تخاف جدها يحتاجها .. مسكينه ضايعه بينهم .. 

..... : لا مو مسكينه الا مأجوره ان شاء الله .. هذول ابوها وجدها ومايقصرون فيها .. وان ماقامت فيهم بتخدم مين اجل؟

.... : صح .. 

على طاري ديم .. كانت جالسه معاهم في الصاله يتغدون .. ماحست الا بجدها يضرب ظهرها 

ديم بتلقائيه : آآآآآآآآآآآآآآآآآآآآي .. جدي !

.... : لاتحدبين ! رفعي ظهرج وانتي تاكلين 

بوزت ديم وقامت تتحلطم : قايلة لكم عندنا طاولة طعام حق ديكور بس .. مدري ليش مانجلس وناكل عليها زي الناس والعالم 

.... : طاوله ؟ ليه والارض وش فيها .. شزينها وشحلاتها 

ابراهيم قبالهم ماسك ضحكته وياكل بهدوء 

ديم وملعقتها تخبط في الصحن بقهر خفيف : ايه قعدة الارض مره حلوه 

التفت حمود : تتطنزين ؟

ضحكت : ههههه لا 

التفت حمود ورجعوا ياكلون .. شوي الا يرجع يراقبها كعادته : ابراهيم وش فيها بنتك ؟ 

نزل ابراهيم الكاس من فمه : شفيها ؟ 

حمود ويأشر على صحن ديم : احد يقطع الدجاج بالملعقه ؟ ويدينج وين يروحون وشفايدتهم ؟ كم مره نقول اكلي بيدينج 

..... : ياربي جدي كل مره بنقعد على السفره بتقول لي نفس الكلام .. ماحب اكل بيدي 

ابراهيم ابتسم : خلها يبه على راحتها 

حمود لف راسه يمين ويسار مو عاجبه الموضوع ... اما ديم توّها رافعه الملعقه تقربها لفمها الا وتسمع جدها : ديماااااه 

نزلت الملعقة وهي تكتم قهرها : سم 

..... : صبي لي لبن .. 

.... : ان شاء الله ,, بابا اصب لك ..؟

ابراهيم : لا حبيبتي يكفيني كاس ماي 

حمود ويوجه كلامه لولده : شنهوووو ؟ ليه ماتشرب لبن ترا زين 

رد بهدوء تصاحبه ابتسامه : ادري انه زين بس مو مشتهي الحين 

خذ حمود كاس اللبن من ديم : إييييييه ياللبن .. الله يرحم ايام اول .. تعرفون كيف كنا نشربه ؟

ديم وابراهيم بصوت واحد : إيه .. 

..... :اجل أقول لكم قصتنا معاه 

[ خلاص تعودوا .. تقريبا صار هالشي روتين ] 

<* جدي حلوه قصصكم ترا ماينمل منها .. احيان ودي الزمن يرجع لورا شوي ونعيش هالايام .. بس ترا حتى احنا لنا زماننا على فكره ..!

بعدما اشرقت شمس جديدة .. وفي الجامعه .. كانوا بطلاتنا الثلاث واقفين عند المرايات .. المكان خالي الا منهم .. وهادي الا من انفاسهم .. وحار من حرارة اعصابهم ..

كل وحده معصبه ونفسها في خشمها من صبح الله خير .. من وصلوا للجامعه واتجهوا يضبطون اشكالهم كالعاده .. ماتكلموا .. واقفين بجمود يطالعون بعض من المرايه ... 

ديم شوشتها منتفشه زياده اليوم .. فدوى رابطه ذيل حصان باهمال .. صبا رافعته بفوضويه 

ديم بعد فترة صمت : وحده منكم تبدا ..!

صبا وبسرعه وبطفش : علياء ماخلتني انام عدل زي الناس حتى يوم صحيت الصبح تتكلم عن ملكتها وزواجها وانا راسي صدع منها .. على كثر ماأجلس معاها مايكفيها لازم تصجّني بمساعد مالت عليها وعليه .. فدوى ..!

فدوى وتطالعه من المرايه : كلهم على فواز محد يرحمه .. مايحسون ولا يبغون يحسون .. لازم الواحد يقول كم كلمه في وجههم عشان يسكتون شوي ومايتكلمون عنه بهالطريقه .. وينتهي اليوم والكل مو طايقني .. ويبدا يوم جديد يكمل على يوم امس .. (وتلتفت لديم ) ديم ..!

ديم وتنفخ تطير خصله من غرتها القصيره : هاللي عندي في البيت طلباتهم ماتخلص .. مايمدي الواحد يرتاح .. ما أجلس زين زي الناس الا ويناديني واحد منهم .. سوي كذا حطي كذا .. والشغاله مايبونها تلمس لهم شي كنها مو موجوده .. حتى الصبح الناس تقوم على اصوات عصافير ,, وانا اقوم على صوت جدي حمود .. وتقلد صوته (ديمااااااااااااه).. أووووووووف والله تعبت .. أبي أتزوج !

فدوى وصبا : أوووووووووووووووف .. آآآآآآآآآآآمين كلنا بيوم واحد يارب .. 

فجأه انفجرت ديم ضحك : لا وبعد يقولون آمين .. ! والله اننا مهبّل اللهم لك الحمد .. ! امشوا بس ..

فدوى وتطالع جوالها : كيفنا نبي نفتك من اهلنا ماننلام .. لحظه بكلم فواز واجيكم 

[ تحذير : بعض الاماني تتحقق بسررررعه غير طبيعيه ! حتى لو ماتمنيناها من قلبنا .! ]

*فبليز لاتخلونها تطلع من لساننا كل شوي ..!

تقدمت ديم تحوس بجوالها .. ووراها بنات الخاله يمشون .. سرحت نست توقف في وسطهم .. 

صبا : فدّو قلبي أمانه ..

فدوى ضحكت : سافرت عنك وخافقي معك ياسيدي عندك امانه ... هه بايخه لاتضحكين 

..... : يمه منج سخيييييفه ! 

ضحكت فدوى : والله قلت لج بس راسي مصدع 

صبا باصرار : لا شكلج اكثر وحده تعبانه فينا .. اقول (وفتحت جيب شنطتها الزيتيه تطلع بنادول )بتاخذينه يعني بتاخذينه تفهمين 

..... : لا ماله داعي خلاص .. 

.... : فدوى !

..... : صبا ! 

تلتفت ديم : خير انتي وياها شعندكم ..؟ يعني ماقدر آخذ حريتي بدون ما أمشي وسطكم 

صبا بيدها :اص اص انتي ,, الاخت فدوى راسها مصدع وتتدلع ماتبي تاخذ بنادول 

فدوى وتقلب الموضوع على ديم عشان يغيرون جو , وتاخذ البنادول من يد صبا : تسلم لي بنت خالتي .. حبيبتي انتي الحين باخذها بس لاتخلين ديم تضحك علينا 

صبا وتضحك : هههههههه زين بنت خالتي .. 

ديم وتلوي فمها تقلدهم : بنت خالتي بنت خالتي .. انقلعوا بس .. روحوا انفعوا بعض 

كتموا ضحكاتهم فلفت يقالها زعلانه تمشي قدامهم .. فدوى بصوت مضحك : ياربي شفيها ديم زعلت .. خلاص تعالي صيري بنت خالتنا 

ديم تلتفت وتكش بيدها : روحوا روحوا بس .. مابيكم 

صبا ضحكت وشبكت ذراعها بفدوى : يمه ياشين الغيره .. يختي ناسبينا وتصير قريبتنا 

فدوى بتلقائيه : بالنسبه لي ماااعندي مانع خذي من عندي اللي تبين فكيني من واحد منهم 

صبا : عاد انا ماعندي اخوان بس مو مشكله اخطبج لابوي وتصيرين مرة ابوي .. بس الله يعينج على امي مظاوي ماتخليج حيه 

ديم ورجعت راسها لورا تضحك وهي حاظنه ملزمتها : هههههههههههههههههه لا شككككرا مابي اناسبكم .. يكفي اني متحملتكم كصديقات .. 

صبا وفدوى : اوووووووووووووووووف ! 

فدوى وقفت تفك شعرها وترجع تلمه : قويه يابنت ابراهيم قوووووويه .. 

طلعت ديم لسانها تضحك وكشت عليهم مبتعده للمبنى اللي فيه محاضرتها ..


اتمنـى يعجبـكم واشووف ردوودكم اللي تنوور الصفحه ^__^



[4]

(وش ذنبــــي ..؟ بلاني ربي ..! )


فواز واقف ينتفض من الخوف بسبب صراخ ابوه : حمار انت ماتفهم ؟

جرب ينطق أي شي يبرر موقفه : قالت امي .. نظّفه ..!

ابو فهد وهو ماسك الجوال الغرقان ماي : تقوم تغسله بماي يالأهبل .. فيه احد يغسل جهاز بماي .. ماتفهم انت .. غبي ؟ اكلمك انا (وفقد اعصابه يرمي الجوال ع الارض قريب منه بعنف خلاه ينتفض زياده ) قول لي شسوي فيه الحين معاد ينفع 

فواز وماعد يتحمل فغطى عينه بظهر يده يمنع صيحته وهو يبعد لوراه : خــ.. خـــلاص اشتر غيره 

ابوه بسخريه : اشتر غيره .. ! بس وهذا هي ... تخرّب ونشتري غيره .. 

لما شافه ساكت دارت عيونه على ولده الكبير .. ولما اقول كبير قصدي بجسمه بس .. لان فواز واقف مستند لجدار ومغطي وجهه بيدينه من الخوف .. 

ابو فهد مازال معصب فسحب فواز من ذراعه وهو يصرخ في وجهه : طس عن وجهي لابارك الله فيك .. رح انقلع غرفتك 

راح فواز بسرعه لغرفته وقفل الباب مرتين .. وكعادته اذا خاف يتخبى تحت السرير ينتظر فدوى او أي احد يطل عليه ويطمنه .. وان مر الوقت ومحد حوله ينام في مكانه ..! 


مظاوي دخلت وقالت لاختها وهي تفصخ عبايتها لان ابو فهد طلع بعد ماتنرفز من ولده : وعيالج ماينشافون ,, مايقولون عندهم خاله يسلمون عليها ؟

ام فهد تنهدت : فهد طالع وفواز بغرفته .. توه متخانق مع ابوه .. 

..... : خير شصاير ؟

.... : ولا شي .. تعرفين العيال .. 

مضاوي وباصرارها المعتاد وهي ترتب الجلابية الفستقية على جسمها : زين بروح اطل على فواز .. 

ام فهد وماودها : زين .. انا بالمطبخ .. 

طلعت مظاوي الدرج ماخذه راحتها ومتعوده لانه بيت اختها وزوجها طالع مش موجود .. 
وصلت لغرفة فواز وطقت الباب : فواااز .. فواااز 

فواز وعيونه تراقب الباب بخوف : مين ؟ فواز ترى .. نايم 

مظاوي ابتسمت بحنية : فواز ادري انك مو نايم .. افتح انا خالتك ..

طلع فواز من تحت السرير بكل سعاده وقام يفتح الباب وتطل هي بوجهها البشوش .. : خاله مظاااااوي .. 

مافارقته الضحكه بس مد يده صافحها وحبها على خدها .. رجع لوراه شوي بعدين ابتسم ومسك راسها وباسه .. 

سرح شوي ورجع يمسك يدها ويبوسها .. 

مظاوي انحرجت بس ضحكت : خلاص فواز شقالوا لك كعبه انا 

فواز ببراءه : لا .. بس يحبج فواز .. 

ضحكت مظاوي وهي تطالع الغرفه : عادي اجلس شوي ويّاك ؟

فواز ووجهه ينطق بالسعاده الغاااامره : ايه تعالي 

ابتسمت خالته ودخلت تتأمل الغرفه .. على نفس حالها كل مره تدخلها ..

فواز وقف يدور ويسرح في الفراغ واخيرا ينطق : صبا وينها ؟ عليا معاك ؟ 

انتبهت مظاوي لشبح الابتسامه اللي مر على طاري صبا .. بس ردت بهدوء : لا كل وحده في شغلها .. انا جايه اتغدى عندكم وهم مايطلعون هالوقت .. 

هز فواز راسه : نلعب سوني ..؟

.... ضحكت وهي تجلس على الكرسي الدوار : ماعرف له ..

.... : اعلمج .. 

ابتسمت مظاوي وقربت تجلس على الارض قبال التلفزيون الصغير : يللا 

ضحك فواز وسرح في طيبتها شوي .. هي كانت تراقبه والسعاده تشع من عيونه الجذابه وتنوّر وجهه الحلو وملامحه الجذابة .. بعد ثواني مرت تغيرت ملامح وجهها للاستغراب .. لان فواز قرب راسه لها وباسها على خدها, وبعد ثواني قال بكل حب : احبج 

رق قلبها مظاوي .. وحركته حننت قلبها زياده .. أججت كل مشاعرها وضيّعت كلامها .. لو هي داريه كل هالسعاده بيحس فيها كان من زمان حاولت تصادقه : وانا احبك بعد .. 

ضحك والتفت للتلفزيون بحماس يشغل اللعبه .. فيما دارت عيون مضاوي على ولد اختها .. على كل شي فيه .. قضاء وقدر وماتقدر تقول شي والحمد لله انه بصحه وعافيه .. بس ياليتها تقدر تتخطى حواجز اهله وتفهمه وتحتويه .. تنهدت بحزن في نفسها وقبل لاينتبه لها ابتسمت بسرعه .. 

تذكر هو والتفت علطول : قلت لج انا ..! صلى فواز في المسجد !!

مظاوي وهي مو فاهمه ليه الفرحه الكبيره بقلبه وش سببها ..! شلون يعني صلى في المسجد هو مايطلع كثير بس ماهي فاهمه ليه مايصلي برا

استوعب فواز انها ماتعرف شي فسكت منحرج .. ونزل راسه يدور كلام 

مظاوي بحنيه : شنو ؟ ليش سكتت ؟ كمل 

فواز وبعد فترة سرحان كالعاده : زي فدوى ؟؟ انتي يعني ؟ 

.... : شلون زي فدوى ؟

..... تنهد وملامح وجهه تنطق بضياع مشاعره : يعني .. فواز يقول لج .. يسولف .. اللي يبي ,,؟؟

ابتسمت اكبر ابتسامه حنونه .. ومريحه .. ارتاح منها فواز وهبط صدره وبدا يسولف كلمات تفهم نصها ونصها لا .. يرجع يعيد بعض الجمل ويحاول يرتبها عشان تصير مفهومه .. بس مو قادر مندفع بسوالفه وكنه مو مصدق انها بمكان فدوى عنده ويقدر يقول لها اللي يبي بدون مايخاف من ردود فعلها

وهي تسمعه وتحاول ماتـركز كثير وتطلبه يعيد كلامه عشان ماتجرحه وتحسسه انه فعلا فيه شي .. 

انتبهوا الاثنين لام فهد من عند الباب وتحرك الملّاس بيدها : اقول مظيوي ماكنج طولتي ؟ طاقينها سوالف وانا في المطبخ بروحي .. 

فواز علطول قام ولصق بخالته يمسك ذراعها بخوف .. هالحركه اثارت فضولها ونقلت عيونها بينهم ثنينهم .. : شالسالفه ؟ 

ام فهد وهي تطالع ولدها بقهر : خايف هاه ..؟ تستاهل يمكن تحس وتفهم 

مظاوي باهتمام : شفيج قولي لي شمسوي هو ؟

ام فهد بحنق : شمسوي ؟ اقول له امسح الجوال يروح يغسله الثور ! 

التفتت مظاوي على فواز تراقب الخوف بعيونه العسلية .. اما ام فهد تركتهم معصبه راجعه للمطبخ .. 

نطق فواز ببراءة وعيونه تتعلق بعيون خالته وكنه يبيها تشوف الصدق بنظراته : خالتي .. مو ثور أنا ! .. والله 

ربتت مظاوي على كتفه وهي تبلع ريقها و ترسم ابتسامه على وجهها : لا ياحبيبي مو ثور .. بس امك معصبه عشان كذا تقول لك هالكلام .. ماتقصده .. 

سرح فواز في الباب اللي طلعت منه امه .. وعلق عيونه على الدرج يشوفها وهي تنزل .. ماركّز في كلام خالته .. ولا اهتم .. هو في نظرهم ثور وغبي ومتخلف .. غصب تمر عليه فترات يحس فيها بنقص قدامهم .. 



اما سعد كان توه داخل البيت .. واول ماشاف حالة اهله في الصاله بان على وجهه منقرف : اعوووذ بالله ! الواحد يصبح ويمسي على هالاشكال ..!

ساره وتتحرك من مكانها بثقل تصلح بجامتها السماوية اللي طق لونها : نعم مو عاجبك اخ سعد ؟ 

سعد رمى مفاتيحه على الطاوله وجلس : لا مو عاجبني طبعا .. 

نوره تنط بوجهه هي الثانيه وهي حاطه يدها على خصرها : شفيها اشكالنا يعني ؟مدري متى بنعجبك احنا

سكت سعد لحظه يتأمل اخته : شايفه قميصج تقولين شفيها اشكالنا ؟ بالله هذا القميص انا اشوفه عليج صار له سنتين يمكن 

.... : عاجبني واحبه .. ! كيفي .. 

سعد ومن جد الموضوع قاهره : انا ابي افهم يعني .. حتى لو قاعدين في بيتكم وماخذين راحتكم .. ماتشوفون اشكالكم في المرايه شلون صايره .. 

ساره : كيفنا والله محنا حريمك نقعد نكشخ لك .. 

.... : ولو ! انتوا ماتحبون تشوفون اشكالكم مرتبه ؟ وجع تسدون النفس 

نوره تطالع باختها مو عاجبها الموضوع : وجع في عينك .. كل البنات كذا ! كلهم حالتهم حاله في بيوتهم , يعني الواحد اذا ماخذ راحته في بيته يعني وين ياخذها ؟

قام سعد يلمس شعر اخته المتشابك : كل البنات كذا هاه ؟ شوفي استغفر الله .. حتى تلمينه بدون ماينمشط .. وانتي الثانيه (يلتفت لساره ) مفروض انتي الكبيره بس ماااش ,, مامنكم فايده .. قراوى طول عمركم قراااااااوى الله يعين اللي بياخذكم .. 

ساره بثقه : كل بنت تتغير اذا انخطبت 

سعد بحمق : الا انتو ماتوقع ! والله يعينكم على انفسكم صراحه .. 

نوره : من زينك الحين شايف نفسك .. 

سعد سند ظهره للكنبه وسحب الريموت من يدها وحط على ام بي سي وثواني تنط نانسي : شوفوا .. شوفوا هذا الاشكال الصح 

ساره كشت عليه : مااااااااالت عليك وعليها والله انا احلى منها ..!

لف راسه بقرف : تاكلين تبن احلى منها ! انطمي بس ..

نوره تتكتف : هذا انتم يالشباب شايفين نفسكم .. آآآصلا هذي نانسي تجيب القرف .. جمالها مو طبيعي 

..... سعد ويضحك على خواته : زين اذا عندكم طبيعي طلعوه .. خلوا الناس تشوفه .. المهم ماعلي .. انا اذا بعرس .. ابي وحده مثلها (يأشر على التلفزيون ) 

ساره وزادت عصبيتها : انتم لاتتكلمون .. نبي زي نانسي وزي هيفا وزي مدري مين .. يجيك الواحد عبد شعره مليّف اسنانه صفرا وريحته توصل قبله ويقول ابي وحده حلوه ... انطموا بس من زينكم الحين 

نوره تأيد : أي يعني ياأخ سعد .. اذا صرت تشبه وائل كفوري ولا هرتك روشان ولا تاركان تعال تكلم .. 

سعد ابتسم : والله تعرفين تاركان .. خطيره !

[سعــد مو بجمال تاركان وغيره .. بس هو ملفت .. والاهم مرتب .. ]

ام سعد وصلت على صوتهم العالي : يالله سعد .. شفيك على خواتك 

..... : قرويات يقهروني 

..... ام سعد وهي تحط الصينية بالأرض : كل البنات كذا 

..... انفعل سعد وغير قعدته يواجه امه : اما .. اما .. اما كل البنات كذا .. انا قاااز نص بنات الشرقيه لاتتفلسفون علي .. حتى ديمه ذي مدري شسمها اللي مو عايشه مع امها ولا عندها بنات حولها تفهم في الكشخه اكثر من ذول .. 

ام سعد عصبت : لاتقارن خواتك بأحد .. كل وحده وكيفها 

ساره : وبعدين اصلا ديم هذي ماتقارن فيها احنا احلى منها .. انا شعري انعم منها 

سعد يتطنز : احلى منها ! تخسين احلى منها .. بعدين ياحبيبتي ماله دخل الشعر درينا ان شعرج ناعم .. اهم شي تكون البنت تهتم في نفسها ..تطلع ملكة جمال 

امه بتهديد : سعد ! لاتقول عن اختك كذا .. بنت ابراهيم مافيها زود على بناتي 

سعد من ورا اسنانه : الا فيها زود ونص 

نوره سمعته : ياخي عاجبتك روح اخطبها ..

ضحك سعد حييل : لا ياعمتي لاعاجبتني ولا اخطبها .. هذي تحسينها دلوعة بابا وجدو وانا اكره المياعه والدلع .. وبعدين ماأتزوج الا لاتزوجتوا انتوا عشان ماتفشلوني وتنشبون في البنت تكره حياتها منكم .. (وطالع فيهم شوي ) يعني شكلي بموت عزاااااابي ..

# انا اشوف ان نانسي وهيفا واشكالهم يموتون احسن ! بجد سووا زحمه على الشباب ... 


والفرق وااضح بينهم وبين ديم .. مافيه مجال للمقارنه اساسا .. وبدليل ان في بيت ابراهيم .. 

كان حمود يطالع في رجل ديم وهي جالسه على الكنبة بروقان : ديمه ! بردانه ؟ 

ديم وتطالع مكان مايطالع جدها .. وتشوف قدمها : شنو ؟ لا بردانه ولا شي 

..... : اجل ليه لابسه شراب في البيت ! 

ضحكت ديم وقالت برقه : يبه كم مره سألتني ؟ حاطه كريم....

حمود عفس وجهه وطالع رجلينه اللي اكل عليهم الدهر وشرب : الحمد لله والشكر .. عسى منتي ميّته حر بس ..!؟

ديم وكتمت ضحكتها : لا مش حر .. 

ابراهيم ويقبل قاعد على الكنبه : ديم تعالي حبيبتي همزي رجولي .. 

حمود يمغط رجلينه : ايه وانا بعد 

ديم وماسكه نفسها : ان شاااااء الله 

حمود يصارخ على باله ماتسمعه : وحطي لي فازلين .. وشراب زي ذا (يأشر على شرابها القصير ) 

ديم ماقدرت تمسك نفسها وضحكت : طيب 

..... : مابي وردي ! جيبي لي شي ثاني .. 

.... : تيييييييييب ,, تيب !

حمود عصب ويلتفت لابراهيم : وشفيها بنتك تتكلم كذا .. طيب بحرف الطاء مو بالتاء 

ابراهيم ابتسم : حركات بنات خلها على راحتها 

حمود ويرجع ظهره لورا : شنهووووووو ؟

.... : اقول براحتها يبااااااااه ,, براحتها .. 

..... : زين سمعوا .. ابي اروح لمزرعتي في الحسا من زمان مارحنا 

ديم وانبسطت حيل : أي أي يلاااا خلونا نروح 

ابراهيم : بسم الله ديم ,, شهالحماس 

ديم : من زمان ودي اروح اشوف بنات عماتي وبصراحه مشتاقه للركض في المزرعه ولذكرياتي فيها مررره من زمان عنها وعن اهلي ,, 

حمود : الاربعاء ان شاء الله نروح ؟

ابراهيم : لا ! بكره خالتها نوال بترجع لدبي واكيد تبي تقعد وياها , خلاص ديم نروح يوم الخميس او الجمعه ان شاء الله 

ديم ونطت تحضن ابوها : ياااااااااااااااااااي ثانكيوووو مره مره ثااانكيو .. 

حمود : هااااااااااااااااااه ؟ كم مره اقول لج تكلمي عدل زي الناس متى تتسنعين انتي 

ديم ضحكت ووقفت كنها تلقي خطاب : شكرا وجزاااك الله خيرا يا أبي 

حمود عفس وجهه : تتطنزين هاه ؟ ذلفي بس 

ضحكت قايمة عنهم حاطه رجلها لغرفتها .. 

حمود بعد ماراحت ديم قرب شوي لولده : اسمع ,, من اليوم وطالع تقوي علاقتك في اهلك .. لو مانتم قرايب مره بس ميخالف .. 

..... : يبه كم مره تفتح معاي الموضوع .. ترا صار لنا فوق السنه تقريبا ماشفناهم ..

...... : واذا ؟ شوفوهم طيب ..! يا ابراهيم انا قايل لك انت كبرت ويبيلك وحده تهم فيك وتسنعك غير بنتك .. وانت منتب راضي يعني يقال لك ماتعرف الناس ولاتبي تختلط بانساب جديده .. فخذ لك وحده من العايلة احسن .. واقرب .. والله مافي مثلهم 

ابراهيم امتعض بس رد بهدوء : يبه انا قايل لك خل لموضوع هذا على جنب انا ماقررت اتزوج وحتى ديم ماعرف شنهو رايها .. بعدين يبه انا دخلت الاربعين مو بسهوله وحده ترضى فيني .. 

..... : افا ! وشقال قال 40 .. توك بعز شبابك يابراهيم بعدك صغير .. وبعدين والله ياولدي اني اعرف لك وحده من الاهل متوفي زوجها صار له فتره .. يمكن فوق السنتين ,, ورجعت تعيش في الحسا مع اهلها .. وماشاء الله الكل يمدح فيها .. ماتدري يمكن تكون من نصيبك انا ودّي بها لك .. 

ماعجبه ابراهيم الموضوع فحرك يدينه في الهوا ببطئ يهدي ابوه : يبه يبه .. انسى الموضوع هالحين ,, بعدين انت قلتها المره ميّت زوجها مارح توافق 

..... : من اللي يقولك ؟ المره مردها بيت رجلها وهي توها صغيره واكيد بتحتاج لزوج .. وبعدين انت تقدمت وهم رفضوا .؟؟ ... ابراهيم تعقّل .. لاتضيع حياتك وتقول يمكن ويمكن .. 

سكت ابراهيم ولف وجهه يتجنب نظرات ابوه .. وقام من عنده لأي مكان اهم شي بعيد عنه ..

لمعت بعيون حمود نظرة غريبة : بخليك تتزوج ..! لو ماقتنعت اليوم بتقتنع بكره ... هين يابراهيم حركات الشباب والمراهقه هذي مانبيها .. 

يمكن حمود كانت النظرة الغريبة اللي في عيونه لها ألف معنى ومعنى .. لكن فواز واللي في الجهه الثانيه من الخبر .. كانت بعيونه نظرة وحده .. مو غريبه بس .. غريبه لدرجة انا تحسس الكل من حوله بأنه غريب عنهم .. 

فهد بزمره : نعم يالأهبل ليه تطالع كذا فيه شي ؟ 

فواز مانتبه .. 

دفه فهد من ذراعه : هآآي إنت ,, اتكلم انا 

فواز ابتعد بخوف : شــ .. شنـــو ,, مافيه شي .. بس افكر 

ضحك فهد .." شقال قال يفكر ! خخخخخخ .." ورجع يكمل اللي بيده وهو قرفان من اخوه ,, 

فواز رجع يراقبه وينتظره يكلم جوال .. كذا مجرد فضول طفل .. فهد دايم هالوقت يكلم خويته .. وماينتبه ان فواز بعد فيه عقله نسبة ذكاء تخليه ينتبه لهالأشياء .. 

في الغرفة .. فدوى معصبة وشوي وتطلع من السماعة تكفخ ديم : سخيفه انتي تدرين 

ديم بدفاع : فدووو عمري ماقدر والله , تعرفين حركات بابا هذي مش اول مره ...

فدوى وشوي وتزعل : طيب بس عشان عندي اخوان كبار يقول لج مافيه روحه عندها كل شوي ,,؟ شسوي في اخواني يعني اذبحهم عشان يرتاح ابوج ؟ كل مره نفس السالفه يعني 

ديم وتهديها : فدو , فدو اسمعيني,, اصلا انا من زمان ماجيت عندج وبقول لجدي يقنعه .. واذا قلت له اخوانها طالعين ان شاء الله مارح يقول شي

..... : ..........يعني بتجين ؟

..... : بشوف جدي .. 

فدوى بتعب : ديمم وربي ادري انج تبين تكفخيني ,, والله صبا مشغوله مع اختها .. وقلت لها قالت ماتقدر تجي .. بعد ماتجين انتي ؟ انهبل ترا .. 

..... ابتسمت وبانت حنية في صوتها : فدو بسم الله عليج .. الحين بروح اكلم جدي ..

ارتاحت فدوى شوي : الله يخليج ,, تسلمين 

# ياربيه شلون نعيش بدون صديقات .. نجلس سوا ونرمي همومنا على بعض ونرتاح .. نعصب على بعض ونحتاج لبعض .. وننفجر في بعض .. وبعدها نضحك سوا ..على سوالفنا واحتياجنا لبعض ..

فتحت فدوى يدينها في الهوا بسعاده .. جية ديم مضمونه ان شاء الله هي عارفه ان هم مايهونون على بعض .. سمعت تلفون الصاله فطلعت بترد .. لكنها شافت فواز يتحرك ويروح للتلفون .. وينشقّ فمه بابتسامه عريضه .. وبكل لهفة طفل يقول : صــــــــــــبااااااااااااااااااااااااااااااااااا

صبا توهقت : هلا فواز .. معليش ابي فدوى ضروري ..

فواز والفرحة غامرته التفت لوراه ومد السماعه لاخته اللي كانت شوي حزنانه على فرحته : هلا صبو 

صبا : وجع ليش ادق على جوالج مشغول ؟ منو تكلمين ديم ؟

فدوى يقالها مقهوره : ايه ديم .. وبتجيني ان شاء الله .. انقلعي لعلياء خليها تنفعج 

صبا : ههههههههه تجنن عصبت ,, فدوى قلبووو ماقدر عليج والله ,, بطل عليج ان شاء الله ولو اني ماقدر اطول ..

فدوى لفت سلك التلفون على اصبعها بدلع : صج ووالله ؟ ياااقلبي انتي احبج تدرين 

(هنا التفت فهد يراقبها وهي مبسوطه ) 

فدوى : خلاص انتظركم .. اقول جيبي علّوي خلينا ننبسط وياها قبل تتزوج وتقاطعنا 

..... : ههههههههههه طيب اقول لها مع ان فكرها وخيالها واحلامها وكل شي .. في عالم ثااااني 

..... : ههههههههه ياحليلها .. يللا اشوفج 

.... : يللا باي 

مامداها فدوى تسكر الا ويستلمها فهد : خير ان شاء الله ؟وش اللي سمعته انا

فدوى استغربت : الخير بوجهك 

فهد ويحرك يده مو عاجبه الموضوع : احبج وياقلبي .. قومي عطيها بوسه بعد .. 

رفعت حواجبها : طيب ؟

ام فهد بتأييد : احد يتكلم هالكلام ..؟ ماتستحين انتي ؟ 

وقفت فدوى ماشيه بثقه : صديقتي واحبها واقول لها مشاعري مافيها شي .. 

فهد عصب : عاد مو احبج وياعمري وياحياتي .. شواذ انتم؟ 

فواز قطع كلامهم وكنه قاعد يربط بالعلاقه بين فدوى وصبا .. وبين فهد وخويته : طيب .. فهد .. انت .. تكلمها تلفون ... تحبها .. قلبي .. حياتي 

فهد انفجع وطار الشرر من عيونه : شتخربط انت ؟ خلك خلك على جمب (ورمى له نظرة تهديد قوية خلته يخاف ويجلس ) .. ماعليكم منه .. وانتي هيه .. ! تعلمي تتكلمين زين زي الناس , بلا حركات نص كم .. 

طالعت فدوى فيه بغير اهتمام .. رفعت شعرها الفاتح تربطه باسوارتها .. وتصلح بلوزتها الموف والبنطلون الباذنجاني البسيط .. : لانص كم ولا ربع كم .. صديقاتي واتكلم معاهم براحتي .. (والتفتت لامها ) يمه البنات بيجوني بعد المغرب .. 

ام فهد : زين بكيفكم روحي صلحي لهم القهوه والشاهي .. 

ابتسمت فدوى : اكيد .. 

فهد ومازال مقهور : وانتوا ماتزهقون من بعض ؟ مالها مناسبة هالعزيمة على فكره ..! 

فدوى بثقه اكبر تحب تهزّ غرور فهد : مو لازم مناسبه .. ضايق خلقي ومقهوره وكارهه حياتي .. وبيجون يوسعون صدري شوي .. صديقات ولبعض ,, عندك مانع ؟

فهد قام عنهم لغرفته : تافهات .. وفاضيات بعد ... 

مشت فدوى هي الثانيه لغرفتها تكتم ضحكتها لاتتهزأ من أمها وابوها .. وسمعت صوت باب غرفة فهد ينصفق بقوه ,, اخيرا وصلت لسريرها ورمت نفسها عليه تضحك بسعاده .. وناسه قهرت فهد !

ام فهد في الصاله بتهديد معتاد كالعاده : تفهم ولا ماتفهم ..

فواز ببراءه : افهم ... ايش ؟ 

مسكت امه راسها لانها بترجع تعيد كلامها ثاني مره : اوف ,, اللهم طولج ياااروح ,, اقول لك (وتضرب راسه بخفه كنها تحاول تدخل المعلومات فيه ) لاتقرب للمجلس .. خلك بغرفتك ولا والله ترا اقفل الباب 

فواز خاف : لا .. باب ,, لاتقفلينه ,, اطلع لا .. ما أطلع

سحبته امه من ذراعه : اجل يلله ,, على غرفتك اشوف .. 

طلع فواز منكسر لغرفته .. ماحس حتى بالوقت اللي مر بسرعه .. صبا وصلت لعند فدوى .. عشر دقايق وهذي ديم داخله معاها اكياس .. واول ماشافت صبا بوجهها : يااويلي ع الغيره انا .. خافت تخلينا بروحنا نحش فيها .. 

صبا تنفخ نفسها : طبعا ,, ماقدر اخليكم لحالكم تقطّعون لحمي تقطيع .. 

فدوى تطل في الكيس : شنوووو جايبه ويااااااج ؟

ديم تطلع اشياء ومن ظمنهم دوريتوز الازرق : ومن غيره يعني 

صرخوا البنات مبسوطين .. 

ديم وهي تفضخ عبايتها : الحمد لله ماعندكم اكل في بيتكم ؟

فدوى ومبسوطه : الا عندنا بس تخيلي البقاله القريبه منا مافيها شكله مخلص .. بس انتي سوبر ديم ,, تنقذين المواقف 

صبا تطيّر لها بوسه : ياحلوج بس .. 

ديم وهي تلوح بالكيس يمين يسار : عاد الناس يجيبون معاهم صينية حلى فطاير شي ,, انا شبس واحمدي ربج 

فدوى ضحكت ومسكت الدله تصب الشاهي : عااااااااادي نمووون 

صبا : فدو حلو لبسج ,, عجبني بسيط .. 

فدوى ابتسمت وهي تطالع البرمودا الباذنجاني : حلت ايامج يارب .. لو شايفه وجه فهد قبل شوي ..كان متي ضحك 

استعدلوا الثنتين : قووولي 

فدوى : بس شافني نازلة لكم بهاللبس يقول لي ماتستحين المفروض تكشخين لهم .. 

صبا تطالع شيرتها البلاك والبنطلون الجنز الفاتح وترفع شعرها من قدام بكلبّ صغير : عادي طيب فهد هذا شفيه اهبل ؟ متعودين على بعض احنا ... 

ديم هي الثانيه : متخلف اخوج سمحي لي 

فدوى ضحكت ضحكه مريييحـــه .. بس مجرد قربهم من بعض يريح النفس .. 

ديم بعدت الطاوله الصغيره وتربعت على الارض .. وضربت بيدها يمين ويسار : قعدوا .. بلا اتيكيت بلا هم .. 

صبا : ماتترك طبعها فتاة المزرعة ذي .. 

.... : فتاة مزرعة في عينج ياخبله .. قعدي وانتي ساكته .. 

ضحكت صبا واخذت بيالتها وتربعت في الارض جمب ديم : فديــو ,, تتدلعين ؟ 

فدوى ضحكت وجابت صينية الشبسات والحلويات وحطتها بالنص وتربعت ... 

ديم بخبث : يللا , امممممم نحش في مين 

صبا رفعت يديها لفوق تستهبل : استغفر الله استغفر الله , بتحشون انا بقوم .. 

.... : ياااويلي ع المانيب قايله ,, قعدي بس .. 

ضحكوا ثلاثتهم سوا ,, ضحك يفتح النفس ويرد الروح .. 

فدوى برقة فكت شعرها وجابته لقدام تلعب بخصلاته وكنها مقهوره من شي : امممم , طيب خلو فواز على جمب ,, الحين كل الرجال نكديين وعصبيين مثل الاخ فهد صح ؟ 

صبا بتأكيد : طبعا شرايج يعني , كلهم يجيبون النكد

ديم بدفاع : لا حرام عليكم شالفكره هذي فدوى 

فدوى وصبا بحلقوا عيونهم عليها : نعم نعم .. من متى وانتي تدافعين عن حزب الرجال ؟ 

ديم تفشلت : لا مو قصدي بس الحق حق .. طيب هذا جدي بس ينكد .. اما بابا احس عادي واخف شوي ..

فدوى : أي حق ياعمتي انتي .. (وضحكت بخبث تلتفت لفدوى ) لااا البنت شايفة لها شوفه .. بنت ! عقلي من متى والرجال مو نكديين وعصبيين .. ؟

ديم بثقه تبعد قذلتها (غرتها ) الصغيره عن عيونها وتقول بعناد : مش كلهم يعني مش كلهم .. 

فدوى : شف شف , صبوووو البنت هذي تطعننا من وراء ظهورنا 

صبا قامت ماسكه رقبتها كنها بتخنقها : اعترررررفي تحبين ولا لا ؟ ليه يعني تجيج طريات وتمدحين فيهم ,, اكيييييد شايفه احد وخبص لها قلبها .. اقووول يمكن اهل الامارات .. فدوى هاتي النعله بسرعه .. 

شالت فدوى شبشب البيت الصغير حقها وهي تضحك واستلمت ضرب خفيف في ديم ... اللي تكح وتضحك بهستيريا بنفس الوقت .. تترجاهم يتركونها وتحاول تفك نفسها ,, واخيرا يتركونها لما يتغلب عليهم ضحكهم من سخافة الموقف 

ديم تصلح نفسها : يااربيه شنو هذا .. وجع دفاشة ,, شعري خرب ياقرويات

فدوى : احسن ... عشان تتأدبين 

صبا : عنيده 

ديم واصبعها على راسها : كيييفي ,, يعني ماتعرفون ديم ؟ رايها تقوله ماتخاف من احد .. 

[ صح .. هي دايم كذا ,, بس ماتحاول تجبر الناس يقتنعون برايها غصب ,, اهم شي تبديه ,, صبا على عكسها .. فدوى بين الثنتين .. احيان الناس يتساءلون كيف صاروا صديقات ؟ ] 

فدوى : حاسه بيجي يوم ,, وحده منكم بتخون وبتنخطب وبتتزوج ,, ومارح نظل شلة عوانس للأبد .. 

ديم وتركّي ذراعيها ع الارض وراسها لورا : مين يدري يمكن انتي اول وحده 

فدوى : لا ياشيخه ليش ماتكون انتي ؟

صبا : هيه انتم , وش متفقين عليه احنا ..؟ اذا بنتزوج يعني سوا ,, يعني اللي يخطب وحده فينا نقول له تاخذ الثنتين معاها .. عشان نتفق عليه ونطفّشه في حياته .. 

ديم ضحكت بنعومه : هههههههههه (وحبت تهبل فيهم فغيرت وجهها كنها مو عاجبها الموضوع ) اممم بنات كبرنا خلونا نغير هالفكره .. 

صبا تطالع ديم : ودها تتكفخ اليوم ! 

ديم ابتعدت قايمه : لا بلييييييييز ,, وراي جمعة عند ماما وخالاتي الاربعاء , والخميس بروح الحسا عند اهل بابا .. فما ابي اروح مشوّهه .. 


وماحسوا بالوقت وهم يعلقون ويضحكون .. يمكن ماكانت فدوى محتاجه تقول اللي بخاطرها او تشكي ..لان اللي فيها امس نفس اللي فيها اليوم .. نفس بكره ,, كل وحده عارفه وضع الثانيه .. هم بس يحتاجون فسحة من مشاكلهم ,, ويرفهون عن انفسهم .. 

استأذنت صبا ماتقدر تتأخر ,, ووصلت لهم سلامات من علياء اختها لانها الثانيه مشغووله بترتيبات الزواج وزحمه .. مابقى عليه شي 

فدوى : وانتي يااااويلج تقولين بتروحين ..

ديم تطالع ساعتها : بابا بيجي بعد ساعه .. ماقدر اكثر من كذا فدو قلبي بكره دواااام .. 

فدوى حضنتها : والله لو جالسين معاي دقايق بس تكفيني 

.... : ههههههه اجل اقوم اطلع ؟ 

..... : ههههههههه وجع لا , قعدي (وطالعت في مجموعة الصحون اللي قدامها ) شاهي قهوه تبين شي ؟ 

ديم خذت دلة القهوه بتصب لها بس غيرت رايها : تدرين ,, جيبي لي شي بااارد .. 

فدوى ضحكت قايمه : ادري ,, تروبيكانا اورنج ,, تييييييييييب 

ضحكت ديم على فدوى ورجعت جالسه للكنبه .. اما فدوى استأذنت شوي تجيب العصير .. 

فواز .. سمع فدوى وامه يتكلمون عن صبا ,, بس ماستوعب هي جات ولا راحت ولا مازالت موجوده .. 

فز قلبه .. طاري صبا بالنسبة له .. مثل طاري الحلاوة والعصير عند الاطفال .. 

شاف امه لاهيه .. فنزل رايح للمجلس .. 

تجاهل كل تهديدات امه .. ونسى صبا من تكون بالنسبة له .. !

تناسى انه مفروض يكون بغرفته ..!

كذا .. يبي يشوفها ويسلم عليها .. ! 

يظل في داخله احساسه طفل يركض ورا اللي يحبه ..!

باب المجلس كان نص مفتوح .. وديم ع الكنبه اللي ظهرها للباب .. اول ماسمعت صوت التفتت ,, على بالها فدوى جايبه العصير وباحلى ضحكه تربعت على وجهها قالت : فــد...

وحضنت المخده لوجهها بسررررعه اول ماشافت ان الشخص مو فدوى .. 

فواز ما أستوعب .. ! هذي مو صبا .. وحده اول مره يشوفها .. مين هذي وصبا وين راحت .. ؟

قرب فواز ورفع المخده عن وجهها .. وهي انكمشت على نفسها علطول, قدرت تنطق بهذيان مصحوب بخوف : وخر ,, وخـــر 

فواز وكل براءة الدنيا في وجهه : مو صبا انتي .. انتي .. مين ؟ 

ارتجفت ديم من قربه لها .. مايفصل بينهم الا كم سنتيمتر .. وجهه قريب ,, عرفته من شكله وجاذبيته اللي خلتها تعلق عيونها في عيونه العسليه المحدده ببني : انا .. انــ .. دي .. ديم 

فواز مو فاهم .. ليه البنت منحرجه ومستحيه .. ؟ شفيها .. ؟ , دارت عيونه عليها .. بس قدر يتذكر ان اخته لها صديقه بنفس الاسم : اها ,, فدوى ... صديقتها انتي ؟ 

تجمدت ديم وهي راجعه بكامل ظهرها للكنبه ومو قادره حتى تنطق .. تبي تفهمه تقول له يطلع .. بس وين تتكلم في مثل هالموقف .. شافت عيونه تنتظر اجابه لسؤاله فهزت راسها بأيجاب كله ربكه 

ابتسم فواز بكل جاذبيه ذوبت الباقي من ديم .. وكعادته تطلع منه حركات غير متوقعه .. ضرب جبهته بيده وكأنه نسى شي .. وسمعته ديم يكلم نفسه بصوت مسموع : غبي ,, عيب .. نسيت تسلم .. عيب عليك عيب .. 

مامداها تفهم .. الا ويقرب زياده .. يمد يده يبي يسلم يصافحها ! وبكل غباء تمد هي يدها كنها تبي تنهي الموقف بأي طريقه .. وتدعي في قلبها فدوى تعااالي فدوىىىىى 

لما مدت يدها صافحها بحراره .. ويحسب انها مثل اخته او خالته .. لان محد قد قال له شي عنها .. فنزل راسه لها .. حبها على خدها وجبهتها .. 

تكهرب كيانها .. انشلت كل عضله في جسمها .. وقف الدم بعروقها .. غاصت في الكنبة اكثر ماكانت غايصه .. حتى لسانها مو قادره تحركه وتنادي فدوى او أي احد 

فواز ابتعد شوي بخوف لما شاف شكلها المرتعب .. طبعا مافهم ليش ..! بس ظل يطالعها يحاول يفهم ويعرف .. وعيونه تدور على كل شي فيها .. تنورتها البراون اللي لتحت الركبه,, والبلوزة البيج الناعمه .. حتى شعرها جا كله على قدام من الخجل والربكه .. وبان وجهها صغير .. 

تكلم فواز : حلوه انتي ,, مثل صبا ,, مثل فدوى ..!




[5]

(ابعتــــذر .. مـــالي عذر ) 


دخلت فدوى والصينية مالت من يدها بارتباك اول ماشافت فواز واقف قريب من ديم اللي دموعها تنزل بهدوء .. وصرخت من ورا اسنانها : فواز ! شتسوي هنا .. 

فواز خاف ورجع على وراه واشر على ديم : اسلم ..! 

بيدين ترجف وعيون تراقب ديم ,, حطت العصير على الطاوله وسحبت فواز لبرا وسكرت الباب, وبكل هدوء حاولت تغلف نفسها به : عيب فواز مايجوز تشوفها 

فواز : طيب انا .. اشوفج انتي 

.... : لا حبيبي ,, هذي زي صبا ,, مايصلح تشوفها الا وهي لابسه عبايه انت ماتعرفها حرام 

فواز وشوي ويصيح لما بدى يستوعب : مادريت .. والله مادري .. انا صبا ابي اشوفها 

فدوى وتحاتي ديم وحالتها.. وبنفس الوقت تهدي نفسها وتهدي فواز : زين فواز معليش حصل خير ,, روح غرفتك بعدين اقول لك .. امي لاتدري هاه ؟ 

هز فواز راسه بايجاب .. ومشى عنهم وهو يطالع المجلس .. يحاول يعيد شريط الدقايق الأخيره .. ويلوم نفسه على اللي سواه 

فدوى وتمد لديم العصير ووجهها احمر من الفشله : ديم ااسفه والله مادريت انه طلع من غرفته ..آآآآسفه والله آآسفه

ديم وتهف على نفسها هوا بيديها وترفع شعرها تبي الهوا يدخل عليها باي طريقه .. واخيرا تمد يدها تشرب العصير الباارد بدفعه وحده .. يمكن يطفي حريقتها 

فدوى باحراج كبير : سوري عمري واللله مادريت ,, ياربيه شسوى لك .. 

ديم وتمسح وجهها بيديها وتبتسم بارتجاف : ماسوى شي ,, مدري اظاهر يحسبني صبا او جاي يدور عليج .. 

فدوى علقت عيونها بكل جزء في جسم ديم تتأكد وقفت رجفه ولا لا .. قربت منها ومسكتها من كتوفها : اسفه والله مو عادته اااسفه 

ديم وقفت : فدوى عيب ..! بلا هالحساسيات .. عادي ماصار شي والله .. 

فدوى وكعادتها لارتبكت تلعب بنهايات شعرها : عارفه يمكن بعد هالموقف مارح تزوريني مره ثانيه .. وحتى صبا يمكن .. لانها ماتطيق فواز .. بس والله ديم والله ان يوم قلت له ماكان يدري .. انتي عارفه الوضع 

..... : اشششششش فدّو .. (ومسكت شعرها رجعته لورا ) اولا اتركي شعرج بليز لايتقطع .. ثانيا من قال لج بقطع عن بيتكم بس عشان موقف زي كذا ..؟ من متى كنا بهالسطحيه ..و لاني مارح اقول لصبا .. الا اذا كنتي انتي تبين تقولين لها 

..... فدوى وخانقتها العبره : ...........

..... ضحكت بخبث تبي تلطف الجو .. : وترى اخوج احلى منج .. غير عن الصور بكثير

كانت متوقعه ان فدوى بتضحك .. بس الغريب انها رمت نفسها على صدر ديم تحضنها وتصيح بهدووووء.. حست ديم بشهقاتها وقهرها وكبر حجم فشلتها .. وابتسمت .. بس في نفس الوقت ,, كانت خايفه ان فدوى تحس بطبول الحرب اللي تدق في قلبها .. مازال الموقف مأثر فيها .. صح ان فواز يمكن ماكانت نظراته نظرات رجل بمعنى الكلمه .. بس نفس الجسم .. ونفس الوسامه تذوب .. وغير عن كذا .. التصرفات الغير متوقعه .. مد يده وباسها على خدها .. وبعد ابعد قذلتها بيده وباسها على جبهتها .. مجرد تذكرت الموقف .. تكهربت من فوق لتحت .. 

فدوى ابعدت راسها باستغراب وعلقت عيونها المليانه دموع بعيون ديم .. وكنها تقول لها (علميني شاللي صار بالضبط ) .. 

ديم تصرف : شنو ؟

فدوى : مدري .. انتي ..!

ديم ضربتها على ذراعها : انتي من ضميتيني تكهربت .. شكلج شافطه كهرب مدري من وين 

فدوى من وسط دموعها : ههههههه .. والله مش انا اللي كهربتج .. انتي فجأه مدري شفيج .. 

ديم وتصرف للمره الثانيه وتقول وهي تطالع البلوزة البيج : سبّحتيني بدمعوج .. مالت عليج دوووبا 

ضحكت فدوى ومسحت دموعها .. 

حتى بعد مارجعت للبيت ,, ظلت سرحانه لفتره طويله قدام المرايه .. تطالع يدها الناعمه مكان ماصافحها فواز .. وتلف تطالع خدها مكان بوسته .. وترفع قذلتها تراقب جبهتها .. اخيرا تتنهد والعبره خانقتها من هالموقف الغريب .. الرجفه مافارقتها حتى يوم حاولت تمسك نفسها عند فدوى عشان ماتحرجها زياده .. بس مجرد تتذكر وتتخيل ترجع تنتفض من جديد .. حتى لو ماكان تفكيره خبيث او تفكير شاب .. يظل تأثير الموقف كبير .. 

فدوى بغرفة فواز .. اللي كان منزل راسه مو لاقي كلام يقوله .. 

فدوى بحنان : خلاص فواز عادي والله 

فواز وظهر كفه على عينه : لا ,, بعدين .. ديم .. بيتنا ماتجي .. عشان فواز المتخلف ,, يجي ويسوي كذا 

ابتسمت فدوى غصب عنها : لا لا ديم ماتسوي كذا 

فواز وعصب : الا .. الا الا الا ,, قولي لها .. فواز آسف 

مسكت فدوى جوالها تبي تهدي فواز : خلاص اكلمها الحين .. 

ديم ردت علطول .. متوقعه ان فدوى بتدق : هــلا فدّو 

فدوى تنهدت وحطت ع السبيكر وبدون مقدمات : ديم انتي زعلانه من فواز ؟ 

ديم ابتسمت : لاااا ابد عادي .. (وانتفضت ) حصل خير .. 

قام فواز تلقائيا وقرب للجوال : فواز آسف ,, مايدري فواز .. مايعرف .. 

سمعته ديم وخنقتها العبره .. صوته مكسور لابعد درجة .. بتتكلم .. او بالاحرى تكلمت بس صوتها ماطلع ,, بلعت ريقها تبي تسعف نفسها وتخلي الكلام يطلع .. 

..... : فواز .. (وضحكت ) عــــادي ديم مو زعلانه .. 

فدوى ساكته .. وفواز بكل رجا يقرب فمه للجوال زياده ويقول بصوت حزين : والله ؟ قولي والله .. احلفي ... قولي قسم بالله ..

ديم والعبره بانت في كلامها : والله .. مو .. زعلانه

فواز ابتسم واخذ الجوال من يد فدوى .. وطبع عليه بوسه .. وصل صوتها لديم اللي ماتحملت ونزلت دموعها علطول .. 

حتى فدوى علطووول حست بحرارة دموعها على خدودها .. بسرعه مسحتهم قبل ينتبه فواز 

فواز : الحمد لله .. ! ديم وفدوى .. مايتخانقون مايزعلون .. 

فدوى اخذت الجوال ومو قادره تمسك نفسها اكثر : يللا ديوم اكلمج بعدين 

ديم بصوت مبحوح : طيب باي 

واول ماسكرت ديم .. رمت الجوال على المكتبه .. ورمت نفسها على السرير .. 

وآآآآآآآآآآآآآآآآآآآآهئ .. جسمها كله يولع حراره من الحدث اللي صاير لها .. واكثر شي تحسه يحرقها .. كفها .. خدها وجبهتها .. لو تبردهم بكمادات للصبح مانفع .. !

فواز وبعدما دمعت اخته طل بوجهها : خلاص فدوى .. ماطلع من الغرفه ,, صديقاتج جاو ,, والله ماطلع .. مدري 

ماقدرت تتكلم فدوى ... اول مره يحرجها قدام صديقاتها ويحطها بموقف زي كذا .. غطت وجهها بذراعها كنها تمنعه يشوف دموعها .. بس قرب وسحب ذراعها بحنان : لاتصيحين .. فدوى .. لاتصيحين 

ولما شاف صياحها يزيد وماترد عليه .. ولانه مايحب يشوفها زعلانه .. جلس تحت المكتبه .. ونزل راسه .. شكله هو بعد انقهر وقاعد يصيح بهدوء ..


بعتــــذر لك .. آنا آسف .. 

ايه احبك..

بس أتعثـــر .. 

وماني قادر أوصل لكـ ..

آه ..ياحسايف ..!!



# يمه! موقف محرج ويفشل بنفس الوقت . بس الحمد لله انها جات في ديم مو صبا .. لان فواز لو يسوي هالحركه في صبا .. بتقوم مشكله مالها اول من اخر .. !


عليـــاء .. مبتسمه وهي ترتب اوراق من كتبها وتجمعهم في ظرف .. صبا واقفه عند المرايه تضرب وجهها بفرشة البلاشر يمين ويسار .. .. اخيرا تنتبه لاختها من المرايه وتقول بابتسامه : ياكثر قرابيعكم يالمدرسات .. 

رفعت علياء راسها وضحكت : هههه , لا هذي رسايل من البنات عشان دروا اني باخذ اجازه 

صبا وماسكة فرشة الشدو : اها , معجبين في معلمتهم يعني .. 

علياء تبتسم وهي ترفع ورقه من دفتره مقصوصه على شكل قلب : يس 

هزت صبا راسها ورجعت تلون عيونها 

علياء : اشوف جايّتج الحاله .. شعندج ؟

[ صبا ,, بس تزهق او تتضايق .. تحب تتمكيج مدري ليش .. !]

صبا : مــدري زهق ,, وفدوى شاغله بالي .. مسكينه عندها اخوان كل واحد دمار اكثر من الثاني .. 

علياء بجديه : الحين يعني فواز صار دمار , حرام عليج ..؟

..... : لا بس محسوب عليها اخو .. حتى فهيد يقهرها دايم .. والله ان احنا مرتاحين الحمد لله ماعندنا اخوان .. 

علياء تضايقت من طريقة اختها في الكلام : ياربيه صبا ترى من تبدين تتكلمين عن فواز اتنرفز انا 

صبا تركت فرشة الشدو والتفتت عليها : انتوا تتهربون من الواقع .. انا احسه فواز يتعمد احيان اهبل ومتخلف وغبي .. وتصرفاته تنرفز انا مدري هي ليش تحبه ومتعلقه فيه .. اصلا كفايه هي مريضه ودايم تتعب علينا بسبته ..

سكتت علياء من شافت مظاوي امها واقفه عند الباب .. 

مضاوي بحده : صبا ! ماتستحين على وجهج انتي ..؟

صبا خافت لان امها سمعتها : شــ ... شنو ؟

.... : لا والله! شنو هاه ؟ ولد خالتج ذا ماتستحين انتي ؟

.... : ......

..... قربت مظاوي تمسك صبا من ذراعها : لو بزره اقول ماتفهم ,, هذا شي مو بيد فواز ولا بيد احد غير رب العالمين .. انطمي اشوف ولاعاد تتكلمين عن الناس وحالاتهم .. ماتخافين ربي يبلاج انتي ؟ 

صبا مفتشله من نفسها : ماقلت شي بس قصدي هي ليه تعوّده يتعلق فيها كثير ,, يودونه مصح مدري ملجأ مدري شسمه ذاك .. شهار اظن .. 

عصبت مظاوي : مالج دخل .. قاعد فوق راسج اهو .. 

علياء قامت وقفت بينهم : يمه يمه ,, تعالي باخذ رايج في شي .. (ومانتظرت رد امها ,, سحبتها معاها لغرفة الملابس وهي تلوم صبا بنظراتها ) .. 

رجعت صبا معصبه للمرايه تسحب الكحل السايل من على الرف .. وتكمل .. 


الاربعاء .. 

"ديم .. قوم قووووووم " 

فتحت ديم عيونها بانزعاج : همممممممم ؟ 

جيني ويدها على خصرها : انتي مايسمع ؟ قوم مدرسه 

عركت ديم عيونها تحاول تستوعب الشخص اللي قدامها , واخيرا تنطق بهدوء يمنع عصبيتها : آآآآآف ياااربيه ... لو سمحتي .. لاعاد اصحى على هالخشه بلييييز 

جيني تسحب مخده وترميها على ديم : انتي ايش قول ؟ قومي مدرسه .. هذا جوال ساعه يدق دق دق انتي مايسمع ,, (وتأشر على اذنها ) في سوي ازعاج انا 

ديم عصبت ورفعت ظهرها قايمه : نعم انتي ترا تمووونين ؟ اشوفج خذتي راحتج .. 

جيني ولا همها .. : قوم بس ,, روح مدرسه .. بابا ابراهيم بابا حمود يصحى من زمان 

ديم تطالع الساعه المعلقه ع الجدار .. 5 ونص .. : زين طلعي برا بليز لاعاد تفكرين تصحيني ماني ناقصه ترويعات ع الفجر .. 

عفست الشغاله وجهها وطلعت تسحب رجلينها ,, ديم مقهوووره موت على كيفها ذي بدت تمون .. اكره ماعليها الشغالات اللي ماينعطون وجه .. 

راحت للحمام وغسلت وفرشت .. مزاجها تعكر شوي .. بس رجعت للغرفه وفتحت الشباك تخلي هوا الفجر يدخل .. راحت عند المرايه ورفعت قذلتها بمشبك .. عشان ماتتخانق مع جدها من الصبح .. دايم يخانقها اذا كلمته وهي منزله قذلتها .. يقال له مايشوف عيونها .. (شعرج مايخطف عينج لاجبتيه قدام ؟ ) .. 

كان البيت هااااااادي الا من صوت المكيفات .. وبعض اصوات العصافيرالبعيده اللي استقبلت صباحها .. لبست ديم شبشب البيت وطفت اللمبه ونزلت الدرج بخطوات قصيره تبين انها طفشااانه .. 

راحت للمطبخ .. وكانت جيني هناك .. حاطه ابريق الشاهي ع النار يغلي .. كالعاده الشاهي الصباح تقليد في بيتهم من الصغر .. 

تجاهلت وجود الشغاله وفتحت الثلاجه .. طلعت برتقاله وقصتها وعصرتها .. تحبها كذا بدون سكر او ماي .. 

جيني تخصرت : انتا يبي عصير قول انا في سوي 

ديم ابتسمت وهي تحط الكاس في المغسله بعد ماشربته : ماله داعي اتعبج ,, احب اسويه بنفسي .. 

[ امممم ديم .. تحب تسوي اغلب الاشياء بنفسها ,, يعني باختصار ماتحب تعتمد على الشغاله .. الا اذا كانت مشغوله او مضطره او اذا تبي تعاندها.. اما الشغاله فتتنرفز .. تعتبر ديم مو معترفه بوجودها .. او كأنها مو واثقه من شغلها وتتقرف منها .. بس هذا وضعها مع الكل ] 

شغلت ديم لمبات الصاله .. وكانت فاااضيه بشكل رايق .. طلت بزاوية الصاله .. مكان ماكان الشباك الأبيض اللي مصمم بطريقة امريكية .. يطل على احواض الزرع .. 

ابتسمت اول ماشافت ابوها يقطف بعضهم ويرتب البعض الثاني برواق .. محلي شكله البرمودا القطني والبلوزة الكت اللي لابسها .. سواد شعره المحيوس والمختلط ببياض الشيب .. معطيه منظر جنان .. شخص عايش حياته .. ولا همه .. هو مو كبير في السن بس الشيب شكله عن وراثه او لانه عصبي ..

ضحكت على جدها الثاني اللي شكله يتحلطم على نبته او شي اخضر بيده مو عاجبه .. 

"ههههه ياحليله جدي بسروال السنه والفنيله .. قصير وشكله يجنن هههههههه" 

قامت من عند الشباك وطلعت لهم تسحب بانفها اكبر كمية هوا : صبااااااااااااااااااح الخير ,, مروووقين اليوم هاااااا .. 

التفت ابراهيم بابتسامه .. قربت بنته وطبعت له بوسه على خده .. وراحت لجدها تصبح عليه بعد ..

ابراهيم وهو يشوفها تتمغط بابتسامه وتطل على احواض الزرع : طلع النعناع ؟

حمود وهو يجمع النعناع ويقطفه : من زمااان ونسيناه حسبي الله على بليس .. بدا يسودّ

ضحكت والتفتت على ابراهيم وهو واقف عند الجهه اللي فيها المشموم (الريحان تسمونه اظاهر) .. : تعالي ديم .. 

قربت ديم .. وقطف هو كم حبه حطهم في يدها .. وقربهم لوجهها : شمي ريحته تفتح النفس .. 

سحبت ديم نفس .. فعلا ريحته تجنن ,, اعتادت تصبح عليها .. بس في كل مره تشمه تحسه غير ... سبحان الله 

حمود انتبه لهم : ديم جيبي لي ابره وخيط,, بسوي لج زي ام ابراهيم الله يرحمها 

ديم ماعجبها الموضوع : شلون يعني ؟ 

حمود ضرب على ظهرها : جيبي وانتي ساااكته ,, وبعدين شنو هذا ؟ (لفها له يشوف الدبدوب ببجامتها ) حرام ارواح .. روحي شخطي عليه بقلم كيف تصلين انتي ..؟

ديم ابتسمت باحراج : أي لون خيط تبي ؟

.... : هااااااااه ؟

..... : أي لون خيط 

.... : عادي أي شي 

ضحكت ديم وراحت طايره لفوق .. مايتوب جدها مايخلي شي مو عاجبه في قلبه ,, 

رجعت لهم ,, وكانت الشغاله واقفه برا,, توها حاطه صينية الشاهي بس واقفه تتأمل في ابراهيم .. من فوق لتحت ,, حتى شبشبه ماسلم منها .. 

ديم عصبت : تلفزيون يعني ولا شالسالفه ؟

جيني التفتت يقالها تصرف : او ديم انا في جيب شاهي ,, بابا يبغى شي ؟

ابراهيم وهو لاهي يقطف الاوراق : لا 

حمود ياخذ اوراق النعناع ويغسلهم ويرميهم في واحد من الاكواب : قال لا خلاص روحي شوفي شغلج

ديم : بليز تنورتي السودا اللي فيها كسرتين ماكويتيها ,, لاتطولين مابي أتأخر عالجامعه .. 

..... سكتت الشغاله مقهوره ومشت عنهم .. وانتبهوا هم لوجه ديم اللي مو عاجبها الوضع ابد 

قرب ابراهيم وهو يسحب الكرسي البلاستك الابيض : ديوم شفيج عليها ؟

سحبت الكرسي اللي مقابله وتقعد بقوه ترج معاها الطاوله البلاستيكيه المدوره : انا شفيني عليها ؟ بابا انا قايلة لك والله هي ناوية على شي ..

ابراهيم مو فاهم مسكين : ناويه على وشو ,, زي ايش يعني ؟

ديم ماحبت تقول له .. : خلاص ولا شي .. 

حمود انشغل يشكّ الابره في اوراق المشموم .. يرص عيونه كنه ممكن يشوف احسن .. 

ضحكت ديم بحب واخذت الدله صبت له شاهي على كوبه اللي فيه ثلاث اوراق نعناع .. 

ووصلت لكوب ابوها : تبي نعناع ولا حبق .. 

ابراهيم يلتفت لوراه على طرف الحوض : هناك .. اغسلي لي ثنتين وهاتيهم ,, مشتهي حبق اليوم .. 

ابتسمت ديم قايمه .. صح من صغرها كانت تتمنى تعيش مع امها مثل كل البنات .. بس خلاص كبرت واقتنعت .. عيشتها مع ابوها وجدها مافيه زيها .. بساطتهم تجنن ,, خوفهم واهتمامهم فيها حلو .. صح ماترتاح احيانا ,, بس كفايه مو مخلين شي ناقصها .. وهي تزور امها اذا بغت ومتى مابغت .. وش تبي اكثر من كذا ؟ 

# ترا يبيعون في السوق نعناع وحبق وهالخرابيط ,, بس مدري فيه احساس ثاني .. لما نزرعه في البيت ونعتني فيهم ونحطهم بنفسنا .. شي مو طبيعي .. !

طيب خلاص بسكت ..


حمود يسحبها من دوامة افكارها : ريما 

انفجرت ضحك وهي تطالع ابوها : ههههههه بابا جدي مارح يحفظ اسمي لين تغيرونه

حمود : المهم ريما مدري ديمه .. تعالي 

قربت ديم ووقفت قباله .. سعيد ! مبسوط مستانس .. سوّى لها طوق مشموم زي حق جدتها .. !! يافرحته بس ..

حمود لبسها اياه وابتسم بسعاده ..

ديم كاتمه ضحكتها تتخيل شكلها رايحه فيه للجامعه اليوم !

ابراهيم مبتسم على حبه لها .. 

قربت ديم وضمته تشكره .. فجأه حست انها ماتستغنى عن جوّهم .. حتى لو كل واحد فيهم يحاول يقنع الثاني ان جيله احسن .. واننا كنا نسوي وكنا نسوي 

ابراهيم ويرجع شعره المختلط بيده : زين حبيبتي اذا جيتي من الجامعه اليوم نامي شوي .. عشان خالتج وعشان الحسا بكره ..

ديم قربت له وضمته هو الثاني بسعاده : شكككرا بااااباااا شكككرا ..

ابراهيم ضحك : ههههههههه ,, وابيج تكشخين ترا احتمال الخميس يجتمعون كلهم في الاستراحه ..

ديم استغربت : وليش يجتمعون ؟

ابراهيم : قايل لهم اننا بنجي وعزمت الكل .. 

.... : اهاااا , (ومسكت يد ابوها تشوف الساعه, ونزلت الكوب من فمها ) اوكي اجل بروح البس ع السريع واجي اكمل فطور..


في مكان ثاني .. 

فدوى شطبت على شكلها وتنهدت براحه للمرايه .. حطت الجوال في الشنظة وعلّقتها على كتفها .. ماطلت على فواز من امس .. 

طفت اللمبه ونزلت جسمها تضبّط رباط الجزمه .. رفعت عينها على غرفة فواز وكانت مفتوحه ..

راودها احساس تشوف شيسوي بحيث ماينتبه لها .. 

فوقفت بدون صوت ,, وطلت براسها .. 

كان فواز واقف معطي الباب ظهره ,, مكتف يدينه على صدره شكله بيصلي .. 

صاف وراه ثلاث مخدات مختلفه اشكالهم واحجامهم .. 

مامداها تحاول تستوعب فدوى .. الا وتسمعه يقول بهدوء : استووا .. اعتدلوا .. 

علطول بعدت وهي ماسكه فمها بيدها لاتطلع أي صوت .. ونزلت الدرج ركض و هي كاتمة صيحتها,, تنقز درجتين درجيتين .. 

ام فهد كانت في الصاله وانتبهت لها .. بس ماسألتها .. بالنسبه لها تصرفات فدوى طبيعيه .. لان شكلها انهبلت من فواز من كثر ماتحتك فيه وتقعد معه ..!

سندت ظهرها لباب الصاله وغمضت عيونها وهي ترجع راسها .. كنها تبي ترجع الدمعه لاتنزل .. هي اصلا حساسه .. شلون لو كانت عايشه مع شخص يقلب كل احاسيسها ويرهفها غصب .. 

سحبت نفس طويل ولبست عبايتها رايحه للباص .. 

باقي صبا ,,, ماكانوا رايقين مثل قعدة اهل ديم الصبح .. ولا صراخ مثل بيت فدوى اربع وعشرين ساعه .. كان بيتهم تقريبا.. ممل شوي .. ماغير اصوات العمال اللي يشتغلون في الدور الاول .. قرروا يرممون البيت ويعيدون ترتيبه وديكوره .. وقبل فتره سكنوا في الدور الأرضي .. وضبطوا الدور اللي فوق .. الحين العكس .. 

علياء تطالع السقف حاضنه الجوال بيدها .. 

صبا ترفع شعرها بكراشات صغيره : ليه صاحيه ماوراج دوام خبري بدت اجازتج ؟

علياء : ..... آآآآآآآآآآآآآآآه .. ياقلبي 

صبا انفجرت ضحك وهي تطالع الجوال بين يدين اختها : ههههههههه الاخت رااايحه فيها ,, اكيد مسج من مساعد هااااه ؟

عليا انقلبت ع جمبها تضحك : أي هههههههههههههههههههههههه يجنن 

صبا رمت اللي بيدها وقربت لعلياء : وريني وريني 

.... : انقلعي صج قطّه 

.... : يللا عاااد علوي وريني ...

رفعت راسها ورجعت لورا :ماحب هالاسم علّوي .. وبعدين ايش اوريج ؟ مسج عاديه يعني زي قصيده خاطره .. بس عشانها منه طبعا ..

... ضربتها صبا : يانحسج .. خليني اشوووووف 

علياء تملكتها الغيره فجأه : هههه لا حقي بس .. 

انقهرت صبا ومشت : انقلعي .. 

ضحكت علياء وهي تفتح جوالها تقرا المسج ثاني مره .. كلما قرب وقت العرس تتعلق فيه زياده .. 

كملت صبا بسرعه وطلعت تلحق ع السواق .. اما علياء رجعت لافكارها وسرحانها .. مابقى غير اسبوعين بس .. 

مادام المسج توه وصل ,,, اكيد لسه صاحي .. ! هي كلمته كم مره هالوقت .. تجرب تدق ؟ 

لا لا مفروض هو يدق عليها .. 

بس مشتاقة له ..!!

مسكت الجوال وتأملت شاشته .. ودق قلبها بقووووه لما شافت (مساعد يتصل بك ) .. 

من الربكه طاح الجوال من يدها .. وقلبها وصل لحلقها .. ضغطت الاخضر واول ماردت طقّتها ضحكه ماقدرت تمسك نفسها

مساعد بصوته الهادي : هههه فديييت هالضحكه .. 

علياء ذابت : هههههههههههههههههه هلا مساعد 

مساعد بابتسامه : هلا والله .. دوم ضحكاتج يارب

...... : يسلمو ,, تدري ليش اضحك ؟

..... استند على السرير : ليش ؟

علياء رمت ظهرها للسرير : اممم , كنت افكر بدق عليك .. وانت دقيت خرعتني 

ضحك مساعد ضحته الهاديه : هههههههههههههه بسم الله عليج ,, يعني كنتي تفكرين فيني يعني هاه ؟ 

علياء ولعت خدودها : أي

ضحك مساعد : يابختي ... من قدي اليوم على بالها انا 

علياء بدفاع : والله كل يوم مو بس اليوم 

ضحك مساعد على جملتها اللي طلعت بعفويه ,, وهي افتشلت من نفسها وسكتت .. انحررجت موت .. يكلمها ولاترد عليه ..

[ هذا مساعد .. عمره 31 سنه ,, حصلت له ظروف اجلت زواجه .. بس بينه وبين علياء خمس سنوات .. ] .. 



"فهود حبيبي شرايك اروح الجامعه اليوم ولا ؟ "

" لا تروحين قعدي سولفي معاي لين اروح الدوام "

" هههههههههه لا والله , عندي محاضره بدري اليوم "

...... استعدل فهد في جلسته : طيب حبيبتي اخليج تروحين .. بس ترا للحين انا ساكت ومارجعت اتكلم , وكنت ابيج تفتحين الموضوع من نفسج بس وربي زهقت وماعاد اتحمل 

استغربت : في شنو ؟

...... : ابي اشوفج ,, تعبت من كثر تصريفاتج وربي تعبت ,, ابي اشوفج رهف حرام عليج تعذبيني كذا 

رهف : ياقلبي ما قدر والله .. اخاف اهلي يدرون 

..... : من وين بيدرون يعني؟ ولا لايكون تقولين لي كذا تلعبين دور الصعبه ؟

ردت رهف بدلع : امممممم خلاص نتقابل في الراشد باقرب وقت 

فز فهد قايم : ووووالله ؟اخييييرا حنيتي ؟ يااابعد عمري انتي .. متى متى بس انتي قولي ؟

..... : ههههههههه شفيك ,, فهودي اول ما أحدد الوقت بقول لك .. 

فهد تنهد بارتياح : مو مصدق يارهف .. مو مصدق .. رهف انا احبج اموت فيج تدرين ؟ امووووووت فيج ..

..... رهف بدلع مصطنع : لا لا انا اموت فيك اكثر بلييييز لا تحاول تنافسني 

..... : لا انا اكثر .. رهّووووف !!

.... : هههههههه زين حبيبي ,, سكر يللا عشان بروح ابدل للجامعه .. 

.... : هههههه لا انتي سكري اول 

..... : لا انت اول ..

.... : زين نعد للثلاثه ونسكر سوا .. 1 .. 2 ,, 3 

وضحكوا ثنينهم سوا .. 

فهد : وين اللي بيسكر هاه ؟

.... : مـــدري عنك .. 

# ياثقل دمكم بس ..! والله لو اني عندكم كان خذت الجوال وضغت الاحمر علطول .. ولا تقعدون تتتخانقون من يسكر اول ..!!


كعادتها فدوى .. لو كان عندها محاضره ووحده من البنات عندها بريك .. تحط جوالها عندها .. تحس يمكن فواز يحتاج يدق في أي لحظه .. مو بس يسولف ,, ماتدري ليش بس تخاف عليه وتحاول تكون دايم الدوم حوله ..والبنات الحمد لله مقدرين هالشي .. 

صبا وجوال فدوى يدق في حظنها : ياربي هذا فواز تكفين ديوم ردي عليه 

ديم وتذكرت اخر موقف علطول : ردي انتي مارح ياكلج .. 

صح صبا ماتطيق فواز ,, بس كل اللي تسويه لخاطر فدوى ,, ضغطت الاخضر وردت : هــلا فواز 

فواز وانشرح صدره من ميّز الصوت : صبااااااااااااااااااااااااااااااااا .. سلام عليكم 

ابتسمت صبا : وعليكم الســـلام 

..... : احنا .. مساء الخير .. ولا صح .. صباح الحين .. ساعه يمكن 12 ,, يعني ,, ظهر الخير !!

مسكت صبا ضحكتها وهي تحط السبيكر .. عشان تسمع ديم .. : ههههههههه حلللوه فواز ,, وانت بعد ظهر الخير .. 

...... : وين فدوى ؟ تليفونها انا ادق .. تردون انتو ؟

صبا : عندها دراسه .. 

ديم وماتدري ليش قالت وهي تقرب فمها للجوال : فواز شخبارك ؟ انا ديم عرفتني ؟ 

..... بان على صوته الفرحه : انتي ديم ,, الحلوه ؟

حمرت ديم وصبا ماقدرت تمسك نفسها .. انفجرت ضحك ..! 

ديم انهت المكالمه بسرعه .. صبا ما سألت لان شكلها ناسيه ان فواز مهما سوّى مستحيل يجيب اشياء من خياله وينقلها للواقع .. يعني لو قال ان هالشي صار .. يعني صار ..! بس طريقته شوي لك عليها ..

صبا : هههههههه وجع .. ليش تقطين ؟

... ضربتها : لانج حماره وبغى يحس انج تضحكين عليه .. حرام عليج 

.... تفشلت صبا : مو قصدي بس والله يضحّك !!

ديم خذت منها الجوال : يضحّك في عينج وربي بغيت اصيح ,, انقلعي بس ..

..... : زين ليش يهمج اذا زعل وتأثرت احاسيسه ؟ 

.... حطت صبعها على راسها : كاااسر خاطري شعليج ,, 

..... : ديم ! ديم اصحي لايكون تحبينه ,,.؟ تراني شاكه فيج من زمان .. ديم ترا هذا فواز يعني شكل بس ..! 

عصبت ديم من اسلوب صبا ورمت الجوال بحضنها : صبا ! شالكلام صج ماتستحين ..

صبا تنرفزت قايمه : أي ما أستحي دايم انا الغلطانه بينكم اصلا ..! مدري ليش تزعلون من كلمة الحق انتي وصديقتج ذي .. 

..... : لان طريقتج استفزازيه 

..... : اجل خليني انقلع عنج انا وطريقتي .. وانتي قعدي استني صديقتج .. (وشالت شنطتها ) 

ديم وبابتسامه وتعلي صوتها لفدوى اللي ماشيه : من زعل بكيفه وكيفه يوديه .. يرضى من كيفه وكيفه يجيباااااااااااااااااااااااااااااااااه ..

التفتت صبا وطلعت لسانها وكملت ماشيه ..

[ عادي .. دايم كذا كل وحده تزعل وترضى لحالها .. اذا كانت عارفه انها مالها داعي ] 

فواز .. شقول لكم عنه .. حالته حاااااله ,, ميت من الوناسه .. يحبها ويموت فيها .. وهالمره راده عليه ولها خلقه .. 

فاتح يدينه على وسعهم .. ويدور في الغرفه . واخيرا يرمي نفسه على السرير وابتسامته مافارقته .. ويردد : " صبـــا .. صبا .. صباااااااا .. "


[6]

(أربع فصول .. ! )

"برمودا فوشي مزمومه نهاياته .. ومعاه بلوزه ورديه فيها شخابيط بالانجليزي يمكن مسبّه للدين وهي ماتدري بس يقالها موضه .. شفيها ذي وش ذا اللبس تحسب نفسها باربي ؟ "

نوره ماتقدر تخبي هالكلام في قلبها .. فقالت بابتسامة : شدعوه ديم شكلج تحسبين اننا في عرس ؟

ديم تطالع ملابسها : ليه احد يلبس في عرس زي كذا ؟ (وضحكت بعفويه ) 

... ساره وتشارك : لا بس يعني .. استراحه .. مالها لزمه كشخه وحاطه مكياج بعد ..

ديم كتمت ضحكتها لانها مو حاطه غير كحل من فوق وجلوس وردي .. : استراحه مزرعه .. مو تهوية بيتنا .. !! (تهويه = حوش ) ..

نوره : أي ياديم الله يهديج لاتتكلفين احنا اهل..

طالعت ديم في شعر نوره المكسر من قدام واللي يدل على انها وحده تسوي فاهمه بالسشوار .. وقالت بثقه ممزوجه بمزح : انا ماحاول اغير احد من حولي ,, ولا احب احد يحاول يغيرني .. اوووك ؟

ساره وتصرّف : اللي يشوفج مايقول انج بنت المزرعه .. !

ابتسمت ديم .. تحب هاللقب وهم يفكرونها بتتضايق : ياحلاة المزرعه وحلاة ايامها .. !! الا ميثه وينها ماشفتها ؟ 

نوره : داخل .. 

ابتسمت : بروح اسلم انا وراجعة لكم 

مشت عنهم وهم يتحلطمون .. بادين يغارون منها من قام سعد يقارن بينهم وبينها .. 

ديم ولما وصلت لنص المجلس احترقت من فوق لتحت .. نظرات خالتها نوال وابتسامتها اللي تحمل معنى كبييير .. خوفتها واربكتها .. سلمت وجت بتمشي .. بس حست بيد تمسك بيدها .. 

والتفتت .. كانت الخاله نوال تأشر لمنال .. وتقول بصوت عالي تلفت انتباه كل من في المجلس : اسمعي يامنال .. ابي منج طلب قبل نرجع الامارات .. اتمنى ماترديني 

التفتت منال وكنها فهمت : سمي .. ماعاش اللي يردج 

رجعت نوال تتأمل في ديم اللي ذايبه من الحيا وتحاول تفك يدها من اصابع خالتها : بنتج هذي والله اني احبها ودخلت قلبي علطول .. وكل مالها تكبر وتحلى الصلاه على محمد .. وانا بصراحه ابيها لولدي ثابت ..

تجمدت ديم في مكانها وحتى ماقدرت ترمش ..ماسمعت ولا كلمه بعد جملة خالتها .. كل اللي فهمته من نظرات الناس ان امها وافقت موافقه مبدئيه ..شافت الناس يتضحكون .. ويبتسمون ويطالعونها 

" ديــم .. دييييييييييييم "

..... التفتت لمصدر الصوت : هاه ؟

منال بابتسامه : يانوال اهم شي راي البنت وراي ابوها .. وثابت مامنه ثنين .. 

..... التفتت نوال تحاصر ديم بنظراتها : وانتي شرايج ؟

[تنبيه : هالسؤال وقته غلط ومكانه غلط ..! بليز لاتتحمسون زي كذا .. ولاتنتظرون اجابه ..] 

اصلا الوضع مايسمح لها تفكر .. كل اللي قدرت تسويه ,, انها تفك نفسها بسرعة البرق .. وتطلع لبرا ررركض .. حتى الهوا اللي يتحرك حولها ويطير شعرها ماتحس فيه .. ولو في قدامها مكيف ماكان حست فيه .. ولا شي بيبعد الحراره اللي تحس فيها غير انها تبتعد عن مصدرها .. ويالله بعد ..!

نوال ضحكت : الميث قومي لحقيها ,, لو داريه بتستحي كذا ماكان قلت .. (والتفتت لاختها ) بسم الله عليها خجوله وخجلها حلو زيها .. 

طلعت ميثه ترررركض .. والضحكه مافارقتها .. تخطي على الاحجار المربعه اللي عامله ممر على العشب .. لين اخيرا تلقى ديم قاعده على الكرسي الخشبي منزلة راسها .. 

.... : ههههه شو بلاج ؟

رفعت ديم راسها بعفويه وابتسمت .. وجهاا احمررررر ومنكمشه على نفسها وباين انها في موقف لاتحسد عليه .. 

ميثه انفجعت من شافت الدمعه بعين ديم : شووووو هالدموع ؟

مانتبهت ديم لنفسها ,, فلمست خدها كنها تتأكد وتستوعب انها صاحت .. كلها ثواني وغطت وجهها عن ميثه تضحك على نفسها وهي في قمة الاحراج .. 


# اقول لكم سر ؟ مره انا استحيت ولقيت نفسي اصيح .. خبله صح ؟ وقسمن ماحسيت .. !! بس عادي ترا اكتشفت ان فيه ناس زيي .. !!



ميثه : يعني ثابت مش عاجبج يعني ماتريدينه ؟

ديم : هههههههه ياوووويلي على هالكلام يقال له اماراتي على شرقاوي مكس يعني ؟ تكلمي زين ترا اموت في كلام الاماراتيين ..

ميثه ضحكت وتحب تعاندها : ماعليج مني ,, هالحينه ليش الدموع ماتريدين اخويه ؟

ديم وخافت تنفهم غلط : لااااااااااااااااااااااااااااااااااااااااااااااااا ااااااا مو قصدي كذا 

..... بخبث : زين زين اعصابج .. 

ديم انحرجت لان ميثه فكرت انها معجبه بثابت : ياسباله ولا قصدي جيه 

ميثه طلعت لسانها : ماااتعرفين ترمسين اماراتي 

..... : ولا انتي فكينا بس (ولفت تلم شعرها بيديها وترجع تفكه بحركه تدل على انها مرتبكه ) .. 

..... : ديم صج اخويه ماشافج بس من يوم قالت له امايه عنج قال هيه اريدها 

ديم انفجعت : لا والله قايلين له بعد ؟

ميثه حطت يدها على خصرها : حركات اليهال مانبيها .. !! شرايج يعني يبي يتزوج و اكيد بتخبره 

دارت ديم نص دوره مكانها من التوتر : ياربيه ياربيه شنو هذا 

ميثه ابتسمت : خلاص اخليج هالحينه ..(وضحكت بخبث تهبل فيها .. وتهج بسرعه لايجيها شي ) .. ! 

مرت ميثه عند المجلس الصغير , وين ماكانوا اخوانها قاعدين : ثاااابت 

..... : تعالي الميث 

دخلت وكانوا واقفين كنهم بيطلعون .. فابتسمت .. : ثابت امايه تسأل عنك 

ابتسم باستغراب وكنه يحاول يفهم : شو تبا ؟ ووين 

ميثه وبكل استعباااااااااط تأشر على الجهه اللي رايحة لها ديم : هناااااااك 

مسكين ثابت مشى طالع .. شهاب علطووول فهم الحركه .. يقال لها يعني ؟ ميثه علطول يبان عليها اذا ناويه على شي بس ثابت اظاهر مانتبه 

شهاب وهو يضحك بخبث : وانه ماتسأل عني ؟

ضربته : لا ايلس لاتطلع 

غرق شهاب بضحكاته وهو يشوفها منحرجه لانها عرفت انه فهم عليها .. اما هي لفت عنه وعيونها لبعيد كنها بتقدر تشووف .. 

ديم مازالت جالسه على الكرسي الخشبي .. ذراعينها لورا مركّيه فيهم جسمها ورجلينها تروح لورا وقدام .. 

" ديم .. روّقي شوي .. (وتتحس قلبها ) وانت بليز خف السرعه .. ابي ادخل داخل بس فشله ياربي .. "

ورفعت اصابعها لفوق " الله يهديج ياخالتي حراااااااام عليج شلووون ادخل الحين .. "

وابتسمت وهي مازالت تكلم نفسها بصوت عالي " خالتي نوال .. مالت عليج انتي وثابت زين كذا " .. أوووووف 

ثابت ومبتسم : أوف أوف .. ليه ؟ 

ديم وكنها تكلم شخص في افكارها : شنو ليه بعد فشله قدااااااام الناس كلهم تقول لي ابيج لثابت .. 

ابتسم ثابت غصب عنه وهو عايش اللحظه مدري ناسي انها تتغطى ولا يفكرها وحده ثانيه ولا صغيره ولا شالموضوع .. كل اللي يعرفه انه في شي قال له يوقف .. ماستوعب انها ديم نفسها الا لما ركز في كلامها وهي قامت ناطّه وراجعه لورا النخله الطويله .. 

ارتبك ولف علطول : السموحه .. افكرج ,, صغيره

ديم وبعصبيه ماتدري منين جابتها : صغيره في عينك في اولى جامعه انا 

ضحك ثابت غصب عنه وهو معطيها جمبه : أوك آسف .. السموحه .. مادريت انتي هنيه والله

طلت ديم بعد ثانيتين ماشافته شكله انحررررررج ومشى بسررعه .. وبعد هي حماره تصرخ عليه صج انها قليلة ادب .. 

" آآآآآآآآآآآآآآآآآآآه .. ياربيه شنو هااااذا ؟ " 

ورمت نفسها على العشب الاخضر وراسها لفوق .. وجسمها حااااااااااااااار بتحترق .. حتى الافكار تتصادم في بالها مو قادره تركز في شي معين .. من وين جا وكيف جا وليش وشالموضووووع بالضبط ..؟

اخيرا نقزت في راسها فكره خلتها تنقز واقفه معصصصصبه : مييييييييييييييييثه !!

" تشوووفين .. ياويلج مني " 

وحطت خطوتها ع الارض بثبات ناويه تركض تستلم ميثه .. بس وقفت شوي لما تذكرت شكله وكلامه .. 

وطالعت نفسها .. صج شكلها يعطي اصغر من سنها ؟ مسكين من صجه فكرها انها صغيره .. 

وعلطووووول وردت خدودها ..

" اووووف صغيره ولا كبيره " وووووين تروحين مني ياميثه .. !

ومشت لداخل والحراره تعصف بها يمين يسار .. احاسيس غريبه وشي مدري شلون .. ماتفكر موافقه او لا ,, مو قاعده تتخذ قرار .. 

[احاسيس ديم هاليوم .. كنها فصل الصيف .. ! حار ومتعب ويهد الحيل بكل مافيه ! ] 

مظاوي وهي ترجع ظهرها لورا السرير : اخ بس متى يخلص البيت ونرتاح من هالعمال مو عارفين ناخذ راحتنا بشي 

حمد زوجها : يابنت الحلال مابقى شي ان شاء الله .. ها جهزتي لي الشنطه ؟ 

مظاوي وتلف راسها ناحية شنطة السفر حقته وتنهدت : آآآآآه .. ايه جاهزه ...

ابتسم حمد : مظاوي لاتزعلين تدرين هذا شغلي وغصب عني .. مابي كل مره اروح وانتي زعلانه 

ابتسمت غصب عنها : خلاص مو زعلانه الله يردك بالسلامه ..

حمد بحنيه : ولا لي سلام حتى ؟ ولا زهقتي من كثر ما أسافر وصار عادي عندج 

مظاوي انكسر خاطرها ونزلت رجليها بتقوم بس هو سبقها وجا لعندها.. باسها ع خدها وحضنها بحنيه : انتبهي لنفسج وللبنات .. اسبوع وراجع ان شاء الله ..

وابتسم رايح .. فيما هي رجعت ترادوها نفس الاحاسيس..ونفس الهموم .. زوجها يشتغل دوامين وبعد اعمال خاصه يادوب يسدد ديونه .. ويرمم فيها البيت .. 

وهي تنتبه لبيتها .. وللبنات .. وتمشّي كل شي ... تقريبا كل شي فوق راسها .. 

تقريبا حياتها زي فصل الخريف .. ! على كثر مافيه ايام خضرا .. ففيه دقايق ولحظات صفرا واحيان يابسه .. ماتقاوم أي هوا يطيرها ويتكرها تتهادى للأرض .. 

مو بس عشان تموت وتنتهي .. ! لا .. عشان تترك مكان لأيام خضرا وراها .. وتسمح لها تطلع ..وبثقه تفرض وجودها .. !!

أول .. قبل كم سنه .. كان الوقت يشبه الربيع ... حمد مايسافر كثير .. وعلياء ماتنشغل في تعليمها .. وصبا في الجامعه .. والبيت هادي وامان .. 

الحين حل الخريف في بيت حمد .. ! 

#ماتلاحظون ترتيب فصول السنه في حياتنا غريب ؟

في مكان ثاني ..الســـاعه كانت 12 .. التلفزيون مشغل على فلم .. فدوى تتابعه وسرحانه شوي .. والام تروح وتجي .. وفهد مشغول بأوراق والجوال جمبه كل شوي يرسل مسج لرهف .. 

انتبهوا لفواز واقف عند اخر عتبه على الدرج .. خايف وشوي ويصيح .. 

فدوى بتلقائيه : شفيك فواز ؟

فواز : اخاف .. حلم يخوّف .. فوق ظلام .. ولا احد في كلكم .. تحت 

فهد ومتحمس مع الفلم يبي يسكت فواز : انسدح هنا فكنا 

بكل عفويه مشى فواز للكنبه الطويله اللي جالسه عليها فدوى وحط راسه على رجلها وغمض عيونه .. فدوى ماعلّقت وماتكلمت .. مافيها شي .. !

فهد انتبه وصرخ فيه : فوازوه وجع قم 

رفع فواز راسه ببراءه : ها ؟ ليش 

..... : ليش ؟ ماتستحي على وجهك انت ؟ قم عن حضنها 

فدوى وبتدافع : فهد مافيها شي 

..... : انطمي انتي .. وانت استح على وجهك تراها اختك 

فوازببراءه الدنيا كلها : اختي يعني عادي .. صح ؟

فهد : عادي بعينك 

رد فواز بقهر وشوي يصيح : اجل مين اللي عادي مين مو عادي .. علموني ! 

اكتئب فهد واشر لأمه اللي قاعده على اخر كنبه بالصاله : مارح اتعب نفسي عشان اعلمك شي , يمه خذيه نوميه بحضنج هالبزر ذا 

فواز وماسك نفسه : ماني بزر .. مابيكم .. فوق في الظلام بروح .. انام 

ام فهد وكنها حنت عليه شوي بس اسلوبها مشكله : اها بس تعال وحط راسك لايكثر (تأشر على رجلها ) 

انقهر فواز ومشى لعند امه وحط راسه على رجلها .. بس مايدري ليه مايحسها زي فدوى .. ماخذ له ثواني الا ورفع راسه قايم : مو حلوه المخده حقتج .. انام فوق .. احسن

مو حلوه .. قصده ماحس بحنان ولا بمشاعر ولا بحراره ولا بشي .. ! واعتقد هالشي ينبع من الشخص نفسه ..

حست فدوى بقهر وهي تشوف فواز ماسك الدرج .. : فهد حرام عليك مالك شغل فيه 

فهد : انطمي انتي .. بزر لاتعطونه وجه , يعني بالله فيه احد كبره وناقص حنان ؟ متخلف 

فدوى بانفعال : كلنا بشر ونحتاج لبعض 

.... مو عاجبه الكلام : ليه هذا انا الحمد لله رجال وماعلي قاصر وماحتاج انام بحضن احد ..!

فدوى انقهرت قايمه : اشوف فيك يوم ! تذكر كلامك زين .. والله يافهد لازم بيجيك يوم تدور حضن يضمك ..!

فهد : هههههه يصير خير بس .. وبعدين على وين رايحه .؟ ان شاء الله على غرفته تنوّمينه ؟

فدوى صرخت : رايحه جهنم مالك شغل 

فواز انقهر زياده من لمح الدموع بعيون فدوى وهي تتعداه طالعه لغرفتها : وانت ليش تخانقها .. عيب .. فدــ..

قاطعه فهد : انقلع انت بس .. حتى فلم مو مخلينا نفهم قصته .. اعوذ بالله 

[ ^ شتــــاء ^ ..

اني ادور الدفى ولآ ألقاه .. ! 


وان لقيته عندكــ منعوني أتدفّى به ..!!


يعني أبرد واتجمد بمكاني..


لين يفتح لي الربيع .. أبوابه ؟ ] ..


صفقت باب الغرفه ورمت نفسها على السرير .. طلعت جوالها من جيبها .. راحت للمكالمات الوارده .. ديم وصبا .. صبا ماتنفع اذا فدوى ضايق خلقها ع فواز .. فاتصلت ع ديم .. اللي كانت لسى راجعه من الاستراحه .. 

ديم بصوت هادي : هـــلا والله

فدوى بصوت أهدى : هآي إنتي .. ضايق صدري قولي لي نكته !

ضحكت ديم .. : لا حلفت انج تكفخيني أول ..!

فدوى ابتسمت : أنطمي وقولي نكته وانتي ساكته ..!

ديم تطفشها : شلون أقول وأنا ساكته .. ؟ كيف تجي ذي.. ؟

فدوى : دييييييييم انقلعي .. ! ابي نكته .. نكته سخيفه موت وأبي على سخافتها أضحك .. جيبي لي نكته بايخه مووووت تشبه حالة هالبيت اللي انا عايشة فيه ..!

ديم بحنيه : فدوى حبيبتي .. هدّي شوي .. توني جايه من الاستراحه ومعاي أحلى نكته ..! سوي مكالمه جماعية مع صبا .. خليها تضحك بعد ..! 

فدوى ابعدت الجوال عن اذنها وضغطت كم زر وشوي الا صبا معاهم بصوت كله نعاس ممزوج بضحك : نعم أنتواااا نعاااام انا نايمه 

ديم : نايمه تقومين مو شغلنا .. انتي واخلاقج 

صبا : شتبون اخلصوا علي 

فدوى : نبي بوسه ,, شنبي يعني من زينج .. ديم عندها نكته تبي تقولها (وكتمت ضحكتها لأن صبا اكيد بتعصب )

صبا : نعم ! يعني مصحيني عشان نكته .. ؟ اصفقج انتي وياها ؟

ديم وفدوى : هههههههههههههههههههههههههههههههههههههههه

..... : والله لو مو صديقاتي سمّعتكم صوت القطار الحين ,, بس شسوي فيكم 

ديم بدلع : صبوووو حبيبتي انتي نمزح ويااااااااج ,, بس فدو ضايق خلقها شوي وانا متوتّره ونبيج وياااانا .. قولي يللا شاللي مخليج تنامين هالوقت اربعاء ترى لسه بدري ..!

صبا : وانا طفشااانه من علياء بتموتني .. ! سويت روحي نايمه امزح معاها ونمت صج ... بنات متى تتزوج والله أبلشتني .. !!

.... : ههههههههه

فدوى : ديم قولي نكتتج !

ديم تستهبل : فيه واحد بيقصّر على المكيف سحب الفيش شوي 

فدوى انقهرت : ينعل ام السخافه ماتضحّكين 

صبا وماتدري ليش ضحكت : هههههه اجل في قروي اول مره ياكل علك قال والله ما أنام لين أخلصه .. 

ديم وقاصده تطفش فدوى : ههههههههه لا صبا اسمعي هذي .. فيه واحد مشى مشى لقى مشمشة كلاها ومشى خخخخخخخخخخخخخخخخخخخخخخ

صبا : هههههههههههههههههههههههههههههههههه

فدوى وبدون ماتحس : هههههههههههههههههههههههههههههههههه ياسخيفه .. وربي سخيييفه انتي وياها خفيفات دم بشكل ! ماااالت عليكم أكرهكم عليكم ملاهه (مصاله) تعبّي بلد !

ديم وتحاول توقف ضحك : لا خلاص خلاص لاتعصبين .. تبين نكته عدله ؟

فدوى : هاتي اشوف

ديم : فيه وحده اسمها ديم اليوم خالتها نوال خطبتها لولدها ثابت .. !

فدوى وصبا : وششششششششششششششششششششششششو ؟ 

صبا : لحظه لحظه .. عيدي من الأول ! وحبه حبه .. !!

وقالت لهم كل السالفه .. 

[ هذول هم ..! هالأمور عندهم "عاجل وسري وخاص ..! "مهما كانت ظروفهم لازم يسمعون بعض .. !! وفي اقرب وقت يجتمعون يتناقشون .. بس شكلهم مافيه الا السبت لان بكره مافيه فرصه .. يعني ديم بتظل ع اعصابها .. !! ]

يوم الخميس .. وفي سيارة البيجو الصغير حجمها .. واللي ماتتم سنتين الا وتتغير .. حسب ذوق ابراهيم يحب يجدد .. 

حمود : حط ذاك الشريط اللي فيه قصص ايام اول .. يوم يجيبون عجوز يسولف فيها 

ابراهيم ابتسم : يبه خل الاخبار شوي 

ديم وهي جالسه وراها : حطوا أي شي رايق هذي الاخبار مزعجه .. وبابا بليز شغل المكيف شعري بيخرب 

ابتسم لها من المرايه ورفع المكيف وهي طلعت لها كتاب تقراه .. ومر الوقت وهم ماسكين الطريق ماحسوا به .. ساعه ونص مرت بسرعه من جو السوالف والوناسه اللي دخلوا فيها .. صح ديم تسرح في موضوع ثابت واللي ماصار رسمي بس كلام ..! لكن ولو ..! كون انها شافته وشافها شي يخليها تفكر فيه غصب .. شي ثاني .. ! فواز بدا يشغل بالها من اخر موقف له معاها ..! فجأه حست انها حست بشي غريب ..! يمكن شي يشبه الرابط ..! بس ماتعرف نوعه ..

ديم شوي وتصرخ تبي تطلع من دوامة افكارها : يااااااي وصلناااااااا للمزرعة .. ! يبه قوم قوم (وتهز حمود من ذراعه لانه نام في اخر ربع ساعه ... 

وبحماس تفتح الباب : يللا يللا ننزل 

ابراهيم نزل ورفع يدينه لفوق يحرك جسمه .. : ديم .. الماي 

ضحكت ديم على حركة ابوها مايبطلها .. وسحبت علية ماي من السياره فتحها هو وكبّها على راسه من فوق وتبللت كل بلوزته .. مسح وجهه بيديه .. حرارة الشمس كفايه تجفف ثيابه .. اهم شي ينتعش .. 

حمود بنعاس : وانت ماتعقل عن هالحركه .. ماتخاف تمرض ؟ 

ديم ولزقت في ابوها : لا يبه ماعطيته ماي بارد عشان مايمرض 

ابتسم ابراهيم بحنان وطلع مفتاحه يفتح باب المزرعه .. فيما نزل حمود ونزل الاغراض معاه .. 

حمود وهو يشوف ديم داخله لجهة الحريم : ريما

ديم التفتت بابتسامه : سم .. 

ضحك حمود وبراسه شي ! : شوفي الحريم اليوم ..! ان كان فيهم وحده تصلح لابوج .. !

ديم سكتت ثواني بعدين ضحكت لانها تفكره يمزح : هههههههههههه ان شاء الله تيب بشوف 

ابتسم حمود ومشى .. 

دارت في المزرعه شوي .. مع الوقت يجددون ويغيرون فيها .. صايره تجنن .. كفايه الفيلا اللي داخلها وديكورها رووعه .. 

تذكرت من يوم كانت صغيره .. كانت عايشه مع اهلها هنا .. بس من تطلقوا امها وابوها بسبب شغل ابراهيم صار لازم يروح الخبر .. اضطروا ينقلون لكن المزرعه الفخمه والواسعه مازالت موجوده .. 

مر الوقت بسرعه والكل وصل .. ديم مادخلت جو بسرعه لانها ماتمون عليهم مره مثل خالاتها .. شوي كانت داخله ومرت بالمجلس اللي فيه حريم .. وشافت كم وحده بعباياتهم وانتبهت انها ماسلمت عليهم .. فدخلت .. 

سلموا عليها البعض عرفها ويتذكرها .. بس اخر وحده ماقدرت تتذكرها ديم ..! شايفتها من قبل ومن زمااان بس وين ماتدري .. ابتسمت وجلست جمب عمتها ومسكتها من كتفها : عمتي هذي مين ما أتذكرها ؟ 

عمتها : أي هذي تصير بنت واحد من عمام ابوج بس بعيده شوي .. شرقاويه ومن العيله .. كانت ساكنه بالرياض والحين رجعت هنا صار لها يمكن سنه او اكثر 

ديم وتحمست : ليش جات طيب ؟

عمتها ضاق وجهها شوي : مالها احد ..زوجها توفى ,, وبنتها الله وفقها وتزوجت .. وجت هنا مع عيالها الصغار 

ديم : آآآآآآآآآآآ هااا ,, يعني اللي قبل شوي عند الباب عيالها ذليك؟ .. مانتبهت لاشكالهم !

هزت العمه راسها فيما قامت ديم متحمسه تدوّر العيال كذا فجأه حست انها تبي تشوفهم .. مشت لعند الباب ولمحتهم واقفين من بعيد واحد يكلم الثاني .. فقربت عند المرايه تصلح شعرها .. لحد انها تسمع كلامهم 

ياسر : كم مره اقول لك اذا احد سأل شسمك تقول ياسر محمد ؟

ناصر مو عاجبه الوضع : لا هو قال لنا قبل يموت هو مو ابونا ابونا اسمه خالد

.... : بس عيب احنا مانعرف خالد هذا احنا نحب ابونا محمد بس ..!

..... عصب : كييفك انت قول لهم اسمك ياسر محمد وانا بقول ناصر خالد طيب ؟ 

سكت ياسر لما انتبهوا لديم التفتت لهم وسمعت كلامهم .. وابتسمت .. : انتوا جايين من الرياض ؟

ناصر وانحرج من صراخه : ايه من زمان جينا .. لما مات بابا .. محمد( ويطالع في ياسر ) 

ديم ضاقت : صف كم انتوا؟ 

ياسر بقلق من هالبنت الغريبه اللي قدامه : خامس

ديم ابتسمت وفي بالها كلامهم الغريب .. قصتهم كنها مفهومه بس مازالت مبهمه شوي ..! : اهااا لحظه لحظه لحححظه انا تذكرت .. اذكركم وانتوا صغار .. كان عندكم اخت كبيره شوي اظن انها اكبر مني بسنه .. وينها هي اللي يقولون تزوجت ؟ بالرياض هي؟

ياسر : أي تزوجت .. في الرياض ترا بس اذا تبين تشوفينها تراها تجي الحسا احيانا, انتي مين اول مره اشوفج !

ناصر : تجي احيان الحسا .. بس انا بعد .. اول مره اشوفج .!

.....: هههه انا مو ساكنه هنا .. اسمي ديم 

ابتسم ناصر بس مايبيها تسألهم عن اسمائهم : طيب , تعااال ياسر نلعب كوووره

ياسر وبتأييد : ايييه تعال .. 

[ اممم هذول هم ياسر وناصر ..! كانوا عايشين قصة غير .. مرت عليكم اسماءهم من قبل ؟ ] 

بعدما طلعوا برا 

ياسر معصب : ماكملنا كلام كيف تبي تقول كل واحد له اسم واحنا توأم 

ناصر : مادري مالي شغل 

ياسر عصب ورمى الكوره ع صدر ناصر : العب بلحالك (ومشى عنه ) 

ناصر رمى الكوره ع الارض ومشى الناحيه الثانيه زعلان : مارح ألعب ..



أربـــع فصــول ..

تعـــودنا .. سوا .. نعيش أربع فصـــول ..

نبرد سوا ندفى سوا ..

نقطف سوا ورد الربيع ..

ونلم أوراق الخريــف ..

ونظل سوا .. مهما الزمان يطــول ..!


[7]

(حـــالياً بالأســـــــــواق ..! ) 


في بيت الجد .. الكل مجتمع .. وقصدي بالكل .. (مجتمع صغير ) 

صبا : آآآف زهق مووت ايش هذا .. الله يهديها جدتي لو جايبه عيال كثار كان الحين وناسه لو تجمعنا .. وعلياء ماخذينها امي وامج انواع المحاضرات والمواعظ عن الزواج ..

فدوى ضحكت : هههه عليج افكار .. بس صج والله أبو الزهق مافي احد كبرنا كلهم يابزارين يامتزوجين .. حظ ونصيب .. مالت علينا مقرودين !

صبا وهي تلعب بسلسالها الاسود : حتى اللي اكبر منا عيال ! ومسافرين برا 

فدوى خزتها لانها عارفه تقصد واحد في بالها : انطمي بس .. وقومي نروح المطبخ نشوف القهوه .. لانطول عليهم 

مظاوي وتلتفت لفدوى اللي ماسكه الفنجال بيدها : سلمتي حبيبتي ... تصدقين عاد يا فاطمه (ام فهد ) لو عندي ولد والله اخذ فدوى له .. 

فدوى انحرجت وتعدّت رايحه تصب لامها 

صبا بضحك : اشوى ماعندنا عشان ماتنشب لنا 

فدوى بهدوء ترجع شعرها لورا اذنها : مالت عليج .. 

ضحكت مظاوي : الله يحفظج .. ويرزقج الرجال اللي يستاهل قلبج .. الا فواز وينه ماشوفه ..!

فاطمه (ام فهد) ضاقت : وانتي محد مالي عينج غيره .. ؟ 

مظاوي : لا بس أسأل عنه ..! لاتقولين ماجبتوه وياكم ؟

فاطمه وتأشر ع المجلس بدون نفس : الا بالمجلس مع فهد واخواني (وفي خاطرها لو ماجابوه وش يفكهم من لسان الجد والجده ) .. 

في المجلس 

فهد بأمر : فواز قم صب لي قهوه ..!

فواز وبنفس الهدوء قدام البقية زي ماحذروه امه وابوه وفهد مايتكلم عشان مايفشلهم , قام واخذ الدله بدون تركيز .. يصب الشاهي في الفنجال .. ويتركها بخوف بعدما استوعب ان احد انتبه له .. ياخذ دلة القهوه ويعبي الفنجال لاخره .. ويمده ..

... فهد : ياغبي مايعبّونه لآخره .. 

انحرج فواز وتفشل من نفسه .. هو اصغر واحد في المجلس لازم هو يصب بس المفروض فهد يقوم .. 

واحد من الخوال قام لما حس بمدى الأحراج اللي يغلف فواز : هات فواز انا بصب .. 

فواز جلس جمب فهد وقال بصوت واطي : أبي أروح البيت ,, انت هنا .. تصرخ علي .. قدامهم .. 

.... وهو يرشف القهوه : انثبر بس ..!


وانثبر فواز !


في تجمع ثاني للرجال .. في المزرعة .. ومع زحمة السوالف والقصص .. استغل حمود فرصة ان بعض الشياب دخلوا في سالفه متحمسين .. فقرب من ابراهيم وضربه على فخذه عشان ينتبه له 

التفت ابراهيم 

وحمود همس له : ترا قلت لبنتك تدوّر لك على مره من الحريم 

ابراهيم تضايق شوي : ليه يبه ماقلت لك انا أجل الموضوع ؟ 

.... : لو بطاوعك ماخلصنا ... 

..... : انزين ديم شقالت ؟

..... : تضحك الخبله تحسبني امزح !

ابتسم ابراهيم وعدّل جلسته ,, (اشوى انها تحسبه يمزح ) !

حمود باصرار : لاتقعد تتضحك لي .. بتتزوج يعني بتتزوج .. 

ابراهيم وبنفس الابتسامه : يصير خير يبه 

..... : انت حتى مو راضي تفكّر بالفكره !

ابراهيم رد وهو يخفض صوته : ششش يبه لاتصارخ تفضحنا .. خلاص بفكر بفكر

حمود ضاق : تلعب علي انت ؟

ابراهيم : لا والله يبه وعد بفكر .. بس خلاص لاينتبهون الجماعه

وابتسم لهم .. بس سرح شوي .. كنه بدا يفكر بالفكره ..! مو شينه مره بس يحسها صعبه .. ! صعبه واكبر همه ديم يحس هي الي بيدها الرفض او الموافقه ولا هو عايش ! صح يحن احيان ويكره يكون وحيد .. بس الدنيا ومشاغلها ألهته غصب ,, او يمكن خلته يقنع نفســه غصب انه أوك !

على طاري الزواج .. ثابت بدنيا ثانيه ..! يفكر فيه طبعا ..!

ميثه نطت بوجهه : مسرّح سرحاااااان عقلك وييييينه ؟

ثابت ضحك : ههههههههههه عقلي براسي

ميثه : نصصصصصصاب عقلك ويّا ديم من يوم شفتها قول عجبتك قووول هيه 

ثابت استغرب من زلة لسان اخته : منو خبّرج اني شفتها ؟

سدت فمها بيديها : ماحد (وقامت من الكنبه تررركض ) 

ثابت ناداها وهو يضحك : تعالي هنيه يالسباله .. انتي مدبّره الخطه ؟

ميثه تهز راسها بكل خبث .. فابتسم ثابت : حرام البنت تخرّعت و صارخت 

ميثه ضحكت وقلبت اللهجه : تتخرع شوي وتسكت اهم شي انك شفتها ؟ ها حلوه صح ؟

ضحك ع طريقة كلامها : هههههههههه , مابقول لج 

..... : يللا عاد اخوووي حبيبي انت , قووول حلوه ولا لا 

..... (هز راسه بعناد ) ...

ميثه انقهرت ومسكت ذراعه وتعفس وجهها : يامعوووود قول واخلص علي 

فتح ثابت عيونه ع وسعهم : من وين متعلمه ترمسين جيه ؟

ردت بعناد وهي تتكتف : ديــــــــــــم .. دييييييييييييييييييييييييييم 

ضحك ثابت عليها ومشى عنها وخلاها 

ميثه ماتت قهر وتصارخ : ثااااابت .. هذا يزااااااي أشبّككم؟ ,, مسوي ثقييييييل هااا ,. برووويك الحينه 

ثابت من بعيد يضحك و يبي يموّتها قهر : روحي رقدي

ميثه تصارخ بقهر : مااااارح ارقد .. مش راااااقده 

ثابت ضحك ويقلدها وصوته يبتعد : " مش راقده " هههههه لاترقدين مايخصني 

ميثه: آآآآآآآف صج بايخ 



" ياربي وصل الأخ .. الله يعينا عليه "

ساره كشرت هي الثانيه وهي تطالع سعد يدخل من الباب : بدينا 

سعد رد لها الكشره : عمى .. هذي وجيه تستقبلون فيها اخوكم الكبير ؟ 

نوره بلا مبالاه وهي تفر التلفزيون : مره حاط اعتبار لنفسك .. 

ساره وهي ماسكه قلم تشخبط على جلابيتها : شلون تبينا نستقبلك اجل , اقعد بس 

سعد عقد حواجبه وهو يشوف حركة ساره وقعد ع الكنبة القريبه منهم وكلها ثواني ورجع قام متكدر : وووجع وش ذا الصاله ريحتها بصل عمى بعينكم 

نوره تشم ملابسها : ايه تونا طابخين شرايك يعني 

ساره وتغمض عيونها تشم هوا الصاله : مو يقولون الطريق الى قلب الرجل كرشته ؟ هاك شم ريحة الطبخ وانبسط 

سعد قام واقف : مو كذا عاد .. بخّروا البيت ريحته طبخ ماتعرفون السنع أنتوا ؟ 

ساره قامت تتخصر : لاا و الله ؟ واحنا نطبخ لمين يعني مو لبطونكم ؟ احمد ربك بس 

ام سعد وكالعااااااده تدخل ع آخر السالفه : وش فيكم ..

نوره وتفكّ شعرها اللي لامّته تفاحه 

# لحظه ستوووب ,, وربي مش قادره اكتب من الضحك وانا اتخيل اشكالهم .. للي مايعرفون تسريحة التفاحه .. فهي شعر ملولب ع شكل دويره وفوقه شبكه سودا 

ايوه ..

نوره وتفك شعرها اللي لامته تفاحه وترجع تصلحه : شوفيه يمه يقول محنا سنعات واحنا اللي نشتغل عنج 

ام سعد : سعد انطم ورح غرفتك بس بالشنا مع اخواتك وشايف نفسك عليهم 

سعد بغرور وهو يرفع ثوبه راقي الدرج : اقول انتي يا أم تسريحه (يقصد نوره ) ترى لج مستقبل أحس اني بشوفج تشتغلين كوافيره في المشغل, وانتي الثانيه (يطالع جلابيتها مكان رسماتها ) يا بيكاسو ماودج تفتحين معرض احسن ...؟ 

ساره تدغدغ نفسها : هه هه هه ماااايضحك 

نوره تقلدها : دمك ثقيل صب عليه ماي 

سعد وشوي ويصيح من تفاهتهم : كلو تراب بس 

نوره وبكل سخافه : شفتي يمه يقول كلام وصخ خانقيه 

سعد وماقدر يمسك نفسه من سخافتها وفطس ضحك وهو يحلف بصبعه: أُقســم مهزله .. أقسم مهزله ..

ام سعد : سعيدان وجعه مو انا قايلة لك لاتسب خواتك وين تربيتي فيك 

سعد : تربيتك هذي هي ( يأشر على خواته ) سنعات ومؤدبات بسم الله عليهم 

سفهتهم الام وهي رايحه للمجلس : اهم شي لاتقول مسبات زي كذا تعلّمهم بعدهم صغار 

سعد يستهبل : طيب .. (ووصل لنص الدرج والتفت كاتم ضحكته ) يادبيّات ,, الله يسامحكم .. 

# ماتوقع ان ساره اللي بثاني ثانوي ونوره اللي بثالث متوسط .. بعدهم صغار ..! امّا لاتعلّمهم كلام زي كذا .. ياي بس !

ظلمت الدنيــــا تنهي يوم الخميس اللي مر بمغامراته .. الساعه صارت 11 من ثاني يوم في البيوت الثلاث ..


بيت ابو فهد .. 

فهد : يماااااااااااااااااااااه البخور وينه تأخرنا 

فدوى والبخور بيدها : امي مشغوله خذ 

فهد بغرور وهو يسكر ازرار ثوبه : بخّريني بسرعه 

انصاعت فدوى ماتبي مشاكل .. قربت له وبخرت شماغه وراحت لأبوها 

فواز دخل الصاله بالغتره البيضا واللي محليته زياده : شوفوا .. اليوم بروح .. يعني بروح ..! 

فهد ضاق : لا حووووول هذا اللي ناقص 

فواز عصب : ترا لحالي .. بطلع .. وبضيع 

ابو فهد : لا لا ويعرفون الناس حالتك ؟ خلاص تعال وانت منطمّ ولا كلمه .. ولا والله ماتروح معنا ثاني مره 

فواز بجديه : ماتخلوني أصلي .. الله يقول في المسجد سبع وعشرين درجه !!

فهد انفجر ضحك : يقطعك ماتعرف تتكلم خخخخخخخخخخخخخخخخخخخ امش بس 

فواز نفخ صدره وراح لفدوى اللي قابلته بابتسامه ورفع غترته عن كتوفه : بخّريني .. بروح أصلي 

فهد لأبوه يتطنز : ماشاء الله محافظ ع الصلاه وفاهم كيف يصلي خخخخخخخخخخ

فواز طنشه وسحب نفس يشم ثوبه ويضحك : حلووووه .. ريحته .. فدوى .. شكرا (وطبع بوسه صغيره على جبهتها زي الاطفال ) 

فهد صرخ : وبعدين وياك انت وهالبوس ماتستحي انت , كل شوي طايح فيها تبويس ! 

فواز ببراءه : أقول لها .. شكرا !

ابوه يأيده : مايفهم ثور ثور ..!

فواز ببراءه : انتوا قلتوا .. نطالع فلم كنا .. عيب هنا (يأشر على فمه ) يوم سووا كذا في الفلم .. أنا بستها هنا عادي ( وأشر على جبهته )

ابو فهد : امش امش بتفوتنا الصلاه مافيه فايده منك .. وانتي ماتستحين ؟ شفتيه قرب كان بعدتي عنه 

فدوى وفعلا مو عارفه شتقول بس عيونها تدمع , فواز انتبه لها : تزعلين .. تصيحين .. لا .. ماعليج منهم 

فدوى ابتسمت : لا انت اللي لاتزعل .. 

فواز انحرج : ما أبوسج خلاص 

فدوى وهي عارفه ان هالشي مو بيده .. لانه غالبا طفل وحتى لو منعوه من أشياء مايتذكر انها ممنوعه عليه .. وهي ماتبي تقول له لأ وتزعله 

ضحك فواز وهو ينسف غترته .. جهه اطول من جهه وشكله مو مرتب ابد .. العقال يجيبه قدام شوي ويوديه ورا .. واخيرا ييأس : فدوى .. سوي لي .. زي فهد 

خنقتها العبره بس قربت له وضبطت غترته وهي تحاول تبتسم له , وضحكت لما تذكرت عبارة فهد اذا شافها تهتم في فواز ( حشا مرته مو أخته !! ) 

فهد من عند الباب صرخ : فوووووازووووه وووجع طلعنا !

فواز خاف ورفع يده كنه بيتأكد ان شكله اوك : عدل .. كذا ؟

فدوى ابتسمت : أي عدل لاتلمسه خلاص 

فواز ابتسم بجاذبيه : شكرا .. ( ولف يمين يسار كنه يتأكد ان محد موجود .. ولما شاف الصاله فعلا فاضيه الا منهم .. وبسرعه غفلها وباسها ع خدها قبل لايشوفه احد ) احبج .. شكرا 

بس مشى من عندها حطت البخور على الطاوله وتنهدت تنهيده طويـــــله .. نفسها تصيح وتصيح .. بس ماتدري ليش ضحكت .. ! على حالتها .. " يمكن هذا اللي يسمونه مُضحك مُبكي ؟ " 

# ياعمممري فواز وربي اكتب هالمقطع وانا معقده حواجبي شوي واصيح ويدي على قلبي راحمته مره (اجل ليه تكتبين ) عشان .. اممممم مدري ! بس احس لازم اكتب كذا ..!


بيت حمد ..

مضاوي : صبااااااا الى متى بتظلين نااايمه قوووومي الله يصلحج بس ..

صبا بنعاس : اذن الظهرررررررررر ولا مانيب قايمه 

مضاوي : اذن ووجعه قومي .. عليااااء 

علياء ابتسمت بهيام وهي نايمه : مسااااااااااعد 

مضاوي وصبا انفجروا ضحك .. فقامت علياء ع الصوت العالي ..

علياء باستغراب : وش اللي يضحك ع الصبح ..(تطالع الشباك) .. مدري الظهر

صبا سحبت نفسها من سريرها :خخخخخخخخ سألي روووحج ..

مضاوي تنهي ضحكتها : قومي ياعلياء مساعد في بيتهم مو هنا ..

تلفت علياء حولها ولما استوعبت تفششلت من نفسها بس مضاوي طلعت تضحك .. بعد شوي يمرون الخوالعلى بيتهم يشيّكون عل العمال .. مقسمين الايام بينهم بحيث انهم يطلون شوي .. وكل واحد وذمّته ينتبه لهم او لا .. 


بيت ابراهيم ..

حمود: ريمااااااااااااااااااااااااااااااااااااااااااااااا اااااااااااااااااااااااااااااااااااااااااااااااااا اااااااااااااا وين البخووووووووووووووور 

ديم تنطط الدرج وراحت تركض للمطبخ تجيبه وهي تتلحطم : وش ذا العيشه طاش ماطاش مع ذا الصوت .. فقع اذاني.. 

ابراهيم بهدوء مناقض لابوه : ياديم عجلي شوي 

جات ديم واعطتهم البخور .. : جدو بلييييز خف من حدة الصوت تراك متأثر بطاش 

حمود : هاااااا ؟ متى يجي طاش .. إييييه ياحليليه السدحان لاقام يسوّي عجيز .. 

ديم : ماتبي رقيّه اللي بالمسلسل بعد ؟

حمود ضحك : الا ابوج اللي يبي ,, وبعدين تعالي ماشفتي الحريم امس ؟ مافيهم وحده تصلح لهالشايب ؟(يأشر على ابراهيم ) 

ديم بسرعه : لا مافيه كلهم مايصلحون 

حمود: الا فيه وحده يقال لها ام ياسر .. 

ديم طلعت عيونها :منوووووو ؟ لا لا مايصلح 

ابراهيم يبي ينهي الموضوع : تأخرنا يبه .. بعدين تفاهموا يصلح ولا مايصلح ..

حمود يدفه لقدام : يعني مستحي يعني ..؟ امش امش لاتفوت الصلاه ..

ابراهيم تلفت يدور شماغه .. وشوي جيني ناطه والشماغ بيدها وراحت ركض لابراهيم شوي وتلزق فيه .. 

ديم علطوول جات عندها واخذت الشماغ من يدها : هاتي شكرا ..

جيني انقهرت .. مقهوره هي من امس ماخذوها معاهم المزرعه .. !!

ديم بدون ماتطالعها : خلاص روحي كملي غسيل ثياب 

سكتت جيني ومشت ..

ضحكت ديم ولما طلعوا قفلت الباب وراهم.. وطلعت لفوق سبحت وصلّت .. سمعت صوت التلفزيون على الصلاة في الحرم وعرفت ان ابوها وجدها رجعوا ..

مشطت شعرها المبلول وسرحت تفكر بموضوع ثابت .. وهي بعمق افكارها وبقوووووه منسجمه .. صرخ جوالها [لولا الأمل .. مابقى بالدنيــــا رجــا...

ردت بسرعه : ووووووجع تعرفين تروّعين يامال العافيه 

صبا باستغراب : بسم الله علي ..! شسويت انا

..... : يختي سرحانه ودقيتي روعتيني .. 

صبا ضحكت : موذنبي شدخلني أنا .. 

ديم ضحكت:تيب تيب قاعده امشط شوشتي بغيتي شي 

صبا : شوف شوف قليلة الادب

.... :هههههههه ياعمري انتي ياحبيلج .. 

..... : ههههههه ياثقل دمج , سمعي امممم فدو ضايق خلقها من فهيد كالعاده يعني ,, فشرايج نروح بعد المغرب نتقهوى مع اهلنا ومنها نوسع صدرها شوي ,, ونناقش قضية الشرق الاوسط ثابت وديم 

..... : هههههه لاتقولين اسمه من الصبح وهو على بالي ,, انزين الحين كيف نطلع يااربي اخاف بابا مايرضى 

..... عصبت : شوفي! ابوج هذا ودي احيان اقول له .. " اعصابك" ..!

..... : ههههههه يختي شسوي له مو بسهوله يرضى اطلع

..... : روحي صيحي على جدج وبيرضى .. انا قلت لامي ووافقت وبنمر ناخذ فدوى لان خالتي فاطمه الغبيه ماتبي تروح تقول تمرون انتو تاخذونها بكيفكم 

ديم: ليه تسبين طيييب تراها خالتج 

.... : أووه انتي !! تسمعني اهي ؟ ماتسمع خلاص خليني اطلع حرتي فيها ..

..... : تيب بس وين نروح ؟ 

.... : امممم مانبي الراشد والظهران زحححمه , نروح الشاطئ مووول ؟ 

.... : اوووك بشوف جدي ,, بروح اعلن حالة استنفار ..! وبشتغلها حرب نفسيه وكسرة خاطر ودموع وبرطم ..

.... : خخخخخخ انتي واهلج .. ردي علي ترا فدوى ماتدري بنفاجئها طيب ؟

ديم وتحمست للفكره حيل : أوووووكِ 

سكرت ديم وراحت رررركض تبدا المهمه الصعبـــة .. والحمد لله تمت بنجاح ..!

مر الوقت بسرعه .. وفدوى لسه ماتدري ..لين اذن المغرب 

كانت جالسه مع فواز وهو يرسم بملل,, رسماته عاديه بس باين مو مركز وهويرسم .. 

دق جوالها وفواز تحمس يردد ورا النغمه [ شسوي بالألم والآه ... ... يصبّرني على بعادك .. وذا حظي .. وراضي به .. انا من لي بهالدنيا .. سواك ان طالت الغيبه .. ]

فواز : قولي ألو ..!

فدوى ابتسمت .. كان عاجبها انسجام صوت فواز مع النغمه فماحبت ترد ..

فواز يطل في الشاشه ويقرا الاسم بعد تفكير : صبااااااا (وضحك حيل ) كلميها .. كلميها ..

خذت فدوى الجوال وردت :هلا صبا 

فواز ترك اللي بيده وتربع قبالها باهتمام 

صبا بأمر : يابنت قومي البسي عباتج ربع ساعه واحنا عندج 

فدوى استغربت : ليه عندي شتبغون ؟

صبا ضحكت : ابدددددد.. مافيه أسلوب احنا .. ليه عندي شتبغون ؟ قولي حياكم .. شي ! 

..... : هههههه مالي خلق اصير ذوق الحين .. عادي امون ..

..... : خخخخ أي و الله ,, زين سمعي انا وامي وعلوي بنروح الشاطئ مول وكلمنا امج بتجين ويانا 

...فدوى انحرجت : لا مو لازم 

..... : انطمي وقومي صلي ولبسي .. 

فدوى طالعت فواز ماودها تخليه لحاله بس برضو ماتقدر تاخذه معاها .. يللا مايصلح يتعود عليها حيل .. لازم تقوي قلبها شوي .. وهو غالبا مع نفسه !

..... : طيب .. الحين بقوم 

..... : شاطره بنت خالتي 

فدوى : صبا 

.... : ياهلا 

.... : ثانكس 

..... : وشدعوه انطمي بس !

..... ضحكت : ياربي صبا شهالرد ؟ مافي ذوق ابد .. !! ههههههه 

..... : مالت عليج قلبتيها علي .. !

..... : هههههه يللا اجل لا اعطلكم 

..... : اوووك بنت خالتوآ ...

..... : لأ لأا وربي مو لايق 

.... : اقول بتسكرين ولا ؟

..... : يؤ طيب لاتنافخين !

..... : يللا طسي البسي 

# من الاشياء الحلوه في الشي اللي اسمه صداقه .. أننا ناخذ راحتنا بقوه .. ! ولا نحاتي نقول كلمه تزعلنا من بعض .. لأأنا وبكل بساطه نمون .. (احب اخر كلمه ) ..


سكرت صبا وهي تضحك .. ولما سمعت امها تناديها لبست عبايتها ونزلت وهي تلف الطرحه 

وشافت عليا واقفه بتقفل الباب : يللا ياصبا لازم تعطلينا .. 

صبا وهي تتعداها : وانتي لازم تصارخين ؟

ركبت صبا ونزلت طرحتها تضبط البرقع ,, فتضايقت مضاوي : ياصبا وانتي كل مره لازم نقول لج لبس البرقع في البيت ؟ (تأشر ع السواق )

صبا بدون اهتمام : هندي كيفه !

علياء وبعد ماركبت : لا و الله هندي يعني مو رجال ؟ وبعدين ترا يمه دايم هي لانزلت الصبح قدام العمال تسوي كذا .. وماتهتم تغطي 

صبا عصبت : سكتي انتي مسويه كبيره 

مضاوي : سكتوا ثنتينكم .. وصبا ان ماتأدبتي بعلم أبوج 

صبا التفتت للشباك : خل يجي اول بعدين علميه !

زفرت مضاوي ووجهت كلامها للسواق : روح بيت ماما فاطمه .. !

ومروا على فدوى اخذوها معاهم .. 


ديم : بابااااااا يللا تأخرنا ..

ابراهيم يطفي التلفزيون : يللا قمنا , يبه تجي معنا بوصل ديم 

حمود : ياديمه انتي بتروحين لصديقاتج شوفي ان كان وحده فيهم تصلح لابوج 

ديم ضحكت حيل : ههههه شفيك على بابا حالف تزوّجه أي وحده وبس ؟

حمود بصرامه وجديه : ايه ,, بيتزوج .. وانتي اختاري له 

لفت ديم على ابوها تبي تشوف تعبيرات وجهه .. بس هو لف عنها علطول : انا في السياره .. 

ولبست عبايتها وطلعت وراه .. وماحبت تفتح الموضوع معاه .. لين وصلوا للشاطئ مول .. 

وصلوا قبل البنات لان بيتهم كان اقرب .. شوي لما دخلوا .. تلفتت صبا لقت وحده لابسه عباية راس لف.. وبجمبها واحد كبير شوي لابس ثوب .. عرفت علطول انها ديم .. وقربوا منهم وهم واقفين عند vencci 

انتبه ابراهيم وانحرج شوي : السلام عليكم 

مضاوي : وعليكم السلام شخبارك بوحمود ؟

ابراهيم : الحمد لله .. 

ديم من شافتهم فكت يدها من يد ابوها بس هو ضغط عليها يعني تبيها تصبر .. 

ابراهيم يوطي صوته : خليج وياهم تمشون لحالكم ياويلكم .. 

..... : تيب 

.... : يكفيج اللي عطيتج ؟

..... : أي شكرا 

..... : جوالج جبتيه وياج لابغيتي تدقين ؟

..... : يس 

.... : خليج وياهم زين ؟ 

.... : بابا .. بابا مارح اضيع انا ترا هذا سوق ..! 

ابراهيم ومن حرصه لازم كل مره يسوي كذا : طيب طيب , لاتخلون احد يقرب لكم .. 

.... : بابا خلاص و الله فشله قدامهم كذا كني بيبي 

ابتسم ابراهيم .. وسمع مضاوي : تطمن هي ويانا ..

شكرها ومشى وهو يتابع ديم بنظراته .. لان احراج يظل وياهم .. 

صبا : ابوووج سوى زحمااااااااااااااااااه كعادته 

..... : ياشين الغيره يخاف علي مالج دخل 

فدوى وهي تصلّح طرحتها ملكي : مدري ليه سبحان الله كنت حاسه انج بتجين 

...... : اصلا احنا نحس ببعض يعني مو شي جديد .. علياء شخبارج ؟

علياء انتبهت وهي ماسكه الجوال : هلا .. تمام الحمد لله , دقيقه .. (وبعدت عنهم شوي ) 

.... : مساعد خلاااص وصلت 

مساعد بضحكه : اتطمن على زوجتي حرام يعني ؟

علياء ومن قال مساعد كلمة زوجتي احترقت : هههههه لا مو حرام 

..... : امممممممم , ينفع يعني اجي و اخطفج من عندهم ؟

..... : مسااااعد لا امي ماترضى 

.... : ليه ماترضى ؟ كتبنا الكتاب الاسبوع الماضي وهذا اهم شي 

.... : لا حتى ماشفنا بعض 

..... : مايهمني ! اهلي يقولون انج حلوه !

استحت علياء : ......

...... : هههههه استحيتي ها ؟ 

...... :مساعد !

..... : هههههه طيب , بس ترا كل ربع ساعه بدق اتطمن ..

..... : طيب .. 

.... (يقلدها ) : طيب ..! روحي يالمستحيه بس !..

سكرت علياء ورجعت لهم ..

مضاوي : البنات بيروحون يتقهوون فوق .. 

صبا فهمت امها : ماله داعي رقابه مارح نسوي شي لحالنا ..!

مضاوي : رقابه ايش انتي ؟ انتوا بنات مانخليكم لحالكم .. ع الاقل علياء تعتبر متزوجه وكبيره 

صبا تكتفت : كالعاده ,, مافي امل ناخذ راحتنا 

فدوى بهدوء : معليه ماعندنا شي احنا بس نسولف .. 

علياء كسروا خاطرها : معليه يمه خل يروحون واحنا شوي ونلحقهم .. (وقربت لامها ) بنات وعندهم مواضيع خاصه خل ينبسطون.. (واشرت للبنات يروحون ) 

بعد ماراحوا لللاسكيلتر , زفرت مضاوي: معنا بنت ابراهيم وبنت خالتج وانتي تعرفين اختج بس تتلفت وتسوي لها حركات اخاف يصير لهم شي .. 

..... : لا مايصير ان شاء الله , ترا صح هم صديقات بس مايخلون وحده منهم تتحكم فيهم.. 

وهم متجهين للمطاعم ..

فدوى : صبا عباتج بس تنفتح والبنطلون طالع الحين بيقولون قاصده وبيلحقنا احد 

صبا : آوووف شفيكم انتو ماعليكم بعباتي انا ماقلت لج لبسي عباية البشت زيي و لا قلت لج انتي (تأشر لديم ) لبسي كتف خلاص ماحد له شغل فيني ..

ديم جت بوسطهم : اووك لاتزعلين ,, فدوى مو قصدها شي .. بس كانت تقول انتبهي لها لاتنفتح يعني عشان انتي تعرفين امج بتسوي زحمه وانتوا اللي تلفتون الانتباه .. 

.... : اعوذ بالله مانسوي شي الا قالوا لفتوا الانتباه .. امشوا نجلس ع هالطاوله ,, 

سحبت صبا كرسي وجلست وجلسوا معاها يتلفتون ع المطاعم .. 

صبا : فدوى سرحانه ليه تفكرين بفواز ؟ أي صح ليه ماجبتيه وياج ؟؟

فدوى بسرعه : مارضت امي 

صبا : اها .. اوكي ,, ديم يالخبله الحين سالفة ثابت كلام حريم ولا من صج ؟

ديم ضحكت : مددددري علمي علمج ... (وقطعت كلامها ) فدوى عينج شفيها من جينا وهي كذا ؟

فدوى حطت يدها على عينها : مادري من الصبح وهي ترفّ .. 

..... : امممم يمكن بتشوفين احد من زمان ماشفتيه .. 

فدوى وتتجنب نظرات صبا : لا .. تركي عنج هالمعتقدات .. 

..... : تيييب .. شنطلب ؟ 

بعد هاليوم الحلو .. مر الوقت بســرعه .. وماحست ديم بنفسها الا وهي بالجامعه والساعه تسع .. بس فيه شي غريب .. 

لافدوى ولا صبا موجودين ..! محد منهم جا ..!! 

اتصلت كم مره .. فدوى ماترد .. وصبا جوالها مقفل .. !

لانهم صديقاتها فقلبها حاسسها ان فيه شي صاير .. !


شاللي صار .. ؟

برجع لورا بالوقت .. لما كانت الساعه 7 .. 

علياء لبست عبايتها : بروح اجيب اوراق من المدرسه , وفيه اشياء ناسيتهم بمكتبي هناك .. 

مضاوي : طيب لاتتأخرين .. بتقعدين مع المعلمات يعني ؟

..... : مدري يمكن اسلم عليهم .. شوي وجايه ..

.... : طيب الله يحفظج .. (وطالعت الساعه) الحين بيجي خالج وبيقعد مع العمال تحت ..

علياء طالعت في امها ماودها تخليها .. بس مضاوي ابتسمت : صحيتي اختج ؟ 

..... : ايه شفتها راحت الحمام .. 

ونزلت علياء .. تعدّت من عند العمال ع جمب وبكل ثقل فتحت الباب وطلعت .. 

واحد من العمال راقب علياء وتأكد انها طلعت .. كان يصبغ الجدار .. وعينه ع الدور الثاني ..!

ليش ؟ 

من بدا يشتغل عندهم .. كان يحس انه في سوق .. وفي بضاعه حلوه عارضينها هناك .. 

شاف صاحب المحل مو موجود .. وحط عينه على شي يبي ياخذه .. ! 

اممممم .. تحمس زياده لانه حس ان البضاعه جديده .. ويمكن عليها تخفيض بعد ..! 

هي أثرت عليه بدون ماتحس .. هي ماتقصد .. بنظرها مستحيل يلتفت لها .. "عامل وصخ ومقرف وببدلة اورنج ..! ... عادي "

بكل هدوء .. وبعيد عن البقية .. خطى كم خطوه ووقف بنص الدرج يطل براسه .. وبوجهه الأسمر خبث كبير .. وكم شخطة بويه على جمب جبهته .. 

شاف اللمبه مولعه .. والغرفة الثانيه مقفله .. فيها صوت تلفزيون .. 

صبا .. طلعت من الحمّـــام .. لابسة بجامة سماويه .. بدون اكمام .. ولتحت الركبه .. بغرفتها ماخذه راحتها .. ! 

وقفت عند المرايه .. تمشط شعرها على انوار الغرفة الصفرا ....


مانتبهت للعيون الكبيره اللي تطل من فتحة الباب .. واللي جايه تدوّرها هي وتبغاها هي بالذات .. !

نزلت راسها .. للدرج الأول تسحب منه الكحل والروج وحوستها .. 

حست بحركه .. بس ماقوت تلتفت .. طالعت من المرايه بعين وحده ... 

وطاحت الاغراض من يدها ..! 

صنمت مكانها بكل خوف لما شافته دخل بسرعه وقفل الباب ..! وبعيونه خبث الدنيا .. ونيّـــه شينه ناويها .. ! وهي من خوفها مو قادره حتى تصرخ !!

8]

(زمــــان .. لما كنّا صغــــار ..!)


صنمت مكانها بكل خوف لما شافته دخل بسرعه وقفل الباب ..! وبعيونه خبث الدنيا .. ونيّـــه شينه ناويها .. ! وهي من خوفها مو قادره حتى تصرخ !!

ماهي قادره تستوعب .. تفتح عيونها وتسكرهم برعب .. كنها تحاول تصدق انها في الواقع .. وهو يقرّب .. يقرّب .. 

لا .. مو حقيقه ..! يمكن هذا فلم .! يمكن خيال وماهي حاسه ..! 

معقوله .. معقوله يصير لها كذا .. ؟ 

رجعت على وراها .. ولزقت بالتسريحه لدرجة ظهرها صار يألمها .. فتحت فمها بتنادي أمها .. بس تفاجئت صوتها مايطلع .. مايطلع ..! 

وهو يقرب .. يقرّب .. ويمد يده بيمسكها .. ومو قادره حتى تحرك يدها .. ماتحس بنفسها تتنفس .. 

وقف قبالها وفي اللحظه اللي مد يده بيمسكها .. جاتها قوه مو طبيعية ..! 

بدون ماتحس .. كان فيه ع التسريحه كتاب مقرر للجامعه .. ثقيل وكبير .. ماتدري كيف مسكته وفرّغت قوتها فيه .. وبكل أعصاب تالفه ضربت حافة الكتاب على راسه .. وشكلها في منطقة خطره ..

لان مامرت حتى ثواني الا هو طايح بالأرض .. !

وقفت الساعه شوي .. كل الزمن وقف بين يديها يعطيها لحظات تستوعب اللي صار .. 

بكل تفكير مناقض للموقف طالعت الكتاب اللي بيدها .. وقالت وهي تنتفض : طلعنا منّه بفايده ..! 

ولما شافته بادي يتحرك .. رمت الكتاب بدون ماتهتم وين يجي .. وطلعت ركض لغرفة أمها .. 

مضاوي ارتاعت من الصوت وطلعت وكنها حاسه فيه شي .. قابلتها صبا زي المجنونه تأشر على غرفتها وعلى نفسها ومو قادره تتكلم حتى.. دخلت مضاوي الغرفه وشافته وشهقت .. 

..... : شجابه هنا صاحيه انتي ؟

..... : مادري انا هنا هو جا .. ضربته طااااح مادري مادري 

مضاوي : سوى لج شي ؟ بنت انطقي سوا لج شي ؟ 

...... شاهقت : لا .. والله لا .. مادري كيف .. ضربته ..

...... : حسبي الله عليه , وخالج هذا ماجا .. اوووف , الحين شنسوي .. كيف نطلعه ووين نروح .. (وبكل ربكه دقت على فاطمه اختها تشكي لها الحال وتطلبها اسرع نجده ..! 

واعلنت حالة الاستنفار في بيت ابو فهد .. فدوى مصدومه مو مصدقه اللي قاعد يصير .. فواز ركب وياهم مايدري شالقصه .. فاطمه ميته خوف وقلق .. فهد معصب وقلق .. ومتنرفز لانه كان يكلم رهف وواعدها يوصلها الجامعه وهم خربوا عليه .. 

فهد وقف السياره ودخل وهو يرفع ثوبه عن الحوسة اللي بالأرض وبكل عصبيه يصرخ في العمال : وينه الحيوان وينه 

خافوا العمال .. فرجع يصرخ بعصبيه اكبر : وينه ؟ 

أشر واحد منهم ع العامل اللي باين شكله خايف .. ماسكينه ثنين من العمال اللي فقدوه وحسوا انه ناوي على شي .. قهرتهم حركته وخافوا على البنت .. ونيتهم طيبه ويخافون ربهم مايبونه يهج .. وهو اصلا مافيه حيل يهج من الضربه اللي جاته .. ماله الا يواجه مصيره !

فواز يسحب عباية فدوى : فدوى .. فهد يصارخ .. ليه .. مين حيوان ؟ 

فدوى وبكل عفويه تكلمت : هذا العامل دخل على صبا غرفتها وخوّفها 

هي بس قالت هالجمله.. ! ومانتبهت لحالة فواز .. صبا حبيبة قلبه خايفه ! والعامل دخل غرفتها .. ! هو مو فاهم ليش دخل الغرفه وش يبغى ؟ تفكيره محدود .. بس يسمع صياح صبا فوق .. واستشاط ..! كل هدؤه راح ... مابقى فيه ذرة عقل .. ! هذا اللي قدامه يسوي بصبا كذا .. صبا هذي مو أي وحده ..! كيف يأذيها ؟ 

ترجم الي قدامه في مخّه ببطء .. "صبا تصيح .. عشان هذا اللي واقف قدامه " 

وفجأه فك نفسه من عند فدوى .. وتعدّى الكل .. وماشافوه الا يطب ع العامل .. ويحط كل حرّته وقوّته فيه .. جسمه العريض وعضلاته اللي باينه من البلوزة الكت اللي لابسها .. خوفت الكل منه وهو يضرب .. 

...... : حيوان انت .. حمار انت .. حيواااااان .. قليل ادب .. قليييييل ادب (ويسحبه من بلوزته ويضرب ظهره للجدار ) ليه تخوف صبا ليه .. 

حاولوا فهد والعمال يفكونهم .. بس مافي أمل ..! منظر فواز يخوف !

فواز يكمل ويمسكه من راسه : ليه تدخل ماتطق الباب ! .. يمكن هي تبدل .. ! عيب ..

فدوى من سمعته يتكلم ببرائته هدتها صيحه وطلعت فوق تشوفهم.. 

فهد : فواز بلا هبل فك الرجال 

فواز وشكله ناوي يموّته بين يديه : لا .. ماعلمته امه يطق الباب .. أنا أورّيه .. 

فهد سحب فواز : انت منت فاهم شي .. ! يمه تعالي خذيه واطلعوا فوق .. ودقوا على زفت خالي خل يجي والله مايطلع منها هالحيوان بالساهل 

فاطمه بخوف : دقينا شوي وجاي .. يللا فواز تعال 

فواز وصدره يرتفع وينزل ويحاول يسحب نفس بعد المجهود اللي بذله : فوق ما أروح ... صبا هناك .. تصيح .. 

فهد عصب : تصيح ؟ تاكل تبن هي اللي جنت على نفسها .. !


فدوى فوق تهدي صبا : معليه حبيبتي خلاص الحمد لله عدت على خير .. 

صبا تشاهق : هــ... هــذا .. حــلم .. ولّا .. ولّا حقيقه .. 

فدوى ضمتها : لا حقيقه ..

صبا وصياحها يزيد : لا مو حقيقه هذا يمكن فلم حتى انا سوّيت زي الافلام ضربته بالكتاب .. فدوى فدوى اقرصيني أتأكد 

فهد من وراهم ومعصب : يبيلج ضرب انتي مو قرص .. 

فدوى خبت صبا : هاي انت كيف تدخل كذا البنت ماعليها غطا 

فهد لف راسه بعد ماستوعب : وشدعوه هي تهتم عاد ..! 

صبا تصيح .. خوفها زاد من سمعت صراخه ..ومن جملته الاخيره .. حتى هو ماخذ هالفكره عنها وهي ماتقصد ..!

مضاوي جابت لبنتها جلال لان فهد مو راضي يتحرك .. صح لاف عنها وغاض النظر .. بس حتى علياء جت من غرفة امها بجلال عشان يتفاهمون سوا .. 

فهد : قولي شصار من البدايه .. قولي لي انتي شمسوية له عشان يجي لعندج .. تكلمي .. 

مضاوي : يافهد لاتصارخ ع البنت .. انا بقول لك شصار 

فهد : معليه خالتي ابي اسمعها هي .. 

صبا تشاهق وراسها عند كتف فدوى مخبيه وجهها عنهم : ماسويت له شي .. ما .. ماكلمته و الله 

فهد عصب : لا والله .. اكيد طالعه قدامهم ومو متغطيه .. ويمكن بعد حاطه عطر اعجبه .. ولا متكميجه وطالعه .. 

..... : آهئ لا والله ماسوي كذا .. انا مو قصدي .. ماسوي كذا والله 

..... : مو قصدج ها ؟ مو قصدج .. ماتدرين انتي انج كذا تلفتين انتباههم ؟ ماتفهمين ؟ بزر انتي ولامراهقه ؟ 

..... عصبت : لاتخانقني .. انتم متوقّلين .. على الريحه .. تتسببون .. أي شي يلفت انتباهكم .. انا ما أطالعهم .. حتى .. 

فدوى تأشر لمضاوي تسكت فهد .. بس مضاوي عاجبها الوضع شوي .. ! تحس انها مو قادره تخانق صبا زي ما فهد قاعد يخانقها .. 

فهد يحاول يهدى شوي : طيب .. هو سوى لج شي ؟ 

صبا : لا .. 

..... : لاتكذبين !

انهارت صبا وزادت عصبيتها وبدون ماتحس لفت عليهم تصارخ : ما أكذب ما أكذب .. هو دخل وجا بيمسكني وضربته بالكتاب وطاح .. لاتقول كذابه انا اللي اكذب نفسي ان هالموقف ماصار .. ابو العيشة القرف .. الواحد يقرا ويسمع اشياء ولايتخيل انها تصير له .. دنيا سخيفه وبايخه الواحد يموت احسن .. (وسحبت نفس وكملت صياح ) مادري من وين جاتني القوه .. ولا كان الحين سوى لي شي وتقعدون طول عمركم مفتشلين مني ..! 

فهد منزل راسه وساااكت .. 

فهد : خلاص صبا .. مصدقينج .. حصل خير

صبا وكل ماحاولت تلف الجلال يطيح : مصدقني ؟ اجل طلعهم برا ! مانبي عمال مانبي نصلح بيتنا بالطقاق .. جعله ماتصلح .. مابي ماااااابي طلعوهم كلهم ..! جيبوا ابوي .. خلونا نحس اننا بأمان .. خلونا نحس بظلّه على الاقل .. مانبي فلوس ان شاء الله نعيش على خبز .. نبي ظهر تفهم يعني ايش ظهر ..!.. بالله عليكم كيف انام اليوم انا .. كيف اتحدى الخوف .. اللي آآآآهئ بقلبي .. وأقول أزمه .. .. آآآآآهئ وعدّت .. انتم تقولون حصل خير .. انا شقول .. انا اللي خايفه مو انتم .. آآآآآآآآآآهئ 

فهد وتحرك شي بقلبه.. وتنهد : خالتي متى يرجع ابوكم 

مضاوي وهي تحاول تكون هاديه عشان صبا ماتتأثر زياده : اسبوع يمكن 

فهد وبدون مايلف : يمه بقعد عندهم لين يرجع ابوهم .. هالخوال مامنهم فايده ..! 

فاطمه ايدته : أي ياولدي الله يعافيك 

فهد بهدوء : فدوى تعالي معاي جهزي اغراضي .. 

..... : الحين ؟ 

صرخ : لا بكره ..! أي الحين .. وبأسرع وقت .. خالج تحت ويافواز يحلون مشكلة الزفت العامل .. 

صبا وكنها كانت كاتمة الصيحه : آآآآآآآآآآآآآآآآآآآآآآآآآآآآآآآآآآآآآآآآآآآآآآآآآآ آآآآآآآآآآآآآآآهئ 

فهد تنرفز ومشى : لاحوووول !

# احس بعضكم يقول .. "اعصابها ورود وهي تكتب ..!تتحمس وتسوي زحمه " بس والله مو خيال .. حياتنا كلها صارت افلام .. ! نشوف اشياء تصير لغيرنا ولانتخيل مره تصير لنا ..ناس تنام وتصحى وتضحـــك و لجل ترتاح ترجع تنام ..! وناس تنام لجل تهرب من خوفها ..وتصحى مفزوعة من كابوس لحقها بالمنام ..!

الله يحفظنا جميع ..(تأثرت الأخت ) 

زمان .. لما كنا صغار .. كان عادي نكون على نياتنا ونتصرف ببراءه .. وبعفويه نمشي وسط الناس مانفكر هم كيف يفكرون فينا 

الحين غصب تحاسبنا الناس على تصرفاتنا .. ماحد يسأل ويهتم عن القصه والنيه .. كل همّهم الظاهر .. الظاهر .. 

واظّاهر احنا ماندري ..!!

الحين غلط اللي يكون على نيّاتهـ .ويقول "ماكنت أقصد .. مادري انه بيصير كذا " 

هذي دنـــــيا تجبرنا غصب نقتنع باللي مانعرفه ولاندري به .. 

اهالينا ربّونا على الطيب .. وصّونا نصفّي النيه ..!

ليتهم ربّوا بقية الناس معانا ..! 

فيه قصه قديييمه حقيقيه .. مدري قد سمعتوها او لا .. كان ياماكان فيه بنت تروح لحالها مع السواق وتجي يعني مأمّنين عليه .. وهي ماتتغطى في السياره .. 

فمره قالت لها وحده كانت معاها ليش ماتتغطين .. قالت ذيك .. هندي .. !

قالت واذا هندي موب رجال ؟ قامت ضحكت وقالت بمزحه : لا مو رجّال ..!

طبعا الأخ سمع .. لما صار يوم ثاني وقف السياره في مكان بعيد وخالي .. البنت ماتت خوف .. قال لها بلهجته تبين ارجعك البيت .. قولي انا رجّال واقدر اضرك ولا لا ..!اذا قلتي انت رجال يا (وقال اسمه) وتغطيتي انا ارجعك البيت ومارح اسوي لك شي ..

طبعا رجعت البنت بيتهم بصياح وماصار لها شي .. والسواق اظن سفّروه ..

بس اهم شي .. عزّة نفسه .. مسيكين طعنته في رجولته ككككككككككككككككككك 

يمممممممممه يمه والله يخوفون .. !

#خلاص لاتطقّون وربي احب اسولف لكم .. خلاص سكت هاه (سكرت فمها بيديها )


ايوه نرجع لقصتنا ..

مضاوي وفاطمه وعلياء اخذوا البنت يهدونها .. وفدوى راحت ترد ع الجوال اللي مو راضي يسكت : هلا ديم 

ديم وفاقده اعصابها : هلا بعينج .. وحده منكم صاير لها شي قلبي حاسّني انا حرام عليكم 

فدوى كاتمة الصيحه : لا ديوم مافينا شي ..

تتطنز : باين من صوتكم مافيكم شي 

فدوى بهدوء تطالع الســـاعه : مو عندج محاضره الحين ؟

..... : لا ماحضرت قاعده احاتيكم .. الحين تقولين لي شصاير ,, حرام عليكم انتو ماتحسون فيني .. وربي قلبي قام يرقع من دخلت الجامعة .. طمنوني بس ..! ريحوني ..!

فدوى : ديم حبيبتي .. هدّي اعصابج .. وبقول لج .. ! 


زمـــــان .. لمّا كنا صغـــــار .. 

ماكنّـــــا نخاف ..!

وان بغينــــا نحس بالأمــــان .. 

مانحتـــــار ..!

يابحضــــن أمنـــا نغفى بالليل .. 

او بذراع أبـــونا نتمسّـــكـ ..

في النهـــــار .. !


في بيت ابراهيم .. كان حمود جالس في الصاله كالعاده .. وابراهيم لسه داخل .. سلم على ابوه وحب راسه وجلس جمبه 

حمود يطالع الساعه : بنتك ماجبتها ؟

ابراهيم : باقي لها ساعه قلت أريّح شوي 

جيني أطلّت بابتسامتها المشرقه وطلتها البهيه من المطبخ : بابا ابراهيم يبغى غدا 

ابراهيم بثقل : لا اذا جت ديم 

كشرت جيني : يبغى عصير بارد برا حار شمس واجد قوي ..

ابراهيم : أي جيبي عصير برتقال 

جيني ومتجاهله وجود حمود : طويب 

حمود : ياعلّج المانيب قايل وانا ماتشوفيني ؟

جيني : اووه سوري سووووري ايش يبغى بابا ؟ 

.... : فارقي عن وجهي بس .. مانبي منج شي .. 

جيني راحت وهي عارفه حمود راعي خناقات فبتجيب له عصير غصب طيب لايسوي لها مشكله .. 

حمود قرب من ولده اول ماراحت الشغاله : اسمع يابراهيم .. اليوم تكلم بنتك بموضوع الزواج .. وتعرف رايها 

ابراهيم ارتبك شوي : يايبه سد هالسيره خــلاص .. ماشكيت لك الحال .. عايش والحمد لله

.... : ومن متى وانت تشكي احوالك هاا ؟ انت ماتتكلم ولاتقول بس انا ابوك واعرف اللي بقلبك .. واحسك وحيد 

ابراهيم ابتسم : كيف وحيد وانتوا معاي ؟

..... : اقول بس بلا هالكلام المليق اللي ماله معنى ,, اليوم تكلم بنتك يعني اليوم تكلمها .. 

ابراهيم انتبه لجواله يدق : هذي هي تتصل ,, شكلها طلعت بدري , (شرب بقية العصير وقام واقف , اخذ الطاقيه ولبسها ..

حمود يراقبه : والشماغ ؟ 

ابراهيم ويفتح ازرار ياقة ثوبه ويعطي منظر واحد مرتاح ومرتب : مو لازم ,, بروح اجيب البنت واجي 

..... : ايه عاد ولو , الشماغ اكشخ .. 

.....ابتسم : يبه .. الحيــــاه إييييييييييش .. !

حمود ضحك : رح بس رح 

ديم كانت على اعصابها .. ماحضرت أصلا .. فدوى قالت لها السالفه كامله وبرضو ماتطمنت تحس ودها تروح وتكون عندهم بس هي عارفه صعبه والحين ظهر اكيد رجعوا بيوتهم ,, بس تحس انها مخنوووقه وماسكه نفسها .. ركبت السياره بهدوء وسولفت كم سالفه مع ابوها ,, وشوي الا هم واصلين البيت .. 

ديم وهي تتجاهل وجود جيني وتعلق عبايتها بنفسها : حطي الغدا جيعااااااانه 

جيني ومتجاهله وجود ديم : بابا يبي غدا ؟ 

ديم عطتها نظره مليانه من الضيق اللي فيها وجيني خافت ومشت .. 

حمود واول مانزلت ديم بعد مابدلت : ديم شرايج لو ابوج يتزوج ؟ 

ابراهيم ضاق لأن حمود فتح الموضوع عنه 

ديم كانت تربط شعرها ووقفت يديها تحاول تستوعب : من صجك ؟

حمود يتطنز : ليه شايفتني اضحك ؟ 

نزلت يديها وابتسمت : لا .. بس مادري فاجأني السؤال 

ابراهيم رفع ظهره : بعدين يبه .. ديم مزاجها اليوم مو شي ..!

ديم باستغراب : شدرّاك ؟

عطاها ابراهيم نظره وابتسم بحنان : لاصار خلقج ضايق توزعين ابتسامات يعني شوفوني ترا مافيني شي .. !

نزلت ديم راسها .. وعشان تتجنب اسئلتهم جلست للسفره ترتبها 

ابراهيم ومايحب يسأل بنته شفيها هو عارفها اذا ماكان شي خاص فهي بنفسها تتكلم : يللا يبه الغدا 

جيني جات رابطه القميص ع خصرها يقال لها لايتوصخ من الارض .. طبعا قاصده الاخت تطلع رجولها كككككككك مسكينه .. 

ديم وقامت فجأه اول ماشافتها : لا لا .. لحظه لحظه .. لوووو سمحتي يعني ..! ترا حتى انا عندي سيقان (ومسكت بنطلونها ) ها اطلع ؟ اطلع .. ونشوف مين الاحسن ؟ 

جيني تفشلت بس ابراهيم لف لوراه طالع الشغاله وبكل برود رجع يطالع في بنته اللي وجهها احمر وحواجبها معقوده : ليش معصبه طيب ؟ 

ديم تفشلت من نفسها لانها تكلمت بهالطريقة .. : بابا .. مره .. مررره مره على نياتك انت 

جيني نفخت نفسها ولفت راجعه تحسب ابراهيم يدافع عنها ..

حمود مغط يده للأكل : تركيها عنج , ماعندها سالفه 

ديم ومتنرفزة : شنو ماعندها سالفه ؟ يبه شفيكم انتوا مو منتبهين ؟

ابراهيم يحط له اكل في صحنه : منتبهين لشنو ؟ 

ديم : خلاص ولا شي .. 
حمود فهمها وقرب لها وهمس : ابوج مسوي ثقيل ومو فاهم ,, بس ماعليج منه لو ترزز في وجهه من اليوم لبكره مالتفت لها 

ديم ابتسمت برضا وتوّها حاطه الملعقه في فمها 

الا ابتسم حمود من ابتسامتها : هآ نخطب لأبوج ؟ 



الســـــاعه 9 .. والليل كان رايق وهادي .. بس فيه ناس عكّروا جوّه .. 

بالمجلس ..

فهد بصرامه : لا ماله داعي .. والموضوع مايطلع منكم والله فشيله 

الخال ابو مشعل : وشهو فشيله ؟ البنت ماصار لها شي ! عادي 

ضحك فهد بسخريه : قول للناس ماصار لها شي ..! ياخالي مصدق انت ؟ مين بيصدقك اذا قلت لهم ان البنت دافعت عن نفسها وضربته بكتاب مدري بأيش .. فلم اجنبي ذا .. والله يضحكون عليك ويقولون البنت لاعبه عليكم ولاتبي تقول لكم وش اللي صار لها بالضبط .. 

الخال الثاني : ايه والله مسألة سمعة ذي 

فهد زادت ضحكته : سمعه بس ..؟ يصير خيــر 

الخال ويقال له محتار : زين وش السواة الحين ؟ البنت تصيّح وحالتها حاله , وانا بصراحه مو فاضي كل يوم اسنتر عندهم عشان تتطمن هي .. وراي مسؤليات , خلونا نكلم أبوهم ونقول له يقطع شغله ويرجع ويكون وياهم 

فهد وانقهر : واحنا أهل ليش ؟ وش تبغون حمد يقول عنا ؟ 

الخال الثاني : يقول اللي يقول .. حتى انا بصراحه بيتي صغير وماعندي استعداد استقبل احد يسكن عندي عشان يحس بالأمان .. خــلاص هم البنات كذا خوّافين شوي وتهدى 

فهد قام واقف وشياطين الدنيا براسه : ماطلبنا منكم شي ,, انتو خوال انتو ؟ انتو عيله انتو ؟ هذا وانتم الكبار يطلع منكم هالكلام ..

ابو مشعل قام واقف : فهد احترم نفسك ولاتغلط .. 

فهد وباستحقار : لا ارتاح بقوم اطلع عشان ماغلط اكثر من كذا 

...... : انت ماتحشم احد .. شايف نفسك وراز خشمك ع الكل .. وتراك ماتمشّينا بكلامك محنا بزارين عندك 

فهد وبصراخ : شايف نفسي .. راز خشمي (ويعدد باصابيعه ) ما أحشم احد .. ماعلي .. اشوفكم يالمتواضعين .. الي قلوبكم بيضا مافي واحد منكم رضى يبادر .. انا ولد اختها اللي على قولكم راز خشمي ماهانت علي خالتي وانا اشوف ماعندهم رجّال وقلت ابشري انا عندج .. وانتوا اخوانها بالأسم بس .. ؟ 

الخال الثاني قام : وش قصدك يعني تبي تسكن عندهم ؟ ماتستحي انت ؟ بناتها يغطون عنك 

فهد وبيطلع من طوره : شف هذا شيقول .! انا وين وانت وين .. وش ابغى في بناتها انا .. 

.... : لا بس وش بيقولون الناس ولد خالتهم ساكن عندهم ؟ تبي يطلعون على البنت كلام ؟

فهد وبسخريه : لااااااااا ؟ لا صراحه ماكنت ادري بيقولون كذا .. ماكنت ادري اني لو سكنت عندهم بيطلعون كلام 

...... : لاتتطنز وتكلم زي الناس كم مره نقول لك حسن اسلوبك 

..... : أحسّن طلّ بعين ابليس ,, الشرهه علي اللي جالس معاكم .. أقوم أبرك لي 

...... : تعال منت رايح لين نطلع لنا بحل ..

التفت وباستحقار : الحل .. واحد منكم يجلس مع اخته وبناتها .. 

طالعوا الثنين في بعض وكل واحد وده الثاني يوافق 

ضحك فهد : هههههههه اجل انا بجلس .. , واذا طلع كلام من الناس روحوا امسحوه وراهم ,, لين يجي الأخ حمد ويلمّ بيته وبناته بدال ماحنا بالشين فيهم ..!

طلع فهد معصب .. وحرك سيارته رايح لبيت حمد .. وبكل نفس شينه تنحنح وراح للغرفه اللي جهزوها له .. رمى نفسه ع السرير واتصل ع رهف كم مره .. وماردت .. عصب ورمى جواله في الارض ولف ع جمبه ونام وحواجبه معقوده 



في غرفة صبا 

ديم طالعت ساعتها : إه بابا الحين بيجي ..يلا يللا ضم جماعي يللا فدو يللا 

فدوى ضحكت وقمات حضنت صبا وديم من الجهه الثانيه .. علياء ضحكت وجت لهم وحاولت تحوط الثلاثه لها : وانا بعد وياكم 

مضاوي : لاخلّصتوا منها جيبوها 

صبا ضحكت غصب عنها وهي كاتمه صيحتها 

علياء تطفشها : بس عاد ترى اول مره اشوف مغروره تصيح ! 

صبا بهدوء ونص ضحكه : مغروره بعينج 

ديم : آآآع .. آآآء آآآء بس وخروا بطلع انفقصت فقصه بضمير .. انتي يالمتينه لاعاد تضمين احد 

علياء دفتها : حراااااااااام لاتحطميني والله نازله خمسه كيلو .. يمماااااه (والتفتت لامها ) صج انا متينه ؟ والله وزني 60 بس 

ديم : ول ول ول وتقوووول مو متينه .. علياء شوووفي لج حل بكره مساعد يحط عينه على غيرج 

علياء صدقت وشوي وتصيح : وووووالله رايح في طولي والله مش متينه وووووالله

صبا ضحكت : علّوي ماعليج منهم انا قلت لج جسمج مليان وحلو , ولاتاخذين كلام من هالعصلا 

ديم ضحكت : تيب تيب تشووووفين بعدين اوريج شغلج ,, بابا جا الحين بروح ماقدر اطول والله .. سوري صبو 

صبا ضحكت : عادي ياقلبي اهم شي وجودكم كلكم 

مضاوي : ايه واحنا ماينفع مايطمن قليبها غير صديقاتها 

صبا : لا والله بس هم غير 

مضاوي ابتسمت لان صبا مرتاحه شوي : الله يخليكم لبعض ..

# سؤال .. هل تحسون بأن الأصدقاء كأنهم يبدون وكأنهم عائله ثانيه ؟(خانها التعبير ) 

سلمت ديم ولبست عبايتها وطلعت .. وشوي جا ابو فهد واخذ فدوى وامها لان فواز لحاله بالبيت .. وعشان مضاوي ترتاح .. 

صارت الساعه 2 وصبا ماجاها نوم .. تقنع نفسها انها مو خايفه .. حتى مضاوي قالت لها بتظل معاها في الغرفه .. بس هي كذا فيها غرور ! تقول انا مو خايفه وبنام لحالي ..كفايه انها انكسرت قدامهم كلهم وقدام فهد وخالتها .. مستحيل تقول لهم محتاجه لأحد وهي اللي انفجرت قدامهم بأنها محتاجه وجود ابوها .. 

ماقدرت ..! حست انها تعبت نفسيا .. قامت لسرير علياء وهزتها من كتفها بخفيف : علياء .. علياء 

..... : همممم 

..... : وخري بنام يمج !

بعدت علياء بدون ماتحس وانسدحت صبا جمبها ..


في الغرفه الثانيه .. الجوال يدق على نغمة نوكيا المملة والرسمية والبايخه (مقهوره منها انا ) 

فهد رد بنعاس : هممممم هلا حبي 

رهف بدلع بايخ : حبيبي ويييييينك خفت عليك ماترد.. مره مره مرررره مشتاقة لك 

..... ابتسم : لا والله انتي اللي وينج ادق وماتردين 

....... : قلبي حياتي عمري دنيااااي انت سوووري وربي اهلي كانوا عندي 

...... : مو مشكله حبي ,, قلت لج انا فيه شوي ظروف عندي بالبيت , يوم ثاني باخذج للجامعه وبنطلع نتقهوى سوى 

رهف انبسطت : ياااااي ووووااااااااااو ماصدق ,, متى يجي هاليـــوم بس 

....... ضحك : هههه قريب ان شاء الله 

رهف : زين قلبي ترجع تكمل نومتك ؟

فهد رفع ظهره : لااااااا بسولف وياحبيبية قلبي .. يللا 

...... : ههههههه يسلمو .. فهد لاتقول حبيبة قلبي كل شوي ترا والله أخق ولا أقدر ارد عليك 

...... : هههههههههه ياعيني يعني مستحيه مني ؟

..... : لا مو مستحيه عادي (ول عينها قويه ! ) بس قصدي ان الكلمه تدوخني واخاف يغمى علي و ماقدر ارد عليك ..ههههههههههههه

#مااااااااااااااااااااااااااااالت .. ماااااالت .. كشششششش عليكم ثنينكم .. 

طبعا بالنسبه لهم مافيه احلى من اوقاتهم سوا .. مر الوقت بدون مايحسون والساعه صارت 4 .. حتى جوالها فضى شحنه وشبكته ودق وكملوا سوالف 

فهد بعدما سمع صوت بعيد شوي : رهوفه حبيتي ثواني 

غطى الجوال بيده وقام فاتح الباب بهدوء .. ركز شوي في الصوت وكانت صبا تطلع صيحات مكتومه ع بالها الكل نايم 

عفس وجهه بطفش : ايوه وشكنتي تقولين ؟ 

رهف : كنت اقول بابا شرى لي عطر جيفنشي من فرنسا جابه قبل لاينزل هنا بالسعوديه, ريحته مررررره جنان بالمررره تدوّوووخ 

.... سكت شوي : اها 

...... : فهد شفيك ؟

...... : معليه حبيبتي انا مضطر اسكر الحين 

..... ضاقت : واااااي ؟ وااااي ؟

..... بقرف : عشان اختي فيها حاله نفسيه قاعده تصيح بروح اصرخ فيها يمكن تسكت 

...... : اهاااااا , تيب اوووكي بشتاااااق لك 

...... : وانا برضووو 

سكر فهد وهو عاقد حواجبه .. مو هامته انها تصيح بس قطعت عليه وهو يتنرفز مايعرف يكلم الا بهدوء .. طلع من الغرفه وقرب لغرفتها .. وركز شوي في صيحاتها .. باين انها تفرغ و لا تبي احد يسمعها 

فكر يطنش ويمشي بس حتى لو بيرجع ينام مارح يعرف من الازعاج (بيت ابوه اظاهر) فطق الباب بشويش وصبا انتفضت بقوووه ,, وردت بكل خوف : مــ .. مــين .. ؟ (وقامت من سريرها ولزقت بعلياء ) 

...... : انا فهد 

صبا ضاقت لانه سمعها : فهد شتبي ؟

..... : الحين مو اختج في الغرفه وياج ؟

.... طالعت علياء : أي 

..... : اجل ليش الصياح

...... : مالك شغل !

..... عصب : شلون مالي شغل يعني ما أنام ؟ 

..... عصبت : مو عاجبك ازعاجي روح بيتكم نام هناك 

...... فهد وهو يضرب رجله من ورا الباب : والنهآآآيه ويا هذي .. يابنت بتنطمّين ولا اروح بيتنا ؟ 

..... : لاتكلمني كذا .. بيتنا وبصيح كيفي 

...... : خلاص اجل بروح بيتنا وبكره يدخل عليج عامل ثاني وتعالي قولي خايفه 

..... صاحت : لا لا فهد لاترووووح الله يخليك اخاف والله اخاف 

ابتسم فهد : اجل سكري فمج وخلينا نتهنى بنومتنا , المفروض تريحونا ترا محنا مطولين عندكم .. 

...... : لاتذلنا بقعدتك درينا انك مغصوب .. 

........ : اقول بروح انام بس .. اسمع صياح بشيل قشّي واطلع (وضحك) 

....... : فهد انقللللللللللللللللع 

...... رفع حواجبه : انقلعي انتي بس ..!

# هل صدف وقابلتوا ناس أسلوبهم وأخلاقهم أزمه ! بس في قلوبهم طيبه واقفه بوسط الزحمة ؟ 


الكل حاول يطلع صبا من اللي فيه .. بعد يومين وهي هدت شوي .. فتجمعوا في بيت الجد لسبب مايعرفونه .. شكلهم جايين ناس او جيران .. 

فدوى وراسها لورا تلعب بشعرها .. : عيني من اسبوع ترفّ 

صبا وهي ترفع راسها من على رجل فدوى : أي عقلج سرحاااان وقلبج يدق بقووووه ومنتي على بعضج .. اممممممممم تحبين ؟ 

فدوى ضحكت بدون صوت : ياسخفج ! وين احب وفيه احد اقدر احبه ؟

صبا غمزت لها : انطمي .. الا تحبين 

فدوى وهي تلعب باسوارتها الموف : زمــــان .. لما كنا صغـــــار .. كان ممكن نحب .. ونعشق ونوله ... ونغـــــار 

ممكن نحسّ بحنين .مكن .نحب بلا هم ولا دموع وأنين .. ندفّق مشاعر واحاسيس تشهد لها السنين .. بس ماعدنا مثل اول واللي بقلوبنا مدفون للحيـــــــن ..

صبا فهمتها وابتسمت وكملت : امممم والحين مو زمـــــان .. صرنـــا كبار .. نفهم ان الحب بلوى ! وان اللي يحب وهو عـــــــاقل .. بنظرهم مجنون صار ..!

علياء صفقت : الله الله .. مسوّين لي فيها .. (وطلعت لسانها ) وع كلامكم يفشششل 

ضحكوا البنات 

علياء سحبت يد فدوى : المهم بعدين اكتبوا قصايد مدري شتسوون .. خالي يبيج برا 

فدوى استغربت : خالي ؟ شيبي ؟

.....هزت كتوفها وصرّفت : مادري بس تغطّي يمكن زوج خالتي يطلع او شي 

......قامت فدوى : ياربيه استحي شسوي اروح له اذا فيه احد معاه ؟

علياء بجديه : مامعاه احد بس انا اقول احتيااااط 

علياء بسرعه وقبل ماتنتبه لها فدوى غمزت لصبا اللي كانت شاكه ان فيه شي 

اما فدوى ولانها مستغربه لبست عباتها وتغطت وطلعت .. بس كانت حاسه ان فيه شي وقلبها يدق .. وفيه شعور غريب صار له فتره يراودها ماتدري ليش .. 

طلعت برا وتلفتت يمين يسار .. توّها بتلفّ .. وسمعت صوت هامس من وراها : واخيرا شرّفت مولان !

فدوى تجمدت ..وحاولت تركز في الصوت ..! فيه شخص واحد يناديها كذا .. شخص واحد ماغيره .. بس ماقدرت تلف .. تخاف يطلع هو فعلا .. بس هو جا ووقف قدامها .. ورفع الكاب الابيض وابتسم 

فدوى وبدون استيعاب : مششششششعل ؟

مشعل ابتسم : يس ,, مشعل .. (وغمز بضحكه ) مشعل الصايع .. الضايع .. الداشر .. الفاشل 

فدوى وهي ماتحس بنفسها : لاتقول كذا ! 

مشعل رفع كتوفه : مو انا اللي قلت عن نفسي كذا 

فدوى وهي مو قادره تشيل عيونها عنه لانه من عمره يشبه فواز حيييييل بس على أقل جمال , وقالت وشوي تصيح : مشعل .. انت ليه جيت ؟ 

...... ابتسم بشوق : نفس السبب اللي خلاني رحت ..!

سكتت فدوى ولفت راسها .. مرت ثواني ولفت جسمها بترجع داخله : ماله داعي وقفتنا هنا .. انا توّي استوعب 

مشعل برجا : لا فدوى .. تكفين ! بالموت رضت البنت تناديج .. وربي جالس هنا أنتظرج تجين 

فدوى : ..............

ابتسم بحنيه : ليه ترجفين ؟ اها عرفت .. مشتاقة لي وكاتمه !

....... : .........

اتسعت ابتسامته ورفع راسه للشجره اللي فوقه وقطع منها ورقه وهو يقول : مازال شعرج زي شعر مولان اللي بفلم الكرتون ؟ ولا صبغتي .. قصيتي .. ؟

فدوى وربكة الدنيا كلها فيها : مايخصك 

ضحك مشعل وقطع ورقه ثانيه و قعد يلفلفهم بيده : أوكي أوكي (ماي دير) ... لاتعصبين 

فدوى وتنرفزت من كلمته : كم مره اقول لك ماحب اسمع منك كلام زي كذا 

مشعل ويرد وهو مشغول باللي بيده : امممممم اخر مره قلتي لي قبل اروح .. والحين ودي تخانقيني 

فدوى وتدوس على مشاعرها : اصلا غلطانه انا واقفة لك هنا ,, مدري كيف حتى وقفت ومادخلت علطول اول ماشفتك 

مشعل اشر على قلبه : القلب يامولان ..القلب 

لفت فدوى وثبتت قوتها في خطوتها ومشت عنه .. وسمعته يناديها : لحظه 

ردت بدون ماتلف وهي ترجف : شتبي ؟ لو احد شافني اكلمك أنا بروح فيها , خلني ادخل

سمعت خطواته وهو يمشي ويوقف قبالها .. ويمد لها من بعيد شي اخضر وهو يبتسم : مدري كيف طلعت معاي ..

ركزت فدوى وهي تحاول ماتصيح ,, شافته مربّط ورقات الشجر على شكل قلب صغير .. بس ماقدرت حتى تمدّ يدها تاخذه 

مشعل يطالع بيده : ادري يضحّك وحق بزارين .. بس انا عجبني .. تيك إت .. (ويمد يده زياده)

مشت فدوى عنه لانها ماعادت تتحمل و دموعها اعلنت حالة الاستسلام .. وماتبيه يشوفها ..بس سمعته وهو يقول : اوك بحطه ع الشبّــــاك وبروح .. ادري مايطاوعج قلبج .. وبترجعين تاخذينه ..


رااايـكـم ؟؟


[9]

(حنــــــــــــين ..!! )


مشت فدوى عنه لانها ماعادت تتحمل و دموعها اعلنت حالة الاستسلام .. وماتبيه يشوفها ..بس سمعته وهو يقول : اوك بحطه ع الشبّــــاك وبروح .. ادري مايطاوعج قلبج .. وبترجعين تاخذينه

فدوى بكل هدووووء دخلت لهم .. ماشافت علياء اكيد هجّت .. !اصلا غرفة الحريم مافيها غير صبا تطالع تلفزيون

فصخت عبايتها وطرحتها والبرقع ولفتهم باهمال .. وصبا تراقب كل حركه منها .. علياء قالت لها كل شي ..

صبا : فدّو .. ليه ترجفين ؟

فدوى ولفّت لها وعيونها تدمممع :يعني ماتدرين ؟ رجع ياصبا .. رجع ..

صبا ومستغربه ليه كل هالدموع فقامت لها : فدوى من صجــج تصيحين عشان مشعل ؟ وين كلامج أول 

فدوى وكسرت هدوئها : ماسمعتي كلامه عشان تقولين كذا.. (وجلست ودموعها تنزل ) آآه ياكبر احساسي بالذنب ياصبا ,, ليش يرجع ماكان رجع 

صبا : تستهبلين انتي ؟ عارفه ليه رجع ليش تسألين ..

غمضت فدوى عيونها ودموعها تنزل : حرام عليه .. والله حرام 

صبا قربت لها وضربتها بالمخده : فدوى حرام عليج مايستاهل تصيحين عشانه 

..... طالعتها شوي : متأكده مايستاهل ؟ 

صبا ابتسمت : مادري مو انا اللي كنت أقول انه مايستاهل اصيح عليه يوم راح ..!

فدوى انقهرت وقامت واقفه 

صبا : وين ؟

..... ردت وهي تمسح دموعها برجفه : بروح اغسل وجهي لايشوفني احد ويعرف 

.....صبا ابتسمت وفي نفسها قالت "الكل عارف اصلا, تلعبين على مين انتي " !!

طلعت فدوى لبرا وهي متأكده انه راح لانه من يومها وبينهم احاسيس تصدق لبعض .. 

وقفت عند الشبّاك وبيد ترجف مسكت القلب الصغير وطاح منها ورجعت تشيله .. وطاحت دموعها ورجعت تمسحهم .. اخيرا راحت للمغسله اللي عند الانتريه وغسلت .. وحاولت تسحب أنفاس أكثر لأنها بدت تضيق .. وخافت تتعب .. بس ظلت دقيقتين وحضنت القلب بيدها ورجعت تدخل داخل وهي تحاول تثبت بس وين ! ..

في واحد من البيوت وتحديدا في الاحساء

ناصر يدف اخوه : أنا أوووووووول 

ياسر يدفه : لا انا اوووووول

ام ياسر وهي تكلم تلفون ومتلعوزه منهم : ياعيال قعدوا مو عارفه اكلم 

ياسر دف ناصر لوراه وطيّحه ع الارض : انا بكلمها اول اناااا اول 

ناصر قام وفيه الصيحه وسحبه من بلوزته : غشاااااااش انا الأووووول بكلمها 

ام ياسر ضحكت : اخوانج ازعجوني يتخانقون عليج 

ولاء : هههههه ياحليلهم حطي السبيكر ماما 

ام ياسر حطت السبيكر وهم يتخانقون ويكلمونها بنفس الوقت كعادتهم .. لفت لهم وضحكت ومشت رايحه لعند خواتها وامها اللي ساكنه عندهم بعد ماتوفى زوجها ...

بيت ابراهيم 

ديــــم : ماااااما وانتي بعد ؟

منال وبصوت هادي : ديم حبيبتي انتي ماتبين ابوج يتزوج ؟ 

ديم وهي ماسكه الجوال تدور في غرفتها : ماقلت ما أبيه بس أحسبكم تمزحون 

منال : لا مانمزح .. جدج مكلمني ومعصب يقول انتي تتهربين من الموضوع 

..... : ووووووووالله ماتهربت بس اخر مره قالوا لي كنت معصبه 

..... : ياديم انتي بعد مردج بتتزوجين 

انتفضت ديم : أي بس مو الحين 

...... : وثابت ؟

ديم انقهرت : ثابت ! قالت خالتي ان الموضوع رسمي .. ؟ ماقالت
...... : لا بس هي تحبج وتبي تحجزج لولدها 

..... : بلوزة انا تحجزني ؟

...... : ديم شالكلام ؟ ترا ثابت مافيه شي ونوال امه تصير خالتج 

...... : ماما .. ماما افهميني .. خالتي فتحت معاج الموضوع بعد اخر مره ؟

...... : ايه ,, بس ماحددت شي 

ديم حمّرت لانها ماتوقعت من نفسها تتكلم بهالموضوع مع امها وبهالطريقه : ماعلي مني ولا من ثابت هذا .. انا علي من بابااااااااا .. 

...... : مادام يهمج دوري له وحده , ولا لايكون ع بالج زي المسلسلات تحسبينا بنرد لبعض ؟ 

...... توترت ديم : لا ادري ماتبون بعض .. بس و الله الموضوع صعب .. تدرين الشغاله هذي تتلزق في بابا ؟

منال ضحكت : خـلاص لقينا العروس 

ديم عصبت فكرتها جاده : ماما ! 

...... : ههههههه امزح وياج .. مابقى الا ذي بعد .. 

...... : تيب بعدين بفكر في وحده تصير مرت ابوي .. ياسلام ! 

منال بحنيه : هذا حبيبتي العاقله ..! ها جايه الاربعاء هذا عندنا ؟

ديم ابتسمت : ان شاء الله وبنتفاهم ع هالموضوع وبتعلميني اوووك ؟ اوووووه صح زواااااج علياء الخميس 

منال : علياااء مين ؟

..... : اخت صبا زواجها هالخميس يالله انا كيف نسيييييت باقي لي الاكسسواااااار .. يللا ماما بروح اكلم جدي اخليه يقول لبابا يوديني السوووووق ضروري اكمل ..

ضحكت منال من حماس ديم : يللا الله يوفقها وعقبال ما أفرح فيج 

...... : ماماتي يعني مايكفي اني بنتج عشان تفرحين فيني هههههههههههههه

...... : هههههه مصدقه روحج .. الا يكفي وحيل بعد ... 

...... : ههههههه تييييب يللا سلمي عليهم .. 

...... : ان شاء الله .. يللا فمان الله 

سكرت ديم ونزلت للصاله .. وين ماكانت جيني تمسح الرخام 

ديم : بس بس الصاله نظيفه والله فيج وسواس انتي 

جيني عصبت : ايس فيه انا يسوي تمسيح 

ديم ابتسمت ويدينها بجيوبها : كم مره انا اقول لاصاروا ابوي وجدي في الصاله لاتفكرين تنظفين ؟ بعدين نظفيها 

جيني تجاهلتها وكمّلت 

ديم حمقت وراحت لجدها : يبه ! هذي حالفه تخلي بابا يتزوجها 

حمود صرخ ع الشغاله : انتي يالجنّي مدري شسمج .. روحي خلاص لاتمسحين 

خافت جيني واختفت عن انظارهم بسرعه 

حمود ويكلم ابراهيم : وانت ماتصرخ عليها ماتقول لها شي 

..... ابراهيم بلا مبالاه : ماعلي منها 

ديم جلست جمب ابوها : بابا .. أقول يعني .. ماتبي انت .. (وتكمل بخجل) وحده يعني بمواصفات معينه مثلا 

ترك ابراهيم الكتاب اللي بيده والتفت لها وابتسم .. واعتدل في جلسته , وخذ له ثواني يسرح في وجهها وكنه مو مصدق انها كبرت وجايه تفاتحه بهالموضوع ..!

ديم باحراج : بابااااااااااا !

ضحك ابراهيم بهدوء ولمعت بعيونه نظرة حنان : لأ .. أبيها على ذوقج وابي أنتي تحبينها .. هذا اهم شي .. 

استحت ديم وابتسمت : تيب ..

حمود : اقول انتي يللا دوّري وحده لأبوج 

..... :طيب جدي لاتدف ..!

حمود باستغراب : .. وانا تحركت من مكاني عشان ادفّج !! انا مالمستج حتى .. 

ديم كتمت ضحكتها : لا قصدي يعني تدف بالكلام .. (ولما شافت حمود عفس وجهه ومافهم .. غيرت الموضوع لايطلبها تشرح له .. فقالت بحيره ) : زين انا ماعرف في هالأشياء ..!

حمود : تعلّمي ..! 

ديم وحيرتها تزيد ..موضوع صعب صراحه .. هي بنت ماتعرف لهالأشياء وتخاف تظلم احد بقراراتها .. 

حمود : ياريم قلنا لج ام ياسر تنفع 

ابراهيم منزل راسه مسوي مو مهتم مين تطلع ذي ام ياسر 

..... : جدي شفيك على ذي بالذات ..؟

حمود بطيبة قلب : كنت اعرف ابوها من اول .. وبعدين يابنتي انا راحم عيالها يحتاجون لأبو .. 

ديم تذكرت ياسر وناصر : ايييييي صح شقصتهم ذول هم يتامى ؟

ابراهيم سفط الجريده وقام 

حمود : ابراهيم اقعد ..!

ابراهيم بحرج : معليش .. سووا اللي تبون وقولوا لي 

ديم وبدهشة وكالعاده تكلم نفسها بصوت عالي : أول مره أشوف بابا مستحي كذا !

حمود : هههههههههههههههههههههههههههههههههههههههههههههههههه هههههههههههههههههههههههههههههههههههههههههههههههههه ههههههه

ابراهيم طاح وجهه بس ابتسم : ديم شالكلام ؟ 

ديم تفشششششلت وغطت وجهها : سوووووري 

حمود وقف ضحك لأنه شاف ابراهيم انقهر منه : سمعي أقول لج السالفه .. 

ديم وتطالع ابوها : بابا انت تعرف سالفتهم ؟

ابراهيم : ايه .. من زمان .. بس مو الكل يعرف .. 

..... : أهااااا .. زين يللا ( راحت وجلست جمب جدها وبكل تلقائيه حطت رجل على رجل ) قول جدي اسمعك 

حمود ويضرب فخذها بقوووه : عدلي جلستج 

ديم وشوي تصيح وهي تمسح ع رجلها : آآآآي جدي ليش تطق ؟

...... : ليش اطق ها ؟ شالقعدة حقت بنات ذي ..!

ديم وترمش بعيونها : مادري على حسب ذكري فأنا بنت !

ابراهيم ضحححك وهو عند الدرج : يبه خلها .. ترا مارح تقدر تغيرها 

ديم وبدت عناد : لا لا اظاهر يبيني اجلس كذا .. (ومدت ذراعها ع طول الكنبه ورخت ظهرها يقال لها جلسة عيال .. كلها ثواني وسحبت يدها وعقدت حواجبها : آآآي يدي عورتني ما أبي أقعد كذا بقعد زي ما أبي 

..... : بكيفج بس الحركه اللي سويتيها مســاعه(قبل شوي ) لاتسوينها (قصده رجل عل رجل ) 

ديم ونزلت رجلها للارض كنها قاعده بفصل : قول السالفه جدوووو يلللا 

ابراهيم ضحك ع حركة بنته وتركهم ماسك الدرج ..

وفجأه تنط جيني من مادري وين : بابا يبغى سوّي غسيل غتره ابيض و لا غتره احمر .. 

ديم وبسررررعه : غسلتهم انا ثنتينهم شكرا ..!

جيني التفتت يقالها معصبه : هذا شغل انا .. انا في سوي ..

ديم : هذا في بيت أنا .. أنا في قول ايش سوي 

حمود يهمس لها : كفو .. !

ابراهيم يقال له يهدي الوضع : خــلاص اكويهم (يقصد جيني ) 

راحت الأخت طيرااان .. وديم ماتت قهر .. 

حمود ينغز ديم : ماعليج منها ناقصة عقل .. 

ديم وسرحانه مكان مامشت الشغاله .. وفي بالها " والله ماهي ناقصة عقل براسها سبع عقول وشكلها ناويه تأثر عليه غصب .. بس وووين وديم موجوده !! " 

الثـــلاثاء : 

فدوى وماسكه الجوال بكتفها ويديها مشغوله تمشط شعر فواز الكثيف لأنه مشط كل جهه ع جمب بغير ترتيب : يابنت ليه معصبه خــلاص العزيمة وبنروح ان شاء الله 

صبا : مآآآلي خلق وعرس علياء الخميس ..! ناااشبة لي 

...فدوى وتحاول تتجنب تقول اسمها قدام فواز : ياحبيبتي مارح يصير شي .. اصلا خالي مسويها عشان اختج قبل لاتسافر وعشان الأخ ولده اللي راجع من السفر 

فواز لما انتبه ان فدوى تغير وجهها من جملتها الأخيره : ماتبغين .. مين .. مايرجع ..؟

فدوى ابتسمت له واعطته المشط بحركه تدل على انها خلصت وابتسم لها وطلع مانتظرها ترد .. فرجعت تكلمها : مارح نطول حتى انا مالي خلق اروووووح .. بس قووومي لبسي شجعيني .. 

صبا : زين شلبس ؟

..... : اممممم مادري حتى انا محتاره .. الا صج فهد عندكم ؟

صبا ضحكت : هههههههههههههه فهد رجل الأمان ؟ لا حبيبتي اخوج هذا برااا طول الوقت بس يجي عشان ينام .. 

فدوى ابتسمت : شسوي فيه .. يللا هانت ابوج بكره ان شاء الله راجع 

..... : ان شاء الله .. 

....... : صبا 

..... : هلا .

...... : امممممم , انا احس اني مطمنه شوي .. وبرضو ديم توني مكلمتها وهي برضو .. هل هذا دليل على انج بديتي تطلعين من الموقف اللي صار وتتطمنين شووووويه 

صبا ابتسمت : ياحلوكم .. أي و الله أحسن بكثييير .. ماقدر اكذب وأقول نسيت .. بس احسن 

..... : اها .. حلووو ,, امممم تدرين شكلي بلبس تنورتي بربري القصيره .. 

...... : ايييي حلوه ذيك .. (وراحت لدولابها تحوس فيه ) امممم البس انا البرمودا الكحلي مع بلوزة سماويى كذا كشخه شوي ؟

..... : يا .. حلوووو

..... : أقول فدوى .. سؤال يعني .. شناوية تسوين مع مشعل بعد الموقف ؟

...... ابتسمت : مادري .. سكتي بس الله يستر لاأشوفه اليوم .. لو شفته بصيح تدرين شلون يعني بصيح .. يعني خليج قريبه 

صبا ضحكت : لا شدعوه عاد بتكونين قوية ان شاء الله 

..... بهدوء : من متى وانا قويه ؟ تلعبين علي ؟ خليج مني انتي بس وروحي لبسي 

...... : طيب ,, تدرين .. وربي في لحظات تجمع اهلنا اتمنى ديم تكون ويانا .. 

...... : وربي حتى أنا 

..... بعفويه : خطبيها لفهد خلينا نصير نساااايب 

فدوى انفجعت : فهد لااااااااااااااااااااااااااا حرام بيلعوزها لاااا 

صبا : طيب اجل .. (وكانت بتقول فواز بس سكتت ) 

فدوى فهمتها : خليها بسالفتها مع ثااابت بس الله يعينها ..

صبا وقبل لايزل لسانها : اوووك اجل بروح ألبس .. 

...... : اوووووووك .. 

سكرت فدوى منها وجهزت ثيابها وبدلت .. تنورة بربري بكسرات للركبه .. ومعاها قميص رسمي أبيض .. وصندل بني فلات (بدون كعب ) 

ابتسمت برضا ع شكلها في المرايه .. صاير رسمي على كاجوال .. سحبت عقد لولو ولبسته .. وقبل لاتكمل راحت تتطمن ع فواز .. وكعادتها وقفت قبل تدخل 

كان جالس ع السجاده وشكله كان يصلي .. معطيها ظهره ورافع يدينه : يارب .. يخلوني اليوم .. أروح معاهم .. يارب .. !!

بدون أي شعور ركضت فدوى لأمها وهي تحلف انها بتقنعهم ياخذونه معاهم اليوم ولا بتسوي لهم مصيبه .. وصلت لأمها وهي مسوية قويه ماتبي تصيح 

فاطمه : شتبين انتي بعد ؟

فدوى باصرار : فواز بيروح معانا اليوم ! ولا انا بقعد 

..... : شتقعدين انتي صاحيه ..؟ تبين خالج يزعل ؟ مافيه بتروحين غصبن عنج .. 

.......فدوى وتأشر ع غرفة فواز : حرام عليكم الرجّال يصلي ويدعي يقول يارب يخلوني اروح معهم .. 

...... : رجّال ..!بزر قالت لي رجّال !

..... : بيروح فواز ؟ ولا أفصخ ثيابي وأرجع البس اللي كنت لابسته ؟ 

ام فهد : لا مالي خلق اتخانق لا وياج لا ويا خالج .. طسي كملي لبسج 

ابو فهد يدخل ويطالع ثياب فدوى ويكشر : شذا ؟ قصير ويفشل ..!

فدوى ابتسمت : يبه لتحت الركبه ..!

ابو فهد ومو عاجبه الموديل اصلا : كنها حقت بزارين وكاروهات بعد كنها حقة مدرسه روحي بدليها , وشالبلوزه حقة جامعه ماعندج غيرها ولا مانعطيج فلوس احنا .؟

فدوى تصرفهم كالعاده : طيب بغيّرها خــلاص 

مشت عنهم بانتصار رايحه لغرفة فواز وطقت الباب ..

فواز لفّ لها واول ماشافها قام : اللللللللللللللللللللللللللللله .. حلوه انتي .. فدوى 

فدوى بخجل : شكرا 

ضحك فواز وعلطول راح لها وحضنها : مره مره مره حلللللللوه

فدوى ابتسمت بس فكته بهدوء لايشوفونه ويلعنون خيّره .. : فواز امي تقول لك لاتتأخر ألبس ثيابك بسرعه 

فواز وكنه مو مصدق : وووووالله .. قولي لي .. شلبس (وركض للدولاب يفتحه ) 

ابتسمت فدوى وقلبت ثيابه وطلعت له بلوزة تجي قطعتين .. وحده قطنية بيضا كم طويل فوقها قميص نص كم كاروهات ابيض واحمر سبور 

سحب فواز بنطلون جنز : هااااااااااذا .. صصصصححح ؟

ضحكت فدوى : أي البسه يللا انا بروح اكمل ..

فواز : ايه وحطي بعد هذا وهذا (يأشر ع عيونه وفمه قصده كحل وروج ) عشان تطلعين .. أحلى أحححلى 

وردت فدوى : طيييب 

فواز بعفويه : بس انتبهي .. لاتطلعين .. احلى من صبا .. 

امتعضت فدوى بس ضحكت : ولا يهمك ماحد احلى منها 

طلعت رايحه لغرفتها والافكار رايحه جايه .. يحب صبا وهي ماتحبه واصلا المعادله صعبه ويمكن حلها مستحيل بالنسبة لحالة فواز ..

وقفت عند المرايه ولبست حلق بني .. وشخطت الكحل وشوي يدق الباب 

فدوى فتحت الباب وابتسمت ع شكله 

فواز : شفيها ذي .. مو حلو .. شكلها (يأشر ع بلوزته ) 

فدوى ماسكه نفسها : فواز حبيبي .. هذي البيضا هي تحت .. وهذي هي اللي فوق .. 

فواز فكر شوي : اها .. طيب 

(ومسك بلوزته بيفصخها ) 

فدوى : لا لاااا روح غرفتك 

فواز ترك بلوزته : امممممم .... يوم كنا بالمدرسه .. اول .. قال الاستاذ .. عادي بدون بلوزة .. مو حرام .. فهد .. ابوي .. بعض الاحيان .. يمكن اذا تروشوا عادي ..!

فدوى ابتسمت : ادري ادري بس انا استحي .. لا انت ولافهد ولا ابوي 

ضحك فواز : طيب خلاص .. تستحين لا .. بروح غرفتي .. 

مشى فواز وهي تنهدت ودخلت 

#اي والله حتى انا استحي ( من كلّمها ذي ) ..!

مضى الوقت والكل يتجهز .. صبا بين لحظه والثانيه تسرح وتطالع الباب وتسترجع الموقف .. فدوى بين لحظة والثانيه تسرح بمشعل اللي طلع لها فجأه وكنه حالف مايخليها .. تطالع القلب الصغير المعلق ع تسريحتها واللي بدى يصفرّ .. وتبتسم وتتذكر وترجع تنتفض وتراودها احاسيس غريبه .. قصدي غبيه !

في بيت الخال ابو مشعل .. كان الكل قد وصل .. الا مشعل اللي راح يسلم على احد من اخوياه ..

ماطوّل .. دخل وسلم عليهم .. لين وصل لفواز وضحك ورحب ترحيب حــاااااااار .. بس ماكان شي مستغرب لانهم عارفين علاقة فواز بمشعل 

مشعل : هاااااالاااا هااااالا ابو الشباب 

فواز وتذكر وجه مشعل علطووول ضمّه : صديييييقي ..!

مشعل فكّه وقام يتأمله : ايه بعد احسب انك تغيرت (يقصد شكله ) 

فواز وطاير من الفرحه : انت زي المرايه ..! (يقصد انه يشبه له ) 

ابتسم مشعل : ايه بس في الظلام خخخخخخخ (يقصد انه حنطي وفواز ابيضاني ) 

ضحك الكل .. وكمل مشعل سلام ع كل المجلس .. وجلس ع احد الكنبات يراقب فواز الي باين انه فرحان برجعة مشعل بس غاصب نفسه يسكت وكنه خايف من الناس اللي حوله 

مشعل وهو جالس ومركّي ذراعينه ع ركبتينه : فواز .. انت شفت سيارتي الجديده ؟

فواز : لا 

مشعل : تجي نلفلف ؟

ابو مشعل : الحين الناس جايين لك تقوم تاخذ ولد عمتك وتلفلف معه 

مشعل يطالع المجلس .. كل الموجودين اهله القراب مره : عادي دقايق وراجعين .. فرصة فواز هنا 

فهد ومايحب مشعل فهم انه يلمح لهم انهم مايطلعون فواز كثير معاهم : روح احد قايل لك لا 

ابو مشعل تفشل : عمامك جايين عشانك ..

مشعل ابتسم : تسلم لي هالجيه .. وانا اشيلهم في عيوني .. بس فواز الكل يعرف انه غالي على قلبي .. 

ابتسم الكل فاهمين قصد مشعل .. من اول وهو معاه ..

مشعل يحرك مفاتيح السياره بيده وماعليه من احد : قوم .. دقاايق وراجعين لهم ...

بالصاله ..

علياء : الحين تلقين فواااز مبسووووط لان مشعل رجع .. 

فدوى سرحت تتذكر علاقة فواز بمشعل : اها 

صبا : ايه صح .. 

علياء : اللووووووو فدوىىىىىىىىى 

فدوى التفتت : ها ؟

...... : لووووسمحتي تراني بتزوج وبرووح عطينا وجه شوووويييييه 

فدوى ابتسمت : ههههههههههههه ابلشتينا كن محد تزوج غيرج ..!

علياء استعدلت بحركة تدل على انها بتقول شي مهم : ايه تكفووون خلونا نتفق ونتأكد ونتطمن ع وضع العرس الخميس 

صبا وتبي فدوى تنسى مشعل وتدخل جو معاهم : ايه المصوره خلاص كلمناها ......


مشعل ركب السياره وقلبه مع بيتهم .. يدري انها موجوده داخل .. يدري انها تفكر فيه بعد .. ابتسم غصب عنه كعادته لما يفكر فيها .. كان ممكن يطلّ من أي جهه ويحاول يشوفها .. مشتااااق لها حيل .. بس ولو .. هو يحبها هي .. مايهمه يشوفها ويشوف وش لابسه وكيف شكلها .. عنده مبدأ انه لما حبّها ماكان لشكلها .. ويوم شافها اعجبته زياده .. بس هو مقتنع انه كونه يحبها .. مايعطيه الحق أنه يسرق لها نظرات .. !! ( الله لو كل الناس يفكرون كذا ..! ) 

فواز ويحوس بازرار السياره ويوصل اخيرا لولاعة السجاير : هذا .. حق الدخان ... صح ؟ 

ابتسم : ايه 

...... ببراءه : تشرب دخان .. انت ؟ 

مشعل ابتسم : لا .. مو كثير .. (سم تايمز ).. (وشال الكاب من راسه وحرّك شعره الكثيف اللي مطابق لشعر فواز ..) ها وين نروح ؟

فواز ويتأمل شكل مشعل : أقولك .. يصلح الناس يبدّلون ؟

مشعل بحنيته المعتاده : كيف يبدلون ؟

....ابتسم فواز : انت .. حتى عيونك .. نفس حقّوني .. خلاص صير انت اخوي .. بدال فهد ..!

مشعل ورق قلبه وابتسم بحنان : لا ... انا اخوك .. مع فهد شرايك ؟

ابتسم فواز برضا .. وداس مشعل ع البنزين ..............

ومر الوقت .. مر الوقت .. مر الوقت .. 

ديم والوقت يمر ,, مع امها بالجوال على سالفة أبوها .. تحس انها مرتبكه ومتوتره لما صار موضوع زواج ابوها بيدها .. 

ابراهيم صــــار كل تفكيره بموضوع الزواج .. كأنه بدى يحن لأحد يونـــــسه .. وحده حمود مايقدر يكونها .. وديم ماتقدر تكونها .. وماحد يقدر يعوض عنها .. وكنه كان يقنع نفسه طول هالسنين بعكس كذا .. 

صبا .. حنت لأبوها ..! مع انها ماتوقعت بيوم من الأيام بتحس بكذا ..!

فدوى .. بالها مع مشعل .. حنّت لايامها معاه .. بس لازم تدوس على قلبها ..

علياء : انتي وياها اتكلم مع جدران انا ؟

صبا وفدوى : وشششششششششو ؟

..... : اقول انقلعوا .. صار لي ساعتين اتكلم 

فدوى وتثاوبت ورجعت ظهرها : آسفين أبله علياء سرحنا شوي ..

صبا تطالع الساعه عشر ونص : ياربي شكل ماما وخالاتي تحمسوا مع موضوع ومو ناوين يرجعونا البيت بكره ورانا دواااااااااااااام ..

فدوى : اكيييد يتكلمون عن ذي (اشرت ع علياء ) 

علياء : واثقين مررررره 

برا البيت .. وصل مشعل بعد ماوصّل بعضهم .. وابتسم اول مادخل لانه حس انها مازالت موجوده ببيتهم .. شاف انوار المجلس مطفيه .. عرف ان ابوه راح الصاله مع خواته .. ومع البنات .. وشكل البقية راحوا .. بقوا هذول يتناقشون في موضوع شكلهم .. واضح الحماس من الصاله .. 

اول مايجي عند الانتريه .. يقابله مجلس الرجال الفاضي .. وبعده ع اللفه مجلس الحريم .. وبعده بلفه الصاله .. 

ضحك .. ! تذكر انه يكره تصميم هالبيت ..! 

تنحنح يعطيهم خبر انه موجود بس مارح يدخل .. 

حتى مجلس الحريم فاضي ومفتوح الباب .. وطبعا فتح النور ودخل .. 

رمى مفتاحه ع اقرب كنبه .. وبابتسامه مافارقته مشى لعند الشمّاعه وكنه عارف وش يبغى ..!

وقف ومسك قلبه .. وقال بنفسه "آآآه يامولان .. لو تريحيني بس " !!

يذكر هو .. لا مايذكر قصدي يحفظ صم .. ان فدوى اذا تعطرت ترش ع رقبتها .. فتبقى ريحة خفيفه عالطرحه .. 
عطرها "سينما" اللي مستحيل ينساه ابد ..!

مد يده للعبايات .. وغمض عيونه يدوّر طرحة فدوى .. !!

ابتسم لما لقاها .. سحبها وشمّها وبدون مايحس ضمها لصدره ... 

مرت ثواني .. خلته يستوعب انه حنّ لها ..وضحك على نفسه .. بس عادي مايهمه !! 

التفت للباب لايكون احد انتبه له .. بس باين ان الكل في الصاله .. وشكل الباب مفتوح مارح يقدر يمر ويطلع فوق لغرفته .. لان الدرج من الصاله ..

يحس انه تعبان .. من اول ماجا من السفر والعزايم رايحه جايه بسبب كثرة معارف أبوه .. غدا وعشا واهله في الصبح و الليل ..

جلس وسند ظهره .. والطرحه بيده .. طالع الساعه وابتسم .. وتثاوب .. مايحب يفكّر احيان بالأشياء اللي بيسويّها .. ومايهمه أحد .. 

فعشان كذا ..قام للشمّاعه .. وسحب العبايه .. وسفط الطرحه .. وانسدح ع الكنبه .. وحطها تحت راسه !!!!! وتلحف بالعبايه ...! 

وغمض عيونه يشم الطرحه .. كنه حالف يسحب كل الريحه منها .. !!

والا يبغى ينام على عطرها .. سواء رضت أو مارضت ..! وتركهم كلهم في الصاله .. وسوى اللي براسه ..!

ونام !
[10]

(وابتـــــــــدا المشـــوار .. ) 


صبا : اوك بروح اجيب العبايات ..

مشت صبا للمجلس وفتحت اللمبه .. واول ماشافت واحد منسدح رجعت على وراها بخوف .. وقفت ثانيتين تستوعب وبعدها حطت يدها ع فمها لاتطلع ضحكتها ... ورجعت ررركض للصاله 

صبا وهي توطي صوتها لاحد يسمعها غير فدوى وعلياء : بنااات لايفوتكم منظر بمليون ريال !

قاموا وراها علطول بدون مايسألون .. واول ماوقفوا عند باب المجلس ارتعبت فدوى وخنقتها العبره : عبآآتي ! 

علياء ضحكت : مجنون مجنوووون .. آي بطنييي أأأي 

فدوى ضربتها : ياحماره انتي وياها تضحكون ها ؟ الحين كيف اجيبها ؟

صبا رفعت حواجبها ونزلتهم : روحي له صحّيه وقولي له لو سمحت ابغى عباتي 

فدوى عصبت : انقلعي بس 

علياء : يحليله هالعاشق مهوب صاحي ابد !

فدوى رمتها بنظره : انطمي بس 

تكتفت فدوى وهي تطالعه وهم واقفين عند الباب .. والاخ نايم مبتسم بعد ..

صبا رحمتها .. فالتفتت لعلياء : علياء شلون الحين ناخذ عباية البنت بدون ماحد يدري ؟ 

فدوى وخلاص الدمعة بعينها وحست ان تنفسها بدا يضيق : حلوه ذي ماحد يدري يمكن فيه احد شافه الحين ..!

صبا وماتحب فدوى تضيق : لا خلاص .. علوي هاتي جلال من الصاله لاحد ينتبه ..

راحت علياء مبتسمه وجابته 

صبا : ادخلي انتي صحيه 

علياء ارتاعت : لا والله مانتي صاحيه ..

فدوى : الله يخليج علياء انتي تعتبرين متزوجه عادي يعني هو بينحرج منج بس احنا صعبه ..

طالعتهم علياء ثنتينهم وكسرت خاطرها فدوى .. وهي تمون على مشعل واكثر وحده عارفه سالفته مع فدوى من زمان .. فغامرت ودخلت واخذت عبايتها هي وصبا .. وطلعت .. 

فدوى وهي ترجف : وانا طيب ؟

علياء : ايه لحظه .. بلبس العبايه بس هالجلال شفاف لححظه 

تكتفت فدوى ورجعت ترجف بخوف .. مهبول هالمشعل طول عمره مهبول 

علياء تبرقعت : يلله يابنات ادعوا لي ان الله يوفقني في هالمغامره ...

فدوى مسكتها من ذراعها : شكرا شكرا وربي ما انساها لج 

علياء مسوية قويه بتتشجع 

صبا لبست عبايتها : امشي نلف من الجهه الثانيه عند الباب الثاني .. اذا شافونا الحين واقفين كذا بيسألونا شالسالفه .. 

فدوى أيدتها وراحوا للتهويه وقفوا عند الباب الثاني بس بعيد شوي 

علياء واقفه عند الباب .. محتاااره شتسوي وشتقووول .. يللا هي الكبيره لازم تتصرف .. وبعدين حلو انها اكبر منه ماتستحي منه كثير .. 

وقفت بعيده شوي وقالت بصوت واطي وباين معصبه من حركته : مشعل .. مشيعل !

مشعل خذ له ثواني وقلب جسمه شوي وبعدها فتح عيونه : نعم مين انتي ؟

..... : مشعل وووجع ...! صاحي انت ؟ شمسويّ ؟ (تأشر ع العباية ) 

رفع مشعل ظهره وضحك غصب عنه وهو يستوعب الموقف .. وبعيون كلها نعاس .. رفع العبايه ومدّها لها : سووووري ابله علياء .. لقيتها وتلحفت فيها 

علياء وشوي بتضحك : لا والله ؟ احلف بس .. ! 

ابتسم مشعل وسفط الطرحه وقربها له وشمها اخر مره .. واعطاها لعلياء : خــلاص لاتعصبون .. رجعناها ..(وطالع الساعه) وربي تو ماغفت عيني ماخذت لي عشر دقايق 

علياء سحبتها بقوه : اقسم بالله مالك داعي بغيت توهق البنت .. لا وبعد قاعد تشمشمها قدامي ..

اتسعت ابتسامته : نو بربلم ... يو نو آي لاف مولان .. اتز اوكي (رفع اكتافه ) 

علياء كشت عليه 

ضحك : ترا حتى عقب ماتتزوجين لازم تشبكيني معها حرام عليج انتي مثل اختي و الله يعلم ماأمون عليهم كثرج ..

علياء أشرت ع الباب الثاني : زين زين اطلع بس لاتسوي لنا سالفه ..

مشعل : اتز آور هاااااااااااااااااااااااااوس .. 

علياء : ادري وياوجهك اطلع لين نطلع احنا 

مسك مشعل الباب اللي يطلّع للتهويه : طييييييب لاتنفخين .. 

برا .. كانوا واقفين صبا وفدوى .. 

صبا متحجبه لسه ماتغطت .. وفدوى عبايتها مع الأخ .. تنتظر الفرج ..

فدوى تكتفت وكل شوي ساحبه يدها تلعب بشعرها وعيونهم ع الباب يتوقعون علياء هي اللي بتطلع منه ..

فدوى وباين ماسكه نفسها وتحاول تمنع نفسها ترجف : اقسم بالله ان هذا الشي الي اسمه مشعل مو صاحي .. وربي حالف مايخلي فيني ذرة عقل .. 

مشعل فتح الباب وهو يضحك بعيون دايخه ولّا يشوف الثنتين قدامه .. 

فتح عيونه على كبرهم : بسم الله ! 

فدوى ومابعد تستوعب .. توقّفت حركتها على يدها وهي تلعب بشعرها .. وتشوف مشعل يطالعها واقف قدامها ... وماحست الا بصبا تسسسسحبها لورا : فددددددوى صاحيه انتي لييييش ظليتي وااااااقفه ؟

فدوى وبس عيونهااللي ترمش : .........

علياء من وراهم معصبة : وشفيكم ؟ يلعن ابو اللقافه ليه تجون من الباب هذا انا قايله للولد يطلع من هنا .. 

صبا : شسوي خفت خالاتي يشوفونا 

علياء تكلم فدوى : عسى ماشافج كذا بس ..!

فدوى :......

صبا تتطنز : لا ابد ماشاف ولا شي.. اتوقع حفظ حتى كم مربع بتنورتها والاخت بعدها واقفه 

مشعل ضحك وهو مازال واقف بالجهه الثانيه .. قلبه قام يدق بقوه من بعد ماشافها .. ضحك زياده ع نفسه وقال بصوت واطي : شفت يامشعل .. الاعمال بالنيات .. انا ماقزيتها وحاولت اشوفها وهي جت بنفسها لعندي.. 

سرح شوي يحاول يركز في كلامهم ويسمع وش يقولون .. 

فدوى والصيحة واصلتها وتبعد العبايه عنها وتتنفس بصعوبة : مابي مااابي ماقدر البسها ,, ماقدر وخريها مااقدر 

علياء عصبت : شنو مابيها وماقدر .. شقالوا لج الولد نجس ؟

فدوى : لا ماقلت كذا بس مادري مابي مابي 

صبا تلبسها غصب : بلا دلع البسي اشوف لاننفضح عند خالاتي 

فدوى والدمعة بعينها من حطت صبا العبايه عليها انتفضت .. حست ان مشعل قريب حيل لها من عرفت ان العبايه كانت عنده .. كيف ماتدري ..

علياء تسكر لها العبايه : الحمار .. تلحف فيها وكسّرها .. لارحتي البيت اكويها 

صبا وهي تطالع وجه فدوى اللي كل التعابير فيه بوقت واحد : أي اكويها ؟ هذي تتحديني ان مارمتها وشرت غيرها .. 

فدوى :آآآآآآآآآآآآآآآآآآهئ .. حرام عليه يسوي فيني كذا حراااااام ..

انكسر قلب مشعل ودخل المجلس على طوووول .. وقف عند المرايه وحس بالذنب شوي .. فعلا حركته مالها داعي ..

قرب للمرايه وقام يقول لنفسه : دونكي يامشعل ..طول عمرك دونكي .. ياعمري يامولان مادريت بتضيقين كذا .. لا وبعد بترمين العبايه .. معليه رضاج عندي ان شاء الله 

ضحك لما انتبه لشعره اللي طاير منه كم خصله كل وحده بجهه من النوم .. ورتبهم بيده : لو داري بتشوفني كان ضبطت لها هالشعر شوي .. ! يمكن تحنّ علي .. !!


فهد بعدما رجع للبيت ورتب اغراضه .. ارتاح .. ماكان مرتاح ابد في بيت خالته .. بس مضطر .. 

ضحك غصب عنه : هلا هلا حبي .. هلا دنيتي كلها

رهف بمصاله : ههههههههههه اهلين حياتي انت شخباااارك ؟ 

...... : بخير دامني سمعت هالصوت ..

..... يقالها استحت : ههههه فهد لاتحرجني 

...... : يحليلها استحت هههههه , اقول عمري ,, على موعدنا بكره ان شاء الله ها؟ 

رهف : ايه ان شاء الله ,, واااااااو فهد ماني مصدقه ماني مصدقه بكره بشووووفك

انسدح فهد : ان شااء الله .. مايصير شي ويخرب علينا ..

...... : لا لا لاتفاول شر حرام عليك ترا اموت انا ..

فهد وبصوت واطي : عشان اموت انا وراج .. 

رهف يقالها ذابت : ياربيه فهد انت وكلامك الحلو هااااذا .. 

...... : ههههه طيب حبي انا الحين بنام .. وبفكر فيج وبحلم فيج بعد 

...... : لا لا انت سبقتني بالكلام ليه انا توووني بقووول 

...... : هههههه يللا معليش خيرها بغيرها حبي .. بكره ان شاء الله اوك ؟ 

...... : ان شاء الله ..آآآآآه ياقلبي 

...... : هههههه يللا حبي تصبحين ع خير ..

..... : تلاقي الخير فهودي 

..... : آآآخ ياقلبي انتي شكلج مو ناويه تخليني انآآآآآآآآآآآآآم ..

[ هذا هو .. فهــد .. لما كلم رهف .. كان قصده يضيع وقت معاها .. ماتوقع أبدا انه ممكن يحبها ويتعلق فيها بهالطريقة.. ! يحس انها صارت كل حياته .. وشي ,, مايقدر يستغنى عنه .. !! يعني باختصار طاح بهواها طيحة شينه ,, لو اقنع غروره بغير كذا .. ولو قال لها وقال لها انه يحبها ويموت فيها .. فمستحيل يعترف لنفسه بهالشي .. ] .. 

صباح اليوم اللي بعده 

سعد : وووووجع ان شاء الله اخلصوا علي 

نوره وهي تربط شعرها بدون اهتمام ونازله الدرج : طيب طيب لاتصارخ ع الصبح 

ساره وراها تسكر شنطتها باهمال : يالله .. يلعن ابوها من حاله 

سعد عفس وجهه اول ماشاف نوره نازله : وانتي ماتعرفين تكوين المريول .. اللي يشوفكم يقول بنات فقر .. 

ساره تطالعها : بدا الاخ .. الله يعين 

الام جايه من المطبخ وبيدها سندوتشات : يالله ياسعد مالك شغل فيهم

سعد معصب : يمه يمه افهمييييني ,, وشدعوه حتى ماتهتمين تشوفين مراييلهم .. (يأشر ع نوره ) شوووووفي 

الام : خلاص هذا احنا كل جمعة نغسل ونكوي مفروض يرتبون انفسهم ويعلقون مراييلهم ع الشماعة مو كل شي نكوي حنا 

نوره : ايه مالك شغل 

سعد : بس بس .. قدامي انتي وياها ع السياره 

ساره ومعصبه : ايه شعليك انت تتأمر واحنا نغسل ونكوي لك كننا نشتغل عندك 

... : اقول بس .. قدامي انتي وياها ع السياره ..,لايكثر

قفل ازرار ثوبه وهو عاقد حواجبه وركب السياره ينتظرهم عشان يوصلهم للمدارس .. 


في الامارات ..

ثابت ولاهي بدراسته .. وقدامه مجموعة كتب شكله يدرس لامتحان .. 

نوال شافته وضحكت وقربت له ..

ثابت ابتسم : صباح الخير ..

نوال : فديته ولدي .. اللي بس يتخرج بزوّجه ..

ثابت ابتسم : بدري الوالدة .. بعدي ماتخرجت وماتوظفت ..

نوال ردت له الابتسامه : ان شاء الله قريب 

ميثه دخلت وهي تغني و تعلق الشنطه ع كتفها : يللا ثابت قوم اخذني للجامعة 

ثابت التفت وهز راسه : وليه ماطلبتي ابوي يشتريلج سياره للحين ؟

لفت راسها بعناد : اخاف اسوق ماحب .. مالك شغل قوم ودّني الجامعه يللا اخلص علي ..!

نوال ضحكت : لا لا هذا وانتي ماقعدتي غير اسبوع في الشرقيه وقلب كلامج ..

ميثه : عادي .. انا استهبل ..!

ثابت : شو تقول ؟ (ويكلم امه ويأشر ع ميثه )

نوال ضحكت : قوم اخذ اختك للجامعة 

ترك ثابت اغراضه وقام واقف : والله بلشنا بج 

اتسعت ابتسامة نوال ع ولدها اللي بنظرها بكره بيكون عايله وبيت .. وهو قام مع ميثه وسرق من الوقت لحظات يتذكر فيها شكل ديم ذاك اليوم .. وابتسم غصب عنه .. ميثه انتبهت وماعدتها له بالساهل .. بس هو مارضى يعترف لها انها طرت ع باله ..

في بيت حمد .. كان توه واصل وحاط شنطته و ع السريع نادوا له صبا .. اللي راحت له وقلبها يرقع من الخوف .. ماتحب تتناقش مع ابوها أبد .. وبصراحة أبوها برضو مايحب يتناقش .. وبالأصح مايعرف .. بس لازم يأدي دوره كأبو .. 

صبا : طــ .. طيب 

حمد : الغطا تتغطين زي الناس .. وبراقبج وبسأل امج وعلياء عنج ..

..... : ان شاء الله 

..... : ابيج تكونين حريصة اكثر .. مانبي مواقف زي كذا تتكرر 

..... : طيب 

..... : العبايه تشترين وحده اوسع .. وبلا هالألوان 

صبا بهدوء : انت كنت راضي 

..... : والحين مو راضي 

...... : طيب 

...... حاول ينهي النقاش بصرامه ممزوجة بحنيه : خلاص صبا .. حصل خير .. انا ان شاء الله مارح اسافر الا لين يخلصون العمال ..

سكتت صبا ومشت تاركته .. وفي بالها تقول [ هذي مشكلتنا .. لازم ننقرص من شي .. عشان نعرف شكثر يألم ..! ] .. 

الشاطئ مول عند المطاعم .. والساعه كانت خمس .. المغرب lمر الوقت لين وقف عند 

فهد ورهف جالسين على طاوله وحده .. !! لحالهم .. 

فهد بابتسامه وهو يتأمل وجه رهف اللي قاطّه الطرحه الشفافه عليه : هادي المكان هنا صح ؟

رهف ومرتبكه : هاه .؟ ايه 

اتسعت ابتسامته : ليه خايفه حبي ؟ انتي قلتي نتقابل بهالمجمع لأنه ابعد شي عن بيتكم ماحد بيقدر يشوفك ..

رهف ابتسمت غصب عنها : اوك ..

فهد بعد القهوه شوي وركى ذراعينه ع الطاوله : تدرين رهف .. انج احلى بكثر مما تصورت 

رهف يقالها استحت : فهد .. بس عآد ..

ضحك فهد : بس عآد ؟ اصبري تصيرين زوجتي أوريج هال (بس عآد ) 

انصدمت رهف وبان في عيونها .. ! من صجه ذا ؟ هي تفكر انه ماخذ علاقتهم لعب بس

فهد بشبح ابتسامه : شفيج خفتي كذا ؟ 

..... : لا .. مادري .. بس تفاجأت ..

فهد وكنه ضاق : ليه ماودج ؟ 

..... : لا لا لا وربي لا .. بلىىىىىى ودي والله اموووت واتزوجك (طيب لاينطّ لج عرق يقطع ام الشفاحه )

فهد ابتسم : انا يمكن ماقلت لج قبل كذا .. بس والله ناوي اكلم اهلي عنج 

رهف : ووانت كل البنات اللي تكلمهم بتتزوجهم ؟

فهد اتسعت ابتسامته : ياحبيبتي كم مره قلت لج انا ماكلم غيرج والله 

..... رجعت ظهرها لورا : ايه مره مصدقتك .. كلكم كذا نصابين 

..... : احنا النصابين ولا انتو .؟

..... : .......

........ : شوفي رهف .. انا ماعلي مصدقتني ولا لا ,, بس انا احبج وناوي اكلم اهلي .. بس الحين صعبة لان العايلة شوي تمر بظروف

...... تجمدت رهف .. ماكانت متوقعه ابد ان فهد من النوع اللي ناوي فعلا ع الزواج .. صح ودها ويانا تمنّت وتخيلت ...بس ماجا في بالها ان هالشي ممكن يصير واقع ..

فهد منصدم من نفسه انه قال لها كذا .. بس هذا كلام قلبه والقلب لايمكن يفكّر ابد ..! 

رهف يقالها مستحية : مادري شقوللك .. متى يجي هاليوم بس .. 

فهد وبشوق : ان شاء الله قريب .. بس رهّوف انا لسى راجع البيت .. ماقدر افتح الموضوع معاهم 

رهف واستغربت : راجع من وين ؟

فهد ولعن نفسه ع زلة لسانه : ها .. ولا شي .. كنت عند خالتي .. لان ابوهم مسافر .. يللا حبيبتي تأخرنا برجعج البيت 

رهف وحست بشي : خالتك عندها بنات ؟

فهد وتوّه بيقوم : ايه

رهف عصبت : وبأي حق تروح هناك .. مالك شغل فيهم 

فهد ابتسم : ياحبيبتي بيتهم كله عمال وابوهم مسافر .. وخوالي صفر ع الشمال يارهف .. مو عيب علي ألف عنهم واعطيهم ظهري , وبعدين انا ماطولت عندهم ولا احتكيت فيهم 

..... : .......

...... : رهف .. تغارين ؟(ابتسم )

.... : ايه اغار .. 

..... : فديت اللي يغارون انا 

رهف ومسوية زعلانه : ابي اروح بيتنا .. 

فهد قام واقف :اوكي .. يلا حبيبتي مشينا .. 

وقفوا ثنينهم ولما جاو ينزلون من عند السكيورتي .. قرب فهد وهمس لرهف : امسكي يدي عشان لايشكون فينا .. 

رهف ارتبكت بس بدون ماتحس مسكت يده بكل ثقه حاولت تكتسبها بعد مانتفضت من مسكته .. 

ونزلوا سوا 

# وربي .. اني هالموقف .. شفته بعيوني .. وسمعت هالعباره الاخيره بأذني ... وبعيوني شفت الحركة .. واللحظة اللي فيها اليدين حضنوا بعض .. وانا بنفسي جمدت بمكاني ............! 

وبكل مشاعر حلوه ... وصلها فهد لسيارة سواقهم بدون ماحد ينتبه .. وركب سيارته وهو يتنهد .. آآآآآخ بس متى يتزوجها وتكون عنده بلا هالتحفظات والحدود والخوف من الناس .. 

سحب جواله وانتبه لمكالمات كثيره .. وحده منهم كانت من حمد .. فاتصل عليه .. وسلّم وتحمد له بالسلامه .. 

فهد : لا وش دعوه والله ماسوينا شي 

حمد : لا والله اني منحرج منك ع وقفتك مع خالتك وبنات خالتك ..

..... : ابد ماسوينا شي ,, والله اني عارف ان الوضع صعب وماكان بودي انا اللي اقعد بس ماشفت احد تحرك .. ولا ابي اخليهم لحالهم وبنفس الوقت ماهم محارم لي .. 

.... : معليه .. الضرورات تبيح المحضورات .. وهذا تصرف حلو منك .. صح يافهد ياولدي ولا لا ؟ 

....انحرج شوي : بلى .. 

..... : الله يجزيك خير يافهد .. نردها لك ان شاء الله ,, ولابغيت شي لاتستحي 

فهد انحرج زياده : لااااا والله ماتسوى ماسويت شي .. تسلم 

....

[ بعــــاند اعذاري .. وابتدي مشـــــواري ..! ] ..

في الليل .. وبعد ماجات ديم مع ابوها من السوق لانها كانت رايحة تكمل هدية علياء وماحد فضى يوديها قبل كذا .. 

ديم وهي تعلق عبايتها ع الشماعة : بابا بكره انت توديني لعند صبا الله يخليك .. وانا اطلع من عندهم .. 

..... شال طاقيته : ان شااء الله .. 

دخلت ديم الصاله شايلة بيدها الأكياس .. وجمدت بمكانها لما شافت الاخت جيني تمسح الجدران .. 

رافعة القميص .. وفاكة الحجاب وتاركة ذاك الشعر الحرير ينسدل خخخخخخ ,, ومتكحله واظاهر حاطه روج جايبته من مادري وين ..

ابراهيم شافها واستحى .. ولف رايح للمجلس .. ديم وهي ماسكه نفسها صرخت : جدّي ..! جدّدددددي 

حمود وتوه يفصخ نعاله : هاااا شعندج ع هالصرآآآآخ ..

ديم التفتت لجدها وشوي وتصيح :اقول لكم سفروها وانا اشتغل .. تقولون نحتاجها .. اجل بكره تروحون تخطبون أم ياسر ..! بكره يعني بكره مآآآآآآآآلي شغللل 

شالت اكياسها وطلعت لغرفتها وشوي وتصيح مقهووره .. واتصلت ع البنات عصبت عصبت فضفضت ورجعت كل وحده لشغلها .. 

اشرقت شمس صبح اليوم الثاني .. اللي مر بتوتر خاصة ع علياء ومساعد .. شي طبيعي لانها بداية لحياة جديدة .. ومشوار جديد . والكل كان مختبص ومتوتر معاهم .. علياء تتمنى الوقت يمر ببطء .. واحيان تبية يمر بسرعة .. وكنها خايفه من مشوارها 

فدوى : يابنت ساعتين انتي ؟

ديم وهي تلبس وحاطه الجوال ع السبيكر : لاتصارخين قاعدة أضبط الفستان 

فدوى : يبغى لج ضرب .. سمعي تعالي عندنا صبا في المشغل مع علياء , بيتنا فاضي وحتى امي مع خالتي مضاوي 

ديم : ياربيه 

.... عصبت : أوه أوه صح تذكرت .. اصبري اموّت اخواني أول عشان ابوج يرضى يجيبج 

..... : هههههههههههههه يقطع بليسج .. ماعليج خــلاص بقول له 

... : يللا لاتتأخرين 

..... : امممم فدو فدو 

..... : هلا ..

..... : شرايج احط شدو بنفس لون الفستان ولا احط سموكي بلاك ؟

..... : ممم , اقول تعالي ونتقربع سوا .. ترا عندنا في بيتنا ميك اب 

..... : ههههههه اوكِ يادوبا .. 

وقفت ديم عند المرايه وضبّطت فستانها الفيروزي .. وشعرها كان طاول شوي لنهاية الرقبه .. وسيّحته كله بدون لف طلع شكله خطير ..وابتسمت برضا عن نفسها واخذت عبايتها والشنطة ونزلت لأبوها 

جيني كالعادة مرابطة في الصالة .. خذت لها نظرة ع شكل ديم اللي ماعجبها ابد : وين فيه روه ؟ 

ديم وهي تلبس عبايتها : اوه سوري عمتي نسيت أستأذن .. جيني ممكن ممكن اروح لعرس علياء ممكن الله يخلييييج لاتقولين لا 

جيني عفست وجهها : في يتطنز ؟ 

.... : ههههههههه لا من صجي ههههههههه 

طلت من الشباك وشافت ابوها وجدها هناك .. عجبهم الجو فطلعوا يشوفون حديقتهم الصغيره المتواضعة .. 

ديم : بابا يللا لا نتأخر 

ابراهيم ومشغول شكله يزرع شي : ان شاء الله حبيبتي .. ها يبه تجي معنا .؟ 

حمود : وين ؟

.... : بنوصل البنت ,, أي مكان تبيه ماتبي تغير جو شوي ؟ 

..... : بلى يللا مشينا 

جيني معصبة لانهم مايخذونها معهم دايم .. مالت عليها بس 

بس هم طلعوا وخلوها .. 

وصلت ديم ونزلت لها فدوى .. ودخلتها للمجلس ... 

ديم صفرت : يااااااوييييلي يااااويلي .. 

فدوى انحرجت : وجع قولي ماشاء الله 

...... : ههههه قلت والله ,, بس اعاندج .. (وفصخت برقعها تطالع فدوى باعجاب من فوق لتحت )

فدوى ضربتها : لاتطالعين كذا كنج من ذليك 

ديم تستهبل وترفع حوجبها : انتي ياحلوه ياا أم أصفر .. تخاويني ؟ 

فدوى ضحكت وهي ترتب شعرها باطراف يديها : هههههههههه يعععع الله يقطع بليسج .. 

..... : عاتي امزح 

..... : ادري .. يللا افصخي اشوووف فستانج انتي 

....جات ديم بتفصخ عبايتها بس تذكرت : فيه احد ببيتكم 

فدوى تذكرت : فوازي بس , لحظه بطلعج غرفتي 

ديم : لا عاتي نقعد هنا مو مشكله .. 

فدوى : أقول بس .. تبيني انزل كل قرابيعي هنا .. لبسي برقعج وامشي .. فواز بغرفته 

ديم ماودها .. تستحي تمر من يمه حتى لو بالعبايه بس شتسوي ماتبي تزعل فدوى .. 

ربطت البرقع واخذت شنطتها وطلعت ورا فدوى .. 

اول ماطلعوا الدرج .. كانت غرفة فواز هي الي في الوجه ,, وكان جالس ع سريره يلعب بلاي ستيشن .. ولما انتبه لوجود احد عند الدرج التفت .. بس ماتحرك من مكانه 

فدوى وقفت وابتسمت : فواز ,, هذي ..

مامداها تكمل الا وقف فواز : ديم .. صحححح ؟

ديم انحرجت موت : هلا فواز 

فواز وينقل انظاره بين الثنتين .... : وانتي .. لابسه .. مثل فدوى .. حلو ؟

فدوى ضحكت : لا حبيبي بس أنا ألبس حلو كذا .. 

فواز ببراءه : ايه .. بس حتى ديم حلوه ..!

ديم واحترقت وقرصت فدوى : وديني الغرفة بعدين سولفي مع اخوج 

فدوى بتموت من الضحك ع حالة ديم : طيب ,, فواز احنا بالغرفه طيب ؟

فواز فهم نظراتها : طيب ,, ما أجي .. بجلس هنا .. 

ابتسمت له فدوى ومشوا ثنتينهم 

اول مادخلوا فدوى ضحكت ضحك وديم فصخت عبايتها وودها تضربها بس سكتت 

فدوى : ياحليله فوازي عرفج 

..... تتطنز : ياحليله فوازي عرفج 

..... : هههههههههههه كح كحححححح

ديم راحت لها ركض : فددددددوى شفيج 

فدوى وماتوقف كحه .. راحت ديم لثلاجتها وجابت لها ماي وشربتها : خبله خبله خبله محد قال لج تضحكين 

فدوى وترجع راسها لورا : لا خلاص .. الحين اوكي 

ديم وتتأمل تعابير فدوى : اسمعيني .. ترا من اول مافتحتي لي الباب ووجهج مو عاجبني بس انا ماتكلمت ,, والحين والله تقولين شفيج 

فدوى وهي تمسك رقبتها : مافيني شي ماتدرين انتي يعني ان عندي ضيق تنفس 

.... : ادري , بس فيه شي ثاني 

(دق جوال فدوى ) 

فدوى وهي تطالع الرقم وتمد لها الجوال : هذا الشي الثاني اللي فيني , من امس 

اخذت ديم الجوال وشافت الرقم الغريب : ردي طيب يمكن احد يبغاج ضروري 

.... : ماني راده انا اعرف مين 

..... : مين ؟

..... : مشعل 

..... : وكيف عرفتي ؟

فدوى وهي تتكلم بضيق : انا ما أعرف انا احس بس .. 

ديم تركت الجوال وراحت لفدوى اللي باين تتنفس بصعوبه : ياربيه فدوى ردي عليه شوفي شيبغى يمكن ترتاحين 

..... : .....

قامت وفتحت شباك الغرفه شوي يمكن يتهوى الجو شوي على فدوى 

فدوى بصعوبه تكلمت : هاتي الجوال ديم .. بكلّمه .. 

تقدمت لها ديم وهي تحس ان خطأ تكلمه فدوى .. بس هي ضايقه وااظاهر هو زاد عليها .. لانها اذا كانت متضايقه من شي يأثر عليها زياده ..

فدوى : ..........

مشعل باستسلام : اخيرا رديتي ..

فدوى بصوت تحاول يكون طبيعي : نعم مشعل بغيت شي 

مشعل وعلطووول من اول جمله قالتها : فدوى شفيه صوتج انتي تعبانه ؟ 

...... : مالك شغل .. مو تعبانه 

..... خاف مشعل : لاتقولين ماخذتي الدوا ولا الفنتالين ؟

...... : مشعل شتبغى 

مشعل وقلبه ذااااااب : مولان أمانه اللي فيج مني صح ؟ انا اذكر اول اذا ضايقتح يصير لج كذا .. 

...... : مو منك .. ومافيني شي .. وورانا عرس نبي نروح له .. و (وبتكمل غصب عنها كحت كحة قويه ) 

مشعل وضعف لأبعد درجة : فدوى قلبي آآآسف وووالله آآسف 

فدوى بعد ماشربت شوي ماي : كم مره اقول لك يامشعل .. لاتحط ورا اسمي كلمات .. زي كذا (قصدها قلبي ) 

.... : غصب عني والله ,, فدوى انتي ليه ماتردين وترحميني ,, وربي بس كنت بعتذر لج انا مادريت بتضيقين من الحركة والله 

فدوى بعتب : شلون ما أضيق يامشعل .. تدري لو خالاتي دارين وربي مايفكوني من لسانهم وانت عارف 

تنهد مشعل : آآآآآه لاتلوميني .. انا مغترب يافدوى وربي مغترب .. جاي ادوّر وطن انا حسيت له بحنين .. وماصدقت لقيته ...غصب عني وربي غصب عني 

فدوى ودموعها قامت تنزل وهي تطالع ديم اللي اشغلت نفسها تضبط مكياجها عشان ماتربكها : طيب .. حصل خير ... 

..... : فدوى ..

..... : نعم

.....بحنية : ليه تصيحين .. والله قطعتي قلبي يافدوى 

...... : ماصحت خلاص ؟

..... : مولان وربي انا ماني قوي .. لاتبكين تكفين 

مسحت دموعها : خلص قلنا لك مابكيت شوف ها هههههههههههه اضحك بعد 

ابتسم مشعل : باين .. عموما فدوى خلص انا مابي ازيد عليج بسكر .. بس كنت بقول لج شي ..

..... : قول 

.....تنهد : تدرين .. وربي اني ماتعمدت بس كذا بالصدفة شفتج .. اممممم .. كنت متخيل انج مولان اللي شفتها اخر مره قبل 3 سنين .. بس الحين احلوّيتي .. صبغتي شعرج وقصيتيه وجاي لونه مع لون التنوره .. وعاكس بعد لون عيونج اللي نسخه من عيوني انا وفواز اخوج .. و ...

..... : مشعل ..!

..... : عيون مشعل ..

..... : خل عيونك لك .. وبليز لاتكمّل , كل هذا قزيته بلحظه وحده ؟.. وجاي تقول لي بعد عيني عينك , صج قوي عين !

.... : ماعلي .. اولا انا ماتعمدت .. ثانيا ابيج تعرفين انج صبغتي قصيتي طلتي قصرتي سويتي أي شي .. فأنتي مازلتي مولان اللي انا ...

..... قطعته لانها خايفه من الكلمة اللي بيقولها : طيب مشعل انا تأخرت بسكر

ضحك مشعل : ههههههههههه اوك ,, اوك نو بربلم .. بقولها لج (سم داي ) ..وبتسمعينها دايم .. لين تزهقين منها وتقولين مشعل( ستوب ذات) .. 

.... : مشعل .. اشوفك ع خير

.... : فدوى .. كلمة اخيره .. ترا انا مارجعت .. الا لنفس السبب اللي خلاني رحت .. يعني لاتظنين اني بعدّي الموضوع .. !! صبري علياء تتزوج .. وتشوفين 

...... ماعرفت شتقول وحست انها بدت تضيق زياده : طيب .. مع السلامه 

مشعل ماحب يضايقها اكثر : اوك لاتزعلين مني طيب ؟.. الله يحفظج .. مع السلامه 

سكرت فدوى ورمت الجوال .. وديم ماتكلمت تبيها هي تقول .. بس فدوى كاتمه بقلبها وصدرها وفجأه ماشافت الا فدوى رمت نفسها ع السرير تصيح بطريقة تخوف وتكسر الخاطر بنفس الوقت 

ديم راحت لها ومسكتها من ذراعينها : فدوى حبيبتي هدّي شوي علميني شالسالفه ... كل هذا سواه مشعل فيج ؟

فدوى وهي تصارخ : انا اكره نفسي .. اكره نفسيييييييييييييييييييييييي

ديم وتحاول تهديها لانها عارفه فدوى حساسة حيل .. واي شي يقهرها ويصيّحها وتضيق علطول حتى ماتعرف تتنفس .. 

..... : فدوى حبيبتي شوي شوي على نفسج .. قولي قولي شفيج 

فدوى وتتكلم بصعوبة : آآآآآآآآآآآآآهئ مو ذنبي انا .. ولا .. ذنبه هو .. ليه انا كذا .. المفروض .. المفروض انسى .. واقول .. بكيفهم .. انا .. مالي شغل .. سووا اللي تبون .. بس انا .. انا .. حساسه .. وطيّبه .. بزياده .. وقلبي .. يعوّرني.. آآآآآآآآآآآآآآآآآآهئ .. على نفسي .. وعلى .. مشعل ..

ديم توتّرت مو عارفه شتسوي اول مره تشوف فدوى بهالحاله .. : بس بس فدوى خلاص خلاص .. قومي شربي ماي وغسلي وجهج 

سكتت فدوى وقامت تكح زياده .. ولانها تمر بضغوطات كثيره .. هالشي زاد عليها .. كم مره يضيق تنفسها حتى وهي بالجامعة عندهم .. بس مو بهالطريقه 

ارتاعت ديم من شافت فدوى مو قادره تتكلم ووجهها بدا يزرقّ .. ونطت مفزوعه تحوس بكل الدواليب تحوس تدور البخاخ حقها .. قلبت الغرفة بتوتر .. ومالقت شي .. وفجأه مالقت نفسها الا تنادي : فواااااااااااااااااااااااااااااااااااااااااااااااا ااااااااااااااااااااااااااااااااز 

فوااااااااااااااااااااااااااااااااااز تعآآآل 

فواز وبدون مايفكر سمعها و حس بخطورة الموقف وجا ركض .. وديم علطول راحت له وهي مفزوعة وتأشر ع فدوى : البخاخ ... البخخخخاااااااااااخ وينه ..

فواز علطول ركض للتسريحه وفتح احد الدواليب وبيدين ترجف سحب الفنتالين منه وراح جلس ع طرف السرير ومسك راس فدوى برقه وبخ منه في فمها .. 

ديم واقفه بالزاويه تصيح مو مصدقه 

فواز التفت لها بعد ماشاف فدوى بدى يرجع لها لون وجهها : انتي ماتعرفين ؟ ..... هي تعبانه .. مفروض تعرفين .. مكانه هذا (يأشر ع البخاخ بيده ) 

ديم ودموعها تنزل : مادري ... مادري .. ماعرفت .. شتسوي 

فواز ويرفع راس اخته شوي : فدوى .. انتي تسمعيني ؟

هزت فدوى راسها بتعب وباين انها لسه دايخه 

مرت ثواني هدى الكل فيها .. والتفت فواز لديم اللي بعدها واقف في مكانها .. وبدون مايحس صار يتأملها 

ديم في حالة اللاوعي .. مابعد تستوعب كل اللي صار 

فواز لف راسه بسرعه : الحين انتي ليه ماتلبسين عبايه ؟ وخليتيني ادخل (وقام واقف بيطلع ) انا نسيت .. ان فدوى قالت لي مايجوز .. تطالع وحده حلوه .. بدون عبايه .. ! 

فدوى بعد ثواني وصلت للعالم و رفعت راسها وتكلمت بتعب : اكررررره لاجاتني الحاله بوقت غلططططط .. 

# فيه ناس قالوا لي ان خيالي واسع .. صح ممكن .. بس بجد بجد .. هالأشياء تحصل .. .. ليتها خيال .. ! وليت فيه ناس عايشه عادي وطبيعي .. تنام وتقوم وبس .. ! مو حياتها كلها مغامرات .. وحوادث .. وأكشنات .. 

[ دنيـــا تدور .. على كل واحد منّـــــا .. بالدور ..! ] 

الساعه 12 .. و على الكوشة .. كانت جالسة علياء ...تنتظر مساعد يدخل .. وكلها خوف منه .. ومن حياتها الجديده معاه .. يمكن لأنه من برا العائله ,, وماتعرف طبايعه كثير .. وبعد هو خطبها وملك عليها وماطلب يشوفها .. !! شي غريب بالنسبة لها .. 

وسط الطق والفرحة .. اعلنوا ان العريس بيدخل .. وتغطوا الحريم .. وقلب عليا قام يدق طبول .. عيونها شوي ع الباب .. وشوي لتحت .. ودها تشوفه وماودها تشوفه .. هي تعرف شكله لانهم مره خلوها تطل ع المجلس عشان تشوف شكله .. وهي كانت مره وحده بس .. !!

مساعد مرتبك .. يمشي وباين انه متوتر .. وشكله كسّر البشت من كثر ماهو حاضنه بقوه .. اخيرا وصل للكوشه .. مدّ يده وصافحها .. ورفع راسه وشافها ....

وبانت على وجهه الصدمة ..!!!!

حاول يصرّف وجلس جمبها .. ونزل راسه .. ماكان متوقعها كذا .. ماكانت علياء اللي في خياله أبد .. 

اهله يقولون له انها حلوه ..!!!!! 




رآآآآآآآآآآآآآآآآيـكـمـ ؟؟ ؟
[11]

(جنون العقــــــــلاء .. ! )



وده يلف راسه ثاني مره عشان يتأمل ملامحها اكثر .. وبدقة أكبر .. بس الموقف مايسمح له .. وربكته وربكتها شوي ماتسمح .. 

يبي يتأكد .. اهله يقولون انها حلوه .. وهو مايشوف فيها من الجمال شي .. 

الناس تزغرط وزحمة وفرحة .. وهو يلوم نفسه .. انه وثق بذوق اهله .. وقال مايهم بالنسبة له ..

وده يطلع ويخلي المكان بكبره ... 

مر الوقت بسرعه وقلوبهم تدق بقوه .. لين سلموا وطلعوا من القاعه .. الى الفندق والى الغرفه وصاروا اخيرا سوا .. ولحالهم ..

هي كانت منزلة راسها .. لسه بالمكياج وبالفستان .. ومساعد ماشال نظراته .. كنه حالف يحاول يتقبل شكلها في خلال ثواني 

مساعد بدون مايحس : اضحكي ..!

علياء استغربت ورفعت راسها : ليه ؟

مساعد وكنه يبي يشوف تعبيراتها كلها بوقت واحد : اضحكي بس ..

علياء غصب عنها ضحكت من حركته .. فكمل مساعد : تكلمي اكثر .. قولي شي ..

علياء سكتت وشوي وتصيح من اسلوبه ماهي فاهمه ليه ... ماهي فاهمه انه من صدمته يبي يشوف كل تعبيراتها ويحس بكل انفعالاتها خلال هالدقايق.. 

مساعد حس انه احرجها : مو قصدي شي ,, بس امممممم

علياء حست بارتباكه : لا عادي ,, 

مانطق مساعد بكلمه وهي حست بتوتر الجو فقامت : بروح ابدل .. 

دخلت وسكرت الباب .. وهو تنهد تنهيده طويله ... شال شماغه والطاقيه وحك راسه بقلق .. يحس وده يقعدها على كرسي ويطالع فيها .. ويتعود على علياء الواقعية اللي قدامه .. مو اللي بناها في خياله .. غبي ! حس انه غبي ..! ياربي شهالورطه .. شهالموقف السخيف .,,,!

في بيت ابراهيم وبنفس الوقت .. كانت ديم لسه راجعة من العرس .. صح فرحانه لعلياء .. بس الهم الاكبر فدوى .. شاغله بالها بقوووه .. من يوم تعبت وهي عندها .. تحس ان المواقف كلها تطيح فوق راسها وتجبرها تشيل هم الناس كلهم .. وشي ثاني او ثالث يدور براسها .. فواز ! ونظرات فواز .. وكلام فواز .. وبرائة فواز .. وجنوووووووووون فواز .. !

مسكينه فدوى منين لاقيتها من اخوها ولا من الاخ مشعل .. لازم تشوف لها حل .. فدوى مارح تعاني كذا ولارح تتضايق من مشعل وهم خايفين عليها حيل .. لازم تكلم صبا وتتفق معاها على شي اهم شي يبعدون مشعل عنها .. ولا يتصرفون معاه مايخلونه يضيّق عليها كذا .. 

خذت جوالها بحماس وهي تشيل حلقها الفضي من اذانها .. وتوها بتتصل ولا تسمع جدها ينادي :ديييييييييييييييييييييييييييييييييييييييييييييييي ماااااااه 

ديم رمت الجوال وراحت ركض لتحت وكلها ثواني والا هي واقفه بوجهه تلقط انفاسها 

حمود وهو يطالع شكلها ,, بدلت ولبست بجامه بس باقي الميك اب والاكسسوار مامسحته : بتنامين بهالصبغ انتي ؟ 

ديم ترمش بعيونها : لا جدو ,, مابعد مسحت شي .. بدلت(تمسك بجامتها ) وانت ناديتي وجيتك ركض 

حمود : ايه ايه .. همّزي رجولي (ومغط سيقانه ) 

ديم ابتسمت وبنفسها تقول (مو وقتك ) .. بس قربت له وهمّزت رجوله 

حمود وهو باين مبسوط : اليوم رحنا لهم وكلمناهم .. وننتظرهم يردون علينا .. 

ديم ورفعت راسها لابوها اللي الهى نفسه بالتلفزيون .. : صج ؟

حمود وهو ينتبه لتعابير وجهها : ايه , ماودج ؟

ديم ضحكت بدون استيعاب : الا والله , بس احس مو مصدقه .. ابي افرح بس احس لسه ماستوعبت .. 

ابراهيم التفت وابتسم : ديم حبيبتي ,, بعد ماتأكد شي .. لاتفرحين صبري .. 

ديم بكل تلقائيه راحت له ومسكته من كتفه وقالت بمرح : لاتتشاءم ياشيخ ..!

ابراهيم بانت في عيونه نظرة استغراب ممزوجة بابتسامه .. وديم علطووووول استوعبت وحطت يدها ع فمها : اوووووو سوري بابا وووووالله طلعت مني كذا .. ووووالله 

ابراهيم ابتسم ولف راسه يمين يسار 

حمود ضحك : وانت ساكت لها هااااا ,, تكلمك كذا بهالطريقه وانت ساكت لها 

ابراهيم ضحك لها : عادي .. ديوم هذي ... 

ديم طاح وجهها :لا سوري والله بس كذا حسيت اني امون ...

ابراهيم وطلع صوت ضحكته : ههههههههه عادي ديم 

ديم عصبت : جدي لاتطالعني كذااااا تفشششلني , بابا قال عادي خلاص 

حمود : اجل تقولين لابوج ياشيخ ها ؟ ههههههههههههههههههههههههههههههههههههه

ديم : وانت ياجدي تسمع اللي تبي وتخلي اللي تبي 

جيني فجأه دخلت بابتسامه عريضة .. ماسكه معاها فوطه شكلها حالفة تلمع التحف اليوم ..

ديم جلست ع الكنبه : خوووش , هذا اللي ناقصنا ,,, هادم اللذات .. 

التفتت عنها الشغاله مسويه مو مهتمه ولا هي مو فاهمه كلامها .. بس ديم سرحت تفكر .. ليه كذا كل الاشياء تجي بوقت واحد ؟ تمر ايام ممله مافيها شي , وايام فيها من كل شي ,, لدرجة نحس احيان ان الزمن وقف فجأه .. وانتقلنا بسرعه لعصر ثاني . . باحداث جديده ..



كانت الســـاعه 2 لما فدوى وصلت للبيت .. منهكه بشكل غير طبيعي .. من المغرب وهي تدور بالكعب .. وغير عن كذا .. حالة الضيق اللي جتها .. ومن تذكرت مشعل حست بضيقه خفيفه .. حاولت تطردها بأنها تبدل وتلبس بجامه واسعه ..! كن الضيق اللي تحسه بصدرها من الفستان ..! 

[ أحــــيان نكذب على أنفســـنا .. ونصدق ..! مع اننا عارفين حجم كذبتنا .. وحاسين بمدى سخافة تفكيرنا .. ] 

توها بتنسدح .. بس تذكرت فواز فقامت له .. تتطمن عليه كالعاده .. 

كان باب غرفته مفتوح .. بس كالعاده طلت .. شافته نايم .. 

دخلت هالمره .. تصلح له بطانيته اللي طايحه عن نصه .. وارتعشت لما وقفت قباله .. وتأملت في وجهه .. من رجع مشعل .. وهي تشوفه في فواز .. صارت تشوف اخوها .. وتشوف مشعل في اخوها .. !!

ديم ماقالت لها شصار اليوم لما هي داخت .. بس هي حست انه كان موجود بوجود ديم .. وسمعت همهاته بس مافهمت شيقول .. بس تذكرت انها قبل تطلع قال لها سلمي لي على صبا .. 

قربت له .. وصلحت البطانيه على جسمه وبدون ماتحس بنفسها مسحت على شعره الناعم .. تحس انها تحبه .. تموت فيه .. وماتقدر عليه .. هو عندها بالدنيا كلها .. على كثر ماله ذنب بهالدنيا .. وعلى كثر مانظلم من الناس اللي حوله .. على كثر ماهو قطعة من قلبها غصب عن الكل .. 

ابتسمت .. لما سرحت شوي .. ! تحاول تعرف هي تقصد مين بهالأحاسيس ..؟ فواز ولا مشعل ؟ ولا الاثنين .. ؟

فواز بابتسامه نعسانه ومغمض عيونه كنه طفل : يد مين .. اللي في شعري ..؟ اكيد .. مو امي .. صح ؟ 

فدوى طلعت من سرحانها على صوته وابتسمت : صحيتك انا ؟ 

فواز ويفتح عيونه : اها .. هذا انتي .. كنت حاس .. 

فدوى شالت يدها : معليه فوازي سوووري .. نسيت ان نومك خفيف .. ارجع نام انا بطلع 

فواز وشق الابتسامه : حلوه فوازي .. 

ابتسمت فدوى ..

.... : زين لاتروحين ... لين انام ..

سحبت فدوى الكرسي وجلست .. وهو ابتسم وقلب ظهره وتغطى .. وبعد مامرت ثواني .. 

فواز : فدوى ..

فدوى وهي تفكر بنعاس : هلا 

فواز وكنه مستحي من نفسه .. ويقول بدون مايلتفت : يصير يعني ؟ ... تحطين يدج ثاني مره ؟ (يقصد حركي لي شعري ) 

فدوى خنقتها العبره : يصير اكيد .. 

(وعلطول راحت وجلست جمبه تحرك شعره ,, بس مرت ثواني ولا حست بيده تمتد وتسحب يدها .. : تذكرت صح .. خلاص روحي ,, بعدين .. فهد يخانقج..

فدوى وكنها فهمت : ماعليك منه ..

فواز بجديه ومن تحت البطانيه : فهد يقول حرام تمسك اختك .. وحرام اختك تمسكك .. روحي .. مابي يخانقج 

فدوى عندت من حست باحتياج فواز ورجعت تحط يدها تحوس شعره .. ورجع يمد يده ينزل يدها .. وترجع تحط يدها ويرجع يبعدها 

فواز بهدوء : فدوى خلاص .. سمعي كلامي .. انا الكبير ... 

فدوى قامت طالعه : يقطع فهد وسنين فهد ..!


"فدوى سمعي كلامي .. انا الكبير " 

طلعت وهي شايله معاها هالجمله .. يالله شكثر مر وقت .. نست فيه انه هو الكبير .. هو فواز الكبير .. ! 



صبا : مالي شغل .. تنامين عندي اليوم ! 

مضاوي : وابوج ؟ 

..... عصبت : بابا مارح ينجن لحاله ..! انا اللي بصير مجنونة ,, علياء راحت انا بقعد في الغرفة بروحي .. مااااابي 

مظاوي : شفيج قلبتي بزر ؟ البيت مافيه احد غيرنا الثلاثه ان شاء الله امان ..

ابتسمت صبا غصب عنها : امان ؟ اها صح .. الدنيا امان .. (وبدت تصيح ) طيب واذا انتي وابوي نمتو وانا ماجاني نوم اقعد لحالي ؟ يطب علي احد من الشباك ؟ ولا مادري بعد يمكن يمكن يطلع لي من المغسله ولا البانيو 

مظاوي ابتسمت ع افكار صبا : لاتبالغين 

صبا : مالي شغل .. بكيفي .. اليوم مارح أنــــام .. انا مارح انام .. لين تجي علياء ..!

مظاوي ضحكت : تجي من وين صاحيه انتي ؟ البنت تزوجت .. 

صبا تكتفت ودموعها تنزل بهدوء 

حمد من عند الباب : صبا نامي .. 

صبا انتبهت لابوها ومسحت دموعها : مافيني نوم .. 

حمد بشبح ابتسامه : انا بقعد في الصاله ويا امّج نطالع تلفزيون .. لين تنامين انتي .. 

صبا وكنها بدت ترضى : ولاتطفون اللمبات ,, ولاتسكرون باب غرفتكم .. واذا انا سمعتوني اصارخ بالليل تعالوا بسرعه يمكن جاني احد ..

حمد التفت لمظاوي وابتسم من كلام بنته : ان شاء الله .. 

صبا مسحت دموعها وماتكلمت كلمه ثانيه .. وراحت لسريرها تغطت وهي تكلم نفسها .. مجنونه انتي بعض الاحيان ! تعاندين غرورج دايم .. ولما تستسلمين .. وتستوعبين انج بينتي ضعفج .. تحاولين تتجنبين نظرات الناس اللي انتي محتاجه لهم .. !! 

نرجع لعلياء .. 

مساعد كان حاس نفسه مرتبك وقلق .. وده ينتظرها ويطالعها .. ووده يتجنبها للأبد .. مايدري ليش .. نزل يشيك على ترتيبات الفندق وبراسه صورتها .. بالمكياج وبالتسريحة وبكشخة العرس .. مسك راسه يحاول يضغطه يمكن يقدر يطلّع الصوره منه ..! مجنون ..!


.. وهي كانت حاسه بضيقه كبيره .. شافت بعيونه عدم رضا من اللحظه اللي التقت به عيونهم .. بس مافهمت ليش .. او بالاحرى حاولت تكذب نفسها .. مو معقوله كل هالمشاعر اللي نمت بينهم .. تختفي في لحظه عشان مظهر بس ..! 

بس كيف .. ؟ هالمظهر مو لوحه اذا ماعجبتنا ننزلها من على الجدار .. ولا هي لوحه مثبته نختار اننا نغيّر الغرفة اللي نجلس فيها عشان مانشوفها .. ! هي شي ملازم غصب عنا .. لازم نتقبله ..

طلع فوق وهو يحك جبهته .. مايدري شيسوي .. ماوده ابد يدخل ,,

بس لازم يواجه قراره المجنون .. ! 

فتح الباب .. وهو منزل راسه .. ويتمنى انه مايرفعه طول الوقت .. ! 

التفتت هي بهدوء .. حاسه ان الموضوع فيه انه .. بس مو فاهمه .. وبدت تخاف .. 

نزلت راسها بسرعه .. كانت توها متروشة ومغيره ثيابها .. ووجهها مافيه ولا حتى كحل .. 

مساعد وكنه لمح شي .. وراح طيران لعندها .. : اشوف ..!

علياء دموعها نزلت من الخوف .. حست انه مجنون ..! صاير فيه شي .. !

...... : شتبي ؟

مساعد بتلقائيه رفع وجهها يطالعه وعلطوووول شق الابتسامه : الحمد لللللاااااه .. الللهم لك الحمد يااااارب .. اللهم لك الحمممد 

علياء خافت ورجعت على وراها .. شفيه هذا يتحمد كذا ..؟ كأنه لاقي شي ضايع له ..

مساعد وعيونه تدور على وجهها وكل شي فيها .. وعلياء نزلت عليها السكينة من حركته .. 

الأخ جاي من شهار ..! هذا اللي قالته بنفسها .. بدون ماتحس لصقت بالجدار اللي وراها .. وهو بس يطالع تقول مضيع شي في وجهها .. 

مساعد : غمضي عيونج شوي ..!

علياء بربكه : شتبي .. مساعد .. انت .. خبل ؟ 

مساعد ابتسم وهو ينتبه اخيرا لخوفها : لا حبيبتي .. مو خبل .. بس اشوفج

علياء وتلصق ظهرها بالجدار اكثر وشفتها بدت ترجف من الخوف لما مساعد مسك وجهها بهدوء كنه يتأكد من شي .. واخيرا يبتسم بهدوء كبير .. وبرضا اكبر .. 

علياء بسرعه بعدت يده ودفنت وجهها بين ذراعينها وبدون ماتحس قامت تصيح .. ماتوقعته كذا تصرفاته غريبه .. طيب هي تدري انه ماقد شافها .. بس هي واثقه بمقدار جمالها .. شفيه هذا كني ما أعجبته والحين ماكلني بنظراته 

مساعد ضحك ومسكها من ذراعها : ليه الصياح علياء ؟ 

علياء بدون ماتطالعه : انت .. انت تخوّف ,, 

مساعد توه يستوعب : هههههههههههههههههههههه ياحبيبيتي انتي خوفتج ؟ والله مو قصدي 

علياء زاد صياحها : طيب حتى لو ماأعجبتك .. ماله داعي تطالع كذا والله ارعبتني 

مساعد ابتسم وقرب يبعد ذراعينها عن وجهه : مين قال ما أعجبتيني ..؟ والله انتي حلوه ..!

علياء انتفضت من مسكها بس حاولت ماتطالعه : مادري عنك .. مافهمت شقصتك ؟ بالعرس غير والحين .. غير 

ضحك مساعد لما حس بسخافته لأنه ماحس انه خوف البنت .. ومد يده مسح دمعتها بكم ثوبه ووده يضمها من الفرحه : تدرين شالسالفه ؟ 

علياء هزت راسها بتوتر .. وبأكبر علامة استفهام بانت في عيونها.. 

مساعد : السالفه ومافيها .. ان زوجك مساعد .. المجنون .. يكره شي اسمه مكياج .. يكرهه كره العمى .. يحسه يغير الملامح ..!!!!



الساعة 4 العصـــر من ثاني يوم .. فدوى جالسه في الصاله وسرحانه كعادتها .. بحضنها ملزمة تخططها شوي ,, ويطلع القلم عن مساره اذا دخلت في دوامة افكارها .. 

فهد نزل من الدرج يزررّ ثوبه .. باين شكله بيطلع .. ويدق الجرس 

فدوى رفعت راسها .. وشافته رايح ناحية الباب يفتحه .. 

فتح فهد الباب ... وشاف مشعل مركّي ظهره ع الجدار اللي بجمب الجرس ..

مشعل ابتسم ورفع نظارته الشمسية على شعره : هاي كز (لغير الناطقين .. يعني هلا قريبي ههه)

فهد ابتسم : تكفى يالامريكي ..! تكلم زين بس 

مشعل ضحك ومد يده يصافحه : مرحبا بك يابن العمة ..

فهد سلم عليه : هلا والله 

مشعل : مرايتي وينها ؟ كان يو كول هم بلييييز ؟

فهد عفس وجهه : جاي تاخذه ؟

..... : ايه والله طفشان وودي نتمشى شوي .. آني وير .. 

فهد : تسوي فينا خير ..!

مشعل مايحب يعلق على اسلوب فهد : طيب بنتظره 

فهد ويفتح الباب زياده : لا وش دعوه تفضل على مايجي 

مشعل ووهو يدخل يده بشعره : نو ثانكس ..

فهد : اقول انطم وادخل ..!

مشعل رفع يديه باستسلام : اوك .. اوك .. دونت شاوت ..!

فهد : مسوي لي فيها تبي الزم عليك .. تراك تمون ادخل وانت ساكت .. 

مشعل دخل المجلس وشغل اللمبة : بكيفي امون ها 

فهد ضحك : ايه , لحظه 

رجع على وراه : فدوىىىىىىىىى فدييييووووو وووووجع 

مشعل طاح قلبه ,, وده يقوم يكفخ فهد ليش يقول فديو .. 

فدوى حاسه انه مشعل اللي جاي فجات عند الباب وماتكلمت , وفهد حب يمزح مع مشعل : شكلك منت مطول ,, خلص بنسوي لك شاهي بس .. !

مشعل ورجع ظهره ع الكنب : لا ابد .. ماوراي شي ..! ماودكم تضّيفون ..؟

( والله ان كان مولان هي اللي بتسويه .. ماوراي شي اجل ..! اشرب شاهي وقهوه وكل اللي تبون .. ! ) 

فهد ضحك :ههههههه حمار ,, (والتفت لفدوى ) صلحوا شاهي وقهوه ونادي فواز 

فدوى وهي حاطه يدها جهة قلبها تلعب بخصلات شعرها .. كنها تبي تخبي قلبها لايبين انه يدق بقوه .. بس هزت راسها ومشت .. 

كل واحد منهم .. دخل في بال الثاني .. لين فدوى حست انها ضاقت وراحت تدور بخاخها .. و لين صار مشعل بالسياره .. وبجمبه فواز 

فواز : مشعل

مشعل نفض راسه : هلا 

فواز بابتسامه جذابه : انت بس تفكر ..! فدوى بعد .. كله كذا .. ترفع راسها لفوق .. وماتطالع شي غير .. تحرك عيونها بس .. 

مشعل سرح شوي مع اسم فدوى : هههههههه كذا .. الدنيا مليانه اشياء نفكر فيها .. 

فواز : طيب ,, بنروح وين ؟

مشعل قابله : اممممم , الا بسألك متى اخر مره حلقت ؟ 

فواز ويحك راسه يحاول يتذكر : مادري ,, اخر مره ,, ابوي ماخذني معه ,, ينساني دايم ,,, ! 

مشعل دارت عيونه شوي على ولد عمته 

فواز عفس وجهه : ليش شكلي كذا ,, يع ؟

مشعل : هههههههههههههه لا والله حلو عليك شوي كذا خفيف ,, بس عندي فكره ..! شرايك نروح للحلاق ..؟

فواز : اوووووووكي 

حرك مشعل وبراسه فكره , وشوي الا هم واصلين .. طفوا السياره ونزلوا .. 

الحلاق يكلم مشعل وهو مشغول بفواز : توأم انتو ؟ 

مشعل : ههههههههه نوب ,, ولا حتى اخوان 

الحلاق انصفق وجهه : مره تتشابهون !!

مشعل ابتسم : عيال عمه وعيال خال .. مره كومبليكيتد الموضوع .. 

ابتسم الحلاق مسوي فاهم كلام مشعل .. 

مشعل ركّى ذراعه ع الطاوله يراقب فواز .. انتبه لشي وهو ان فواز لما يطلع برا البيت يكون سااااكت ومايتكلم مع احد غير اهله .. اكيد هم مخوفينه ومحذرينه لايفشلهم .. الله يهديهم .. بس يصير خير يافواز ,, والله ما أخليهم ..

الحلاق : سبحان الله ,, الخالق الناطق .. !!

مشعل انتبه لفواز اللي صار شكله مطابق تماما لمشعل بعد ماحلق .. وضحكو الثنين سوا .. 

فواز يقرب للمرايه يتأمل شكله ,, كان مشعل طالب من الحلاق يضبط له زيه .. حركة تشبه السكسوكه .. بس مو كامله خفيفه 

# ياجماعة احد يرحمني ويعلمني شسمها تسريحتكم ؟ قصدي قصتكم .. من زمان ابي اعرف اسمها .. اعرف عوارض وسكسوكه بس .. !!

العامل اللي يكنس الارض التفت للحلاق بعد ماطلعوا : اثنين نفر مجنون .. ! سيم سيم .. 

في السياره .. وبعد هدوء دام ثواني 

فواز : تدري ,, يمكن انت ., وفدوى .. احبكم اكثر ناس .. 

مشعل ابتسم يوم انذكر اسم فدوى مع اسمه : ليه ؟

فواز رفع كتفينه : ماتقولون لي اني خبل ,, ومجنون (ويعد باصابعه ) ومتخلف .. ومادري شنو بعد ..

مشعل ويده ع الدركسون : انت مو مجنون يافواز .. ماعليك من اللي يقول لك كذا ..

فواز يطالع الشباك: هم يقولون ,, ملابسي ماعرف البسها ,, وبعد شنو ,, اشياء .. كثير 

مشعل : قصدك هالاشياء .. هي اللي بنظرهم مخليتك خبل ؟

فواز التفت له ببراءه : اها ..

مشعل وتذكر سالفة العبايه وكلامه مع فدوى : ههههههه , انت عاقل يافواز .. قدامي .. انت عاقل .. !

فواز : لا ,, فهد يقول .. كل الناس عقل عندهم .. الا انا فاضي راسي .. 

مشعل وقف السياره ع جمب وابتسم له بحنيه : لا يافواز .. لاتاخذ على كلامه .. انت عندك عقل .. انا عندي عقل (ويأشر على نفسه ) ومصدّي .. مغبّر .. ما أستخدمه .. !! صار لي يمكن ثلاث سنوات .. 

..... : اجل كيف .. تفكر .. ؟

مشعل دخل يده بشعره ونزل راسه لصدره كنه يطالع قلبه ويقول هذا اللي انا افكر فيه .. !! 

فواز عاد سؤاله : كيف تفكر ..؟

ابتسم ومسك الدركسون ثاني مره : انا ما أفكر .. ! عشان كذا انا مجنون ..! انا احس واتصرف بس ..! 

...... : .........

...... ضحك : ياولد وشرايك نروح الراشد نتمشى .. (وغمز ) نورّي البنات اللوك الجديد تبعك .. ونستعرض شوي .. !

فواز ضحك ..: هههههههههههه .. قليل ادب ..!! 


يوم السبت .. صبا عنّدت .. ماتروح الجامعه الا مع ابوها .. ومايجيبها الا ابوها .. وحمد استسلم لها ولطلباتها .. واخذها للجامعه في طريقة للعمل .. الكل يحاول يساعدها على انه ينسيها الموقف اللي صار .. بس هي مو قادره .. طول ماهي في السياره .. تطالع العمال في الشارع كنها تدوره بينهم .. او تتطمن انه ماعاد موجود مثلا ومو قادر يأذيها .. 

وصلت للجامعه في هدوء .. وراحت لديم اللي كانت جالسه تطالع ساعتها 

ديم : لا لا رجعي رجعي .. تأخري شوي زياده 

صبا جلست جمبها : انطمي انا جيت مع ابوي 

ديم : اها , بنت خالتج وينها ؟

..... : تلقينها راحت المحاضره من زمان .. انا توني واصله .. 

ديم استعدلت في جلستها : اها ,, حلو .. قولي لي شنسوي في موضوعها ؟

صبا : والله مادري ياديم .. مشعل لازم احد يكلمه 

.... : وربي يبيله تأديب ,, ماشفتي شكلها يوم اروح عندها وربي تموتين خوف 

..... : طيب هي تتعب دايم عندنا بالجامعه صح ؟

.... :ايييه بس مو زي يوم العرس انا اول مره اشوفها كذا وربي خفت عليها خوف مو طبيعي ..

صبا عضت شفتها تفكر ... : وحده فينا تكلمه .. !

ديم صرخت : منتي صااااحيه ..!

صبا : بسم الله رجيتي الجامعه .. ! شفيها يعني .. ديم انتي كلميه قولي له انج كنتي عندها وشفتي شصار لها يمكن يخاف 

ديم وشوي وتنهبل : لا لا .. اظاهر انتي انجنّيتي ..

صبا : مو جنون اننا نخاف عليها .. ونسوي أي شي عشان نخليها مرتاحه صح ولا ؟ 

ديم سكتت : بس أستحي .. ماعرف مادري ..انتي كلميه 

صبا بجديه : مارح يقتنع هو يعرفني وبيروح يقول لعلياء اذا رجعت .. 

ديم : طيب نفكر فيها .. امشي نروح عند مبناها اتوقع الحين انها طلعت , بتطمن عليها (وشبكت حواجبها بزعل ) والله احس اني قمت اخاف عليها زياده من عقب سالفتها ..

صبا : يعمري عليها 

مشوا الثنتين سوا .. وراحوا للجهه اللي فيها قاعة فدوى .. ولقوها جالسه على الكرسي مرجعة ظهرها لورا .. حاظنه شنطتها وسرحآآآنه في اللاشي .. والهوا الخفيف يطير اطراف شعرها ..

ديم صفقت : صوره صوره .. 

فدوى انتبهت والتفتت .. وعطتهم ابتسامه : ليش 

صبا : شكلج خطير وانتي سرحانه كذا .. كأنج طالعه من قصه ولا مدري وشو .. خخخخخ صج مولان 

فدوى ضاقت وعقدت حواجبها : شوفي ان قلتي هالاسم ثاني مره .. سوف تندمين 

...... : خخخخخ رايقه تنكّتين بعد .. خلاص مارح نقوله .. 

ديم وجلست جمبها : لماذا الضيق يا أختاه وسّعي صدركي وسعي صدركي 

صبا دفتها : يع قامت الاخت تكاكي (تتكلم بالكاف ) ذكرتيني بمساعد يحب يتكلم بالكاف بعض الاحيان مسوي فيها كشخه وياوجهه 

فدوى : هههههههههه

صبا : اقول يافتاة المزرعة شصار مع ثابت 

ديم : مادري عنه قاعد في بيتهم شدخلني انا .. انا لاقيتها منه ولا من العريس اللي في بيتنا 

فدوى : ههههههه منو ابوج ؟ 

ديم : يب بابا ,, راحوا خطبوا البنت .. قصدي الحرمه .. مدري الأم .. مادري هههههههههههههههههه

صبا ضربتها على راسها : خبله 

ديم ضحكت بقوه ماتدري ليش .. وراحوا الثنتين يضحكون معاها .. 



في الفندق الثاني .. وبعد ماسافروا علياء ومساعد ...

وقفت علياء عند التسريحة .. ومشطت شعرها .. كان ناعم بس فيه تموجات خفيفه .. فراحت للسشوار .. توها ماسكته ولا تحس بيد تمسك يدها 

علياء ابتسمت : شفيك؟

مساعد : شبتسوين ؟

علياء وبكل براءة : بستشور ..! 

مساعد نزل السشوار من يدها : لا لا .. انا احبه شعرك كذا .. سشوار لا 

علياء وبكل استغراب الدنيا : انا ماحبه كذا شكله غبي 

مساعد مسك يدينها : لا حبيبتي .. ان احبه كذا .. عالطبيعه كل شي احلى .. كل شي احلى .. انا احب البساطه .. احب العفوية .. احب كل شي يكون على شكله .. ماحب التكلف .. ماحب الشي يكون مزيّف .. عندي كذا أحلى .. 

ابتسم مساعد لما علياء بان عليها صنّمت من كلامه وكنها تدري ان الدنيا فيها ناس زي كذا .. 

مساعد رفع كتوفه : مجنون ..! 


في بيت ام ياسر .. كانوا اخوانها مجتمعين معاها بالغرفة .. يقنعونها بموضوع الزواج .. والعيال برا 

ياسر وملزق اذنه ع الباب يتسمع .. وناصر من الجهه الثانيه ..

كل واحد يطالع الثاني ويسكّته .. عشان ما يطلعون صوت وينتبهون لوجودهم .. انهم يتجسسون عليهم .. اطفال ماعليهم شرهه ..

لما سمعوا صوت خطوات تقرب للباب انحاشوا ... وركض لغرفتهم 

دخل ناصر للغرفه ودخل ياسر وراه وقفلوا الباب بعد هالمغامره 

ياسر ويدينه ع ركبتينه يستعيد انفاسه : هه هه ناصر .. فهمت شي ..؟ 

ناصر هو الثاني : لا ,, بس اظاهر .. السالفه فيها زواج .. 

ياسر ويده على صدره : مين اللي يبي يتزوج ؟ 

ناصر يفكر : مادري ,, يمكن زي المسلسل ,, امي تتزوج .. !

ياسر ضحك شوي .. وشوي بدت تعلى ضحكاته 

ناصر مستغرب : شفيك انت مجنون ؟ 

ياسر مسك بطنه : لا امي اللي مجنونه .. تبي تجيب لنا ابو ثالث هههههههههههههههههههههههههههههههههههههههههههههههههه هههههههههههههههههههه

ناصر : هههههههههههههههههههههههههههههههههههههههههههههههههه هه صح صح 

ياسر وهو متقطع من الضحك : ههههههه كل شوي .. يجيبون لنا واحد .. هههههههه

ناصر ضحك شوي بعدين سكت وكأنه فكر بشي .. و جلس على السرير .. وراح ياسر وجلس جمبه .. 

ياسر : شفيك ؟.. كنا نضحك فجأه سكتت 

ناصر بهدوء : انت اللي شفيك .. ليش وقفت ضحك ؟ 

ياسر دفن راسه بالمخده وبدا يصيح : كم ابو ناوين يجيبون لنا .. ؟ كم مره هااااااا ؟

ناصر دفن وجهه هو الثاني : مادري ياسر مااادري ...


[مـــجنون الوقت..! أحيـــان مايفكّر .. يومه قرر ينصــــفنا .. ظلمنا زيـــــاده ..!

وقف لنا مع الاقدار ..ومارضى يفهمنا .. .. لعب بقلوبـــــنا وعّذبنا بعناده ..!]

[12]

(عــــلبة ألـــوانــ .. !! ) 



فدوى وهي تسكر باب الغرفة وتوقف وراه وقلبها يدق بقوه : حالف يجنني .. حالف يجنني .. 

صبا و ع الجوال من سنة جدي : الوووو

فدوى تذكرت ورفعت الجوال لاذنها : ايه صبااا

صبا : لا والله ساعتين راقعتني ,,, قلتي لحظه ومارجعتي كلمتيني 

فدوى وهي تتنهد : مشعل حالف يهبل فيني ياصباااااا

صبا خافت : ليه شسوى بعد ؟

فدوى عصبت : ابد ماسوى شي .. ماسوى شي .,, صايره اخاف اطالع بفواز ووووالله

صبا مو فاهمه : ليه شدخل فواز ؟

..... : يا عمتي اخوي فواز صار نسخه طبق الاصل من مشعل بعد ماحلّق 

صبا بعد ماستوعبت : ههههههههههههههههههههههههههههههههههههههههه ياحليله مشعل مو صاحي هههههههههه

..... : ياحماره لاتضحكين وربي ماقدر اطالع بأخوي ولا حتى اكللللللللللللللللمه ..... 


..... : هههههههههههههه

..... : ياحماره انطممممممي صبا ووجع انطمممي ترا بصيح الحين وبتجيني الحاله 

صبا عقلت : لا خلاص بسم الله عليج ,, 

فدوى تنهدت : آآآآآآآآآآآآآآف.. الله يعين قلبي حرام وربي اني ماتحمل ليش يسوي فيني كذا حرام عليه 

.... : مسكين يحبج يافدوى 

... : يحبني طل بعينه , يحبني يكتم بصدره زي ما أنا احبه وكاتمه بصدري 

صبا سكتت من اعتراف فدوى .. وفدوى قامت تتنفس بصعوبة 

صبا بهدوء : تصدقين .. نسّيتينا انج كنتي تحبينه 

فدوى : صبــ .. صبــا ... لحححــ.. لحظه

صبا قامت من مكانه بخوف كنها بتقدر تجيها : فدووووى شفييييج

فدوى راحت لعند البخاخ وبخت منه وشوي رجعت تكلم وهي دايخه : ايه صبا 

صبا وعصبت : خلاص فدوى امي تناديني .. اكلمج باي 

فدى سلمت وسكرت السماعه ,, وعلطووول صبا بكل عصبية راحت تدق على ديم

فاصل .. [فدوى .. .. فيض من الاحاسيس الداخلية .. شي يعبر عن الجمـــال .. والهدوء .. بس محاولة فهمه .. تحرك الحزن والكآبه في داخلهـ .. ] .. !!

هذا هو البنفســــجي .. .. !! بكل درجـــاته .. !!


..... : الووووو وجع كان مارديتي 

ديم استغربت : بسم الله الجوال ماكمل ثلاث دقات ..

..... : شوفي ! وحده منا تكلم مشعل الزفت ,, 

خافت ديم : لييييه فدو صار لها شي ؟

صبا : توني اكلمها وميته من القهر واخر شي ضاق تنفسها وصوتها ماعاد يطلع .. حرام عليه 

ديم : لا لا .. لازم نشوف له حل 

صبا : ديم الحين تكلمينه 

ديم : ماقدر والله .. بابا وجدي تحت صعبه وربي بيتنا فضيحه ومستحيل اتخبى .. والموضوع مايتصرف 

صبا : اممممممممم , طيب وشلون 

ديم وودها من قلبها عشان خايفه على فدوى : مادري اشوف نصبر شوي لين يطلع بابا على الاقل

صبا بانفعال : لا لا مانصبر .. اخاف البنت يصير فيها شي .. خلاص انا اكلمه الحين 

ديم : طيب تكككفين طمنيني 

صبا بارتباك : طيب شقول له ؟

ديم : ياحبيبتي قولي له شصار لها يوم كنت انا عندها .. وشصار اليوم .. 

صبا سكتت شوي : تدرين ؟ انا راحمه مشعل والله ماله ذنب حتى هو .. 

ديم : ادري ماله ذنب وهي بعد مالها ذنب .. ماله داعي يعذبها .. السالفه صار لها 3 سنين ياصبا .. خلاص 

..... : ايه ياحلوه انتي صار لها 3 سنين بس هي مانتهت.. هو لما سافر كان قصده عشان يرجع وينهيها لاتنسين كلام فدوى اول ماصارت السالفه ..!

.... ضاق صدرها وحنت عليهم : يعمري عليهم .. خلاص كلميه الحين الحين .. حاولي تقنعينه يفك عن البنت 

صبا ضحكت : ههههههههه يفك ؟ اقول لج يبي يتزوجها تقولين يفك ؟ هههههههه مشعل هذا ماتعرفينه ...!

...... : ماقلنا شي ,, يبي يتزوجها يكلم اهلها مو يسوي كذا حرام عليه هي شدخلها اهلها هم اللي رفضوا 

صبا والذكريات ترجع لها : طيب خلاص الحين بكلمه ان شاء الله .. باي 

[ اللون الأسود واللي في بداية علبة الألوان .. يدل على الاستقلاليه والجرأه .. تماما مثل صبا .. ! ] ..

سكرت ديم والعبره خانقتها .. كانت ضامة الجوال بيدها حيل .. وكل الافكار تتضارب في بالها ... جلست على المكتبه ورجليها على الكرسي الدوار .. تحرّكه بهدوء وماحست الا بدموعها تنزل .. 

افكار غبيه طرت في بالها .. 

صارت تحرك يديها وكنها تتكلم مع احد .. بس هالمره بهمس .. 

" والله لو يجيبون لي فواز يقولون تزوجيه .. بوافق .. اهم شي فدوى تنحل مشكلتها مع مشعل دام فواز هو اللي واقف بطريقهم .. 

ههههه خبله ياديم .. فواز شيبي فيج ؟؟ هو يحب صبا .. وبعدين شدعوه انتي اللي ابوج وجدج متفهمين وبيوافقون عليه .. 

ومو كسرة خاطر انهم يحاولون يزوجونه لاي احد ؟.. شذنبه هو مسكين .. 

طيب فدوى شذنبها حرام عليهم .. 

(رجعت ظهرهالورا ) آآآه يافواز .. شفت كيف ؟ (كونك فواز) ..سبب مشاكل للكل بدون وانت لو تحاول ماتقدر حتى تخلق مشكله .. 

بس حنا الوحيدين اللي حاسين فيك ؟ ولا هم يدوسون على احاسيسهم .. ؟

ابراهيم عند الباب باستغراب : ديم حبيبتي شفيج ؟

ديم انتبهت ونزلت من ع المكتبه علطول تمسح دموعها : مافيني شي ..! (وابتسمت )

ابوها قرب لها : ديم ! هالابتسامه هذي وراها شي .. 

ديم وعلطوول تعودت تصرف : فدوى صديقتي تعبانه 

ابتسم : وعشانها تعبانه تصيحين ؟ ادعي لها الله يشفيها طيب ..!

.....هزت راسها : طيب 

ابراهيم وكنه مو مرتاح : والله حسبتج تصيحين ماتبين ابوج يتزوج 

ديم دفته من كتفه : لاااااا صاحي انت ؟ 

ضحك ابراهيم : بنت ! 

ديم ضحكت بهبال : آآآسفه سوووري بابا والله سوري مادري شفيني عليك انا 

ابراهيم وهو يمسح شعره بيده ويضحك : استاهل انا اللي مدلعج حبتين 

ديم استغلت الفرصه : وين مدلعني ابي اروح حق فدوى اتطمن عليها انت ماتوديني 

ابراهيم ضحك : قامت تدهن سير الشيطانه .. ! متى قلتي لي 

ديم بدلع : الحن تو اقول لك 

ابتسم : ان شاء الله بس افضى اوديج تتطمنين عليها

.... قربت له وباسته ع جبهته 

ابراهيم كان بيطلع بس جلس على الكرسي الدوار : اقول ديم 

.... رجعت شعرها لورا : سم 

..... : اكيد ماعندج مانع على سالفة الزواج ؟ احسج مو مرتاحه ؟

.... : لا بابا والله بالعكس .. بس (رفعت كتوفها ) احس الموضوع غريب شويه .. بس ..!

ابتسم : غريب كثير ..!

ديم عدلت جلستها ع السرير مقابله : بابا .. الحين انا متى مابغيت ازور ماما انتو تودوني لها .. صح ؟ والحمد لله مو ناقصني شي .. 

اتسعت ابتسامة ابراهيم من كلام بنته .. : مادري عنكم اخاف ماتعاملج زين 

ابتسمت ديم بثقه : لا انا عارفه انت ماترضى على ديم ..!

.... : ههههههههههههههههههههههههههههههههههههههههه

..... : بابا لاتضحك ! والله من صجي 

سكت ابراهيم : تعجبني ثقتج في نفسج ..

حمر وجه ديم فرجع ابراهيم يضحك : شفيج استحيتي ؟ 

...... : انت اول مره تمدحني كذا..! كل هذا عشان بتتزوج .. كان من اول قلت بتتزوج عشان تمدحني كذا كل يوم 

....... : ههههههههههههههههههههههه 

[العطـــف .. والود والحنان .. وعدم القدره على الاستغنــــاء عن الآخرين .. هو لون ديمـ .. 

الوردي .. ! ] ... 


في بيت ابو مشعل .. كانوا الثنين جالسين بالغرفة .. فواز يحوس بالاشرطه ومشعل منسدح على ظهره وشابك يدينه ورا راسه 

فواز : كثاااار مرررره 

مشعل رفع راسه وجا لعنده : اها .. قصدك اشرطة الفديو ها .. 

فواز ابتسم : كلها .. افلام كرتون .. يالبزر .. ههههههههههههه

مشعل ضحك وهو يحك راسه : لاتتطنز بس والله احبهم افلام الكرتون اكثر من أي شي .. 

فواز ابتسم ورجع يحوس بالاشرطه وشوي الا وهو ماسك علبة شريط مولان : اممممم .. تشبه فدوى .. هذي 

مشعل علطول شق الضحكه : كيف تشبهها 

فواز رفع كتوفه : يعني عيونها مو زي ذول ذول يع , هي احلى بس ..مدري .. بس كذا 

مشعل ضحك واخذ منه العلبه يطالعها .. وشوي الا فواز يسحب العلبه وهو يضحك : انت هآي .. اقولك تشبه فدوى .. لاتطالع عيب 

ابتسم على عقله الكبير ورجع علبة الشريط بمكانها .. وباله مع مولان 

فواز سحب شريط ثاني وشغله .. واول ماشتغل ضرب جبهته بيده : يووووو ,, مره ... قديمه 

مشعل ضحك : اوووه في اقدم بعد .. ذس از نثنج

فواز : اقدم .. من هايدي .. ؟

مشعل هز راسه وراح يحوس بالاشرطه كنه يدور شي ثاني قديم يشغله .. 

فواز : لا لا .. لحظه 

مشعل التفت لوجه فواز اللي سرحان في هايدي ويبتسم 

..... : وهذي تشبه منو بعد ؟ 

فواز ضحك : تشبه .. وحده .. اعرفها 

مشعل اتسعت ابتسامته : منهي ؟

فواز بنفس الابتسامه : مو شغلك .. عيب ,, تعرف 

رفع مشعل يدينه باستسلام : اووووكي .. آز يو لايك .. 

سرح فواز وكنه سرحان باللي تشبه هايدي .. ولما مشعل انتبه له وحس ان فيه شي كبيريدور بباله .. هزه من كتفه : فواز .. فواز 

فواز : ها ؟

مشعل ابتسم : تبي الشريط ؟ شكله اعجبك .. 

فواز ابتسم : عادي .. لا .. اطالعه بس 

مشعل غطى الشاشه وقلد كلامه : عيب تطالع ادري فيك تطالع اللي ببالك مو هايدي 

فواز خذ له ثانيتين استوعب كلام مشعل وانفجر ضحك وضربه على كتفه : حمار ... 

مشعل رد له الضربه : يو آر .. 

دق جوال مشعل فقام عنه وشاف الشاشه ورد علطول مع ان الرقم غريب 

مشعل : هلوووو 

صبا : هلا مشعل

مشعل حاول يميز الصوت : اهلين ؟ هو از ات ؟

صبا عفست وجهها : اقول تكلم زي الناس .. 

مشعل ضحك : ههههههه صبا بنت عمتي ها ,,, هلااا والله ماعرفتج .. سوري سوري 

صبا طفشانه منه ماتطيقه : الزبده شخبارك ؟ 

.....استغرب اسلوبها : تمام الحمد لله , بنت عمتي خوفتيني فيه شي ؟

تنهدت : فدوى 

مشعل فز قلبه وطلع من الغرفه : فدوى ؟ شفيها فدوى فيها شي ؟ صبا شفيها طمنيني بليز 

صبا : لحظه لحظه لاينطّ لك عرق ,, البنت ماماتت ترا 

.... عصب : بسم الله عليها وجع !

...... : زين ,, مشعل تذكر يوم تكلم فدوى بيوم العرس 

مشعل وعلى اعصابه : ايه شالسالفه 

...... : صديقتنا كانت معاها بذاك اليوم يوم تكلمك ,, وشافت اللي صار لها 

..... : اقسم بالله ياصبا ان ماقلتي شفيها الحين وربي يجيني شي ..! ادخلي في الموضوع 

صبا وتحاول تهدى : البنت كانت تكلمك وضاقت وقامت تكح .. انت تدري ان عندها ربو ليش تضيقها؟

...... فقد اعصابه : اللهم طوّلك ياروح ! البنت شصار فيها لاتخليني اصارخ .. !

صبا حست بانفعاله : بس داخت عليهم وغابت عن وعيها من كثر ماضاقت .. وصديقتنا من ربكتها مالقت حتى البخاخ حقها .. بس الحمد لله عدت على خير .. 

"غابت عن وعيها .. ضاقت .. داخت .. من يوم كلمتها "

مشعل انهد حيله وجلس على الكنبه وماعاد فيه طاقه وهو يتذكر هالكلام : كل هذا صار لها .. مني ..؟

...... : يامشعل حرام عليك فك عن البنت وربي احنا خايفين عليها صارت تتعب كثير .. 

مشعل وصوته بدا يهدى ويبان حزين : ياصبا انتي ادرى بالحال ... انا مالي ذنب .. حرام عليكم ليه كذا تبون تبعدونا عن بعض .. 

.... : ادري بالحال ماقلنا شي ,, بس انت ارضى بالواقع ليه تحتكّ فيها 

تنهد مشعل : انا مهبول يابنت عمتي .. انا من حبيت البنت وانا ماني مسؤل عن نفسي .. ولا عن تصرفاتي .. 

صبا وباسلوب لوم يقالها بتحسسه بالذنب : مفروض تفكر .. ترا قلبها رهيف موت .. ! ماتتحمل أي شي .. خلاص يامشعل ارضى واستسلم 

انفعل فجأه : لأ .. لأ والله مااستسلم .. سامعتني ؟ ما استسلم .. حرام عليج حراااام .. كان باقي لنا اسبوع واحد ونملّك .. اسبووووووع بس .. تسمعووووني ياناس .. ؟ تسمعوني ياعالم .. كانت بتصير لي وانا بصير لها .. يفصلنا اسبوع واحد بس .. 

صبا خافت من انفعاله : مشعل مشعل هدّ شوي .. بليز هدّ شوي 

.....قال وهو يتنفس بسرعه : شوفي , اذا داقه تقولين لي استسلم فلا تتعبين نفسج .. 

صبا : طيب وانت ليش ماتقول لابوك يكلم خالتي وخل الموضوع لهم واذا ربي كاتب نصيب البنت بتوافق عليك ..

ضحك مشعل بهدوء غريب ضحكه ممزوجة بسخريه :ههه اخلي الموضوع لهم ؟ انتي كريزي ؟ يابنت احنا شضيّعنا غيرهم وغير تحكمهم فينا .. 

صبا عصبت : آآآف شسوي طيب انا .. آآخ بس لو فواز هذا ..

قاطعها مشعل : لاتكملين .. ! ادري بتقولين هو اللي واقف في طريقي , ماعليج منه .. فواز هذا ولد عمتي وقطعه من قلبي ولايكون اسمع احد يلومه بيوم على اللي صار فاهمه ؟ 

...... : ...........

......... : صبا .. افهميني .. لما انا رحت وخليت ابوي يكلم ابوها .. شقال ابو فهد .. قال ولدك فاشل ماياخذ بنتي ,, ولأني أحبها بديت اشتغل كاشير بسوبرماركت عشان اكون نفسي واجمع مهر لها .. لخاطر عيونها بس .. وكلام الناس مارحمني .. تخانقت مع اهلي وطلبوني اترك وضيفتي عشان ما أفشلهم بس لاجل عين تكرم مدينه .. جمعت فلوس وسديت فيها عين ابو فهد وساعتها وافق .. ولما هو وافق والبنت وافقت وخطبنا .. ماسعتني الدنيا من الفرحه .. بس الفرحه ماتمت .. فواز صار له الحادث وانقلب حاله .. وتفركش كل شي ..!

صبا ماهي عارفه شتقول : ربك كاتب هالشي 

..... : ادري .. ادددددددري ,, بس هم ظالمين .. ليه ياصبا ليه .. ليه يقولون خلاص مافي زواج عشان بس فدوى تجلس عند فواز تراعيه .. ليه هم مو اهله بعد ؟ ولا احد قايل لهم اني باخذ البنت واحرم اخوها منها ..؟ ولا هم يبون الفكه من فواز باي طريقه 

..... : ماعليه مشعل ربك يحلها .. انا مادقيت احسسك بالذنب .. بس كنت ابيك تعرف ..

مشعل سكت شوي لانه راح للمطبخ يشرب ماي يحاول يستعيد صوته : صبا , فيه شي انا ماقلته لاحد .. ماحد يعرف غيري وغير ابو فهد وفهد 

..... : شنهو ؟

..... تنهد : يوم قالوا ان فواز جاه ارتجاج في الدماغ .. واهله طنّشوه .. انا رحت سويت ريسيرش ,, واتصلت بمستشفيات بعد .. كله عشان اشوف حالته لاني عارفه اهله مارح يهتمون .. تدرين شقالوا يابنت عمتي ؟ تدرين شقالوا ؟

صبا بهدوء : وشو 

..... : قالوا مايبيلها شي .. بس اعاده تأهيل ويبي له وقت بعد ,, ولما رحت ابشرهم , وقلت لهم اني ممكن اخذه معاي لبرا رفضوا وقالوا مخاسير ويمكن الولد مايرجع لوضعه الطبيعي .. !

صبا انصدمت ماتوقعت مشعل يسوي كذا , ولاتوقعت حتى ان اهل خالتها مهملين لهالدرجه ..

.... : ليه ساكته ؟ ولا لايكون انتي مثلهم تفكرين اني كنت اتمصلح مع فواز عشان اتزوج اخته ؟

.... : لا انا ادري فيك تحب فواز من قبل 

..... : المهم .. انتوا صديقاتها صح ؟ خلاص اذا انا دقيت .. لاتخلونها ترد .. ! عشان ماتضيق .. خلوني ادق لين اتعب .. واذا رحنا بيت جدتي مارح اسلم .. والله يعين قلبي ..

..... : مشكور مشعل 

ضحك : قولي مشكور ثاني مره ..

..... : ليش ..؟

..... : شوفي انا بخلي فدوى .. بس عشان راجع لها .. سالفة فواز على يدي ان ماحليتها ماكون انا مشعل .. وساعتها اتحدى أي مخلوق يوقف بوجهي ويقول لي ماتاخذ مولان .. 

ابتسمت صبا ع الحب الكبير اللي بقلب مشعل .. 

[ عاطفي ..شجاع .. قوي الشخصية .. متهوّر ..! ومرهف الاحساس ..! بس طموح لتحقيق أي هدف .. !!

هذا هو مشعل .. الأحمر .. ! ] 


مشعل دخل الغرفه وهو ينهي المكالمه : مشكوره صبا ,, فمان الله 

فواز انتبه والتفت على اسم صبا وشاف مشعل وجهه منفعل حيل : شفيك .. مشعل ؟

..... : ابد .. انت اللي شفيك .. كأن فيه شي مو عاجبك 

فواز التفت وكنه مستحي منه : تكلم صبا ؟ ... عيب يامشعل ..

مشعل وكنه ناقص .. رد وهو يرمي نفسه ع السرير : كانت تقول لي كلام اوصله لابوي لانه نايم 

..... بثقه : كذاب ..

زفر مشعل : فواز شتبي ؟

فواز قام واقف يصلح بلوزته : البيت .. ابي ارجع .. 

مشعل رفع ظهره ووجهه ضايق : ليه فواز انا ضايقتك بكلامي صح ؟ 

فواز ابتسم وهو ماسك الباب : تكلمها ليه ؟ عيب تكلم عييييب .. انا احبها .. بس ماكلمتها ..!

مشعل طاح وجهه وبنفس الوقت استغرب ان فواز يحب صبا بس ماحب يسأله شكله غار , فابتسم : خلاص يامرايتي ,, آي آم سوووري .. 

نزل فواز جسمه يربط شوز بوما الكحليه : في امريكا تحسب نفسك .. مسلمين احنا ..!

مشعل قلبه ذاااب من عتب ولوم صبا والحين فواز .. فقام رايح للباب شايل معاه مفاتيحه : آسف فوازي خلاص ماعيدها ..

فواز انشرح صدره : طيب ,, بس عشانك ,, قلت فوازي .. زي فدوى .. !!!!!


في المدرسة 

ساره وهي تعلك بطريقة قروية : ابلتنا الأوّليه احسن 

نوره : ايه والله ابله علياء ياحبيلها عند ذي .. بس حسافه خلوها تدرس ابتدائي

ساره : لا مو مره حلوه احسها تتكشخ كنها رايحة لعرس وخشتها كلها مكياج 

..... : اصلا يقولون انها ماخذه اجازه اظاهر بتعرس

..... ساره وهي تطلع صوت بالعلك وتحرك يدها : بتعرس الله يوفقها شعلينا منها

نوره وهي تنفض بقايا الشبس من حضنها : مو كانت ديم تقول انها تصير اخت صديقتها ؟

..... بدون اهتمام : الا بس مالت عليهم .. انا ديم تقهرني احيان 

..... : ليش 

..... : مادري شايفه نفسها ,, يعني هي اللي تربّت بمزرعة وعاشت هناك والحين مسوية نفسها جايه من امريكا .. وبعدين خالتي نوال ليش تخطبها لولدها والله احنا احلى ..

نوره عفست وجهها : من زينه هو عاد .. واصلا ماصار شي شكلها بس كذا 

ساره وهي تحلم : الله لو انا اتزوج ثابت ,, وانتي شهاب ,, وسعد اخوي ياخذ ميثه اختهم كان وناااااسه 

نوره شقت الضحكة : ياليت ... !

[ الرصــاصي او الرمادي .. فتور وبرود .. إلى حد الملل والضيق .. يحتاج له لون ثاني ينعشه شوي .. ! ] ..


في بيت ام ياسر .. جلست ام ياسر وجلست العيال قدامها تحاول تفهمهم الموضوع .. 

ياسر ببراءه : يعني الحين انتي قلتي ايه ؟

ناصر هو الثاني : يعني انتي بتتزوجين ؟

ام ياسر تحاول يكون الموضوع هادي ومافيه تعقيدات : ان شاء الله 

ياسر قام وتكتف : مانبي 

ناصر قلد نفس الحركه : وبعدين ,, يقعدون اصحابنا يسألون ليه يكتبون لكم اسم ابو في المدرسة وابوكم اللي من اول واللي مات اسمه غير ,,

...... : تروحون تجيبون لنا واحد ثالث بعد 

ام ياسر : ياحبايبي هذي سنة الحياه .. انتوا تحتاجون لابو بعد محمد الله يرحمه 

ناصر والدمعه بعينه : لا .. انتوا قلتوا لنا ان ابونا وامنا الصدقيين ماتو في حادث وانتوا اخذتونا عندكم 

ياسر يكمل : ايه ايه ,, وبابا محمد الله يرحمه صح كان تعبان بس كان يحبنا ,, شيدرينا هذا اللي تتزوجينه يطلع زين ومايضربنا هااااااه ؟ 

ام ياسر بهدوء : لا الرجال سائلين عنه .. وانا والله مايهمني شي كثركم انتم .. ماتبون ماعندي مانع بكلمهم واقول رفضت 

سكتوا شوي بعدها قال ياسر وهو طالع الدرج : اذا ضربنا تخلينه يطلقج طييييب ؟

ناصر وراه : ايه واذا جا يعني اذا تزوجتيه لازم هو يجيبنا من المدرسه عشان نوري الناس ان عندنا ابو 

خنقتها العبره بس هزت راسها وابتسمت 

ياسر : وبعد يشتري لنا سوني جديد 

ناصر يأيده وهو يركض لفوق : ايه .. 

[ حــيــاة ياسر وناصر .. ينقصها تواصل اجتماعي وانفتاح .. وعدم خوف من نقد او كلام الآخرين .. يعني .. يبيلها كم شخطه باللون الأصفر .. ! ]

ابو فهد معصب : يافوووواااااز تعال ساعدني 

فواز نزل ركض : سم 

ابو فهد وراسه ورا الدولاب يحاول يصلحه .. : هات السكروب

اخذ له دقيقتين يحوس ويحاول يتذكر وشو السكروب .. اخيرا لقاه واعطاه ابوه ..وقام ابوه يحوس شوي لين زهق ومد اغراض العدّه لفواز 

فهد جاي لعندهم : ها وش فيه 

ابو فهد ضاق خلقه : مكسور شكله 

فهد زفر وراح يشوف .. اما فواز مازال ماسك السكاريب بيده .. 

فواز ببراءه : احطهم ... وين ؟ 

فهد يستهبل : سؤال غبي ..! حطهم بفيش الكهرب .. !!

فواز وبدون أي تفكــــير .. نفذ اللي قال عليه فهد بالحرف الواحد .. !!

[لأنه وبكل بســــاطه .. .. برئ ,, مســـــــالم .. وطيّب .. لأنه غالبا فردي وانعزالي .. لأنه حاس بالانطوائية .. فهو فواز .. الأبيض .. ! ]

فهد صرخ : يلعن اممممممممممم الغباااااااااء

فواز ولسّه متجمّد من الكهرب اللي مسكه .. 

ابو فهد : وش فيه ذا 

فهد وهو يسحب يد اخوه ويرمي السكروب في الارض ويهزّه من كتفه : هآي .. هآآي انت 

فواز رجع لوضعه بس لسه يده تحت التأثير , وفهد رجع يخانق : ماتفهم انت ؟ استهبل عليك تقوم تصدق .. ؟ احد يدخل سكروب بفيش كهرب 

فواز : انت .. انت قلت .. لي 

فدوى من وراهم باستغراب : شالسالفه ؟

فهد مشى طالع : شوفي اخوج 

وقفت فدوى قدام فواز وارتاعت من شكله : فوااااز شفيك 

فواز وهو يحاول يحرك يده : الكهرب ,, فهد قال لي ,, والله 

فدوى خنقتها العبرة ومدت يدها صلحت شعره اللي وقف شوي من قدام : منت صاحي يافهد ..!وربي انك ... آآآآخ ماني قايله بس ..

فواز : يدي تعورني .. فدوى ...!

[فواز برضو يبي له لون اخضر لو على الهامش .. يمكن يقدر يسيطر على نفســه .. ] .. !


طلع فهد وركب السيارة .. وعلطول اتصل ع رهف 

رهف : حياااااااااتي والله انت مانسيتني 

فهد بابتسامه : وانا اقدر انســـاج ؟ انتي ماتغيبين عن بالي ثانيه وحده 

يقالها انحرجت : هههههه فهد 

..... : عيون فهد 

..... : كلمت اهلك ولا لا 

# ماشاء الله تعرف تسوي ثقيله ..

فهد بصدق : والله ناوي اليوم اكلمهم بس قلت في الليل ان شاء الله بفاتحهم بالموضوع 

رهف : يافهّودي انا خايفه انهم مايوافقون 

..... : بقول لهم اخت صديقي ولا بشوف لي صرفه ثانيه ان مامشت عليهم .. 

..... : ياي وربي مو مصدقه متى يجي الليل بس .. آآه يافهد وربي اني اتمنى هالشي من كل قلبي 

..... : مو اكثر مني والله .. اخ نفسي اكلم اهلي الحين الحين بس اعرفهم مايتفرغون الا بالليل ويروّقون .. 

..... بمصاله : معليش معليش احنا صبرنا كثير .. نصبر ان شاء الله لليل ... الله يصبر قلبي بس .. ياربي مره احس اني بدوخ واموت كل ماتخيلت اننا بنتزوج ونعيش ببيت واحد ههههههههه

ابتسم فهد : ان شاء الله نحول هالخيال لواقع .. باقرب وقت ..

[ باختــــصار .. فهد ورهف .. هم علبة الألوان الفاضية .. !! ] ..



[13]

(شبّ الفحــــــم .. وهات البخـــور .. !! ) 



مساعد وهو يدخل الشقه : الله الله شالحلاه شالزين 

علياء ابتسمت وهي تطالع نفسها .. لابسه بنطلون وبلوزة بيضا كت ساااده ..

مساعد قرب لها يطالع فيها من فوق لتحت : احب البساطه انا 

علياء حمرت : الله يعيني عليك ,, انا ماحبها ..

ضحك : اعلّمك تحبينها ؟ شرايك 

هجّت علياء للمطبخ من شافت نظرة الخبث بعيونه .., وهو ضحك وراح يبدل ملابسه وهو يحمد ربه وللآن يضحك كل ماتذكر خوفه باول يوم واللي كان كله من مكياج .........

صح بعض المخاوف .. غبيه ..! وتافهه لدرجة أنها تحـــرقنا مثل الفـــحم .. وتتبددّ بســــرعه . مثل البخور .. !

في الامارات 

ميثه قامت مفزوعه : شوووووووووووووووووووووووووووو ؟ 

نوال بهدوء : سعد مافيه شي 

ميثه قرفانه : وع يلوّع الجبد 

شهاب وهو لاهي بالتلفزيون : قصدج شكله 

ميثه : لا لا كله على بعضه 

ثابت ابتسم : ياميثه مايصير جي ,, مو انتي تحبينهم بتكونين جريب منهم 

ميثه وهي تتخصر : لا مو هو واخواته انا احب ديم بس , تبونا نقرب منهم انت روح تزوج ديم اما انا سعد هذا ماريده

ثابت ضحك ع طريقة كلامها وقال بهدوء : مالج خص بديم , عليج بسعد 

ميثه تكتفت : شيبي فيني مالقى غيري يعني عمى بعينه

نوال : امه تقول انج معجبته حيل ,, يقول حتى البنت كشخه وذوق 

..... عصبت : ماشاء الله الاخ لحق يلقط كل هذا من اخر مره رحنا فيها ,, صج سبال 

...... : يابنتي فكري ع الاقل 

..... : يمه تبيني اعيش معاهم ؟ هذووووول بدو قرااااااااااوى

... شهاب وهو يحرك الملعقه بالصحن : الميث لاتصيرين سطحية جيه

...... : سطحيه بكيفي انت ماشفت خواته عشان تقول جيه 

...... : بلى 

انصدم الكل والتفتوا له وهو انتبه اول ماحط الملعقه بفمه , واول مابلع قال بهدوء : شفتهم بالغلط ,,

ميثه ويدها على خصرها : وكيف حلوين ؟ اعجبوك ؟ نخطب وحده منهم لك 

شهاب حط الملعقه : لاااااا ماريد

..... : شفتي يمه , حتى شهاب شايفهم وعايفهم 

ثابت بعقل : مو شرط يظلون جيه هم بعدهم صغار 

شهاب قام واقف وهو يشرب بقية العصير : طيب تزوجيه وتطلعين انتي اكشخ وحده بينهم ويشوفونج ويقلّدونج .. 

...... : لا ! هذا سعد عينه زايغه شللي يضمّني انه اذا تزوج مايطالع باحد غيري , بموت بقهري وغيرتي 

ثابت وهو يحوس لها شعرها وهو طالع ورا اخوه : يعني ماتقدرين تخلينه مايطالع بغيرج 

...... : .......

غمز لها ثابت ولف لامه وابتسم .. وطلع .. 




ديم : لولولولولولوولولولولوولولولولييييييييش الف الصلاة والسلام عليك ياحبيب الله محماااااااااااااااااااااااااد ,, ماصدقنا وااااااافقوااااا

حمود ضحك : بعد طقّي ورقصي 

ابراهيم ابتسم ووجهه احمر .. اما ديم راحت لابوها ضمته وهي تضحك .. 

حمود : وانا باركي لي ترى ابعرس هههههههههههههههههه

ديم ضحكت ومن الوناسه راحت لجدها وضمته 

ابراهيم بضحكه : ديم انتبهي لاتشيلينه وياج ههههههه

ديم ضحكت من قلبها ع جدها قصير ونحيف وحالته حاله وهي فعلا من فرحتها شوي وتشيله 

حمود : بس يابنت فقصتيني 

ديم : سوووري بس فرحاااانه هههههههههه

حمود جلس ع الارض ومغط رجوله : يللا اجل همّزيني 

ابراهيم : بس يبه ترا البنت بتزهق منا 

ديم ومن سعادتها ماهمها : لاا شدعوه ,, (وراحت لجدها تهمّزه ) 

وجيني في المطبخ سمعت واحترررقت من القهر .. شوي الا ديم داخله للمطبخ تفتح الثلاجه تدور شي تشربه 

جيني تستعبط : ايس فيه فيه صراخ ؟

ديم : مالج شغل 

جيني عصبت .. وديم راحت جمبها تفتح الدولاب تطلع كاس : ديور الجديد ولا اللي قبله ؟

جيني : سنو ؟

ديم وهي تشرب العصير وترد بتطنز : العطر .. اللي انتي حاطته .. ديور صح ؟

جيني بثقه : ايوه

ديم حطت الكاس طالعه : ايه يصير خير , اتحدى اذا ماكان من محل بو عشره ..!

جيني ضربت رجلها : يصير كير أنا يورّي انتا .. ويورّي هذا بابا مايبي انا .. 

راحت ديم وهي مبسووطه .. بس بما ان ابوها وام ياسر ثنينهم كبار .. رح تكون ملكه وحفله صغيره بس .. وبعدها رح تجي لعندهم .. دق تلفون البيت وراحت ديم ترد بحماس : الووووووو

ولاء من الطرف الثاني : الوووووين 

.....استغربت : منو ؟

ولاء : انتي ديم اكيد .. صح ؟ انا بنت ام ياسر 

.....تفشلت : هههههه اهلييين هلا والله , شخباركم 

ولاء : الحمد لله تمام انتوا شخباركم ؟ مبرووووك زواج أبوج 

.... : مبروووووك زواج امج 

الثنتين سوا : هههههههههههههههههههههههههههههههههههههههههههههههههه

ولاء : هههههههه شنو هذا شالدنيا هذي ؟ 

..... : ههههه مادري , مارح تجون من الرياض ؟ فكّوا عنها شوي 

ولاء : هههههه بلى ان شاء الله الاربعاء جايين للملكه ان شاء الله 

.... : شدعوه تعالو قبل 

..... : مانقدر والله دوامات تعرفين 

..... : اممم صح الله يعينكم ..

...... : طيب انا استأذن الحين دقيت ابارك بس ,, باركي لابوج وجدج ترا استحي اكلمه ههههههههههههه

...... : عادي انتي متزوجه صح ؟ 

..... : يسسس بس استحي بكيفي 


..... : يابنت بيصير زوج امج ليش تستحين 

..... : كيفي يختي استحي وبس .. 

..... : هههههههه تكككفين بس .. (وسكتت شوي ) عادي ترا شكلي خذت راحتي وياج هههههههه

ولاء : اوووو عاااادي حتى انا حسيت انج صديقتي منذ اول وهله 

.... : ههههههههههههههه احلى يا أول وهله .. طيب انتي قدي صح ؟

..... : اممممممممم لا انا اكبر منج بسنه اظاهر .. 

..... : اها , نو بربلم .. وميييين هذي النونو اللي تصيح عندج 

ولاء وهي ترفع جوري لحضنها : وين نونو جوري عمرها 5 سنوات بس دلوعه من تشوفني ماسكه التلفون الا تبي تكلم كل العالم .. 

..... : وه ياقلبي عشان كذا تصيح ؟

..... : ايه عفست لها وجهي وأشرت لها تروح عني وصاحت ههههههههههههه

...... : يعمري عليها هاتيها بكلمها 

ولاء : تحملي اللي يجيج اجل .. هاج .. 

ديم تحمست : الووووو جوري 

جوري بنعومه وهي تلعب بشعرها : الو.. انتي .. مين ؟

رفعت جوري السماعه وطالعت امها : ماما .. مين هذي؟

ولاء : ههههههههه.. هذي تصير .. امممم بنت زوج ام امج .. (نفضت راسها ) اقول هاتي بس 

ديم : ههههههههههههههههههههههههههههههههههههه ياخال ابوي حك ظهري ههههههههه مسكينه شكلها تعقدت .. بوسيها بليز 

.... : ان شاااء الله , يللا حبيبتي سلمي عليهم ونشوووفكم ع خير 

.... : ان شاء الله ,, فمان الله 

سكرت ديم والتفتت لهم وهي شاقه الابتسامه 

حمود : هالحين من متى وهي صديقتج هاااا ؟

ابراهيم بهدوء : هذي بنتها ؟ 

حمود : انت يالمستحي مسوي نفسك ماتدري .. ايه بنتها 

ديم خلاص بتتقطع ضحك : تبارك لكم تراها 

حمود وابراهيم : الله يبارك فيها 

ديم : والاربعاء بينزلون الدمام .. 

حمود بأمر : اجل قوم اتصل على رجلها عطهم وصف البيت 

ابراهيم : ان شاء الله .. 


مشعل في الجهه الثانيه .. كان يدور بغرفته محتار كيف يضبط الموضوع .. اخيرا نقزت في باله فكره وعلطول راح اخذ جواله واتصل 

...... : هآآي آنت (عمتي ) مضاوي 

مضاوي : هههههه مشيعل ؟ حسبي الله على بليسك 

مشعل ضحك : شخبارك عمتي ان شاء الله بخير 

..... : الحمد لله , مشيعل اخلص شتبي ؟

مشعل : ههههه مره ماخذه فكره عني اني مصلحجي 

..... : يعني تبي شي ولا ؟

...... : هههههه الا والله , اسمعي (وقال لها الفكره ) 

مضاوي : والله ياولدي فواز احبه حيل واحب قربه بس فاطمه اختي الله يهداها ماتحب تخلي احد يحتك فيه 

..... : يعني موافقه ع الفكره ولا لا ؟ عمتي ابيج تساعديني 

..... : ان شاء الله من عيوني والله 

..... : تسلمين 

..... : مشعل , كل هذا عشان فدوى ؟

تنهد مشعل وابتسم : حتى انتي ياعمتي تقولين كذا ؟

.... : ايه , انا ادري انك تحب فواز بس فدوى هي السبب الرئيسي صح ولا ؟

...... : .......

...... : لاتستحي يامشعل , مافيها شي .. اذا انت تبي شي من هالدنيا لاتتوقع انها بتعطيك اياه .. لازم انت تكون اناني شوي .. وتتحداها 

..... : صح كلامج خالتي 



ومايدرون عن فواز وفدوى ..!

رهف : فهووود قلبي يدق بقوه كل ماقربت الدقايق 

فهد بهدوء : معليه حبيبتي الحين بدخل البيت وبكلمهم .. خليج جمب الجوال .. عشان ابشرج .. 

..... : مره واثق انهم بيوافقون يافهد ؟

..... : ان شاء الله , هم من زمان يبوني اتزوج 

سكر فهد منها ودخل البيت نافخ صدره .. وكان الكل مجتمع في الصاله وهالشي سهل عليه الموضوع .. دام اخوانه موجودين خلهم يعرفون مره وحده .. هو الكبير والمسيطر ماحد يقدر يمنعه عن اللي يبي .. 

فهد : يمه ..

ام فهد : مصمّه .. شتبي 

فهد وبعد مالتفتوا عليه الكل : كنت بقول لكم .. ابي اتزوج 

ام فهد علطووول رفعت يدها تتطنز : لولولولولولييييييش مابغيت 

ابو فهد وحاس بارتباك ولده : صبري يامره ,, من هي بنته اللي تبي تاخذها ؟ 

فهد بارتباك حاول يخبيه : اخت واحد من ربعي 

فواز وفدوى منصتين بهدوء .. .. وابو فهد قام يسأله ..

..... : شيقال لهم ؟

فهد منحرج شوي : الفلاني .. 

ابو فهد : شسمها ؟

...... : رهف 

فواز طلع من سرحانه يركز بكلام اخوه .. من قال اسم رهف ....وحاول يتذكر هو وين سمع اسمها فيه ..

..... : وش معنى هي بالذات انت شايفها بمكان ؟ 

..... فهد حاول يدور تصريفه : لا ,,ها .. ؟ مره بالغلط وبصراحه ... اعجبتني .. 

ابو فهد عصب : وانت تحكم ع البنت من شكلها ,, اهم شي اخلاقها 

# والاخلاق عاد ..!

فهد : ليه يبه انا اعرف اخوها ورجّال وانت أسأل عنهم .. 

ابو فهد كنه مو مقتنع : لا لا ,, عندك بنات العايله كثار .. لاتاخذ من ناس مانثق فيهم 

فهد انقهر وتوّه بيدور كلام .. الا وينط فواز : حرام ..! خلوه يتزوجها .. خلوه 

فهد انبسط لانه لقى احد يوقف معاه حتى لو كان فواز ,, اما ام فهد صرخت ع الولد : وانت شدخلك فيه يتزوجها ولا مايتزوجها .. 

فواز مقهور : هو يحبها .. خلوه ... يتزوجها 

فهد طلعت عيونه من كلام فواز هذا ناوي يفضحه بغباءه 

ام فهد رفعت حاجب : وتحبها بعد ؟ من متى ان شاء الله ؟

فهد حاول يدافع عن نفسه : لاتاخذين ع كلامه يمه , ماعليج منه , انا اقول لكم عجبتني والاخ يفهم على كيفه هو ومخّه ذا .. 

ابو فهد عصب : فواز شقصدك يحبها تستهبل انت ؟ 

فواز قام واقف : مسكين ,, يكلمها كل يوم ,, يحبها ,, يبوسها .. احبج رهف .. رهف عمري .. حياتي رهف .. مسكين يحبها ... يتزوجها خلّوه 

ابو فهد قام واقف ووصلت معاه : بعااااااااااد .. تكلمها وتحبها بعد هاااااه ؟ وحركات قلة حيا بوس ومادري شنو 

ام فهد هي الثانيه عصبت : لا لا منت صاحي .. احلم بس , تبي تتزوج لك وحده من اللي تعاكسهم وتنصب علينا 

فهد قام واقف وراهم يحاول يجلسهم ويصرف الموضوع : لا لااا , يبه يمه هدّوا شوي انتوا مصدقين هالخبل هذا .. 

...... : انا .. مو خبل .. 

فدوى : فهد انت تعرف ان فواز مايكذب .. 

ابو فهد قام يصارخ : اسمع عاد ,, كلامي مارح اثنّيه .. هالبنت لاتحلم تتزوجها 

فهد بترجي : يبه احبها والله احبها .. 

ام فهد : ماعندنا شي اسمه حب ,, هذي تنصب عليك وتلعب معاك .. وزي ماتكلمك اكيد تكلم غيرك , وبعدين حظرتك رافع الكلفه معاها ذي ماتستحي على وجهها .. وجهها مرشوش بمرق 

ابو فهد : اذلف عن وجهي هالبنت منت متزوجها ولا والله اموت وانا غاضب عليك 

ام فهد تمشي طالعه : هذا اللي ناقص بعد 

فهد غمض عيونه وكنه يمنع نفسه ينفجر .. وشوي لما حس بالقهر مالقى نفسه الا يمسك فواز بعنف من بلوزته ويصرخ فيه : انت حماااار ,, شسووووويت انت شسوووووويت 

فواز ببراءه وخوف وهو يرجع على وراه : انا اقولهم , ,,, خلوه يتزوجها 

..... : لا انت حيوان .. انت متخلف وغبي .. انت خربت علي كل شي .. انت دمرتني .. غبي ماتفهم غبي وبتظل طول عمرك غبي 

فواز وهو يحاول يفك يدين اخوه العنيفه : انااااااا مو غبي ,, احبك والله .. ابيهم يخلونك .. تتزوج 

فدوى جات بينهم تمسك فهد تحاول تفكه بصعوبه والاثنين متشادين سوا .. فهد لما وصلت معاه فك فواز بقوه طيّحته ع الارض : انا اوريك يافواز .. اوريك 

فدوى تصارخ : فهد حرام عليك هو مو قصده مسكين يبي يتوسط لك ماله ذنب 

.... : خلّ ينطم بس ,, قالت ماله ذنب .. الحين ابوي وامي حلفوا ماآخذ البنت اللي احبها بسبّة غبائه , يعني خلاص انا انهدمت كل احلامي وامنياتي ,, وبسبة مين .. بسبب هذا .. الله ياخذك ان شاء الله وافتك منك 

فواز والدمعة بعيونه : الله ياخذني .. وتفتك مني .. (وقام واقف ) احسن اموت احسسسسن 

فهد راح لفوق وقلبه محترق ويحس انه وده يقتل اخوه .. ماله وجه يكلم رهف بس هو تعود يقول لها كل شي ,و مالقى نفسه الا يدق عليها ..ويقول لها عن اللي صار

رهف بسخافه : ياحبيبي هونها وتهون 

..... : صاحيه انتي وين اهونها ,, اقول لج اهلي حلفوا انج ماتكونين لي . خلاص انا بموت وربي بموت 

..... : ليه حلفوا اكيد معصبين , اصبر كم يوم ويروقون شوي وقول لهم ثاني مره 

..... : لاحوووول ,, رهف هذول اهلي وانا اعرفهم .. قالوا مافيه يعني مافيه ..

..... : طيب والحل يعني مارح نتزوج ؟

...... جت بباله فكره جنونية : نهرب ونتزوج بعيد عنهم ..!

..... : صاحي انت ؟ فهد وين قاعدين احنا 

..... عصب : مادري راسي بينفجر ,, رهف اوعديني انج تكونين لي .. تنتظريني العمر كله لين احاول بأهلي 

..... بمياعه : لا يافهد .. انا مستحيل ارضى اعيش وسط ناس ماتحبني ,, يعني حتى لو وافقوا اهلك بيكون بس عشانك وبعدين يمكن يتقصّدوني لا ماقدر 

طلعت عيون فهد لبرا : يعني شقصدج .... ممكن افهم ؟

.... : يافهد انا قايلة لك إني مسمّية لولد عمتي بس ما أحبه احبك انت ,, لكن اذا انت بتعلّقني وبتعيشني حياة كلها مشاكل اجل اروح اتزوجه اصرف لي 

فهد سكت مصدوم يدور ع كلام يقوله : بذمتج هالكلام من قلبج ؟

.... بثقه : أي اسمح لي .. احبك بس راحتي اهم 

ضحك : احبك ؟ مادري حسستيني بكلامج انج ماتعرفين معنى هالكلمة .. !

رهف : لا والله انت تدري اني احبك ,, بس كل شيّ له شي 

..... عصب : لاتقولين هالكلمه , تحبين ها ؟ اللي يحب يضحي بس هذا حب الناس السنعه مو حبج انتي .. انا الحمار .. انا الحمار اللي مصدقج ورايح افاتح اهلي بالموضوع احسب امنياتج مثل امنياتي 

..... : وانا احسب اهلك فري بيوافقون وبيفرحون لي ..

..... : اللهم طولك ياروح .. اللهم طولك ياروح 

...... : فهد حبيبي ,, شوف عندك اسبوع تقنع اهلك واذا مارضو انا بقول لامي اني موافقه ع ولد عمتي لانه قريب بيتخرج

فهد فقد اعصابه وحس انها تمنّ عليه بحبه لها : اقول رهف ..!

..... : عيون رهف .. 

...... : خلي عيونج لج .. اهلي ماني مكلمهم ثاني مره ,, ولا رح اضحي بشي .. وولد عمتج روحي تزوجيه واشبعي فيه .. ان شاء الله ينضرب على راسه ويحبج 

...... : فهد شفييييك عصبت وخذت الموضوع جدي ؟ بليز فهد افهمني انا مو لعبه عندك تخليني انتظر 

..... : وانا مو بزر عندج تمشيني على كيفج ..! رهف اسمحي لي انا ماتوقعتج كذا .. انا ضحيت عشانج ورحت كلمت اهلي واخرتها انتي تقولين كذا 

...... : كيف يعني الحب اللي بيننا ينتهي بغمضة عين ... ؟

..... : انتي دقّيتيني بكلامج .. روحي رهف الله يوفقج .. خلاص ماعاد ابي منج شي .. مو هذا كلام وحده تحب تقوله لحبيبها .. مالت عليج ومالت على حبج .. ومالت علي فوقكم 

..... : ليش ليش 

...... : لأني ماخذ الموضوع بجديه ,, ولما جيت اشب الفحم .. مارضيتي تحطين البخور .. ! خليتيه يحترق ويحترق ويحترق .. بس هين هين .. انا بخليه يطفى .. وربي يا رهف النار اللي شبيتيها انت وفوازوه بقلبي لا أطفيها .. والله لا أطفيها .. 



فواز بهدوء : فدوى .. انا خبل .. لايكلّمني .. احد .. !

فدوى بحنان : بس قول لي فهّد عورك ؟

فواز يمسك يد البلاي ستيشن كالعاده بالمقلوب : .......

انقهرت فدوى من حست بالقهر بعيون فواز .. وهدوئه يخوف كأن اللي صار( قشة قصمت ظهر البعير ) .. وعلطول راحت لغرفتها تفكر في الناس اللي يحبون فواز غيرها .. 

اتصلت على خالتها مضاوي وكان جوالها مقفل .. احتارت موت والعبره خنقتها .. مافيه غير مشعل .. لازم تبدّي حبها لفواز على احاسيسها وحبها لمشعل .. وراحت لرقمه واتصلت وهي تنتفض .. 

مشعل نطّ ذيك النطه ورد بوله : هلا والله هلا 

فدوى باحراج : هـ .. هــلا .. 

مشعل بوله : اممممم هاو آر يو ؟..

..... : الحمد لله , شخبارك 

..... : تمام .. عال العال .. 

..... انحرجت موت من نفسها : .. انا والله .. كنت يعني .. بطلب منك .. طلب .. (وقامت تترجاه ) والله مضطره والله غصب عني مشعل ماحب ازعجك 

مشعل خاف وبان في صوته نبرة حنية غصب عنه : بس بس فدوى عمري ليه كذا .. شوي وتصيحين .. قولي آمريني عيوني لج لا ازعاج ولا شي 

..... : ....... 

انتبه مشعل لكلامه اللي احرجها وهي ماتحبه يكلمها كذا فابتسم : معليه لاتاخذين بكلامي طلع كذا .. سمّي 

...... : ......

....... : افا يافدوى تستحين مني ؟ 

...... : مشعل .. فواز وفهد تخانقوا سوا بعنف وانا خايفه على فواز شكله تعور وحتى صاير هادي مو راضي يكلمني .. اول مره اشوفه كذا 

مشعل ميل رقبته يمسك بها الجوال وهو يسكر ازرار بلوزته بقلق : طيب والحين هو كيف 

فدوى بان على صوتها الخوف : هدوئه يخوف .. يخوف يامشعل والله مو مخليني اقرب له .. الله يخليك تعال طلّعه من بيتنا لاتخليه يقعد عند فهد 

مشعل علطول اخذ مفاتيحه وشوي الا هو واصل عند الباب : الحين جاي 

....... : ......

ركب مشعل السياره وشغلها : فدوى تسمعين صوت السياره ؟ هذا انا جاي والله 

فدوى ماعرفت شتقول .. ! بهالسرعه ركب السياره .. ! 

مشعل يحاول يهدي فدوى شوي : طيب ماتبين تقولين لي ليش تخانقوا ؟

فدوى والعبره بصوتها : مايصلح اكلمك وانت تسوق 

..... : ماعليج مني .. ولا ماتبين تقولين لي السالفه ها ؟ 

انحرجت فدوى : لا مشعل والله السالفه سخيفه .. انت تعرف فهد عنيف .. حتى حاولت افكهم ماقدرت 

مشعل جاه شي بقلبه : وليه تقربين لهم ها ؟ دفج احد بالغلط ولا صار لج شي ؟

...... : ......

....... : فدوى لاتعوّرين قلبي .. فهد سوا لج شي ؟

...... : لا 

...... : حلفي فدوى !

...... : والله 

..... تنهد براحه : زين , الحمد لله . خلاص عشر دقايق وانا عندكم , باخذ فواز نتمشى شوي واتفاهم معاه طيب ؟

فدوى خلاص بتصيح بتصيح .. مو لانه بس لبى طلبها .. لانها كل يوم تحس بحبه الكبير لها .. وكن الايام تبي تثبت لها هالشي غصب .. : طيب ..

..... ابتسم : بعدين بقول لج فكره حلوه نبيج تساعدينا فيها 

فدوى وماهمها غير فواز الحين تحسبه يقصد فكرة عنهم : طيب .. مشعل 

...... : لبيه 

....... : شكرا ... والله شكرا .. 

مشعل انهبل من سمعها تصيح : شوف البنت قامت تصيح اظاهر تبيني اصدم ..! بس يابنت حرام عليج .. خلاص هذاني جاي والله ماله داعي تشكرين 

..... : طيب , مع السلامه 

ناداها : مولان ..

..... : هلا 

..... : ماودج تضحكين لي شوي ؟ ترا من جيت وانتي كله صياح 

..... ضحكت شوي غصب عنها : احسن تستاهل لأنك أنت تصيّحني ..

....... : هههههههههههههههههههههههههههههههههههههههه

فدوى لما ارتبكت من ضحكته وحست انه يبي يغير الموضوع : طيب مشعل شكرا مع السلامه 

..... : هههه ولو انه شلّوت محترم .. بس اوكي .. مع السلامه .. انتبهي لنفسج ها ؟

..... : ان شاء الله .. 

سكرت فدوى ووقفت قدام المرايه .. دموع تنزل بس مع ابتسامه ,, ليه ؟

تذكرت ان فيه احد يحبها مستعد ينفذ كل الي تبيه عشان يريحها ويسعدها .. من سافر مشعل عنها وهي تحس انها تشبّ وتشب وتشب لحالها لين تطفي .. 

وجود مشعل الحين .. يخليها تحس انها شي مهمّ وحلو.. زي البخور .. يحرق نفســــه عشان الناس تتبخّر فيه .. !

الحين مين البخور فدوى ولا مشعل ؟ ولا يمكن ثنينهم يتشابهون بهالنقطه .. !

يوم الأربعـــــاء .. 

قرروا تكون الملكه متواضعه .. في البيت بينهم وبين بعض يتعارفون .. والخميس جمعة وعزيمة عشا للكل .. نظرا لظروف ابراهيم وام ياسر .. استعد الكل وشبّوا الفحم ومعه احرقوا كل الايام اللي مضت .. وحطوا البخور وانتشر في كل المكان بغرور .. .. وكنه يعلن ان الايام .. مازالت تدور .. 

اما في بيت ابو فهد .. كان فهد على اعصابه .. مازال يفكر بطريقة ينتقم فيها من فواز على اللي سواه فيه .. صح قلبه عاف رهف من قالت له الكلام اللي كدّر خاطره ولايمكن يكافح ويضحي ويتحدى احد عشان وحده زيها .. للاسف ما اكتشف هالشي الا متأخر .. 

#يمكن حرقة قلبه جزا له ع اللي يسويه في اخوه .. بس وين يتوب ؟

فواز بالغرفه منسدح يفكر .. لما طلع مع مشعل قبل يومين .. حتى مشعل ماعرف ياخذ منه لاحقّ ولا باطل .. وصل لمرحله حس انه فعلا منبوذ وان فيه شي غلط .. دامه يتصرف ببراءه وفي النهايه تصرفاته تقلب عليه اللي حوله .. معناها انه فعلا شي غير مرغوب فيه .. ! صار يكره حتى نفسه 

قال له مشعل ان عنده فكره حلوه .. بس فواز تجاهله .. وشكل مشعل لسه ماضبّط الفكره براسه ولا كان اصر عليه .. 

سمع امه تناديه للغدا وشال نفسه ونزل .. وكالعاده لزق جمب فدوى .. وفهد مقابله وبعيونه شرر كنه ناوي على انتقام مو سهل .. 

فواز من الربكه خبط الكاس بملعقته وانكب على السفره .. والكل تضايق من هالحركه بس هو ماتحرك .. فدوى قامت جابت فوطه ومسحته وهو في حالة صمت مفتشل من نفسه .. وخايف من الكل .. وحاس باكبر ذنب .. على اللي سواه بدون مايدري .. 

فدوى همست له : فواز ليش ماتاكل ؟

فواز مانتبه لها .. كلام فهد كل الايام اللي راحت ظل يتردد في راسه .. ظل يحسسه انه عاله عليهم .. انه يخرّب ويدمر حياة الناس .. وان حتى جوده في هالحياة غلط .. 

وطاحت الملعقه من يده اللي ظلت ترجف وانتثر كل الرز بشكل فوضوي 

ابو فهد : الله يقلعك يالبزر حست المكان 

فهد : ماتعرف تاكل انت الله ياخذك 

فواز : ..............

فدوى خنقتها العبره وقربت له وهو جامد .. نفضت عن بنطلونه الاكل ورتبت المكان شوي .. ونطقت بهدوء : كان سرحان .. خلاص حصل خير 

فواز بصوت ماسمعه الا هي : لا .. ماحصل .. خير 

فهد اعتدل بجلسته وباين انه ناوي على شي : يبه .. يمه .. 

ابو فهد : هااا .. لاتفتح لي موضوع البنت انا حالف عليك ماتتزوجها 

فهد بهدوء وهو يراقب نظرات فواز : لا خلاص مابيها , بس مازلت ابي اتزوج .. 

ام فهد : ومن لقيت غيرها ؟ 

فهد وهو يطالع فواز بخبث : صبا بنت خالتي ..! 






رآآآآآآآآآآآآآآآآآآآآآآيـكـمـ ؟؟؟؟!!!!!!!!


[14]

(لا تمــــوت ..! ) 


فواز تعلّقت عيونه بأخوه والكل التفت له وانتبه للصدمه بوجهه ..

اما فدوى صرخت : ايييييييييييييييش

رد فهد بلا مبالاه : صبا .. انا قلت صبا .. 

فدوى وكنها تبي تفهّمه ان فوازيحبها : فهـد ..

قاطعها ابوها وكن الموضوع عجبه : سكتي انتي دقيقه .. متأكد من قرارك ؟ 

ام فهد برضو حبت الفكره : ايه متأكد ؟ 

هز فهد راسه .. والكل وجه انظاره لفواز في انتظار ردة فعله .. 

قام فواز بهدوء .. ووقف بمكانه ماتحرك .. دارت عيونه على فهد .. ابوه .. امه .. فدوى .. ورجعت عيونه تدور ثاني مره .. وتطيح بعيون فهد وتتعلق فيها شوي .. 

فدوى ماشالت عيونها عنه .. تراقبه بكل رمشة يرمشها .. لين فجأه وبوسط الصمت .. تنزل دمعة من عينه .. لما حس هو فيها حرّك نفسه ومشى .. 

فهد بسخرية : تصيح من الفرحة لان اخوك بيتزوج ؟

فواز بدون مايلتفت له : أصيـــح .. لأني أبي أموت .. وعارف انه .. حرام 

ابو فهد نزل راسه يكمل اكله : منت صاحي بلا هبل اجلس كمل اكلك


ام فهد : فوازوه اجلس وجع وشهوله هالزعل ؟ ندري من زمان انك تحبها بس مافيه نصيب خلاص , بنخطبها لاخوك وان شاء الله اختي بتوافق .. 

فواز مقهور ,. مكسور .. مشتت , مجروح , مطعون .. وفهد يكمل عليه : لا عادي مو حرام الانتحار للمجانين ,,

فواز وهو طالع اول درجة : طيب ,, تشوفني .. معلّق بالسقف .. نفسي 

فهد يتطنز : لا حرام تتعور بعدين , روح اشرب أسيد و لا ديتول أي شي ترا يقولون مفعوله شيّ ..!

لف له فواز وعطاه نظرة مانشف دمعها .. وطلع فوق .. 

شوي وتصرخ فدوى لما تستوعب : فووووووااااااااااااااااااااااااااااااااااااااااااا ااااااااز

فهد رفع راسه لما شافها نطت للدرج : شفيج انهبلتي ؟

فدوى بكلام مقطع : حسبي الله عليك يافهد الحين بيسوي بنفسه شي .. 

قطعت فدوى الدرج بكل قوتها رايحة تركض لفوق تدوّره .. وعلى اقرب حمام دخلت ووقفت عند الباب .. ونشف دمها لما شافت شكله .. تبي تنطق تتكلم تصارخ بس صوتها مو راضي يطلع .. 

طلع صوتها اخيرا وهي تشوفه جالس على الأرض اللي غرقانه من علبة المنظف .. والمنظف مرمي على جمب.... : فــ فــ .. فــوازز

فواز وهو يضرب الأرض : ليه حرام اموت ........... ليه ليييييييييييييييييييييييييييييييييه 

فدوى جلست جمبه ودموعها تنزل : استغفر ربك فواز حرام تقول كذا 

فواز يبعد يدها عن كتفه : روحي .. كلكم روحو

فدوى انهارت وهي تشوفه بهالشكل : فواز خلاص .... فواز ارحم نفسك 

فواز منزل راسه للأرض ومايرد عليها .. فدوى ماعادت تقدر تفكر قامت ومسكت الجوال وهي ترجف : الووو خالتي مظاوي آآآآآآآآآهئ

مظاوي خافت : بسم الله عليج فدوى شفيج خررررعتيني .. 

فدوى وهي تشاهق : خالتي الله يخليج تعالي .. تعالي 

....... : فدوى لاتخوفيني قولي شالسالفه 

فدوى حاولت تهدي نفسها : فواز .. خالتي تعالي ضمّيه بس .. بس ضمّيه .. والله قاعد يرجف .. مايخليني اكلمه 

مظاوي سكرت : يللا جايه جايه 

سكرت فدوى وهي ترجف ورجعت تدق على مشعل برضو بدون ماتحس .. 

مشعل كان نايم وبعد كم دقة رد معصب بدون مايركّز في الشاشة : واااااات ؟

فدوى : مشعـــــــــــــــــــــــــل الله يخليك مشعل 

مشعل فزّ ونطّ ذيك النطه : فدوى ؟ فدوووووى شصاير 

فدوى زاد صياحها : تعال فواز يحتاجك مايخليني المسه , تهاوش مع فهد ثاني مره 

...... : خلاص خلاص انا جاي ,, فدوى لاتروحين له 

...... : .......

...... : فدوى تسمعيني ؟ لاتروحين لعنده 

..... : ليه ؟

....... : اكيد مايبيج تحسين بضعفه , مولان قلبي خليه خلاص انا جاي 

..... : مشعل 

..... : لبيه

..... كتمت صيحتها : الله يخليك بسرعه .. !

[ لاتــــــموت .. ! كـــــافح يافرحـــــي .. واصـــرخ بعالي الصــوت ..! أصرخ قول أبي أعيش .. واخرس كل الأصوات .. [صهـ ,,,,, سكــــووووووووووت] ...! ]


في مكان ثاني .. بيت ابراهيم .. كان الوضع العكس .. الكل فرحان ومبسوط .. ابراهيم ملّك والجمعة عائلية جداً .. بس الفرحة واضحة بعيون الكل .. تركوهم لحالهم .. حمود راح يرتاح .. وديم اخذت ولاء لغرفتها .. 

ديم جلست على ركبتينها ومدت يدها لجوري : ياحلوه ليش مو راضيه تسلمين علي من جيتي ؟

جوري تمسكت بامها وبوّزت .. ضحكت ديم وفتحت ثلاجة غرفتها الصغيرة : شوووفي جوري تعالي اختاري اللي تبين 

جوري انهبلت وهي تشوف كل انواع الشوكلت ومسوية مستحية 

ولاء :يالخبلة منتي صاحيه كل هالشوكلت .؟

ضحكت ديم : ههههههه لا ما آكله كله .. بعض الاحيان مع ابوي وجدي , (وتلفتت ) الا صح اخوانج وينهم ؟
..

ولاء حطت يدها على فمها تمنع ضحكتها : جدج شالهم معاه .. اسمعه يقول بيسولف لهم عن مناسبات أيام اول 

ديم : ههههههههههههه مايتوب .. تعالي انتي يادبه (وراحت لجوري شالتها بسرعة خلتها تضحك .. وودتها للثلاجه ) 

ولاء : اوه عاد الحين بتموت عليج وبتتمصلح هههههههههه

ديم : وه بس ياحلوها 

ولاء بعد تردد : اقول ديم , عادي اسألج سؤال ؟ 

...... : اكيد عادي 

...... : اممم امج وابوج ليه انفصلوا .؟ والله مو قصدي لقافة بس امي ذاك اليوم تسألني .. ومادري صراحة مستغربين يعني 

ديم ضحكت وميلت راسها : لااا عادي ,, شوفي انا برضو ما أعرف كل شي ,, بس بابا وماما لما تزوجوا .. عاشو مع بعض فتره .. بس سبحان الله القلوب ما تآالفت .. جدي كان يقول انهم مايحبون بعض ابد .. مو يكرهون يعني .. بس نفس قلوبهم مو على بعض .. حاولوا حاولو بس هالشي من ربي .. لما وصلت فيهم انهم بيقصرون بحق وواجبات بعض .. قرروا ينفصلون , لان مكروه يغصبون نفسهم على هالشي ,, الحين ياولاء عادي والله ماتحسينهم حاقدين على بعض مثلا او شي .. انا احمد ربي ان علاقتهم حلوه وماحد في قلبه شي على الثاني .. وعايشة برضا بينهم واحبهم ثنينهم .. 

ولاء سرحت : غريبة والله , اول مره اشوف ناس كذا 

ديم وهي تفتح المالتيزرز لجوري : لاااا عادي , كثير اسمع يحصل لهم كذا , لا بوسه اول .. (واشرت على خدها ) 

جوري استحت وقربت لديم باستها ع خدها 

ديم انهبلت وضمتها : هههههه ياويلي على بنت بنت زوجة ابوي هههههههههههههههههههههههههههههههههههههههههههههههههه ههههههههه

ولاء ضربتها على راسها : لو سمحتي يا بنت زوج امي .. ترا لو نقول خوات احسن من هالمشاوير .. 

الثنتين : هههههههههههههههههههههههههههههههههههههههههههههههههه ههه

ديم قامت واقفة : ايييه بروح اسلم على اخوانج .. اخاف بعد هم مصلحجيين ’ أي تشوكلت يحبون ؟ 

ولاء ضحكت : هههههههههههههههههههه ناصر مارس وياسر سنكرس ,, (وسكتت شوي ) انتي وبقّالتج ذي 

ضحكت ديم وطلعوا سوا رايحين للعيال .. وكل وحده مبسوطة بعلاقتها مع الثانية 


مساعد عفس وجهه : علياء !

علياء تستعبط : شفيك ؟

مساعد أشر على روجها وهو معصب : كم مره اقول لج مااااااااااااااااحب 

علياء انفجرت ضحك وجلست على الكنبة ونزلت راسها .. وتكلمت وسط ضحكها : بشويش لاينط لك عرق ...كل هذا .... عشان روج

مساعد زمّ شفته ورفع راسها ماسك ضحكته : بتمسحينه ولا شلون ؟

علياء قامت ورفعت خشمها : طيب حرام عليك انا أشتهي أحط 

مساعد حط يده على خصره : وانا ما أشتهي طيب ..!

علياء مسوية زعلانه تبي تهبل فيه : خلاص اجل بروح ارمي مكياجي كله لان شكلي بعيش بدون مكياج لين اموت

ضحك مساعد وقرب لها : حطي زي ماتبين اذا ماكنت موجود .. تبين تروحين عند أي احد حطي ماقلنا شي .. بس لما اكون انا موجود ... هالأشياء (أشر على شفتها ) تنمسح .. وهذا (مسك شعرها ) يظل كذا زي ماهو .. انا احبه كذا .. سشوار لفّ مادري ايش هالاشياء ما أحبها ..

رفعت علياء راسها لفوق كانها تفكر ,, وهو مسكها من بلوزتها وقال بهدوء معاه ضحكه : ابله علياء بتمسحين الروج ولا ؟

علياء فكت يده ومشت : بمسحه وبرميه في الزباله بعد

ضحك عليها وهو يشوفها ماشيه عنه .. ولحقها يراضيها .. 


اما في بيت ابو فهد .. مقرّ الصراعات ..!

فواز جالس بغرفته بالزاوية .. والكلمة اللي اقدر اوصف حالته فيها .. (جامد ) 

شفتوا لما الانسان تضيع مشاعره ,, ينظلم من اقرب الناس له .. ينقهر وموعارف حتى يعبر .. هذي حالته .. هدوء وسكون ..! بس عيونه العســـلية تتحرك بألم وجرح .. تغمّض شوي كنّها تسحب الدمعه لورا .. 

مضاوي جلست قدامه وحطت يدها ورا ظهره بهدوء : بسم الله عليك ..

فواز لف راسه ورد بصوت كله انين : خالتي .. آسف بس .. روحي 

مضاوي تفهمت انه مايبي احد يشفق عليه اكثر من كذا .. بس ماهي قادره تخليه .. بعدت يدها وقالت بحنان : خلاص بروح .. بس اذا تبي شي انا موجوده

..... : ابي اموت ,, تقدرين تموتيني ... يللا 

مشعل حط يده على كتف مضاوي : معليه عمتي خليه .. انا بجلس معاه .. 

لفت مضاوي عليه كأنها شاكه بكلامه ,, وكمل مشعل : انا وياه نتفاهم .. 

طلعت مضاوي ونزلت لتحت معصبه على اختها .. اول ماشافتها بوجهها انفجرت : حسبي الله عليكم شسويتوا في الولد 

ام فهد عصبت : مالج شغل لاتتحسّبين علينا , ماسوينا له شي هو بزر تهاوش مع اخوه وطقها زعله .. 

مضاوي عصبت ومسكت الباب وطلعت .. وام فهد راحت مولّعه لفدوى شوي وتضربها : انتي حماره انتي 

فدوى تصيح بخوف : ايه حماره عشان ادور احد يهتم بفواز ويخاف عليه 

ام فهد ماده يدها بتضربها : لا والله ,, ماقصرتي قلتي للناس كلهم ,, الحين شتبين يقولون عنا ها .. فضحتينا عند الناس 

فدوى وهي تبعد عشان مايجيها شي : مايهمني خليهم 

ام فهد عارفه ماتقدر على فدوى بروحها .. فانقهرت وطلعت برا وهي تهدد وتتوعد ..وفدوى قفلت الباب وراحت تدور بخاخها وتتمنى لو هذا حلم وتصحى منه ..

حتى باب غرفة فواز انقفل .. مشعل سكره ووقف وراه وقال بهدوء : هآي مآن , وتز أب ؟

فواز : ماني .. لك رايق 

مشعل مشى لعنده وجلس جمبه وتسنّد للجدار : شفيك فواز ها ؟ وضعك مو عاجبني .. اللي فيك مايقول انه هواشه بسيطة .. 

فواز وكنه ماصدق يلقى احد يتكلم معاه : صبا , يتزوجها فهد 

مشعل انصدم بس ردّ بعد ثواني : فواز انت تحبها ؟ 

لف فواز عليه وطالعه ورجع يلف راسه ثاني مره : مالك ... شغل ..

...... : يعني ماتحبها ؟

...... : انا احبهم كلهم .. مايحبوني ليش .. فهد كذا قال .. عشان يقهرني .. حرام 

مشعل حس ان الحين الوقت المناسب : امممم فواز .. عادي عندك لو تترك البيت فترة 

...... : اتركه .. وين اروح ؟

...... : شي زي المدرسة او المعهد ..

...... ابتسم فواز : قول مستشفى .. عادي 

انحرج مشعل : لا والله مو مستشفى .. مركز ,, وكل اللي فيه ناس عاديين 

فواز رجع راسه لورا : أي مكان .. عادي .. الا هنا .. 

ابتسم مشعل ونفخ صدره .. ولمعت عيونه باصرار .. !

وعدّا هاليوم العصيب ,, بس خبر الخطوبة وصل بسرعه لصبا .. وكأنهم ماصدقوا .. !


يوم الخميس .. جا الكل يبارك هالمناسبة الحلوة ..بالرغم من اللي فيهم ! وكانوا كلهم جالسين .. فدوى سرحانه .. وصبا سرحانه .. وديم تطالعهم .. 

ديم بصوت واطي : بنت انتي وياها 

فدوى وصبا : ها ؟ 

ديم زمّت شفايفها بضيق : خلاص عاد .. 

فدوى ابتسمت لصبا : انا وربي مو زعلانه ومو ذنب صبا 

صبا : والله انا مالي دخل , امس ابوي يحاول يقنعني اوافق لاني اذا تزوجت ,, بيرتاح شوي من مسؤليتي ,, ويقدر اذا سافر ياخذ امي معاه ويصيرون خفيفين لحالهم ,, لكن لو كنت معاهم صعبه ,, وماما تقول لي برضو ولد خالتج مافي احسن منه , وانا ادري يافدوى بدون ماتقولين , فهد مو طالبني حبا فيني ,, !

ديم ضاقت من المشاكل اللي بين صديقاتها .. لكن مابيدها شي 

فدوى اتسعت ابتسامتها : قلت لج وهذا ديم تشهد , مافيه شي يتخبى عنكم ,, وخناقات غيرنا مارح تفرقنا عن بعض ,, والله لو وافقتي على فهد بفرح لج , في النهاية انتي بنت خالتي وهو اخوي ,, 

ديم بتلقائية : وفواز ؟ 

فدوى بعيون حزينة وكلها حب : مشعل اتفق مع خالتي مضاوي وكلموا الكل انهم بياخذونه عشان اعاده تأهيل ,, وقتها انحرجوا امي وابوي يطلعون مقصرين ,, واضطروا يوافقون ..!

ديم انقهرت : مفروض من زمان كذا .. 

صبا سرحت تفكر ... يعني فواز بيرجع لحالته الطبيعية ان شاء الله ؟ بس مو اكيد ,, اللي مثل حالته مو اكيد يتشافون ,, 

فدوى بعد تنهيده : أمس كان يوم الله لايعيده .. 

الثنتين : آآآمين .. 

ديم تبي تغير الموضوع : اقول يادبيات ماقلتوا لي شرايكم بفستاني ههههههههههههههه

فدوى تتطنز : ايييييه مررره يجنن صراحه 

صبا : واااااو مره خيال 

ديم عفست وجهها : انقلعوا 

..... : هههههه لا والله راااايق .. 

ديم وهي تضبط فستانها الوردي والفوشي البسيط .. بس محلّيه انه مركب فيه كم قطعة قماش وطالع بتناقض حلو : جدي يقول خلااااقين ..!

صبا ضحكت : هههههههههه ماعليج منه .. اهو يبيج تماشين الجيل حقهم 

فدوى ضحكت : هههههههه تخيلي لابسه بخنق ههههههههههههههههههههههه ولا جلابية ذيك حقت القديمين ,, هههههههههههههههه

ديم انفجرت وراهم : مابقى الا البس على كيف ذوق جيل جدي ,, ! 

ولاء وهي تطل بوجههم : بس قطعتوا عمركم ضحك ضحكوني وياكم 

صبا وفدوى وقفوا منحرجين مايعرفونها ,, وديم تمووون عادي .. 

ديم وهي توقف عند ولاء وتشبك ذراعها بيدها : بنات اقدم لكم ,, ولاء اختي ,, وجوري بنتها 
ولاء ضحكت : هههههههههههههههه اول مره تختصرين الطريق 

ضحكوا البنات وسلموا عليها وعلطول دخلوا جو معاها .. وبدوا يسولفون 

صبا : لا والله اطلبه يطلقني 

ديم : لا من حقه يتزوج غيرج ثلاث مالج حق تطلبين الطلاق 

فدوى : لا اذا كان فيني عيب ولا انا مقصره معاه ساعتها يتزوج اللي يبي بس مو كذا 

ديم : لا عادي يسوي اللي يبي مرده لي انا اتحدااااه يروح لغيري (ورفعت حواجبها ونزلتهم )

ولاء ضربتها على فخذها : استحي يابنت ,, 

ديم تمسح مكان الضربه : هااااا شفيج خليني اقول اللي بقلبي .. (وحبت تهبل فيها ) انتي شرايج ؟

ولاء بخوف : والله انهبل لو يتزوج زوجي علي ,, 

ديم رفعت كتوفها ببراءه : ماتدرين يمكن يطلع مسويها اغلبهم كذا 

ولاء بدت تخاف صج : لاااا عبد الملك يحبني مايسويها 

ديم قامت تعفس بوجهها تبي تخوف البنت زياده ,, والبنات فهمومها واتحدوا عليها 

صبا : والله صج ولاء يعني بالله مايسافر زوجج احيان ؟

.... : إ ... إلا 

.... : خلاص تلقينه رايح لها 

..... : لاااااااااا حرام عليكم 

فدوى بابتسامه : عادي مو معناها انه مايحبج ,, 

ولاء علطووول فتحت شنطتها وطلعت الجوال وشوي وتصيح ,,ودقت رقمه علطول ,, 

عبد الملك قام من عندهم ورد بابتسامه : هلا والله غـــــلاي .. هلا بنجمة سماي ,, 

ولاء والعبره خانقتها : عبد الملك ليش تتزوج علي ؟ 

انصرع عبد الملك : نعم ؟ 

...... : قصدي لاتتزوج علي .. صج انك مو شيّ .. 

بغى ينفجر ضحك بس حب يهبل فيها : مين قال لك ؟ كنت عارف يوم اتصلتي انك عرفتي 

ولاء خلااااااااااص وصلت معاها : .......

خاف عبد الملك تزعل فضحك : ههههههههههههههههههههههههههههههههه يابعد قلبي انتي امزح معاك .. يعني ظنك اقدر ابيع غلاك ؟ احد عنده مثلك ويدور غيرها ملاك ؟ 

ولاء عصبت : لا والله ؟ انت أصلا دب ,, تحبّ ترفع ضغطي تحبببببببببببببببببببببببببببب

ابتسم عبد الملك ابتسامته المايله وقلب شرقاوي : منو قصّ عليج وقالج ؟ وقلب حالج ؟

ولاء ضحكت : فديييييييييييييته الشرقاوي , (وتذكرت الاخت انها معصبه ورجعت تقلب صوتها ) ماعليك مين قال لي انت ليش تلعب باعصاااااابي هااااااا؟

..... ابتسم يقلدها : هاااااااااااااااااااا

ولاء : وبعدين وياك ؟ 

عبد الملك : ههههههه ياحليل المعــصبة .. خلاص الحين اجي اخذك من عندهم واراضيك , وانسّيك الزعل اللي فيك 

ولاء استحت : مابي ابي اجلس .. انت ارجع للمجلس 

..... : افا ! تبدّينهم علي ..؟

..... : أي ,,, انت مو شيّ ..!

...... : يابنت خليني اراضيك .. 

...... : مابي بروح اقعد معاهم ,, السوالف تحلى وياهم , روح ما أبيك 

...... : قددددددها ؟ 

....... تحب تعاند : يس , احسن تستاهل عشان ماتخوفني .. 

..... : هههههه طيب طيب ,, بعدين يصير خير ,, 

فهمته ولاء وحمر وجهها : روح بس , باي 

..... : هههههههههههه طيب ..

سكرت ولاء ورجعت لهم وعطت كل وحده ضربه على راسها لانهم كانوا يراقبونها وهي تكلم وفاطسين ضحك على شكلها لما صدقتهم وخافت على روحها ..

وشوي الا يجون ناس جدد يسلمون .. من ضمنهم منال ام ديم ..! اللي قررت انها لازم تجي تبارك .. ! مهما كان .. صح الكل استغرب ,, بس هي بادلتهم بابتسامه , حضنت بنتها وسلمت على ام ياسر وولاء ... ! وفي الغرفه البعيدة .. جيني تربط خيوط واشياء هي عارفه لأيش ..!


بعدها بكم يوم ..في المـــركـــز .. 

مشعل ساحب كرسي وجالس قبال فواز .. : نو , الثانيه 

فواز ومغمض يحاول يركز عشان يقلب يدينه الثنتين سوا بوقت واحد .. ومشعل مع المدرب ماسكين يدينه يساعدونه .. 

مشعل : ركز فواز ,, ركز .. 

وفواز يركز بكل صمت وهدوء .. بعد فترة بسيطة من التدريب .. عطوه بريك لأنه توّه جديد عندهم ومايقدرون يضغطون عليه .. 

المدرب يأشر على التلفون : فواز ,, مكالمه عشانك 

ابتسم فواز ومسك السماعه : فدوى ؟ 

فدوى علطووول دموعها نزلت : كيف عرفتني ؟ 

فواز ضحك : مادري ,, اعرف بس .. ان تحبني فدوى ,, .. وتكلمني .. 

(هنا ابتسم مشعل وقلبه دق ) 

فدوى كلمته شوي وتطمنت عليه وطمنت باله , بس كانت كاتمه شي بصدرها لايمكن تقوله له وتأثر على حالته النفسيه ,, : فواز امي تبي تكلم مشعل جمبك هو ؟

.... : اها , لحظه 

استغرب مشعل لما اشر له فواز ومسك السماعه ,, شتبي فيه عمته هي تكرهه كره العمى ..!

مشعل : هلا 

فدوى علطول : مشعل فواز لايدري اني اكلمك 

مشعل ابتسم : امري عمتي ولايهمج , شخباركم عساكم بخير ؟

فدوى ارتاحت شوي : مشعل امي لو درت اني داقه اتطمن على فواز بتذبحني , تقول اني ممكن ااثر على حالته وعلى علاجه ويروح تعبكم بدون فايده ..

مشعل استغرب , كل مالها عمته وتصغر في عينه زياده : اممممم لا عادي فواز مبسوط والحمد لله بخير .. 

...... كتمت صيحتها : لا اوصيك عليه .. انا اذا شفتهم ناموا بدق , طيب ؟

...... ابتسم : اكيد عمتي فواز بعيوني ,, 

..... : تسلم , مشعل لاتفهمني غلط , بس مالنا غيرك .. !

تمناها مشعل تقول (مالي) مو (مالنا) : لا ابد و الله حتى احنا .. والله

حست فدوى بصدقه وعشان كذا بدت تضعف : طيب ,, مشكور ,, مع السلامة .. 

مشعل : فمان الله 

ضحك فواز ورجع يجلس على الكرسي ويسند ظهره لورا : كذابه امي ,, .. ماتحبني هي ,, داقة يمكن تبي شي ,, تخانقك يمكن وانت قدامي ,, كذا تقول .. 

مشعل سرحان .. كل مامر يوم على بعدهم .. يشتاق لقربهم اكثر ,, لدرجة انه احيان يحس .. ان الدنيا ممكن تفرق بينهم بأي لحظه .. مع ان الكل يعرف انه يحبها ,, بس هم يفكرون ان هالحب مع الايام بيخف .. مايدرون انه اقوى منهم .. 

[ لاتمــــــوت .. ياعشقي اللي بصدري لاتمــــوت ..! 

ياكلّي اللي يحرّكـــــني .. لاتمـــوت .. 

ناضل لاجل حبيبك يكون معــــكـ .. او ارحل وخذه معـــكـ للتابوت .. ! ] .. 

فواز غمض عيونه : لاحوووول منه ..! يطالع فوق .. ! مايشبع 

انتبه مشعل وضحك والتفت اشر للمدرب .. 

وفدوى صاحت وطلعت اللي فيها ,, وراحتت تتصل على صديقاتها .. تشتكي لهم من الدنيا اللي حرمتها حتى تتكلم مع اخوها وتتطمن عليه ..
[15]


(عشــــــــــــــ بس ..! ــــــــــــــــــانكـ ... ) 


بعدها بيومين 

ديم باصرار : مالي شغل .. 

صبا : ديم بلا سخافه , انتوا اللي مالكم شغل 

ديم : لووو سمحتي يا أخت , خلي مشاعرج لفدوى على جمب , وفكري بفهد وبأهلج , انتي عارفه فدوى اكبر من كذا 

صبا محتاره : اصلا وربي حاسه بالضغط من اهلي , احسهم يبغوني اتزوجه غصب طيب 

ديم تنهدت : طيب , وفواز ؟ 

صبا عصبت : شدخّل ابو ام جد فواز الحين 

..... : انا حاسه انج ماتبين فهد عشانه 

..... : انقلعي بس ..! شاللي خلاج تقولين كذا ؟ 

...... : مادري قلت يمكن عشانه رايح يتعالج حطيتي عينج عليه

..... : ............

....... : صبا ؟

...... : ديم انقلعي ! انقلعيييييييي ظنج انا بهالسخافة يعني ,, اصلا فواز لو يتعالج انا ما أبغاه 

..... : وليش ان شاء الله ؟ 

...... : كذا بس .. 

ديم ضحكت : بسم الله على كبريائج سوري شكلي جرحته .. ياحبيبتي انا صديقتج واعرف اللي تفكرين فيه 

...... : ديييييم ! لاترفعون ضغطي , فواااااااز ماله شغل برايي تسمعين 

ديم ومو مصدقه : ايه اسمع .. طيب وبعدين يعني ؟ صبا فدوى بنفسها قالت لي انها بتفرح وبترقص في عرسج بعد بلا هبل 

..... : آآآف منكم . الحين بروح اقول لابوي اني موافقه على رجل الامان احسن !

ديم تحاول تهديها : انا ما أغصبج على شي , انتي كل شوي تغيرين رايج . انا احاول اماشي كبريائج شوي واخليه يشوف الدنيا صح 

..... : ديم ! كلي تبن 

..... : هههههههههههههههههههههههههههههههههههههههههههههههههه هههههه يحليلها عصبت ههههههههههههههههههههههههههههههههههههههههههههههه

..... ضحكت غصب عنها : طيب شكرا خلاص ولّي .. 

..... : تيييييب , اصلا ماني رايقة لكم ولا لعيلتكم .. بروح لزوجة ابوي ههههههههه

..... : ذلفي 

..... : ثانكيوووووو , يللا باي 

سكرت ديم وهي تبتسم , وحطت الجوال وتنهدت تنهيده قويييية ,, موقفها صعب , تحب الثلاثه فدوى وصبا وفواز ! ولاتبي احد منهم يتضرر , وبرضو ماتبي تتدخل بقرار احد وتظلمه وتحس بالذنب بعدين 

نزلت للصاله وكان الكل جالس .. وناصر وياسر منسدحين على الارض يحلّون واجب متحمسين .. 

ضحكت لهم وسلمت وجلست جمب ام ياسر وسولفت شوي ,, الايام الماضيه اللي راحت .. تعودوا فيها على بعض .. بسرعه ماحد غيرهم كان يقدر يأقلم نفسه فيها ..

ياسر يدف اخوه بكوعه : كيف نحل هذي ؟ (يأشر على سؤال بالكتاب ) 

ناصر رفع كتوفه : مدري (وخفض صوته واشر على ديم ) اسألها هذي ديم شكلها حليله 

التفتوا عليها ورجعوا يطالعون كتبهم باحراج ,, وهي انتبهت وجت عندهم وهي تضحك .. وجلست على ركبها جمبهم : أبله ديم جت , يللا اسألو لاتستحووووون ..

التفتت ام ياسر لابراهيم وابتسمت .. نطق حمود بعد دقايق من الصمت : ديمااااااه 

ديم صكت اذانها : هنا هنا قريبه لاتصارخ جدي 

حمود اشر على الباب : حاسّني قلبي فيه شي , روحي شوفي الشغاله شتسوي .. 

استغرب الكل , وردت ديم : شبتسوي يعني يبه ؟ 

...... : مادري عنها روحي شوفيها قلبي ناغزني 

قامت ديم بسرعه وراحت لغرفتها والعيال تركو كتبهم وراحوا وراها بفضول .. 

ديم بصدمه : انتي هيه !

جيني ارتاعت ومامداها تصرف .. الا والكل واقف عند باب غرفتها .. 

ديم انفجعت وهي تأشر على الأشياء اللي بيد الشغاله : شنو هذا هااا , شالخرابيط ؟ انتي مجنونة انتي 

جيني حاولت تلم الاشياء اللي قدامها بس مالحقت من كثر خوفها ,, ناصر وياسر حسوا ان فيه شي غلط فراحوا بسرررررررعه لموا الاشياء واعطوها لديم

حمود اقبل من وراهم يطالع يد ديم .. : ماشاء الله ,, ناوية تسحرين البيت كله ها ؟ ماخذه شعر من ديم ومن الابو .. اشوف .. الا والله اظاهر ذي الشيبه لي .. 

وقفت جيني معصبه وسحبت يد ديم بقوه ودفاشه ,, وديم انقهرت وعفست وجهها شوي وتصيح : هاي انتي وجع عورتيني ,,(وعصبت ) هاج خرابيطج (ورمت الاشياء بالارض ) يللا اسحرينا اشوف 

جيني مستقوية : اعوز بالله , انتا مافي مدام بيت .. ديم انت ان شاء الله يموت بس سوي جنجال سوا انا 

ديم تجمدت بمكانها .. لهالدرجة تتمنى لها الموت بس عشانها تحاول تمنعها عن اهلهم .. ؟ 


ياكره بعضهم .. خاصة اللي عينهم قوية !# 

ام ياسر ودها تتكلم ,, بس مازالت منحرجه لان بنظرها ماصار لها وقت كثير معاهم ,, انتبه لها ابراهيم وابتسم وهز راسه يبيها هي تعالج الموضوع .. 

تقدمت ام ياسر وسط هدوء الكل ورجفة ديم .. وبنظرة قوية اعطتها لجيني قالت وهي رافعة راسها : شوفي انتي , الحين تلمين كل اغراضج , ووالله ماني متحركة لين أفتش كل قطعة , والله ماتطلعين من هنا معاج شي لأحد .. 

جيني بدت تترجى : لا ماما مايبي روه انا مافي فلوس انا واجد مسكين 

ام ياسر : لا والله ؟ كسرتي خاطري صراحة , يللا قدامي اشوف .. 

حمود قرص ولده وابراهيم التفت بابتسامه : ها يبه ؟

ضحك حمود : ليتك متزوجها من زمان .. 

ابتسم ابراهيم بخجل ورجع يتأمل الموقف باعجاب 

ام ياسر بصرامه : شوفي انتي , محد يمد يده على بنتي وله قعده هنا تفهمين ؟ 

ديم رددت الكلمة ببلاهه : بــ نــ تــ ي ؟ 

ناصر لكزها بكوعه : ايه ياذكيه تقول بنتها احسن مو زي انتي وولاء تقولون ام ام ام ام ام زوج بنت ابو خالتي 

ديم ماقدرت تمسك نفسها وضحكت وهي تطالع ام ياسر بعيون تلمع .. ياحظها دامها بهالسرعه اعتبرتها بنتها .. رق قلبها حيل لام ياسر ماتوقعت بهالسرعه بتتآلف قلوبهم .. 

كملت ام ياسر وهددتها بكم كلمه .. ولفت عنها وطاحت عيونها بعيون ديم اللي تلقائيا ضحكت بحرج تمنع دموعها تنزل .. 

ومشت للباب وين ماكانوا ابراهيم وحمود واقفين .. قابلت ابراهيم وابتسم لها باعجاب .. وهي ردت الابتسامه بخجل ونزلت راسها ومشت 

حمود بضحكه : آآآقول ديمه 

ديم ضحكت :هههه شنو 

...... : ياشينها على كبر هاهاهاهاهاهاهاهاهاهاهاها



بيت ام سعد 

ام سعد : اسمع , بكره ان شاء الله توديني الشقه الي قلت عليها اشوفها , مابغينا البنت توافق وانت تبي تتزوج بسرعه 

ترد نوره وهي تفصّم حب : مايحصل لها سعد اصلا 

سعد : شكرا شكرا شعندها الاخت اليوم حابتني ؟

ساره تقشر فستق ومنشغله ترتب القشور على شكل اطار على الصينية : احمد ربك , صج ماينقال لك شي 

طل سعد بالصينية وفطس ضحك : لا لا تكفين سوي قلب ,, تككككككفين 

نوره وهي تطلع الليبتون وتدخله سبعطعش مره لين حاست الصينية : آآوف منه هذا مو راضي يستوي شكل الماي بارد 

ساره تضغط الليبتون بيدها : سوي كذا يطلع زين 

انقرف سعد وصرخ وهو طالع للدرج : يمه كلميهم يخلون الملكة بكره تكفوووووووون 


الحمد لله الذي عافانا مما ابتلاهم به ! # 

ام سعد : هآي انت , لاتعايب على خواتك ترا مالك غيرهم , ولا ترى بعدين مايأثثون معك الشقه 
سعد عفس وجهه :اصلا ولا احد بيلمس شي , ولا قطعه في البيت ولا نتفه باخذ راي احد فيها 

نوره التفتت على اختها : مغرور صح ؟ 

ساره : ايه شايف نفسه !

سعد : مهابيل !


اما مساعد وعلياء خلصت اجازتهم القصيره .. ورجعوا يداومون .. حلوه حياتهم صح فيها عناد شوي ,, بس هذا اللي محليها 

راحت علياء تزور اهلها وتسلم عليهم قبل تروح الشقه , خاصة انها عرفت بخبر صبا ...

صبا ضحكت : وجع شالوجه ؟ جايه من مستشفى انتي ؟ 

علياء ضحكت وطلعت الكحل من شنطتها وبسرعه شخطته وطلعت روج وضبطت حالها قبل تسلم على امها وابوها : شسوي في اللي عندي معذذذذذبني .. دقيييقه امشي نروح لهم وبعدين اقول لج .. 

جلست العائلة الكريمة تسولف وتتناقش .. وكان موضوع الحوار هو صبا .. وكأن مضاوي وحمد يبون علياء تقول لصبا انها معاها في موافقتها على فهد .. وشوي قاموا عنهم عشان ياخذون راحتهم ..

صبا دخلت الغرفة ودخلت وراها علياء وقفلت الباب : صبا مانتي صاحيه 

صبا : لاحووول منكم , قسم بالله حسيت انهم يبون يفتكون مني ! 

..... : لا ياحبيبتي مايبون الفكة , بس بالنسبة لهم فهد جا من السماء عليهم , وبوقت مناسب ..

..... : .......

..... : المشكله ياصبا , ان السالفه كلها تضحيه , يعني ياهم يضحون عشانا , او احنا نضحي عشانهم ..

..... : يعني الحين هم مره يضحون سبحان الله 

..... : ايه , والدليل على كذا انهم يبون مصلحتج ياخبله ..

تكتفت صبا وسكتت تفكر .. وتركتها علياء شوي لأفكارها ...


بعد اسبوعين .. في المركز .. 

مشعل جالس على الكرسي مقابل فواز يراقبه و بدون مايحس مالت رقبته وغمضت عينه بشكل مضحك .. 

فواز وهو يرجع ظهره للسرير : مشعل ,, روح نام .. بيتكم .. عادي 

مشعل ابتسم بنعاس : لا ماعليك شبعان نوم 

ابتسم فواز : شبعان وين ؟ ,, وانت طول الوقت .. هنا ..

مشعل يبي يغير الموضوع فقام ومسح وجهه وشعره بيدينه : يللا كمل فواز ماعليك مني .. يللا 

فواز لف راسه يمين يسار : تعبت ... مشعل .. تعبت .. 

مشعل انكسر خاطره وماوده يضغط عليه .. فقرب له وجلس جمبه على السرير وضحك : خلاص ارتاح , الدنيا ماتطير صح ؟

..... : مافهمتك ؟

رمى مشعل ظهره لورا بحركة تحسس بطفش بدا ينمزج بشوي يأس : اقول يعني , الدنيا مارح تطير اكثر من ماهي طايرة , اللي ربي كاتبه بيصير .. ,اسمعهم دايم يقولون يمكن بكره اجمل .. والواقع ياولد عمتي ان اليوم نفسه بكره .. نفسه امس .. مافيه شي اجمل .. كل شي ضدك في هالحياة ..

فواز تربع : مجنون !

.... لف راسه باستغراب : ليه ؟

..... ضربه فواز على ذراعه بخفه وابتسم : تقدر .. انت .. تسوّي .. بكره اجمل ..! 

رفع مشعل حاجبه كنه قاعد يفهم كلام فواز .. فيما سرح فواز شوي وهو يتأمل التلفون : مادقت ,, من زمان .. فدوى ..

اشتغل قلب مشعل من اسم فدوى بس رد علطوول وكنه مجهز الكذبة :لا دقت ,, بس انت كنت نايم .. 

..... : ماقلت لي .. ليش ؟ 

مشعل وهو يحوس شعره من الربكة : هي قالت خلاص انا بدق بعدين 

ضحك فواز ورفع جسمه من على السرير : ههه كذاب .. زي دايمن 

سكت يراقبه وهو ماسك الكتاب وشادّ على نفسه وراص عيونه يركز باهتمام ويربط بين الأشياء 

سحب مشعل الكتاب : فواز قلت لك لاتجهد نفسك 

رجع فواز يسحب الكتاب : مالك شغل ,,خل المدرب .. يجي .. 

مشعل مايدري شيقول : فواز .. خلاص بكره ان شاء الله نكمل .. 

فواز ابتسم له بامتنان : لا .. أنا أبي .. أسوي لك .. بكره أجمل ..!

رنّت كلمات فواز بأذنه وفتح مشعل فمه لثواني وبعدها تحولت الفغره لابتسامه واسعه .. على كل اللي فيه , فواز حاس بالامتنان له , وكل واحد يحاول يعبر للثاني .. وحبهم لبعض لايمكن يغيره شي .. كل واحد يبدي الثاني عشانه بس ..

مشعل : فــواز .. أنـــا .. 

فواز : اششششش , أبي اركز .. خلّني ,, عشان اجيب لك بكره حلو ,, تتزوج فيه فدوى اختي .. 

جمدت ملامح مشعل ثاني مره بس هالمره بشكل اكبر .. , ماكان فيه شي يتحرك بوجهه غير عيونه ترمش لفواز بغير تصديق .. اكيد يدري بس معقوله متذكر ومايبغى يقول ويفتح السالفة ؟ ولا ماكان فيه مناسبه ينفتح فيه الموضوع , فتخزن في ذاكرته لين ذكره شي ؟ ولا شلوووووون ؟ 

فواز رفع راسه وضحك : يعني كذا ,, شكلي .. اذا استغربت ,, (عفس وجهه ) 

ضحك مشعل غصب عنه وراح يوقف عند المرايه يشوف شكله : ههههههه حمار 

...... :الا اقول فواز .. انت تتذكر من زمان ولا تو الحين ؟ (قصده سالفة الملكة ) 

فواز مايبي يقوله : خلني اركز .. 


في الجامعة .. 

الثلاث جالسين .. ومن زمان ماجلسوا بصفاء .. 

فدوى راسها بحضن ديم .. غافيه وتنفسها شوي ملخبط.. كانت قبل شوي توصف لهم حالة البيت بدون فواز , وانها تروح تنام بغرفته كل يوم من كثر ماهي فاقدته .. 

صبا جالسه قبال ديم .. 

ديم طلعت دفترها ماتبي فدوى تسمعها ,, وكتبت لصبا (ياحماره شوفي حالتها ) واشرت على فدوى بحضنها 

صبا خذت الدفتر وكتبت ( طيب شنسوي برايج ) ؟

"نكلم لها فواز ونقول له انها تسلم عليه لان اهلها مانعينها تكلم , ونطمنها عليه "

" اممم فكره , والمشكله هم عارفين انه ممنوع تتصل الصباح فترة التدريب وهي ماتقدر تكلم الا هنا "

" يقطع ابو الخط عمى اكتبي زين مافهمت شي "

" اقووول انطمي يللا انتي بتدقين على فواز "

" لا والله شمعنى انا " ؟

" لانج حماره , ولان انا لو دقيت يمكن أأثر عليه ماتفهمين انتي ؟ "

سكتت ديم تستوعب , ماودها بس من نزلت راسها تشوف حالة فدوى .. قررت انها تبدّي خوفها على صديقتها .. وهزت راسها لصبا بموافقة وتصميم .. 

كان الكل نايم لما وصلت من الجامعة .. صح كانت خايفة .. صح كانت مرتبكة وماودها , بس لازم تقدم على هالخطوة .. عشان فدوى .. ولانها الوحيده اللي تقدر تكلمه ,, حست فجأه ان الحظ غصب يجمعه فيها .. وضحكت على نفسها بسخرية لما قالت لها " تخيلي انتي تتزوجين فواز .. احسج صراحه تحبينه مو بس تشفقين عليه "فواز .. " "حلوه ذي اتزوجه .. اللي يسمعج يقول الحين ما كأني لذاك الشي ثابت , ولاكأن ابوي وجدي فرررييي مره ! ,, 

فز فواز للتلفون اول مادق : الوووووووووووووو

ديم باحراج " هـ .. هــلا 

فواز ماميز الصوت : مين ؟

...... : انا ددديم . صدددديقة فدوى .. 

ابتسم فواز وسوى حركة لمشعل برجله كنه يشوته ومشعل فقع ضحك وقال وهو طالع ( مو صاحي الولد بعد شكله يشبك بنات ) ..!

...... : هلا ديم .. 

ديم ماعرفت شتقول : امممم , فدوى تسلم عليك ..

..... فهم فواز ان اهله مانعينها : عليك السلام .. وعليها ..

...... : .......

...... : ديم 

ركزت ديم شوي في طريقة نطقه لاسمها : هلا 

...... : فدوى ؟ شخبارها .. تنتبهون لها عسى ؟ ماتتعب ..! ها ؟

......تحمست : اكيد والله انها في عيوننا يافواز , قسم بالله اني مادقيت عليك الا عشان اطمنها ووالله مابيها تتعب 

.....ضحك : طيب .. لاتعصبين ..!

ضحكت على نفسها لانها شدت اعصابها ومنحرجه منه , مهما كان فهو شاب له صوت شاب وتفكير شاب برضو .. 

..... : طيب , تزوج فهد ؟ ولا ..؟ مو راضي يقول لي .. مشعل 

.....ارتبكت : لا, مو الحين لسه تو الناس ...بس أنت لاتشيل هم بكيفهم 

ابتسم فواز : ديم .. اول فدوى تقول .. مانبي .. اللي مايبينا 

..... : ..........

.... ضحك ولو انها مو من قلبه : ههههه , الله يوفقهم .. 

...... : طيب معليش بسكر ..

فواز وكأنه ماوده بس مايبي يحرجها ويخاف يلخبط بالكلام ويفتشل من نفسه زياده : اوكي , شكرا ديم 

..... : عفوا .. باي 

سكرت ديم وظلت واقفه بمكانها بغباء .. ! حتى ياسر وناصر صحو شافوها وماتوا من الضحك 

ياسر : هههه كأنج .. تمثال ههههههه

ناصر يحرك يدينه في الهوا : هآآآي ديم هاااااااي 

ديم انتبهت وضحكت : هاااا شتبون ؟ 

ناصر : الللله يخليييج سووووي لنا زي هذااااك اللي تسووووينه 

ياسر : ايه و الله حلقي يعورني هذاك حلو حاااااار فيه شوكلاته 

فهمت ديم ان قصدهم هت شوكلت وضحكت : اسوووووي كل اللي تبوووون مدام الاخت جيني طست فأنا أقدر اخذ راحتي .. 

فرحوا العيال وهي راحت للمطبخ تفكر بفواز شوي وشوي تطالع المطبخ من غير الشغالة الغبية اللي راحت وريّحتهم , بس ماتوقعت ابد .. انها ممكن بيوم تخاف من ام ياسر زي كذا ..فرحت ان لها سند وناس كثير تحرص عليها .. 

دارت شوي في المطبخ وضحكت على نفسها وضحكوا العيال وراها 

في الجهه الثانيه .. فهد يفكر .. مازال مقهور من رهف .. خطب صبا عشان بس يقهرها ويقهر اخوه .. 

ومافكر في نفسه .. عشان كذا جلس للحظات يحاول يتذكر شكل صبا وشخصيتها .. والمواقف اللي صارت له معاها .. يمكن يقتنع شوي باللي هو سوّاه .. 







رآآآآآآآآآآآآآيـكـمـ ؟؟؟!!!

أنتــظروونـي فـي أخـــر بـآآآآآآآرت ^_^
[16]

بعد ست شهور .. 


(اخذيني .. مابـــيني ..! ) ..


الخميــس 3/12/1428 هـ .. 


الساعه تسع وربع 


تررررررررررررررررررررررن ..

ضربت فدوى المنبه بانزعاج .. وخذت لها ثانيتين تستوعب وهي تطالع الساعة .. وشوي تنقز ذيك النقزة من السرير بفزع .. 

لما تذكرت هي .. ان 

في مثل هذا اليوم .. قبل كم سنه .. كان موعد الملكة .. اللي ماحصلت .. 

واليوم .. موعد الملكة .. مع الزواج ..!!!!! 

يعني جا بكره الأجمل .. !

ديم معصبه : لاياشيخه تعالي بسرعة انا في الطريق مابي اروح لحالي .. 

صبا متنرفزة من فهد : طيب شوي وجآيه .. 

سكرت صبا وراحت لفهد اللي من صار زوجها من 3 شهور وهي خناق معاه .. بس عناد وغرور وكبرياء في بعض .. مع بعض بس قلوبهم مو على بعض .. وكأن كل واحد مايحاول يحب الثاني , كل واحد له كبرياء مايسمح لاحد يدوسه ..

عيشه صعبه وسخيفه ,, ومرت فيها ايام قهرت الاثنين .. 

بس هي اكتشفت طريقة شكلها اخيرا بتنفع .. وحست انها لازم تتفاهم معاه ويتوصلون لاسلوبيقدرون يعيشون فيه بمشاعر !

فهد بنفس شينه : صبا مالي خلقج 

صبا : طيب هذي اختك وانا صديقتها لازم اكون معاها .. 

...... عفس وجهه : بلا تفاهات ,, البنت مارح تموت بلحالها 

صبا مالها خلق تترجاه اكثر وقررت تلجلأ للأسلوب الثاني .. 

: فهااااااااد ..

عصب فهد مايحب احد يحن عليه : اوووف صبا فكيني بلا حنّه 

لمعت بعيونها نظرة عناد وقربت له مسكته من ياقة ثوبه وقالت بهدوء : اولا , لاتصارخ ترا اسمع , ثانيا , بتوديني عند فدوى الحين 

فهد تخصبق (ارتبك ) ولف وجهه عنها : لاحوول من ذي 

صبا شدته اكثر باصرار وجرأه : اروح البس عباتي ولا لا ؟ 

فهد يقال له مايحط عيونه بعيونه .. كبرياء مايبيها تحس انها بهالطريقة قاعده تضعفه : صبا وخري عني ,, ماني رايق لج 

صبا مايأست ولفت وجهه لها بيدها وطالعته باصرار : اقولك بتوديني ولا لا ؟

فهد فضحته ملامحه لأنها اثرت فيه بحركتها ذي .. وقال وهو يبعد يدها ويمشي : لبسي عباتج لابارك الله فيج انتي وصديقتج .. 

وقت صبا تراقبه بانتصار وهو يفتح ازرار ثوبه كنه يبي يتنفس ويدخله الهوا بعد هالموقف ,, شكله مات من الحر هههههه يستاهل .. " 

وطول الطريق وفهد سااااكت وهي تعانده تشغل المكيف شوي وتلعب فيه , وشوي تغل الراديو وتغير المحطة , وشوي تدخل شريط وتطلعه 

..... صرخ : صبا !

صبا تستهبل : نعم ؟

فهد عصب : بلا سخافه لاتنرفزيني كذا ماعرف اسوق .. 

صبا انبسطت لانها عصبته بس حست انها زودتها .. فمدت يدها وطفت المكيف وهو التفت علها علطول كأنه يسألها ليش ..

صبا : شكلك بردان 

فهد زفر : لا خليه مو بردان 

مسكت صبا يده وكانت فعلا بارده : شووف يدك بارده

وقف فهد السياره فجأه على جمب وحط يدينه على راسه وقال بهدوء : صبا خليج ساكته لو سمحتي لين اوصلج البيت 

كتمت صبا ضحكتها : خلاص طيب .. 

وعلى الطريق اللي يودي لبيت فدوى .. التقوا الثنتين وراحوا لعندها .. 

صبا بميانة الدنيا كلها سحبت ديم معاها وسلموا على اهل فدوى وطلعوا لغرفتها .. 

فدوى ضحكت من شافتهم : بدا الازعااااااج 

ديم تفصخ عبايتها : شف قليلة الأدب .. هذا وانا خناق مع اهلي عشان اجي لعندج ..

فدوى ضحكت : امزح وياااااااااكم

صبا سكرت الباب : يللا خلينا نرتبج 

فدوى سرحااااانه تتأمل هذاك القلب اللي هي مازالت معلقته ع التسريحة ....... :......

صبا ماتت من الضحك وهي تكلم ديم : لااااا الاخت رايحه فيها 

فدوى ابتسمت بس مانقلت انظارها لهم :كان 1425

طالعوا الثنتين في بعض بغير فهم .. فكملت فدوى بعدما انتفضت من الذكرى : مستوعبين انتم .. انه نفس اليوم بس بعد سنوات ... ؟

صبا تتذكر : ايييييييه صح كان نفس اليوم .. 

ديم ابتسمت : فدو اهم شي ان هاليوم جاااااااا صح ؟ 

ضحكت فدوى ورجعت تعلق عيونها على القلب العشبي .. 

في الغرفة الثانيه

الجوال يدق باستمرار وبشكل مزعج ,, لين اخيرا استسلم فواز ورد بعصبية : وااااااااااات ؟

مشعل : وت طل بعينك وجع للحين نايم ؟ فواااااااااااااااااااااااااااااااااااااااااااااااا ااااز اتز ماي ودينج داااااي 

ابتسم فواز وهو يحك شعره : تصدق عاد .. اني نسيت .. وراح عن بالي ..

عصب مشعل : اقول انقلع بس

..... : هههههههه , لاتعصب .. خلاص .. شوي وجآيك .. 

..... : لا لا عادي خذ راحتك مو لازم تجي , ستيوبد

...... : ههههههههههههههههههههههههههههههههههههههههههههه , خلاص والله .. صحيت .. وبروح ابدل .. 

مشعل : يللا انتظرك , تمنّ علينا وذ يور فيس (ويا وجهك ) 

...... : هههههههههههههههه , مشعل .. تيرن يور فيس (اقلب وجهك) 

.... ...طووط طووووط

ضحك فواز وهو قايم .. " انا اوريه .. الحمار .. "

بيت ابراهيم 

حمود وهو رافع حاجب .. : لا والله ؟ ناوي تلطع الناس كم شهر ان شاء الله عشان ترد عليهم ؟

ابراهيم : يبه افهمني ,, ديم بنتي وقطعة مني وانا ماأعطيها لأي واحد .. 

...... : يابراهيم كبر عقلك .. الولد مافيه شي .. اهله اهملوه ولاكان من اول تعالج 

..... : ايه يبه بس اللي اعرفه ان طريقة كلامه مازالت شوي بطيئة , وبعدين يبه لاتنسى ان اهله جاو وخطبوا البنت بدون مايدري هو ...!

...... : ماقالوا له لانهم متوقعين انك بترفض ويخافون عليه .. وبعدين هم اكيد سائلين صديقة بنتك ..

ابراهيم معنّد وراكب راسه : يبه ديم تستاهل اكثر من كذا ..

..... : ديمه يمكن ترضى فيه , ماتعرف بنات هالجيل انت 

..... : يبه ماتعرف شباب هالجيل انت , وبعدين انا نسيت ان امها قايلة لي ان ولد خالتها يبيها 

...... : يبيها ؟ والله ليش ماتحرك وخطبها , بعدين ثبوت هذا اللي انت تقول عنه ماطلبها رسمي, 

ابراهيم : يبه اليوم زواج صديقتها واخت فواز , خله يعدي على خير وبكلم البنت .. 

حمود قام واقف وهو يكلم نفسه ( لا والله مايعدي على خير ) : بروح اجيب البنت من بيت صديقتها .. 

ابراهيم استغرب : خلاص يبه هذاني قايم اجيبها 

حمود دفه : اشتهيت اجيبها اليوم , دق على السواق 

استسلم ابراهيم مع انه مايحب ان ابوه يتدخل ,, بس ماله غير يسكت لرضاه .. 

عند البنات .. علياء كانت توها داخله .. 

ديم : بنات احد يتصدق عليها بروج هههههههه

علياء ضربتها : هههههه وجع 

صبا : لا ديم اخاف تنسى تمسحه وترجع البيت ويشوفها مساعد ويطلقها 

الكل : ههههههههههههههههههههههه

علياء تجلس على السرير : ماتدرون شسوى فيني امس , توني مفصله نظاره وكنت جالسه احضّر والاخ انهبل جاب كرسي وجلس جمبي يطالع ماخلاني اعرف شسوي 

ديم رفعت يديها : حمدي ربج .. الله يكثر من امثالك يامساااااااااااااااااعد

الكل : ههههههههههههههههههههه 


علياء فتحت الشنطة طلعت جوالها والتفتت لفدوى : اييييه صح عندي لج شي من مشيعل حسبي الله على بليسه بغى يوهقني مع مساعد 

فدوى قلبها قام يرقع : ....................

فتحت علياء جوالها على صورة لمشعل كان فيها يضحك بسعاااااااااااااده ,, وورتها فدوى وطبعا قطوا البنات كلللهم 

فدوى طلعت لسانها : قدييييييييييمة , سارقتها من جوال فوازي 

...... : وووووعمى ياقوة عينج ياقليلة الادب 

....... : ههههههههههه كيفي حقي 

طالعوها البنات كلهم بعد كلمتها وهي طاح وجهها لانها ماحست بنفسها وهي تقولها 

ديم : لا ماشاء الله فدوى عيالكم بيطلعون جنان , ماعندج زيه تسلفينه شوي (قالتها بعفوية ) 

صبا : الللللا في النسخة الثانية الاخ فواز ولا نسيتي ؟

ديم انحرررررررجت مووووت لأنها قالت جملتها بعفوية .. وكلهم سكتوا كأنهم عارفين شي هي ماتعرفه .. 

ديم تصرف : حمارات اصلا انتم تتزوجون وتخلوني .. واوووووووول تقولون خيانه ومدري ايش , وييييين كلامكم 

علياء ضحكت : لا ان شاء الله بتنضمين لهم قريب 

طلعت ديم لسانها .. وثواني يدق جوال فدوى وتبتسم : هلا فواز 

فواز : شنو هذا .. ضحككم وصراخكم .. مالي البيت 

طلعت فدوى لسانها : عادي مافيه احد انت شقعّدك للحين مفروض طالع من سنة جدي .. 

..... : هههههه , قلت يمكن .. تخليني اطل .. شويه 

..... : هههههههههههههه

...... : اقول اطلعي لي .. بكلمج 

..... : طيب 

سكرت فدوى وضحكت لهم .. : فواز يبيني لحظه 

وعلطووووووول كلهم التفتوا لديم وهي عصبت : شفيييييييييييييييكم شدخلني اناااااااااااااااا

فتحت فدوى الباب لقته متركّي على الزاويه بيده سيزر برتقال وجزر , واول ماطلعت ضحك لها .. 

فدوى باحراج : نعم شتبي .. 

فواز وهو يشرب شوي : بروح الحين .. لمشعل .. هههههههههههههههههههههه

حمر وجهها : فووووووووووووااااااااااااااااااااااز

فواز : هههههههه 

علياء نطت من ورا الباب : فوووواز شخبارك ؟ 

فواز ركز شوي في الصوت : منو علياء .. هههههههه شخبارج .. وووين الناس .. كح كح سو أولد (قديمه) 

..... : هههههه شنسوي الدنيا مشاغل 

فواز ابتسم : ومنو بعد وياكم .. عشان نسلم يعني .. 

صبا : هلا فواز 

..... فواز بكل نفس حلوه : مرت اخوووووووي بعد .. شخباركم , ها عسى مرتاحة .. مع فهد ؟ 

صبا بابتسامه لما حست انها ماعادت تعني له : ايه الحمد لله 

فواز : دوم يارب ,, قولي لي بس .... لو سوّى أي شي .. هههه

صبا : تسلم 


علياء نغزت ديم : سلمي عليه 

ديم انصرعت : شدخخخخلني انا 

صبا بلقافه : فواز صديقتنا هنا بعد ..يقالها مستحيه بس تسلم عليك 

فواز ضحك وهو يسكر علبة العصير ويلعب بها بيده : ههههه هايدي .. شخبارج .. 

الكل التفت لها .. مين هايدي البنت اسمها ديم .. !

فدوى باستغراب : اسمها ديم مو هايدي 

ضحك فواز على زلة لسانه : سوري سوري ,, ديم ... كيف الحال .. 

ديم من داخل : ..........................

صبا : ماعليك منها تستحي 

..... : ليش تستحي .. عشاني بستها لما كنت .. خبل كككككككككككككككككككككككككككككككككككككككك دونكي فواز معليش .. اعذريه 

فدوى ضربته : انهبلت انت ؟ شقاعد تقول , شنو بستها ؟ 

فواز مو قادر يوقف ضحك : خلاص روحي .. زل لساني .. الجرس .. يدق .. آوه ماي جاد .. ككككككككككك 

تركته فدوى ودخلت والكل مستغرب ويطالع ديم اللي بالزاوية وشوي وتصيح ..

فدوى : فواز انهبل اتوقع .. صح هم قالوا انه يقدر يتذكر الاشياء اللي سواها حتى قبل , خاصة الاشياء اللي تتعلق بالناس الي يمرون على باله دايم ... بس شكله قام يهذي 

صبا : لا لا شوفي وجه ذي ,, شكله صج باسها مره , اعترررررفي متى صار كل هذا 

علياء : لححححظه , انا اصلا قاعده افكر كيف غلط باسمها وقال هايدي ماقال ريم ولا ديمه .. بس الحين عرفت ليش .. 

فدوى : ليش ؟ 

..... : مو الأخ معاشر مشعل ؟ خلاص اذا انتي مولان هذي بتطلع هايدي (ورفعت حواجبها بخبث ) علمممينا شالساااالفه ؟

صبا : وانا شطلع ؟ 

فدوى : كرويلا درفيل اللي في مية مرقش ومرقش 

...... : ههههههههههههههههههههههههههههه

ديم وصلت معاها : اسكتووووووا اكرهكم اكرهههههههككككككككمممممم حماااااراااااااااااااااااات 

وغرق الكل بالضحك على شكل ديم ...

فتح فواز الباب .. ولقى شايب يستقبله باكبر ضحكه تختفي منها عيونه 

فواز : ياهلا ..

حمود ضرب على صدره : انا جد ديم , جيت باخذ البنت ابوها نايم .. 

فواز علطووول فتح الباب على وسعه : سم أبو ...

حمود : ابو ابراهيم .. 

فواز يفتح لمبة المجلس : تفضل ... تفضل ابو ابراهيم


تحرك حمود الي بان قصير قدام فواز ودخل وهو شاق الضحكه فرحان .. 

فواز : عن اذنك .. لحظه 

دخل فواز للمطبخ : يمه 

...... : مصمّه وجع شتبي ماني فاضية لك .. 

ابتسم : الى متى يعني .. بتصارخين علي ,, كني بزر .. 

...... : اخلص شتبي .. 

...... : ابو ابراهيم .. بالمجلس .. صلحوا .. قهوه .. 


بالمجلس .. 

حمود قام واقف : خلهم ينادون البنت يللا عشان امشي 

فواز ابتسم : لا وش دعوه .. القهوه جايه 

حمود وهو يبي يجلس بس مسوي فيها : لا والله اني جاي بوقت غلط بس زهقت في البيت وقلت اجي اخذ البنت تونسني شوي .. 

...... : لا ابد .. والله ماتطلع .. لين تتقهوى 

جلس حمود وكنه ماصدق : اقول ياولدي انت شسمك ؟ 

ابتسم فواز وجلس جمبه : فواز 

..... : ايييييييه انت فواز اجل .. 

...... هز راسه : آمرني .. 

...... : وش هاللبس اللي انت لابسه ؟ 

طالع فواز في ثيابه باستغراب فكمل حمود : الحين اليوم مو عرس اختك شحقّه مالبست ثوب هااا

فواز : ههههه , بلبس .. بس تو الناس .. 

...... ضرب راسه بخفه : وشعرك وش فيه كذا 

استغرب فواز منه بس ماشره عليه : هذا هو .. شعري كذا 

رفع حمود طاقيته وضرب على صلعته : خلف الله علي .. شف هاه .. ماتعطيني شوي ؟ 

ضحك فواز بحرج ,, شفيه هذا يتكلم معاه وكأنه يعرفه .. 

جات القهوه وتقهوى شوي معاه ومشعل متنرررفز كل شوي داق على فواز والاخ رامي جواله مبسوووط مع حمود يحس ان وراه شي .. وخاصة انه يتعلق بديم ..وحمود كان بوده انه يسولف مع فواز شوي عشان لاجا يكلم ولده مايصير ابراهيم له حجه 

فواز قام واقف : ان شاء الله 

طلع فواز ودق لفدوى 

فدوى سككتهم : نعم ؟

فواز : ابو ابراهيم تحت يقول خلوا البنت تنزل له ... 

ديم انصدمت : شيبي جدي .. ؟ غريبه وانا اقول بابا شفيه تأخر ماجا .. 

علياء : خخخخخ وانتي مازلتي على بابا , بابا خلاص مو فاضي لج عقب ماتزوج 

ديم لبست عبايتها بسرعه :هههههه وصلوني يلا , يللا فدوى اشوووفج بعد العصر اخاف اتأخر مايجيبوني , يللا صبا هذا بيت اهل زوجج يلا وصليني تحت .. 

نزلت معاها صبا وهي لابسه جلال ووصلتها للباب اللي يطلع للحوش وراحت .. 

فواز نزل لقى حمود اختفى من المجلس ! ومن الحوش , بس سمع صوت السياره برا .. شفيه كذا طلع فجأه كنه يقصد شي ..

لف فواز لوراه بيدخل البيت وشاف ديم تسكر عبايتها بتطلع , بس وقفت لما شافته .. 

ابتسم فواز وحب يهبل فيها : وين هايدي .. تو الناس .. ليه مستعجلين .. ؟

ديم وعيونها نزلت علطوووول لبلوزته الاورنج اللي فوقها جاكت بني خفيف مسكر لنص صدره وماعرفت ترد : بس .. ابي اروح بيتنا .. !

ضحك فواز : طيب .. اقول لج ؟

ديم تلفتت حولها للتهوية الفاااااضية تماما الا منهم : شــ شـــنو ؟ 

فواز ابتسم بجاذبيه وهو يحط يده على جبهته عن الشمس : تاخذيني ؟ 

..... : نعم؟

..... : ههههه .. تاخذيني .. وياج ؟

ديم مخها قفل : اخذك وين ؟ انا بروح البيت 

....... : ههههههههههههههههههههههههههههههههههه 

انحرجت ديم لما حست بغبائها .. بس هو وقف ضحكته وكمل : قصدي يعني .. من اول قلت لج .. يوم تكلمين بالمستشفى .. اللي مايبينا مانبيه صح ؟ 

...... غباءها ماوقف وماتدري ليه للحين واقفه تكلمه : صح , طيب وبعدين ؟

...... ماعرف فواز يفهمها وشكل مخها وقف فقال بهدووووء : اخذيني مابيني ..

/
/
/

ديم عصبت وشوي وتصيح : وين اخذك فيه تستهبل انت ؟

ابتسم فواز بصبر واشر على قلبه : هنا .. 

مشت ديم بأقصى سررررررررررعه ماتدري كيف تحركت ووصلت للسياره وصفقت الباب بقوه ..

حمود : ماتسلمين ؟

ديم بصوت مبحوح ويرجف : السسسسسلام عليكم 

حمود عرف انها قابلته وكلمها وصار كل اللي يبي يصير ,, فانبسط حيييييييييل : هاهاهاهاهاهاهاهاهاهاهاهاهاهاها

حست ديم ان جدها ناوي على شي والخبلة نزلت دمعتها من الموقف .. 

# بعض الاحيان على ان اجدادنا متشددين , الاحظهم يتساهلون في اشياء ! , وبعضهم اذا بغو الشي يصير قاموا يحطون قوانين على كيفهم .. 



الساعه 3 ونص العصر .. بيت ام سعد .. 

كانوا يشربون شاهي .. العائلة الكريمة مع ميثه ! 

نوره تهمس لساره : شوووفي شكل سعد اخوي من تزوجها قام يصير عنده فلوس ولا اول بس يكذب علينا 

..... : ليه ؟

..... : شوووووفي الطقم اللي عليها , تهقين من ذاك المحل اللي جابوه بالدعايه ؟ 

..... : أي وااااحد ؟

..... : محل الذهب ذاك زارولدي .. 

..... ضربتها : ياحماره اسمه زمرّدي 

..... : شدراني عاد 

ميثه ابتسمت لهم : اقول بنات شرايكم نطلع السوق نتمشى بعد العصر , فيه اشياء ناقصتني ماودي اتسوق لحالي ,, شرااايكم نطلع سوا ؟ 

هزوا الثنتين راسهم متحمسين للفكره .. فهي كلمت سعد وصلوا وطلعوا .. وركبوا السياره 

في السياره 

ميثه بصوت واطي : اشوفك ترا 

سعد التفت وضحك : ماطالعت بأحد .. ! 

ميثه سحبت يده ومسكتها .. 

ساره تهمس لنوره وهم جالسين ورا : إه شووووووفي عمى بعينها ماسكه بيد سعد

نوره : يختي زوجها وكيفها 

...... : لا عاد مو كذاااااا قدام العالم والناس , اصلا احس حركة مسكة اليد ذي متخلفه مالها معنى .. ها شوفي شوفي (ومسكت يد اختها ) هذاني مسكت يدج تحسين بشي ؟ 

نوره سحبت يدها وضربتها : انلقعي بس 

وقفوا عند الاشاره وسعد مبسوووط ع الآخر ويده تحضن يد زوجته .. والتفت ع اليمين وكان فيه سياره فيها سواق وبنات ورا .. 

وماحس الا بميثه تقرصه ذيك القرصة اللي خلته يسحب يده ويلتفت مرتاع يشوفها لفت راسها عنه

ضحك سعد : عجبني نوع السياره و الله .. 

ميثه ملتفته عنه : حسابك في البيت كمل طريجك 

هز سعد راسه وضحك براحه .. ومد يده للدركسون ثاني مره وكمل الطريق رايحين لمارينا مول .. 


الساعه 5 ونص .. 

صبا دخلت البيت ع السريع تبي تلبس وتتجهز وتكون عند فدوى .. وفهد نايم بسابع نومه 

ابتسمت .. لانها قبل امس تخانقت معاه بس يطلع ينام احيان عند اصدقائه او بيت اهله ! وهي من بعد موقف العامل تخاف تقعد لحالها .. وشكله الاخ ناسي .. 

يعني كأنه بدا يحس شوي .. بواجباته تجاهها 

صبا وهي ترتب اغراضها ومكياجها وتدور في الغرفة .. : فهد .. فهد المغرب اذن من سنة جدي قووووم 

تحرك فهد ولف جسمه بدون مايقوم .. 

..... : فهااااد 

..... : بلا ازعاج يامره , خليني انام .. 

عصبت صبا .. وبراسها عناد .. انتظرت شوي يستغرق بالنوم ثاني مره , وسحبت روج اححححمر لماع وحطته .. وراحت له وطبعت أكبر بوسه على خده .. 

فهد لف وغطى وجهه بالمخده يحسبها رمت عليه شي ما انتبه هي شسوت 

# ياعيني ع الاحاسيس 

اما هي تركته وراحت للصاله تكوي شماغه اذا قام .. بعد شوي سمعته صحى وسمعت حتى صوت الدش , وبدا قلبها يدق .. الله يستر منه شبيسوي فيها 

الاخ صلى وبدل ومابعد ينتبه لوجهه .. وشوي 

..... : صباااااااااااااااااااااااااااااااااااااااااااااااا ااا

انتفضت وهي تمسك ضحكتها وركضت له : نعم ؟ 

فهد وهو يأشر على خده معصب : شنو هذا تستهبلين انتي ؟ بطلع الحين !

صبا ابتسمت ببرود : امسحه طيب 

تنرفز فهد وسحب كم كلينكس ومسح وجهه بدفاشه بس صبا متوصّيه فيه وحاطه روج ماينمسح ! 

....... : آآآآوووووف , يابنت ماراح , اطلع كذا قدام الناس يعني ؟ ها ؟ قولي لي اطلع كذا ؟ 

صبا رفعت كتوفها تستعبط : عادي وحده زوجته بايسته , مافيها شي !

فهد غصب عنه ابتسم : لايكثر .. ومسحيه اخلصي علي .. بطلع 

ابتسمت صبا وراحت سحبت مزيل الميك اب وهو جلس على طرف السرير : الاحظ انج تحبين تنرفزيني ..!

..... : صح .. 

رفع فهد حواجبه .. وهي اتسعت ابتسامتها وقربت له مسكت وجهه من دقنه وقامت تمسح الروج : هههه ياليتك طلعت وما انتبهت كان بتصير مقطع بلوتوث برا .. 

فهد ومستسلم لها تمسح وجهه : .........

...... طالعت بعيونه : شفيك؟ الاحظ لاقربت منك تسكت ؟ 

فهد اشر على خده : اخلصي علي راح ولا ؟ 

ضحكت : أي راح 

.......تحرك بيقوم : شكرا , بس لاعاد تعودينها , هاتي شماغي انا تأخرت 

حست انه يتكلم من ورا قلبه ويكابر , فقامت جابت شماغه واعطته اياه .. ووقفت قباله تسكر ازرار ثوبه .. 

فهد بكبرياء : شايفتني بزر ماعرف اسكّر ازاريري 

صبا : لا بس كذا اشتهيت تصدق ! 

فهد طبعا مايقدر يوخرها عنه .. بس مايبيها تعرف انها بالطريقة تأثر فيه ,, مايدري انها تتعمد .. 

صبا : اصبر شوي ووديني على طريقك لفدوى 

..... : لا كذا بتأخر .. 

صبا : طيب يعني بتخليني لحالي بالشقه ؟ 

..... : مارح تموتين كلها ربع ساعه وانتي طالعه صح ؟

بوزت صبا : خلاص روح 

.... حس بالذنب : لاحوووووووول , خلاص اخلصي بسرعه 

تحركت صبا وكملت اغراضها واخذت مناكير من الدرج وصارت تحط وتمسح تعانده 

..... : ماله داعي بكره بتخلصين مع هالمناكير .. آآوف صبا لاتعاندين ..

صبا تنفخ على اضافيرها : خلاص خلصت .. (وسحبت الطقم من العلبه ولبسته وبقّت العقد ) 

صبا بجديه : فهد لبسني هذا 

فهد زفر : لبسي لحالج 

..... : ماقدر فتحته مره صغيره وقصير ماقدر اجيبه لقدام (وبدون ماتشاوره جلست قدامه وعطته العقد بيده ) .. 

استسلم هو ولف يدينه حلو رقبتها وجلس ساعتين يسكر العقد وهو يلعنه في نفسه .. لما انهى المهمه بعد عنها بس تعلقت عيونها بعيونه شوي .. 

.... : ......

.... : .......

فهد نفض راسه : يللا انا في السياره قفلي الشقه ! 

صبا حطت راسها على رجله : يوووه تصدق , ظهري يعورني شرايك البس الصندل الثاني اللي كعبه مو عالي مره ؟

فهد وهو يطالعها على رجله : ..............

..... : فهد ! اكلمك انا 

فهد : صبا براسج عناد اليوم بكيفج انا تأخرت وابي اطلع 

صبا بدون ماتطالعه : روح احد ماسكك 

فهد يبي يقوم بس قلبه ماطاوعه يبعد راسها عن حضنه .. مايدري وش الحاله اللي جاته بس ماقدر يقسى ويدفها .. فمرت عشر دقايق كل واحد يعاند الثاني ..لين صبا حست انها مصختها وقامت لبست عبايتها .. ووصل الكل بسلاام ..!


الساعه 11 .. 

في العرس .. كانت الفرحة باينه على وجه الكل .. كان ممكن مشعل وفدوى يرتبطون ببعض قبل كذا ,, بس فيه قوانين نصّتها محكمة البشر .. ! منعتهم كل هالسنوات .. بس ماقدرت تغير اللي في القلوب .. ويرجعون يجتمعون غصب عنهم .. 

هاللحظات أصعب من أنها تنوصف .. نفس الاحاسيس والمشاعر والقلق والربكة والسعادة كانوا حاسين فيها الاثنين قبل سنوات .. بس هالمره بزياده .. 

انزفت فدوى لحالها وبانت الابتسامه على وجهها .. والتم الكل حواليها .. كانوا طالبين انهم يزفون مشعل .. بس هو رفض وحتى فدوى ماحبت تشوفه ويشوفها كذا قدام الناس كلهم .. وكأنها تبي اول لحظه تكون خاصة فيهم .. 

جلست بالغرفة .. على أعصابها .. خلاص هي انسانه ماعادت تبي نفسها من كثر ماضحت للناس ,, وجا اليوم اللي يجي فيه مشعل وياخذها .. 

كانوا كلهم مجتمعين معاها بالغرفة .. وهي سرحااانه .. سرحاااانه بكل معنى الكلمة , لدرجة أنها شافت ان الغرفة فضت من الكل فجأه وبدون ماتحس .. 

شالت نفسها من الكرسي وراحت للمرايه .. تراقب فستانها الابيض ,, واللي كان طايح على جسمها .. وشعرها اللي طال وراح لون الصبغه .. ورجع للونه الأسود , لون مولان !!

انفتح الباب وفدوى قلبها رقع بقوه , بس فواز ضحك : هههههههههههههههههههههههههههه

فدوى ماتت من الاحراج : حسبتك مشعل .. 

فواز سكر الباب : لا , ترا مشعل مو حاط عوارض .. زيي 

نزلت فدوى راسها وجا فواز لعندها : اقول فدوى .. !

.... : هلا 

.....تلفت حوله وضحك على نفسه : والله ماعاد يهموني .. تعالي .. (فتح يدينه ) 

فدوى غرقت عيونها .. 

فواز : يعني تخافين ابوي ولافهد .. يخانقون .. ؟ 

...... : ........

..... : يابنت تعالي ,, بعدين .. مشعل مارح يخلينا نشوفج ابد ..! 

ضحكت فدوى بحرج بس ماقدرت تقرب له .. فقرب هو وضمها : الله يوفقج .. 

..... : آآآآآآآآآآآآآآآآآآآآآآآآآآآآآآآآآآآآآآآآآآآآآآآآآآ آآآآآآآآآآآآآآآآآآآآآآآآآآآآآآآآآآآآآآآآآآآآآآآىهئ 

بعد فواز بسرعه : لاحوووول .. الحين مشعل .. بيذبحني .. مهددني ما أدخل ... يقول لاتصيّح البنت .. خلاص فدوى بس .. 

فدوى مسحت دموعها وهو طبع لها بوسه على جبينها : فدوى شكرا .. ما انساها لك 

..... : على ايش ؟

.... ابتسم : انك ..كنتي اهلي , ها لا أوصيج .. مشعل لاتعطينه وجه .. وتدارينه حيل .. تراه ماصل شوي هههههههههه 

ضحكت فدوى وراسها للارض .. وهو سلم عليها وطلع .. وباكبر ابتسامه مستعد يستقبل حياته بدون فدوى , لأنه يقدر يواجههم لحاله خلاص .. 

طلع ووصل أهله للبيت .. والشي اللي ما انتبه له امه وابوه ,, شكلهم متخانقين .. 

فهد دخل وقابل فواز بالدرج : شالصراخ ؟ 

فواز رفع كتوفه : مادري والله .. 

فهد ومن تشافى اخوه ماقدر يحط عينه بعين فواز : شكلهم يتهاوشون


ام فهد : وين اودي وجهي من الناس , ماسمعت كلامهم اليوم في العرس , الكل يغلطني , طاعت انا الغلطانه , طلعت انا اللي واقفه بطريق العيال ,, كله بسببك انت , انت اللي تعاملهم غلط , انت اللي قصرت بحق فواز ومارضيت انه يتعالج 

..... : اص ولا كلمه يامره , كل الغلط غلطج انتي , انتي الام , انا ما اكون موجود بالبيت كثير .. 

.... : لا انت الغلطان , انت الابو وانت اللي سامح لهم وتاركهم على كيفهم , انت اللي مخلي فهد يتحكم فيهم ويمشيهم على كيفه .. وين اودي وجهي من خواتي ومن اخواني 

(فهد وفواز برا يطالعون ببعض بخوف ) 

..... : شوفي لاتخليني اتهور , الغلطه ماهي غلطتي , وفواز يوم خطبنا له صديقة فدوى ماردوا علينا .. لو هم ناوين يوافقون كان ماتركونا , بس اكيد مايبون يعطون بنتهم واحد مثل فواز عنده ام قاسيه مثلج 

.... : ومايبون يعطونه واحد عنده ابو مهمل مثلك 

تراااااااااااااااخ 

فهد وفواز غمضوا عيونهم سوا بألم 

فواز : ابوي ... ضرب امي !

فهد مسكه من ذراعه بهدوء : خلهم فواز 

فواز تركه ودخل علطوووول لأمه ومسكها : ضربتها يبه ؟ ضربتها 

عصب ابو فهد لان العيال تدخلوا : انتو ماتستحون تتدخلون بيننا انا وامك 

فهد تنرفز : يبه ليه تضربها مالك حق ترفع يدك عليها

ابو فهد يصارخ : خوووش , انا الغلطان الحين ,, ياسلام ..! 

فواز محوط امه ويقول بحنان : يمه لاتبكين ,, بس .. يمه 

ام فهد تصيح : ياويلك من الله يالظالم , تضربني عقب هالعشره وقدام عيالك اللي صارو اطول منك 

ابو فهد وعيونه طالعه لبرا : انتي ماقدرتيني ولا حشمتيني , انتي الغلط منج , انتي اللي ضيعيتينا كلنا .. 

فهد صرخ : لا انا الغلطان .. انا الغلطان .. (وبدا فهد يرجف ) انا اللي ضيعت الكل , انا الله ياخذني , انا مو انتم .. مو انتي يمه , مو انت يبه .. انا السبب بكل اللي حصل .. انا حتى مو قادر احط عيوني بعيون فواز ,, بس مو بسببي انا , بسببكم انتوا اللي علمتوني اتحكم فيه .. 

فواز وهو جالس على ركبتينه ماسك امه : فهد ! انت ماسويت شي , خلاص حصل خير .. انا الحمد لله بخير .. 

ابو فهد صرخ : الله ياخذكم كلكم ., انتي طالق .. طالق .. طاااااااااااااااااااااااااااااااااااااالق .. !

انهارت ام فهد بين يدين فواز اللي لأول مره يحضنها ..! اما فهد طلع برا لأي مكان .. ماشاف نفسه الا وهو يفتح باب الشقه .. 

صبا كانت جالسه على الكنبه وانتبهت لوجهه وارتاعت : فهد ! شفيك ! 

تحرك فهد قدامها بدون مايتكلم وهي من خوفها قامت له ومسكته : فهد انت تنتفض ! اعصابك يافهد شاللي سوا فيك كذا 

غمض فهد عيونه ويده على جبهته مو قادر يتكلم .. وهي سحبته للكنبه وجلسته جمبها : فهد قول لي شفيك .. 

..... : ........

قامت صبا بسرعه وجابت له ماي ورجعت لقته منسدح وفاتح ثوبه من قدام ,, جلست جمبه علطول ورفعت راسه على رجلها وشربته : فهد والله خوفتني .. قول شفيك 

...... : محد قال لي اني ظالم , ليه انتي ماقلتي لي .. 

حركت صبا شعره بيدها : قول شالسالفه اسمعك 

رفع فهد راسه وطالعها .. وقتها حس أنها هي اللي المفروض تاخذه من ظلمه , هي اللي بتبقى له , يمكن هي الوحيده اللي هو ماظلمها كثير زي ماظلم كل الي يعرفهم .. بس كذا الدنيا ماعلمّته الا متأخر .. 

ارتاعت صبا لما شافت عيونه تدمع .. ويلف وجهه يدفنه بحضنها ويتمسك فيها من ظهرها ويصيح بشهاق كنه طفل صغير ..! 

# يمكن كان عقابه .. شي اقسى من قسوته .. يسمونه ( حنان أنثى ) ! 


ابراهيم بعدما اقتنع اخيرا : شوف يبه هذا البنت عندك واذا هي موافقه بكيفها انا مابي اظلم احد .. 

حمود يطالع ديم اللي تصيح : ها يابنتي شقلتي .. 

ناصر جلس على يسار ديم : ديم لاتصيحين , يبه حمود خلها ماتبي تقول لك الحين 

ياسر : ايه خلوها يمكن تبي تصيح .. ! 

قامت ديم واقفه وراحت لغرفتها علطووول , ومالقت نفسها الا وتدق رقم فواز الي كانت محتفظه فيه للضروره , كأنها مو مصدقه انه يبيها هي 

فواز بكل هموم الدنيا : الو 

ديم : .............

فواز : مين ؟

..... : انا ديم .. 

ابتسم فواز ابتسامه ناقصه : هلا و الله 

..... : ......

فواز : صدقيني ديم .. ماكنت ادري .. ان اهلي كلموا اهلج والله 

..... : ولا انا .. 

...... : ....

...... كتمت صيحتها : فواز شفيه صوتك ؟ فدوى فيها شي ؟ 

..... : لا مافيها شي , بس انا خـلاص مابيني .. امي وابوي تطلقوا .. بسببي .. فهد تعب بسببي .. مشعل وفدوى ماتزوجوا متأخر إلا بسببي .. ! يارب اموت .. يارب اموت وافك الناس مني 

..... عصبت : فواز ! 

..... : هلا 

..... : لا تدعي على نفسك , اذا انت ماتبي فواز ترا فيه ناس يبونه ..! 

فواز ابتسم : مين هم هذولا ... اعرفهم انا ولا ؟ 

..... حاولت تهدي : الا تعرفهم ..

..... : طيب أسأليهم شوفي .. هم يبونه يعني .. يبونه يكون عايش .. ولا .. يبونه ياخذونه لهم ؟ 

.... : .....

..... : اساليهم عندهم استعداد .. ياخذونه لهم عن الناس ... ويخبونه .. ومايخلون احد يزعله ولا يضيق خلقه .. 

...... : .....

...... : ديم اسأليهم .... اذا بس بيحنّون عليه .. وبياخذونه ومايحبّونه .. اجل يخلونه .. احسن

..... : سألتهم 

..... : شقالوا .. ؟ 

..... ضحكت وهي تمسح دمعتها : يقولون من زمان اصلا .. وهم يبونه .. بس هو ماكان يبيهم ..!

..... : هههه هايدي ..

..... : هلا 

...... : احبج

........... طوط طوط طوووووط .. 


الساعه 1 .. 

تحركت يد الباب .. واللي بيدخل الحين مشعل لامحاله ..! 

فعلا دخل بالبشت .. وعلى وجهه اكبر ابتسامه ... ! 

سكر الباب وشال البشت .. وهي منزلة راسها لدرجة رقبتها قامت تعورها .. 

كانت واقفه تصلح شعرها قبل يدخل .. فما قدرت تتحرك 

تكلم مشعل : مبروك مولان .. 

..... : الله .. يبارك فيك .. 

.... بدون ماتحس : مشعل ! 

..... : عيون مشعل .. ولا صح انتي عندج زيهم .. تبين قلبه ؟ شرايج ؟ 

فدوى احترق وجهها : تسلم .. بس من زمان وانا ودي .. اعرف .. شمعنى انا مولان ؟ 

ابتسم مشعل وهو مازال بعيد : البنت في الفلم كان شعرها طويل .. وحلو .. وهي قصته وتخلت عن نفسها وماهتمّت عشان تحارب بس لأهلها .. لأنها ماهمها نفسها ,, وقلبها لغيرها دايم .. فهذي كنت اشوفها انتي ,, على قد مافيها رقه .. فيها شجاعة وتضحية ..!

فدوى ماعادت الارض تشيلها فطاحت على ركبها وهي تطالعه يبتسم .. ويقرب شوي ويجلس على ركبه مقابلها .. 

اغلب الناس لقاءاتهم الاولى سلام وكلام ,, كل اللي تعرفهم فدوى متزوجين .. كان اول احتكاك لهم بالنص الاخر ,, هو مصافحه مثلا .. او بوسة على خد او جبين .. او حتى لمسه بسيطه .. 

وهي بتحترق من جلسة مشعل قبالها بهالطريقة .. حتى مالمسها .. 

.... : فدوى !

..... رفعت راسها : .........

..... ضحك : مو قايل لج باخذج ؟ 

ضحكت فدوى وعلطوووول غرقت عيونها .. وكأن مشعل ماصدق أنها له ومافيه حدود او قيود بينهم .. .. تحرك وبأكبر قوه ضمها لصدره وهو يضحك : فاااينلي ضمّيتها ههههههههههههههههههه اخييييييييييييييييييرا .. 

( تمــــــت ) ... 



