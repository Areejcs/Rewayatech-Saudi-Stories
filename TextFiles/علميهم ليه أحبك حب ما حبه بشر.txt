
ابو مشعل:(ابراهيم)..ابو حكيم وما يهمه بالدنيا الا عياله وشغله..
ام مشعل: (نورة).. ام طيبه بس كلمتها قانوووون وياويل اللي ما ينفذ كلامها .. حازمه اغلب الاحيان بس تموووت بزوجها وعيالها
دلال:بنت مملوووحه وهاديه تحب تقرا ومهتمه بدراستها مرررة عمرها 20 سنه وبقسم انجليزي
الهنوف:عكسسسس اختها تماااااما .. حلوة ومرجوجه وتحب الفله والهبال يااااما يشوفون عايلتها منها ومن رجتها بس عادي عندهم لانها الصغيره واخر العنقود عمرها 16 سنه
(مشعل :وسييم لابعد حدود طوويل واسمر شوي عمره 24 يشتغل مع ابوه بالشركه ..حنووون على اخواته مررررره بس عنييييييد درجة اووولى .. وبتشوفون قد عناده بالاجزاء الجايه ومع الاحداث انشالله


عايلة ابو بندر

ام بندر: (فوزيه)ام بقمة القسوة..كلمة ام بحقها جريمه ..مغرورة وشايفه نفسها وحقوده لابعد درجه
ريما:بنت بقمة النعوووووومه انثى بمعنى الكلمه حساسه ورايقه..تدرس بالجامعه مع بنت عمها دلال بقسم انجليزي حنونه مره على اخوانها وعمرها 20
ديما:اصغر من ديما بنت حبوبة وطيبه وجمالها خليجي اصللللل عمرها 18 سنه اخر سنه ادبي
بندر:اخوهم الكبير عمره 27 سنه يدرس طب باستراليا .. مملووووح ودمه خفيف
بدر:انسان طيب وحنون ورومنسي بمعنى الكلمه رجال مسؤول عشانه مسك مسؤولية اهله وهو صغير عمره 24 سنه
سلطان: 5 سنوات .. طفل بقمة البراءة

عايلة ابو رنيم
ابورنيم: (حمد)اب ولا كل الابهات .. يحب زوجته وبناته اكثر من الدنيا كلها
ام رنيم:( خلود) ام حنونه وتحب عيالها .. الفتره الاخيره صارت تمرض كثير ولاهم عارفين وش السبب وهي رافضه كل الرفض انها تروح بره وتكشف
رنيم:فنانه بمعنى الكلمه ترسم وتغني صوووتها خياااااال ..ميزتها هدوؤها والكل يحبها لانها اول بنت للعايله ولطيب قلبها ورقتها ..عمرها 23 سنه شعرها بني طوووويل لاخر ظهرها وعيونها عسليه واسعه ملامحها مرره حلوة اخر سنه بالجامعه وتحب ولد خالتها ماجد من يومها صغيره تعشقه وتعشق ترابه
مشاعل:عكس اختها بكل شي الا بالجمال ..حتى انها احلى من اختها قصيره وجسمها حلوو شعرها قصير قاصته فكتوريا ولونه اسووووووود وصابغه فيه خصله فوشي على جمب محليته اكثر واكثر ومستغله جمالها للاسف باشياء جدا سيئه شريره ومغرورة ومحد يحبها بالعايله عمرها 20 سنه وما تدرس بالجامعه تبي ترتاح على قولتها تحب ولد عمها خالد اللي مو داري عن حبها لانه مشغول بحبه لبنت عمهم ريما

عايلة ابو ماجد
ابوماجد(راشد) وام ماجد(ساميه) احن ابوين على وجه الارض
ماجد:الولد الكبير..يدرس مع ولد عمه بندر باستراليا وانشالله بيرجعون سوى عمره 27 وسيم بمعنى الكلمه وطيب .. واذا حب تضيييييييع علومه .. رومنسي وحبوب مررره حنون
ليان:عمرها 20 سنه تدرس مع بنات عمها دلال وريما ،مملكه على محمد صاحب خالد وبدر ومشعل من ايام الطفوله..كانو زمان جيران وشافتها ام محمد وخطبتها له
ايان:16 سنه كبر الهنوف وصاحبات وطول الوقت رجه وهبال سوى

متعب:18 سنه .. فلاوي وحبوب ومملوح


عايلة العمة ( ام عبدالله )
ام عبدالله: (الجوهرة) ام طيبه وتخاف على عيالها .. بس كلمتها قانون ومحد يقدر عليها ابد
ابوعبدالله: ( سعود) رجال بحاله.. حنون وطيب يحب شغله مرره

عبدالله:25 سنه..انسان حنون ويحب شغله
خالد:انسان يعشق ريما..واتوقع انو بان من البدايه وحلمه انه يتزوجها ..يحبها من يومه صغير..عمره 23 سنه توه متوظف بشركة ابوه وسيم وطويل
امل:24 سنه زوجة عبدالله..تزوجها عبدالله زواج تقليدي ومع الايام نمى بينهم الحب والتفاهم عندهم سعود اللي عمره شهور ومسمينه على اسم ابوعبدالله
مها:21 سنه..طيوبة ودمها خفيف.. شعرها اسود قصير قاصته فكتوريا بس على طويل شوي، وعيونها كبار ولونهم اسود



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ






في احد البيوت الواااسعه الكبيرة المليئة بالخدم والناس المرتاحه ماديا اللي عمرها ما فكرت بجوع ولا حاجه كانت تعيش عائله ولا كل العوائل مترابطين وفرحانين بحياتهم اللي يملاها الترف والبذخ
كانت الهنوف معلية الصوت عالاخير على اغنية مصرية وترقص بحماس
دلال وهي ساده اذانيها:الهنووووووووووووووووف يا كرهي لك وطي الصوت فقعتي اذني
الهنوف وهي ترقص بحماس وتطالع اختها وتقول بصوت عالي عشان تسمعها اختها:ماااااا عليك فيني خليني اطلع اللي فيني من الزهق
وتكمل رقص
دلال بصراخ:الللللللللللللللله يعينني عليكي بس

دخل ابو مشعل وام مشعل وضحك وهو يشوف بنته الصغيره ترقص ومستانسة
الهنوف مستانسه:هااااااااي بابي
ام مشعل:وش بابي انتي وراك قالبه الدنيا فوق تحت وطي ذا الصوت يا بنت
ابو مشعل:هههههههههههه خليها على راحتها يا ام مشعل
ام مشعل:وش اخليها على راحتها حتى انها ما حشمتك قاعده ترقص وانت قبالها
الهنوف وهي تحضن ابوها:يا ماما خليني على راحتي وربي زهقانه مووووت وبعدين يا بابا انت واعدني بروحة لجدة ماصارت ولا استوت متى انشالله بنرووح
ابو مشعل:انشالله بس نخطب لاخوك مشعل وذيك الساعه نروح الويك اند على طول
دلال والهنوف شهقوا بصدمه:مشعل بيخطب
ام مشعل:اي مشعل وش فيكم
دلال:وش غير رايه فجاة
ابومشعل:من حنة امكم على راسه تلاقينه يقول
بتزوج عشان ارتاح من حنة امي
ام مشعل:وش دعوه يابو مشعل هذا كله عشاني ابي افرح ببكري
دلال:ومنهي سعيدة الحظ
ام مشعل:والله يابنتي انا حاطه ببالي بنيه ماعليها كلام جمال واخلاق وبنت عايله
الهنوف:طيب طيب يمة درينا بالمقدمات ذي حقت المسلسلات الخليجيه ممكن تختصرين وتقولين منهي
ام مشعل طارت عيونها:بنت استحي على وجهك
ابومشعل وهو كاتم ضحكته:يللا يا ام مشعل قولي لهم بعذرها متحمسه قالت ذا الحكي
ام مشعل:وانت تقويها علي
ابومشعل:ماقلنا شي يالغاليه,ما عاش من قال لك شي مو بمكانه
ام مشعل انحرجت:احم
الهنوف:ياذا الليييييييييييييييل اقول بتقولون لنا ولا شلون
ام مشعل:طيب طيب نبي نخطب له اثير
دلال تعقد حواجبها:اي اثير
ام مشعل:هوو اثير بنت عم بنات خالتك
دلال:اهااااا يوووووه زمان عنها ذا البنت يازينها والله زين ما اخترتي
الهنوف وهي تكح: كح كح غباااار يمه من وين طلعتيها ذي
ام مشعل:شلون من وين طلعتيها
الهنوف:يعني اقصد انا اخر خبري فيها من 4 سنين يومني بالمتوسط انتي وين شفتيها فيها وهي اصلا عايشه بجده ؟
ام مشعل:شفتها من اسبوع ببيت خالتك كانت جايه هي وامها يزورون عمهم والبنات لانهم استقروا هنا
دلال:اهااا يا حلوها الله يتمم عليهم
الكل:امين
الهنوف:ومشعل يدري؟
ام مشعل:هو يدري اني بخطب له بس مايدري مين
الهنوف بخبث:بروح اقول له
ام مشعل:يا الهنوف مالك شغل انتي انا وابوك اللي بنحاكيه بالوقت المناسب
الهنوف وهي تطلع مسرعه من الصاله:اوكي اوكي
ابومشعل:ههههههه راحت تقول له
دلال بضحكه:اكيد يبة عندك شك؟؟



طلعت الهنوف مسرررررعه لغرفة اخوها مشعل وطقت الباب وفتحته على طول حتى انها ما عطته فرصه يقول ادخل
مشعل وهو ينقز: وجععع الهنووووف
الهنوف تمثل الزعل:وش فيك تصرخ علي
مشعل:هذا اسلوب ؟ كذا الواحد يدخل.؟
الهنوف:لا تلومني عندي لك خبر بمليووووون ريال
مشعل باستخفاف:وشو انشالله ؟
الهنوف وهي تمد يدها له:اول شي عطيني المليون
مشعل بصراخ:وانا رايق لهبالك احكي يا بنت!!
الهنوف وهي تسد اذنها من صراخ اخوها:مارح احكي لين تعطيني شي
مشعل وهو يتافف:بجيب لك شي وانا جاي بس اخلصي
الهنوف:بحمااس والله ؟ وشووو؟؟
مشعل نفذ صبره:ترى اذا ما طلعتي يا مرجوجة انتي قسم بالله لا اشيلك وارميك برة بقوتي سامعه ولا لا
الهنوف تكشر لانه قد سواها: طيب طيب ..اسمع الخبر
مشعل وهو يتكتف:وشوو ؟
الهنوف:امي بتخطب لك قريب
مشعل بصدمه:وشووووووووووو !!
الهنوف:ليش ما كنت تدري؟
مشعل بقهر: الا بس ماكنت متوقع انها بالسرعه هذي
الهنوف:وش دعوه مشيعل ما تعرف امي
مشعل بخيبة امل:بالسرعه هذي لقت لي بنت
الهنوف:والله انت حظك اللي مدري شلون قايل ..هي لو ما راحت بيت خالتي الاسبوع الماضي ما كانت لقت لك
مشعل باستغراب: وش دخل خالتي؟
الهنوف:عشانها شافت عروستك هناك..بنت عم بنات خالتي اثير ذكرتها ؟
مشعل بعدم اهتمام:اهااا
وتذكر حماس امه يوم رجعها من بيت خالته ذاك اليوم وكيف انها اول ما ركبت سيارته فاتحته بالموضوع ولا ضيعت دقيقه وحده
الهنوف:وش فيك مو متحمس؟ ترى البنت رووعه
مشعل:طيب طيب
الهنوف:لا تقعد تسلك صدقني اول ما تشوفها بتغير رايك تماما
مشعل:يصير خير
ويرن جواله...
مشعل:الووو..هلا والله....ههههههههه لا والله مانسيتك جايك الحين...امممما ..من يقول !!
طيب طيب ولا يهمك خلاص انا جاي..مع السلامه
الهنوف بلقافه:مييييين؟
مشعل بنص عين:وانتي وش دخلك
الهنوف: افففف منكم ..الممهم لا تنسى الشي اللي بتجيبه لي ..
مشعل وهو يدف وجهها بشويش للناحيه الثانيه:وخري بس ..وطلع
الهنوف تمسك وجهها:لا يكون يلعب علي ذا !! والله لا اوريه شغله لو كان بس حكي



)()()()()()()()()()()()()())()(

بالقهوة

كانوا الشاب متجمعين ..
مشعل تنهد بصوت مسموع
خالد:عسى ما شر وش فيك يا ولد عمي
مشعل: ياخي ضااااااايق
خالد: عسى ماشر من وشو ؟
مشعل بقهر: امي بتخطب لي
بدر:ماشالله عالبركه ..
مشعل:وشو له تبارك لي انت هاا؟؟
بدر:وليش ما ابارك لك ؟سويت شي غلط لا سمح الله ؟
مشعل:انا مابي اتزوج الحين
خالد:وليش انشالله ؟ وكمل بتريقه تبي تكمل دراستك ولا بعدك صغير
الكل:ههههههههههههههههههه
مشعل بنص عين:انطم
خالد:وانا صادق ليش ماتبي تتزوج؟
مشعل:مابي شي يشغلني عن الشركه الفتره هذي
محمد:والحين الزواج بيشغلك
مشعل:اكيد بيشغلني ..انا يالله اتحمل مسؤولية نفسي بتحمل مسؤولية بيت وزوجه
محمد اللي من اول يسمع وهو ساكت:ياخي ماعليك انت بس كل هذا خرابيط احلام ,الزواج مافي احلى منه واسال مجرب
خالد:اييي اكيد ..الاخ ممملك من شهر ومسوي لي فيها ابو العريف محمد:وانا احكي من جد..الزواج راحه نفسيه واستقرار
مشعل: على هوووووونك
خالد:مو مثلي انا صار لي 6 شهور اترجى امي تخطب لي تقول لي توك اصبر وش مستعجل عليه؟
مشعل بشماته:هههههههههههههه احسن صادقة عمتي
خالد:لا والله ماهي صادقه ..عشانها مزوجه اخوي عبدالله وفرحانه بولده الصغير نستني وكمل بحزن مصطنع وبصراخ ..انا انسان منبوذ اخاف البنت اللي ابيها تطير مننننننني
محمد وخالد:هههههههههههههه
بدر:اقوووول بس لا تكبرها استنى كم شهر استقر بوظيفتك وانشالله بتزوجك
مشعل:اي قول لعمي سعود ولارح يعارضك
خالد:ابوي موافق على كلام الوالده والله لو تطير البنت من يدي لا اموت كل احد
بدر:هههههههههههههههه اجل مالك الا انك تصبر وانشالله ماهي طايره من يدك
ويدق جواله ولقى المتصل اخته الصغيره ريما
بدر:هلا
ريما وهي تصيح:بدر الحقنا
بدر يوقف وبخوف:وششش فييييييييييك!!!
ريما بصراخ:امي تضرب ديما يا بدر الحقنا بتموتها
بدر بعصبيه:انا جااااااي الحين
دخلي سلطان غرفته عشان ما يخاف
ريما:انشالله
\وقفل بدر
خالد بقلق لما سمع صوت ريما طالع من السماعه من كثر ماكان عالي وهو يميز صوتها وقال بقلق:وش فيك يابدر عسى ماشر؟
بدر:لا لا مافي شي
خالد وهو يوقف:بجي معك ..
بدر:لا لا مايحتاج ..ماهو من بعد البيت..مع السلامه
الكل:الله يحفظك
محمد:وش تتوقعون فيه ؟
مشعل:علمي علمك
خالد وهو سرح بعييييد وبتفكيره يقول:وش فيك يابعد قلبي انتي وش اللي مخليك تبكين كذا ؟


-0-0-0-0-0-0-0-0-0-0-0-0-0-0-
بدر وبطريقه للبيت يفكر
لمتى لمتى يمه بتسوين فينا كذا لو الغريبه حنت علينا اكثر منك ..حشى مو ام ..استغفر الله بس وضرب على الدركسون بقهرررر

وصل البيت وهو مايعرف كيف وصل من قهره دخل الفيلا وعطى الحارس المفتاح عشان يركنها ودخل مسرع

اول ما دخل الصاله شاف امه قاعده على الكرسي وتشرب قهوتها
بدر بقهر: وين ديما
امه تطالعه بنص عين:كلمتك بنت ال...
بدر بقمة الغضب بس كاتمه عشانها امه:يمه حرام عليك اللي تسوينه فينا حراااام منا عيالك احنا
ام بندر تصد وتكمل قهوتها
بدر تنهد وطلع لغرفة اخته عشان يشوفها
ام بدر بهمس وقهر:والله لاوريكم كلللللكم

دخل على غرفة ديما وانصدم من اللي يشوفه
كان وجهها احمرررر من البكا والكفوف اللي جتها بكل قوة ويدها ماهي قادره تحركها من كثر ماهي مزرقه..وكانت بحضن اختها الكبيرة ريما واثنينهم يبكون
بدر قرب منها وحضنها:بس يا حبيبتي انتي
ديما من بين شهقاتها:والله ماسويت شي يا بدر والله.. كل اللي قلته لها اني بروح لصاحبتي وردت علي وقالت ما اخليك تروحين تصيعين على كيفك
بدر انصدم من تفكير امه وكلامها وشكها ببناتها:انا عارف انك ما سويتي شي حبيبتي
ديما بقهر:وين ابوووووي عنا يشوف ظلم امنا لنا وينه؟ بابا يروح وهي تفتري فينا حشى مو عيالها
بدر:خلاص حبيبتي مهما كان هذي امنا
ريما: مافي ام تسوي كذا بعيالها يا بدر
بدر سكت:خواته معهم حق .. ابوهم طول الوقت مسافر برة ولا يجي الا كل كم شهر ويرجع بره .. واخوهم الكبير بندر يكمل دراسته بره وما بقى له كثير ويرجع ومافي غيره يحميهم من امهم ويدافع عنهم
تنهد بدر:يللا حبيبتي قومي البسي عبايتك خليني اوديك المستشفى عشان يشوفون يدك
ديما ما تقدر تقول لا لانها فعلا خايفه يدها تكون انكسرت: طيب
ويطالع ريما: وانتي ياريما روحي غرفتك وهدي واغسلي وجهك لا يشوفك سلطان كذا يرتاع
ريما وهي تمسح دموعها:طيب
بدر يمسح على راسها بحنان ويلتفت لديما ..انا استناك تحت انزلي لي على طول
ديما:طيب
وراح بدر يتفقد اخوه الصغير سلطان ..اللي عمره بس 5 سنين وفاقد حنان الام اللي بس راميته على المربيات اللي كانو احن عليه من امه

دخل غرفته اللي كلها الوان وفرح تدل على صاحبها وملياااانه العاب
وهو يمشي دعس لعبه وكسرها
سلطان اللي كان يتفرج على ديزني التفت مصدوم وهو يطالع اللعبه مكسورة بين يدين اخوه
سلطان وخانقته العبره: ليييييه
بدر توهق:خلاص حبيبي لا تبكي وانا بجيب لك احلى منها
سلطان :مابي ابي هذييييي
بدر يقرب من اخوه: اسف حبيبي خلاص بجيب لك زيها بالضبط وحلاوة كمان ، مسح دموعك يا بطل
سلطان مسح دموعه زي ماطلب منه اخوه الكبير وابتسم له
بدر ابتسم على براءة اخووه بكلمه يبكي وبكلمه يبتسم .. ماهو مهتم غير بالعابه ووناسته
اااااه بس..ليتني طفل .. واكبر همي لعبتي !!
تمنى انه بعمره عشان ما يشيل هم ومسؤولية بيت كامل على راسه .. وراح باسه وقال له انه وهو راجع بيجيب له شوكولاته وسلطان تحمس ..
وقال: بدر وين بابا ؟
بدر ضاق صدره على اخوه: بابا مسافر
سلطان قطب حواجبه يعني مافهم
بدر: يعني بابا بالطياره
سلطان: والله؟
بدر: اي حبيبي
سلطان: متى يجي؟
بدر: قريب .. يللا سلطان اذا كنت بطل ورجال وشربت الحليب قبل النوم بوديك الملاهي
سلطان فرح: طيب.. اصلا انا رجال .. وصار ينادي لمربيته
لاني: يس سولطان؟
سلطان: حليب بليز
لاني: اوكي..
بدر ما قاوم براءة اخوه وقام حضنه على طول
سلطان باس اخوه وراح قدام التلفزيون يكمل الكرتون اللي كان يتفرج عليه
بدر مررة حزن على اخوه اللي فاقد حنان امه واللي زاد عليه انه سأل عن ابوه.. اللي ماشافه من سنه واشتاق له
تنهد بصوت مسموع وطلع
من غرفة اخوه عشان يودي اخته ديما للمستشفى

بنتكلم شوي عن ابو بندر ..
ابو بندر: (سلمان)رجال طيب وحنون على عياله..بس عيبه انه مشغول عنهم طووول الوقت ..حتى انه تقريبا مستقر بلندن وباريس مايجي الا كل فين وفين عشان يتابع اعماله بنفسه
في سر بحياته مخليه يبعد عن بيته واولاده وزوجته ونعرف ذا السر مع الاحداث انشالله
++++++++++++++++++
ببيت اخر من بيوت ابطال روايتنا
كانت رنيم قاعده بغرفتها تكمل رسمتها اللي بتسلمها بكره عشان درجتها النهائية .. كانت فنانه بمعنى الكلمه ترسم وتغني وتعزف على البيانو
هاااااديه وهدوؤها احلى مميزاتها

دخلت عليها اختها مشاعل: افففف انتي للحين تصبغين
رنيم:ماهي مشكلتي انك ماتقدرين الفن
مشاعل بغرور:بلا فن بلا هم ..وش رايك نطلع
رنيم وهي مارفعت عينها من على رسمتها :مالي خلق ابي اكمل رسمتي
مشاعل ابتسمت بنصر لانو الشي اللي كانت تبيه صار:اوكي..وطلعت برة غرفتها
رنيم وهي تطالع الباب وهزت راسها بياس

ركضت مشاعل لغرفتها ومسكت جوالها
ودقت
........:هلا بهالصوووووووت بشري
مشاعل بدلع:نص ساعه حبيبي وبشوفك
احمد:وعسى اختك بتكون معك؟
مشاعل بضحكه:لا قلت لك انا متاكده انها مارح تروح لاهيه بعالمها الفني بس رحت سالتها تمويه عشان امي لو قالت لي شي
احمد:ههههههه طيب حبي استناك لا تتاخرين ميييت من شوقي ولهفتي
مشاعل بحيا مصطنع: تيب حياتي ..وراحت تكمل لبس


بيت ابو ماجد

ابو ماجد:يام ماجد وين القهوه تاخروا ماجابوها
ام ماجد:هذي هي ليان جايبتها
دخلت ليان:السلام عليكم
ابو ماجد:هلا والله ببنيتي هلا
ليان:هلا بك يبه ..اسفه تاخرت عليك
ابوماجد:حصل خير يابنيتي..الا شلون محمد
ليان بحيا:بخير الحمدلله
وقعدت هي وامها وابوها يتقهوون..ودخل عليهم فجاة ايان ومتعب وهم يتطاقون
ام ماجد:وش فيييييكم صجيتونا ولجيتونا
ايان:يمه ولدك ذا بليييييييد ماله داعي بالوجود
ابوماجد:وش سويت لها يا متعب
متعب:والله ولا شي..تبيني اروح اجيب لها من ستار بكس قهوه اقول لها ارسلي السواق بطلع انا تقول لا انت روح السواق مايعرف يجيب طلبي وانا مواعد اصحابي
ام ماجد:وانت ابد ما تقعد بالبيت بس مع اصحابك؟
ابوماجد:خليه يام ماجد مسكين محد قده خليه يروح يوسع صدره شوي ..
متعب مستانس ويحب راس ابوه :الله يخليك لنا يبه..وحب راس امه وطلع
ايان وهي تتخصر:وانا انشالله من بيجيب لي قهوتي
ليان:خلي السواق يجيب لك..
ايان:احكي هندي انا ..أقول ما مايعرف يجيييييب
ليان بنص عين:خله يروح وكلمي الرجال بنفسك واطلبي اللي تبين ولا بس هو محارش لمتعب وبعدين استحي يختي تراه اكبر منك ماهو اصغر عيالك
ايان سفهتها وقعدت جمب امها ودقت على الهنوف وقعدت تسولف..
ابوماجد ابتسم.. الله لا يحرمني منكم ياارب ويرجع لنا ماجد بالسلامه
ام ماجد: اميييييين يارب يا حبيبي


بيت العمه ام عبدالله

كانت ام عبدالله تتقهوى مع مرة ولدها امل
ودخلت المربيه اللي شايله ولد عبدالله الصغير سعود اللي كان يصيح
امل تشيله بكل حنان:بسم الله عليك حبيبي انت
ام عبدالله:يمكنه جوعان يابنتي
امل:اي ياخالتي شكله ..بروح ارضعه واجيك عن اذنك
ام عبدالله:اذنك معك حبيبتي ...
امل راحت فلتها اللي كانت فيلا صغيره بنفس فيلا ام عبدالله ..
ودخل خالد متكدر من هنا
ام عبدالله:بسم الله علي وش فيك مكشر كذا؟
خالد:ابي اتزوج
ام عبدالله:واحنا ما خلصنا من ذا الطاري
خالد:وش فيها لو خطبتي لي يمه بتنقلب الدنيا يعني
دخل ابوعبدالله:ههههه وانت للحين على نفس الموضوع يا خالد
ام عبدالله بقلة حيله:تعال يابو عبدالله شوف ولدك ذبحني بطاري العرس
خالد:يبه حرام عليك مابي البنت تضيع من يدي
ام عبدالله:توك صغير اركد
خالد يوقف وهو كاتم غيضه:ترى لو طارت البنت اللي ابيها من يدي برمي نفسي من البلكونه ..وياشر على البلكونه
ام عبدالله سفهته ورجعت تكمل قهوتها
طلع خالد وهو معصب..هو اصلا مايدري وش فيه من يوم ماسمع صوت ريما تبكي وهو منعفس ,,هو حاس انها تتنكد من شي بالبيت بس مايدري وشو ..وعزم ياخذها قريب عشان ينسيها كل الحزن اللي تحس فيه ويتهنى بقربها

ابوعبدالله:ورانا ما نخطب له يام عبدالله وبعدين نزوجه
ام عبدالله:خالد يابو عبدالله ماخذ الزواج لعب وتسليه مايدري انه مسؤولية .. كلها فتره وينسى
ابوعبدالله:طيب انتي تدرين من البنت اللي يبيها؟
ام عبدالله:لا
ابو عبدالله:طيب احرصي لاتروح من يده البنت ولا ترى بيكون صادق وبيسوي بروحه شي
ام عبدالله تكمل قهوتها:ماعليه شر انشالله..
ابوعبدالله:وين مها؟
ام عبدالله بحنان:نايمه مسكينه من رجعت من الجامعه وصجتها صكها صداع له اول ماله تالي
ابوعبدالله:سلامتها ماتشوف شر
ام عبدالله:الله يسلمك يالغالي


===============
بيت ابو بندر

رجع بدر من المستشفى هو وديما بعد ما اتطمن عليها وقال له الدكتور انها مجرد كدمات بس قوية شوي.. ولف لها يدها
بدر حمد ربه انه ماهو كسر.. وراح انسدح على السرير وغمض عيونه بتعب وقهر

ودق جواله باسم ( ملاك روحي)
ابتسم بدر ابتسامه تذوب الصخر وهو يشوف التعب كله يروح من وجهه بمجرد ما شاف اسمها على شاشة الجوال شلون لاسمع صوتها

ورد بكل حب:هلا بنبض قلبي وروحي
شذى بقلق:بدر حبيبي انت بخير
بدر:اي ياعيون بدر انتي اكيد بكون بخير دامني سمعت هالصوت
شذى بحيا: ياحبيبي انت
بدر بكل لهفه:احبك
شذى تصرف وقالت بزعل :وينك عني اليوم كله ما كلمتني ولا سالت عني
بدر :شذى حبيبتي مرررة اسف بس طول اليوم وانا مشغول بالشركه تعرفين همها كلها على راسي لحالي يوم قلت بطلع اغير جو النكد دقت علي ريما وهي تصيح تقول انو امي تضرب ديما
شذى شهقت باسف:ليش؟؟
بدر:كالعاده ..اطباع امي مدري متى بتتغير
شذى سكتت باسف لانها حاسه بمعاناة ديما وقالت :الله يهيدها بس.. وكيف ديما ؟
بدر يتنهد:الحمدلله انشالله انها احسن تونا راجعين من المستشفى عشان يدها لفوها لها وانشالله خير
شذى :يا حبيبتي هي
بدر:احم تراني اغاار
شذى ابتسمت بخجل:انا ما حبيتها الا من حبك
بدر:اااااه بس..في احلى منك
شذى تصرف بحيا:امم خلاص بدر انا اكلمك بعدين انشالله ..انتبه على نفسك مرة ابوي تناديني
بدر فهم التصريفه:طيب حبيبتي ..اكلتي؟
شذى بنعومه:الحمدلله
بدر:الحمدلله ياعمري...انتبهي على حالك
شذى:انشالله وانت كمان ..
بدر قبل ما يقفل قال بهمس:احبــــــــــــك
انتفضت شذى من كلمته مع انها متعوده عليها بس كل مرة يقولها تكون باحساس غير كنها تسمعها اول مرة
شذى بحيا:وانا بعد
بدر:لا قوليها..
شذى:بدرررر
بدر:ياقلبه وعيونه انتي
شذى:لازم اقفل مرة ابوي بتجي
بدر:مارح اقفل الا وانا سامعها..
شذى بحيا وهمس:احبك..يللا باي وقفلت
بدر يبستم ويحط جواله على قلبه ااااااه احبك وربي ..الله يجمعني فيك قريب..بتحدى العالم كله عشانك يا شذى ولارح ارضى احد يفرقنا او يبعدني عنك مهما يكون

--------------------------------------------
وبمكان ثاني ..اللي فيه اخر عائله من عوائل ابطال شخصيتنا
مكان مختلف تماما وبيت غير تماما بيت مليان بالكره والحقد بيت ذبحه الفقر والجوع والحاجه
كانت شذى تراقب جوالها اللي محد يدري عنه بعد ما قفلت من بدر حبيب روحها اللي اغناها عن الدنيا وكنوزها واهلها
كانت تشوف فيه حب عمرها وفارس احلامها اللي بينقذها من معاناتها ..ربي اعمى عيونها عن فلوسه ولا كانت تشوف فيه غير اخلاصه لحبها وصدقه
حبته بكل معنى الكلمه ..
راحت وخبت الجوال اللي كان جايبه لها بدر بصندوقها الصغير وسكته بالمفتاح وخبته بدولابها المكسر اللي ممكن باي لحظه يطيح..مو من كثر الملابس..الا من قدمه واهترائه..
راحت قدام مرايتها المكسور نصها وقعدت تراقب حالها شوي ..كل احد يقول عني حلوة بس مدري..انا حلوة بعيونك يا بدر؟
تاملت نفسها..شعرها الاسود الطويل اللي يوصل لاخر ظهرها بكثرته وحيويته
وعيونها المكحله من الله وبياض بشرتها الصافيه وخشمها وشفايفها الصغيره كانت جميله بكل معنى الكلمه ... ابتسمت برضى عن نفسها .. وقالت اشرفك يا بدر ولا لا؟ طاحت عينها لى جلابيتها السماوية الخفيفه اللي راح لونها من كثر ما غسلتها..وابتسمت بخفه..معقول اهلك بيرضون فيني يابدر..بمركزك واسم عايلتك..خساره يابدر انت بالنسبه لي حلم مستحيل يتحقق ..ومسحت دمعتها اللي نزلت على وجهها
سمع صوت شي يطق على شباك غرفتها وشهقت:اكييييييييد هذي اريج بنت جيراننا وحطت شي على راسها وطلت من الشباك
شذى:ارييييييج يا شينه حرام عليك كنو شباكي ناقص وانتي ماغير تنطلين عليه ذا الحصى
اريج:وش اسوي يختي فيك صفرت وناديت وانتي منتي هنا..مين ماخذ عقلك هاا؟؟
شذى بهيام:اااه من غيره
اريج:اي صح صح كيف نسيت اخونا بالله براد بيت ..اقول افتحي لي الباب جايبة لك حاجه انا مسويتها بيديني
شذى بابتسامه:اوكي تعالي عند الباب
وراحت تفتح لها شذى
منيره زوجة ابوها تطالعها بحمق:وين رايحه ؟
شذى:بفتح لاريج جايه
منيره بكشره:وذي ما عندها بيت 24 ساعه مطيحه عندنا
سفهتها شذى وراحت تفتح الباب لصديقتها الوحيده واختها اللي ما جابتها امها
منيره وهي تطالعها بغيره من جمالها وحقد:انا اوريك يا شذى والله لا اقلب نهارك ليل
اريج وهي تدخل البيت:حشا سنه تفتحين انتي ووجهك
شذى وش اسوي يختي بذا النسره اللي عندي
اريج تفرد عضلاتها:خليني اروح بس اتفللت عليها واوريها شغل ربي
شذى تمسكها":خليها بحالها يختي..امشي ندخل غرفتي بس.. ومشوا سوى
منيره تنطل حكي: ياقاعدين يكفيكم شر الجايين
اريج:اممم شذووي سامعه صوت كذا ولا كذا ؟
شذى كاتمه ضحكته لانها عارفه قصد اريج وقالت تسايرها:والله مدري يا اروج كني اسمع صوت طقطقه خفيفه ؟
اريج:اي حبيبتي..اسمع صوت برص معدي
منيره بعصبيه:وججججع انشالله انتي وياها البرص ابوك اللي مهيتك ببيوت الناس انقلعي بره بيتي وانتي روحي انقبري بغرفتك
اريج وهي تشمر اكمامها بعد ما اعطت شذى الصحن اللي كان بيدها كنها بتصفق منيره وتقول:لااااا شكل مرة ابوي ما قالت لك عن سواياي وابداعاتي وبطولاتي فيها
منيره خافت وبعدت:واللله لو تقربين لي لا اوريك
اريج مو انتي اللي تخوفيني سامعه ياوجه الفقر
شذى خافت من اريج تتهور لانها ماعندها مشاكل ممكن تمد يدها ..قامت مسكتها
شذى:خلاص يا اريج توبة معد تعيدها
اريج وهي ترجع اكمامها:ربي رحمك مني ياوجه النيص
ضحكت شذى من كلمتها: يللا حبيبتي تعالي غرفتي
منيره/:اللللللللللللله ياخذكم اثنينكم وافتك منكم

بغرفة شذى

شذى تفتح الغطا من الصحن:يمممممي جا بوقته ننقنق سوى واحنا نسولف
اريج بابتسامح حنونه:بالعافيه حبيبتي
شذى وهي تاكل ضحكت:هههههه
اريج باستغراب وابتسامه :وش فيك
شذى:وانتي تحاكيني بحنان ماكنك اللي واقفه تردح لمرة ابوي بررة ههههههههههههه
اريج بضحكه:وش اسوي يختي اشوفها تطول لسانها وتبيني اسكت مو كفايه انك ساكته عن حقك قدامها خليني اجي انا كل يومين انفضها واريحك
شذى:ههههههههههههههههه مايحرمنيش
اريج:ولا اتحرم منك ياااااااارب
شذى:وش اخبار مرة ابوك
اريج مكشره:قطططططططع انشالله وريتك فيها قبل لا اجي..
شذى:الله يعينها عليك
اريج:قولي الله يعينني عليها
شذى:ولوووو انا عارفتك ما تخلين حقك ..وشلون ابوك طيب؟
اريج بحزن: اااه ابس الشكوى لغير الله مذله يا شذى.. كالعاده ياما سكران او مسافر
اريج بحزن :حاله مو احسن من ابوي
اريج:الله يصبرني بس .. ويرحمني ويفكني من العذاب اللي عايشته..خليني بس من ابوي وابوك وحريمهم البومه ووجه النيص قولي لي كيف حبيب القلب؟
شذى بهيام:فديته وفديت قلبه ..بخير ما عليه
اريج فرحانه لصديقتها واختها":الله يديم المحبه حبيبتي ويكتبكم لبعض ياااارب
شذى بلمحة حزن مافاتت اريج:امين يارب
لانها عارفه وش تفكير شذى السخيف من ذا الناحيه انها مو من مستواه وكذا..كان يستفز اريج لابعد حدوود هي كانت تحس انو معها حق بس املها ببدر كبير انه ينقذ صديقة عمرها من العذاب اللي عايشته وبنفس الوقت كانت خايفه انه يخذل شذى بيوم ..نفضت الافكار من راسها وقعدت تسولف على راس شذى ليييييين جاها النوم وراحت بيتها ..
خلوني اوصف لكم البنات شوي
شذى:19 سنه ..بنت ايه بالجمال..حقها تكون ملكة جمال العالم.. بيضا وطويله..شعرها طويل واسووووود عيونها واسعه وعسليه فاتحه..خشمها طويل سلة سيف شفايفها صغيره
حساااااااااسه لابعد حدود ورقيقه ياما عانت ابوها ومرته ومن بعد وفاة امها مالقت لها الامان الا ببدر
اريج:19 سنه بنت حلوة وحقانيه,,حتى هي ياما شافت من ابوها بس ابد ماهي مقصره بمرة ابوها ماخذه حقها منها ثالث ومثلث ..عيونها نفسس عيون شذى بالضبط..كنهم خوات من ذا الناحيه,وهي وشذى سوى من يومهم صغار لانو امهاتهم كانوا صاحبات بعد..حساسه لكنها اقوى من شذى بكثييير و لا تخاف من اي شي وخصوصا من مرة ابوها اللي تعلمت كيف مع الايام تقدر توقف بوجهها ..
اكيد انكم استغربتم وش اللي جمع واحد بمركز بدر ومستواه بانسانه مثل شذى..يا ترى اي من الاحداث والمواقف؟ وش القدر اللي جمعهم وكل واحد فرقه عن الثاني فرق السما عن الارض؟
كل هذا بتعرفونه انشالله بالبارتات الجايه
هذي كانت احداث الجزء الاول من روايتي ..واتمنى تكون عجبتكم عشان تشجعوني استمر





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ






البارت الثاني

اليوم الثاني بالجامعه

دلال:ريووووووووووووووووووم
ريما انتبهت لبنت عمها وابتسمت لها من بعدي وراحت لها:اهلييين دلال
دلال:وينك تاخرتي اليوم؟ وادق على جوالك مقفول
ريما:ناسيته بالبيت ..
دلال:من زود الفلاحه..المهم ياحلوة نبي نطلع اليوم وش رايك؟
ريما.:اوكي على وين؟
دلال:شوفي انا ناوية اجمع البنات عندي يوم الخميس وابي اروح اجهز الاغراض من الحين
ريما:وييييين اليوم الاثنين ووينا ووين الخميس
دلال:اي يختي بس وش اسوي يوم الاربعاءيضيع كله على النوم بالنسبة لي.. مايمديني اطلع ابد
ريما :ههههههههه احد يضيع الاربعاء على النوم؟
دلال: انا وش اسوي طيب اكرف طول الاسبوع ولا القى الا ذا اليوم عشان انام فيه
ريما: خلاص اوكي.. نروح اليوم مو مشكله ، ومن بيجي للعزيمه؟
دلال:محد غريب بنات عمي وعمتي
ريما:ونااسه زمااان عن ذا الجمعات
دلال:اي والله من زمان ما تجمعنا كلنا سوى
ريما:وين ليان ما جت؟
دلال بابتسامه:الا جت بس تكلم حبيب القلب
ريما:ياحلووووهم
الا نطت لهم ليان:ههااااااااي
ددلال وريما:هايات
دلال:الطيب عند ذكره
ليان بنص عين :وش كنتو تحشون ؟؟؟؟
ريما:ابد كنت اسال عنك الا وانتي طالعه
ليان:طيب سامحتك ذا المره
دلال:يللا بنات بدت المحاضره خلونا نلحق عليها..
البنات:اوكي
ريما:ها ليان جايه العزيمه يوم الخميس؟
ليان:اي عزيمه؟
دلال:تعالي واحنا ماشين للمحاضرة بنقول لك


-----------------------------------------

صحت من نومها على رواااااق كعادتها
فتحت عيونها بخفه وذكرت ربها
وقامت تغسل وتغير لبسها مستعده تروح الجامعه
لبست وخلصت وعدت على اختها اللي لقتها بسابع نومه ابتسمت وراحت غطتها وطلعت
نزلت تحت ما لقت احد كالعاده..امها نايمه ذا الحزه وابوها طلع الداوم من زمان
قعدت بالصاله شوي واستنت الخدامه تجيب لها قهوتها عشان تروق عليها قبل ما تطلع
استغربت من امها اللي نزلت بذا الوقت
ام رنيم:صباح الخير
رنيم بابتاسامه عذبه مثلها:صباح الورد حبيبتي
ام رنيم تمسح على راس بنتها بحنان..ورنيم باست يد امها
ام رنيم:وش عندك متاخره اليوم
رنيم:ابد محاضرتي الاولى تبدى الساعه 9 ونص
ام رنيم:الله يوفقك حبيبتي
رنيم:امين يارب وياك..وش عندك ماما صاحيه بدري اليوم مو بالعاده
ام رنيم بضيق:مدري يابنتي احس انو فيني ضيق اعوذ بالله
رنيم بقلق:وش فيك ماما بسم الله عليك
ام رنيم:مافيني الا العافيه ..بس كذا كتمه بخاطري مدري وش سببها
رنيم:انشالله خير حبيبتي
ام رنيم:انشالله..وين مشاعل؟
رنيم:كالعاده نايمه اكيد مارح تصحى الحين
ام رنيم:والله اني اخاف على ذا البنت بزياده ولا ادري ليش
رنيم:طبيعي ماما عشانها بنتك الصغيره
ام رنيم:الله لا يحرمني منكم كلكم...ربي ما عطاني غيركم واخاف عليكم من الهوى
رنيم:الله يخليك لنا ماما ويطول لنا بعمرك
اببتسمت امها بحنان لها
رنيم:يللا ماما انا ماشيه الحين..تامريني على شي؟
ام رنيم:سلامتك حبيبتي انتبهي لنفسك
رنيم:انشالله..يللا باي
ام رنيم :الله يحفظك
تعوذت من الافكار اللي تضيق خاطرها وتخوفها عالفاضي وقررت تقوم تصلي لها ركعتين وترجع تنام لين قبل الظهر

---------------------------------------------------

العصر
قامت الهنوف من النوم وهي متكدره ومعصبه ونزلت للصاله وشافت دلال تقرى مجله
دلال:بسم الله علينا
الهنوف بنص عين:خيييييييييييير
دلال:اللي يشوف وجهك المعتفس وكشتك المنفوشه يشوف الخير؟؟
الهنوف:يالللللللله مساء خير.. اقول وين اخوك؟
دلال:والله مدري عنه الظاهر انه نايم
الهنوف:اقوووووول بلا ظاهر بلى مقدَر..ابي الاكيد مو اطلع فوق عالفاضي والقاه ماهو موجود اصلا
دلال وهي تقرى بالمجله:مدري عنه روحي شوفيه بحالك ماني فاضية لك ..وغيري لبسك مو حلو تقعدين بذا اللبس للحين
الهنوف وهي تتفحص لبسها اللي كان بجامه عباره عن برموده زهر وبلوزة علاق بيضا مكتوب عليها كلام بالزهر
وش فيه لبسي..
دلال:لبس نوم وانتي الحين مو نايمه عيب
الهنوف سفهتها:اصلا مارح اخذ واعطي معك بالحكي
دلال:.......
الهنوف طلعت لغرفة مشعل
دخلت الغرفه لقتها ظلاااام وباااااارده...دخلت وهي تمشي بشويش وتتحسس طريقها تخاف لا تتكعبل بحاجه وتطيح على وجهها..
لين وصلت سرير مشعل..
الهنوف:"مشعل..مشعلللللللللللل
مشعل:همممم
الهنوف:قوووووم
مشعل:وش تبييييييييييين
الهنوف:"وين الشي اللي واعدني فيه امس
مشعل:ماوعدتك بشي
الهنوف وهي تتكتف وبصوت شوي مرتفع:لا واللللللللللللللله الشي اللي واعدني تجيبه لي امس يوم بشرتك انو امي تبي تخطب لك..لا تحسب اني يوم رحت نسيت لااا الا انا نمت من تعبي وانا انتظرك..وين الشي خلصني
مشعل وهو يرميها بالمخده الصغيره اللي كان حاضنها: وطططططي صوتك جاني الصداع منه .. وبعدين يللا انقلعي ماكانت بشاره جبتيها لي بشاره زي وجهك يالشينه
الهنوف:مسكين حالك؟..زوجتك الشينه
مشعل قام عليها من الكلمه..
الهنوف:ههههههههه لو اني داريه انو طاري اثير بيقومك كنت قومتك من زماااااااااااان
مشعل بصراخ وعصبيه:رووووحي افتحي البوك حقي وخذي 100 الله يقلع ذا الوجه وخليني انام
ودخل تحت البطانيه ..وكمل نوم
الهنوف راحت وفتحت المحفظه وشافتها مليناه ابتسمت بخبث..سحبت ميه وقالت هذي حقي..وسحبت ميه ثانيه وقالت هذي حق انكارك انك مديون لي بشي وسحبت ميه ثالثه وقالت وهذا حق صبري عليك من امس لليوم وسحبت ميه رابعه وقالت هذا عشان تحرم تتاخر علي بشي.. ورجعت المحفظة مكانها ..وقبل ما تطلع نطت ثاني للمحفظه كنها تتذكر شي وسحبت منها ميه خامسه وقالت وهي تضحك بخفه:هههههههه وهذا حق الغدى اللي بطلبه بعد شوي..ورسلت لاخوها بوسه من بعيد وطلعت وهي ترقص وعلى وجهها ضحكه انتصار ^_*
ْْْْْْْْْْْْْْْْ

كانت ديما قاعده بالحديقه الكبيرة حقت بيتهم تشرب عصير وتراقب اخوها الصغير سلطان يلعب مع المربيه الا ورن جوالها

ديما بابتسامه: هلا والله وغلا
دانا:هلا بك ديما ..سلامتك حبيبتي ليش ماجيتي المدرسة اليوم والله كان لك فقده
ديما:الله يسلمك..ابد حبيبتي شوي تعبانه
دانا:ماتشوفين شر حبيبتي..اهم شي مو شي كبير
ديما وهي تطالع يدها الملفوفه وابتسمت بسخريه:لا حبيبتي الحمدلله ماهو شي كبير
دانا:الحمدلله ..وقعدوا يسولفون شوي لين جت ريما
ريما:مين تكلمين؟
ديما:هذي دانا تتطمن علي


ريما:فيها الخير والله ..اقول ديما انا كمان شوي بطلع مع دلال نجيب شوية اغراض عشانها مسوية جمعة يوم الخميس وش رايك تجين معنا تغيرين جو شوي بدل الحبسه اللي انتي حابسه نفسك فيها
ديما:والله مدري يا ريما ودي وماودي واحس رجلي تعورني شوي مافيني عالمشي
ريما:مقدر اخليك لحالك بالبيت اذا ماجيتي معي ماني رايحه
ديما بسخريه:ههه ما قد شفت احد يخاف على نفسه من امه
ريما نزلت راسها بحزن ..
ديما تتنهد:طيب انشالله بروح معك..وخلينا ناخذ سلطان بعد يغير جو بدل ماهو مكبوت هنا
ريما:طيب..انا استنى ابوي يجي عشان نقول له يسجله بروضة بدل ما يقعد كذا
ديما:اي والله فكره ..


بيت ابو رنيم

كانت مشاعل قاعده بغرفتها وهي تاخذ لها لفه على ايميلها اللي ضايفه فيه نص شباب الرياض
مبسوطه بهبالها عليهم وهي تشوفهم يركضون وراها ويلهثون على جمالها وهي تراقبهم وتحاكيهم بكل غرور ..
زهقت وقفلت اللاب توب حتى بدون ماتستاذن من احد فيهم وقررت تنزل الصاله تحت
شافت امها قاعده تشرب شاهي واختها رنيم تعزف عالبيانو وتغني بصوتها العذب وامها تسمع لها بكل حماس
كانت تغني اغنيه بتوحشني لشيرين وكنها قاصده فيها احد وتناديه بكل شوق ولهفه

بتوحشني وانا وياك
بتوحشني وكل يوم بشوفه معاك ..بيوحشني
وكل ثانيه مش وياك..بتدبحني
وكل ليله بعيشها معاك..تفرحني
تخوفني..وتجرحني واخاف بكره يفوت عمري
وانالسه بتوحشني

بتوعدني..مفيش بكره
مفيش بعده..مفيش ولا لحظه من غيرك
وترجع تاني تتاخر..وتوحشني
واعمل ايه ..اعمل ايه مليش غيرك بيوحشني

بترسم لي حاجات اكتر.. وعود اكبر
والقى نفسي من غيرك
وتبني لي.. امل تاني
واعيش تاني ..اعيش بعذابي من غيرك
وانا وياااك ..بتوحشني

صفقت لها امها وهي تثني على صوتها وموهبتها
ام رنيم:الله يحفظك لي يارب
مشاعل وهي معقده حواجبها:من تقصدين بذا الاغنيه؟
رنيم بطرف عينها:اغنية واحبها
مشاعل وهي تدق:يعني مافي احد من هنا او من هنا؟
رنيم تطنشها:.....
ام رنيم:وش جاك يا مشاعل؟
مشاعل:ابد بس لانها قاعده تغني باحساس ولهفه
ام رنيم:البنت حساسه
رنيم توقف:عن اذنكم ..وتروح لغرفتها وتسكر عليها الباب
تنهدت بشووووووووق:لمتى يارب بصبر لمتى بظل بعيده عنك يا ماجد..حتى شوقي لك بان بصوتي وكلامي..ما اتخيل غيرك ولا اسمع صوت غيرك ..يارب يرجع ويحس فيني يااارب


********************************

بيت ابومشعل

مشعل قام من النوم والشرر يتطاير من عيونه
مشعل بعصبيه:وين هنوفو
دلال باستغراب:بالمطبخ
طلعت الهنوف وهي معها كيس تشبس وتاكل فيه
مشعل يشد اذانها:انا ماقلت لك تاخذين 100 بس ؟ ليش ماخذه اكثر؟
الهنوف:ااااه وجع مشيعل عورتني وطلعت للصاله بس مشعل لحقها
مشعل:/احسن عشان ثاني مرة تسمعين الكلام .. هذي اخر مرة اقول لك شي وتسوين عكسه سامعه؟
دلال: وش سوت بعد؟
مشعل: العمه اقول لها تاخذ من بوكي 100 تاخذ مليووون
دلال:لا تشره عليها بزر
الهنوف بقرف:خليت العجز والكبر لك ياحلوة.. وبعدين انت وش فيك بخيل كذا
مشعل: انا بخيل !!!!!
الهنوف: اي بخيل ونص .. وش عاد لو خذيت منك كم ميه اسر خاطري بها
مشعل: اللي يسمعك الحين يقول انو ما عندك ولا هلله
الهنوف: الا اكيد عندي ... بس فلوسك احسن، ما تنقص ابدددد
دلال بشهقة: قل اعوذ برب الفلق.. وش ذا الحكي
الهنوف: وانا صادقه اففف.. اللي يقول الصدق بذا البيت يصير نظول وبعيون حاره
مشعل: انا مدري انتي طالعه على مين ..
وجت الخدامه: مس الهنوف هدا مطعم اوت سايد
الهنوف وهي تطلع من جيب بنطلونها الفلوس قدام عيون مشعل ودلال وتاخذ ميه: خذي .. ورجعي الباقي يا وييييلك ما ترجعينه
الخدامه: اوكي مس..
مشعل طلعت عيونه: الحين كللل هذا ماخذته مني
الهنوف : يووووووووو وش فيك علي انت.. اي ماخذته منك لا يكون عندك مانع بعد !! والتفتت على دلال
الهنوف: اذا جت سيتي قولي لها تجيب اكلي على الغرفه حقتي ميته جوووووع وبعدها ترى بنام احس عيوني بتتقفل من نفسها.. لحد يصحيني لو تصير قنبله بالبيت.. وراحت تناقز لغرفتها
مشعل: يااااااااارب صبرني عليها لا اقوم اذبحها
دلال: هههه ما عليك منها بزر
مشعل: اي بزر الله يهديك.. البزر ما يكبر يعني
دلال: مو مشكله .. المهم مشعل ابيك تودينا السوبر ماركت اليوم انا وريما بنت عمي
مشعل:اسف بس مواعد خالد
دلال:الله يخليك يا مشعل السواويق واحد مع ماما والثاني ابوي موصيه على اغراض ماهو راجع الا العشا
مشعل:بس..ويقاطعه رنين جواله
مشعل:الووو
خالد:هلا مشعل وينك يارجال نسيت وعدنا؟
مشعل:لا والله مانسيت بس عشان خواتي يبون يروحون السوبرماركت قلت ممكن ناجل الطلعه؟
خالد:وديهم ياخي وبعدين تعال
مشعل:شكلهم مطولين لسه بعدي على بيت عمي ابوبندر
خالد بحذر:"وش عندك هناك؟
مشعل:نبي ناخذ البنات..
خالد بلهفه:خلاص خلاص انا جايك نروح نوديهم وبعدين نرجعهم البيت ونطلع موعدنا
مشعل استغرب لانه غير رايه بثواني بس مافكر واجد:اوكي اجل انا استناك..
خالد:مع السلامه
دلال:ها يا مشعل بتودينا؟
مشعل:اي بوديكم انا وخالد..انتي كلمي البنات وخليهم يجهزون
دلال:اوكي..


اما خالد من قفل من مشعل وهو الفرحه مو سايعته..ماني مصدق اني بكون معها بنفس المكان حتى لو ماني شايفها يكفيني اتنفس انفاسها..وراح بدل بسرعه وطلع لبيت مشعل


بيت ابو ماجد
دق التلفون

ايان ترد بزهق:نعععععععم
........:هههههههههه الله يرجك من بنت للحين مافي اسلوب انا قلت ما ادق الا بعد فتره يمكن تكبرين وتتغيرين الا تصغرين
ايان بدت تستوعب الصوت وقالت بصراخ:مااااااااجد
ماجد:هههههه اي ماجد وش فيك
ايان وشوي وتبكي:وحشتيني وينك زمان ما دقيت
ماجد:ابد حبيبتي مشاغل والله انا اسف حقك علي..بس لازم اشد حيلي شوي عشان ارجع لكم بدري خلاص هانت الحمدلله كلها شهور
ايان:انشالله حبيبي وطمني عليك....
دخلت ليان على ايان وشافتها تحكي بحماس استغربت
ليان:مين؟
ايان:ماجد
ليان فرحت وسحبت السماعه منها:ماااجد حبيبي
ماجد:اهلاااااااااا بعروستنا
ليان خانقتها العبره:اهوووون عليك املك ولا تكون معي يا ماجد
ماجد حز بخاطره:حقك علي حبيبتي انتي والله اني مقصر بس مالقيت لي اجازة ولا فرصه اني انزل وانا والله حتى لو لقيت اكيد ماني متاخر عليك
ليان:الله لا يحرمني منك يااااااارب
ماجد:ولا منك حبيبتي.. امي قريبه ودي اسلم عليها
ليان:ثواني اناديها لك .. ومسكت ايان السماعه
ايان:اقوووووووول ماجد
ماجد:يا عيووون ماجد
ايان: يا ويييييلك اشوفك مشبر الرياض بدون ماتجيب لي شي يسوى .. سامع ولالا
ماجد:سمعا وطاعه .. اوامر ثانيه عمتي
ايان ببراءة :لا
ماجد:فديتك
ام ماجد جت تركض وسحبت السماعه من يد ايان
ايان:ااااه يمه عورتيني وش ذا موب طاير ولدك
ام ماجد ماردت عليها:الوووووو ماجد يمه وينك عني وحشتني يا غالي
ماجد:وانتي وحشتيني يا ست الحبايب
ام ماجد ببكى :كافي غربه يمه .. تعال نور لي دنيتي
ماجد:هاااانت يا غاليه كلها كم شهر اول ما اخذ الشهاده بجيكم ركض وبنفس اليوم
ام ماجد وهي تمسح دمعتها بجلالها: الله يرجعك لي سالم وارفع راسي فيك
ماجد:امييييييين يا رب...وقعدوا يكلمون بعض شوي ياخذون اخبار بعض وقفل على دخلة بندر

بندر:من تحاكي مجوود؟
ماجد بضيق:امي
بندر:وش فها خالتي ؟
ماجد:مافيها الا العافيه.. بس ما وقفت بكى تقول لي ارجع
بندر:اي والله لازم نرجع،خلاص زهقت ودي اشوف اهلي وارجع لهم
ماجد سكت قاعد يفكر
بندر:وين وصلت يالحبيب؟
ماجد:ولا مكان
بندر:اجل وش فيك؟
ماجد تنهد":مشتاق لها
بندر سكت مو عاجبه الوضع ابد
ثواني ورن جوال ماجد
ماجد بابتسامه:هلا حبيبتي
رانيا:اهلا فيك


ماجد:للحين زعلانه مني
رانيا:وش رايك انت ؟اناانطرك من صباح ربي وبالنهايه تيي وتقول لي اسف حقج علي حبيبتي اضطريت اتأخر بالجامعه؟ منو اهم انا ولا دراستك
ماجد من حبه لها يتكلم بدون شعور: حبيبي حقك علي انا غلطان وما افهم ولا ادبر بس لاتزعلين مني طلبتك
بندر ماغير يطالع وهو مفهي
رانيا:ماني راضيه جذي بسهوله
ماجد:خلاص حبيبتي تكفييييين ..انا برضيك
رانيا:نشوووف
ماجد:متى اشوفك حبيبي؟
رانيا:باجر انشالله
ماجد:طيب حبيبي صار..
رانيا:يللا باي
ماجد:باااي
بندر متكتف ويطالع ماجد
ماجد وهو رافع حاجبه:خيير
بندر:من وين يجي الخير وهذي البنت قاعده تاخذ اللي وراك ودونك؟
ماجد:بندر لو سمحت ..
بندر يقاطعه:لو سمحت انت ..كيف تخلي بنت تسوي فيك كذا؟ماجد انت اعقل من كذا ولا انت صغير حكم عقلك لو سمحت وخلي قلبك على جمب رانيا ما تناسيك
ماجد:شلون ماتناسبني وهي نصي الثاني اللي يكملني؟
بندر:يتهيأ لك .. ماجد انت ما تحبها احنا جينا هنا صغار وانت عرفتها وحبيتها على طوول وتعلقت فيها لانك لقيت فيها الحنان
اللي كنت محتاجه.. على طول فسرته حب؟؟ انت تعودت عليها لا اكثر ويمكن اقل !!!
ماجد: انت مو فاهمني لا حبيت ذيك الساعه بتفهمني
بندر:يرجع يقول لي حب.. انت ما تحب يا ولد النااااااس هذا طيش
ماجد:اي طيش وانا عمري 27 سنه .. انا احب رانيا وابي اتزوجها
بندر انصدم:نععععععععم؟؟ تتزوجها؟ وش قاعد تقول
ماجد:اللي سمعته..كلها كم شهر ونتخرج.. باخذ اهلي ونروح نخطبها من اهلها بالكويت
بندر:ماجد انت استخفيت؟ كيف تتزوج وحده ماهي منا ولا نعرف لا اصلها ولا حتى فصلها ؟وكيف تتوقع اصلا انو عمي بيرضى؟
ماجد بعصبيه:ابوي يهمه اني اكون مبسوط بحياتي ولا رح يرفض لي طلب.. واخذ مفتاح سيارته ومشى
بندر:على وين انشالله؟
ماجد:بروح اجيب شي اراضي رانيا فيه..وطلع
بندر:لا حول ولا قوة الا بالله ..البنت لحست مخ ولد عمي خلااااااص

تعالوا نتكلم شوي عن ذا الوضع اللي شفتوه
رانيا بنت تعرف عليها ماجد اول ماجا استراليا ..كانت معاه بالجامعه حبها على طووووول بحكم انه رومنسي وهي البنت حلوة ما يعيبها شي جميله ورقيقه بس ماجد ابد ماهو حاس بلعانتها على عكس ولد عمه بندر اللي شايف كل شي بعيونه .. بس للاسف ماجد ابد ماهو راضي يصدق ، مبين كل شي بعيونها طمعها الشين بماجد وفلوسه ولا هي عمرها ما حبته ولا حتى فكرت فيه...
وبندر خايف عليه من ذا الحب اللي مبين مصيره اللي هو النهايه بجرح كبييييير بقلب ماجد اخوه وولد عمه ...

---------------------------
وقت العصر ..
مشعل/ يللا يا دلااااااااااااال
دلال وهي نازلة من الدرج:يلله يلله جيت
مشعل:الله يهديك ساعه
دلال:سووووووووووري
مشعل:طيب يللا عشان عندي شغل مع خالد
دلال: ها جا خالد؟
مشعل:اي توه داق علي يقول انه عند الباب
دلال:يللا مشينا
مشعل:والهنوف ماهي جايه؟
دلال:لااا واللي يرحم والديك ماعلمتها اصلا اني بجي تسحبت والله تقلب السوبرماركت علينا ولا هي مخليه شي الا وهي جايبته.. خلها بنومتها ابرك لها ولنا
مشعل بابتسامه: طيب طيب يللا
دلال وهي تعدل طرحتها:مشينا
بالسياره
دلال بهمس:السلام عليكم
خالد:وعليكم السلام والرحمه..كيف حالك يابنت عمي
دلال:بخير الله يسلمك..انت شلونك؟
خالد:الحمدلله ...
مشعل:هااا خوليد ..على بيت عمي بو بندر
خالد فز قلبه : ايي يلله.. وراحوا

بعد ربع ساعه وهما واقفين عالباب وقال خالد للحارس يفتح له الباب ودخل بالسياره لجوة
مشعل:يللا دلوو دقي عالبنات خليهم ينزلون
دلال: اوكي ...
ديما:الووووو
دلال: هلا ديووم كيفك حبيبتي
ديما:بخير وانتي ياقلبي
دلال:انا الحمدلله زينه..يللا انزلوا ترانا تحت
ديما:اوكي يللا ..
بعد دقيقتين.. ركبوا السياره كلهم
ريما وديما:السلام عليكم
خالد خلااااااااااص ماهو قادر يضبط نفسه ولا اعصابه ، وده يلتفت عليها يكحل عينه بشوفتها حتى وهي متغطيه مشتاق لها موووووووت ولا وده يفارقها لحظه
خالد:وعليكم السلام..شلونك ديما؟ " تقصد يسألهم وحده وحده عشان يسمع صوت ريما"
ديما:بخير الله يسلمك..
خالد:وانتي ياريما ؟
ريما بخجل: الحمدلله طيبه ..
خالد بقلبه ياربي صبرني ..وش ذا الخجل والنعووووومه ماني قادر اااه بس الله يسامحك يا يمه .: دوووم يارب
مشعل:كيفكم يا بنات؟
البنات:بخير
سلطان:وانا يعني مافي هاااي
الكل:هههههههههه
خالد:هلا واللله بشيخ الشباب
مشعل: هلا بالشيخ سلطان والله منور
سلطان:ثكرا :)
دلال تقبص خدوده: يا زينووووو ياناااااس
سلطان ابتسم بحيا
ديما:اجل وين الهنوف؟
دلال:اسكتي بس واللي يسلم عمرك لو تشوفين كيف انحشت من البيت نحشه عشان ماتجي معي
ديما:ههههههه حرام عليك يامجرمه .. كان خليتيها تجي
دلال:لا والله مافي..تجي عشان تقش معها الاخضر واليابس..وعاد الهنوف ما تدبر شي بدون ايان وهاتي يالصجه
ريما:ههههههههه جعلي فداها انا والله لها وحشه
خالد خلاااااص داخ على ضحكتها
دلال:ما يوحشك غالي .. يللا هانت كلها كم يوم انشالله ونتجمع ونفلها فله يحبها قلبك
ريما:انشالله حبيبتي
ووصلوا السوبر ماركت واخذوا اللي يبون..ونزلوا عند الدبلوماسي وطلبوا منهم يسوون لهم كيكه كبيره وحلوة عشان تكون جاهزة على الخميس ويوم خلصوا نزلوا كلهم ببيت ابومشعل.. جوة الفيلا
خالد:ها يا بنات تبون شي ثاني
البنات:تسلم
خالد وهو يطالع ريما:اكيييييد؟
ريما استحت ماهي متعوده على نظرات رجال تكون كذا عليها
دلال:اي اكيد مشكور ما تقصر تعبناك معنا
خالد وهو ماشال عينه من على ريما:/ولوو حاضرين للغالين,,ومافي اغلى من بنات عمي
ديما:تسلم
خالد: ها يا سلطان انبسطت ؟
سلطان بفرحه:ايييييي ..ثكرا عموو
مشعل وهو يقلد سلطان :وانا يعني مالي ثكرا على تعبي يا سلطان ؟..
سلطان:الا كلكم ثكرا..
دلال:وش دعوه انت راكب بس..مجرد مرافق لا اكثر ولا اقل
مشعل:افاااا الحين جحدتيني يا دلوول..هين ان ماعلمت عليك الهنوف ماكون مشعل
دلال:لا مشيعل تكفى
مشعل:بعد مشيعل
دلال:اسفه اسفه ياخي
مشعل:اي كذا,,يللا اذا بغيتي شي ولا نقصكم شي ولا احتجتوا شي لا يردكم الا لسانكم..هذا نجيب راجع البيت كلموه على طول ورقمي انسووه اليوم على الاقل ارحموني من مشاوريكم
البنات:هههههههههه
دلال:طيب طيب..يللا توكلوا والله معكم
الشباب:فمان الله..
البنات:فمان الكريم...
ريما:والله ما قصروا
دلال:واجبهم علينا
ريما:لا والله مو مجبرين
ديما:الا صادقه دلال..حقنا عليهم يودونا ويجيبونا ولا محسوبين علينا اخوان عالفاضي يعني..
ريما:يمممه منكم ..
ودخلوا جوة,,حمدت دلال ربها انو الهنوف كانت نايمه لسه قعدوا شوي البنات سوى شربوا قهوة واستنوا سواقهم ىيجيهم عشان يرجعون البيت..وبعدها قامت دلال تشوف وش الاشياء اللي ناقصتها عشان تكملها..
وبكذا كملوا البنات اغراضهم وخالد تحقق مناه وشاف ريما لو من بعيد وحكى معاها ...." محد قده والله....






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ






الجزء الثالث

اليوم الثاني..بيت ابو مشعل
وقت الغدى
ام مشعل: ابو مشعل
ابو مشعل:سمي
ام مشعل:سم الله عدوك ..من بعد اذنك بنروح نخطب لمشعل نهاية الاسبوع
مشعل بقهر:يمه تكفين مابي اتزوج الحين
ام مشعل: ليش انشالله وش ناقصك عشان ما تتزوج الحين..وبعدين اذا ما تزوجت الحين مارح تتزوج بعدين
مشعل:من يقول
ام مشعل:انا اقول..خلاص من بعد اذن ابوك بنروح نخطب لك هالكم يوم
ابو مشعل:الله يقدم اللي فيه الخير
مشعل حط ملعقته من يده انسدت نفسه وبان على وجهه انه معصب
الهنوف:وللل عليك بشويش لويت الملعقه وهي حديد
مشعل ووهو راص على اسنانه من القهر:الهنوف اسكتي عني
دلال خبطت الهنوف عشان تهجد
الهنوف: طيب يارب سكتنا
ام مشعل قامت من السفره: بروح اكلم اختي تعطيني رقم ام عبدالرحمن "ام اثير " عن اذنك يابو مشعل
ابومشعل:اذنك معك ..
قام مشعل على طول:الحمدلله
ابومشعل: ما اكلت وانا ابوك
مشعل:الحمدلله يبه شبعت.. عن اذنكم
ابومشعل:اذنك معك وانا ابووك.وطلع مشعل
ابومشعل:انا مدري وش فيه مشعل على الزواج
دلال:والله مدري يبه ..يقول ماني مستعد نفسيا للزواج الحين ابد..ولاني بوضع مستقر يسمح لي اتزوج
ابومشعل:وش دعوه عاد..من صغره ؟ هذا وهو كل شي متوفر له الحمدلله ياربي..
دلال:والله مدري عنه
الهنوف:ههههههههه شكله يبي يكون نفسه لسه
ابومشعل:الهنوف..عيب عليك تتكلمين بذاالمواضيع انتي توك صغيره
الهنوف:اي صغيره يبه الله يهديك، وش دعوه عاد
دلال طارت عيونها:الله يخس شيطانك من بنت ترى هذا ابوك اللي انتي قاعده تحكين معاه ماهو وحده من صاحباتك
الهنوف:وش فيييييك علي انتي تتفرصين فيني تستنين احد بس يفتح فمه علي بكلمه عشان تفكين علي باب ما يتسكر ابد
دلال وهي تقوم:انا بقوم احكي مع مشعل شوي قبل لا ينام ..الحكي معك ضايع انتي ..عن اذنك بابا
ابومشعل:اذنك معك يابوك
الهنوف:انا بروح اكلم ايان حبيبتي اتطمن عليها وحشتني من جد
ابومشعل وهو يقوم:اي يبه كلميها
راحت الهنوف تدق على ايان
ودلال طالعه الدرج سمعت امها تكلم خالتها..فكرت انها تقنع امها انها تأجل فكره خطبة مشعل لبعدين عشان يكون مقتنع نفسيا بفكرة الزواج ,,وراحت لها
ام مشعل:ههههههه اي وانا اختك ..عاد انا كنت داقة عليك ابيك تعطيني رقم ام عبدالرحمن
ام وليد:مين ام عبدالرحمن؟
ام مشعل:هووو وش جاك يا شيخه؟ ام عبدالرحمن سلفتك..ابيها بموضوع
ام وليد :اي من عيوني وانا اختك..بس ماقلتي لي وش الموضوع اللي تبينن فيه ام عبدالرحمن؟
ام مشعل:والله وانا اختك ابي اخطب اثير لمشعل
ام وليد:يازييييييين ما اخترتي..يا حلو اثير ويا حلو تربيتها..الله يكتبهم لبعض يااااارب وحده بادب اثير مارح تلقين
ام مشعل:وانا قلت كذا برضو ..بصراحه دخلت مزاجي البنت مرره واحسها مناسبه لولدي مشعل وبتشرفنا
ام وليد:اي والله ..يلله خذي الرقم ودقي عليها وانشالله خير ..
ام مشعل:ان شاء الله.. وخذت الرقم وخزنته واستاذنت من اختها ام وليد عشان تدق على ام عبدالرحمن
دلال:يمه
ام مشعل:هلا
دلال:يمه ليش ما تاجلين موضوع خطبة مشعل لبعدين,,مره متازم من ذا السالفه
ام مشعل:انا ادرى بمصلحة ولدي يا دلال
دلال:بس يمه الزواج بالغصب شي ماهو كويس..والله مصيره الفشل
ام مشعل:اطلعي منها انتي بس وهي تعمر ..
دلال:هذا حكي يمه الله يهديك..انتي وابوي عمركم ما غصبتونا على شي تجون الحين تغصبون مشعل على موضوع كبير مثل الزواج؟
ام مشعل:انا ماني راضيه افهم ..هو ليييش مايبي يتزوج ..وش اللي يمنع
دلال:يمه الزواج يبي له اقتناع من جوه ..مو خذني جيتك
ام مشعل:دلال قومي عني واللي يعافيك صدعتي راسي خليني اعرف اكلم ام عبدالرحمن بدل ما اقعد اسمع ذا الحكي اللي لا يودي ولا يجيب
دلال قمت بحمق:الله يهديك يا ماما بس ..
وراحت تشوف مشعل

-----------------------------------
بيت ابو ماجد

ايان قاعده على التلفون وتكلم الهنوف وليان جمبها تشرب كوفي وتتفرج على التيفي
ايان بربشه:كذاااااااااااااااااااااااااابه
الهنوف:والله ما اكذب
ايان:يعني بيكون عندنا عرس بالعايله اخييييييييييييرا ..
الهنوف:اييييييي يختي ..انا مره متحممسه
ايان:انا متحمسه اكثر منك
الهنوف:وش دعوه هذا وانتي اختك متزوجه
ايان:وينها وين الزواج..مملكه وبس..البنت قاعده تتدلع علينا هي وجهها وبتظل تتدلع ليييين الرجال يحط رجله وينحاش منها مدري متى بتفكنا من مقابلها
ليان طالعتها بنص عين لانها عارفه انها تحكي عنها
ايان ارتاعت من نظرة ليان وتلعثمت: اااه امم قصدي يعني تبي تستقر شوي بدراستها وتتزوج بعدين يعني العرس ماهو طاير خلينا نشبع منها فديتها
الهنوف:ههههههههه وش فيك قلبتي حكيك
ايان بهمس:عطتني نظرة
الهنوف:زااد وانا اقول وش عندها البنت..الا ايان حبيبتي لا اوصيييك عاد ابيك تنشرين الخبر بكل العايله ساعديني يختي ترى للحين محد يدري
ايان:افااااااا علييييييك من عيوني الخبر ما ينشره الا وكالة ايان للانباء
الهنوف: اي كفوو توأم روحي كذا ابيك..
ايان:فديييييييتك.. يللا يا حلوة خليني اقوم ابدأ بجولتي التفحصيه بالبيت وانقل الخبر
الهنوف:اووووكي ..يللا بااي
ايان:بايات .. وقفلت
ليان: انتي وبعدين معك انتي وذا الهنوف ما تستحون على وجيهكم يختي كنكم حريم ما كنكم بنات توكم 16 سنه استحوااااااااا
ايان: اقووووول عاد لا تشوفين حالك علينا يعنني الكبيره ولا عشانك متزوجه يعني
ليان:انتي الحكي معك ضايع
ايان: اي يختي ضايع وش تبين فيني اجل وش له تحكين معي.. وجت بتروح
ليان: وين رايحه تعالي
ايان:رايحه انشر الخبر
ليان تتكتف: اي خبر بعد يا حظي
ايان تروح تقعد جمبها متحمسه: ما دريتي يعني
ليان:بدري بوشو ؟؟
ايان:مشعل ولد عمي
ليان:وش فيه مشعل
ايان: بيخطبون له
ليان: من جد؟؟ ماشاللللللللللله عالبركه..
ايان:ايييي شفتي وناااسه
ليان:الله يتمم لهم على خير..وما عرفتي يا اخت ايان مين يبي ياخذ؟
ايان:اممم الا .. تقول الهنوف بيخطبون له اثير بنت عم بنت خالته..
ليان عقدت حواجبها: ما اعرفها..
ايان:انا اللي شفتها مرره ..حلوة موووت البنت
ليان وهي تكمل القهوة:اهم شي الاخلاق
ايان:اي اي صح.. يللا بروح اقول لامي عن الخبر
ليان:يختي اقعدي شوي كني ممكن؟ اذا تم الموضوع على خير انشالله خالتي نورة بتدق على امي وتعلمها..
ايان:حشاااا وكلاااااا تعرف من غيري.. يللا سلااام بروح اقول لامي..
ليان تصد عنها:مافي فايده فيك....


============
بمكان ثاني,, ماقد زرناه كانت بطله من بطلاتنا منسدحه بغرفتها تسمع اغاني على روااق.. لين ددخلت عليها اختها مسرعه وخوفتها..

غدير:اثيييييييييييييييييييير
اثير فزت:يممممه وش فيك
غدير:قومي ماما تبيك ..
اثير:الله يقطع شيطانك بغيتي تقطعين قلبي احد يدخل كذا ..
غدير:يختي بفوت المسلسل علي وامي قومتني غصب
اثير:طيب طيب نازله الحين..
علقت جوالها برقبتها وفردت شعرها البني اللي يوصل لنص ظهرها ونزلت..
اثير:ماما ناديتيني؟
ام عبدالرحمن:اي حبيبتي .. ابي اكلمك بموضوع ....
اثير:خير ماما
ام عبدالحرمن:انشالله خير.. والله كبرتي يا اثير
اثير مستغربه:ماما وش السالفه؟
ام عبدالرحمن:اليوم جوك خطاب..
اثير انصدمت:خطااب..
ام عبدالرحمن : اي خطاب .. وش فيك؟
اثير:مدري .
ام عبدالرحمن بابتسامه وهي تمسح على شعر بنتها بحنان: اليوم كلمتني ام مشعل اخت زوجة عمك صالح..
اثير ساكته..
ام عبدالرحمن:وخطلتك لولدها مشعل..وش رايك حبيبتي؟
اثير:ماما ما تحسين اني صغيره شوي؟
ام عبدالرحمن:لا والله منتي صغيره .. وانا اصغر منك كنت متزوجه وعندي عبدالرحمن وسالم..
اثير بدت تستوعب الوضع وانحرجت..
ام عبدالرحمن:عالعموم حبيبتي خذي راحتك بالتفكير..وانشالله لما يجي عبدالرحمن عالعشا بقول له عشان يسأل عنه مع انو الولد معروف وولد عايله معروفه وما عليها كلام..فوشقلتي يمه عشان اقول لاخوانك بقرارك؟
اثير قامت بحرج:اللي تشوفونه يمه
ام عبدالرحمن تداري دمعتها: الحمدلله بيجي اليوم اللي بشوفك فيه عروسه
اثير:عن اذنك يمه .. وراحت ركض لغرفتها..
ام عبدالرحمن:عسى الله يوفقك يابنتي يارب ويكتب مشعل من نصيبك وماتشوفين معاه الا الايام الزينه..الله يرحمك يابو عبدالرحمن ويغفر لك كانت بتكون فرحتك ولا كل الافراح ..حبيبة قلبك اثير كبرت وصارت تنخطب...

بغرفة اثير ..
اثير مرة كانت مستحيه ومنحرجه عمرها ما استحتى هالقد من امها او من اي شي بالدنيا
مسكت دبدوبها وحضنته وانسدحت على السرير ..ياترى كيف شكلك يا مشعل وايش تكون؟ وكيف بتكون ايامي معاك...

نعرفكم على عائلة اثير

ام اثير: (عايشه)..ام ولا كل الامهات ضحت بالكثييير عشان عيالها وعشان تشوفهم مرتاحين ...يامت عانت من بعد وفاة زوجها وابو عيالها بس عمرها ما بينت لاولادها الشي هذا وعمرها ما قصرت عليهم بشي او حسستهم بانو ما عندهم اب ..بالعكس فنت عمرها عشانهم عشان توصلهم لاحسن المراكز ..وشافتهم زي ماكان ابوهم يتمنى يشوفهم

عبدالرحمن..اكبر الاولاد..متزوج وعمره 28 سنه..حنون على خواته كثير,,يدير شركة امه الصغيره
سالم..25سنه,, مملوح وقلبه طيب مووت بس عصبي اغلب الاحيان ما يرضى بالغلط ابد وخصوصا على خواته..يشتغل بالشرطه برتبه مرره عاليه وكويسه
اثير..19 سنه,اول سنه جامعه تدرس ادارة اعمال ..بنت جميله وناعمه.. شعرها بني يوصل لاخر ظهرها ..وعيونها عسليه فاااااتحه.. طولها عادي ..حبوبه والكل يحبها
غدير..17 سنه.. ثاني ثنوي..تشبه اثير كثيييييير بس هي اسمر من اثير .. طويله ونحيفه..فرفوشه ودمها خفيف ..
خلود24 سنه..زوجة عبدالرحمن..حنووونه مووووت وتحب زوجها وعيالها ملامحها اجنبيه ..شقرا وعيونها عسلي مايل للاخضر.. عندها ولد وبنت ( رائد..5 سنين, رند سنتين )


بيت ابوعبدالله..

ام عبدالله: مهااااااااااا
مها: سمي يمه
ام عبدالله: تعالي اقعدي معي ماشفتك اليوم ..
مها:اسفه ماما وش اسوي الجامعه ماخذه كل وقتي..
ام عبدالله:والله لو انك تدرسين طب يابنتي ..وش هذا تتعبين نفسك مره
مها:وش اسوي يمه .. هذي دراستي.. كيميا ابدن شي ماهو سهل
دخل خالد: واحد قال لك تدخلين كيميا؟
ام عبدالله:الناس تسلم بالاول
خالد:السلام عليكم ..
ام عبدالله ومها:وعليكم السلام..
مها:اي انا قررت ادخل كيميا لاني احبها
خالد:مهبوله وماعندك سالفه
مها:خوووويلد
ام عبدالله:بسم الله على بنتي..وش فيك داخل علينا ومستلم بنيتي..
خالد:بشن عليكم الحرب لين تسوين اللي ابيه منك
ام عبدالله:امرر
خالد:ابي اتزوج
ام عبدالله:وانت للحين ..ما تفهم ياخي توك صغير
خالد:يمه حرام عليك..والله معد فيني عقل ..ابي اتزوج بمه تكفين
مها:يمه وش فيك متحمس كذا.. في وحده معينه تبيها ..
خالد:اي ابيها بس امي تقول لي توك صغير
مها:هههههههههه اي صغير يمه ..
ام عبدالله/: اي صغير ومايفهم ..
خالد:وش دعوه يام عبدالله
مها:يمه طيب افهمي منه من اللي يبيها ..يمكن تغيرين رايك
ام عبدالله: لا والف لا ..انا قلت كلمه يعني تمشي..
خالد قام ..ماهي حاله والله
مها كسر خاطرها خالد: يمه حرام عليك شوفي حالته
ام عبدالله:ماني مزوجته ... اخوك يحسب الزواج لعب بلعب ..مايدري انه مسؤوليه..
مها: بيتعلم المسؤوليه كل الناس تتعلم ..
ام عبدالله: الولد توه يتوظف الحين من كم شهر..حتى السنه ما كملها..لازم يعرف شلون يدبر اموره عشان ما يرجع لنا انا وابوه بعدين.. لازم يتعلم ايش يعني زواج وانك تفتح بيت..
مها قامت تبي تشوف اخوها:عن اذنك يمه ..
ام عبدالله:وين؟ كن كلامي ما عجبك..
مها: مو القصد..بس بروح اشوف خالد قام متضايق
ام عبدالله ولا ردت...
مها طلعت لاخوها بغرفته ولا لقته..طلعت الحديقه ولقته قاعد عن المسبح مكشر ومنزل رجله بالمويه ..
مها رفعت بنطلونها شوي قعدت جمب اخوها ونزلت رجلها بالمسبح..
مها:خالد
خالد:......
مها: خالد حبيبي منهي اللي تبيها؟
خالد:وش بيفرق يعني؟؟
مها: علمني انا اختك..
خالد بنظرة رجا: مها تساعديني؟
مها: اكيد حبيبي بس حاكيني فهمني ..
خالد:يا مها انا ابي ريما..
مها بتساؤل: مين ريما؟
خالد:ريما بنت عمي.
مها: اييييي فديتها..
خالد:احبها واموت عليها
مها:وانت وين شفتها؟
خالد:يعني لازم اكون شايفها عشان احبها
مها:لا يعني بس استغربت حبك هذا كله وتعلقك فيها وانت ما شفت شكلها حتى
خالد:انا اذكرها من يومنا صغاار.. كنت احبها واحنا صغار. صحيح تغطت عني بدري..لكن اذكر تفاصيلها للحين..شعرها الاسود الطويل.. وعيونها الواسعه وبياضها.. نعومتها اللي ياما ذبحتني واللي تميزت فيها عن باقي بنات العايله ..كل ها اذكره فيها وعجزت انساه
مها:معقول يا خالد..
خالد:اي معقول .. كل يوم افكر فيها ولا لحظه تغيب عن بالي.. امووت بطاريها ولا اقدر ابعدها عن تفكيري ما اقدر يا مها احبها ..بنت عمي وقريبه مني ولا اقدر اوصل لها مع اني احق فيها من غيري.. صوتها اللي اتفرص عشان اسمعه.. ضحكتها اللي بمووووت واسمعها حرااام عليها امي والله حرام اللي تسويه فيني
مها كسر خاطرها اخوها بقوة ..
خالد:مها ساعديني يا مها
مها: من عيوني بس كيف اساعدك ؟
خالد:اي شي سوي اي شي.. اقنعي امي كلميها ..فهميها اني بدون وجود ريما جمبي انا ما اسوى ..فهميها..
مها: من عيوني يا خالد..بسوي كل اللي اقدر عليه صدقني..
خالد:توعديني..
مها:اوعدك..
وتموا ساكتين دقايق كل واحد يفكر بشغله.. خالد يفكر بحبيبة قلبه ومها تفكر كيف ممكن تساعد اخوها..
شوي ورن جوال مها..
مها طارت عيونها يوم قرت الاسم ..
خالد انتبه:وش فيك
مها:ريما
خالد انصدم
مها:الوووو
ريما:هلا والله.. يابعد كل من قال الووو
مها:هههههه هلا فيك حبيبتي ..
ريما:كيفك وش اخبارك؟
مها:انا بخير الحمدلله ماعلي.. انتي كيفك؟
خالد قرب من مها عشان يسمع صوتها.. ومها توخره تقول له مايصير وهو يترجاها ..لين رحمت حاله وخلته ..
ريما:انا بخير الله يسلمك..وينك يختي معد تنشافين حقيقي لك فقده..
مها:وش اسوي بالجامعه يختي.. من جد احس اني بخيس بغرفتي من كثر ما اقعد فيها واذاكر ..
ريما:هههههههههههه الله يقطع سوالفك..
خالد دااااااااااخ مع ضحكتها خلااااااااص
مها:يا حلوك.. ريوووم اطلب منك طلب؟
ريما بنعومه: امري يا عيوني انتي..
خالد حط يده على قلبه اللي صار يدق بسرعه..
مها/: ما يامر عليك عدوو.. يعني ما يصير كذا بنات عم ولا نشوف بعض الا بالمناسبات..وش رايك نشوف بعض الفتره هذي؟ زمان ما هبلنا يختي
ريما:اي وربي انك صادقه.. انا اصلا داقه عليك عشان اقول لك انو دلال عازمتنا احنا البنات عندها يوم الخميس..
مها:ماشالللللللله وانا اخر من يعلم ..
ريما:لا والله..هذاني داقه عليك وفي بنات لسه ما يدرون
مها:اشووووة .. وليش الاخت دلوو ما تكلمني بنفسها
ريما: انا قلت لها اني بكلمك بنفسي.. يعني بيننا يا حلوو؟
مها:هههههههه لا والله ما بينا..
ريما: يعني بشوفك ؟
مها:ااكييييد بتشوفيني .. وبنهبل سوى وبننبسط ونوسع صدورنا ونرقص ونسوي كل شي
ريما: ياللله متى يجي بس يوم الخميس.. انتظره بقوة
مها: ياحبي لك ..
ريما:والله اني احبك اكثر.. يللا ياحلوة انا استأذن الحين بروح اكمل البحث حقي لازم اسلمه بكره
مها:اوكي حبيبتي ..بالتوفيق يارب
ريما:وياااك حبيبتي..يللا سي يو
مها: سي يوم تو ..وسكروا
التفتت مها على خالد لقته سرحااااان
مها:خااااااالد ..وين وصلت
خالد:اااااه بس.. لما سمعت صوتها بغيت استخف وضحكتها سوت فيني اللي ما يتسوى.. وربي لو عقلي طار مني السبب ذا البنت ..
مها: هههههههههه بسم الله عليك
خالد:احببببببببها
مها حطت يدها على خدها وقعدت تتأمل اخوها..والله انه يجنن ورومنسي..الله يكتبكم لبعض ياريما يااااارب وتعيشون مع بعض احلى الايام...
خالد: يللا يا حلوو.. انا استأذن الحين بروح مع محمد القهوة ..تبين شي؟
مها:ابي سلامتك حبيبي..
خالد:الله يسلمك ..يللا بااااي
مها: بااااي.. وراح خالد لسيارته
اول ما ركب السياره دق عليه محمد
خالد:هلا
محمد:هلا بك.. ويييينك يابو الشباب ابطيت
خالد:يللا يللا جايك بالطريق
محمد: اجل استناك انا..
خالد:اوكي,,يللا سلام..
محمد:سلام
وشغل خالد المسجل ولقى اغنية ( خلوني بحالي) على الاف ام
وقعد يسمعها بانسجااام وهو مبتسم ويتذكر صوت ريما وكل كلمه قالتها لمها ..

خلوني خلوني بحالي محبوب قلبي على بالي
سرحان هيمان في حبه
ولهان ودي انا بقربه
دونه حياتي ترى صعبه
ودوني ودوني للغالي

مشتاق والشوق ذابحني..محبوب قلبي مخاصمني
يزعل ولا اعرف اخباره..مسكين قلبي على ناره
امر دايم على دياره..والحزن يبكي على حالي

قولو له قولو له قلبي على شوفته يوله
ماطيق بعده ولا ساعه..قلبي انا زادت اوجاعه
في شوفته تضحك الدنيا..وفي قربه العمر يهنى به




بيت ابورنيم ..
رنيم كانت قاعده بالصاله ترسم بالفحم .. ومنسجمه موووت ودخلت عليها مشاعل توها راجعه من بره ..رمت نفسها عالكنبه..
مشاعل:اففففففففف
رنيم وهي ماشالت عينها من رسمتها: الناس تقول السلام عليكم
مشاعل:السلام..
رنيم:وعليكم ..
مشاعل:وانتي ما تملين من ذا الرسم؟
رنيم: وانتي ما تملين من الطلعه والدخله؟
مشاعل: ليس تردين على سؤالي بسؤال؟
رنيم: عشانك سألتي سؤال ماله داعي
مشاعل:اففف يا رنيم وربي انك كئيبه
رنيم:يعني تبيني اتنطط من هنا لهناك عشان اكون فرفوشه ومرحه؟
مشاعل:.......
رنيم حطت لوحتها على جمب :وانتي وين كنتي؟
مشاعل:مو شغلك
رنيم:كيف مو شغلي؟ انا اختك الكبيره ومن حقي اسأل
مشاعل:غلطانه يا اختي الكبيره مو من حقك..
رنيم: من الصبح وانتي تدورين..اشك انك قعدتي بالبيت من اصبحتي
مشاعل:اففففف اطلع ما اطلع انتي وش يخصك؟
رنيم: انتي الحكي معك ضايع...
مشاعل عطتها نظرة استحقار ووقفت
مشاعل بصراخ : انتي يا زفت ياللي اسمك روز ..
جت روز مسرعه
مشاعل ترمي شنطتها عليها وعبايتها: وديهم فوق ..
روز ركضت بسرعه ..
رنيم بأسف: الله يعينك على نفسك يا مشاعل..
شوي ودق الباب الداخلي للفيلا ..
قامت رنيم وفتحته بتواضع ولا استنت الخدم يفتحونه لها, لانها كانت تستنى صاحبتها هديل...
هديل:السلاااام عليكم
رنيم:هلا والله حبيبتي وعليكم السلام..تو مانور البيت زمااان مانورتيه
هديل:منور باهله ياعمري..وش اسوي كلما قلت لاخوي يجيبني لك طلع بالف شغله وشغله
رنيم:وش دعوه عاد كلميني وارسل لك واحد من السواويق مع شغاله وتجيبك
هديل:مابي احرجك ياقلبي
رنيم:وش دعوه يا هديل..مابيننا تعالي الحين نقعد بالصاله ونشرب قهوة على كيف كيف كيفك ...
هديل: اممم اوكي.. يللا

----------------------

بيت شذى ..
شذى كانت بغرفتها وزهقانه ..ماتبي تقعد بالصاله عشان مرت ابوها موجوده فيها وماتبي تحتك معاها.. فقررت تدفن نفسها بغرفتها .. بس زهقت.. راحت المطبخ قعدت تدور فيه شوي على امل تلقى شغله .. بس مالقت.. قررت تطبخ لها طبخه بس ضحكت من وين يعني بتجيب مقادير الاكل اللي ناوية تبدع فيها.. طرى على بالها حلى بسيط تسويه ما يحتاج اغراض كثير.. قالت بتسويه وتروح تاكله هي واريج..
دخلت غرفتها وفحت دولابها وطلعت منه علبه صغيره متعوده تحط فيه الفلوس اللي تعطيها اياها ام علي جارتهم كلما تساعدها بشغل البيت.. خذت لها شوية فلوس .. ولبست عبايتها وتحجبت
منيره بتريقه: على وين ؟
شذى:بروح البقاله بجيب شويه اغراض..
منيره: وش هي الاغراض ومن وين لك فلوس؟
شذى:وش هي الاغراض كذا غرض بسيط محتاجتهم ..اما من وين لي الفلوس مالك شغل ..ولبست نقابها وطلعت
منيره بصوت عالي:جعلك تروحين ولا ترجعين..
وصلت شذى البقاله وخذت اللي تبيه.. وهي راجعه للبيت حست بأحد يمشي وراها .. بدون ما تلتفت عليه سرعت خطوتها شوي وحست اللي وراها يسرع زيها من خوفها غمضت عيونها وشدت على الكيس اللي بيدها بقوه والتفتت على اللي وراها وخبطته باقوووووى ما عندها

......: اااااااااااااااااااااااي
شذى فتحت عيونها:بدرررر
بدر:اي يا عيون بدر..بس ليش تضربيني والله عورتيني ترى
شذى:بسم الله عليك..انا اسفه
بدر:وش حاطه بذا الكيس بالله؟
شذى:شوية مقاضي.. انا اسفه..
بدر:لا تتأسفين ياروحي انتي
شذى استحت:وش جابك؟
بدر:مشتااااااااااااق وابي اشوفك
شذى:بس انت ما جيت الحاره هنا من يوم ما توفت امي
بدر:الله يرحمها..ومن قال لك اني ما جيت هنا من ذاك الوقت ؟ انا اجي هنا كل يووووم اعدي من قدام بيتكم وراوح
شذى بحيا: صدق والله؟
بدر:اي وربك..
شذى:..........
بدر:وحشتني عيونك..
شذى: .......
بدر: مافي لي كلمه حلوة؟
شذى:........
بدر:هههههه طيب ابتسامه
شذى/:........
بدر:وووه فديت الخجلانين انا..
شذى: بدر روح لحد يشوفك وتصير لي سالفه..
بدر: ودي اروح..ودي ابعد اخذك من الدنيا كلها ولا احد يعرف لنا طريق..
شذى: مجنون انت؟
بدر: جنني حبك.. شذووي اطلبك طلب؟
شذى:امررر
بدر: اااه ياقلبي.. مايامر عليك عدو.. غطي عيونك والله اغار ومابي احد يشوفها.. انتي شابفه عيونك وش قد تذببببح
شذى بحيا:طيب
بدر: ياااااارب خليها لي ولا تحرمني منها ابد..هاتي حبيبي بشيل عنك الكيس..
شذىى طارت عيونها:لا يكون ىبس ناوي توصلني للبيت بعد
بدر: اي
شذى: بدر يا مجنون رووووح تكفى لحد يشوفنا من الجيران والله محد بيروح فيها غيري
بدر:بسم الله عليك..اللي يرشك بموية ارشه بنااااار
شذى: تكفى بدر ..روووح وبكلمك انا بعدين
بدر: طيب ياعيون بدر انتي.. انتبهي على حالك وربي اخاف عليك
شذى:طيب لا تخاف.. الله يحفظك رووووح
بدر وماوده يروح:احبك
شذى:وانا بعد..يللا رووووح ..
ركب بدر السياره بس ماراح ..صار يتبعها من بعيد لين تطمن انها وصلت البيت ومشى وهو بقلبه يدعي انو ربي يخليها له ولا يحرمه منها لو لحظة وحده وانو ربي يجمعهم على خير قريب
بعدما وصلت شذى البيت
منيره تطالع شذى بقهر.. وشذى شالت عنها الطرحه وفردت شعرها بدلع
شذى:ربي ما استجاب لك وهذاني رجعت ..ودخلت غرفتها عشان تشيل عبايتها...
منيره بحقد:ياجعلي ارتاح منك يااااااارب






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





الجزء الرابع...

بيت ام عبدالرحمن ..

اثير كانت قاعده مع امها وخواتها بالصاله بتفرجون على التلفزيون الا ودخل اخوها سالم وهو لابس بدلة الشرطه
ام عبدالرحمن:الله لا يحرمني من ذا القبله يارب..
سالم يبوس راس امه ويدها:ولا يحرمني من وجودك بحياتي
ام عبدالرحمن: كيف الشغل معك يمه
سالم:والله الحمدلله ماعليه.. الله يعينني بس بدى الكرف من جد
ام عبدالرحمن:انشالله ربي يناولك اللي ببالك يمه ويفرحني فيك وارفع راسي فيك كمان وكمان
سالم:امين يمه الله يسمع منك ..والتفت على خواته وقال بحنان
سالم:كيفكم بنات؟
اثير وغدير:بخير
سالم:من زمان ما قعدت معكم..شغلي خذاني منكم..محتاجين شي؟
اثير:سلامتك ياخوي
غدير:انا ناقصني اشياء..
سالم بابتسامه حلوة:وش ناقصك يا شيخة البنات
غدير:اممم اول شي خدمة البيبي حقتي انفصلت وابيك تفعلها لي ثاني شي نزل اي بود يجنننن ياخذ العقل ودي فيه ثالثا ابيك توديني نتعشى بره بكره
قاطعتها امها: وييي منك يابنت عايشه..كلى هذا تبينه خفي على اخوك بس..
سالم:هههههه خليها يمه على هواها ..تامرين امر يا غدير..كم عندي انا من غدووره بسوي لك كل شي الا اني اوديك نتعشى بره لانو بكره عندي دوام لبعد الساعه 11 اعذريني
غدير تكتفت: يعني مارح اطلع بالويك اند.. اففففف
اثير:يا بنت الناس استحي على وجهك ..الحين الرجال بيلبي لك كل اللي تبينه جت على الطلعه يعني منتي قادره تتنازلين عنها
غدير:لا مابي ..
ام عبدالرحمن: غدير بلا دلع .. خلاص اخوك مشغول ..
غدير برطمت..
سالم: انا بقوم اريح شوي يمه ..
ام عبدالرحمن: اي يمه اللي يريحك.. وترى عبدالرحمن وزوجته بيجون يتعشون عندنا اليوم ..ابيكم بموضوع مهم
اثير قلبها انقبض واستحت وحمر وجهها
سالم:خير يمه ..
ام عبدالرحمن:انشالله خير.. بس انت استنى على بال ما يجي عبدالرحمن ..
سالم: خير انشالله.. يللا عن اذنكم اول مايجي عبدالرحمن قولوا لي عسى بس الحق عليه قبل ما ارجع الدوام
ام عبدالرحمن: انشالله بتلحق..انا كلمته وقال بيجي بعد ساعه ..زمانه على وصول..
سالم:انشالله.. وراح غرفته
غدير: يممممه وش عندكم؟
ام عبدالرحمن: ما عندنا شي
غدير:كيف ما عندكم شي.. وش الموضوع اللي تبين سالم وعبدالرحمن فيه؟ ومن قبل كنتي طالبه اثير وكلمتيها على انفراد بعد .. في شي انا مدري عنه
ام عبدالرحمن:لا جا اخوك وزوجته بتعرفين انشالله
غدير:واللي مافيه صبر وش يسوي؟
ام عبدالرحمن: يقوم عن وجهي لا اوريه الشغل الحين
غدير برطمت: زين زين.. وقعدت تتفرج على التلفزيون
اثير كتمت ضحكتها وسرحت شوي
ام عبدالرحمن:وش فيك يمه؟
اثير بابتاسمه حلوة: مافيني شي يا غاليه، بروح اسوي حلا على بال ما يجون عبدالرحمن وخلود..
راحت وامها تشيعها بنظراتها
غدير رجعت بنفس الزن : يمه يمه يعني منتي قايلة لي وش السالفه؟
ام عبدالرحمن حطت يدها على راسها بتنهبل :ياربيييييييي منك


بيت ابو رنيم

هديل:ههههههههههههههههههههههههه من جدك يا رنيم؟
رنيم:ههههههه اي والله
هديل: ههههههههه وبعدين وش صار
رنيم: مسكينه ساعدتها تقوم .. من الفشيله ما قدرت تتحرك من مكانها ، خوفتني احسب صار لرجلها شي.. عاد الزلقه كانت مره قوية وقدام كل خلق الله وبعد بمكان عام
هديل ميته ضحك: ههههههههههههههههههههه ياربييييي ياليتني كنت موجوده ذاك اليوم واتشمت فيها .. عاد الشماته بنوف ما تتفوت
رنيم: هههههههههه حرام عليك .. ياعمري عليها نوف ما تستاهل ، وقعدوا يكملون بسوالفهم
نزلت مشاعل من غرفتها
مشاعل: هاي
رنيم:وعليكم الهاي
هديل: شلونك مشاعل
مشاعل ولا طالعت فيها اصلا: رنيم وين البوم الصور حقنا ابيه
رنيم: اعتقد انو هديل سلمت عليك .. ليش ما رديتي لها السلام
مشاعل: ما احكي انا مع اي احد
هديل ووجها تملأه علامات التعجب .. هي عارفه انو مشاعل تكرهها مووت بس ما توقعت انو لذا الدرجه ، وخصوصا انها تكرهها عشان شي مجهول السبب عند هديل..
رنيم:وش تقصدين يا قليلة الادب,, هديل تسواك وتسوى عشرة من شرواك
مشاعل بقرف: ما اتوقع يا رنيم انو من الذوق اني اتخانق معك عشان خاطر ذا الاشكال اللي وجودهم بحياتنا غلط اكبر مصيبه ،ط انا ماني عارفه انتي اصلا كيف تمشين معها قدام كل الناس
هديل: لو سمحتي يا مشاعل عن الغلط .. انا محترمه نفسي ومحترمه البيت اللي قاعده فيه عشان كذا ما رديت عليك
مشاعل: انتي اسكتي ولا يجي لسانك على لساني.. بعد ما بقى الا بنات الفقر اللي ياخذون ويعطون معي بالحكي
رنيم بصراخ شوي عالي: احترمي نفسك ولا انقعلي عن وجهي لا اوريك شي انتي عمرك ماقد شفتيه
مشاعل: هذا اللي يصير فيك اول ما تبدين تختلطين مع ناس ماهم من مستواك.. تصيرين تدافعين عنهم.. بكره القاك لابسه لبسهم وماكله اكلهم
رنيم: قسما بالله لو ما تنطمين لا اوريك الشغل الحين
هديل باستحقار لمشاعل:هدي يا رنيم مايسوى وربي انك تتخانقين عشان شي تافه وما يسوى
مشاعل بقرف: اكيد ما يسوى .. اي شي يتعلق فيك طبيعي مارح يكون يسوى
رنيم قامت لها بس هديل مسكتها
هديل وهي اعصابها تلفانه : والله لو ما تهجدين يا رنيم لا اطلع واخليك ولا عاد اجي بيتك مرة ثانيه
رنيم: منتي سامعه وش قاعده تقول ، وربي لا اقول لبابا عليها
هديل بابتسامه غصبا عنها : مسموحه حبيبتي .. يللا حبيبتي عن اذنك الحين
رنيم: يا هديل
هديل:خلاص حبيبتي انشالله اشوفك بالجامعه .. مع السلامه
رنيم وصلتها للباب بدون ما تفتح فمها بحرف احرجتها اختها مررره وكانت تتمنى لو انها تصفقها وتوقفها عند حدها
وراحت هديل .. ورجعت رنيم للصالة عشان تحاكي مشاعل بس ما لقتها
رنيم: وين بتروحين مني يا زفت والله ما اخليك .. وطلعت وراها لغرفتها.. ودخلت عليها بدون حتى ما تطق الباب
مشاعل: خيييييييييييير
رنيم بعصبيه: من وين بيجي الخير دامك انتي اختي وتعاملين الناس بالشكل السيء هذا
مشاعل وهي تتكتف وبكل بجاحه: انا ما سويت شي غلط عشان تهاجميني بالشكل هذا
رنيم بقمة العصبيه على غير العاده: ايش يعني ما سويتي شي غلط، وسواتك الشينه بهديل تحت وش تسمينها يا كاملة الاوصاف والمعاني؟
مشاعل: اوووووه يا رنيم انتي قاعده تكبرين الموضوع، كل الحكايه اني حبيت اوقف ذا الاشكال عند حدها ، انا مدري انتي من ايش بتستفيدين منها ومن مماشاتها؟؟ صاحبي زيي ناس هاي وعليهم القيمه وبنات عز وكشخه ، مو وحده كل اللي تسويه انها تشتري ملابسها من مكان الله العالم فيه لا وبعد مره وحده بالسنه ، هي وعبايتها هذي اللي من عرفتها وهي ما غيرتها
رنيم فقدت اعصابها وقربت من مشاعل ومسكتها من يدها بقوه
مشاعل: اييييييييييي عورتيني
رنيم بغضب: اسمعيني يا مشاعل ترى الدنيا دواره انتي تتطنزين على الناس ترى والله بكره بتشوفين وش بيصير فيك، الناس كلهم واحد ومافي فرق بينهم، اكره ما اشوف العنصريه ترى.. اذا تميتي كذا على طول بتلتفتين ولا رح تلاقين احد جمبك بيوم من الايام، يعني استحي على وجهك احسن لك، لا وربي اقول لامي وابوي عن سواياك بخلق الله
مشاعل بملل: خلصتي محاضرة؟
رنيم بيأس من اختها: وش شايفه نفسك عليه تراك مجرد انسانه
مشاعل وهي تدف يد اختها بقوه وتوقف بشموخ وتقول بكامل الثقه: انا مشاعل بنت حمد ال..... ماني مجرد انسانه، انا االلي الكل يغار مني وبيموت اصلا ويصير مثلي باي شكل من الاشكال، انا القمر اللي يمشي على الارض اللي الناس تحلف بجمالي واصلي وفصلي.. وتكمل وهي تاخد دوره حلو نفسها بكل شموخ,,
مشاعل: شوفي ذا الملاك اللي واقف قدامك.. طالعي قدامك زين ولا تخلين تواضعك ذا يعميك.. يحق لي الغرور انا اصلا الغرور ما يليق الا لي
رنيم خلاص بتموت من اختها: انا ماني عارفه ليش اصلا اخذ واعطي معك بالحكي.. بس من جد حسافه لانك اختي ابد ما كنت اتمنى اني اعرف وحده تعامل الناس بالفوقيه هذي بس للاسف طلعت اختي.. شي مني وفيني .. وطلعت وسكرت الباب وراها بقوة ، خلت مشاعل تنقز منها
مشاعل بغرور: هه همجيه

** اتوقع انو هالموقف بين لكم مدى حقارة مشاعل المغرورة ,, وانه ما يهمها شي غير المظاهر والفشخره.. الله يعين ابطالنا عليك بس !!

في سيارة عبدالرحمن

عبدالرحمن كان مرررة منسجم مع الاغنيه ويغني لزوجته خلود

عبدالرحمن: تصدق ولا احلف لك عجزت بلساني اوصف لك
نعيم الحب في وصلك وانت كرييم اصلك
وشوف قلبي على يدي وهو اغلى ما عندي
وتبغى زياده في حبك
اجيب لك قلب ثااااني منين
خلود منحرجه: فديييتك
عبدالرحمن : انا اللي فدييييييييييييييييييييييتك
رائد: بابا ابي حلاوه
عبدالرحمن : مافي احلى من امك
خلود: عبدالرحمن لا تعلمه ذا الحكي
عبدالرحمن : خليه يتعلم .. ويلتفت لرند اللي بحضن امها ويقرص خدها ويقول
عبدالرحمن: ولا لا يا رنووودتي
رند: ابتسمت ابتسامه عريضه وبانت غمازتها مع انها ماهي فاهمه السالفه
عبدالرحمن: وووووه بس هذي اللي بتذبحني شبيهة امها
خلود:هههههههههه
شوي ووصلوا بيت ام عبدالرحمن
دخلوا البيت على طول لانو عبدالرحمن كان معاه نسخه من المفتاح
عبدالرحمن : السلااااام عليكم
الكل: وعليكم السلام والرحمه
سلموا على ام عبدالرحمن وهي خذت احفادها بحضنها
ام عبدالرحمن: سلم لي اياهم يااااااارب
ورند حاضنه جدتها بقوووووه
غدير تخبطها على راسها
خلود:خييييييير غيدروووه وش بلاك على بنتي
غدير: وش مقعدها بحضن امي .. خل تقوم بس عندها ام هذا مكاني
ام عبدالرحمن: انتي شبعانه من حضني خليها عندي بس وقالبي وجهك انتي
غدير: لا واللله.. طيب طيب انا اوريكم، وتعض رند بخدها بقوه وصاحت رند ونزلت من حضن الجده وراحت لحضن امها
خلود: حسبي الله على شيطانك بكيتيها .. والله لا اقول لابوها
غدير تقعد مكان رند بحضن الجده وتمد لسانها لخلود
ام عبدالرحمن: غدير ووجع يوجع قلب العدو صيحتي بنتي وقعدتي محلها .. قومي عن وجهي بس
غدير تتمسك زيداه فيها: ماني قاااااايمه
دخل عبدالرحمن: ليييييش حبيبة ابوها تبكي
رند: ترفع يدها لابوها يعني شيلني
شالها عبدالرحمن: ليش يا بابا تبكين
رند دفنت وجهها بحضن ابوها ببراءة وكملت بكى بهدوء
خلود: اختك ذي الله حسيبي على العدو نتفتها لي
عبدالحرمن: غدير يا مال الماني قايل كم مرة اقول لك لا تتنفسين عند بنتي تقومين تمدين يدك عليها
غدير: محد قال لها تقعد بحضن امي
دخلت اثير شايله صينية العصير: كم عمرك انتي
غدير: سالب 17 مالكم شغل فيني
ام عبدالرحمن : الله يصلحكم بس..
عبدالرحمن قعد: ها يمه امري.. وش الموضوع اللي تبينا نحكي فيه؟
ام عبدالرحمن :دقايق بس ينزل سالم
الا بدخلة سالم: احد ناداني؟
خلود تغطت وقام عبدالرحمن يسلم على اخوه
عبدالرحمن : وينك ما تنشاف
سالم: وش اسوي بذا الشغل ااااه بس .. لو تدري عاد عندي شفت بعد شوي الله يعيني يدووووب اكل معكم واطلع على طول
عبدالرحمن: انا قايل لك تعال امسك معي الشركه اريح لك بس منت راضي
سالم: وش اسوي انا ما احب الادارة ومدري ايش.. انا احب شغلي بس وش اسوي فيه متعب
عبدالرحمن: الله يعينك
سالم : امين .. ويلتفت لرائد اللي كان بحضن اثير ويشرب عصير
سالم: هلا والللللللللله بالشيخ رائد
رائد التفت عليه وسفهه
سالم: يووو
عبدالرحمن:ههههههههههههه ماهو فاضي لك يكمل العصير
سالم:بالعافيه عليه.. واخذ رند من حضن ابوها وقعد يلعبها

عبدالرحمن: سمي يالغاليه وهذا سالم جا امري وتدللي
ام عبدالرحمن: والله يا عيالي اليوم دقت علي ام مشعل ال... وطلبت اثير لولدها مشعل
اثير استحت
غدير زعقت: ياااااااااااااااااااااااي
ام عبدالرحمن: بس ياغدير خليني احكي
عبدالرحمن: من جد اسكتي شوي يالشيطانه انتي
غدير: الشيطانه بنتك
عبدالرحمن ضحك على اخته: اي يمه اسلمي
ام عبدالرحمن: عاد انا قلت لها بشاور عيالي والبنت وارد لك
سالم: ومن فين يعرفونا يمه؟
ام عبدالرحمن: ام مشعل تصير اخت مرت عمك ابو وليد
غدير: اييي عرفتها خالتي نوره يا حبي لها هي وبناتها .. زمان عنهم والله
ام عبدالرحمن: واهم جو يخطبون اختك
عبدالرحمن: والله يمه عايلة بو مشعل والنعم فيها بس تعرفين لازم نسأل مهما كان
ام عبدالرحمن: اكيد يمه اسأل على كيفك انت واخوك.. انتو اخوانها وكلمتكم اللي تمشي.. وانا عالعموم قلت لها نبي وقت
عبدالرحمن: زين ما سويتي يمه
سالم: انا عن نفسي موافق من الحين ذا العايله ما تنرد وسيرتها الطيبه على كل لسان .. من الحين انا ابارك لك اثورتي
اثير استحت وقامت على غرفتها
ام عبدالرحمن : الله يتمم على خير..
عبدالرحمن:امين يارب.. وانا يمه ذا اليومين بسأل عن الولد.. ما يضر ولا يمنع
ام عبدالرحمن: حق وواجب..
غدير:وناااسه بيصير في عرس عندنا
خلود: عقابلك حبيبتي
غدير مرتاعه: انا .. يممممممه لا حبيبتي انا ماني متزوجه واخلي امي.. واوادع حياة العزوبية
سالم: مصير كل بنت تتزوج
غدير: انا مو بنت.. انا شيخة البنات
سالم: اتععععب انا من شيخة البنات
غدير بعربجه: يا ذا اللييييييييل الحين بتحولون من اثير لي انا.. خليني اقوم اطفر بها شوي كلها فتره تطلع من ذا البيت وراحت ركض لغرفة اختها
ام عبدالرحمن: من غير شر..
عبدالرحمن: ههههههههههههههههه خلود حبيبتي روحي شوفيها لا تهبل باثير ذي ما تنضمن
خلود: ههههه انشالله



يوم العزيمه
دلال كانت قالبة البيت فوق تحت مستعده لجية البنات .. شوي تشرف عالخدم وشو تشوف وش سوى الطباخ وش تشوف اذا كان في شي ناقص او لا
الهنوف:حششششششششى لو انك مسوية حفلة ماتحمستي ذا الكثر
دلال: وش اسوي من زمان ما تجمعنا احنا وبنات العايله خلينا نفلها شوي
الهنوف:طيب وين تبينا نقعد بالضبط؟ بالبايسمنت او الملحق او بيت الشعر؟
دلال: اممممم ببيت الشعر احسن .. ليش؟
الهنوف: عشان احط سيدياتي بالمكان اللي بنقعد فيه لزوم الردحه ..
دلال:يوووو على طاري الردح ذكرتيني.. نادي لي البواب يختي خليه يشبك لي الستريو
الهنوف: هوو وش دعوه ما تعرفين.
دلال: الهنوف لو سمحتي لا تسوين فيها فاهمه .. سماعات كبر قريح شلون بقدر اغير مكانها واشبكها.. ناديه بس..
الهنوف: طيب طيب وش ذا التوتر..
دلال وهي ترقى الدرج: الساعه 6 وانا لسه ما جهزت
الهنوف: ما يبي لها شي يختي.. اي تيشرت وقضينا
دلال وهي تمسك راسها منصرعه من هبال اختها: ياربييييييييييييي اقول لك ماجونا من زمان ما شفتهم ولا قبلوا علينا تبيني اطلع لهم كاجوال.. وربي لو قعدت معك زياده لا يطير عقلي... وطلعت لغرفتها..
الهنوف:ههههههههههه والله حاله اختي.. وشافت مشعل توه داخل
مشعل: السلام
الهنوف:وعليكم السلام
مشعل:وش عندك تضحكين مع نفسك
الهنوف: كانت دلال هنا ما كنت لوحدي
مشعل: اوووكي
الهنوف بخبث": مشعل
مشعل: نعم
الهنوف": تدري من بيجي اليوم
مشعل: مين يعني
الهنوف: بنات العم ..
مشعل: وانا اقول ليش البيت بحالة استنفار
الهنوف: ايي .. وتدري من هم بنات العم؟
مشعل ببلاهة: بنات عمي ابو ماجد وابو رنيم وابو بندر
الهنوف:اي ومن بعد
مشعل: ما اخبر لي عمان غيرهم
الهنوف: وبنات عم بنات خالتي
مشعل فهم تلميحات اخته الملكعه اللي تناظره بنص عين :طيب
الهنوف: وش طيب
مشعل: الله يحييهم
الهنوف: اقول لك بيجون تقول لي الله يحييهم
مشعل: وش المفروض اقول يعني
الهنوف: المفروض تقول لي بشوف الحبايب..ضبطي وضعي تكفين يا اختي
مشعل رفع حاجبه: بنت
الهنوف:طيب طيب خلاص انا اسفه.. ياخي هذا جزاي ابيك تشوف القمرررررررررررررررر اثير
مشعل وهو يقوم: مابي اشوف احد.. خليني بحالي بس.
الهنوف: وين رايح؟
مشعل: بروح انام. لحد يصحيني ابددددد ..
الهنوف: طيب.. وشوي وتنادي دلال بصوت عالي من عند الدرج
دلال: الهنوووووووووووووووووووووووف
الهنوف نقزت وناظرت فوق: بسم الله.. خييييييييييير
دلال وهي معصبه ولابسه روب الحمام ولافه شعرها بالفوطه: ما قلتي للبواب يزين الستريو
الهنوف: هاا؟؟ الا لا قلت له هذا قاعد يزينه
دلال تتكتف: بااللللللله عليك.. اجل وش يسوي بكراتينه بره ها؟؟؟ توني اشوفه من بلكونة غرفتي
الهنوف توهقت وركضت لبره عشان تكلم البواب
دلال: افففففف منها...


=-=-=-=-=-=-=-=-=-=-=-=-=-=-=-=-=-

بيت ابو رنيم

رنيم كانت قاعده تكحل عيونها ودخلت عليها مشاعل

مشاعل: على وين انشالله؟
رنيم: يعني ما تدرين اننا اليوم رح نروح بنات عمي..
مشاعل: انتي اللي بتروحين مو انا ..
رنيم: وليش منتي جايه يعني.. زمان ماشفناهم وانتي بالذات اخر مره بملكة ليان
مشاعل: وبالطقااااااق رايحه بعد
رنيم: مافي منك فايده .. وش بتقعدين تسوين لحالك
مشاعل: بقعد اتفرج على فلم وانام بدري..
رنيم وهي تحط اللمسات الاخيره: على راحتك
ام رنيم دخلت: ها حبيباتي خلصتوا
مشاعل: ماما انا ماني رايحه
ام رنيم: ليش ؟
مشاعل: مكسله ولا لي خلق
ام رنيم: بسلامتك.. بس ترى المره الجايه لازم تروحين.
مشاعل بلا مبالاة: انشالله
ام رنيم: يللا يا رنيم الله يحفظك انتي روحي ولا تنسين تاخذين معك ميري
رنيم: اكيد ولا يهمك .. ونتي ماما مارح تطلعين ؟
ام رنيم: لا احس بصدااع .. بقعد انتظر ابوك بقعد معاه شوي لانه بيسافر ذا اليومين ..
رنيم: اي صح.. طيب ماما براحتك خذي لك مسكن
ام رنيم: انشالله حبيبتي.. انبسطي وسلمي لي على البنات
رنيم: اوكي .. يللا باي
ام رنيم: باااي .. وانتي يا مشاعل وش بتقعدين تسوين؟
مشاعل:ولا شي بشوف لي فلم بعدين انام
ام رنيم: طيب .. انا بغفي شوي لين يخف الصدااع
مشاعل طلعت : طيب..


-=-=-=-=-=-=-=-=-==-=

ليان: ايان تكفين بسرعه
ايان وهي تسكر صندلها: يختي خلصت
ليان: صار لك ساعه تقولين لي خلصت عيب عليكي محمد بالطريق جاي
ايان: يالللللللله تراك صجيتينا .. ما كانت لحظه تلقفت فيها وقلت لك خليه هو اللي يجي يوصلنا عشان اشوف كيف يعاملك
ليان: يختي انا احيانا اشك انك اكبر مني .. وش لك فيه ووش لك فيني .. استحي على وجهك ويللا
ايان وقفت بعصبيه: افففف حسستيني انه واقف عند الباب يستنى
ورن جوال ليان: الوووو
محمد: هلا حبيبي.. يللا ياروحي انا عند الباب
ليان: طيب حبيبي ثواني ,, وقفلت
ايان: يععععع وش حبيبي وحياتي ..لا تخربيني انتي ورجلك
ليان: انا اخربك !! عسى مو انتي اللي تخربيني .. يللا بس لا نطول على حمودي
ايان تقلدها وهي تلبس عبايتها: حموودي

بالسياره

ايان وليان: السلام عليكم
محمد: وعليكم السلام .. هلا هلا والله هلا بحبي وروحي
ليان استحت: هلا بك
محمد مسك يدها وباسها: وحشتيني
ليان: وانت اكثر
ايان: يا هووووووو انا هنااااااااا
محمد:هههههه هلا والله بحماتي الصغيره
ايان نفخت ريشها: اهليين.. مابغيت تهلي فيني
محمد: وانا اقدر.. وش يخلصني من لسانك
ايان: توك وش ملحك وتهلي وتناديني حماتي وش صار الحين
محمد: اسف عمتي .. اي حبيبتي وش اخبارك
ليان: دامك بخير انا بخير
محمد بصوت عالي: يا ويييييييييل حاااااالي
ايان: لميييت علينا الناس.. ما تعرف توطي صوتك يا مستر
محمد: وانا كلما حكيت مع حرمتي دخلتي بيننا
ايان: حرمتك لا صارت ببيتك مو هنا .. ترانا بمواقف الفيلا للحين ما طلعنا من بيت ابوي
محمد: ااااه بس متى اخذها من هنا
ليان استحت وشالت يدها من يد محمد ومحمد ابتسم لها ابتسامه تذووووب
ايان: يا ذا اللللللييييييييل ما خلصنا من التسبيل انت واياها.. حرك لا وربي اسحبها مع شوشتها واروح مع السواق تراهم على قفا من يشيل هنا
محمد: لا خلاص خلاص .. وهذانا حررركنا,,



بيت ابو بندر

ريما: ديوووم حبيبي انا انتظرك تحت ..
ديما: تكفين لا تنزلين وتخليني لا تستفرد فيني ماما الحين
ريما بزعل: عيب عليك يا ديما..
ديما: وش اسوي يختي .. وهذا الصدق
ريما:طيب يللا بسرعه تاخرنا شوفي الساعه كم
ديما وهي تلبس عبايتها: يللا وسلطان وين بنخليه؟
ريما: سلطان بالملاهي مع المربيه ..قلت لها تعشيه وتحممه لما يرجع وتنومه لانه بيكون تعبان اصلا
ديما: اوكي يللا ,,


بالصاله
ديما: ما ودك نطلع من الباب اللي ورى ؟
ريما: لا مننا حراميه نتوزى
ديما: لو شافتنا اخاف تغير رايها الحين
ريما بخوف: تتوقعين
ديما: الا متاكده.. وخصوصا انها مو مروقه من شوي سمعتها لاعنه جد الخدم كلهم من رئيسهم للمزارع
ريما:ياربيييي ليش هي قاعده بالبيت اليوم يعني حبكت
ديما: تعالي يا بنتي خلينا نطلع من الباب اللي ورى اسلم لنا
ريما باصرار: لا يعني لا.. تعالي بس من هنا وخليها تشوفنا
ديما: ياويلك مني لو انها قالت مافي روحه ..
ريما: مارح تقول امشي انتي بس.. ومشوا البنات وحمدوا ربهم لانهم ما شافوا احد بالصاله وصاروا يرركضون بالصاله الواسعه عشان يوصلون الباب واصوات كعوبهم ماليه المكان
ام بندر بصراخ: على وين انتي وياها
ريما وديما جمدوا من صوت امهم
ام بندر: انصقهتوا على غفله؟ قلت على وين
ريما: ماما قلت لك اننا بنروح لبيت عمي ابو مشعل
ام بندر: متى قلتي لي
ريما طلعت عيونها: قلت لك امس ماما وش فيك
ام بندر: مافي روحه ادخلي انتي وياها بس
ديما بحزن: ليش ماما حرام عليك ما طلعنا من زمان وبنات عمي كلهم هناك زمان ما اجتمعنا معهم
ام بندر: مو انتي اللي تعلميني الحرام والحلال سامعه يا بنت ابوك ولا تبيني اسوي بيدك الثانيه نفس سواتي بالاولى
ديما وهي تقاوم الدموع بعيونها وتمسك يدها المربوطه : حرام عليك
ام بندر: انقلعي انتي وياها على غرفكم لا اوريكم شغل الله
ريما وديما والدموع بعيونهم ومتوجهين لغرفهم جاهم صوت من ورى
...........: عساك قااعده تخانقين بناتي يا فوزيه
ريما وديما ماصدقوا اللي سمعوه والتفتوا على بعض وشافوا ابوهم اللي غاب عنهم فتره طويله ذا المره
ام بندر تلعثمت ولا عرفت وش تقول
ابوبندر كانت ملامحه جامده ومعصصصصصب مره من اللي سمعه .. بس رقت ملامحه بثواني وهو يشوف بناته يركضون لحضنه بسرعه والدموع ماليه وجيههم.. هذا ابوهم اللي عوضهم عن حنان الام كان لهم الاب والام بنفس الوقت مع انو امهم عايشه معهم وبنفس البيت بس بعيده عنهم بقلبها وروحها .. كانت لهم الام بالاسم ..وبس حتى الخدم والمربيات كانوا احن عليهم من امهم
ديما:بابا وحشتني موووت
ابوبندر: وانتي اكثر ياروح بابا
ريما: لاعد تغيب علينا كذا يا غلاي
ابوبندر: من عيوني يادلوعتي
ام بندر بتريقه: الحمدلله على السلامه
ابوبندر حس بتريقتها ووجه لها نظره كانت زي السهم حرقتها نظرته وندمت على نبرة التريقه اللي طلعتها
ابوبندر:مارديتي لي ؟؟ انتي كنتي تزعقين على بناتي
البنات سكتوا
ام بندر وهي تبلع ريقها خايفه من ردت فعل زوجها اللي اذا انفعل صار اسد: اي
ابوبندر: وتعترفين بعد.. وليش انشالله انا مو محذرك من ذا الشي
ام بندر بخوف: هم يعصون اوامري
ابوبندر: وش كانوا يبون
ديما بسرعه: كننا نبي نروح لبيت عمي ابومشعل لانو البنات مسوين عزيمه لبنات العايله وامي عيت نروح
ابوبندر ناظر بيد بنته المربوطه: وش هذا يا ديما
ديما بخوف خبت يدها تحت طرحتها اللي لسه مالفتها على شعرها
ابوبندر: من ايش هذا اللي بيدك حبيبتي
ديما خافت من ردت فعل ابوها لو درى انو امها هي السبب وناطرت امها بتردد
ابوبندر فهم انو فوزيه هي السبب: خير انشالله ,, وين بدر وسلطان؟
ريما: سلطان بالملاهي وبدر ماهو موجود ..
ابوبندر: وربي اني مشتاق لهم ..
ريما: ثواني بابا نودي عباياتنا انا وديما ونجي نقعد معك
ديما: اي وانا بروح اسوي لك النسكافيه اللي تحبه بيديني
ابوبندر وهو يناظر ام بندر بتحدي: انتو بتروحون لبيت عمكم وبتنبسطون ولاحقين على القعده سوى
ريما: مستحيييييل انا ماصدقت اشوفك ماني رايحه ولا مكان
ابوبندر: لا حبيبتي روحي انتي واختك وانبسطوا وسلموا لي على عمكم وزوجته والبنات وانا اصلا تعبان وبنام حتى عشى ماني متعشي
ديما: اكيد بابا ؟
ابوبندر بابتسامه حنونه : اكيد ياروح بابا
ديما: خلاص اجل احنا بنروح وبنرجع بدري عشان ننام ونقوم الصبح ونفطر سوى ونقعد مع بعض زي زمان
ابوبندر: تامرين امر يا شيخة البنات انتي.. بس بطلبك طلب انتي واختك
ريما وديما: امرررر
ابوبندر وهو يقرب من بناته ويمسح دموعم: هذي الدموع الغاليه مابيها تنزل الا من بعد عيني
ريما وديما بسرعه: بسم الله عليك بابا
ريما: مالنا غناة عنك وربي
ديما:ياجعل عمرك طويل يالغالي
ابوبندر ضاق صدره .. شغله يبعده عن بناته كثير مع انه مو محتاج ابدننننن ورث امه وابوه مكفينه بشكل مهوول حتى فلوسه مستثمرها زين بس هو يبي يبعد عن البيت باي شكل من الاشكال بسبب زوجته اللي ماهو طايقها واللي بتعرفون مع الايام ليش...
ابوبندر: يللاا حبيباتي روحوا الحين
ريما وديما كل وحده باسته مع خد : باي بابا
ابوبندر:الله يحفظكم ويخليكم لي يارب..
والتفت على زوجته والشرار يطلع من عيونه ,, فوزيه كانت واقفه عادي لكن قلبها يرعد من جوه والله لو درى عن سواياي بالعيال ما يخليني ولا يفكني منه شي
قررت تنسحب بسرعه بس صوته العالي المعصب سبقها
ابوبندر:فوزززززززززيه
ام بندر وقفت مكانها: .......
ابوبندر قرب من عندها: وش انك مسويه بديما
ام بندر:.....
ابوبندر مسكها من زندها وضغط عليها بقوه: انا سألت سؤال .. وش سويتي ببنتي
ام بندر وهي تحاول تفك يدها: ماهو اسلوب اللي تعاملني فيه يا سلمان
ابوبندر:مو انتي اللي تعلميني كيف اتعامل مع اشكالك سامعه ولا لا
ام بندر: وش فيها اشكالي مو عاجبتك على اخر عمرك
ابوبندر: ليش انتي عمرك عجبتيني .. خليني ساكت ولا تفتحين الدفاتر القديمه
ام بندر وهي تسحب يدها المحمره من يد زوجها القاسيه: لا تنسى انك حفيت عشان تاخذني
ابوبندر: وانتي الصادقه.. حفيت عشان ما احملك اسمي لكن ما اقول الا الله يرحمك يا يبه على التدبيسه اللي دبستني فيها انا وعيالي
ام بندر تصرخ بقهر: انت على ايش شايف نفسسسسسسسك
ابوبندر:انتي اللي على ايش شايفه نفسك.. بنت فقر لا رحتي ولاجيتي ورافعه خشمك بعد .. على الناس وعلى عيالي وعلي انا كمان
ام بندر بغبنه: تعايرني بفقري يا سلمان
ابوبندر: انتي اللي حديتيني على كذا.. ولا ماهو من طبعي احقر الخلق وخصوصا اذا كانت " قالها بقهر وقرف" زوجتي وام عيالي
ام بندر: وش المطلوب مني الحين موقفني هنا عشان تعايرني باصلي وفصلي
ابوبندر: انا موقفك عشان اعرف وش مسويه بعيالي بغيابي
ام بندر:اووووووووه عيالي وعيالي ناسي انهم عيالي كمان
ابوبندر: انتي عمرك ماكنتي لهم ام,..اخلصي وش مسوية بديما
ام بندر: تستاهل اللي ماتربت
ابوبندر: متربيه واحسن منك دامها رباة امي الله يرحمها
ام بندر:بعد بتنسب تربيتهم لحصيصه
ابوبندر: احترمي نفسك وانتي تطرين امي سامعه ولا لا.. واذا مو عاجبك الباب يفوت جمل.. وقسم باللي رفع السما وبسط الارض اذا مديتي او فكرتي حتى انك تمدين يدك على واحد من عيالي انو مايفكني شي من اني اجرم فيك سامعه ,, وتركها وطلع فوق لجناحه يرتاح
ام بندر انهارت وبصراخ وهي ترمي المزهريه على الارض من القهر: اكرررررررهك ياحقييييييييير والله لا تندمممممممم



بيت ابومشعل


ام مشعل: الهنوف .. وين دلال؟
الهنوف:ببيت الشعر تزين القعده
ام مشعل: اهاا.. اوكي انا بطلع تبون شي؟
الهنوف:لا سلامتك .. بس وين بتروحين
ام مشعل: بطلع انا وابوك نتعشى بره
الهنوف: هييييييييء بدووووووني
ابومشعل: اي بدونك.. انا وامك من جبناك ما قعدنا لحالنا اعوذ بالله
الهنوف تتزعل: اي طيب حطها علي
ابومشعل: يللا روحي لاختك بس
الهنوف: اوول مره تكلمني بذا الطريقه بابا.. كل ذا عشانك بتنفرد بحبيبة القلب
ابومشعل يحط عقله بعقلها: اي عشان بنفرد بحبيبة القلب.. يللا مناك بس.. ويسحب يد ام مشعل ويطلع بره
ام مشعل منحرجه: يابو مشعل بشويش
ابومشعل: بس بلا بشويش بلا هم..
ام مشعل للهنوف:اذا احتجتوا شي كلموني.. وسكرت الباب
الهنوف: اااااااااااااااه وناسه ابي زوجي زي ابوي
دلال: الهنوف.. منتي مغيره يختي؟
الهنوف : لا لبسي عاجبني..
سمعوا صوت بوابة البيت تفتح ونطوا لشباك الفله الطوييييل اللي يوصل لاخر الارض ومزين بستارات فخمه
الهنوف: وناااااسه هذي رنيييييم
وراحوا يستقبلونها

بسيارة محمد
محمد بملل: اففف وصلنا
ايان:لا ياشيييييييييييييييخ ما بغينا .. تسوق لي 20 ولفلفت فينا الرياض عشان تقعد مع حضرة اختي ويوم وصلنا ما عجبك بعد
محمد: يختي وش فيك علي انتي. ما تدرين اني اتحرى الثانيه عشان اقعد فيها مع ليونتي
ليان: الله لا يحرمني منك محمد
محمد بتنهيده: ولا منك ياروح محمد انتي
ايان: ما خلصتوا تغزل انتو.. ترى وربي لا اعلم امي
ليان معصبه: تراك صجيتيني
ايان تصفق: اي يا ماما باني على حقيقتك الشرسه خلك من التميلح والدلع قدام محيميد ووريه من انتي صدق
محمد: خليها تتدلع تعصب تسوي اللي يحلالها وش حارق دمك انتي.. وبعدين على اخر عمري انا صرت محيميد
ايان بعناد: اي محيميد حماده حمدمد اللي ابي
محمد: هذا وانا ابي ازوجك اخوي الغالي
ايان طلعت عيونها : وععععععع عساه سامي لا والله ماينبغى ذا الشراني اقوووول فمان الله .. وانتي يا جولييت اذا ما نزلتي بعد ثواني بترفعين راسك بتلاقين بو ماجد فوقه.. باي باي
محمد وليان: هههههههههههههههه
محمد: مابغت
ليان:اي والله
محمد: يللا عاد وريني وجهك الحلوو
ليان: ماني فاتشه هنا..
محمد: يللا عاد واحشتني
ليان: واحشتك تعال تغدى عندنا
محمد ما صدق: واللللللللللله
ليان: اي حبيبي والله
محمد: ياحلو ذا الكلمه منك
ليان استحت: طيب حبيبي الحين انا بنزل لا تسويها بنت امي وابوي والقى راشد بو ماجد فوقنا
محمد:ههههههه طيب حبيبي.. اجل وعدنا بهالكم يوم
ليان: اي حبي اكيد وبسوي لك الاكله اللي تحبها بعد..
محمد: لله لا يحرمني منك يارب
ليان: ولا منك ياقلبي



عند البوابه
الهنوف: توووووووووووووأم روووووووووووحي
ايان:حببب عمررررررررررررررررررررررررري
الهنوف تحضنها: وحشتييييييييني يختي
ايان: ههههههه ماكنك شايفتني امس بالمدرسه
الهنوف:يختي من زمان ما شفتك بره المدرسه وش ذا ما كننا بنات عم
ايان: اي والله الله ياخذ الايام فرقتنا
دلال: على هوووووونك يا جدتي .. منتي مسلمه علي
ايان: لابووو اللي مايسلم عليك
دلال:هههههههه شلونك حبيبتي
ايان: الحمدلله
دلال: وين ليان لا تقولين ما جت
ايان: الا بس مع حبيب القلب بالسياره
دلال: هوووو ما نزلت للحين
ايان: انا حاااااالفه حلف اذا ما لحقتني لا اكلم بابا يجي يثور فيها هي والعاشق الولهان
دخلت ليان على اخر كلماتها وهي تشيل النقاب: وجع انشالله انتي مخليه سيرتي على كل لسان
ايان: يوووو اثاريك هنا
الهنوف": ليتك طاريه مليووووووون يا ايونه
دلال" ناقصك خير انتي وياها
الهنوف: لا الحمدلله بس كذا دايم اسمعهم يقولون كذا
ليان: ماعليك منهم بس.. انا وربي تعودت على هبالهم ..
دلال: يللا تعالوا جوة خلينا رنيم لحالها
ايان: ياوييييل حااااااالي .. فيروووووز هنا بروح اخليها تستقبلني بموااااال
الهنوف: اي يلا مشينا
دلال وليان ناظروا ببعض بابتسامه على هبال خواتهم

ببيت الشعر

ايان: السلاااااااااااااااااااااام
رنيم بابتسامه عذبه زي ملامحها: هلا حبيبتي وعليكم السلام
ايان : بسررررعه يا حلوة ابي موال على كيف كيفي
رنيم: ههههه وش الطاري
ايان: زماااان ما سمعتك تغنين
رنيم: ابشري.. بس مو الحين عاد
ايان: اجل متى؟
رنيم: لما نكتمل كلنا على بعض
الهنوف" وععععععععد؟
رنيم: يمممه منكم دامكم اجتمعتوا علي اجل مافي لي مفر



وبعدها بنص ساعه كل البنات اكتملوا وقعدوا سوا سوالف وهبال



بيت ابوبندر


بدر كان توه صاحي من النوم ومصدددددع.. رفع جواله على طول محتاج يسمع صوتها دق عليها وجاه الرد بعد ثواني

شذى: هلا حبيبي
بدر: يا روووح حبيبك انتي
شذى: كيفك بدووور
بدر: بخييير دامك بحياتي
شذى: فديتك...
بدر: وش اخبار زوجة ابوك معك؟
شذى بأسى: ااااه بس وش اقول وش اخلي.. ما اقول الا الله يعينني عليها يارب ويفكني من شرها واذاها
بدر بحزن على حبيبته: معليش ياقلبي انتي تصبري كلها فتره انشالله واجيبك لي محد يقدر ساعتها يضايقك ولو بكلمه
شذى بحزن باين: تتوقع ينفع يا بدر؟
بدر: اكيد ينفع ياروح بدر.. انتي تفائلي لا تخافين.. من ناحيتي انا مافي شي يقدر يمنعني، لا تشيلين هم
شذى سكتت ما عرفت وش تقول.. ما تنكر انو كلامه طمنها مره بس تحس الموضوع كله غلط بغلط، ياما تمنت انها تتزوج بدر وتعيش معه








ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ






وتكوت كل حياته زي ماهو عمرها ، لكن في احساس داخلها يقول انهو مشوارهم مرة طوييييييل لين ما يجتمعون سوى ويتهنون ببعض، وطبعا كل هذا بسبب الفرق الاجتماعي بينهم..
بدر: الوووووو، شذى انتي معي؟
شذى صحت من افكارها: اي يالغلا معك انا
بدر: حبي ابيك تصيرين واثقه فيني اوكي؟.
شذى براحه: اوكي
وقعدوا يسولفون شوي وقفل منها عشان بيطلع اخذ له شور وغير ملابسه وطلع يشوف خواته بس ما لقى احد
بدر: غريبه وينهم .. ودق جواله محمد يتصل فيه
بدر: هلا
محمد:هلا بك .. وينك من الصبح ادق عليك ما ترد
بدر: كنت نايم.. خير
محمد: الخير بوجهك.. وش رايك نطلع
بدر: قدام.. بس شوف انا جوعان خليني اكل واجيك
محمد: لا لاتاكل .. انا قريب من بيتك عطني 5 دقايق نروح ناكل سوى بمطعم وبعدها نهجول وش رايك
بدر: صار .. اجل انتظرك ..
محمد: مع السلامه ..

بدر راح يشوف سلطان اخوه لقى المربيه اللبنانيه توها طالعه من غرفته
بدر: نام سلطان ؟
المربيه: اي مستر بدر هلأ نيمتو
بدر: تعشى؟
المربيه: طعميتو اخد لو شور وبعدا نام على طول
بدر:طيب ..وراح يشرب مويه على بال ما جاله محمد وطلعوا سوى



باستراليا

بشقة بندر وماجد
بندر كان يذاكر ومتحمممممممممس عالاخير لانه عنده امتحان بكره وصعب وكان سهران على كوب قهوه
دخل ماجد وهو يغني بصوته العذااااب

كلما ناظرت بعيونك اضيع
دارت الدنيا وصار الشرق غرب
منهو غيرك يشتري فيني ويبيع


انا مو ولهااان انا .. انا دنيا من الوله
محتاجك ابيك
بندر بعد ما اطربه صوت ماجد": اللللللللللللللله يابو بندر
ماجد ابتسم
بندر: انت ليش ما تشتغل مطرب
ماجد: ما بقى الا ذي بعد، اكابد بذا الغربه صار لي سبعه سنين وتاليتها اصير مطرب..
بندر:هههههههههه اي وين كنت
ماجد: كنت مع رنوشتي
بندر انقلب موده: انا للللللللللله
ماجد بنص عين : وش عندك بعد
بندر: ولا شي
ماجد: هذا لونك من اجي من عندها تقلب ابو جوي
بندر: فعايلك اللي تخليني اسوي كذا
ماجد:وش سويت الحين
بندر: ولا شي .. المهم ترى هانت كلها كم شهر ونرجع الرياض ونودع الغربه
ماجد:اي والله الحمدلله
بندر:خلصت اوراقك ولا لسه؟
ماجد: ما بقى لي شي ..اقول لك وش رايك ننزل الرياض بالاجازة اللي بعد اسبوعين
بندر سكت يفكر:والله مدري
ماجد:ياخي تعبت من الغربه ومشتاق لامي وابوي
بندر: اي والله حتى انا مشتاق .. خلاص ننزل الرياض ولا يهمك بس هاا ما نطول شهر واحد بس ونرجع هنا نكمل الثلاث شهور الباقيه عشان نتخرج صار؟
ماجد: اوووووووكي.. خليها مفاجأة لا تقول لولا احد حتى بدر لا تقول له
بندر: اوكي



بيت ابو رنيم

مشاعل كانت زهقانه فقررت انها تطلع مع احمد يتعشون ويتمشون شوي
لبست احلى ما عندها وحطت مطكياج خفيف لانهو وجهها ما يحتاج اصلا .. تعطرت من عطرها المفضل وخذت شنطتها ونزلت

مشاعل: الوووو احمد
احمد: عيووون احمد
مشاعل: وينك ؟
احمد": انا عند الباب.. اقرب؟
مشاعل: اي يللا بسرعه لا يشوفك البواب
احمد: اوكي..
وقرب لها وركبت
احمد"هلا بالزيييييييييييييين كله
مشاعل بابتسامه روعه: هلا بك
احمد : ارووووح فدى ذا الابتسامه يا ناس
مشاعل بجرأة: ياعمري انت
احمد خق عليها مووووت وقال بنفسه" صحيح قمرررر وحرام تتفوت لكنها احقر من عرفت"
احمد": ها نتمشى ولا نروح المطعم اول؟
مشاعل: لالالا تكفى على المطعم على طول اخاف احد ينتبه لنا واحنا ندور
احمد وهو يحرك: تامرين امر انتي...
وشغل المسجل على اغنيه اجنبيه وعلى الصوت وحرك

المطعم

كانو بدر ومحمد وخالد بالمطعم يتعشون ويسولفون ، والسوالف ماخذتهم بقوووووة
بدر: مو كن ناقصنا مشعل؟
محمد: اي والله.. دقت عليه جواله مقفل
خالد: اكيد نايم.. ولد عمي واعرفه كلما يجي ينام لازم يقفل جواله
محمد: حسافه كان ناقصنا هووو
خالد: مو مشكله نلتقي اليوم بالاستراحه عالليل ونشوفه
محمد: ليش احنا الحين وشو مو ليل ؟
بدر: هههههه قصده اخر الليل يا حمار
محمد: حمار بوجهك..
واستمروا الشباب على ذا الوضع لين دخل
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
مشاعل واحمد المطعم وبكل جراءة كانوا ماسكين يدين بعض وقعدوا على الطاولة اللي كانوا حاجزينها باخر لحظه
احمد: ها حبيبتي تبين تشربين شي ولا ناكل على طول؟
مشاعل اللي كانت متلثمه بلثمه مطلعه نص وجهها الحلو: لا نشرب اول
احمد: حاضرين للحلوين ..
وطلبوا لهم شي

الطاولة اللي قدامهم
كانوا الشباب يسولفون وسكتوا لفتره فسرح خالد باللي قدامه بدون قصد
بدر: هييييييييي انت
خالد : هاااا
بدر يلتفت للمكان اللي كان يناظره خالد: وش هااا اكلت البنت بعيونك
خالد وهو يناظر بدر: ما كنت اطالعها
بدر بخبث: وشلون ما كنت تطالعها وعيونك كانت بتطلع عليها ، ماكن معها احد ياخي استحي افرض كان اخوها ولا يقرب لها، وش فيك ما عندك خوات انت لو قام عليك
خالد ارتاع: بسم الله وش فيك انت كذبت الكذبه وصدقتها الحمدلله والشكر، مسرع طلعتها اخته وانه بيقوم يضربني وش ذا الخيال اللي عليك
بدر: وانا من جدي اتكلم
خالد: وش من جدك؟؟ بالله ترضى انك تخلي وحده من خواتك تطلع بذا المنظر قدام الله وخلقه ؟؟
بدر وهو يسرق نظرة ثانيه للبنت اللي كانت قدامهم اللي هي مشاعل وقال بقرف: لا والله ما ارضى
محمد اللي كان يشرب الكولا ولا همه اصلا ولا كان وده يلتفت لانو ليان عنده مكفيته وبالدنيا كلها: ماكنكم طولتوها وسويتوا من الحبه قبه، وبعدين وش عليكم انتوا من بنات الناس، خلوهم بحالهم
بدر بمزح استفز خالد: فهم ذا الدرج اللي قاعد قبالك !!!
خالد بنفسه" لا حوووول وش افهمه ذا اقول له اني احب اختك ولا افكر بغيرها اففف منك يا بدير"
خالد: ياخي ما اناظرها انت شلون تفهم..
بدر: ههههههههههههههه طيب طيب ياخي امازحك

مشاعل كانت تضحك مع احمد وفجأة ضحكت بصوت عالي
التفت عليها خالد لا شعوريا وجت عينه بعينها
خالد يقول لمحمد: انا كني اعرف ذا البنت
مشاعل ارتاعت وانصدمت:هيييييييييييييييييء
احمد : وش فيك
مشاعل ماقدرت تكتم صدمتها اللي باينه على وجهها.. حبيب قلبها وعمرها قدام عيونها .. لااا وهي بعد مع شخص غريب عليهم كلهم .. مع خويها .. وش تسوي يارب .. معقول يكون عرفني؟.
احمد: وش فيك
مشاعل انتبهت انو عيال عمها خالد وبدر قدامها ومعهم واحد تذكر انها شافته بس ما تدري وين: عيال عمي هنا
احمد التفتت بسرعه: هناا
مشاعل بهمس وخوف: قصصصصر حسك اقول .. ويللا مشينا
احمد بخووف وهو ياخذ مفاتيح سيارته من الطاولة ويحط حق العصير اللي طلبوه : يللا
وطلعوا بخطوات سريعه من المحل
خالد مايدري ليش قلبه ما تطمن لذا الشخصين فقرر يلحقهم

احمد ومشاعل وهم يمشون وينزلون من الدرج ,, لان المطعم كان دورين
احمد: تتوقعين عرفك؟
مشاعل: ما اظن .. هو من زمان ما شافني، ما اظن انه انتبه لي..
احمد وهو يفتح باب سيارته : اسمعي يا مشاعل من بعد اليوم لا اعرفك ولا تعرفيني سامعه
مشاعل وقفت مصدومه وهي تسمع كلامه: نعممممممم ؟!!!!
احمد وهو يركب/: اللي سمعتيه
مشاعل فاقت من صدمتها على صوت سيارة احمد وهي تشتغل وفتحت الباب وركبت بسرعه لانها شافت خالد يقرب لهم من بعيد
حرك احمد بسرعه

خالد وقف يناظر السياره وهي تبتعد
خالد: كني اعرف ذا البنت انا من قبل .. مدري وين قد شفتها..
وقرر يرجع للشباب

بسيارة احمد
مشاعل بعصبيه وهي ترخي لثمتها: انت وش قلت من شوي
احمد وهو ماطلع فيها: اللي سمعتيه .. مابي اي شي بيني وبينك.. ناقص انا مشاكل مع اهلك.. وكمل بسخريه..يا حلوة لو انك ناسيه انتي تكونين بنت مين احب اذكرك
مشاعل: ماله داعي الطنازة سامع ولا لا.. انا عارفه زين من اكون ومن بنته .. الدور والباقي عليك.. لانك لو كنت تعرفني زين ماكنت فكرت تتركني او تبعد عني
احمد قطب حواجبه : وش قصدك؟
مشاعل وهي تحط يدها على خصرها بدلع : قصدي انت فاهمه زين..
احمد:"ما يهمني وش تسوين.. واعلى مافي خيلك اركبيه
مشاعل بقهر: انت كيف اصلا تتجرأ وتتركني وانا كل الشباب يحفون وراي.. انت انجنيت؟؟ نسيت انك كنت بتموت علي لين تكرت وعطيتك وجه؟؟ ونسيت انك تحبني وتموت فيني.؟
احمد بطريقه استفزازية: احبك؟؟ هههههههههههههه اكيد مجنونه انتي .. مستحيل احب وحده زيك
مشاعل بقهر كاتمته جواها: ماشي يا احمد حسابي معك رح يكون عسير.. الهم ودني لبيت عمي
احمد: سوري يا ماما .. المكان اللي جبتك منه بوديك له
مشاعل: نفذ اللي قلت لك عليه وودني لبيت عمي سامع ولا لا.؟؟ وعلى فكره بمجرد ما انزل من سيارتك انا اللي بطلع من حياتك فاهم ولا لا.. بس طلوعي من حياتك ثمنه غالي مررررره يا احمد، بتدفعه غصبببببببن عليك,, وربي لا تندم ، وكلمة تقولها مشاعل بنت حمد ماتثنيها ولا تتراجع فيها ..
احمد سكت لانه حس انه زودها بتحقيره لها وانه اذا ما نفذ اللي تامره فيه الحين ممكن تسوي له مشكله لها اول مالها تالي مثل ما هددته ..
قال بزهق: وين البيت؟؟



عند البنات.. ببيت ابو مشعل

القعده كانت على الكيف.. البنات مليين المكان ..ويسولفون وياكلون ومدري وشو ...
وكانوا في غير بنات العايله كذا بنت من صاحبات دلال والهنوف.. (رؤى ، ايمان, الاء) اما بنات خالة دلال والهنوف اعتذروا من العزيمه لانو ابوهم بيسافر ويبي يقعد معاهم

ايان:رنوووووم يللا عاد انتي واعدتني انك تغنين لي
رنيم: ياربي يا ايان استحي
ايمان: وش دعوه رنيم تستحين مننا ترى محنا اغراب
ايان: اي كذا اموووون قولي لها
رنيم وهي تغطي وجهها بيدها : مابييييييي
رؤى: عن الدلع يللا رنوم سمعت انو صوتك حلووووو
مها: واحلى من الحلا ماشالله
الاء: حمستووووووني يللا غني
رنيم استسلمت مالها مفرر منهم ..
رنيم: طيب وش تبون تسمعون؟
دلال: امممم ابي على بالي حقت شيرين
ايمان: وييي يا قدمك يا دلول .. لا لا ابي لا يهمك حبيبي حقت عبدالمجيد
ليان: مابي ابي اغنية حبيب الحب..
ايان: اييي عشان حبيب القلب يحبها اجل لا تغنينها كاشفتك يالملعونه
البنات:ههههههههههههههههه
اثير: يللا رنيم غني اي اغنيه مو شرط احنا نطلب منك .. اي شي منك بيكون حلوو
رنيم بنعومه :اوووووووكي
سكتت شوي وتذكرت ماجد وقتها.. وبدت تغني اغنية تذكرها فيه وبدتها بصوتها الحنون

غبت يوم وعذرنـــاك
وبولهنا انتظرنـــاك
يللا ارجع كفايـــه
بصراحه فقدنـــاك
يعني ما صاحت اذنـك
ما بكى الشووق منـك
ماصرخ يووم حزنـك
لحظة اللي طرينــاك
في غيابك نسينـــا
وش لنا وش علينـــا
شاغل البال فينـــا
ليتنا ما تركنـــا
بصراحه فقدنـــاك
انجبرنا نخليــــك
تبتعد عن مراسيـــك
بس واللي يخليـــك
حتى بالحلم شفنـــاك


البنات سكتوا فتره
رنيم استحت: ياليتني ماغنيت
قاموا صفقوا بقووووووة .. وصارخوا
الاء: ماشالله ما توقعت صوتك حلو كذا
رنيم استحت: تسلمين حبيبتي انتي ..
ايان بلقافه: فقدتي مين ؟؟
رنيم: ياااااربي.. تراها اغنيه وش فيك انتي ؟.
الهنوف تجاري ايان: متأكده انو الموضوع بس كذا؟
رنيم: هههههههه اي حبيبتي الموضوع بس كذا


الا بدخلة مشاعل وهي مرتبكه واعصابها تلفانه من احمد
البنات التفتوا بسرعه لانو صوت الباب كان قوي
رنيم باستغراب: مشاعل
مشاعل: اي مشاعل وش فيك
رنيم: وش جابك
مشاعل تتخصر: لا يكون ماكان ودك اجي..
رنيم: مو القصد بس انتي قلتي انك منتي جايه
مشاعل وهي تفصخ عبايتها : غيرت رايي..
رنيم حست انو في انَ بس ما فكرت كثير..
دلال تهلي: هلا والله بميشو تو ما نور البيت
مشاعل بلا مبالاة: اهلا بك
دلال سكتت ولا علقت
الهنوف تهمس لايان: يارب وش جابها ذي
ايان بنفس الهمس: مدري عنها هادمة اللذات ومفرقة الجماعات
ريما: وينك ما تنشافين يا مشاعل
مشاعل طالعت ريما بنص عين.. تكررها من قلبها وهي نفسها ما تدري وش السبب": مشغوله
ريما:........
الاء لرؤى: قمررررر ذا المشاعل
رؤى: اي والله انها تخقق
الاء: بس شايفه نفسها مره ماهي زي رنيم
رؤى: يحق لها يختي شايفه ذا الوجه اللي عليها
مها تبي تلطف توتر الجو اللي سببته مشاعل بجيتها: اقول بنات وش رايكم نشغل الستريو ونردح لليل
ديما: اي والله انها فكره ولا كل الافكار
ريما: اقووول ديما عن الرجه ، مو كفايه يدك ناويه على الثانيه؟
دلال: اي صح ديما وش فيها يدك حبيبتي
ديما بابتسامه: طحت من الدرج
دلال: سلامتك والله
مشاعل بهمس: ليتها باختك .. مع انكم اثنينكم تستاهلون
رنيم سمعتها وعطتنها نظره محترمه
ديما: الله يسلمك.. يللا بنات خلونا نرقص
مها: ايييي يللا ..
وشغلوا البنات الاغاني وصاروا يرقصون كلهم الا مشاعل اللي كانت تراقبهم بس وتفكر باذا كان خالد عرفها او لا.. لو عرفني كان والله ما عتقني ولا القاه الحين فوق راسي.. بس وش اللي خلاه يلحقني؟؟ ااااه يا خالد وربي انك معذبني.. متى تحس فيني خلاص تعبت ..


وبعدها البنات كلهم تعشوا وقعدوا يكملون رقص لليل
الشباب..
محمد: ياخي بفهم انا وش اللي خلاك تركض فجأة كانك ملحوس
خالد: شبهت على البنت اللي كانت مع الرجال
محمد: من بتكون يعني؟
خالد: اهي وحده وخلاص..
بدر: ها شباب نروح الاستراحه؟
محمد: يللا ..
خالد يفكر.. ياخي انا مدري ليش عندي احساس اني قد شفت البنت هذي قبل كذا بس مدري وين.. وجهها مألوف لي.. واللي زاد شكي انها تقريبا قامت بعد ما انتبهت لنظراتي لها .. هذا الشي من جد بيجنني .. معقوله تكون عارفتني وانحاشت لانها خافت اكشفها ؟؟اوووووف وانا وش له اقلب ذا الموضوع براسي؟؟ خلني كذا احسن لي ..

عند البنات
كانت اصوات الاغاني ماليه المكان والبنات شغالين رقص ووناسهه وصراخ وصوت الاغاني الاجنبية ماليه المكان الكل كان متحمس الا مشاعل كالعاده كان الوضع عندها عادي و اقل من عادي
فجأة اشتغلت اغنيه هاااديه خلت البنات يقعدوون شوي عشان يرتاحون
اثير:ااااااااه تعبت
دلال:هههههه يعطيك العافيه رقصتي لين دختي
اثير: خلاص عاد لازم ارجع البيت عاد
الهنوف: لييييييييييش !!
اثير ابتسمت من رجة الهنوف: غدير حرقت جوالي من الصبح وهي تدق تبيني ارجع وانا سافهتها
دلال:ليش ما جت معك طيب؟
اثير: اليوم دي جي وحده من صاحباتها وكانت واعدتها تروح من زمان عشان كذا
الهنوف: المره الجايه خليها تجي مررره خاطري اتعرف عليها اكثر
اثير وهي تقرص خد الهنوف: من عيوووني يا قمر
دلال: بنااات مين تجي معي نجيب الحلا
رنيم: حرام عليك بعد في حلا وين احطه ذا بطني امتلت
دلال: لا حبيبتي مالي شغل.. بتاكلين يعني بتاكلين ..يللا قوموا من تساعدني فيكم
محد رد عليها
دلال طلعت عيونها: ووجع انشالله تحركوا
الهنوف: وش الله حادك ماكثر الله بذا البيت الا الخدم
دلال تتخصر وبنص عين: ضيوفي مو ضيوف الخدم
ايان: مننا ضيوف احنا راعين بيت.. بس تحبين الشقا لعمرك
اثير بابتسامه: يللا دلوو انا بقوم معك
دلال: هووو لا حشى مافي يقومون ذا البغلات يتحركون
ايان اللي كانت منسدحه على الارض : مالبغل غيرك قومي هزي طولك مع نفسك
دلال: طيب طيب انا اوريكم .. " وفكرت انو اثير خلاص بتكون زوجة اخوها ومصيرا تتعرف على البيت باركانه ليش ما تقوم معها"
دلال: يللا اثورتي
اثير: يللا حبيبتي
ديما: شغلوا شغلوا الاغاني الصاحيه خلونا نردح قبل ترجع دلال
مها:هههههه يللاا .. بحط لكم شكشكه..


بالمطبخ..
دلال: ياربي وييين طقم الصحون الجديد؟ سيتي؟
سيتي: يس مس
دلال: وين الطقم الجديد حق الصحون ابي صحون الحلاا
سيتي: فوق .. في دولاب كبير
دلال: ااااه بس.. مدري وش لقفكم تطلعونه هناك .. اثير حبيبتي انا بروح اجيب الصحون وانتي ولا عليك امر صبي العصير بالكاسات
اثير: طيب..



بغرفة مشعل.
مشعل كان حران وهو نايم وقام معصب: افففففففف وش ذا الحر اللي انا عايش فيه من طفا المكيف وانا نايم
طالع ريموت المكيف وهو مستغرب.. لقاه جمبه ، اكيد طفيته بالغلط وانا نايم لانه كان تحت
تافف بقرف.. اكره شي بالنسبه له انه ينام بالحر ..
وطلع بره يجيب له مويه.. لقى موية البراد شوي وماتكفي حتى كاس...هنا من جد عصب
مشعل: الله ياخذهم من خددددددم مدري ليش ما يتمون شغلهم .. ونزل تحت معصب


بالمطبخ كانت اثير تصب العصير بالكاسات الكريستال الراقيه وهي متحمسه ...
الا بدخلة مشعل: سييييتيييييييييي
و........


اكمل لكم بالبارت الجاي

هذا البارت اطول من اي بارت.. لانو اللي قبله كان قصير
مع حبي







ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ








الجزء الخامس

الشباب كانوا مستانسين بالاستراحه اللي يشيش واللي يلعب سوني واللي يغازل يعني جو كل الشباب بكل الاستراحات

خالد يتثاوب: ياخي فيني النوووم
بدر: وييييين تونا بدري...
خالد: ابي انام ما نمت البارح زين
بدر: وش ماكل عقلك انت هاا
خالد بنص عين: انت وش عندك مسلتمني من اليوم دق..
بدر: ما تشوف حركاتك ؟؟ هي اللي تخليني احكي
خالد: اففف منك .. وخذا الجوال ودق على مها
مها:هلا خلوود
خالد: هلا مهاوي.. ها ما خلصتي
مها: اوووه اخوي راضي اليوم علي وداني وبيرجعي
خالد:هههههه شفتي كيف
مها: امممم شوي وتعال لسه بناكل حلا
خالد بزهق:حلي بالبيت
مها: مابي ابي مع البنات .. وبعدين ترى انا مايحصل لي اشوفهم دايم خلني شويات
خالد: ياربي منك ,, ترى ابي انام هلكاااااان
مها: خالد عاد خلاص ابي اقعد شوي عادي عندك اطلع وانا وناستي ما كملت، وبعدين دامك مرره تبي ترجع وتنام روح البيت وانا ارجع مع السواق
خالد: ايوووووة .. عشان الجوهرة تطب ببطني
مها ضحكت بخفه: اجل انتظرني
خالد استسلم: امري لله نستنى شوي
مها: وه فديتك يا احلى اخ
خالد:هههه يلا وخري.. باي
مها: بايات
مشاعل بلقافه: امم وش كان يبي خالد
مها استغربت من مشاعل خصوصا انها ما تحكي معها الا نادر واقل من النادر بعد مع انهم عيال عم: ولا شي
مشاعل: كيف ولاا شي وانتي تقولين له شوي
مها ابتسمت بخفه: مو شي يستاهل الذكر ..
ايان ببلاهة: وانتي وش لك شغل اخ واخته يحكون انتي وش لك
ليان: وش ذا ايان .. وش دخلك انتي
مشاعل مررره انقهرت من ايان لانها فشلتها كان ودها تقوم وتضربها لين تدوخ .. وانقهرت زياده لانها ما قدرت ترد على ايان هذا وهي مهجدة كل احد
ايان: بعد بعد ذا اللي ناقص.. والتفتت على مها
ايان: لا يكون بتروحين انتي
مها: لا اشوة اقنعته اقعد شوي
الهنوف: اي بعد احسب.. الحين وين دلال طولت
مها: اي والله واثير بعد
الهنوف: خليني اروح اشوفهم....



بالمطبخ..

مشعل وقف مصدووووم من اللي شافه
حلوة ..جميله..روووعه ما عرف وش يقول ...
مشعل مين هذي ؟؟ من وين طلعت
واثير مسكينه كان ودها تبكي من الفشله من هذا وليش قاعد يطالعني كذا ..اااااااااه ياربي ،فكرت تهرب بس وين تروح ماهي عارفه اي شي بذا البيت والاخ ساد الباب بوجهها ,, لفت لقت الفرج، الباب الخلفي !!! ماتدري وين بيوديها مو مهم.. المهم اي مكان غير اللي هي فيه .. حاولت تفتحه بس كان مسكر ..وسكرت الدنيا بوجهها من جديد.. لفت حول نفسها والاخ واقف مصنم يطالعها وماهي عارف ليش ما يتحرك ويفتح لها الطريق
استسلمت اثير وغطت وجهها بيدنيها وعطته ظهرها
دخلت الهنوف: دليييييل وينك انتي و .... وانصدمت لانو مشعل هنا
الهنوف تخبطه: مشيعل انت وش تسوي هنا
اثيربنفسها ااااه يارب هذا مشعل بعد يارب وش اسوي
مشعل بارتباك: هاا.. مدري
الهنوف تطالعه بنص عين: اطلع اطلع ما تشوف البنت مسكينه بتموت من الفشيله
مشعل حس على دمه اخيرا وطلع
الهنوف راحت لاثير وخبطتها على كتفها وقال بمزح دمه ثقيل:مسوية غراميات مع اخوي
اثير خنقته العبره وصارت تدمع: لا والله مو انا هو ...
الهنوف: ههههههه امزح امزح معك وش فيك انتي ...
اثير صاحت من جد فشيلتها فشيلتين مو بس شافها مشعل الا ودرت الهنوف بعد ياربي وش يفكها من لسانها
دخلت دلال: اثوور سوري تاخرت عليك بس. وانفجعت يوم شافت اثير تبكي
دلال: وش فيك اثير ليش تبكين
اثير:............
دلال بعصبيه: الهنوف وش سويتي لها اعترفي
الهنوف بخوف: وربي ولا شي انا دخلت لقيت مشعل هنا
دلال:مشعل هنا!!!!!!!!
الهنوف: اي وربي شفته بس طلع بعد ما دخلت
دلال: ياخزياااااااااااااااااااه شافك
اثير زادت بكاها الحين وش بيقولون عني
دلال فهمت: اااه بس من ذا المشيعل خذي حبيبتي اشربي مويه
اثير شربت المويه وهدت: انا بروح البيت
دلال: لا والله ما تتحركين
الهنوف: خلاص شافك وانتهى الوضع خلي عنك الدلع عاد
دلال عطت الهنوف نظره سكتتها
اثير: لا من جد خلاص لازم اروح
دلال: طيب ناكل الكيكه
اثير: على بال مايجي السواق
دلال: اوكي حبيبتي براحتك


عند مشعل

مشعل: ياويل حالي .. وش ذا الزين .. من هذي!! وربي خقق من تكون هذي.. ودموعها بعد ياحلوها ويا حلو شعرها .. اففف اعوذ بالله من الشيطان وش قاعد اقول انا ..
وتذكر انه بيخطب رسمي بعد كم يوم وضاق صدره صحيح ماصار شي رسمي بس خلاص .. وضاق صدره مايبي يتزوج ولا يبي اللي امه نقتها مع انه مايعرفها ولا شافها من يومهم صغار مررررره بعد ومرتين .. انا بحاول اقنع امي تصرف نظر عن ذا الزواج..
انسدح على سريره ورجع يفكر باللي شافها تحت ..



عند البنات ..
اكلوا الكيك وقضوها سوالف لليل .. وراحوا صاحبات دلال والهنوف وماصار في احد غريب
مشاعل قمة الملل عايشته .. وفوق هذا كانت خايفه مووت من الموقف اللي تعرضت له هي الحقير احمد..
انا اوريك يا احمد ان ماعرفتك قدرك.. اجل تتركني ؟؟ انت تتخلى عني ولله لا اخليك تندم..والله لا اوريك منهي بنت حمد ال....
رنيم:مشاااااااااااااااعل
مشاعل : وجع ليش الصراخ
رنيم: يا سلام.. صاير لي انادي عليك سنه
مشاعل بملل: اخلصي وش تبين
رنيم: يللا السواق بره بنروح..
مشاعل كان روحها ردت لها .. خذت شنطتها وطلعت حتى بدون ما تسلم على البنات او تودعهم
رنيم تفشلت من بجاحة اختها وسلمت على بنات عمها
رنيم: معليش بنات تعرفون اخلاق مشاعل باخر الليل كيف تكون
ايان: ههههه باخر الليل بس.. دايم اخلاقها اعوذ بالله
رنيم ضحكت بخفة وليان خزت اختها
ريما: عادي حبيبتي احنا بنات عم مو اغراب
رنيم وهي تبوس ريما: عسى ربي ما يحرمني منك يارب.. دلال
دلال: لبيه
رنيم: مررره شكرا على العزيمه والله من زمان ما تجمعنا وانتي جمعتينا ووسعتي صدورنا
دلال: هوووو وش دعوه حبيبتي .. مابينا شكر انشالله الجايات اكثر وبننبسط زياده ...
رنيم وهي تلبس عبايتها: انشالله حبيبتي,, يللا عن اذنكم بنات
الكل: اذنك معك..

التفتت ديما على اثير: وش فيك اثير
اثير اللي كانت ساكته طول الوقت ضايق صدرها: ولا شي
ديما: ولوووو .. لا تخبين عني .. انا زي اختك
اثير بابتسامه حلوة: ما تقصرين ديوم حبيبتي.. بس والله فيني النووم وابي ارجع البيت
ديما: تونا.. لسه قاعدين
اثير: لا خلاص من زمان وانا هنا .. وبعد ابي انام مره مرهقه
ديما: سلامتك حبيبتي..
اثير : الله يسلمك يارب..

بعد نص ساعه البيت خلا من البنات كلهم
ودخلوا الهنوف ودلال الفيلا
دلال وهي ترمي نفسها على الكنبه: ااااااه والله اليوم كان طويل
الهنوف: اي والله .. مرره تعبانه
دلال: ما ادور الا السرير انا ... ااااه بس لازم اتحمم مقدر انام كذا
الهنوف: يللا مو مشكله شاور على السريع وينتهي الموضوع ..
دخلوا ام مشعل وابو مشعل: السلام عليكم
دلال والهنوف: وعليكم السلام والرحمه..
الهنوف بنص عين: ما بغيتوا تجون
ابو مشعل: ياااارب من ذا البنت اللي بتذبحني.. زوج وزوجته طالعين انتي وش تبين
ام مشعل:هههههههههه
الهنوف تتصنع الزعل: كذا يا بابا :( هذا وانا بنتك حبيبتك اخر العنقود تحطم فيني كذا
دلال: اللي يطق الباب يسمع الجواب
ابو مشعل: كفوو والله بنتي الكبيره الحلوة
الهنوف تتخصر: لا واللللللله الحين دلال صارت الحلوة وانا صرت كخه
ابومشعل يغيضها: اي
ام مشعل: هوو ابو مشعل.. وش جاك حطيت راسك براس بنتي
ابو مشعل: نشبت لي انا وانتي..
الهنوف بزعل وحمق: انا رايحه انام احسن لي من ذا الحكي الي يضيق الصدر بذا الليل.. وطلعت الدرج زعلانه من ابوها..
ابو مشعل: ههههههههههههه
ام مشعل: حرام عليك ياخي .. كذا زعلت بنتي
ابو مشعل: ما تزعل مني بنتي فديتها.. انا اتصرف معاها بكره انشالله اعرف كيف اراضيها..
دلال: هههههه اجل الله يعينك على مراضاتها يبه .. مرررة بتكلفك ترى
ابو مشعل: كلي لكم .. عساني افداكم
دلال: الله لا يحرمنا منك يارب..
ابو مشعل: ولا منكم .. يللا عن اذنكم ..نورة انا طالع انام
ام مشعل: طيب بتطمن على كل شي انشالله واجيك..
ابو مشعل هز راسه بالموافقه
قعدت ام مشعل بعد ما جت الخدامه وخذت عبايتها: ها دلول بشريني كيف كانت عزيمتك؟
دلال بفرحه: والله كانت ابطل عزيمه.. مررة انبسطنا والبنات انبسطوا
ام مشعل: الحمدلله.. يللا حكيني وش سويتوا؟
دلال قالت لامها كل اللي صار لهم .. بس ما قالت لها عن موقف مشعل واثير لانها حست انو ماله داعي تقول.. وبعد لانها ماتدري وش ردة فعل مشعل بعد ما شاف اثير .. هي عجبته او لا
ام مشعل: الحمدلله..
دلال: اييييييي وجت مشاعل
ام مشعل باستغراب: مشاعل !!! غريبه مو بالعاده تتجمع معكم
دلال: من جد غريبه.. انصدمنا كلنا يوم شفناها..
ام مشعل: يمكن حبت تتقرب منكم
دلال بلا مبالاة: اما مشاعل.. كثري منها ماما مافي امل.. كل الناس ينصلح حالها الا بنت عمي مشاعل .. اي وبعد جت بعد رنيم بفتره طويله ماجت معها
ام مشعل: ماتدرين عن ظروفها
دلال: صح
ام مشعل : الله يهدي الجميع .. وين مشعل اخوك؟
دلال: بغرفته اكيد او بالملحق حقه مدري وين بالضبط
ام مشعل: طيب تعشى؟
دلال: مدري والله
ام مشعل: هووو وراك ما تدرين عن اخوك يا كافي
دلال: ماما!! مشعل ماهو بزر حشى.. المفروض توصينه علي مو العكس
ام مشعل: فديته عاد هو ماهو مقصر معكم ابد
من اي ناحيه
دلال: اي والله ما قصر.. عساني ماخلا منه
ام مشعل: انا بقوم اشوفه واتطمن عليه قبل ما انام..
دلال: وانا بعد بقوم اتحمم ونااااااام حدي تعبانه
ام مشعل: يللا حبيبتي اجل تصبحين على خير
دلال: وانتي من اهله ...

بيت ابو بندر
دخلوا البنات اليوم متطمنين وقعدوا يسولفون على بال ما يوصلون لمدخل البيت الكبير .. لانو ابوهم رجع يعني امهم ابدن مارح تسوي لهم سالفه على تاخرهم .. مع انهم ما تاخروا اصلا.. بس امهم تحب تسوي لهم مشاكل على اي شي يسوى ولا ما يسوى ..

ديما:يااااااي ماني مصدقه انو بابا رجع
ريما: ولا انا والله.. مرة مبسوطة .. وكملت بحزن ، انشالله يطول بقعدته هنا مو مثل كل مره اسبوع وخلاص يرجع
ديما: يااارب .. والله اني اتمنى من كل قلبي..

شوي وجا بدر وراهم
بدر بروقاااااان: يا مساااااااااااء الخيييييير
ريما: اي مساء قول صباح
بدر: مساء او صباح .. اهم شي انه خير بشوفتكم
ديما: يالبى اخوووي يا ناس ..
بدر: لبببى كلللللك.. الا اقول وليش متاخرين ها؟؟
ريما: اما متاخرين
بدر: اي.. ولا ما خفتوا من امي تسوي لكم مشكله
ريما: ههههههههههههه ما الوووووومك ما دريت
بدر : وشوووو
ديما: بابا
بدر: وش فيه؟
ديما: بابا رجع من لندن ..
بدر والفرحة غمرته: ابوي رجععععع
ديما: ايييييييييييي
بدر بارتياح: اللللللللللللللله يبشرك بالخير.. وانتوا شفتوه ؟
ريما: اي.. وقعدنا شوي معها وقال لنا روحوا انبسطوا ووسعوا صدوركم ولاحقين على القعده بكره
بدر: طيب وامي؟
ريما: ماما ما قالت لنا ولا شي بوجود بابا
بدر فرحته ما اكتملت : عسى ما تخانقوا
ريما نزلت راسها: لا بس شدوا بالحكي شوي
بدر تنهد بصوت مسموع
ديما: انشالله خير بدر حبيبي
بدر: انشالله.. طيب اكيد هو الحين نايم.. خلونا نروح ننام الحين وبكره انشالله نصحى من الصبح عشان نقعد معاه
البنات: انشالله .. ودخلوا الغرفه وكل واحد توجه لغرفته عشان ينام

بيت ام عبدالرحمن
اثير كانت بغرفتها والنوم مجافيها .. تفكر بالموقف اللي صار لها اليوم مع مشعل.. مره كانت محرجه بسبب ذا الموقف البايخ..
يارب انه يخقق.. ما توقعته حلو لذا الدرجه ابد .. بس كنه جريء.. ماشال عينه من علي..
اففففففف والله فشله .. لا وبعد شافتنا الهنوف ودلال درت.. اخاف يعلمون احد !! يعني مين بيعلمون انا ووجهي,, شكل تأثير الصدمه علي كان قوي واجد .. بحاول انام ابرك لي
ويوم بدت تنعس وغفت عينها دخلت عليها اختها غدير مسرررررررررعه وفتحت الباب
اثير فزت من نومها: بسم الله الرحمن الرحيم
غدير بنص عين: وش فيك تسمين ؟ شايفه وحش قدامك؟
اثير: لا والله شايفه مجنونه.. انا بعرف بس متى تخفين عن هبالك ذا ؟ بغيتي توقفين قلبي حررام عليك
غدير بلا مبالاة: اختصري السالفه يللا وقولي لي وش صار اليوم؟
اثير: وش صار يعني ؟ جمعة بنات عاديه
غدير": لا واللللللللللله .. ابي التفاصيل الممله .. مين جا ومن ما قدر يجي.. وش سويتوا وش كانوا البنات للابسين ووش كليتوا وش حكيتوا عنه
اثير بطنازة: ما ودك اقول لك بعد مين اللي جاب كل وحده من البنات للعزيمه
غدير: تتطنزين !!!
اثير: اجل !! تبني اجاوب على كل هذا مهبولة انتي ولا صاحيه
غدير: يللا عاد احكي,,
اثير: ماني حاكية الحين شي .. ابي انااااااام اطلعي بره وقفلي الباب والنور وانشالله بكره احكي لك كل شي تبينه
غدير: لا مابي ابي الحين مافيني نوم
اثير: غدير تكفين اطلعي والله يومي كان طويل ماني قادره اركز ابي انام
غدير : ليييييييش وش صار لك اليوم ؟ لا يكون شفتي حبيب القلب
طبعا غدير قالتها بمزح ما توقعتها ابد ممكن تصير
انتفضت اثير من لقب حبيب القلب .. كنك داريه وش صار اليوم
اثير وشو وتصيح : تكفييييييين اطلعي بنااااام بكره احكي لك كل شي بس اعتقيني الحين لوجه ربك يختي
غدير قامت بحمق بعد ما صفقت اختها بالمخده على وجهها بقوة: افففف منك انتي يالعجوز.. انا اشك انو عمرك 91 مو 19 على ذا الكسل اللي انتي فيه
اثير ضحكت على هبال اختها: تكفين عاد غدورة الامورة خليني الحين وبكره انشالله بحكي لك كل اللي تبينه ..
غدير حركت يدها بلا مبالاة وهي تطلع : غضب عنك تحكين لي اصلا ماهو بيدك .. وقفلت الباب
اثير ضحكت : ههههههههه خبله تذكرني بالهنوف و ايان .. كنهم اختي.. الله يستر علينا لا تجمعوا !!!



بيت ابو مشعل

ام مشعل طقت الباب على ولدها اللي ما كان نايم
مشعل: ادخل
ام مشعل: السلام عليكم
مشعل عدل جلسته: وعليكم السلام.. هلا يمه
ام مشعل: هلا مشعل... نايم للحين
مشعل: لا يمه صاحي من زمان
ام مشعل: طيب تعشيت.؟
مشعل: لا والله مالي نفس..
ام مشعل: ليش يمه ؟
مشعل: ابي اكمل نوم.. وتعرفيني عاد احب انام خفيف
ام مشعل: طيب اسوي لك اي حاجه خفيفه تاكلها ماتقعد على معدتك
مشعل: لا يمه مشكوره .. برجع انام الحين
ام مشعل :على هواك يمه
مشعل قعد يفكر يقول لامه الحين انه مايبي اثير من جد ولا ايش؟؟ خايف من ردة فعلها وزعلها بس بنفس الوقت يحس انه مستحيل يتزوجها .. والسبب انه ما يحب احد يمشي رايه عليه مهما كان الشخص.. ممكن يتغاضى عن ذا الشي قدام امه و ابوه بس مو على حساب نفسه وسعادته ابد .. وفوق كذا هو حاب يختار زوجته بنفسه بدون محد يتدخل.. صحيح هذا الشي تقريبا ما يصير بمجتمعنا وكذا .. بس مشعل غير.. ما يحب يسوي شي ماهو مقتنع فيه

ام مشعل: يللا تصبح على خير وانا امك
مشعل استوقف امه: يمه
ام مشعل التفتت: هلا
مشعل: يمه بحكي معك بموضوع
ام مشعل جلست على طرف السرير: خير انشالله
مشعل: كل الخير.. وقال بتردد ..يمه ,, انا مابي اثير
ام مشعل بتملل: انا لللللله.. احنا ما خلصنا من ذا السيره !
مشعل: مارح نخلص الا واحنا متفقين
ام مشعل: بس انا مابي غير اثير لك
مشعل: وانا مابي اثير
ام مشعل: انت توك ماتعرف مصلحة نفسك...
مشعل: يمه ماني بزر .. اعرف اقرر انا.. وابي اختار زوجتي بنفسي
ام مشعل: عشتوووو .. وين احنا فيه تختار زوجتك بنفسك
مشعل: يمه لا تغيرين الموضوع.. انا اثير مابيها وهذي كلمتي وقلتها
ام مشعل: بتمشي كلمتك علي يا مشعل
مشعل: ماعاش يمه من يمشي كلمته عليك.. بس اثير مابيها مابيهاااااااااااااا
ام مشعل: بكره لا شفتها وعشت معها رح تتقبلها وتحبها
مشعل : مارح استنى لبكره ..احنا فيها من الحين مابيها ورجاءا اصرفي نظر عن ذا الزواج
ام مشعل وقفت وبتحدي وبعصبيه: ماني صارفه نظر يا مشعل .. ويا كلمتي او كلمتك اللي بتمشي ونشوف اذا تقدر تخالف اوامري ولا لا.. ورح تتزوج اثير غصبا عليك.. ولا ترى وحق اللي رفع السما ياولد بطني .. اني لا اتبرى منك ليوم الدين.. وهذاني حذرتك
وتوجهت للباب..
مشعل كان شاد على قبضة يده بقووووة من العصبيه والقهرر
وقبل لا تطلع امه التفتت عليه: انا كلمت امها وقالت بتشاورها وبتشاور اخوانها وبترد لنا بعد كم يوم جهز نفسك ولا تعاند.. ولا ترى اعاندك زياده واخلي الزواج والملكه بيوم واحد..
مشعل مارد بس نزل عيونه
ام مشعل طلعت وخلته..
مشعل ماتكلم من القهر ابدددددددد انسدح على السرير بكل قوته: ماشي .. انا اوريكم !!!


اليوم الثاني
استراليا

كان بداية يوم جديد بالجامعه الامريكيه .. تشوف اللي قاعد يقرا له كتاب واللي يمشي مع حبيبته متجهين لمحاضرتهم .. واللي قاعد يفطر على عجل ... يعني باختصار كل واحد منهم عايش جوه

بالكافتيريا ..
كانوا رانيا وصاحبتها سميه قاعدين يشربون لهم كوفي على رواق ..
سميه: وش عندج كنج فيج شي قارصتج
رانيا: وش فيني بعد
سميه : مدري عنج.. ثبتي يا معوده وش بلاج تتحرقصين جذي
رانيا: ما جا ماجد الزفت
سميه: وهو وينه الحين
رانيا : مدري عنه ... اففففففف هو واعدني انه يتريق معي اليوم ..
سميه : يقالج الحين كلش مهتمه على وجوده معج وحواليج
رانيا بنص عين: طبعا ماني مهتمه.. بس مابي ادفع حق ريوقي ابيه هو يريقني
سميه: واااااي منج انتي.. انا بريقج خلاص لا تحاتين .. انتي شي غريب ما قد شفت مثلج ، تموتين على القرش مع انو عايلتج ماعليها قصور من ناحيتج
رانيا: انتي صاحيه ولا مينونه .. تقارنين فلوسي الملاميم بثروة ماجد واهله
سميه: هههههههههههه وانتي الصاجه
رانيا بغرور: اكيد انا صاجه,, انا رانيا مو حيا الله .. كل شي اعمل حسابه عدل ... ورفعت جوالها
سميه: منو بتحاجين؟
رانيا: بحاجي الدعله ماجدوو اشوف وينه لهالحزه



شقة ماجد وبندر

كان كل واحد منهم بساااااابع نومه .. صحيح ما كان عندهم محاضره الصبح بدري.. بس ماجد كان يبي يروح من الصباح عشان يقعد مع رانيا لانو عنده ضغط مررره جامد طول اليوم.. ويبي يروح يحجز عشان سفرته للرياض هو وبندر ، وماله الا هالساعتين يقعد مع حبيبته

رن جوال ماجد اللي حس فيه على طول
رد وبصوت كله نوم: الووووو
رانيا: ماجد
ماجد : يا روووووووحه
رانيا: انت وينك عني لهالحزة
ماجد: ليش حبيبي كم الساعه؟
رانيا: الساعه 8 ونص ..
ماجد: اوووف .. تاخرت عليك سوري حبيبتي
رانيا: وين اصرفها هذي.. جي عاد ؟!! ترى مو اول مرة تسويها وتلطعني
ماجد وهو يفرك عيونه: حبيبتي اسف راحت علي نومه .. انشالله شوي واكون عندك ولو اضطريت اكنسل جدولي اليوم كله لعيونك انا حاضر بس انتي هدي
رانيا: اوووه يا كثر اعذارك..
ماجد: حبيبتي لا تزعلين .. يللا شوي وانا جايك
رانيا: نشوووف .. وقفلت حتى بدون ما تقول له باي
ماجد تعود على كذا اذا كانت زعلانه منه ، لازم تطلع زعلها من خشمه مو بس عيونه
قام وغسل وجهه وصلى اللي فاته .. ودخل على بندر
ماجد: بندر
بندر:......
ماجد: بنددددددددررررررررررررررررر
بندر بانزعاج من صوت ماجد العالي: هااااااااااا
ماجد: ههههههه هوى .. قوم منت رايح الجامعه؟
بندر: ليش كم الساعه؟
ماجد: 8:40
بندر:الللللللللللله المستعان .. ياخي وش يقومني الحين وانا اول محاضراتي 11
ماجد: بكييييفك ..
بندر: انقلللع لا بارك الله بعدوك وصك الباب وراك خلني انووم
ماجد: هههههههه طيب..
وراح غرفته وقعد يلبس.. ووقف قدام المرايا وقعد يمشط شعره الطويل اللي لاخر رقبته وهو يغني بصوته الخيااااال


انا النهارده صحيت على صوتهااا
الله على ده صووت .. ده كان واحشني مووت
مهي دي اللي كان زمان معاها بنسى كل الناس
قالتلي نرجع بس بشروطها قلت لها متفقين يا ستي وموافقين
ومش هبص لحد تاني غيرك من النهارده ..

وراح اخذ مفاتيح سيارته وساقها للجامعه وهو يدندن بنفس الاغنيه لين وصل لحبيبته بالكافتيريا ..

سميه من شافت ماجد مقبل عليهم بابتسامته الحلوة خذت كتبها ووقفت
رانيا: على وين بالله
سميه : اخليج ويا حبيب القلب.. قالتها وهي تأشر بعيونها على ماجد اللي كل ماله يقرب من طاولتهم
رانيا بتريقه واستحقار: على هووونج بس.. الا حبيب الغبره وانتي الصاجه ..
سميه عطتها نظره وضحكت عليها
ماجد: السلااااااااام
سميه: وعليكم السلام ..
رانيا: ......... ماردت
سميه بنفسها .. واااااااي منه يجنن ياخذ العقل خسارة فيج هالجمال يا رانيا
ماجد وعيونه على حبه وحياته كلها
سميه بمياعه: وشلونك ماجد؟
ماجد وهو ماشال عينه من على رانيا: انا بخير دام حبي بخير
رانيا بلا مبالاة قاعده تكمل القهوة حقتها
سميه: يللا عن اذنكم .. اخليكم الحين ..ومشت
رانيا تاخذ شنطتها وكتبها وتوقف
ماجد: ويييييين
رانيا: لااااااا عقب ما خلصت اشغالك فضيت لي
ماجد : حبيبي غصب عني.. راحت علي نومه والله
رانيا: وين اصرف اعذارك؟ تراها كثرت يا ماجد
ماجد: ياروح ماجد غلطت ومنك السماح..
رانيا تقعد بعد ما سحبها ماجد برقه عشان تقعد وهو يغني لها
اصبر شووووي تكفى
اجلس هنا جمبـــــــــي
مشتااااق لك قلبي
والشووق ما يخفى
في نظرة عيوووني
وكمل بتنهيده اخر مقطع من الاغنيه
وهو يقرص خد رانيا بخفه : ما شفت وشلووووووني
رانيا بدلع: مابي اعرف وشلونك
ماجد: افاااا ليه يابعدهم؟ كل ذا زعل ياروحي
رانيا: يحق لي ازعل ..
ماجد: اسف حبيبتي.. وقعد يراضيها لفتره لين مارضت كالعاده بهديه






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ








الجزء السادس

يوم الجمعه عدى مرره عادي على ابطالنا وماصارت فيه احداث ابد..
يوم السبت
بيت ابو ماجد



كانت ام ماجد صاحيه من الصبح عشان تفطر زوجها وعيالها قبل ما يروحون دواماتهم .. قعدت تدور ببيتها اول شوي تتاكد من تنظيف الخدم.. وبعدين توجهت لغرفة متعب

ام ماجد: متعب
متعب:.........
ام ماجد: يمممه متعععععب
متعب: هممممممم
ام ماجد: قم يمه عشان يمديك تفطر قبل لا تداوم
متعب وبصوت كله نوم: شوي يمه شوي
ام ماجد: اي شوي الله يهداك.. قوم
متعب وهي ميت نووم: يمه تكفين بس 5 دقايق
ام ماجد تطلع من غرفة متعب وهي تتحلطم: هذا اللي انا اخذه منك ومن سهرك.. تفرفر لي بالشوارع طول الليل والصبح تعيي تقوم.. مدري كيف تنجح انت وانت اخر سنه وش بتسوي وقت الجامعه الله يهديك غصب عليك

غرفة ايان
ام ماجد: يللا اياااان قومي
ايان: مابي اداوم ماما
ام ماجد: اقوول لك قومي وش ما تبين تداومين انتي
ايان: يمه تكفين مالي خلق اداوم اليووم ما عندي شي مهم
ام ماجد: هوو تحسبين حالك بجامعه انتي؟؟ بالمدرسه كل شي مهم اصلا.. يلا قومي لا اوريك شغل الله..
ايان: يمه روحي صحي ليان وبعدين ارجعي لي << حركتي لما ماما تقومني

ام ماجد: ليان ما عندها دوام الا متاخر.. ماهي صاحيه الحين
ايان وهي شوي وتصيح: ياااااااربييييي يمه مابي ادرس مابي اشتغل مابي يصير عندي مستقبل بصير فراشه زيييييين
ام ماجد بعصبيه: هوووووو .. الله لا يزين للعدو حال انشالله!! انهبلتي انتي ..
ايان وهي تخبط الارض وهي متوجهة للحمام وشوي وتبكي: ياربي القاها منين ولا منين
ام ماجد تضرب كف بكف: لا حول ولا قوة الا بالله العلي العظيم.. ياربي عيالي كسالى على مين مدري ، خليني اروح اشوف الفطور قبل لا
انهبل منهم ...


على الفطور
دخل ابوماجد: صباح الخير
ام ماجد وايان: صباح النوور
ابوماجد وهو يتلفت: اجل وين ليان ومتعب.
ام ماجد: ليان ما عندها دوام الا متاخر ، ومتعب ولدك عيا يقوم
ابو ماجد: هه وش ذا الحكي ما صحى للحين!!?
ام ماجد: لا والله ما صحى عذبني ماهو راضي يقوم
ابوماجد:بروح اشوفه
ايان بشماته:ههههههه احسن يستاهل متيعب ياويله من ابوي
ام ماجد خزتها: وش فيك على اخوك وش سوى لك بعد؟؟؟
ايان وهي تشرب عصيرها: ماسوى شوي بس قاهرني
ام ماجد تهز راسها يأس من بنتها
ربع ساعه لين متعب عندهم تحت
متعب وهي مقفله معه: صباح الخير
ام ماجد وايان: صباح النوووور
ايان:هههههههههههه
متعب بنص عين: وش ذا الضحكه
ايان: احسن تستاهل ما سوى فيك ابوي
متعب: بتنطمين ولا بذا الكوب على وجهك؟
ايان: يمه شوفي ولدك
ام ماجد قاعده تصب لها قهوة وهي ساكته ولا ترد على عيالها لانها متعوده على زعيقهم بالصبح: تستاهلين.. اللي يطق الباب يسمع الجواب
ايان طلعت عيونها: مااماا بغيتك عوون صرتي فرعون!
ام ماجد بحزم: فرعون بعينك يللي ما تستحين ، والتفتت على متعب ,, وين ابوك؟
متعب وهو يشرب نسكافيه: طلع
ام ماجد ارتاعت: وين راح ؟
متعب: قومني.. قعد على راسي ربع ساعه لين صحيت وقال لي بطلع عندي اجتماع مهم الساعه 7
ام ماجد : حسبي اللللله على بليسك من ولد.. ما خليت ابوك يفطر ولا حتى يشرب قهوته
متعب:................
ام ماجد عصبت: عشان لما المره الجايه عاد اصحيك.. تقوم سامع من اول ما اناديك سامع ولا لا
متعب: ياربيي وش سويت الحين انا؟
ام ماجد: كل هذا وتقول ما سويت شي؟ نزلت ابوك بدون فطور عشان كان يصحيك وضيعت عليه الوقت
متعب: يمه تكفين والله مصدع يكفي
ايان:ههههههههههه
متعب عصب: انتي لين الحين تضحكين!!! قومي اشوف
ايان :وين؟
متعب: عالمدرسه يللا اشووووووف
ايان بلا مبالاة تكمل عصيرها: لسه ما خلصت فطوري
متعب: عمرينك ما خلصتي .. قومي يللا لا اكب باقيه على ملابسك يللا اشوف
ايان تستنجد بامها بنظراتها بس امها ماعطتها وجه
ايان: يمه قولي شي
ام ماجد:...........
ايان: ماما يعني يرضيك اطلع بدون ما اكمل فطوري
ام ماجد: قوووومي يابنت لسه تبين تفطرين ،الساعه 7 الا ربع وانتي لسه بتفطرين؟ اللي يبي يفطر على رواق يقوم بدري..
متعب: يللا اشوف قدامي..
ايان :............
متعب بصراخ: يلللللللللا
ايان قامت من مكانها بعصبيه بعد ما سحبت شنطتها بقوة وراحت
متعب: مع السلامه يمه
ام ماجد ماردت على احد: جاها صدااااااع من عيالها وحنتهم على الصبح نزلت راسها وهي حاطه يدينها عليها
ام ماجد: ماتيييلدااا .. جيبي بندوووول صكووووا راسي..




بالسياره
ايان: مسوي رجال هاا
متعب: رجال غصب عنك يالبزر .. احترمي نفسك احسن لك
ايان: انت البزر.. وماصدقت وكبرت .. لكن انا اوريك
متعب: ايان انطمي لا وربي ما اجيك واخليك تنلطعين بالمدرسه لحالك .. نسيتي نفسك انتي؟ تراني اكبر منك عيب عليك
ايان بتحدي: كانك رجال على قولتك سويها
متعب: والله بتندمين ..


=-=-=-=-=-=--=-==-=-=--=--=-=-=-=-

بيت ابو بندر

ابوبندر قام من الصبح .. ونزل تحت قعد بالصاله يشرب قهوته ويقرا جريدته.. كان متعود على الهدووء
سمع فجأة صوت بزر يبكي جاي من احد صالات الفيلا .. قطب ابو بندر حواجبه
هذا صوت سلطان...
وقام بيشوفه

لاني: come here soltan
سلطان يبكي : no
لاني: yalla soltan
سلطان بصراخ اكبر وببكى: noooooooooooo
ابو بندر بحنية: سلطان
سلطان وعيونه مليانه دموع التفت على مصدر الصوت .. الصوت هذا ما تعود يسمعه كثير بحياته بس يعرف انه كلما يسمعه يلقى الامان والوناسه .. ضحك من بين دموعه ونادى وهو شاك بشخصية الانسان اللي قدامه
سلطان: بابا ؟؟؟؟؟؟
ابو بندر: اي حبيبي تعال.. وفتح له حضنه
سلطان راح يرككككض لين وصل حضن ابوه وقعد يكمل بكى
ابو بندر يمسح عليه بحنان: ايش في بابا؟
سلطان: بابا لا تروح ..
ابو بندر حزن على ولده .. عياله الباقين شابعين من حنانه الا سلطان اللي ما كان يشوفه الا كل فين وفين.. حس انه مقصر بحقه مررره خصوصا انه فاقد حنان الام بحياته بشكل واضح ...
ابوبندر للمربيه: وش فيه سلطان؟
لاني: ما يبي اكل ولا يبي نوم
ابو بندر اشرها لها تنصرف واخذ ولده لحضنه وقعد بالصاله
ابوبندر: ليش حبيبي ما تبي اكل؟
سلطان : مابي
ابوبندر: شبعان؟
سلطان: لا جوعان
ابوبندر ضحك بخفه على ولده: جوعان ليش ما تاكل حبيبي؟
سلطان: انا ابي اثوف التيفي واكل بث لاني تقول لا
ابوبندر بنفسه: حسبي الله عليك يا فوزية.. لو انك مهتمه للولد كان مارميتيه للخدم اللي يعبرون ويدبرون فيه على كيفهم
سلطان: بابا
ابوبندر: عيون بابا
سلطان ببراءة: ايث جبتلي؟
ابوبندر: جبت لك اشياء كثييييير حلوة بس مو الحين اوريك اياها
سلطان: ليه
ابوبندر: لما تاكل .. بوريك الاشياء طيب؟
سلطان: لازم؟
ابوبندر: اي حبيبي لازم
سلطان: اووكي.. لااااااااني
ابوبندر ضحك على ولده.. وجت المربيه
لاني: يس
ابوبندر: جيبي فطور سلطان
لاني: اوكي
قعد سلطان بحضن ابوه شوي وابوه يلاعبه لين ما صحوا البنات
ريما: صباح الخير يا احلى بابا
ابوبندر:هلااااا بنتي صباح النووووووور والسرور
ديما: صباح الخير يا غلاي
ابوبندر: صباح النور يا عيوني .. احلى صباح بالدنيا صباحي فيكم
بدر نزل: السلاااام عليكم
ابوبندر تهلل وجه يوم شاف ولده: هلا هلا والله بابو سلمان هلا
بدر: ههههههههههه يبه ارسي لك على بر من ابو سلمان فينا انا ولا بندر؟
ابو بندر:ههههههههه كلكم بتجيبون سلمان انت واخوك وخواتك
بدر نزل وباس راس ابوه: الحمدلله على السلامه يالغالي
ابوبندر: الله يسلمك من الشر.. كيفك يابوي وكيف شغلك؟
بدر: الحمدلله ماعليه..
ابوبندر: هاااا لا يكون ابو تركي مضايقك بشي هنا ولا هناك قول لي
" ابو تركي هذا الشخص اللي بدر يشتغل بشركته ورح يكون له دور بالرواية انشالله "
بدر:لا والله بالعكس يعطيه الف عافيه .. ماهو مقصر معي باي شي ورايته بيضا
ابوبندر: والنعم والله بابو تركي
ديما: بابا .. انت تعرف ابوتركي ؟
ابوبندر: ايي حبيبتي .. كننا ندرس سوا ايام الثانوي والجامعه
ديما : وللحين اصحاب ماشالله
ابوبندر: ولين بكره انشالله.. ابو تركي اخو دنيا وما في الدنيا له مثيل
ريما: الله يخليكم لبعض
ابوبندر: يخليكم انتو لي يا كل حياتي .. ويرجع لنا بندر بالسلامه انشالله ونلتم كلنا سوا من جديد
الكل: امييين
وقعد ابو بندر مع عياله وفطروا واتكلموا سوا .. ولا واحد منهم راح دوامه الا بدر عشان عنده اجتماع مهم
اما ام بندر ما طلعت من غرفتها ابد ..مع العلم انها وابو بندر كل واحد منهم له غرفه خاصه من بعد ما جابوا سلطان لانو المشاكل بينهم زادت وصارت لرب السما ...


في المدرسه.. بحصة الاحياء اللي كانت الحصه الاخيره
ايان بتملل: افففف احد يحط الاحياء الحصه الاخيرة؟
الهنوف بملل اكثر: ومن سمعك.. الود ودي اصقع راس الاستاذه بذا المسطره اللي تلوح فيها من صباح ربي حولتني فيها
الاستاذه : ايان والهنوف ممكن بدون صوت ؟
اياان والهنوف: ان شاء الله
ايان سفهت الاستاذه ورجعت تكمل سوالف: اقول الهنوف، وش صار على خطبة مشعل؟
الهنوف بحمق: مدري ، كلما سألت احد بالبيت سفهني وقال انتي صغيره وش لك بذا السوالف ومشعل نفسه ماهو معطيني وجه يعصب علي كلما فتحت معه السالفه
ايان: اففففف طولوها ترى.. قولي لهم نبي العرس يكون قريب خاطري بالطق والوناسه
الهنووف: ابشري عمتي بقول لهم ولا يهمك
الاستاذه وصبرها بدى ينفذ منها: بنااااات ممكن تسكتون؟ ولا ترى بفرقكم
الهنوف وايان يعتدلون بجلستهم": طيب

وبعدها بعشر دقايق رن الجرس معلن انتهاء الحصه الاخيره

بمدرسة متعب


متعب كان قاعد بالساحه مع صاحبه ريان ولا هو ناوي يطلع قاعد يشرب بيبسي ومتكي على الجدار
ريان: متعب منت طالع؟
متعب ببرود: الحين لا
ريان: غريبه مو بالعاده .. العداه اول ما يرن جرس قبل الاخيره وانت بره المدرس، المره هذي قاعد لي
متعب: ههههههههه اي .. ماني طالع الحين ياخي يا علي اخت لسانها اطول منها ، قلت اربيها والطعها هناك لين تتربى
ريان: صاحي انت.. تخلي اختك بالمدرسة لحالها
متعب وهو يكمل البيبسي حقه ببرود : لا تخاف ياخي .. اذا تاخرت عليها 10 دقايق بس بتركب مع بنت عمي ويرجعونها البيت..
ريان: بسلامتك.. انت واختك تصلحون انا ما علي فيكم، المهم تعال نروح نتغدى بماك حدددي جوعااااان
متعب وهو يرمي العلبه بالزباله: يللا





بالجامعه

كانوا البنات بالكافيتيريا متجمعين ويسولفون
دلال: اااااااااااه تعبت متى يجي الويك اند
ايمان: الويك اند مره وحده.. حبيبتي تونا السبت
دلال: تعبت من ذا الدراسه ابي اسبوع استجمام .. والله كرفت كرف ماقد كرفته
ليان: هذي ضريبة الجامعة
ريما: هههههههه المشكله يا بنات عمي تتكلمون وكنكم تدرسون طب ... الحين اللغات فيها كرف.. والله حاله !!!
الاء: طبعا بتقولين كذا حبيبتي.. انتي بلبل تتغنين بالانجليزي تغني مو زينا يا حافظ جملتين ما نركب على بعض
ريما شهقت
ليان: قلللل اعوذ برب الفلق .. لا تنظلينها اذكري الله
الاء: هههههههههه ما قلت شي عاد لا تطبون بحلقي
ريما تكش عليها
دلال: ههههههههههههه لا تخافين عيون البنت ماهي حاره
ريما: الواحد بعض الاحيان يحسد نفسه بنفسه ما تبينه يحسد غيره
الاء: الللللللللله خليتوها حسد الحين.. ما اقول الا مالت عليك وعليها..
دلال: بنات تبون اجيب لكم شي تشربونه ؟ على حسابي ترى
ايمان: اووووه ما شالله .. من متى الكرم؟
دلال بنص عين وهي تحرك شعرها بدلع: ليش حبيبتي معودتك تفطريني على حسابك كل يوم ؟؟ ما يجيب لكم الا انا
ايمان: بشويش طيب لا تطيحين علينا من ذا المياعه
ريما: ابي نسكافيه
الاء باستنكار: بذا الحررررر !!!
ريما: مشتهيته
ليان: وانا ابي عصير مشكل
الاء: وانا جيبي لي عصير على ذوقك..
دلال وهي تطالع ايمان: وانتي مير عناد ماني جايبة لك شي ..
ايمان طلعت عيونها: شف بس!!
دلال راحت وهي تضحك وجابت طلبات البنات وودتها لهم
ايمان: ماجبتي لي صدق
دلال وهي تضحك وتأشر على الفرابيتشينو : الا هذا لك اخبرك تحبينه موووت
ايمان: لا خلا ولا عدم
ريما: دلال.. وين السكر
دلال وهي تدور: ماحطت؟؟
ريما: لا ..
دلال: خلاص بروح اجيب.. وهي بتلف خبطت بوحده خبطة جاااامده خلت دلال ترتد على ورا
البنت : عممممممى ما تشوفين
دلال طلعت عيونها من وقاحة البنت: اسفه
البنت : وين اصرفها ذي؟
دلال بلباقة: قلت لك اسفه.. ليش بتسوينها سالفه
البنت وهي تأشر على عصيرها اللي انكب: وهذا وش اسوي فيه الحين من يعوضه لي وانا موقفه ساعه على بال ما اجيبه من الزحمه
دلال ياذي النشبه: اذا على العصير انا اجيب لك غيره .. بس خلاص عاد لا تسوينها سالفه
البنت: ما بقى الا ذي بعد
دلال رفعت حاجبها باستغراب: الحمدلله يارب
البنت: شايفه مجنونه قدامك تتحمدين ؟؟
ايمان نطت: هيي يالحبيبة.. قالت لك اسفه وش تبينها تسوي بعد تحب راس جنابك عشان ترضين
البنت: اولا انا ما كلمتك ، ثانيا لي اسم مو تناديني هيي
ايمان تتكتف: والله ما تشرفنا بالاسم
البنت بغرور: ولا تتشرفين اصلا
ايمان: يللا بس روحي لا اخلي ذا الجامعه كلها تتفرج عليك..
جت بنت ثانيه وتنادي: تهاني وينك تاخرتي؟
تهاني: ما تشوفين ذا الغبيه كبت العصيير حقي...
اميره: ليش ما تشوف؟
تهاني: مدري عنها.,.
دلال بشوية عصبية: الظاهر الحكي معك ضايع انتي واقفه تعلين صوتك وتطولين لسانك عشان عصير ب 5 ريال.. عيب عليك ، قلت لك بعوضك بلاش قلة حيا
تهاني: وكمان تعلين صوتك وتطولين لسانك..
دلال لفت عنها وسفهتها وراحت تجيب السكر لريما

تهاني عصبت من حركتها
وجت بتروح وراها لكن مسكتها اميره
اميره: خليك منا الحين الكلاس بيبدى
تهاني رضت ومشت مع صاحبتها

ليان:عساهم البلا انشالله ما بغوا يفكونها
ريما: ضيقوا صدرها الحين تطنقر اليوم كله
الاء : ياناس اكره ذا البنتيييييييييين
ايمان: تعرفينهم؟؟
الاء: اييييي ياما سووا لاختي وصاحباتها مشاكل
ايمان: باي مستوى هما؟
الاء: زينا مستوى خامس ، بس بقسم ثاني اتوقع محاسبه او شي زي كذا
ريما: وايش جابهم مبنى اللغات
الاء تهز راسها: والله مدري..
جت دلال وعلى شفايفها ابتسامه بسيطه يالله تنشاف وهي جايبة السكر لريما
ريما تحاول تروقها: وووه يا زين المبرطميييين يا نااااااااااااس
دلال ابتسمت غضب عنها
ليان : اي كذا يا بعدهم، يعني معقولة للحين ما تعودتي على ذا الاشكال؟
دلال: وش اسوي ما احب اتعامل معهم ابد
ليان: نضطر اننا نتعامل معهم .. وش نسوي..
ايمان بشوية عربجة: يا حلووو روقها.. ترى اذا حسيتك للحين زعلانه والله لا اروح امردغها الحين واخليها هي والبلاطه سوى
دلال ضحكت على صديقتها
الاء: يممممممه منك .. انتي لحظة تصيرين ناعمه وبثواني تقلبين عربجيه ؟
ايمان: وش ترجين مني دامني بين 5 عيال..
ريما بضحكه: الللله يعينك على نفسك




بكلية الفنوون
رنيم كانت قاعده ترسم وبحمااااس على احد المقاعد الموجوده بره وهي تدندن بلحن عادي .. ومرت وحده من قدامها
رنيم بسرعه: هدييييل
هديل التفتت وابتسمت: هلا والله رنيم .. كيفك
رنيم: انا بخير حبيبتي وانتي كيفك
هديل: ماشي الحال
رنيم بحرج: هديل، انا ماني عارفه وش اقول لك بس حقيقي انا مرة اسفه من الكلام اللي قالته لك اختي ، انا عارفه انها كانت بقمة الوقاحه معاكي، وانا ابد ماني عاذرتها و..
قاطتعتها هديل: رنيم .. انتهينا من الموضوع ، انا عارفه اختك مشاعل زين زين وما يحتاج تعرفيني عليها ابد ، وعارفه اطباعها ولا اخذ بكلامها اصلا لاني اشوفها بزر ولا ينشره عليها
نزلت رنيم راسها بحرج
هديل ترفع لها راسها: وش دعوه رنيم، قلت لك ما يحتاج تنحرجين من تصرفها، انا عارفه ومتأكده من انك شي وانو اختك شي ثاني تماما، ربي خلق وفرق بينكم ، لا تحطين ببالك اوكي
رنيم: والله كنت ناوية ادق عليك واعتذر لك بس حسيت انو اعتذر بوجهك احسن
هديل: مابينا هذا كله انا وانتي خوات واكثر من خوات
رنيم: يعني انتي مو زعلانه الحين
هديل تهز راسها بمرح: ابدا
رنيم حضنت صديقة عمرها بقوووووة وقالت وهي تاخذ شنطتها ودفتر لوحاتها من المكان اللي كانت جالسه فيه: اذا كذا اجل يللا تعالي انا عازمتك على الفطوور
هديل باعتراض وفيها ضحكه: ولا يمكننننن ، انا اللي عازمتك، وبعدين وش فطوره الحين الله يهديك؟ الحين وقت غدا .. يللا تعالي واتا عازمتك واختاري اللي تبين
رنيم ابتسمت لصاحبتها ومشوا سوا..





بيت ابو بندر

ابوبندر كان يسولف مع عياله من الصبح لين الظهر وتغدوا سوى وكملوا قعدة سوا لين استأذن منهم ابوهم انه يروح يكمل شغله ..


ديما: فديييييييت بابا والله اشتقت لجلستي معه
ريما: الله لا يبين غلاه بس
ديما: تتوقعين يطول بالقعده هنا؟
ديما: يالييييييت والله
على دخلة امهم عساه مايقعد ماني طايقته
ديما سكتت هي وريما ولا علقوا على كلام امهم
ام بندر: شكل كلامي ما عجبكم
ديما : ماما لو سمحتي ما احب احد يحكي عن بابا كذا ولا ارضى عليه
ام بندر: رضيتي ولا انرضيتي .. كلام بخاطري بقوله سامعه ولا لا.. وهي تلبس عبايتها
ديما وريما: سكتوا ولا علقوا .. امهم عطتهم نظرة وطلعت
ديما: كل يوم على ذا الحال احنا
ريما: ولا يهمك .. روحي ذاكري احسن لك الامتحانات قربت وابيك تجيبين نسبه عاليه
ديما: الله كريم..


---=----=----=----=----=----=----



مدرسة البنات ..
ايان كانت بره تنتظر اخوها متعب يجي لكنه ما بين
ايان:اففففففف مو بالعاده يتأخر علي ذا كله
جت الهنوف من ورها: هاا ايان ما وصل متعب
ايان عصبت: لا الزفت ما جا انا اوريه ..
الهنوف:طيب دقي على البيت شوفي
ايان: ما جبت جوالي والمشرفه قافلة المكتب حقها..
الهنوف: وانا جوالي ما جبته.. طيب تعالي معي انا اوديك وش دعوه احنا خوات وبنات عم
ايان: لالالا اخاف يجي متعب ولا يلقاني والله يلعن خيري
الهنوف: انتي تعالي بس معي وماعليك منه .. من متى وانتي تعملين حسابه ولا تخافين منه
ايان: من صباح ربي واحنا طقاق سوى مابي ارجع على مشاكل وطقاق بعد، خليني كذا ملطوعه بذا الحر احسن لي بدال الصجه ووجع الراس
الهنوف: براحتك.. يعني امشي انا الصراحه طولت مره وانا انتظر الاخ يشرف ياخذك ولازم ارجع الحين
ايان: خلاص طيب الله معك
الهنوف: وطمنيني عليك لما توصلين اوكي
ايان: اوكي حبيبي...
وعدت نص ساعه زياده وايان مسكينه منقوعه بره تنتظر اخوها اللي للحين ماشرف
ايان شوي وتصيح: يااااااااااااااااارب يبين عاد تعبت رجلي من ذا الوقفه وش ذا الحررر..المدرسه سكروا بابها الا شوي
من ورا ايان جت صديقتها شهد
شهد : ايان
ايان التفتت: هلا
شهد:للحين مارحتي
ايان: لا للحين انتظر سيارتي ولا بانت .. انتي ليش ما طلعتي للحين؟
شهد: كان عندي ورشة عمل .. تعرفين المعرض بيفتتحونه بعد يومين لازم اخلص اعمالي
ايان: الله يعينك يارب..
شهد: امين .. طيب تعالي معي اوصلك
ايان الود ودها تقول ايييي يللللللا قدااااااااام : لا ياقلبي ما يحتاج والله الحين يجي انشالله
شهد:ههههههه اي الحين يجي وانتي صار لك سنة تنتظرين السواق يجيك
ايان: يختي ما يصير احس
شهد: وش دعوه عاد ايووووون .. نسيتي اننا صاحبات من زمااااان وما بينا هذا كله
ايان استحت من صديقتها وقعدت تفكر ، الحيوووواااان متعب ذا اللي مايستحي لاطعني سنه هنا وبعد انا ووجهي قاعده اراعي خاطره .. ما اقول الا مالت علي وعليه قبلي: طيب حبيبتي يللا .. سوري بثقل عليك شهود
شهد: لا ثقل ولا شي .. انتي من اهل البيت اصلا ماما صار لها فتره طويله تسأل عنك تبي تشوفك .. ماغير وين ايان يا حبي لها ورى ماتجي ومدري ايش
ايان ضحكت بخجل: ياحبي الله .. الله يسلمها..
شهد: يللا يا حلوة عشان نلحق عالغدى معاها..
ايان: اوكي
*شهد صديقة ايان من ايام التمهيدي .. بس تعرفون احيانا الصاحبات يبتعدون شوي عن بعض وتصير دايم بين البنات م يحبون بعض بس علاقتهم خفت حبتين ..



بيت شذى

شذى كانت قاعده في الصاله تتفرج على التلفزيون على مسلسلها المفضل .. ودخلت عليها مرت ابوها
منيره بهدوء: شذى
شذى التفتت لها: نعم
منيره قعدت جمبها وهي تطالعها
شذى استغربت من مرت ابوها اول تكلمها بهالنبره وهالهدوء
منيره: بقول لك شي ..
شذى قطبت وطفت التلفزيون والتفتت لمرت ابوها: خير
منيره : انتي عارفه انك مثل بنتي بالضبط واني ابي مصلحتك واخاف عليك..
شذى ابتسمت بسخريه وهي ترفع حاجب وسكتت ولا علقت
منيره: وابوك الله يهديه و يصلحه مخلينا هنا لا يسأل علينا ولاهو جايب خبرنا ,, حتى الاكل مننا عارفين كيف ناكل






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ








شذى: خالتي اخلصي ممكن وبلاش مقدمات
منيره بحنيه مصطنعه: تعرفين عاد وانا مو دايمة لك وما تدرين وش ممكن يصير بعدين
شذى رفعت صوتها شوي: خالتي وش سالفتك انتي
منيره: بصراحه يا شذى ولد اختي متقدم لك ويبي يتزوجك
شذى فتحت فمها من الصدمه: نعم ؟ّ!!!!!!
منيره: اللي سمعتيه .. هو كلمني اليوم الصبح وقال لي يا خالتي اخطبي لي .. وتعرفين عاد وخيتي المسكينه عجزت وحالتها حاله وولد اخوي ماله غيرها .. قلت انا اتكفل بموضوع خطبته .. ويبي وحده اعرفها زين ومافي ازين منك
شذى قاطعتها: وفري هالحكي كله يا خالتي انتي تعرفيني مابي اتزوج
منيره: يا بنتي كل بنت مصيرها بيت رجلها كذا ما يصير عاد
شذى: يصير ولا مايصير .. زواج مارح اتزوج ، وبعدين اسمحي لي عاد انا ما اضمنك لا انتي ولا مجايبك ، انا اللي مخليني صابره عليك هو ابوي الله يسامحه لانها لازمني فيك وزاوج حطيها ببالك ماني متزوجه يعني وفري على نفسك
التعب لو سمحتي وفكيني من شرك واذاك.. ودخلت غرفتها ولبست عبايتها
منيره: على وين ؟
شذى: بروح لاريج.. وطلعت بدون ولا كلمه زياده
اما منيره صارت تغلي من كلام شذى ورفضها لولد اختها االي على قولتها لقطه وما يتفوت ... وتحلفت انها تسعى بذا الشي عشان تقلع شذى من البنات باقرب وقت وباي شكل من الاشكال



بيت اريج

موضي من عند الباب: خيييييييييير
شذى لا حووووووول: خالتي ممكن اريج ؟؟
موضي: لا مو ممكن .. انتي ما تستحين على وجهك كل يوم والثاني ناقزة لي .. فكيني يختي
شذى بصوت واطي: خالتي افتحي الباب ما يصير كذا نحكي عند الباب.. افتحي لي الناس صاروا يطالعون فيني
موضي: وخير يا طير.. روحي يللا بيتكم اريج ماهيب في
شذى بنفاذ صبر: وين بتروح يعني؟
موضي بصراخ: لجهنم الحمرا انشالله ..
اريج جت من وراها بصراخ: يا جعل جهنم اللي تاكلك اكل يا ملعونة الخير
تخصرت لها موضي: انقلعي عن وجهي على جثتي تدخل البيت
اريج وهي تتخصر: اقوووول وخري عن الباب خليني افتح لها لا من جد اخليها تدخل على جثتك
موضي: خوووش خوووش بعد تبين تدخلينها بيتي غصب علي
اريج: وش بيتك يا ام بيت انتي.. هذا بيت ابوي يعني بيتي .. وقبل ما يكون بيت ابوي كان بيت امي الله يرحمها يعني مالك فيه شي يللا انقلعي عن وجهي خليني افتح لها
شذى كاتمه ضحكتها وهي بالشارع على اريج
موضي: اقول لك ماني موخره
هي قالت ذا الكلمه ولا ماقالت.. وتلقى اريج طايره عليها صاروخ وهي تسحب شوشتها
موضي تصارخ: حسبي الله عليك .. الله ياخذك نتفتي شعري
اريج: الله واكبر عليك بس انتي وذا النتفتين اللي مسميتهم شعر .. وخري يللا عن وجهي لا اكفر فيك الحين ..
موضي دخلت جوه وهي تعرج من تصفيق اريج وتسب وتشتم فيها
شذى من بره بصوت مرتفع شوي: يا اريج افتحي لي بعدين اذبحيها
اريج خبطت راسها بخفه وفتحت الباب: سوري ياقمر بس تعرفين لازم اعرفها بمقامها هاللي ما تستحي
شذى: ههههههههههههههههههه يختي بدعتي فيها مسكينه وراك نازلة فيها تصفيق
اريج: عشان تحرم تطول لسانها علي...يللا تعالي جوة
دخلت شذى بعد ما شالت غطاها لانو اصلا البيت مافيه احد غير اريج ومرت ابوها والابو كالعاده دااااج ما يجي البيت الا بالسنه حسنه
اريج عقدت حواجبها: شذوووي وش فيك؟
شذى: مصيبه يا اريج
اريج شهقت: وش مصيبته يا كافي؟؟
شذى: تعالي جوة اقول لك وش صار....
وقالت لها كل السالفه من الى
اريج عصبت: انجنت مرت ابوك
شذى: مدري عنها يا اريج
اريج: وراك ما تخليني بس اجي اعطيها كورسات ادب تربيها بس ..
شذى: الحقي علي يا اريج وش اسوي ؟
اريج: ببساطه كلمي بدر وقولي له
شذى: ليش وش دخل بدر؟؟
اريج: كيف وش دخل بدر، من جدك انتي .. هذا بدر حبيب القلب وهو الوحيد اللي بيقدر يطلعك من ذا المصيبه
شذى: لا في حل ثاني.. ابوي
اريج ضحكت بصووت عالي: ههههههههههههههههه اما ابوك خلف الله بس.. من جدك تتكلمين ابوك ما عنده مانع بشي اهم شي انه يطيح همك من فوق راسه ..
شذى حزت بخاطرها كلمة اريج مع انها عارفه ومتأكده من انها حقيقه .. شي يألمها من قلب انها تكون عبأ على ابوها وحيدها بالدنيا وسندها .. بس وش تسوي هذا شي مكتوب عليها تنحرم من امها وتصير ثقل على ابوها
اريج: ههههييييييييي شذاوي وين رحتي ؟
شذى: معك معك
اريج: والله اشك ..المهم بتقولين لبراد بيت ؟؟
شذى: مدري.. اخاف يفهمها بشكل ثاني
اريج: كيف يعني؟
شذى: يعني يفهمها سرع الوضع وتعال اخطبني .. اذا فهمها كذا بيحسب اني مرخصه نفسي
اريج رفعت حاجبها: هذا بدر .. كيف تتوقعين يفكر فيك كذا.. انتي عارفه انتي ايش بالنسبه له وانه بعد يتمنى قربك اكثر شي بالدنيا
شذى: معك حق ، بس من جد انا مابي ادخله بمواضيع زي كذا كفايه مشاكله بالبيت مع امه واخواته
اريج: اممممااا عنده مشاكل ؟؟ حسبت الاغنياء ما عندهم مشاكل
شذى:ههههههههههه انتي وش تحسبين؟؟ تفكرين انو الدنيا كلها فلوس
اريج: انا والله عن نفسي الفلوس تحل كل المشاكل، بلا حب بلا تفاهم بلا خرابيط
شذى: لو جربتي الحب كان ماقلتي كذا
اريج: هههههههههههههههه وش احب خلف الله علي بس.. ان كان ابو حمدي راعي البقاله ممكن غيره ما اظن
شذى ضحكت على صديقتها بقوة: وش فيك انتي ماخذه الدنيا هبال وفلوس .. ترى في اشياء ثانيه اهم ..
اريج تسلك لها: اي اي طيب
شذى: ههههههههههه انتي موووستحييييييييييله
وقدرت اريج تنسي شذى الموضوع لفتره بسوالفها الحلوة وهبالها

بيت شهد

دخلت شهد هي وايان البيت وطلعوا لغرفة شهد على طول
شهد : تو ما نور البيت
ايان: منور باهله
شهد: دقيقه بروح اجيب لك ملابس بدال ما تقعدين بالمريول
ايان:ههههههه لا ما يحتاج حبيبتي عامله حسابي
شهد: كيف ؟؟
ايان رفعت تنورة المريول لينها لابسه بنطلون تحت
شهد فتحت عيونها: منتي صاااااااااااااحيه
ايان وهي تفصخ المريول ويبقى عليها البنطلون والتيشرت : ها بس كيفني معاك؟؟
شهد: ههههههههههه منتي صاحيه
دخلت ام شهد: هلااااااااااااا واللللللله بالغاليه ايان ما بغينا نشوفك يا غلاي
ايان خجلت : هلا بك خالتو
ام شهد: كيفك حبيبتي ؟
ايان: بخير الحمدلله
ام شهد: وكيف ماما وليان؟ سمعت انها انخطبت
ايان: الحمدلله كلهم بخير ، اي انخطبت من فتره
ام شهد: ماشالله الله يتمم لها على خير يارب.. يلله عاد تعالوا نتغدى انا بصراحه ميته جوع
شهد: يلله.. مشوا الا ايان
التفتت لها شهد: وش فيك؟؟
ايان: اخاف اخوك موجود
شهد: مين؟؟ طلال؟؟
ايان: وفي عندك اخو غيره يعني ؟ انا اللي اعرفه انكم اثنين
شهد:طلال الحين بالشغل مستحيل يرجع الا بعد العصر
ايان": اذا كذا اوكي.. نزلوا تحت تغدوا


بيت ابو مشعل

بعد ما خلصوا الكل من الغدى راحت الهنوف وانسدحت بالصاله على رجل اختها دلال اللي كانت تقلب بالتلفزيون وبثواني نقزت من مكانها وهي تصرخ
دلال: اااه يمه وش فيك انتي انجنيتي؟
الهنوف: ايااااااااااااااان
دلال: وش فيها.؟
الهنوف: خليتها ..
دلال: وين خليتيها فيه؟؟؟ اتكلمي زين طيحتي قلبي؟؟
الهنوف: انا يوم اطلع من المدرسه ايان كانت هناك ولا طلعت وعيت تجي معي تبي تنتظر متعب يجيها، وجيت
دلال: كيف يعني؟؟ يعني ايان لين الحين بالمدرسه لوحدها
الهنوف بخوف: مدري
دلال: شلون يعني ما تدرين؟؟ طيب دقيتي تطمنتي او شي؟؟
الهنوف: لا
دلال وهي تلتفت لتلفون البيت جمبها وتدق على بيت عمها: انتي متى بتكبرين هاا؟؟ كيف تخلين البنت لحالها وهي بنت عمك ليش ما جبتيها مو هنا بيتها بعد؟
الهنوف: اصرت انها تقعد هناك تنتظر متعب وش اسوي لها اسحبها بالقوة ؟؟
دلال ما ردت عليها لانو السماعه رفعت
ام ماجد: الوو
دلال: السلام عليكم
ام ماجد: هلا بنتي وعليكم السلام، شلونك دلال وشلون ماما؟؟
دلال: الحمدلله كلنا بخير الله يسلمك..
ام ماجد: اللهم لك الحمد والشكر
دلال: خالتي.. ايان موجوده؟؟
ام ماجد: لا والله للحين ما جت هي ومتعب شكلهم بيتغدون بره دايم يسوونها
دلال : معقوله ؟؟
ام ماجد: اي يا بنتي.. ليش صاير شي؟؟
دلال قالت انها لازم تقول لها: خالتي الهنوف قالت لي انها يوم طلعت ايان كانت لسه بالمدرسه ومتعب لسه ماجاها طول عليها
ام ماجد بدت تقلق: معقول؟؟
دلال: ايوة .. فقلت اتصل اتطمن عليها
ام ماجد خافت: طيب يا بنتي مشكورة.. انا بدق الحين واشوف وش صاير..
دلال: طيب خالتي وانا بدق بعدين اتطمن
ام ماجد: انشالله.. يللا مع السلامه
دلال: هلا والله..

ام ماجد مسكينه ارتاعت .. عيالها فعلا طولوا، بس هما عادة يدقون عليها يقولون لها اذا كانوا بيتغدون بره وهالمره ما سووها .. وش صاير يارب الله يستر حست بالذنب لانها سهت عنهم .. وفكرت على طول انهم بيتغدون سوى زي ما دايم يسوون
رفعت جوالها تدق على متعب وهي تدعي الله انه يرد عليها ويكون سالم
متعب: هلاااا
ام ماجد: متعب يمه انت بخير؟؟
متعب: اي يمه وش فيك؟؟
ام ماجد: وينك انت واختك ليش ما جيتوا للحين؟؟ الساعه 2 ونص
متعب: طيب؟؟
ام ماجد: وش طيب؟؟ وراك ما شرفت لا انت ولا اختك
متعب ارتاع: وشوووو؟؟؟ ما جت ايان؟؟
ام ماجد: لا طبعا ما جت.. ومن بيجيبها غيرك يعني ؟؟
متعب: يعني مارجعت مع الهنوف؟؟
ام ماجد: لا والله الهنوف ببيتها ..
متعب يفكر .. معقول تكون للحين بالمدرسه؟؟
ام ماجد بصراخ وعصبيه: متعب وين بنتي؟؟
متعب: هاا؟؟ الحين الحين شوي ونكون عندك انشالله..
ام ماجد: لا تقول انها للحين بالمدرسه؟
متعب: لا لا تشيلين هم.. شوي ونكون عندك مع السلامه
وقفل قبل لا يسمع كلمه زياده من امه وقفل جواله عشان ما تدق ثاني
ام ماجد: حسسسسبي الله على شيطانك من ولد لعبت باعصابي.. الله يجيب العواقب سليمه يارب..

بسيارة متعب
متعب: لاحوووووووووول
ريان: وش فيك؟؟
متعب: اختي مارجعت البيت مع بنت عمي زي ما كنت متوقع
ريان استغرب: امممماااا
متعب: اي والله
ريان: طيب هدي لا تخاف اكيد انها بالمدرسه لين الحين
متعب: وشلون ما اخاف.. انا واثق انها ماهي بالمدرسه مستحيل تقعد لين الحين لوحدها .. توقعتها بتكون مع بنت عمي بس الظاهر كنت غلطان
ريان: طيب يلله عالمدرسه خلينا نشوف..
متعب: الله يستر..

عند المدرسه
متعب للبواب: ايان راشد لو سمحت
البواب: نعم؟؟
متعب: اللي سمعته.. وش نعم!!!
البواب: المدرسه مقفله من ساعه مافيها احد
متعب: شلون يعني مافيها احد؟
البواب: يعني مافيها احد.. انا بنفسي داخل من شوي ومشيك على كل شي جوه مافيها احد فاضيه
متعب: اقول لك اختي ما تحركت من ذا المكان كيف يعني مافي احد؟؟
البواب: انت متأكد انها مداومه اليوم؟
متعب وبدا يفقد اعصابه : شلون متأكد .. انا جايبها بنفسي للمدرسه
ريان: هدي اعصابك متعب
متعب: وش اهدي اعصابي.. اختي وماهي موجوده وين بتكون يعني؟؟
ريان: تعال نفكر على رواق بالسياره ونشوف وين ممكن تكون
متعب: ياخي مدري وين بتكون
ريان: طيب مالكم احد ثاني بالمدرسه ممكن تسألونه؟؟
متعب: لا مافي غير صاحباتها وانا عن نفسي مدري كيف بوصل لهم
ريان سكت يفكر مع صاحبه شوي..
متعب: وين بتكوووون راحت يعني؟؟
ريان: متعب الله يهديك هدي شوي.. مارح نعرف نفكر وانت منفعل كذا .. تعووذ من الشيطان
ريان: اعووذ بالله من الشيطان الرجيم





بيت ابو طلال..

شهد كانت جالسه مع ايان وكانوا يسولفون ويشربون عصير.. ايان كانت اعصابها باااااارده وماكنوا صار شي..
ويوم جت الساعه 4 استوعبت ..
ايان: يوووووووووو
شهد: وش بلاك؟؟
ايان: عدى الوقت .. وانا حتى ما كلمت امي ولا قلت لها اني هنا
شهد: طيب دقي عليها..
ايان:طيب ممكن جوالك؟؟
شهد مدته لها اكيد تفضلي..
ايان مسكت الجوال بس ترددت تدق على امها لانها بتوريها الشغل جاااامد.. ففكرت انها تدق على متعب
دقت ولقته مقفول
ايان تأففت
شهد: وشو ؟؟ ماترد؟
ايان: لا دقيت على متعب اخاف من امي والله بتلعن شيطاني
شهد:ههههههههه طيب ومتعب؟
ايان: مقفول جواله
شهد سكتت شوي: وش رايك انا اوصلك البيت؟؟
ايان: اممممم مدري
شهد: بلا مدري بلا هم .. قومي بس خليني اشوف السواق
ايان: طيب ..


بيت ابو ماجد

متعب تعب من من التفكير وبجد شال هم اخته وحس بحركته السخيفه اللي سواها.. قام ودى صاحبه ريان لبيته وراح لبيته .. اكيد بتكون رجعت الحين
ام ماجد/: متعب.. وين اختك..
متعب فهم انها لسه مارجعت :.......
ام ماجد: انا اكلمك .. وين اختك؟
متعب: مدري
ام ماجد طلعت عيونها: شلون يعني ما تدري..
متعب: ماهي بالمدرسه
ام ماجد: وين بتكون يعني.. انت ما وديتها المدرسه؟؟
متعب بقلق: الا بس مالقيتها
ام ماجد واعصابها تلفت مرررره: شلون يعني مالقيتها وين بتكون راحت
متعب: بصراحه انا تأخرت عليها بالعنيه عشانها مستفزتني من الصبح، وما سويت كذا الا لاني كنت متأكد من انها بترجع مع الهنوف.. بس انتي صدمتني يوم قلتي لي العكس وانو الهنوف ببيتها وهي مارجعت البيت
ام ماجد بخوف: رحت مدرستها؟؟
متعب: ايوة.. ويقول البواب انه مافي احد بالمدرسه وانها فاضيه من البنات
ام ماجد انهارت بكى: راااحت بنتي.. حسبي الله على عدوك وين بتكون الحين
متعب خاف على امه لانه فيها الضغط والسكر وراح لها يسندها: يممممه
ليان جت على صوتهم وارتاعت يوم شافت امها: يممممممممممه
ام ماجد بس تبكي وهي منسدحه بين يدين متعب
ليان برعب: وش فيها
متعب : مو وقته الحين .. ساعديني ارفعها واوديها الغرفه جيبي دوا الضغط اكيد انه ارتفع عليها
ليان بسرعه تحركت وراحت جابت دوا امها وطلعت فوق لغررفة امها لانو متعب شالها لهناك
ام ماجد تبكي بالسرير: يممه بنتي وين راحت.. جيبو لي ايان
ليان استغربت.. اي صح اختي ايان، انا ماشفتها اليوم عالغدى وين بتكون يعني؟؟ انا كنت احسبها نايمه
التفتت على متعب : وين ايان يا متعب؟؟
متعب بعصبيه: هذا وقت استجوابك خليني اتطمن على امي
ليان سكتت ولا حكت...


بيت ابو طلال..

شهد نزلت تدور على امها.. بس مالقتها
شهد: لوناااا ..
لونا: يس
شهد: وين ماما؟؟
لونا: راحت
شهد: يووووه.. طيب
طلال وهو ينزل من الدرج: هلا بالقمر الغايب عني طول اليوم
شهد بابتسامه : هلا بك ..
طلال: وينك مختفيه عني طول اليوم .. اول مره ما تجيني الغرفه يعني
شهد: اليوم عندي صديقتي.. رجعت معي من المدرسه وقعدنا سوى
طلال: اهااا..
شهد: طلال وين امي؟
طلال: طلعت للجيران من ساعه..
شهد: وطبعا راحت بالسياره
طلال: لا راحت بالسيكل
شهد بنص عين : بلا خفة دم
طلال: هههههه مدري عنك انتي وسؤالك
شهد : طيب طيب .. المهم ابي طلب
طلال وهو يأشر على عيونها: عيوووني لك
شهد: تسلم.. بغيتك تاخذني انا وصديقتي عشان نوصلها بيتها
طلال عقد حواجبه: مين هي صديقتك؟
شهد: ايان
طلال وهو يحاول يتذكر: اياان؟؟
شهد: اي ايان ..
طلال: اهااااااااااااا اياااااان.. هي اللي عندك فوق؟
شهد: ايوة
طلال: يا حليلها.. خلاص ولا يهمك البسوا عباياتكم وانا انتظركم بالسياره
راحت شهد بعد ما شكرت اخوها لغرفتها عشان تقول لايان تتجهز
ايان بحرج: لااااااااااااااا يا خزياااه
شهد: ههههههههههه وش يا خزيااه انتي.. تستحين من اخوي؟؟
ايان: ايييي
شهد : وش تستحين منه تراه كبر ابووي.. يخلفني ويخلفك بعد ههههههههه
ايان بنص عين: اقوول لا تبالغين
شهد: يلله عاد ايان البسي العبايه وخلينا نوصلك، انا عن نفسي ما عندي مانع من انك تقعدين بس تعرفين امك اذا عصبت وش ممكن تسوي فيك
ايان تذكرت امها اللي بعدها ما تدري انها هنا: طيب طيب يمممه منك انتي تعرفين شلون تسكتين الواحد
شهد وهي تلبس عبايتها: ههههههههه يلله طلال ينتظرنا بالسياره..



بسيارة طلال
كان قاعد يحوس باوراق كانت بالدرج حقه ويقرا بعضها لانه يحتاجها بالشغل ..
ركبت شهد قدام وايان ورى ..
شهد ويان: السلام عليكم
طبعا ايان قالتها بهمس يلله ينسمع
طلال: هلا وعليكم السلام رفع عينه للمرايه : شلونك ايان
ايان بنفسها ..يخرررب بيت عيووووونك: الحمدلله بخير
طلال ابتسم : دوووم يارب.. ولبس نظارته الشمسيه وحرك
طلال: وين بيتكم فيه للحين بنفس الحي؟؟
ايان بصوت يلله ينسمع : اي
طلال ضحك بخفه: ايان والله ما اسمع علي صوتك شوي
ايان بنفس الهمس: اي <<< مدري كيف انقص اللسان فجأة
طلال سمعها بس حب يجننها: اييييييش؟؟ ما سمعت
ايان علت صوتها شوي: ايوة ايوة بنفس المكاان
طلال: ايوة كان كذا من اول الله يهديك سمعينا هالصوت من اول
ايان استحت منه..
طلال: وباي صف يا ايان؟؟
شهد: هوووو طلال.. وش رايك يعني؟؟ صديقتي يعني قدي
طلال: خليها تحكي ما سألتك انا
شهد تكتفت وهي تتحلطم
طلال رفع عينه للمرايه من جديد: ها ايان ؟؟ بأي صف؟؟
ايان بحيا وبصوت واطي: اولى ثنوي
طلال حالف يطفرها: اااااايش؟؟؟؟
ايان رفعت صوتها حبتين : اولى ثنوي
طلال: يازييينهم يا ناس والله كبرتو.. طلعت منه ذا الكلمه العفوية.. لانه دايم يقولها للصغار على قولته.. وهو يشوف ايان واخته شهد توهم بزراااان
شهد ما علقت لانها عارفه اخوها وش قصده
بس ايان بلمت من كلمته.. وش جرأه يقول لي كذا قدام اخته ما يستحي
طلال: وايش تبين تدخلين؟؟ ادبي ولا علمي؟؟
ايان مررره استحت .. وش ذا قاعد ياخذ ويعطي معي بالحكي وانا شوي واذوووووب من الحيا .. انقذيني يا شهد
شهد: طلاااال تراك مصختها ياخي اسكت البنت استحت
طلال ضحك بشويش وبانت غمازته: هههههههه طيب طيب سكتنا .. ورفع على صوت المسجل
10 دقايق ووصلوا بيت ايان
ايان قبل ما تنزل: مشكورين
طلال: ولووووو.. حاضرين للحلوين وبأي وقت
ايان ذاااابت وش ذا يا ناااس يخقق وكلامه يخقق اكثر
شهد : بااي ايووون اشوفك بكره انشالله
ايان: انشالله.. مع السلامه
طلال: الله يحفظك ....
شهد بعد ما نزلت ايان: اقوووول طلووول ماكنك زودتها مع البنت باخذك وعطيك؟؟؟
طلال: هههههههه وش فيك انتي تراها كبر بنتي
شهد عطته نظره وسكتت

طلال.... شاب وسيم طويييييل .. شعره اسود وفيه غمازات تجنننننننن ، عمره 27 سنه .. مهندس..


بيت ابو ماجد
دخلت ايان وهي بقمة الخقه والذوباان من طلال.. صحيح كان ياخذ ويعطي معاها بالحكي بس كان معتبرها بزر عادي زي اخته شهد لا اكثر ولا اقل <<< ولا رايك غير كذا يا ايان؟؟
اااه بس يا زينه ويازين حكيه
دخلت ايان ولا لقت احد بالصاله.. كان الجو هدووووء على غير العاده ... هي متعوده تكون امها تتقهوى ذا الوقت بالصاله مع اختها ليان.. بس هي ماهي شايفه ولا احد والوضع كان مريب شوي
رقت فووق وهي على الدرج لقت متعب قبالها والشرر يتطاير من عيونه
ايان خافت من جد
متعب وهو يمسكها بقووووة: وين كنتي ياكلبه
ايان:.........
متعب: تكلمي لا اذبحك بمكانك
ايان بخوف: كنت عند شهد
متعب: من شهد؟؟
ايان: صديقتي
متعب بعصبيه/: ومن اذن لك تروحين لها؟؟؟
ايان وهي تحاول تفك يدها من يد اخوها: ااييي متعب فكني عورتني
متعب وهو يشد زياده: تكلمي.. من مين اخذتي الاذن بروحتك لها؟؟
ايان: مو من احد.. انت سويت كلمتك وتأخرت علي تبيني ابات بالمدرسه يعني؟؟؟ حتى المناوبة راحت قبل ما انا اطلع قالت لي شهد اروح معها البيت
متعب وهو فاااير من العصبيه:/ وليش ما اتصلتي علي بلغتيني
ايان خانقتها العبره: دقيت عليك جوالك كان مقفول
متعب تذكر انه قفل جواله عشان امه ما تدق عليه كل شوي
متعب: وليش ما بلغتي امي؟؟
ايان: انت تعرف ساعتها ماما وش كانت بتسوي فيني ..
متعب يفك يدها بعد ما شاف الدموع بعيونها تهدد بالنزول: روحي لامي تراها تعبانه من خوفها عليك
ايان بخوف: وش فيها؟؟؟
متعب: تحسب صار لك شي روحي لها خليها تتطمن
ايان ركضت بسرعه لغرفة امها اللي لقتها تبكي بحرقه على بنتها اللي ماتدري وينها .. وكانت بحضن اختها ليان
ايان من عند الباب: ماما
ام ماجد التفتت بسرعه : اياان يمه ..
ايان راحت بسرعه لامها وصارت تبكي بهدوء: سوري ماما والله اسفه حقك علي
ام ماجد تبوس بنتها وتحمد ربها انها سالمه: وين كنتي يمه
ايان: كنت عند شهد يمه .. والله اسفه معد اعيدها بس متعب تأخر علي وانا خفت اقعد لحالي قلت اروح مع شهد .. ونسيت نفسي هناك
ام ماجد: لعد تخوفيني كذا عليك.. واخوك حسابه معي بعدين
ليان اللي تقريبا فهمت السالفه: وانتي ما تعرفين تدقين تقولين انك هناك؟؟؟
ايان: والله ضاع الوقت علي ولا حسيت وخفت ادق على ماما توريني الشغل
ام ماجد بهدوء: خلاص يا ليان انتهى الموضوع .. وحسابها هي ومتعب معي بعدين.. بس خليني اخف شوي
ايان تبوس يد امها: انا راضيه بأي عقاب يمه .. بس انتي خفي الحين ..
ولما جا ابو ماجد قالت له ام ماجد السالفة كلها وهزأ متعب بقوة هو وليان .. واخذ من متعب سيارته لمدة اسبوعين وحرم ليان من الطلعه كمان اسبوعين لغير المدرسه عشان تعمل حسابها مره ثانيه <<< الله يعيهم بس يستاهلون ..







ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ







الجزء السابع

بيت ابو رنيم
مشاعل كانت قاعده بغرفتها تفكر باللي صار لها من يومين
مشاعل :وربي احبه الكلب.. بس مستحيل يحس فيني.. مدري وش ممكن اسوي عشان يشوفني ولا حتى يعبرني.. هذا وانا محد يقدر علي ولا يقدر يقاومني ، بس هو مدري شلون ماهو حاس.. وفوق هذا وذاك شافني قدامه ولا حركت فيه شي.. امم يمكن لانو وجهي ما كان مبين مرره .. بسوي المستحيل عشان يحبني .. لو وش يكلفني ..
قررت تنزل تحت تشوف مين في
نزلت ولقت رنيم بالصاله اللي تحت تتفرج على التلفزيون ..
مشاعل قعدت جمبها: وش تسوين ؟؟
رنيم: شوفة عينك..
مشاعل: غريبه طالعه من قوقعتك .. مو بالعاده تكونين هنا تتفرجين على التلفزيون
رنيم: قلت اغير جو.. وانزل
مشاعل: والله انك غريبه وغير البشر.. الحين الناس تطلع بره البيت تغير جو وانتي تغيرين جو بتغييرك للغرف؟؟
رنيم: هذي انا عاد
مشاعل: طيب قومي نطلع سوى
رنيم:مالي خلق..
مشاعل بسخريه : انتي من متى كان لك خلق اصلا؟؟
رنيم ما ردت عليها ومشاعل زفرت بقهر من اختها
رنيم التفتت لها: اقول مشاعل .. متى ناوية انشالله تبدين دراسه وتسجلين؟؟
مشاعل بلا مبالاة: بعدين بعدين
رنيم: ومتى يعني؟؟؟
مشاعل: يعني مو الحين
رنيم بسخريه: طبيعي مو الحين.. اصلا الترم ما بقى له شي.. فكري بمستقبلك ولو مره وحده عمرك عشرين منتي صغيره ترى
مشاعل: واللي يسلمك يا رنيم تكفين مالي خلق ازعاج ولا حكي ماله داعي
رنيم ترفع حاجب: تسمين خوفي عليك حكي ماله داعي؟؟ والله انك غريبه
مشاعل عينها على التلفزيون ولا ردت عليها
رنيم قامت بهدوء من مكانها
مشاعل بدون ما تطالعها: على وين؟؟ كلما جيتك انا لمكان بتقومين منه؟؟؟
رنيم: انتي بحركاتك هذي تبعيدن الكل عنك.. وانا مو اي احد على فكره انا اختك .. يعني اذا اختك معد صارت تطيق الجلسه معك بمكان واحد هذي تعتبر اكبر كارثه
مشاعل التفتت لها بنظرة سخريه وابتسامه: صدقيني ياروحي منتي اكبر همي .. وصدت رجعت تناظر للتلفزيون
رنيم طبعا هاديه ولا قالت شي زياده مع انها من جوه تغلي مووووت ما ودها تكون اختها كذا .. تبي تصير مع اختها مثل باقي الناس مع خواتها لكن وش تسوي .. تحركت للدرج وتوجهت لغرفة امها
طقت الباب مرة ومرتين وعشر بس ما ردت ..
تذكرت انو ابوها اصلا مسافر.. فقررت تدخل
لقت الغرفه بااااارده موووت وظلام .. سمعت صوت انين بعيد شوي.. بحكم انو غرفة امها وابوها كبيره مرررررة
قطبت شوي وهي تستوعب الصوت .,. قربت من سرير امها وفتحت الابجورة .. لقتها عابسه بقوة
رنيم بقلق: ماما؟؟
ام رنيم:.....
رنيم هزت على خفيف: مامااا
ام رنيم : هممممم
ام رنيم: وش فيك ؟؟
ام رنيم: مافيني شي..
رنيم: شلون مافيك شي وانتي تتألمين حتى اونتي نايمه .. ماما قومي اوديك المستشفى
ام رنيم : ما يحتاج
رنيم شوي وتبكي: شلون يعني ما يحتاج.. انتي صار لك فتره ماهي قصيره وانتي تعانين من الالم القوي براسك ولا انتي راضيه تكشفين ومكتفيه بالمسكنات هذا مو كلام.. اذا انتي ما همتك صحتك انا تهمني صحتك
ام رنيم ما ردت عليها اكتفت بتنهيده قوووية طالعه من قلب
رنيم: ماما اجيب لك شي؟؟
ام رنيم: ابي مسكن ..

رنيم ركضت لدروج امها اللي تحتفظ فيها بالادوية حقتها وطلعت لها مسكن وصبت لها كاسة مويه
ناولتها حبه وشربتها موية
ام رنيم : رنيم حبيبتي سكري النور تكفين احس راسي بينفجر.. وانا لنام شوي لين اطيب
رنيم وحالة امها مو مريحتها ابد: طيب..
طفت نور الابجورة وقعدت على احد الكنبات الموجوده بالغرفه وهي تسمع انين امهاا وتتقطع من جوة عليها .. صارت تدمع بهدووء.. اسوأ شي انك تشوف شخص غالي عليك ويسوى الكون بعيونك.. يتألم ويعاني وانت مو قادر تساعده ولا حتى تخفف عنه .. وهذي مو اي احد .. هذي امها ..
انتظرت ربع ساعه لين هدا الانين .. وشافت ملامح امها ارتخت.. اتطمنت لانو المسكن بدا يعطي مفعوله .. غطتها وطلعت من الغرفه .. راحت تتوضى وتصلي لها ركعتين تدعي فيها ربي انه يشفي لها امها ويطمن قلبها عليها...



بيت ام عبدالرحمن

ام عبدالرحمن كانت قاعده بالصاله مع احفادها رند ورائد لانو امهم وابوهم جابوهم لهم عشانهم طالعين مشوار ..
قعدت الجده تراقب احفادها وهم متحمسين ويلونون وعلى شفايفها ابتسامه كلها حنان
دخلت عليها اثير..
اثير: السلام عليكم
ام عبدالرحمن: هلا والله .. وعليكم السلام والرحمه
اثير: ماما .. ليش قاعده لوحدك؟؟ وين غدير عنك؟؟
ام عبدالرحمن: نايمه
اثير: هوووو ولا قامت حتى تصلي؟؟
ام عبدالرحمن: الا الا .. تقوم تصلي وتنام من جديد .. الله يهديها نومها ملخبط ..
اثير: اي والله .. الله يهديها .
ام عبدالرحمن: زين انك نزلتي .. كنت ناوية اناديلك ..
اصير: خير ماما ؟؟
ام عبدالرحمن : كل الخير.. طبعا تعرفين انو احنا طولنا بالرد على ام مشعل .. وهي الصراحه الحرمه مستعجله ..
اثير سكتت منحرجه وهي تتذكر الموقف اللي صار لها مع مشعل بالعزيمه
ام عبدالرحمن: ها حبيبتي؟؟ وش ردك؟ موافقه ولا؟؟
اثير سكتت
ام عبدالرحمن : لا تشيلين هم يمه .. اخوانك سألوا عن الرجال وهو بصراحه والنعم فيه ولا ينعاب ابد .. واهله ناس طيبين وانتي تعرفينهم زين ، وانا من رايي انه مناسب لك .. وانا واخوانك موافقين عليه.. بس الراي الاول والاخير لك انتي يا غلاي.. ؟؟
اثير:.....
ام عبدالرحمن: هههههههههههه يابنتي لا تستحين .. ها موافقه ولا لا ..
اثير وهي مستحيه: موافقه
ام عبدالرحمن ارتاحت والفرحه بانت عليها: على بركة الله.. اجل ...
وقاطعها صوت التلفون يرن
ام عبدالرحمن: الوووو
ام مشعل: السلام عليكم
ام عبدالرحمن ابتسمت: هلا والله وعليكم السلام الطيب عند ذكره والله
ام مشعل: ههههههههههه انشالله بالخير..
ام عبدالرحمن: اكيد بالخير حبيبتي
ام مشعل: طمنيني عليك وعلى الاولاد .. عبدالرحمن وعياله وزوجته شلونهم وكيف سالم وشغله؟
ام عبدالرحمن: والله الحمدلله والشكر كلهم بخير ونعمه يارب لك الحمد
ام مشعل: الحمدلله يارب.. يلله عاد نبي نسمع الاخبار الزينه وذيك الساعه عروسة سالم عندي
ام عبدالرحمن: ههههههههههههه ربي يسعدك يارب.. كان زين والله يوم المنى ازوج سالم بس وين اللي يقنعه
ام مشعل : لا تحاتين دواه عندي .. وزاوجته على يدي انشالله ومن نقاوتي..
ام عبدالرحمن:وانا اكره .. يازين نقاوتك والله
ام مشعل: اكيييييد امني اخترت لولدي الزين كله اثير .. اللي ادعي كل يوم ربي يكبتهم لبعض
ام عبدالرحمن: وشكل ربي بيستجيب..
ام مشعل بفرحة: يعني موافقه اثير؟؟
ام عبدالرحمن وهي تناظر اثير بحنان: اي موافقه
ام مشعل: الله يبشرك بالخير .. خلاص انشالله الاسبوع هذا يجي ابو مشعل ويطلبها رسمي من اخوانها .. وبعدها باسبوعين الملكه
ام عبدالرحمن: هههههههههه مستعجله يا نورة
ام مشعل: اي وربي مستعجله اكثر من ما تتوقعين
ام عبدالرحمن: اجل على خيرة الله ...




بيت ابو مشعل
ام مشعل بعدما قفلت من ام عبدالرحمن التفتت على دلال اللي معها بالصاله
ام مشعل بابتسامه: وين مشعل؟؟
دلال: طالع من العصر..
ام مشعل: افففف وينه الله يهديه .. كلما بغيته ما القاه..
دلال": خير يمه ؟؟
ام مشعل: كل الخير.. اثير وافقت على مشعل
دلال بفرحه: صدق والله
ام مشعل: اي ..
دلال: الحمدلله .. باقي عاد مشعل يوافق..
ام مشعل بعدم اهتمام: بيوافق غصب عليه ..
دلال: .........
ام مشعل: والاسبوع هذا بيروح هو وابوه انشالله عشان يطلبونها رسمي.. وبروح انا وخالتك ام وليد وعمتك الجوهره وخالتك خلود
دلال: وخالتي فوزية؟؟
ام مشعل كشرت: لا ويييه قطع انشالله .. مابيها تشبر وجه الشوم ذي
دلال: ههههه ليش يمه يا كافي
ام مشعل: بس مابيها تجي ذا الحسوده .. عمري ما شفت حرمه مثلها والله .. حتى عيالها ما سلموا منها
دلال سكتت: الله يعنيهم يارب..
ام مشعل: انا بروح ابشر ابوك
دلال: اوكي..


-=-=-=--=-=-=-=-=----=-=-=--===-=-


استراليا

كان بندر وماجد مجتمعين مع اصحابهم بالشقه .. لانهم كانو بيودعونهم لانو سفرتهم بعد يومين ..
حمد: هاااا شباب بنفقدكم والله
ماجد: والله حتى احنا
بندر: اما انا عن نفسي مارح اشتاق لاحد فيكم
عبدالله: وليش عاد
بندر: عللللله وناشبين لي وكل شي
حمد: لا تحسبنا ميتين عليك
بندر: اكيد ميتين علي ولا ماكنتوا بشقتي الحين
حمد: اقول انطم انت.. ولا ينفع معك غير كذا
معروف عن بندر وحمد انهم دايم يتناقرون .. عشان كذا الوضع عادي.. ومستحيل يجتمعون الا وهم متطاقين
ماجد: ههههههههههه قوموا تماسكوا احسن لكم
بندر: والله ودي
لؤي : اقول عاد شباب .. لا تنسون اللي وصيتكم عليه..
بندر: هههههههههههههه انت جاد؟؟ والله كنت احسبك تمزح
لؤي: يابووو .. هذا شي ما ينمزح فيه .. الدعوه فيها كبيسه
حمد: وش كبيسته ؟؟
ماجد: هههههههههه الاخ يبينا نجيب له رز من هناك
لؤي: ياخي رزهم هنا سامج.. ما ينفع اسوي فيه كبسه .. وانا بصراحه ولهااان على الكبسه الزينه ، ما اكلتها من 7 سنين .. جيبولي لو كيلو واحد انا راضي
حمد:ههههههههه تكفى لا تصيح علينا
لؤي : بتطولون هناك؟؟
ماجد: لا انشالله بس شهر وراجعين
حمد: اي بعد .. لا يكون اكثر ..
بندر: لا ماهو اكثر انشالله .. الا انتو ليش ما تجون معنا؟؟
حمد: انت عارف او اخواياك دشير .. يبي لنا ندرس ونشد حيلنا .. احنا نبي ذا الشهر من الله اصلا عشان ندرس ونرتب امورنا فيه .. خلاص كلها ترم ونتخرج الحمدلله
بندر: الحمدلله .. هانت ..
ماجد: لو انكم تدرسون زيي اول باول ما صار لكم اللي صار الحين ..شوفني اسم الله علي ما افارق الكتاب لحظة ..
بندر: هههههههههههههه والله لو انه رانيا
ماجد بنص عين: وش قصدك؟؟
بندر: ابد سلامتك ..
حمد: ماجد.. انت للحين انت ورانيا ؟؟ احسبك ساحب عليها من زمان
ماجد: يا ذا الرانيا اللي مسببة لكم ازمه بحياتكم.. لا ياخي ماني ساحب عليها ارتاح وشيل ذا الفكره من بالك
بندر انقهر من كلام ولد عمه .. هي تستغل فيه وهو قاعد يعشق لي فيها
عبدالله: شكل الوضع جدي..
ماجد بجديه: واكثر من جدي والله ..
بندر : اللللله يعينك على نفسك
ماجد: اقووول انطم وقوم جب لنا عشا ولا اطلب لنا بيتزا ..
بندر: قايم اصلا بدون ما تقول انت وخشتك ..

وظلوا الشباب بين المناقر والسوالف العاديه لين بعد الليل


-=-=-=-=-=-=-=-=-=--=-=-=-=-=-=-


بيت ام عبدالله


ام عبدالله كانت قاعدع مع زوجة ولدها امل ومها وعبدالله ..كانوا يسولفون ويتقهوون والجو حلو عليهم
مها كانت تلاعب ولد اخوها سعود ومبسوطه عليه: ياناسوووووو عليه يجنن ذا الولد طالع على عمته
عبدالله: كثري منها بس.. طالع على ابوه وبس..ولا لا يا امل
امل بابتسامه حلوة : اكيد
عبدالله: جعلي فدا ذا الابتسامه انا
امل استحت بقوووة لانها مع خالتها ومها
مها: احم احم عيب ترانا كلنا هنا
ام عبدالله بابتسامه : عقبال ما اشوفك تلاعبين ولدك يا مها
مها وهي تحط سعود بحضن امه: ويييييييييييين يمه مطوووله مررره انا.. بالله ويني ووين الزواج يبي لي وقت
ام عبدالله: لا وقت ولا شي .. اول ما يجي نصيبك بقضبك الباب
مها: هههههههههههه حلوة ذي ماما .. انواع الطرده
ام عبدالله: اي والله ماعندي بنات انا يقعدون عندي.. اول ما يجي الرجال الزين خلاص مع السلامه وش تنتظر عندي؟.؟
مها: اجل جعله يبطي ... توي ماشبعت منك
ام عبدالله: لا شفتك طولتي القعده هنا انا بنفسي بخطب لك وازوجك على حسابي
مها: واللللللللله .. وليش كل هذا انشالله .. دامك متحمسه مرره زوجي خالد مسكين
ام عبدالله تتافف: انا لللله .. لعد احد يجيب لي طاري زواج خالد .. خليه يستنى له فتره .. توه ما استقر
عبدالله: يمه مسكين خليه يتزوج، اخطبي على الاقل
ام عبدالله بحزم:" اللي يبي رضاي بذا البيت لا يجيب لي طاري زواج خالد..
عبدالله ومها سكتوا..
امل: الا خالتي ترى اليوم دقت عليك خالتي ام مشعل كانت تبيك
ام عبدالله: صدق؟؟ ما قلت لك وش تبي؟؟
امل: لا والله ما قالت لي .. بس تقول انها دقت على جوالك وطلع مقفول..
ام عبدالله: يابنتي انا ما احب ذا الجوال يعور اذني.. ما احب احكي فيه ولا استعمله ..
مها: هههههههههههه عزتي يمه
ام عبدالله بغرور: فشششر انا لسه شباب ..
عبدالله: ههههههههه عسى الله يطول لنا بعمرك ..
ام عبدالله : اميييين يارب وافرح فيكم كلكم.. امل حبيبتي قربي لي التلفون من جمبك
قامت امل وجابت لخالتها التلفون: سمي
ام عبدالله دقت على بيت اخوها وردت عليها الهنوف
الهنوف: الوووووووووووو
ام عبدالله: هلا واللللللللللللللللللله بحبيبتي
الهنوف: هلا عميمه هلا كيفك
ام عبدالله:زعلانه عليك
الهنوف: افااااااا يا عمه .. في احد يزعل من الهنوف الحلوة شيخة البنات
ام عبدالله: اي فيه .. انا .. وينك يا حافظ لا تكلمين ولا تسألين ولا تقولين لي عمه اسأل عنها ولا شي
الهنوف: سامحيني عمة اسفه .. بس تعرفين الدراسه يعني وبلاويها
ام عبدالله: ههههههههههه والله لو اشوفك تدرسين بعيون مير ماني مصدقه
الهنوف: هههههههههههههههه اجل زين انك عارفتني الله يهديك وشو له تخليني اكذب اجل
ام عبدالله: اااه منك انتي بس ما يقدر عليك الا ربك
الهنوف: تربيتك
ام عبدالله: ههههههه يا جعلي ما خلا .. الا وين امك؟؟
الهنوف: دقيقه ... وراحت تنادي امها
ام مشعل: هلا والله
ام عبدالله: هلا بك والله .. وش اخباركم وش علومكم؟؟
ام مشعل: بخير يا وجه الخير
ام عبدالله:قالت لي امل انك داقه علي.. امري؟
ام مشعل: ما يلمر عليك عدو.. بس حبيت اقول لك اني خطبت لمشعل واني ابيك تجين معي عشان نطلب البنت رسمي
ام عبدالله بفرحه: ماشاللللللللللللللللله عالبركه والله.. ومن بنته؟؟
ام مشعل: بنت ام عبدالرحمن ال... يصيرون حمولة اختي
ام عبدالله: الله يتمم على خير.. خلاص انشالله من عيوني .. ومتى تبينا نروح؟؟
ام مشعل: ابد الاسبوع هذاا خير البر عاجله وش له نتأخر وانا بصراحه مستعجله على زواجة مشعل .. تعرفين بعد وحيدي وودي افرح فيه بدري
ام عبدالله: على خيرة الله .. وانشالله الله يتمم على خير وتفرحين فيهم
ام مشعل: امين يارب..
وقعدوا يسولفون شوي وقفلوا
مها: يمه مين بيتزوج؟؟ مشعل ولد خالي؟؟
ام عبدالله: اي .. خالتك نورة تقول لي انها تبيني اروح معها عشان نخطب رسمي
مها: الله يتمم له يارب..ومن بياخذ؟؟
ام عبدالله: حمولة اخت خالتك ام مشعل..
مها تحاول تركب الوضع وتتذكر وقالت بشهقه : اثيييير؟؟
ام عبدالله: اي اثير
مها: ياحلووووووها يا نااااس والله انها مافي منها بنت مؤدبه وحلوة
ام عبدالله : الله يهنيهم يارب.. والتفتت يمين ويسار
ام عبدالله: هوو وين عبدالله وامل وسعود
مها: ههههههههه وش فيك يمه الله يهديك .. استأذنوا منك وقالوا بيروحون يجهزون عشان بيروحون لاهل امل يتعشون عندهم
ام عبدالله: هوووو .. ما انتبهت لهم
مها: لانك كنتي متحمسه بالمكالمه
ام عبدالله: كان خلو لي سعود طيب
مها: خليه يمه يروح اكيد جدته تبي تشوفه
ام عبدالله: على قولتك



بيت ابو ماجد
ايان تدور بالبيت وهي بقمة الطفش ..دخلت غرفة اختها لقتها تكلم بالجوال
ايان: اففففففف وانتو ما تملون
اشرت لها ليان عشان تطلع بس ايان ولا كنها تشوف
ليان: ها حبيبي؟؟ لا ولا شي بس ايان دخلت عندي... هههههههههههههه اي اي .. وش اسوي فيها طيب... ههههههههه محمد من متى انشالله.... هههههههههه طيب طيب هههههههههههههههههههههههههههههههههههههههههههههههههه ههههههه
ايان تتطنز عليها وتقلدها بضحكتها: هههههههههههههههههه يا بثرررررررركم
ليان عطتها نظرة: طيب حبيبي اجل انا اخليك الحين وبقفل خليني اشوف وش تبي ايان.. ايي اوكي ولا يهمك .. مع السلامه
ايان: ما بغيتي !!!
ليان: انتي وش فيك ؟؟ ما تذكرين انو عندك اخت الا لما اكون اكلم محمد؟؟
ايان: يختي اعتقيه ترى بيزهق منك
ليان: اولا عيب عليك تدخلين بين اثنين متزوجين.. ثانيا وش تبين عندي قالقتني تراك
ايان: انا زهقانه .. ابي اطلع
ليان: ويا مااااالك من الزهق ماشفتي شي .. خلي هبالك انتي ومتعب ينفعكم .. اجل سواتكم بامي شوي
ايان: ياربيييي وانتي عاد لازم تذكرين فيني انتي ووجهك
ليان: اي .. لين تكبرين وتعقلين
ايان: اففففف منك.. وسكتت وكنها سرحت بعالم ثاااااني
ليان تطالعها: هووو وش فيك انتي انهبلتي؟؟ وين وصلتي؟
ايان: معك
ليان:لا وربي كذابه مو معي
ايان: اففف منك انتي مزعجه مززززززعجه
ليان طلعت عيونها ورمتها بالمخده اللي كانت بحضنها..
ليان:دامني مزعجه وش تبين جايتني بغرفتي ؟؟
ايان: ابيك تونسيني
ليان: احد قال لك اني مهرجة البلااااط؟؟
ايان: مو كذا يا حماره .. تعالي نسهر على فلم ..
ليان : مو الحين تونا على السهر .. الساعه 10
ايان: طيب متى تبين نتفرج؟؟
ليان: امممم انا من رايي ننزل المطبخ نسوي لنا شي ناكله
ايان: يختي ما احب ادخل المطبخ
ليان: وانا قلت ادخليه كل يوم؟؟ الحين بس نسوي لنا عشا خفيف نتعشى بعدين نجهز للامسيه الحلوة حقتنا
ايان سكتت تفكر
ليان: الله واكبر عليك .. كل ذا تفكير تعالي بس خلنا ننزل
ايان: ابي فيتوتشيني ..
ليان تسحبها من يدها بخفة: من عيوووني احلى فيتوتشيني لعيونك الحين نسويه
ايان : ماني مقطعه البصل لو تفحطين ترى
ليان:ههههههههه زي منتي حابه
* على الرغم من انهم يتطاقون كثير لكنهم مره يحبون بعض ذا الاختين .. << زيي انا واختي بالضبط *_^


بعد يومين ..
يوووم وصول ماجد وبندر

بالمطار كان بندر وماجد يسوون الاجراءات عشان يمشون
قعدوا على جمب يشربون لهم قهوة
بندر وموده مو حلو : ياخي ما لقيت الا طياره بصباح ربي .. من الفجر عاد .. حتى النوم ما امداني انام واسترخي الا وانت فوق راسي
ماجد: ههههه وش اسوي .. يا هذا الوقت يا مافي الا بعد اسبوعين ..
بندر: لا حووووول
ماجد: خلاص روق ياخي .. شوي وتركب الطياره وتنام انشالله.. ولما نوصل الرياض عاد نام لك 3 ايام ماني مقومك لا تخاف
بندر بنص عين وهو يشرب القهوه: ما تنظمن اصلا انت .. الله يفكني منك بس
ماجد: هههههههههه يا حمار .. من غير شر..سكت ماجد وهو يشوف اللي جايه من بعيد
صار يتأملها بحب وهي تقرب منه .. تأمل شعرها البني اللي يوصل لاكتافها وعيونها البنيه الفاتحه الناعسه .. وطولها الحلوو.. صحيح ماكنت طويله مرره بس عادي
بندر لاحظ انو ماجد بدى يروح دنيا ثانيه والتفت وراه عشان يشوف متنح فيه ماجد .. ويوم شاف رانيا اللي تقرب من طاولتهم كشر وصد
رانيا: صباح الخير
ماجد بلهقة وشوق: ياصباح الانواااار .. يا صباح الشوووق والحب
رانيا: كذا تروح بدون ما تودعني
ماجد: امس شفتك حبيبتي .. وشوفة عينك احنا الحين بفجر الله ولا حبيت انك تصحين من الفجر عشان تودعيني



رانيا: وش دعوه حبيبي.. هذا حجي ينقال؟؟ ان ما ثمت لك اقوم لمنو؟؟
ماجد: ياروووحي انتي
رانيا انتبهت لبندر: صباح الخير بندر
بندر ما طالعها اصلا وقال بدون نفس: يا هلا
رانيا عطته نظره وجلست بالكرسي اللي جمب ماجد: اي حبيبي متى الاقلاع؟؟؟
ماجد: شوي انشالله وينادون على الرحله
رانيا بدلع: مو تتأخر علي ..
ماجد: لا حبيبتي لا تخافين .. انشالله كلها شهر واجي لك من جديد
رانيا: تروح وترجع لي بالسلامه ...
قعدوا يسولفون شوي لين اعلنوا عن الرحله .. بندر من اسمع الاعلان نط من الكرسي حقه كنه مقروص وقعد يلم اغراضه البسيطه اللي شايلها بيده
ماجد: على وين ؟؟
بندر: عن اذنك يا غالي بروح الرياض ..
ماجد طالعه بنص عين والتفت على رانيا ، يللا حبيبتي اشوفك على خير ، وقف ومد يده عشان يسلم عليها بس هي رمت نفسها بحضنه بجراءة خلته يصنم مكانه
انفاسه تسارعت ودقات قلبه زادت ولا تحرك من مكانه .. رانيا حطت راسها على صدره بجرأة وصارت تدمع له دمعتين .. ماجد مرره ماكان على بعضه حس ان الدنيا وقفت من حوله ، اول مره تسويها بحياتها واول مرة تكون بهالقرب منه .. لا اراديا منه ضمها زياده ومسح على راسها بحنان
ماجد بحب: وش فيك ياروحي
رانيا بدموع كاذبه: مابيك تخليني بروحي هني ..
ماجد : برجع ياروحي ماني مطول
رانيا والدموع بعيونها": توعدني؟؟
ماجد بابتسامه حلوة: اوعدك حبيبي
بندر اللي كان يراقب من بعيد ومنصدم من اللي يشوفه.. في اجرأ من ذا البنت ؟؟ لااا هذي تعدت حدود الجراءة صار اسمها وقاحه .. والاخ ماجد ليش ساكت لها كذا ولامها .. انا قااااايل من اول ولد عمي خلاااص راح فيها عليه السلام .. ماكله عاقله ذا البنت ولا قام يفكر بين العيب والحرام


بالطياره .. وبندر وماجد بمقاعدهم
بندر وصل قبل ماجد وركب قبله
شوي وحس بماجد يقعد جمبه وتنهد بصوت مسموع تنهيده من الاعماااااااق
بندر وهو مغمض عيونه: عسى ماشر
ماجد: ما قد شفت دموعها..ضاق صدري مررره
بندر فتح عيونه والتفت له وهو يحط يده تحت دقنه: وش ذا الرومنسيات اللي قدام خلق الله
ماجد: لا تطالعني كذا .. حتى انا انصدمت لما ارتمت بحضني
بندر: كيف سمحت لها؟؟
ماجد: ادفها يعني
بندر: لا استغفر الله
ماجد: ياخي وش فيك كلما حكينا عنها نتخانق.. خلاص دام الوضع ماهو عاجبك لا نحكي عنها ابد ممكن
بندر: يكون احسن .. من ذا الناحيه صدقني انا اللي بكون كسبان .. ورجع غمض عيونه
ماجد بعصبيه: افففففففففف


بيت ابو بندر

ريما كانت تستعد عشان دوامها ، ناوية تطلع اليوم بدري لانو عندها اشياء ضرورية لازم تخلصها بالجامعه قبل ما تدخل محاضراتها .. لبست وخلصت ونزلت عشان تفطر .. بس استغربت انها ما لقت اختها.. لانو ديما هي اللي الوحيده اللي تفطر بالبيت الصبح عشان هي الوحيده اللي بالمدرسه ولازم تطلع بدري...
ريما: بسم الله على اختي وينها؟؟ .. رقت تشوفها بغرفتها طقت الباب عليها مرتين بس ماردت ..فتحت الباب بشويش ودخلت
لقت الغرفه كلها ظلام بظلام وبارده ابرد من الثلج .. قربت للسرير لقت اختها ناااايمه وبسابع نومه
ريما: ديما حبيبتي
ديما: همممممم
ريما: ليش ما قمتي؟؟ منتي مداومه
ديما بصوت مخنوق: لا تعبانه
ريما بقلق: بسم الله عليك .. وش فيك؟
ديما: مدري بس الظاهر زكمت .. حلقي يألمني وراسي مره يعورني
ريما بعتب: كل هذا من الايس كريم اللي اترجاك امس ما تاكلين منه كثير.. لا وبعد فوق هذا تبسحين ساعتين وتنامين لي بالبرد
ديما: يوووو ريما خليني تكفين مالي خلق نصايح الحين
ريما: تحتاجيني ضروري؟؟ لازم اداوم ولا كنت قعدت معك
ديما: لا روحي مو مشكله
ريما : طيب انا بروح اجيب لك الدوا واقول لهم يسوون لك شي حار .. تبين فطور؟
ديما: اي شوي وانزل جوعانه..
ريما: طيب شوي بجيب لك الدوا.. طلعت ريما من غرفة اختها وتوجهت لغرفتها عشان تجيب الدوا.. لفت نظرها غرفة امها .. النور مولع يعني اكيد هي صاحيه، الحمدلله بقول لها انو ديما تعبانه عشان تنتبه لها
طقت الباب..
ام بندر: ادخخخخخخل
ريما: صباح الخير
ام بندر بدون ما تطالعها: صباح النور
ريما: كيفك ماما؟؟
ام بندر: بخير .. نعم؟؟
ريما بلعت ريقها : ماما ديما تعبانه
ام بندر بلا مبالاة: وش فيها؟
ريما : حرارتها مرتفعه وحلقها يعورها و ...
قاطعتها ام بندر: يعني مزكمه..وش المطلوب مني؟؟
ريما: يعني كنت ابيك تنتبهين لها
ام بندر: عشان انعدي منها؟؟؟ لا حبيبتي روحي بس خلي وحده من الخدم يسوون لها كمادات ويعطونها شي عشان تطيب
ريما: ماما ديما محتاجه رعايه واهتمام .. ما اظنها بتلاقيه عند الخدم..
ام بندر: اي لا تخافين نادي لها سوما هي بتهتم فيها وتراعيها زي امكم
سوما هذي ربتهم كللللللهم حتى بندر .. وصار لها عمر مو هين عندهم حوالي 30 سنه من اول ما تزوجوا ام بندر وابو بندر..
ريما دمعت عيونها: طيب ..وطلعت
ام بندر بتريقه: بعد تبيني اقابل بنت ابوها المريضه ...
ودت ريما الدوا لاختها..ووصتها لو احتاجت شي تنادي سوما .. وانها بتروح شوي الجامعه وبترجع لها بس حق ساعتين وراجعه ..
وهي نازله لقت انوار مكتب ابوها شغاله قررت تدخل تصبح عليه .. بس قبل مسحت دموعها اللي خانتها وطقت الباب
ابو بندر: ادخل
طلت ريما براسها وقالت بنعومه: بابا ممكن ادخل؟؟
ابو بندر: هلا امي انتي ..اتفضلي تامرين على المكتب وصاحب المكتب
ريما بابتسامه : مايامر عليك عدو حبيبي.. وباست راسه
ابوبندر: صباح الورد
ريما: صباح الخير حبيبي
ابوبندر: وش مقومك بدري حبيبتي؟؟
ريما: بروح بدري الجامعة عندي كذا شغله ابي اخلصها على بدري عشان الامتحانت قربت ابي اقعد بالبيت اذاكر على راحتي
ابوبندر: اللي يريحك .. وطالع بعيونها شوي
ابوبندر: ريما يابوك.. وش فيك؟؟
ريما: وش فيني؟؟
ابوبندر: وش فيها عيونك محمره ؟؟ انتي باكيه؟
ريما: لا لا ابد .. بس لسه ما شبعت نوم
ابوبندر وهو يفتح حضنه لبنته : تعالي يا دلوعتي
قربت منه ريما وقعدن على رجله زي لما كانت صغيره
ابوبندر: انا اعرف بنتي حساسه مررره.. وانا عارفه انو اي شي ممكن يضايقك.. قولي لي حبيبتي فضفضي لي..
ريما وهي تقاوم دمعتها : مافيني شي بابا صدقني بس نوم
ابوبندر بشك: يعني امك ماسوت لك شي؟؟
ريما بسرعه: لالالالالالا ابد
ابوبندر: طيب حبيبتي.. احلى مافي الموضوع اني عارف انو بنتي ما تكذب
ريما نزلت راسها..
ابوبندر: لا تنزلين راسك.. مو بنت سلمان ال... اللي تنزل راسها
ريما رفعته بفخر وابتسامه حلوة زيها
ابوبندر: اي حبيبتي كذا ابيك دايم.. طول ما انا عايش راسك ذا ما ينزل يابوك
ريما حضنته: عسى ربي ما يحرمني منك يارب
ابوبندر: ولا منك حبيبتي
ريما: بابا ترى ديما تعبانه شوي ..
ابوبندر بخوف: وش فيها؟؟
ريما: مزكمه.. ولا هي مداومه ، انا بروح شوي الجامعه وبرجع عشانها
ابوبندر: لا روحي حبيبتي وخذي راحتك وانا بنتبه لها ..
ريما: لا بابا خلاص انا قلت لها وكذا .. وغملت حسابي على اني ماني مطوله بس شغلة ساعتين لا اكثر ويمكن اقل
ابوبندر: الله يحنن قلبوكم على بعض يارب
ريما: ويخلينا لبعض ويخليك لنا يارب..
ابوبندر باس راس بنته بحنان: يلله حبيبتي روحي عشان تلحقين على اغراضك.. وانا كمان شوي وبروح للشركه عندي شغل كثير
ريما: طيب حبيبي.. وقامت من حضنه بعدما باست راسه ,,
وهي بتطلع من الباب التفتت له ولقت يناظرها بنظرات كلها حنان
ريما: بابا
ابوبندر: ياعيون بابا
ريما: تكفى لا تسافر من جديد
ابوبندر يأشر لعيونه ..يعني من عيوني
ابتسمت وطلعت من المكتب والبيت بكبره وهي مرتاحه


بالجامعه

دلال كانت تتمشى مع ايمان ..
ايمان: الجوو جمييل يختي
دلال: اي والله .. ودي كذا نسوي باربكيو وسباحه وجو ثاني ..
ايمان : اي والله فكره مش بطااااااله
دلال نطت وكنها تذكرت شي: اييييي ما قلت لك؟؟
ايمان: وشووووووو
دلال: خطبنا لاخوي مشعل..
ايمان: ماشالللله ..عالبركه
دلال: الله يبارك بعمرك.. والله لو تشوفين امي محتاسه حوسه مافي مثلها بذا الخطبه .. كنو ولدها اول من يخطب بالدنيا
ايمان: ههههههههه طبيعي .. لانه وحيدها
دلال: وخطب اثير بعد
ايمان: اثير؟؟
دلال: اي اثير.. اللي جت عندي بالعزيمه ..
ايمان تذكرت: اللي شعرها بني طويل؟؟
دلال: ايوووووووة
ايمان : ياحلوووها .. احلى عروسه .. الله يهنيهم يارب، عقبالك
دلال: ههههههههههه انا توني يبي لي شويات
ايمان: اي انشالله .. مو بكيفك
دلال : كنك امي هههههههههه
ايمان: انا من يومي وامك تعجبني
دلال:ههههههههههههههه
مشت ولقت بنت وقفت قبالها وعطتها نظرة احتقار ولفت
دلال استغربت .. انا وين شفتها ذي؟؟
ايمان : شفتي بنت اللذين
دلال: اسفهيك منها بس..

تهاني لاميرة: شفتيها الحقيره ولا عبرتني
اميره: انتي وش عليك فيها؟؟ خليها بقريح
تهاني: تقهرررر مستفزة.. واثقه من نفسها مره
اميره: ما عليك منها يختي اقصري الشر
تهاني بغيض: عساها العمى

مشوا البنات للبوابه .. ولقوا ريما جايه واخلاقها قاااافله
دلال: صباح الخير يا قميييييل
ريما بدون نفس: صباح النوووووور..
دلال: وش فيك ماده البوز شبرين؟؟
ريما: ديما تعبانه
دلال باهتمام : وش فيها؟؟
ريما: انفلونزا
دلال: سلامتها ما تشوف شر
ايمان: انا مدري انتو من ايش مخلوقين.. انفلونزا تراها ما تخوف ولا تستاهل القلق هذا كله ، بنات الذوات لازم يصيرون كذا قلقانات وحالتهم حاله .. تشرب كمون وتصير حصان
ريما ابتسمت غصبب من حكي ايمان
دلال: حبيبتي لا تخافين انشالله بتكون بخير
ريما: انا عالعموم بخلص شغلي بسرعه وبرجع البيت ماني حاضرة ولا محاضرة
ايمان : يا بنتي لا تكبرين الوضع .. شوية تعب ويزول
ريما: معليش هي مالها غيري .. لازم اروح لها ..


بيت شذى

شذى كانت قاعده تغسل الملابس وتنشرها .. كانت تغسل بحماس وقهر وهي تفكر بالموضوع اللي رجعت منيره تفاتحها فيه من جديد امس واللي ما تعرف من وين طلع لها ..

منيره: يا شذى لا تتهورين .. فكري وبعدين ارفضي على كيفك
شذى: انا قلت لك يا خالتي زواج من ولد اختك هذا ماني متزوجه لو يكون اخر رجال في الدنيا
منيره بحقد وهي تبان من جد على حقيقتها
منيره: انا مدري اصلا انتي شايفه نفسك على ايش.. بنت فقر لا رحتي ولا جيتي .. تتمنين اصلا تتزوجين واحد عنده فلوس ومستقر بحالته الماديه .. وممكن يعيشك بنعيم .. كل هذا شوفة حال .. لانك مغتره بجمالك يعني
شذى: انا عمري ما شفت حالي ولا اغتريت بجمالي على قولة حضرتك.. وولد اختك هذا ممكن يعيشني بخير على قولتك بس مامنه ولا فيه ولا اصلا يجي منه الخير.. عارفه ليش؟؟ لو انه فيه خير من الاساس وربي مبارك له بماله .. كان ما رمى امه المريضه لحالهاا وهي مالها احد غيره .. وكان غرقك وغرقها من خيره اللي هو عايش فيه .. كان وقف بوجه ابوي كلما جا يمد يده عليك.. لانه سندك وسند امه بهالوجود .. ودام مافيه خير لاهله طبيعي مارح يكون فيه خير لي
منيره بحقد وهي تغلي: هو كفوك اصلا وبتاخذينه غضب عليك.. رضيتي ولا لا .. فوافقي احسن لك بدل ما اقول لابوك واخليه يغصبك من جد
شذى: ماني موافقه يعني ماني موافقه
منيره: جربي منتي خسرانه
شذى:ههه ل حبيبتي اسفه .. هذي حياة ماهي لعبة .. اجربه وبعدين يرميني زي الكلبه ومين يدري يمكن يكون معي طفل ولا اثنين .. شكرا حبيبتي يفتح الله ..اقعد ببيت ابوي اكرم لي..
منيره قامت وهي تتقطع من القهر والغيض وهي تتحلف وتتوعد بشذى


شذى رجعت لواقعها بصوت الباب اللي ينطق
راحت فتحت الباب وطلعت اريج
اريج باعجاب: يازيييييينك وشهالحلا
شذى تطالع نفسها ورفعت حاجبها: اي حلا يرحم ام امك
اريج: تجنيين .. شكلك كيوت ويدك ماليها الصابون وانتي بذا اللبس طالعه كنك نانسي عجرم بـ اه ونص
شذى ضحكت: هههههههههههههههههه نانسي مره وحده .. المهم يا بطتي وش اخبارك؟؟
اريج بعدما فصخت عبايتها وقعدت جمب صديقتها تعاونها بالغسيل: ابد حبيبتي مبسوووووطه
شذى: عسااااه دووم.. وش مفرحك خليني افرح معك
اريج: من شوي كنت عند خالتي ام علي..
* ام علي هذي حرمه كبيره موجوده بالحي .. وحيدة ، مزوجه ولدها الوحيد وهو مسافر يشتغل بالشرقيه ومخلي امه هنا بناءا على طلب منها لانها ماتقدر تخلي اهلها واصاحبها وجيرانها على قولتها.. يزورونها اريج وشذى دايم ويساعدونها بالشغل وتعطيهم اللي فيه النصيب
شذى: ايوة وش فيها ؟؟
اريج: وكانت عندها مرت ولدها.. اللي تشتغل بالخياطه وكذا ، طلبت مني اساعدها بالخياطه هنا لانها تشتغل هناك وتبي احد يمسك لها الشغل هنا بالرياض.. وبتعطيني نسبه من الارباح
شذى فرحت لصديقتها: صدددددق؟؟ مبروووووك حبيبتي والله شي زين ،مرة فرحت لك على الاقل تشغلين وقتك وتكسبين لك كم قرش..
اريج: اكيييد .. ولااا بعد مو بس كذا
شذى : وشو بعد يا ام المفاجئاااااااات؟؟؟؟
اريج: الله يسلمك قلت لها عنك وانك صديقتي الروح بالرووووح .. وانك شاطره بالخياطه ويمكن احسن مني بعد فقالت حلوووو
شذى بعدم تصديق: يعني تقصديييين؟؟
اريج: نعم نعم .. لقيت لك شغل
شذى ماهي مصدددددقه .. فرحت مو سايعتها ، من جد كانت تبي لها شي يسليها بدل القعده بالبيت وكمان دخل لها
شذى بصراخ وحضنت اريج: اااااااااااااااااااااااااااه يا حبيبتي انتتتتتتي.. الله لا يحرمني منك يااااارب وربي فكيتي لي ازمه
اريج:هههههههههههههههه عشان تعرفين اني انا من جد صديقتك المنقذة
شذى وهي تدمع من الفرح والفخر بصديقتها: انتي مو صديقه ، انتي بجد اخت .. ولا لي بالدنيا غيرك يا اريج
وقعدت تبكي بهدوء
اريج حزنت على صديقتها بس قالت بمرح وهي تحضنها: افااااااااا ووين راح حبيب القلب دام مالك غيري هاا؟؟
شذى بابتسامه كلها حب: هذاك عاد شي ثاااااااني .. هذاك دنيتي وحبي .. هذاك هو الشي اللي لو قعدت احلم فيه طول عمري مستحيل يتحقق لي
اريج:لا يا شذى لا تقولين كذاااا تكفين ومسحي دموعك الغاليه مابي اشوفك تبكين ابد
شذى تنهدت بقوة مسحت دموعها وابتسمت ابتسامه تجنن: كذا حلوو؟؟
اريج: واحلى من الحلا بعد
شذى: الله لا يخليني منك ..
اريج: ولا منك حبيبتي.. يلله عاد عشان المناسبه الحلوة هذي وفرحتنا اللا متناهيه .. ابيك تقومين تغسلين وجهك وتلبسين عبايتك باخذك مشوار
شذى: مشواار؟؟ وعلى وين انشالله ؟؟
اريج: ابد الله يسلمك.. بنروح لفارس احلامي بقالة ابو حمدي عازمتك على ايسكريم جامبو من عنده
شذى: هههههههههههههههههههههههه احلى عزيمه بعد
اريج: اي حبيبتي احمدي ربك .. تراه بريالين .. زين مني ماجبت لك ايسكريم الامل هذاك .. تراه بريال ..
شذى: هههههههههههههه الله يسلمك .. خيرك سابق يام شذى
اريج: انا كريمه وانتي تستاهلين
شذى:هههههههههههههههههههههههههه

بيت ابو بندر

ديما كانت بسااابع نومه .. منن التعب ماهي حاسه بحاجه مسكينه ..شوي والباب ينفتح بقوووة عليها
بس هي مسكينه ما حست .. الدوا مأثر عليها جامد
دخل سلطان بشوووووووويش ووقف عند سرير ديما بالضبط وقعد يتأمل فيها .. وبعدين تسلق السرير بصعوبه بيدينه الصغيره لين وصل بعد جهد جبااااار
واستقر قبال ديما بالضبط.. والاخت ابببد ماهي بالدنيا
سلطان: ديمممماااا
ديما:...........
سلطان على صوته شوي: ديمممماااا قووووومي
ديما:........
سلطان: انا اكلمك ليث ما تردين علي؟؟
ديما: همممممم
سلطان: ليث مارحتي المدرثه؟؟
ديما: سلطان وخر عني
سلطان: لييييث؟؟؟
ديما وهي تتغطى بالبطانيه: سلطان انا تعبانه لا تقعد عندي بعدين تتعب
سلطان: يعني انتي عندك بوبو ؟؟
(بوبو = عوار )
ديما:هههههه ايوة عندي بوبو
سلطان: زيي هنا؟؟؟ ويأشر على اصبعه المجروح من يومين وحاط عليه لزقه
ديما وهي تسايره وتوخر عنها البطانيه بس ساده فيها فمها ماتبي تعديه : ايوة .. بس البوبو هنا وهنا .. وتأشر على حلقها وخشمها
سلطان ببراءة نزل من السرير بدون ولا كلمه زياده وراح لغرفته يركض
ديما:ههههههههههههه وين راح هذا ؟
رجع سلطان بعد دقايق ومعه علبة لزقات الجروح ..وحاول يتسلق السرير من جديد بس ذا المره كان اصعب عليه لانو معاه العلبه
ديما ضحكت عليه ..وشالته بسرعه وحطته على السرير وبعدت عنه شوي
ديما: ايش هذا حبيبي؟؟
سلطان:هذا لزقة زيي .. ويأشر على جرحه
ديما: طيب وش اسوي فيها؟؟
سلطان وهو ينثر اللزقات اللي بالعلبه كلها على السرير : عشان احط لك على البوبو
ديما:ههههههههههههههههههههههههههههههههههههههههههههه هههههههههههههه حبيبي ما يصير احط اللزقه لانو البوبو جوه
سلطان سكت وهو معقد حواجبه شوي: طيب ابلعيها وتروح جوه
ديما هنا انفججرت من الضحك: ههههههههههههههههههههههههههههههه حبيبي انت .. ما قاومته باسته بقووووووة على خده وحاست شعره
سلطان : يلله اختاري.. تبين الزرافه ولا الفيل؟؟
طبعا هذي الاشكال المطبوعه على لزقات الاطفال..
ديما تجاريه: ابي بسه
سلطان: لا لا البثه حقت بنات
ديما: ههههههه وانا بنت
سلطان ما عجبه الحكي وطلع لها اللي عليها اسد : وفكها ولزقها على خشمها وحلقها
ديما:هههههههههههههههه
سلطان بفخر: اي اثد زيي ..
ديما ودها تقوم تاكله .. ياعمري عليك قمة البراءة
شوي ودخلت عليه مدبرة البيت اللبنانيه
المدبره: شووووو سولطان انت هووون تؤبر البي الهي
ديما: اييي يا حلوة .. بعديه بليز مابي اعديه
المدبره: شو بيكي ديما ؟؟
ديما: زكام فظيع شوي ويقضي علي
المدبره: دخيل الله .. ما تشيلي هم علأ بصلح لك شي حار مشان تروقي
ديما: لا لا مابي شي بنااام
المدبره وهي تشيل سلطان: خلص متل ما بدك ..يللا سولطان حبيبي تعا نلعب بالجنينه
سلطان: اوكي.. باااي ديموو
ديما تأشر له: بااااي
سلطان : لا تثيلين اللزقة
ديما:هههههههه طيب ...وطلع سلطان
ديما حطت راسها على المخده .. اللي كان ثقيل من الصداع والحراره .. واستلمت للنوم من جديد بصعوبه ....


بالجامعه

خلصت ريما اشغالها كلها على السريع عشان ترجع البيت لاختها .. قعدت باحد المقاعد اللي بره واتصلت على السواق بس مارد عليها
وصارت تدق تدق تدق لين رد عليها
قاسم : نعم
ريما: وينك انت ليش ماترد؟؟
قاسم : انا مشغول مع ماما كبير
ريما: طيب عاد رد علي مو تخليني كذا
قاسم بصوت عالي شوي: هدا ايش سوي انتي في كلم كتير الحين تعال .. انا في شوغول مع ماما
ريما طلعت عيونها: وجع انشالله تعال صفقني احسن .. ووين كريم؟؟
قاسم: كريم في روح مزرعه عشان سوى سوى عمال
ريما: طيب انا ابي اطلع الحين وش اسوي؟؟
قاسم: انت صبر انا بعدين يجي ممكن ساعه 11
ريما بعصبيه: بعد تدبرني على كيفك.. اقول انقلع وقفلت بوجهه
ريما بصراخ: اكررررررررررره سواقنا .. ودقت على امها
ام بندر: نعم
ريما:ماما انتي وينك؟
ام بندر: مالك شغل.. وش تبين ..
ريما وتعودت على رد امها: ابي السواق،، يعني اذا كنتي ببيت او كذا خليه يجيني لو سمحتي يرجعني البيت ويرجع لك على طول
ام بندر: ووين كريم؟؟
ريما: كريم شكل بابا راسله المزرعه ماهو هنا ولا هو حولي اصلا
ام بندر: اسفه ماني مستغنيه عن السياره الحين ..خلي ابوك يخليه يرجع السواق عشان ياخذك او انه يجي بنفسه ياخذك ..
ريما: ماما لو سمحتي مارح اروح لاي مشوار ثاني غير البيت انتي عارفه انو ديما تعبانه ومحتاجة لي
ام بندر بحزم : قلت لك احتاجه الحين .. وديما ماعليها شر بالبيت عندها سوما خلاص اففففف.. وقفلت الخط
ريما شوي وتنهار ..ودها تبكي وتنفجر بالدنيا كلها,, هذي ام ؟؟ هذي تستاهل احد يناديها ام ؟ لاهي تنتبه لبنتها ولا مخليتني انتبه لها ..
مشت من مكانها بشويش وهي حاطه يدها على فمها تكتم عبراتها ..ماتبي احد يشوفها وهي تبكي ابد ...انواع القهر بقلبها .. الحين ديما محتاجتها
وهي تمشي خبطت بكتف وحده .. ماشافتها من الدموع اللي بعيونها
ريما بدون ماتناظر البنت: اسفه
البنت عقدت حواجبها : ريما !!!
ريما التفتت : هلا مها
مها بخوف: وش فيك حبيبتي
ريما: مافيني شي
مها: كيف مافيك شي؟؟ وتأشر على الدموع اللي بعيونها .. وهذي ايش؟
ريما ما قدرت تمسك نفسها حضنت مها وصاحت
مها خافت: ريما وش فيك بسم الله عليك وش صاير؟؟
ريما: .......
مها لاحظت انو البنات قاعدين يطالعونهم واللي بدا يقرب ويبي يشوف وش السالفه .. انواع اللقافه طبعا
مها: تعالي حبيبتي معي .. وخذتها وراحوا وحده من القاعات الدراسيه اللي كانت فاضيه ..
مها":وش فيك حبيبتي احكي ليش متضايقه؟؟
ريما تبكي:......
مها: وش السالفه فهميني والله خبصتي قلبي
ريما وهي تشهق: ماني.. عارفه .. ليش .. كذا...
مها: وش اللي ليش كذا .. ماما ريما فهميني وش السالفه ترى من جد خايفه عليك
ريما تكمل بكى ولا هي راده على مها
مها استغفرت ربها وطلعت موية من شنطتها وشربتها وسمت عليها لين هدت ريما شوي
مها: يلله حبيبتي قولي لي وش فيك الحين ؟؟
ريما بهدوء: مافيني شي..
مها: كيف ما فيك شي وانتي دموعك على خدك عيت تنشف
ريما:.........
مها: ريما وش فيك ؟؟ ديما فيها شي خالتي او خالي فيهم شي؟
ريما كنها تذكرت شي: ديما
مها:وش فيها؟؟
ريما: تعبانه من الصبح ابي ارجع البيت اتطمن عليها..
مها: طيب كلمي السواق وارجعي
ريما السواق الحين مشغول ماهو فاضي ابد ..
مها: طيب ترجعين معي البيت ؟؟؟
ريما: لا مابي ابي ارجع لديما الحين ابي اتطمن عليها قبل كل شي
مها: امممم اوكي.. انا الحين خلصت محاضراتي وبرجع البيت خليني اوصلك
ريما بدون تفكير: اوكي ..


بالسياره ..
كانت ريما بقمة الهدوووء ولاحكت ابدا .. لين ما وصلوابيت ابوعبدالله
مها: يلله ريما
ريما استوعبت انو هذي مو فلتها: وين مها؟
مها: هههههه بيتي .. وش فيك امداك نسيتيه ؟
ريما: بس انا قلت لك انو ابي اروح بيتنا
مها: مارح اخليك تطلعين من بيتي الا وانا متطمنه عليك سامعه ولا لا ؟
ريما: مها لو سمحتي .. مابي الحين شي غير اني اتطمن على ديما
مها: انا مو مقتنعه انو كل اللي فيك هذا من تعب ديما !!!
ريما وهي تبعد نظرها عن مها: عاد هذا اللي صاير
مها تمسك يدها: ريما انا مو صغيره ولاني اعرفك من كم يوم.. انتي بنت خالي وصديقتي واختي اللي ما جابتها امي .. صحيح اني احيانا اكون مقصره بحقك ,, ولا اجيك ولا احكي معك دايم ، بس انتي تعرفين انك بقلبي قبل كل شي..
ريما: .........
مها: واكيد انك عارفه كمان انو يهمني مصلحتك قبل كل شي
ريما كانت محتاجة كلمات زي كذا تشجعها من جد.. ولقت نفسها تدمع .. مشكلتها حساسه ومن جد اي شي يأثر فيها ..
مها انتبهت لها وحضنتها من جديد:/ بسم الله عليك حبيبتي ..
ريما:......
مها: يلله عاد مسحي ذا الدموع وخلينا ننزل الحين ونحكي جوة على راحة راحتنا
ريما هزت راسها يعني طيب
دخلوا جوة ولا لقوا احد بالصاله
مها: غريبه وين امي..
ريما:..........
مها بصوت عالي تنادي: ماااااماااااا
شوي وطلعت لها امل من وحده من الصالات
امل: هلا واللله
مها بابتسامه : هلا بك
امل : هلا بريما ..شلونك حبيبتي ؟ وينك من زمان ما شفناك ؟
ريما ابتسمت بلطف: انا بخير الحمدلله ، انتي اللي وينك من جبتي سعود واحنا ما نشوفك زي اول
امل: وش اسوي شاغلني والله
ريما: الله يعينك يارب..
امل: مها تبين خالتي؟
مها: اي وينها؟
امل : خالتي بالمطبخ
مها: اماااااا وش تسوي ؟
امل: تقول مشتهيه تطبخ اليوم بيدينها ..
مها لريما: ابسط يا عم .. اليوم رح تتغدين من يدين ام عبدالله
ريما اكتفت بالابتسامه
مها: يلله ريما تعالي غرفتي شوي.. عن اذنك امل
امل : اذنك معك








ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





بالطياره

ماجد: يا الله يا بندر .. مررة متحمس تخيل
بندر: والله ماهو اكثر مني .. من يصدق صار لنا5 سنين بعاد عن الرياض .. وعن اهلنا اشوة اننا رجعنا مره ياخي
ماجد: بس من زمان .. بداية سفرتنا ، مدري شلون صبرت انا ..
بندر: انا بالنسبه لي اكثر وحد متحمس اشوفه اخوي سلطان .. ما شفته ابد
ماجد: يا حليله .. يلله هذانا بالطريق الحين وهااااااانت ياخي كلها كم ساعه ونوصل انشالله
بندر: اي كم ساعه الله يهديك .. واحنا لسه حتى ما قطعنا نص الطريق
ماجد: ربك يعين ياخي .. الحين نشوف لنا كم فلم وننام شوي الا والوقت ضايع وانشالله واصلين
وتموا يسولفون كذا عن شوقهم لاهلهم و الرياض وكذا طوووول الرحله
االله يرجعكم بالسلامه يارب


بيت ام عبدالله

بغرفة مها ..
مها: ها حبيبتي صرنا لوحدنا ..
ريما:......
مها بحنان: ريما ياقلبي ما يحتاج اقول لك انتي وشو بالنسبه لي.. ولا يحتاج كمان اني اقول لك انو كل كلمة بتقولينها لي رح تكون ببير عميق .. مستحيل تطلع لاي احد مهما كان ومهما صار .. ابيك تفضفضين لي وتطلعني كل اللي بقلبك
ريما بهدوء : وش تبيني اقول لك ؟؟
مها: ابيك تقولين لي كل شي مضيق صدرك ومخليك ريما ثانية انا ما اعرفها
ريما: مها انا من جد تعبانه .. وبصراحه مشاكلي ما تخلص ، ما اعرف من فين ابدى ومن فين انتهي
مها: احكي وانا سامعتك بكل مافيني
ريما: وش تبيني اقول لك بالضبط ؟؟ اني انسانه فاقده حنان الام ؟ وانو ابوي بين كل فتره وفتره يخليني انا واخواني بدون حمايه .. وانو .
مها تقطاعها: لحظة لحظة.. حمايه من ايش؟
ريما بسخريه: من ماما
مها : ماما؟؟!!!!!!!!
ريما : اي ماما .. اللي تكرهنا وتكره باب وحتى تكره نفسها ...عمرها ما حنت علينا ولا فكرت او سألت فينا .. راميتنا على الخدامات من يومنا صغار.. عمرنا ما احتجناها ولقيناها جمبنا .. وعمرنا ما مرضنا ولقينها تسهر على راحتنا .. ولا قدر راحت مجالس الامهات بالمدراس تسأل علينا وعن مستوانا .. اذا كنا شطار او لا .. اذا كنا مشاغبين او لا .. اذا عندنا مشاكل او لا
مها:............
ريما بدت تبكي: تكرهنا وتكره بابا .. اللي حاولت تكرهنا فيه من يومنا صغار .. اللي كانت تقول لنا ابوكم ما يحبكم ولا يبيكم عشان كذا هو دايم مسافر.. ولكنها للاسف ما كانت تدري انه احن علينا منها حتى وهو عايش بغربته .. طفشت اخوي بندر من البيت من 7 سنين بتسلطها وخليته يتغرب ويدرس بره بعيد عننا .. تحبه اكثر واحد فينا .. بي مع هذا ما سلم منها ولا من اذاها
مها: مافي ام تأذي عيالها يا ريما
ريما: امي ماهي ام عاديه .. امي ماهي ام اصلا .. عمرها ما حسستنا ايش يعني كلمة ماما .. " وهي ترفع صوتها شوي" عمري ما نطقت بذا الكلمه وحسيت بمعناها ودفاها اللي مع جدتي الله يرحمها .. اللي راحت وخلتني انا واخواني من بعدها مالنا احد ولا احد مهتم فينا ويبينا..
تخيلي يا مها اقرب شي اليوم .. اختي ديما تعبانه .. اروح اقول لها يمه ديما تعبانه انتبهي لها . تقول انا ماني فاضية لها خلي سوما تراعيها .. تبينها تعديني ؟.؟ ويوم قررت انا اللي اهتم فيها بس بعد ما اخلص شغلي بالجامعة.. تروح تاخذ السواق وتطلع وتشغله ولا تخليه يجي ياخذني للبيت مع انها عارفه انو السواق الثاني مع بابا مشغول .. وازيدك من الشعر بيت .. تمد يدها علينا كمان .. شفتي الكدمات اللي بيد ديما اختي ..اللي قالت لكم انها من طيحة بالدرج ؟؟ تراها منها .. ضربتها لين خلت يدها كذا .. وسلطان ما عتقته من شرها كمان .. الطفل اللي ماله ذنب غير انها امه .. وبدر اخوي بعد .. ياما طاله اذاها له .. شفتي وش تسوي فينا؟؟ شفتي؟؟؟!

مها بدت تدمع.. ماكانت تدري ابدا عن معاملة زوجة خالها لعيالها.. صحيح انها فرد من العائلة ومن زمان وهي متزوجة خالها .. بس مع هذا ما كانت تشوفها الا اقل من النادر.. كانت دايم بعيده عن العايله .. وهي اساسا مكروهة ومبغوضه من العايله كلها ولاهي تدري وش السبب .. بس الحين بدت تفهم .. انها مافيها انسانيه ابد .. كيف من الممكن لانسانه تحمل اسم " ام" ما تحمل ولا معنى لهذا الاسم ... اذا كانت تعامل عيالها كا اجل كيف تعامل الناس اللي بره
مها تحضن بنت خالها : معليش حبيبتي .. هذي امك ولازم تتحملين معاملتها .. لك اجر اصلا وربي باذن الله رح يجازيك خير بالدنيا والاخره
ريما تبكي : تعبت وانا اداري .. وانا اخبي كل هذا بقلبي ..
مها بكت مع بنت خالها .. بكت معاناتها وقهرها .. مابيدها شي .. وش ممكن تسوي ؟؟ من جد ما تقدر تتدخل .. هذا الوضع بين ام وعيالها .. معقول خالي يعرف هذا كله وساكت ؟؟ ماني سائله ريما الحين عشان ما ازيد عليها عذابها ..
تمت حاضنة ريما فتره لين هدت .. شافتها سرحانه تفكر ووجها احمررررر من الدموع ..
مها بحنان: ريما حبيبتي .. قومي غسلي وجهك وتعوذي من الشيطان .. انا بروح اجيب لك شي تشربينه
ريما وهي تمسح بقايا الدموع بوجهها: ما يحتاج
مها: الا يحتاج .. يلله عن اذنك ثواني وارجع لك ..
مها طلعت من غرفتها ووقت ثواني بالسيب تمسح دموعها عشان ما يبان عليها .. ساعتتها وش يفكها من لسان امها ..
خالد: مهاا
مها نقزت : بسم الله
خالد: وش موقفك هنا ؟
مها توخر نظراتها عنه عشان ما يكتشف انها تبكي: ابد كنت نازلة تحت
خالد قرب من اخته وهو حاس انو مافي شي مضبوط: وش فيك ؟؟ ليش عيونك حمره
مها: دخل فيها شي
خادل بسخريه: بالثنتين ؟؟
مها:........
خالد: احكي
مها: يووو يا خالد لا تعقد الامور ..
خالد سمع صوت باب الحمام بغرفة اخته يتقفل: مين عندك؟
مها وهي تتحرك للدرج: صديقتي .. ونزلت للمطبخ تجيب موية
خالد ما يدري ليش انه حس بقلبه ينقبض .. وتزيد دقاته ..
ما قدر يتحكم باحساس داخله .. وده يفتح الباب ويشوف مين فيه .. قلبه يقول له ايه بس عقله يقول له لا عيب عليك ..
وكالعاده .. قلبه ينتصر على عقله.. فتح الباب بشويييييييش وطل منه بهدوء ,,كتم انفاسه .. انا اعرف هذي الانسانه ,,,
بس مين هي ؟؟ ما عرفها ابد لانها معطيته ظهرها .. وتطل من الشباك الكبير ..
رن جوال ريما: الووو .. هلا بابا
خالد ..هي والله انها هي .. يااااارب قلبي ..هذي هي .. هذا صوتها ما اتوه عنه لو كانت بين ملايين البنات
ريما: اي انا بخير.. لالا طلعت من الجامعه على بيت عمتي الجوهرة .. اي مع مها .. والله كلهم بخير الحمدلله .. لا لسه ماشفت عمتي .. هههههه غصبتني مها وش اسوي .. ديما كيفها بابا؟ الحمدلله .. اي شوي وبرجع .. واللللللللله انت بترجعني .. خلاص حبيبي استناك ..

خالد: يا عذااابي وانتي عني بعيده .. لمتى يارب .. لمتىىىىى
حس بيد على كتفه خلته ينتفض .. التفت الا وهي مها والشرار يتطاير من عيونها
مها بعصبيه وبصوت واطي عشان ما تسمه ريما: انت وش قاعد تسوي
خالد انحرج : ولا شي
مها: كيف تسمح لنفسك اصلا ..
خالد": ما شفتها لا تخافين
مها وهي تدقه عن بابها : نتفاهم بعدين .. دخلت وصكت الباب ..
خالد قعد بالصاله اللي فوق يحاول يهدي دقات قلبه اللي انفلتت منه اول ما شافها.. صحيح ما شاف وجهها ابد .. بس بمجرد انه لمحها خلى الارض تهتز من تحته .. يارب اكتبها من نصيبي
ظل يفكر ويفكر ويفكر .. وش ممكن اسوي يارب عشان امي توافق تخطب لي ؟؟ هي لو بس ترضى تسمع لي وتعرف مين اللي ابيها كان تغيرت امور كثيره الحين ..
خذته الافكار لفتره ما يدري هي كم .. وطلعت مها من غرفتها ومعها ريما ..
خالد وقف يوم شافهم .. وقعد يراقب ريما وهي تنزل من الدرج هي تحكي مع مها اللي من الواضح انهم ما انتبهوا له ..
خالد.. ربي يحفظك لي يا غلاي ويجمعني فيك قريب... ودخل لغرفته وهو يسحب رجله تسحيب ما يبي يبعد عن المكان اللي عدت عليه حبيبة قلبه وعمره


تحت
مها: هلااااااااا بخالي
ابوبندر: ههههههه هلا بك يا عيون خالك
مها: والله لك وحشه .. كيف جينا على بالك
ابوبندر: والله تعرفين الشغل يابنتي .. اول ما فضيت قلت اعدي على اختي وعيالها واشوف اخبارهم
ام عبدالله: هلا والله باخوي
ابو بندر يسلم على اخته بحراره: يا هلا بك والله
ام عبدالله: وش اخبارك يا غالي ؟؟
ابوبندر: الله يسلمك من الشر يارب
ام عبدالله تلتفت على ريما: هلاا والله ببنت اخوي الحلوة
ريما: هلا بك
ام عبدالله: انتي وابوك قاطعين ما نشوفكم
ابوبندر: هههههههههه هذاني جيت .. قلت اعدي اخذ ريما ومنها اشوفكم واسلم عليكم
ام عبدالله: ريما كنتي هنا من اول ؟؟
ريما: اي عمه .. رجعت مع مها من الجامعه
ام عبدالله التفتت على مها وخبطتها بخفه: وانتي ليش ماقلتي انو ريما هنا
مها وهي تمسك مكان الخبطه : وهي ريما غرييبه يمه .. وبعدين انا عملت الواجب وزياده
ام عبدالله: ااه منك بس
ابوبندر: الله يخليهم لك يالجوهرة
ام عبدالله: ويخليك لنا يارب.. اقوول وراكم واقفين يا كافي.. تعالوا الصاله عشان اقهويكم
ابوبندر: هههههههههه الله يسلمك الحين حزة غدا مو قهوة
ام عبدالله:وانت قلتها ياسلمان .. الحين نحضر الغدا
ابوبندر: لا لا لا .. انا باخذ العيال واغديهم بره
رريما فرحت زمااان ما طلعت مع ابوها
ام عبدالله: وراه يا كافي.. خلي ديما وسلطان يجون هنا ونتغدى سوا كلنا
ابو بندر: مره ثاانيه انشالله
ام عبدالله: الحين بخليك بمزاجي .. لكن بعدين لا مو بكيفك لا انت ولا عيالك
ابوبندر: ههههههههه الله يعيينا عليك بس.. خلاص دام قلنا لك كلمه مستحيل نتراجع فيها .. الله يرحمك يابوي والله انك نسخته
ام عبدالله: امين يارب ..
ابوبندر: يلله عن اذنكم الحين .. يلله ياريما
ريما: مع السلامه عمتي .. باااي مها
مها: باااي ياروحي
ريما: شكرا مهووي .. الله لا يخليني
مها: ولووو حاضرين للحلوين ..
ريما ابتسمت وطلعت مع ابوها ..
ام عبدالله: ياحليلهم والله .. ياحبي لريما
مها مع طاري ريما تذكرت اخوها وعصبت من جديد
ام عبدالله : هوووو بسم الله علي وش جاك قلبتي فجاة
مها وهي تتوجه للدرج : ولا شي .. بروح لغرفتي شوي ونازلة
ام عبدالله ظلت تراقبها لين اختفت عن عيونها وهي ترقى الدرج الكبير الفخم

غرفة خالد .. خالد دخل ياخذ له شاور جامد حاااار يهدي اعصابه
دخلت مها ولا لقته .. قررت تنتظره على كرسي المكتب حقه لين يطلع ..
بعد 5 دقايق طلع خالد من الغرفه وهو لاف فوطة على خصره بس
مها طارت عيونها واستحت وغطت عيونها
خالد وهو ينشف شعره: مها .. خير انشالله اشوفك منورتني
مها بحيااا: اقوووووول انت تستر بحكي معك كلمتين
خالد استوعب الوضع اللي هو فيه وضحك على اخته: ههههههههه طيب طيب ... ولبس روب ..
خالد: هااا كذا زين ؟؟
مها تفتح عين وحده ويوم شافتها متغطي فتحت كل عيونها:: اي كذا زين .. اقووول ممكن اعرف وش سر الحركه البايخه اللي مسويها ؟؟
خالد وهو يمشط شعره المبلول :اي حركه ؟؟
مها تتكتف: انت عارف زين وش قصدي
خالد: لا ماني عارف
مها : انت كيف تسمح لنفسك تقعد تناظر لريما ؟؟
خالد/.....
مها: رد
خالد: انتي عارفه وش مشاعري تجاهها
مها: وانت عارف اني مقدره مشاعرك لها زين ومحترمتها.. بس هذا مايعني عاد انك تتعدى الحدود وتقعد تناظر فيها وهي ماتدري وهي اصلا ما تحل لك
خالد: قلت لك ماشفتها .. كل اللي شفته ظهرها وشعرها
مها تناظره بنص عين
خالد انقهر من اخته وتلفت لقى علبة المنديل ورفعها بوجهها كنه بيخبطها فيها: انا كم مره قلت لك لا تناظريني كذا ..
مها وتهي تغطى وجهها":هههههههههههه طيب طيب لا تعصب.. المهم عاد لا تعديها المره الجايه لا اوريك الشغل
خالد : امرك عمتي .. امممم مهاوي
مها: نعم
خالد: وش كان فيها ريما متضايقه ؟
مها: ماهي متضايقه
خالد: هذي ريما .. القلب والحب .. ماني تايه عنها .. قولي لي وش فيها ؟
مها: ابد بس متضايقه من ضغط الدراسه وكذا
خالد بشك: بس؟؟؟
مها: ايوة بس..
خالد: والله مدري عنك.. المهم يلله اقضبي الباب ممكن ابي اغير
مها: لا تتاخر الغدا على وشك يكون جاهز
خالد:طيب طيب.. يلله الخلا
مها مدت لسانها له وانحاشت عشان مايوريها الشغل
خالد:/هههههههه غبيه


بيت ابو رنيم


رنيم كانت بالمطبخ تتفن بصنع العصيرات الطازجه .. اللي الكل يشهد بانها تعرف تسوي احسن انواعها وهي تدندن بروقان اغنية حلوة طرت على بالها ..
خلصت من العصير واخت كاسها .. قررت تشربه وهي تقرى كتاب ببلكونتها .. توجهت لغرفتها بس قبل سمعت صوت ضحك عاااالي جاي من غرفة اختها مشاعل ..
رنيم استغربت.. وش عندها مشاعل اليوم مستانسه وتضحك بقوة على غير العاده .. قربت من الباب ومسكته قبضته بس اللي سمعته جمدها
مشاعل: ههههههههههههه حرام عليك حمودي.. لا وربي انك مجنووووووون اجل هذي سواياك بالبنات ؟؟ عاد انا حبيبتك الحلوة اللي اتحدى تقدر تستغني عنها بيوم ..
رنيم ماعرفت وش تسوي لحظتها.. وش حبيبي وش حمودي .. من تكلم ذي؟؟؟
مشاعل: وه يا نااااس وانا اعشقك وربي
رنيم حست بالقرف من اختها وفتحت الباب باقوى ماعندها
مشاعل التفتت بسرعه وسكتت يوم شافت اختها رنيم .. وقعدت تشوف ملامح وجهها اذا كانت سمعت شي او لا
مشاعل: ه هلا هلااا رنيم
رنيم والشرار يتطاير من عيونها
مشاعل: اممم الو لموو انا اكلمك بعدين .. بااي
رنيم : مايحتاج لمو واكلمك بعدين طيب ..
مشاعل: وش قصدك
رنيم: انتي عارفه قصدي زين .. يابنت الحمايل يا محترمه .. يللي الناس تحكي باحترام ابوك وسمعته الطيبه النظيفه .. تقومين تجين انتي على اخر عمره تشوهينها بمراهقتك
مشاعل:......
رنيم بعصبيه على غير العاده: ردي .. احكي يللي ما تستحين
مشاعل: لا تزعقين
رنيم: نعم ؟؟ وبكل بجاحه بعد تبيني اكون هاديه واحكي معك بروقان .. انتي ليش كذا ؟؟ انتي ليش غير عننا كلنا .. خافي ربك الله ياخذك
مشاعل بانفعال: لا تدعين علي
رنيم: سود الله وجهك من بنت دام هذي سواياك فينا .. هاتي جوالك اشوف
مشاعل بسخريه: تراك اختي منتي امي
رنيم: امك ؟؟ يا ليتني امك عشان اذبحك وارتاح منك ومن سواد وجهك
مشاعل: ماني معطيتك الجوال
رنيم: عفيه عليك يا بنت حمد ... لك هين انا وراك وين بتروحين مني .. بس خلك واثقه ومتأكده انك اختي بالاسم وبس.. ومن بعد اليوم مارح يجعمني شي فيك غير الاسم .. ولو بيدي محيتك من حياتي كلها .. لانو وحده باخلاقك ما تستااهل تكون بنت حمد ال... واماني ال... اطهر شخصين بالدنيا .. وطلعت من الغرفه وسكرت الباب وراها بقووووة
مشاعل: عمممممى انشالله ... <<< شين وقواة عين


بيت ابو بندر

ام بندر كانت بالصاله تقرى مجلتها وحولها كان سلطان يلعب بحماس وهو يضحك .. وهي ماهي معطيته وجه
سلطان كان يلعب لعبة المكعبات ..كان يحاول يبني فيها بيت .. وهو كل شوي ينادي امه عشان تشوف انجازه .. بس هي ماكانت تعلق ولا تشجعه بس تناظره عشان مايزعجها
سلطان للمره الاف: ماما ماما
ام بندر:.......
سلطان: ماااااااااااااااااااماااااااااااااااااااااااا
ام بندر بعصبيه وصراخ: اوووووووووووووووووووه علينا منك .. يا مزعج انطم لا اسمع لك نفس
سلطان مسكين خنقته العبره وقعد يبكي ..
ام بندر تقرب منه وهي تصرخ: لا اسمع لك نفس تسمع ولا لا
سلطان: يبكي
ام بندر تمسك اذنه بقوووه وتسحبها له : انت حمار ما تفهم ..
سلطان زاد صراخه وبكاه
ام بندر تكسر العابه برجلها وهب لسه شاده على اذنه وهو مسكين منهار بس يبكي ..ماهو عاررف وش الذنب اللي سواه
جت مدبرة البيت جانيت
جانيت: شو هيدا يا مدام ليش هيك
ام بندر: انتي اسكتي وروحي عن وجهي
جانيت:/ بس سولطان عم يبكي كتير.. هلأ بيصر لو شي
ام بندر: جعله البلا انشالله اللي ما تهنيت بشي من جبته .. اي شي يجي من ابوه اصلا مامنه لا خير ولا فايده
دخل ابوبندر وهو يضحك مع بنته ريما بس صدمه منظر ولده بين يدين زوجته اللي ماترحم
ريما شهقت من الصدمه.. هي بالعاده تستلمها او ديما ..بس عمرها ما شافتها كذا على سلطان
ابوبندر تقدم بعصبيه لام بندر وسحبها من يدها بقوووة .. وهي من قوة سحبة ابو بندر فلتت سلطان المسكين من يده .. اللي ركضت له ريما وشالته تهديه
ام بندر: خليني.. ارتكني اقول لك
ابوبندر بعصبيه وكره:واللللللللللله ما يفكك مني شي يا كلبه .. وسحبها فوووق قدام عيون عياله والخدم للغرفه حقته
وضربها ضرررررررب خلاها تتكسر تكسير
ام بندر تبكي: حسبي الله عليك.. الله لا يوفقك لا دنيا ولا اخره
ابو بندر وهو يلقط انفاسه من الضرب اللي ضربه لزوجته : انا مليون مره محذرك من مدة يدك على عيالي .. بس انتي ما تسمعين .. شكلك ماتفهمين غير بالضرب زي الحيوانات
ام بندر تطالعه بحقد وكره : والله لا لتندمممممم .. لا اضيع من يدك كل احبابك .. ودامني سويتها فيك زمان اقدر اسويها فيك من تالي
ابو بندر تنرفزززز من ذكر الماضي له وقرب منه وعطاها كف خلاها تلف للناحيه الثانيه : لا تتعدين حدودك معي يابنت عبدالكريم سامعه ولا لا .. لا اعرفك بجد مكانك .. وانسى انك ام عيالي واكفر فيك .. " رفع سبابته يحذرها " وهذي اخر مره تذكرين الماضي قدامي .. لا اوريك شي ما قد شفتيه بحياتك .. ولا يخطر على عقل انسان .. طلع من الغرفه بعد ما سكر الباب بقوة .. خلت اركان الفيلا تهتز
فوزية ابتسمت بنصر على اللي سوته .. اكيد الي قلته هزك .. لكن انا وراك وراك والزمن طويل .. وبنتقم من كل احبابك وابعدهم عنك يا سلمان .. حتى لو كانوا عيالي.. ولله ذلي هذا اللي انت تذلني اياه لاطلعه من عيونك ..ولا ما اكون فوزية ام بندر .. مسحت دموعها بغرور وكبرياء وراحت تداوي الجروح اللي سببها له الضرب .,.



مكتب ابو بندر ..
دخل المكتب حقه وقعد على الكرسي وهو حاط يده على وجهه ويمسح على رقبته .. طاري ذيك السالفه للحين تلاحقه .. هو يعترف انه ماقد نساها .. بس كلما ذكرت فوزية الموضوع هذا تثير جواته براكين الدنيا كلها ولا يقدر يتحكم على اعصابه .. وش يا ترى الموضوع هذا يا ابوبندر اللي مقلق راحتك ؟؟ واللي صار له فوق الثلاثين سنه ؟؟
بنتعرف هذا كله بالبارت الجاي .. واحكموا ساعتها اذا كانت فوزية على حق ولا غلطانه ...

بيت ابو مشعل

ام مشعل: دلااااااااال
دلال: سمي
ام مشعل: وش رايك بلبسي؟؟
دلال تتأمل طقم امها اللي ناوية تلبسه: والله حلوو
ام مشعل بفخر : ادري انه حلووو
دلال: هههههههههههه ماما وش فيك متحمسه من الحين تجهزين لبسك
ام مشعل: اكيييد .. هذا ولدي وحيدي .. بكري.. ورايحه اخطب له طبيعي اتحمس..
دلال: الله يخليك لنا يارب
ام مشعل: امين .. وش قاعده تسوين ؟؟
دلال: ولا شي..
ام مشعل: طيب البسي وتعالي معي بنروح نجيب شي للعروسه
دلال: ماما وش ذا الحكي من الحين تبين تجيبين لها شي. خلي كل شي يصير رسمي اول
ام مشعل: الحمدلله كل شي بيصير رسمي هذا الاسبوع .. بروح اجيب اسوارة ولا خاتم ولا اي شي البسه اياها .. وعلى فكرة هذا تقليد عندنا بالعايله
دلال باستغراب : صدق ؟؟ والله توني ادري
ام مشعل: هذاك دريتي يلله بلا كثرة حكي وتعالي معي
دلال: امررك ....


-=-=-=-=-=-=-=
بالصاله .. كانت العنود مسكينه تحوس من الطفش .. ماهي عارفه وش تسوي ..لمحت امها واختها نازلة من الدرج بيطلعون
الهنوف: على وييييييييييييييين
ام مشعل: بنروح السوق شوي ونجي
الهنوف برجا:ماما تكفين بروح معكم
ام مشعل: لا لا ما يحتاج .. احنا شوي وراجعين
الهنوف: مابي اقعد بالبيت لوحدي
ام مشعل بحزم: يالهنوف خلاص قلت لك لا يعني لا .. دوري لك اي شي يسليك .. يلله يا دلال
مشت دلال مع امها اللي كانت ساكته من اول ..
الهنوف وشوي وتصيح : يارربيييييييييييييييييييييييييييي
مسكت البيبي حقها .. لقت مليون شخص محاكيها
الهنوف: اووووف انا ويني عنهم ذولي.. وقعدت تشوف وش جاها على جوالها ومين محاكيها ومين لا ..
شوي وحاكتها بنت عمها ايان


: هاااااااااي ayo0on <3
:Alhanouf bnt brho0omهايااااااااات
ayo0on <3: انتي وينك عني من زمان وانا احكايك وانتي مو معطيتني وجه
Alhanouf bnt brho0om :سوري كنت بعيده .. وش عندك مرسله مليون برودكاست استحي على وجهك خلق الله بيحذفونك
ayo0on <3:طفشاااااااااانه ..ما عندي شي
Alhanouf bnt brho0om :ليش ما تطلعين ؟؟
ayo0on <3:محرومه من الطلعه :D
Alhanouf bnt brho0om :افااااا ، ليش ؟؟
ayo0on <3:يووووووو صح انا ما قلت لك
Alhanouf bnt brho0om:لاا وشووووو
ayo0on <3:تعالي لي.. عندي لك سالوووووفه تهبل
Alhanouf bnt brho0om :ماينفع
ayo0on <3:ليييييييييش
Alhanouf bnt brho0om:مدري بس ما ينفع
ayo0on <3:اقول لا يكثر وتعالي
Alhanouf bnt brho0om :تعالي انتي
ayo0on <3:يا درج ، وش تفهمين من جملة " انا معاااقبة" ؟ يعني مقدر اطلع
Alhanouf bnt brho0om :يوووو طيب السواق مع ماما
ayo0on <3:ما كثر الله الا ذا السواويق تعالي مع اي احد ولا ارسل لك سواقي
Alhanouf bnt brho0om:طيب طيب شوي ..
ayo0on <3:وردي لي
Alhanouf bnt brho0om :طيب .. بررررررب
ayo0on <3:تييييييييت

الهنوف قامت تلبس وتتجهز وهي بطريقها لتحت شافة اخوها مشعل
الهنوف: مشععععععل
مشعل: هلا
الهنوف: لو سمحت وديني لبيت عمي راشد
مشعل بضيقة صدر:تكفين .. روحي مع السواق
الهنوف: السواق مع ماما :( بليييز وديني
مشعل سكت.. الحين لو وديتها بعرف وش صار على موضوع خطبتي منها ..لانها رويتر البيت ..
مشعل: يلله مشينا
الهنوف بفرحه: يلله

بالسياره
مشعل: هنوو
الهنوف: هلا
مشعل: اممم وش صار على موضوعي؟
الهنوف: اي موضوع ؟
مشعل: اي موضوع يعني ؟؟ موضوع خطبتي
الهنوف: اهااااااا.. وبنص عين .. متحمس؟؟
مشعل: لااا .. المهم وش صار عليه ؟ امي ما فتحت معي الموضوع من زمان زعلانه مني
الهنوف بلقافه : ليش زعلانه منك؟
مشعل: مالك شغل وجاوبي على قد السؤال..
الهنوف: اووووف بشويش.. تحدد موعد الخميس هذا عشان تنخطب لك اثير رسمي
مشعل من الصدمه ضرب فرامل بقوة: اييييييييش؟
الهنوف: وجع يوجع العدو بشويش بغيت تروحنا
مشعل: يعني ايش الخنيش هذا ؟
الهنوف وهي تتكتف ومقهورة من خاوها لانه روعها: يعني جهز نفسك يا حبيبي لانك بتتزوج قريب
مشعل ... لا بالللللله راحت علي
الهنوف: مشعل ممكن تحرك ؟؟ تأخرت على ايان
مشعل بضيقة حرك .. وخيال البنت اللي شافها ذاك اليوم رجع يخيم عليه

بيت ام عبدالرحمن
اثير كانت مع اختها غدير يتابعون فلم
اثير صرخت: يممممممممممممه
غدير تنرفزت: لا حووووووووول .. ترى ماصارت يابنت .. كلها فلم
اثير وهي تضم المخده : فلم رعب ماهو كرتون
غدير وقفت الفلم: وش حال لو ماكنتي انتي بنفسك طالبه نشوفه
اثير: غيرت رايي طفيه
غدير: وانا على كيف كيفك عمتي طلاله .. وقت ما تقولين شغليه شغلته ووقت ما تقولين طفيه طفيته .. نوو اسفه ابي اتابع الفلم على رواق
اثير طلعت عيونها: اي رواق يامي .. انتي عكس البشر.. فلم رعب تشوفينه على رواق
غدير: اوووووووه علينا .. انتي مزعجه مزعجججججججه .. وترمي المخده عليها ..
اثير: ههههههههههههههه بشويش بغيتي تكبين العصير
غدير: متى تتزوجيت وتفكيني من شرك انتي
اثير: افاااا تبين الفكه مني
غدير: اي ابي الفكه منك
اثير تمسك المخده وترميها عليها : اجل ماني متزوجة .. وقامت متوجهه للمطبخ
غدير بصراخ عشان تسمعها : اجل انا اللي بتزووج وافتك منك
اثير ضحكت على اختها.. الله لا يحرمني منها مطيوووره ذا البنت .. لو تعرف معنى زواج كان ما قالتها ..بعد فتره مو طويله من الوقت دق التلفون .. ولا ردت اثير لانو يدها كانت مشغوله .. قاعده تسوي كيك وكل العجين مالي يدها ..
رن لفتره بس محد رفع السماعه ..
اثير: غدير ردييييي
غدير/: ماني راده .. متحمسه مع الفلم
اثير ابتسمت بخفه .. ومسحت يدها بس ماطلع كل اللي فيه.. قامت مسكت فوطه وردت من تلفون المطبخ ..
اثير بنعومه: الووووووو
.......:السلام عليكم
اثير قطبت لانو هالصوت مالوف لها : هلا وعليكم السلام
.......: شلونك اثير ؟
اثير: بخير الله يسلمك .. مين معي ..
....: ما عرفتيني ؟؟!! افااااا من نقلتوا للرياض وانتو ما تسألين ولا تكلمون قلت اكلمكم انا اشوف اخباركم
اثير استوعبت الصوت :هلاااااااا والله بخالتي ام زياد
ام زياد: يا هلا بك ..اخيرا عرفتيني
اثير بفرحه: معليش يا خالتي العذر والسموحه
ام زياد: مسموحه يا بنتي .. وش اخباركم وش مسوين ؟؟
اثير: الله يسلمك كلنا بخير
ام زياد: الحمدلله .. الا اثير وين ماما ودي اكلمها
اثير: ماما ماهي موجوده يا خالتو .. شوي وترحع انشالله ..حابه اقول لها انك اتصلتي ؟؟
ام زياد:/ اي حبيبتي .. والله اني ولهانه عليها .. وعليك انتي بعد يا غاليه .. بس يلله مو مشكله انشالله كلها فتره والبعيد يقرب باذن الله
اثير ما فهمت بس سلكت: الله يناولك اللي ببالك
ام زياد: امين يارب.. ويكتب اللي فيه الخير.. يلله حبيبتي انا استأذن الحين ، مع السلامه
اثير: فمان الله .. وقفلت
اثير: يا حليلها والله .. بجد لها وحشه

بيت ام زياد ..
ام زياد هي شخصيه جديده بتظهر بروايتنا ... وش دورها بالضبط هي وعايلتها بالروايه .. ساكنه بجده .. كانت جارة ام عبدالرحمن واكثر من اخوات .. حرمه طيبه وعلى نياتها .. وولدها زياد كمان شخصيه جديده .. مارح احكي لكم عنه الا انو عمره 25 سنه .. وانتو بنفسكم ابيكم تستنتجون شخصيته

زياد: ها يمه بشري..
ام زياد: هوو انتظر وانا امك .. ما كلمت ام عبدالرحمن
زياد: تراني على اعصابي
ام زياد: هههههههه اركد ..
زياد وهو طالع : امري لله ...

بيت ابو ماجد
بعدما وصلت الهنوف كانت قاعده مع ايان بالجلسه اللي حول مسبح الفيلا وكل وحده قدامها عصيرها

الهنوف: يلله احككككككككككككككي وش السالفه
ايان : اممممم مدري وش اقول لك
الهنوف ترفع حاجبها: الحين مسحبتني من بيتي عشان تقولين لي ماني عارفه وش اقول لك .. احكي لا اخلي ذا الكاس الحين يتوسط جبهتك
ايان: هههههههه يمه منك ..طيب طيب بحكي
ايان: تتذكرين شهد صديقتي
الهنوف تتذكر: ايووة
ايان: .........
الهنوف: انا لللللللللللله .. رجعت تسكت هي ووجهها .. ورى ماتحكين الحين
ايان: طيب طيب لا تدفين جايتك بالحكي .. يووووه ، احم احم اخوها طلال
الهنوف تتخدد: كننا بشهد نطينا لاخوها .. وش بلاه اخوها بعد
ايان: ذاك اليوم ...... وحكت لها اللي صار لها ذاك اليوم بالتفصيل الممل .. من دخلت لين وصلها مع اخته
الهنوف ماهي فاهمه شي : طيب؟؟
ايان: وش طيب.؟؟
الهنوف: الزبده
ايان: افهمي عاد
الهنوف بحيره: وش افهم ..
ايان بدت تعصب: يووووووووووووه منك انتي .. طلال يحبني
الهنوف ارتاعت: يحبك
ايان بخجل: اي اي يحبني
الهنوف: وش دراك انتي
ايان: تصرفاته
الهنوف: اي تصرفات؟؟
ايان: اسلوبه معي.. وكلامه وكل شي
الهنوف فهت: ليش انتي شفتيه بيوم غير ذاك اليوم؟
ايان تهز راسها يعني لا
الهنوف: طيب هو قال لك كذا بصريح العبارة ؟
ايان تهز راسها كمان يعني لا
الهنوف ترمش: اجل على اي اساس قلتي انه يحبك ؟
ايان: لانه يحبني
الهنوف: ايووون حبيبتي.. ممكن تفهمني السالفه بالضبط؟؟ وش اللي خلاك تقولين انه يحبك ؟؟
ايان وهي تلعب بشعرها القصير: يوووه منك يالهنوف.. يهني احساسي يقول لي انه يحبني ويموت فيي بعد .. نظراته وكذا
الهنوف بسخريه: اي نظرات يامي وانتي توك تقولين لي انو عينك مارفعتيها بعينه من كثر حياك ..
ايان:.......
الهنوف": ايوة
ايان: والله عاد هذا اللي طلع معي .. انها يحبني
الهنوف ما قدرت تمنع نفسها من انها تضحك بجنون وبصوت مرتفع
اايان عصبت: وش في شي يضحك
الهنوف: هههههههههههههههههههههههههههههههه انتي اكيد ههههههههههههههههه منتي صاحيه ههههههههههه سويتيها حب ومدري وشو..هههههههههههههههههههههه يلله اصدميني وقولي لي انك حبيتيه بعد هههههههههههههههههههههههههههه
ايان بجديه: اي
الهنوف زادت ضحكاتها وبنفس القوة :ههههههههههههههههههههههههههههههههههههههههههههههههه هههههههههههههههههههههههههههه
ايان:طيبببب انا اوريك .. ودفتها هي وكرسيها بالمسبح
الهنوف طلعت راسها ولسه تضحك
ايان : اااااااااااااااااااااااااااااه مننننك انتي .. بس انطمي ضحكتي من غير اسنان انشالله
الهنوف: هههههههههههههههههههههه
ايان لسه ما شفت غليلها منها ..نطت وراها للمسبح بملابسها وصاروا يتضاربون تحت المويه ليييييين تعبوا .. وطلعوا
قعدوا قدام المسبح وصاروا يسولفون
الهنوف: احم .. يعني انتي الحين تحبينه
ايان وهي تعصر المويه من شعرها وتنفضه: اي احبه
الهنوف: بس خلينا نكون جديات شوي ايان .. هو اكبر منك بكثيييييييير وبعدين توك صغيره على ذا الامور.. وفوق هذا وذاك ماصار شي يأكد انه يحبك وش ذا الحكي
ايان: احساسي يقول لي
الهنوف: وش احساسه يام احساس انتي .. وش معنى الحب طيب؟؟
ايان سكتت
الهنوف: ايوة؟؟
ايان: مدري
الهنوف: نصيحه من بنت عمك واختك لا تتعلقين بذا الوهم
ايان: مسرع خليتيه وهم
الهنوف: هههههههه وانتي الصادقه .. مسرع خليتيه حب .. عالعموم انتي عارفه اني اختم قبل لا اكون بنت عمك .. يعني معاك عالحلوة والمره وانشالله يكون يحبك من جد .. لا اخليه يندم عاليوم اللي انولد فيه ويحبك غصب
ايان: هههههههههههههههههه الله لا يحرمني منك بس
الهنوف تحضنها: ولا منك حبيبتي ..
جت ام ماجد من وراهم وشهقت
البنات ارتاعوا والتفتوا لمصدر الصوت .. وصاروا يطالعون بعض لاتكون سمعت شي بس
ام ماجد بعصبيه: حسبي الله على شيطانكم من بنات .. هذي سواة كم اعماركم انتو .. بزران انتو بزران
الهنوف وايان:.......
ام ماجد:" ولا وبعد ساكتين .. اكيد من فعلتكم .. ايعنبو حيكم اخر مره لعبتوا بالمويه بذا الشكل كانت اعماركم 9 سنين .. خير انشالله الناس تكبر وانتو تصغرون.. لا وبعد مطلعين لي نص مويه المسبح
ايان والهنوف فهموا: ههههههههههههههه
ام ماجد: حعلكم الستر انشالله .. يلله اشوف قدامي على جوه تحمموا وغيروا ملابسكم لين ما اجيب لكم شي تاكلونه
ايان والهنوف وهم يتسابقون للمدخل: انشاللللللللللللللللله
ام ماجد: اللله يهديكم بس
... قال حب قال *_^

بيت شذى ..
شذى كانت بالصاله تكوي الملابس وتتفرج على التفلزيون بنفس الوقت
جت منيره وقعدت معها تتابع
شذى بنفسها" ياقاعدين يكفيكم شر الجايين ..
ومنيره كل شوي تسرق لها نظرات .. ااااخ يالملعونه .. والله لو اني بربع جمالها كان مارح يكون هذا حالي ما اقول الا مالت علي وعلى حضي اللي زيي وهاا << كشت على نفسها
شذى انتبهت انها تكش على نفسها واستغربت حركتها بس ما علقت واكتفت بالابتسامه الخفيفه
منيره: بشويش بشويش وانتي تكوين .. لا تحرقين هدومي
شذى ماردت عليها اصلا وكملت كوي
منيره تبي تحتك باي طريقه: اقوول شذى
شذى: نعم
منيره: بخصوص ولد اخ...
شذى قاطعتها: انتي وبعدين معاك ؟؟ ما تفهمين .. كم مرة اقول لك لا تفتحين ذا الموضوع معي ؟؟ ولا يعني لازم اقل ادبي عليك واطول لساني عشان تبطلين
منيره: انا قلت ...
شذى تقاطعها من جديد: لا تقولين لي ولا اقول لك .. وهالموضوع لا تفتحينه من جديد ..
منيره سكتت.. ااااه منك يابنت الكلب والله لاوريك
شذى خلصت كوي وطبقت الملابس وخذت ملابسها من بينهم وخلت الباقي لمنيره ودخلت غرفتها اللي دافنه نفسها فيها ..

منيره: اففففففففففف .. وراحت لتلفون البيت المكسر والملزق بمليون لزقه عشان يثبت .. << من كثر ما كسره ابو شذى على راسها :p
منيره: الوووووو
احمد: هلاااا
منيره: اسمع .. اغسل يدك منها مره وحده
احمد: ليييييييييييش
منيره: رافضتم بالثلاثه
احمد: ماخذها ماخذها يا برضاها يا غصب عليها .. ويكون احسن برضاها
منيره: من فاتحتني بالموضوع وانا ما تركتها كل يوم وانا افاتحها
احمد: حسنيني بعيوني من كل النواحي
منيره: هي اساسا مخليتني اجيب طاري اسمك عشان اذكر محاسنك لها
احمد: اقوووول منور .. لا تقعدين تلفين وتدورين .. اناة كنت شايلها من راسي مره وحده .. وانتي الللي دخلتيها ببالي .. ودامها دخت بالي ومزاجي يعني هي لي بدون تفاهم
منيره: عيب عليك انا خالتك.. ما تحكي معي بذا الطريقه
احمد بتريقه: هههههههههههه بشويش يا خالتو تكفين .. بغيت اصدق عاد .. لو انك خالتي ما كنتي استغليتيني من الاساس.. ولا يكثر عاد .. كلها فتره وابي شذى ببيتي سامعه ولا لا ؟.؟ ولا المبلغ اللي اتفقت عليه معاك .. ودعيه مره وحده
منيره انقهرت ولا ردت
احمد: يللا باي باي يا قمر .. وقفل
منيره:الله يريحني منكم اثنينكم

شذى المسكينه كانت تغلي من القهر بغرفتها ..
اففففففففففف الله ياخذ العدوو.. وش تبي فيني ذي هي وولد اخوها ذا اللي مدري من وين طلع لي .. غصب الزواج هوو .. ياربي وش السواة؟؟ اقول لبدر ولا اسكت ؟ لا ماني قايلة له شي .. اصلا احمد ذا ما منه خطر مالت عليه وعلى خالته ..
ظلت فتره والافكار توديها وتجيبها لين رن جوالها
شذى : هلاا
بدر: يا هلا بك .. كيفك حبيبي
شذى: انا بخير الحمدلله .. انت كيفك
بدر: انا بخير دامني سمعت صوتك .. وش قاعده تسوين يا غلاي
شذى بحيا: افكر فيك
بدر: يابعد روحي انتي .. ايوة قلبي وش اخر اخبارك
شذى: اممم ابد مافيه
بدر: ابد ابد مافيه ؟
شذى تذكرت وبصرخه: الا الا فيييييييه
بدر: هههههههه بشويش حرام عليك اذني
شذى: سوري من الحماس
بدر: يلله قولي وش عندك
شذى: بشتغل
بدر: وين ؟؟؟
شذى: من البيت .. اريج لقت لها شغله مع كنة جارتنا ام علي وقالت للحرمه عني وانو شغلي نظيف ووافقت
بدر: وايش بتشتغلين انشالله؟؟
شذى: بخيط .. اصير اخيط لها قطع .. واريج بتعاونني
بدر: ........
شذى: ليش سكتت ؟
بدر: ماودي ابد
شذى: ليش؟
بدر: ما ارضى عليك تتمرمطين بالشغل على غير سنع
شذى: بس انت عارف حبيبي انو مو على غير سنع بالنسبه لي .. واني محتاجه كل قرش اجمعه عشان اصرف بدون ما انذل
بدر: وانا وين رحت ؟؟
شذى: بدر يا غلاي .. انت مو زوجي .. انت حبيبي
بدر: بحسبة زوجك
شذى": لا .. مابينا شي شرعي .. يصير مو من حقك تصرف علي
بدر: هذا كلام ينقال ؟
شذى: انا مابيك تزعل مني بليز .. بس هذا المنطق والعقل.. لا صار بينا ارتباط رسمي ذيك الساعه لك علي ما يصرف علي غيرك
بدر:....
شذى: وش قلت ؟؟
بدر: يعني انتي مصره الحين
شذى: ايوة
بدر: على راحتك حبيبتي .. بس على شرط
شذى تشققت من الوناسه: وشوو انت امر
بدر: ما تتعبين حالك بالشغل ابد..وما تخيطين لاي احد الا وانت عارفه عنوانه وقايلة لي عليه .. والاغراض اللي تحتاجينها انا ادبرها لك و
قاطعته: هههههه بس بس وش ذا كله انت قلت شرط مو شروط
بدر: استني وفي بعد .. الارباح
شذى: وش فيها
بدر": تاخذين نصها والباقي تعطيني اياه اسوي لك وديعه واجمع لكم اياها فيهم تنفعك لبعدين
شذى عجبتها الفكره: خلاص اوكي
بدر: وفي كمان شرط ثاني واخير
شذى: هممم وش بعد يا استاذ بدر
بدر: اول ما نتزوج تتركين الشغل هذا
شذى بحيا : طيب
بدر: اااه ياجعلي ما انحرم منك بس
شذى: ولا منك يارب..


المطار..
وصلت الطياره الحمدلله بالسلامه على ارض الرياض .. كانوا ماجد وبندر متشققين من الوناسه .. والفرحه ماهي سايعتهم ابد ..
بندر:واخييييييييييييييييييرا
ماجد: هههههههههههه الحمدلله على سلامتنا
بندر: الله يسلمك ... يلله تكفى خلينا نخلص الاجراءات ونطلع من هنا ابي ارووح البيييييييييييييييييييت
ماجد: يلله ...


توقعاتكم حبايبي .. وايش رايكم بخصوص الشخصيات الجديده اللي طلعت؟ وايش تتوقعون يكون دورهم؟
1/ ام زياد
2/ زياد
3/ احمد
وش يكونون ؟؟ يلله يلله حمسوووني اكتب وانطلق زياده
ولو سمحتوا بناااات .. لو حابين تنتقدوا انتقدوا .. والله بقبلها بصدر رحب .. ولا رح ازعل بالعكس رح اكمل وبكل حماس.. وشكرا لكل اللي يقرون روايتي ..
مع حبي .. هاجس القلب







ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





الجزء التاسع

بيت ابو رنيم ..

رنيم ما طلعت من غرفتها طول اليوم .. بعد اللي صار لها مع مشاعل انسدحت على سريرها وغفت وهي ما تحس ..
قامت من النوم وهي حاسه بكسل فظيع .. حست راسها ثقييييييل مررره ..
رنيم: اففففف وانا اقول وش بلاني مخنوقه .. اثاريني ناميه بذا الجينز
رمت راسها بثقل على المخده وغمضت عيونها تحاول تبعد الصداع عن راسها .. شوي ويرن جوالها ردت بدون حتى ما تشوف الاسم
رنيم: الوووو
ام رنيم بتعب: رنييم
رنيم ارتاعت ونقزت من السرير مره وحده: وش فيك ماما
ام رنيم: تع تعباا نه ..
رنيم ما استنت امها تكمل جملتها نقزت وهي ترمي الجوال وركض على
غرفة امها
رنيم مرتاعه: ماما وش فيك بسم الله عليك
ام رنيم بتعب: مممدري وش فيني .. صداع بيفجر راسي .. ماني قادره اتحمل
رنيم حاست بالغرفة وهي ماهي عارفة وش تسوي .. طرى على بالها ابوها .. بس ابوها مسافر عنده شغل.. دقت عالاسعاف وطلبت سياره
على بال ماجت نقلتها للمستشفى وجاها الدكتور وكشف عليها

رنيم : طمني يا دكتور
الدكتور: للحين ماهو مبين شي.. بس اعراضها مألوفة بالنسبه لي.. ولا اقدر اقول لك ايش فيها بالضبط الا بعد ما اتأكد من النتايج .. لانو هذي مسؤوليه
رنيم: ومتى تطلع النتايج؟
الدكتور: بعد ساعتين انشالله ...
رنيم تنهدت بهدوء: انشالله خير يارب..
قعدت في الانتظار .. هي تخاف بالمواقف اللي زي كذا احيانا .. ولا تقدر تتصرف .. يارب ادق على مين يجيني ؟؟
قررت تدق على عمتها وتقول لها تجي معها
نص ساعه ووصلت عمتهاا
ام عبدالله: ها رنيم وش فيها ماما ؟
رنيم وهي تدمع : مدري عمتو والله .. كلمتني وهي منهارة من التعب ولا ادري وش فيها .. كلمت الاسعاف لانو بابا مسافر .. وقال لي الدكتور انو النتيجه بتطلع بعد ساعتين ..
ام عبدالله تربت على كتفها: معليش حبيبتي انشالله خير .. لا تخافين وربي انشالله معها
رنيم : اميييييييين يارب ..
شويات وجا الدكتور
الدكتور :عفوا .. طلعت نتيجة المريضة اماني
رنيم بقلق ظاهر: طمني دكتور
الدكتور: تفضلوا معي للمكتب ..
بالمكتب..
رنيم: وش طلع معك ؟
الدكتور خذا نفس : اخت رنيم .. انتي انسانه مؤمنه بقضاء الله وقدره وعارفه انو ربي اذا احب عبد ابتلاه
رنيم بنفاذ صبر: اكيد
الدكتور سكت لثواني حست فيها رنيم انها سنين ..
الدكتور: الوالده .... عندها ورم بالدماغ
رنيم سكتت للحظات : ايش؟؟
الدكتور:.......
رنيم دمعت عيونها بقوووووة وطاحت عليهم
ام عبدالله بخوف: رنييييييييييييييييييييم





بعد كم يوم
مرت احداث بروايتنا .. ماهي مهمه .. وكله بعد ما
انتشر خبر رجعة بندر وماجد بالسلامه .. ومرض اماني ام رنيم بالعايله كلهم فرحوا برجعة بندر وماجد .. بس فرحتهم ما اكتملت لانو ام رنيم انسانه طيبه مرة وحنونه والكل يحبها.. وكمان تمت خطبة مشعل لاثير وتحدد موعد الملكه والزواج ورح يكونون بنفس اليوم .. ومشعل ما طلب يشوفها شوفه شرعيه ابد لانه مو مهتم .. واثير حمدت ربها انه ما طلب يشوفها لانها اساسا خجلانه منه من بعد الموقف اللي صار بينهم يوم يشوفها بالغلط ببيتهم .. ولا طرى على بالها اساسا انها ماهي مرغوبة عنده

بجده .. بيت ام زياد
ام زياد كانت بالصاله تتفرج على التلفزيون ومروقة عالاخير
دخل زياد وهو مطنقر
ام زياد: خير يابوي وش فيك ؟
زياد: يمه زهقت من ذا الوضع .. متى تكلمين ام عبدالرحمن؟
ام زياد كنها تذكرت شي وخبطت على راسها بخفه : يوووو نسيت الموضوع
زياد: يمه الله يهديك هذا موضوه ينسى ؟
ام زياد : زياد لا تصدع راسي ..
زياد:طيب دقي الحين
ام زياد: زياد لا تدوخني .. ماني داقة الحين شوف الوقت تأخر
زياد وهو يطالع ساعته: وش الوقت تأخر يمه الساعه 8
ام زياد : افففففففف طيب طيب .. قرب لي التلفون اشوف
زياد نط جابلها التلفون
ام زياد تسحبه منه بقوة : هااات
زياد :ههههههههههه ماشي لعيون الحلوين بس نتصبر
ام زياد عطته نظره بطرف عينها ولا ردت عليه ودقت على بيت ام عبدالرحمن
ام عبدالرحمن: الووو
ام زياد": الووو .. مساء الخير
ام عبدالرحمن: هلا والله مساء النور
ام زياد: وش اخبارك عايشه ؟
ام عبدالرحمن فرحت لانها عرفتها: يا هلا ويا مسهلا .. حي هالصوت والله .. انا بخير الله يسلمك
ام زياد: يا عساه دووم
ام عبدالرحمن: وينك ياكافي ما تقولين اسأل عن وخيتي اشوف وش اخبارها وايش الدنيا بها؟
ام زياد: انا ؟؟ ولا انتي اللي من نقلتي للرياض نسيتينا...
ام عبدالرحمن: ههههه ماعاش من نساك حبيبتي .. طمنيني عليك وعلى زياد وشلونه ؟
ام زياد: والله انا وزياد الحمدلله كلنا بخير ..
ام عبدالرحمن: الحمدلله يارب.. انشالله دووم
ام زياد: عاد انا كلمتك من كم يوم .. وردت علي اثير وقالت ليي انك منتي فيه
ام عبدالرحمن: هووو .. وراها ما قالت لي
ام زياد: الله يهديها ذا الاثير ما تغيرت .. من يوم يومها فاهيه
ام عبدالرحمن: ههههههههه الله يعين .. امري حبيبتي
ام زياد: ما يامر عليك عدو .. وكملت بجديه .. انتي طبعا يا عايشه عارفه انو زياد وحيدي .. وانه اغلى من عيوني الثنتين .. واني اتمنى له احسن حياة مع احسن زوجة
ام عبدالرحمن: اي والله يا ام زياد .. الله يخليه لك يارب ويقر عينك بصلاحه
ام زياد: اللهم امين .. عشان كذا ياحبيبتي بمجرد ما قررت اخطب له فكرت ودورت .. قلت مستحيل الاقي احلى وازين من بنت عايشه اثير زوجة لولدي
ام عبدالرحمن: ........
ام زياد: ها وش قلتي يام عبدالرحمن؟
ام عبدالرحمن سكت شوي: والله مدري وش اقول لك يام زياد .. انتي عارفه معزتك انتي وزياد عندي .. بس البنت مالها نصيب عندكم
ام زياد بهدوء: ليش؟
ام عبدالرحمن: اثير انخطبت من كم يوم وانشالله زواجها رح يكون بعد كم شهر وملكتها بنفس اليوم ..
ام زياد:......
ام عبدالرحمن: على عيني اردك والله يام زياد .. بس خلاص البنت جاها نصيبها وعسى ربي يوفقهم كلهم
ام زياد: يعني ما تقدرين تردينهم عشان ولدي؟ انتي عارفه انو زياد مافي منه
ام عبدالرحمن: وانا اشهد .. بس صعبه والله الرجال ما ينعاب والله ومن معارفنا وقرايبنا .. والحين الكلمة عند اخوانها ورجال العايله مالي فيها انا ولا بنتي .. وربي وربي وربي يام زياد ، وشوفيني حلفت ثلاث مرات لو انو غدير بنتي كبيره الحين وبسن زواج .. كان ما تاخذ الا زياد بس وش نسوي هذا النصيب
ام زياد زعلت: الله يوفقها
ام عبدالرحمن: عاد لا اوصيك .. ابيكم تحضرون الزواج واثير بنتك قبل لا تكون بنتي وزياد اخوها
ام زياد بقهر: انشالله .. يلله فمان الله
ام عبدالرحمن: فمان الكريم

ام زياد رزعت السماعه باقوى ما عندها.. وزياد مسكين يستنى الصاعقه تنزل عليه ,, لانه حس من كلام امه مع ام عبدالرحمن انو في شي ..
زياد بقلق واضح: وش صار؟
ام زياد سكتت وخذت نفس: اثير انخطبت وزواجها بعد شهرين
زياد دارت الدنيا فيه: يعني ايش؟
ام زياد: يعني الله يوفقها مالها نصيب معك
زياد بعدم تصديق: بس هي المفروض تكون لي
ام زياد عصبت : اووووووه باي حكم ؟؟ ماهي لك ولا انت لها البنت بتتزوج قريب خلاص يعني شيلها من راسك .. انا اوريك يا عايشه .. تردين ولدي عشان الغريب..
زياد وقف بقهر : انتي السبب.. صار لي كم اقول لك اخطبيها لي لا تضيع مني وانتي تقولين محد بيجيهم لا تخاف ولا تشيل هم .. شوفيها ماشالله ما كملت شهر بالرياض الا وهي مخطوبه ومحدده زواجها بعد
ام زياد: انت يا ولد .. ترفع صوتك علي عشان بنت ..بكره انا ازوجك تاج راسها وبتشكرني بعدين
زياد بصوت عالي شوي وهو ماسك اعصابه: شلون اشكرك وحلم طفولتي راح من بين يديني ..اثير هي تاج على روس البنات كلهم.. اسمعي يمه .. غير اثير ماني ماخذ وان ما كانت لي تراها حرام لغيري.. وبلغي امها
ام زياد وقفت: انت مجنون .. وش ناوي تسوي
زياد والشرر يتطاير من عيونه : مثل ما سمعتي .. ولو كلفني الموضوع اني اهدم حياتها بهدمها .. لو على موتي
ام زياد بصراخ وعصبيه: انت مجنون تضيع نفسك عشان بنت
زياد : لا تقولي عليها بنت !! هذي ملاكي سامعه ... والللللللللللله ما يتهنى فيها .. وبوريكم منهو زياد .. واثير لي انا سامعييييييييييييييييين قولي للدنيا كلها والعالم كلهم .. انو اثير لي .. وطلع بره البيت وهو مايشوف الطريق
ام زياد تضرب كف بكف : ياربييييه الولد انجن وضاع مني خلاص ,, حسبي الله عليك يا عايشوه كان بنتك بتهبل بولدي ..

كان زياد يمشي على رجوله ما ركب سيارته لانه يبي يطير القهر والغيض منه بالمشي.. صار يمشي وهو يخبط بالارض ويردد
واللـــــــــــــــــــــــــــــه ما يتهنى فيها ..
وصار يتذكر مواقفهم يومهم صغار ولما كانوا يلعبون سوى .. واخر موقف من سنه .. يوم شافها ببيتهم بالغلط وبدون ما تحس
كانت جايه مع امها تزور ام زياد ,, وكانوا قاعدين بالصاله .. زياد نزل من الدرج ولمحها .. غض بصره بس بسرعه القى عليها نظرة من جديد .. شافها قاعده هناك بشعرها البني الفاااااتح الطويل وابتسامتها الناعمه وفستانها الزهري الرااايق .. خقق عليها وذاب فيها .. وسأل امه عنها وقالت له انها أثيـــــــــــــــــــــــــر ,, ومن وقتها وهي على بالها وهو مصمم انه ياخذها
اسم على مسمى .. ااااااخ يا اثير.. والله ما تروحين من يدي لواحد تافه ,, ما تروحين من يدي لو ايش يصير.. وقعد يفكر كيف ممكن يمنع زواجها من هذا الشخص التافه المجهول بنظره


بيت ابو ماجد
ماجد كان قاعد بالصاله مع اهله كللللللللهم
ماجد: ها يا متعب شلون الدراسه؟
متعب: والله ماعليها الحمدلله .. ادف نفسي مدافف
ماجد: هذا كلام .. ياخي انت اخر سنه شد حيلك عشان تلقىة جامعه تضفك
متعب بعدم اهتمام: اصلا انا بدرس بره
ام ماجد:/ وشووووو !! والله ما تطبه ,, انت هنا مننا قادرين نقضبك تبي تهيت بره .. والله ما تسافر
متعب تفشل خصوصا انو اخوانه قعدوا يضحكون عليه
ابوماجد: ههههههههههههههه وامك صادقه يا متعب ,., ماني مخليك تروح بره لو ايش .. ياشيخ لو ادرسك على حسابي
متعب: وش معنى ماجد يعني ؟؟
ليان: ماجد ماهو لعاب.. ماجد عارف وش يبي زين .. وهو راح يدرس طب ماهو لعب عيال .. وانت حدك لو درست بتدرس ادارة اعمال او محاسبه .. اقعد بس
متعب انقهر منهم : يبه لو جبت نسبة عاليه تسفرني؟
ابو ماجد : ههههه اي يابوك .. انت جب النسبه بس وخلي الباقي علي << طبعا قال له كذا لانه عارفه انه مارح يجيبها
متعب: وانتي يمه موافقه ؟؟
ام ماجد: اللي يقول عليه ابوك انا ما اثنيه
متعب بتحدي: اجل بتشوفون ..
ماجد: ههههههههههههههههه الله يقويك ..
ماجد سكت وخلى اهله يكملون سوالف .. يفكر برانيا مشتاق لها ومشتاق لشوفتها .. من يوم مارجع الرياض وهو يدق عليها بس ماترد .. خاف لا يكون فيها شي.. وسرح بافكاره معها..
ابوماجد: ماجد يابوك
ماجد:سم
ابوماجد: وين وصلت ؟؟ وش تفكر فيه ؟
ايان بغرور: فيني طبعا
ماجد قرص خدها بخفه: اكيد
ابوماجد: من جد يا ماجد وش فيك ؟؟
ماجد تردد يقول او لا: ماجد انشالله يبه بعدين ماهو الحين
ابوماجد: متى يعني؟
ماجد: بعد كم يوم انشالله بفاتحك باللي شاغل بالي
ابو ماجد هز راسه يعني طيب
وكملت العايله سوالفها وضحكها لوقت طويل


بيت ابو بندر
ابو بندر الفرحه ماهي سايعته برجعة بندر من استراليا.. جمع عياله وقعدوا بالحديقه يشربون عصير ويسولفون
ابوبندر: ها يا بندر كم باقي لك وتخلص؟؟
بندر وهو شايل اخوه سلطان ومقعده بحضنه : هانت يبه .. كلها كم شهر انشالله وخلاص
ديما: يعني بتقعد هنا على طول؟؟
بندر: اي حبيبتي انشالله
ابو بندر: على بركة الله .. خلاص انشالله اول ما ترجع بالسلامه انت وماجد.. المستشفى اللي تحلمون فيها انا اللي ببينها لكم .. وبتكون شراكه بينكم انتم الاثنين
بندر ما صدق اللي سمعه: يبه من جد تتكلم
ابو بندر ضحك بفخامه : هههههههه معودك على المزح
بندر لا اراديا قام وباس راس ابوه وشكره
ريما بفرحه لاخوها: الله يوفقكم يارب
بندر: اميين .. نزل راسه لسلطان اللي كان بحضنه .. وكان سلطان يطالع فيه طول الوقت ماهو مصدق انه اخوه
بندر: ههههههه وش فيك سلطان ؟
سلطان: انت اخوي ؟؟
بندر: ههههههههههههههههه اي والله انا اخوك .. صار لك تسألني ذا السؤال عشرين مره
سلطان: يعني انت ولد بابا ؟؟
الكل: هههههههههههههههههههههههه
ابو بندر: اي حبيبي ولد بابا واخو ريما وديما وبدر
سلطان عقد حواجبه: كيف يعني ؟؟ هو وين كان؟
بندر: كنت ادرس بره
سلطان مافهم وسلك له .. حرك راسه يعني طيب
ديما: هههههههههههههههه يلله تعال حبيبي نغير ملابسنا لانها توصخت من العصير
سلطان : طيب .. وراحوا
ابو بندر: وانا بروح بعد اخلص لي كم شغله
ريما وبندر: طيب
بندر وهو يراقب ديما وهي تمشي: وش فيها ديما؟
ريما: من اي ناحيه ؟
بندر: مدري احس نفسيتها تعبانه
ريما بابستامه : مافيها الا العافيه ..
بندر يطالعها بنص عين: مو انا اللي تخبين علي يا ريما .. انا اخوك الكبير وفاهم كل شي..
ريما: ........
بندر بحنان: امي صح ؟؟
ريما هزت راسها: اي
بندر اخذ نفس ورفع راسه للسما: للحين
ريما: وزادت بعدما جابت سلطان
بندر: الله يهديها .. مالنا غير هذا القول .. ويسخرنا لها ويخليها لنا
ريما : اميييين
بندر: وانا اقول وش فيها ما سلمت علي بشوق ولاشي.. مع اني انا كنت مشتاق لها اكثر شي
ريما: معليش بندر.. امي كذا ، وش بيدنا
بندر: معليش.. يلله حبيبتي خلينا ندخل جوة بدا الجو يبرد
ريما: يلله

=-=-=-=-=-=-=-=-=--==---=-
بيت ابو رنيم

رنيم كانت جالسه بغرفة امها معاها
رنيم:كيفك يمه الحين ؟
ام رنيم: الحمدلله انا بخير.. متى قال لك الدمتور بيبدى جلسات الكيماوي؟
رنيم بحزن: يقول باقرب وقت ممكن ..
ام رنيم : الله كريم
رنيم: ماما انتي مستعده ؟؟
ام رنيم: ايوه حبيبتي وراضيه باللي ربي كتبه لي الحمدلله .. وانا بصبر واحتسب الاجر
رنيم: الله يقويك كمان وكمان
ام رنيم: امين حبيبتي .. الا وين مشاعل ؟
رنيم: بغرفتها كالعاده
ام رنيم: انتبهي عليها طيب ؟؟
رنيم: لا تخافين مشاعل بعيوني
ام رنيم: الله لا يحرمكم من بعض ..
دخل ابو رنيم على زوجته وبنته
ابو رنيم: كيفك يا اماني الحين ؟
ام رنيم: الحمدلله بخير ماعلي
ابو رنيم: انا رسلت تقاريرك لبره .. عشان نعالجك هناك
ام رنيم: بس انا مابي اتعالج بره
ابو رنيم: رنيم حبيبتي اتركينا انا وامك شوي
رنيم: انشالله .. طلعت رنيم وسكرت الباب
ابو رنيم جلس جمب زوجته والتفت لها: ليش يا اماني تبين تحرقين قلبي عليك
ام رنيم: انا مابي اتعالج بره يا حمد.. ابي اموت بين بناتي واهلي وببلدي
ابو رنيم غمض عيونه بألم .. فكرة انو زوجته تتركه للابد مسيطره عليه من يوم ما درى بمرضها .. خايف يفتح عيونه بيوم ولا يلقاها .. يلقى حياته خاليه بدونها وظلام ..
ابورنيم: جعل عمرك طويل .. مسك يدها وباسها
ام رنيم ابتسمت له بحنان .. وحطت راسها على كتف زوجها وغفت
ابورنيم يمسح على شعرها.. ماني مخليك يا اماني.. لو ادفع اللي وراي ودوني ، بتتعالجين يعني بتتعالجين .. وبتتشافين باذن الله وترجعين تنورين بيتك وحياتي من جديد .. الله كريم بس..


غرفة مشاعل ..
مشاعل كانت قاعده تسمع اغاني بالايبود حقها ..دخلت عليها رنيم
رنيم : انتي ماشفتي ماما اليوم ؟
مشاعل وهي تشيل السماعات من اذنها: لا .. دخلت عليها كانت نايمه
رنيم: متى كان هذا ؟ الساعه عشره الصباح ؟؟ وليش ما دخلتي عليها بعدين ؟
مشاعل: انشغلت
رنيم طالعتها من فوق لتحت ولا ردت عليها وراحت لغرفتها
مشاعل: رجعت السماعات لاذنها ولا كنو شي صار

غرفة رنيم ..
رنيم دخلت غرفتها ووقفت بالبلكونه .. وصارت نسمات الهوى تداعب خدها .. فكت شعرها وصار العوى يداعبه كمان .. دخلت اصابعها بين خصلات شعرها بنعومه وهي تتنتهد وتذكر الله ..
رنيم: والحين رجعت ونورت الرياض يا ماجد.. رجعت وانا بأمس الحاجه لك .. صحيح ما تهنيت برجعتك ولا فرحت فيها .. بس احاسسي انك منور حياتي يكفيني .. انك جمبي وانا محتاجتك .. مرض امي هدني .. كل اللي ابيه اني اكحل عيوني بشوفتك.. اشتقت لك يا ولد عمي وشوقي ذبحني


بيت ابو مشعل
ام مشعل كانت قاعده بالصاله .. تخطط عشان زواج مشعل اللي بيصير بعد شهرين .. لقت لها قاعه وحجزتها ..
ام مشعل: اقول ابو مشعل
ابومشعل: سمي
ام مشعل: سم الله عدوك .. متى بتودع المهر بحساب اثير؟؟
ابو مشعل: بكره الصبح انشالله
ام مشعل: اي عشان تتجهز خلاص ما بقى شي
ابو مشعل: الله يتمم على خير يارب.. هاا مبسوطه يختي اخيرا بتزوجين مشعل
ام مشعل: اكيد مبسوطه .. هذا مشعل بكري واول فرحتي ..
ابو مشعل: عسى ربي يخليك ذخر لهم
ام مشعل: ويخليك يارب ... دخل مشعل عليهم الصاله
مشعل: السلام عليكم
ابومشعل وام مشعل:وعليكم السلام ورحمة الله وبركاته
ابومشعل: ها يا مشعل شفت القاعه .. عساها عجبتك؟؟
ام مشعل:دامني انا اللي مختارتها اكيد بتعجبه
مشعل: اي زينه
ابومشعل: وش فيك يابوك .. ما احسك مبسوط
مشعل: الا مبسوط .. عن اذنكم .. وطلع لغرفته
ابو مشعل: هو للحين ماهو موافق؟
ام مشعل وهي تتصفح مجلة الازياء عشان تختار لها فستان: ماعليك منه بس.. بكره يشوفها ويبوس يديني الثنتين على اختياري
ابو مشعل: اي بس مايصير كذا ..لازم يكون مقتنع بالبنت ويبيها.. وبعدين هو ماشافها بيوم الخطبه عشان على الاقل تدخل مزاجه
ام مشعل: هو مايبي.. بزعمه يبي يقهرني .. بس ما يخالف عشان كذا خليت الزواج والملكه بيوم واحد عشان ما يمديه يسوي حركه يمين ويسار .. الصبح يملكون والليل العرس
ابو مشعل ماهو راضي بس هو عارف انه امه تبي له الخير: عسى الله يهنيهم

دلال والهنوف وايان وليان ومها كانوا طالعين السوق يتمشون ويشوفون لهم فساتين عشان زواج مشعل
دلال: افففففففففف لفينا لين طاحت رجولنا ولا لقينا ولا شي زين
الهنوف بعصبيه: عشان مرة صانيه لما اقول لك خلينا نجيب من بره زي ماما تسمعين الكلام وما تكثرين حكي
دلال: قصري حسك منتي بالبيت
الهنوف: الحين طلعتي ذي صارت عالفاضي..
ايان: ولا يهمك .. تعالي بس نسحب على العرس واغراضه ونروح نشتري لنا كم شغله
الهنوف: يلله مشينا.. وراحوا
ليان: لا تبعدووووووون اول ما ندق عليكم تعالوا نبي نطلع
الهنوف وايان اصلا ماردوا عليها
مها: ههههههه هذي اولها
ليان: عارفه اني بسحبها تسحيب بس وش اسوي ..
دلال: بنات تعالوا هذا المحل ابي اشتري لمشعل جاكيت من زمان ما هاديته شي
ليان ومها: يلله ..

دخلوا البنات محل ملابس رجاليه وصاروا يدورون ويتفرجون .. اما دلال كانت محتاره مررررره في اكثر من جاكيت ياخذون العقل ..
طاحت عينها على جاكيت بطلللللل .. كان اسودة وجلد ومررره كلاس
قررت تاخذه .. مسكته من طرف بس حست احد يمسكه من طرف ثاني ..
دلال شدت بقوة: عفوا اختي
البنت سحبت باقوى ما عندها : انا اللي مسكته قبلك ..
دلال حست الصوت ماهو غريب عليها بس طنشت: يعني شلون؟؟
البنت : يعني ابخذ الجاكيت ..
دلال بلباقه : عليك بالعافيه .. ومشت
البنت كنها عرفتها .. انتي دلال؟؟
دلال استغربت ولا ردت..
البنت : وانتي ملاحقتني من هنا لهناك .. مو كفايه اشوفك بالجامعه لا بعد تطلعين لي هنا
دلال عرفتها .. هذي تهاني ماغيرها يحكي بوقاحه معي
دلال ما ردت عليها وعملت نفسها كنها ماعرفتها : لا غلطانه ..
تهاني اخذت الجاكيت وحاسبت عليه وطلعت من المحل وراحت لاخوها اللي كانت عنده مكالمه ، عشان كذا ما دخل معاها المحل
فهد: ها تهاني خلصتي ؟؟
تهاني: اي
فهد:ما قلتي وش عندك هنا؟؟
تهاني: ابد .. حبيت اجيب لاخوي شي
فهد: اوووووه ... توت راضيه علينا اليوم
تهاني: ودووم راضيه عليك .. انت اخوي وحيدي كيف ما ارضى عليك؟؟
فهد اخذ الكيس منها: الله لا يحرمني منك يارب.. شكرا حبيبتي واردها لك انشالله
تهاني مبسوووطه مره .. اولا لانها هدت اخوها وفرحته وثانيا لانها حرقت قلب دلال.. يلله فهوود مشينا
فهد مسك يد اخته: يلله

ليان: وش فيك ليش ما شريتي شي؟
دلال: مالقيت شي حلو
مها: لييييييش في احلى الاشياء هناك انا بنفسي شايفه
دلال: ماهي ستايل مشعل ابد.. يلله بنات مشينا البيت انا تعبت
البنات يلله ..

بيت ابو ماجد

ماجد كان منسدح بغرفته .. مسك جواله فكر يدق على رانيا .. يمكن ترد علي الحين
دق ودق ودق .. وجاها الصوت
رانيا: الوو
ماجد: هلا ياروحي
رانيا: اهلين ماجد... شخبارك؟
ماجد: مشتاق لك .. وينك يالظالمه اسبوع ادق عليك وانتي معطيتني طااااف
رانيا: اعذرني حبيبي عندي شغل
ماجد بحزن: وش هذا الشغل اللي ماخذك مني طول هالمده ولا خلاك حتى تشتاقين لي
رانيا: ماجد حبيبي خلاص زن.. قلت كل مشغوله
ماجد حز بطاخره تعاملها الجاف: طيب وللحين مشغوله .
رانيا: تقدر تقول كذا
ماجد: طيب اجل .. كلميني لما تفضين
رانيا: اوكي حبيبي,.. دير بالك على روحك
ماجد: وانتي بعد.. بااي
رانيا: بااي .. وقفلت على طول
ماجد انقهررر.. وبعدين معها ، مدري ليش تعاملني بذا الطريقه .. اكيد ملت ما الومها .. انا بنهي السالفه يا رانيا عشان نرتاح انا وانتي .. لاني بجد ماني مرتاح وانتي بعديه عني ..
دق جواله وكان بندر المتصل
بندر: هلاااا
ماجد:هلا بك
بندر: وينك يا رجال .. من وصلت ما سمعت لك حس ولا شفت لك رقم ..
ماجد: وش اسوي .. من فرحتي باهلي .. ما شفتهم من سنين
بندر: الحمدلله وهذانا بينهم الحين .. وانشالله قريب ونكون بينهم على طول
ماجد: انشالله ..
بندر: اقووول ماجد.. ترى سعد كلمني وقال لي يبينا نلقتي بالديوانيه وش رايك ؟؟
ماجد: اللله المستعااااان سعد !!! يا حبي له يلله قدام
بندر: يلله عاد وانا بجيب بدر اخوي وبيكلم مشعل وخالد ومحمد والشباب
ماجد انبسط .. زمااان عن جمعتهم : خلاص اوكي ولا يهمك
بندر: تعال على بيتي ونطع انا وانت سوى
ماجد: طيب .. شويات واكون عندك .. فمان الله
بندر فمان الكريم ..
قام ماجد وغير ملابسه عالسريع وطلع وهو يحاول يتناسى رانيا ..

بيت ابو بندر
ابو بندر كان بالمكتب كالعاده .. كان الشغل ماخذ كل وقته .. فتح خزنته الكبيره يدور اوراق مهمه تخص الشغل .. شوي وتطيح بيده اوراق قديمه
اول ما شافها حس موية بارده انكبت عليه .. ايش جاب الاوراق هذي هنا .. كانت رسايل قديمه .. ترجع لاكثر من ثلاثين سنه .. تصنم وهو يقلبها بين يدينه وصار يرجع بذاكرته لورى .. لثلاثين سنه .. قبل ما يسافر يدرس

ببيت عبدالعزيز ( ابو سلمان ) << الجد

كان سلمان وقتها عمره 23 سنه .. نزل الصاله عند امه بس لقى عنده حرمتين وحده مبين عليها كبيره والثانيه لا وطبعا كانوا متغطيات
تنحنح سلمان
ام سلمان : هلا يمه سلمان.. لا تدخل عندنا حريم
سلمان: خلاص يمه اذا خلصتي انا بكون بالمجلس ناديني خاطري اجلس معك
ام سلمان: انشالله يمه ..
سلمان قعد بالمجلس يتفرج على التلفزيون يستنى امه تخلص وتناديه ..
قعد فتره حوالي نص ساعه .. شوي وحس بصوت من بره .. طل من الشباك ومن ورى الستاير لقى بنت قصيره شوي طويله .. كانت معطيته ظهرها وواقفه مع امها تشرب مويه
ام مريم: يلله يا بنتي اخلصي علينا ابطينا واحنا هنا
مريم: طيب يمه الله يهديك هذاني خلصت
ام مريم اخذت منها الكاس: اشووف خليني ارجعه للخدم قبل لا نطلع
مريم: بجي معك
ام مريم: وشو له تجين .. كلها كاس انا شايلته .. ثواني وارجع
مريم : طيب .. قعدت تنتظر امها وصارت تدور بالحديقه اللي بالبيت عدت على الورود وصارت تتفرج عليها ,, مدت يدها واخذت فله صغيره مرررررره .. تلفتت حولها ما لقت احد وتطمنت .. نزلت طرحتها وحطت الفله على شعرها الاسود الطويل وضحكت بخفه ..
مريم: هههههه اما لو تشوفني امي منزله الطرحه من على راسي لا تسود عيشتي .. ولبستها بسرعه وتغطت .. ولا حست باللي خذت عقله من شافها اول مره .. غطت عيونها وقعدت على كرسي بالحديقه تنتظر امها
ام مريم جت بعد شوي
مريم: يمه الله يهديك وينك هذا كله ؟
ام مريم: يابنتي ضيعت المطبخ .. بيتهم ماشالله كبير بكبر حارتنا درت لين لقيته
مريم: هههههههه طيب يمه يلله الحين خلينا نروح وقت الدوا حقك قرب
ام مريم: اي يابنتي ..وبعد خلينا نلاقي تاكسي قبل لا يتأخر علينا الوقت
مريم: يلله ..وصاروا يمشون لين طلعوا برة الفيلا
سلمان لا شعوريا راح وراهم وركب سيارته وصار يمشي وراهم لين وصل بيتهم .. ودله ، يوم دخلوا مريم وامها البيت فتح سلمان شباكه وصار يناظر الحي اللي هو فيه .. كان متهدم وحالته حاله ..
سلمان: اجل اسمك مريم.. يا حلوك ويا حلو شعرك بس ..
وصار سلمان مسكين كل يوم يجي عند باب البيت على امل تطلع مريم منه ويلمحها لو حتى عيونها بس.. صار يقعد عن البيت بالساعات ولا هو فاقد الامل .. بجد جننته
وبعدها بفتره .. طلعت مريم من البيت وتحقق منى سلمان وشافها , مع انها مغطيه لكن معليش كفايه عليه شوفته لها وهي تمشي .. كانت تمشي وماسكه كيس زباله الله يكرمكم .. كبت الكيس ولفت نظرها بسس صغيره مررررره كانوا ثلاث .. قربت منهم وصارت تلاعبهم برقه وكل هذا قدام عيون سلمان اللي حتى ما رمش خايف يضيع ثانيه وحده من شوفتها .. شوي وسمعت صوت بسه جاي من بعيد وكانت البسه مرررره معصبه .. خافت منها مريم واستنتجت انها امهم .. وقفت بشويش وبعدت عن البسس لكن ابدددد البسه لا زالت معصبه لانها قربت من عيالها .. مريم صرخت من الخوف
طلع سلمان من سيارته وبعد البسه عشان مريم تمشي ..ومريم ما صدقت انحاشت .. ودخلت البيت
سلمان صار يراقبها وهي تركض للبيت.. افففف الله يخسك من بسه روعتيها ..غريبه ليش هي اللي طالعه تكب الزباله .. مافي رجال بالبيت ؟؟؟

وصار على ذا الوضع فتره طويله كل يوم يعدي على بيت مريم وينتظر يمكن تطلع او لا ..
وبيوم كان سلمان ببيته .. وامه قاعده معاه ومع اخوانه
ام سلمان: راشد يا وليدي
راشد: سمي يمه
ام سلمان: عدوك السم .. ابيك تروح بيت ام مريم الخياطه تودي لها جلابية اختك الجوهرة عشان تزينها لها .. انا كلمتها وقلت لها على اللي ابيه بالضبط
نط سلمان من طاري ام مريم .. مافي غيرها
سلمان: انا اوديها يمه
ام سلمان: ايه الله يجزاك خير .. يلله متى توديها؟
سلمان وهو يوقف: الحين .. يلله الجوهره جيبي الجلابيه
الجوهره قامت: انشالله
وراح سلمان لبيت ام مريم وطق الباب وهو يدعي انها هي اللي تفتح له الباب خاطره يسمع صوتها
مريم: مييييييييييييين.؟
سلمان ياويل حالي لو كانت هي : انا ولد ام سلمان
مريم: امر اخووووي
سلمان ااااخ بس انتي اللي تامرين على روحي : جايب لك اللي امي تبيكم تعدلونه ..
مريم تفتح الباب بشويش: حطه عند الباب اخوي .. حطه سلمان وبعد .. واخذت مريم الاغراض ودخلت جوة ..
واليوم اللي بعده رجع عشان ياخذ جلابية اخته .. ومن بعدها صارت كلما بغت امه شي من بيت ام مريم هو اللي يروح ويوديه او يجيبه .. واستمر على ذا الحال شهووور
وبيوم .. كتب رساله لمريم يعبر فيها عن حبه العذري لها .. بالبداية مريم ماكانت ترد عليه لكن بعد الرساله الخامسه يوم شافت اصراره على الارسال رسلت له .. وصارت الرسايل هي وسيلة التواصل بينهم .. مريم حبت سلمان وسلمان زاد حبه لمريم .. لغاية يووووووم

ابو سلمان: سلمان .. انا قررت اسفرك بره عشان تكمل دراسه
سلمان: ايييييش؟؟ لا يبه تكفى
ابوسلمان : وليش لا انشالله ؟؟
سلمان: يبه انا مابي افارقكم .. لا انت ولا امي ولا حتى اخواني
ابوسلمان : ماهو حكي رجاجيل هذا اللي انت قاعد تقوله .. بتسافر يعني بتسافر.. بس قبلها بخطب لك
سلمان وكنها الطاااامه على راسه .. مصيبتين بوقت واحد : تخطب لي ؟!!!
ابو سلمان : اي بخطب لك ..
سلمان بقلق من اللي بيسمعه مع ابوه: خلاص بنقول لامي وهي تدور لي بمعرفتها " كان مخطط يقول لامه عن مريم"
ابو سلمان: انا لقيت لك البنت المناسبه
سلمان: تكفى يبه .. حتى هذي بتقررها انت .. مابي اسافر ولا ابي اتزوج
ابو سلمان بهيبته: مو انت اللي تعصي اوامري يا سلمان .. وبتاخذ البنت غصب عليك.. بتملكون وبتسافر تشوف الوضع هناك وتجهز لك مكان انت وزوجتك وبعدها بيتم زواجكم وتاخذها من ثاني يوم .. وافق بالطيب احسن ما ازوجك بالغصب واغضب عليك
سلمان ماقدر يقول لا : على امرك يبه

بمجلس الحريم كانت ام سلمان قاعده مع ام مريم ومريم عشان توصيها على كم جلابية تسويها
ام سلمان: عاد ابيك تخلينها جلابيه ولا كل الجلابيات .. بلبسها بعرس ولدي ..
ام مريم: ماشالله قررتوا تزوجونه؟؟
ام سلمان: اي انشالله بنزوجه وبيسافر عقبها يكمل دراسته ..
ام مريم: انشالله تفرحين فيه وبعياله وشهادته
ام سلمان: انشالله .. عاد انا منى عيني اشوف عيال سلمان بكري ..
هنا مريم وكأن موية بارده انكبت عليها .. سلماااااان بيتزوج .. ليش وانا وين بروح .. وانا ايش بيصير فيني بعده ..
ام مريم: الله يهنيهم يارب..
ام سلمان: اممييييييين ..

مريم ماصدقت وصلت بيتها .. رمت نفسها على فرشتها وقعدت تبكي مووووووت لغاية ما حمرت عيونها ..ليش يا سلمان تلعب فيني دامك بتاخذ غيري ليش.. مو حرام .. والله حبيتك وانت استهنت بحبي لك .. الله يسامحك بس.. الله يسامحك .. هذا وانا ارفض كلمن تقدم لي لعيونك .. اخرتها تتزوج وتخليني

واليوم اللي بعده ..
كان سلمان بسيارته وبيده رسالة لمريم .. ماهو عارف وش يسوي مصيبه وحلت على راسه .. ما يقدر يبعد عنها بعدما ما صار يتنفس هواها .. كيف اعيش بدون مريم كييييييييييييييييييف؟؟
شوي ومريم طلعت كعادتها تكب الزباله وانتو بكرامه ..
سلمان قرب منها: مريم
مريم فزت :خييييييييييير
سلمان استغرب من ردها .. مايدري وش فيها " مع العلم انه ما يدري انها درت عن سالفة زواجه وسفره " : الخير بوجهك .. وش فيك زعلانه ؟؟
مريم لااا ومسوي روحه ما يدري: ابد ماني زعلانه ولا شي
سلمان قطب: اجل ليش تكلميني بهذي الطريقه ؟؟
مريم تتكتف: يتهيأ لك .. انا اكلمك عادي .. رجاءا ابعد عن هنا لحد يشوفك .. ويكون من الاحسن انك معد تجي عشان ما يصير شكلنا غلط قدام الناس ..
سلمان منصدم من اسلوبها: مريم انا مزعلك بشي؟؟
مريم: ليش هو في شي بيننا اصلا عشان نزعل من بعض؟؟
سلمان انصعق من كلامها: انتي وش قاعده تخربطين؟؟
مريم كانت تغلي من جوه .. ماهي قادره تتحمل تشوفه قدامها بعد ما لعب عليها .. قررت انها تعذبه وتذله وتشربه من نفس الكاس اللي شربت منه : الخرابيط هي اللي احنا قاعدين نسويها الحين
سلمان بنفاذ صبر: تسمين حبنا خرابيط!!!!!!
مريم بسخريه: هههههههههه انا عمري ما حبيتك .. ويلله لو سمحت فارق الحين .. وعلى فكره انا بتزوج بعد كم اسبوع
سلمان بغى ينهار: تتزوجين ؟!!!!!!
مريم: اي بتزوج ..وانت معزوم .. ويلله عاد لو سمحت لعد اشوفك هنا مره ثانيه عشان محد يشوفنا .. انا بنت يتيمه ومالي غير الله ثم امي .. وماني ناقصه احد يجيب سيرتي بالشينه واصير حكايه بفم اللي ما يخافون ربي ..
سلمان طالعها بندم وقهر: هذا اخر كلامك مريم ؟؟
مريم وهي تصد وتكتم عباراتها: اي
سلمان وفر بقوة وحراره: يا خساااااارة حبي بس.. خسارة سهري لك وهيامي فيك .. الله يوفقك يا مريم واذكريني بالخير.. وصدقيني انتي بتكونين احلى ذكرى مواحلى شي صار لي بحياتي .. الله يهنيك يارب ويستر عليك .. ومشى لسيارته وهو يجر قلبه المنكسر معاه جر ..
ركب سيارته وطالع الرساله اللي كانت معاه.. كان يتمنى يشقها ويحرق باقيها زي ما انحرق قلبه بس ما قدر .. قرر يحتفظ باخر كلاماته لها .. شكلها كانت تتسلى فيني ..وبقلبي.. عالعموم الله يوفقها يارب ويهنيها مع غيري

مريم دخلت البيت ومسحت عبراتها
ام مريم بخوف: وش فيك يا مريم؟؟
مريم: مافيني شي يمه .. بس صداع
ام مريم: بسم الله عليك .. روحي نامي شوي لين يأذن العشا
مريم: انشالله ....

بعد ثلاث ايام ..
ام مريم : مريم يمه
مريم: سمي
ام مريم: متقدم لك واحد .. وهو
مريم بدون ما تكمل امها كلامها: يمه انا موافقه,,

بيت ابو سلمان .. وبنفس الوقت بالضبط
سلمان: يبه ..
ابو سلمان: سم
سلمان: انا موافق على الزواج والسفر
ابو سلمان بابتسامة فخر: بارك الله فيك يا ولدي..

وافترقو قلبين يحملون احلى معاني واحاسيس الحب الطاهر .. الحب العذري النظيف .. اللي نادر وجوده بهالزمان وكل واحد شاف نصيبه بعيد عن الثاني
سلمان تزوج فوزية .. اللي تكون بنت واحد يشتغل بشركة ابوه .. كان عبدالكريم ابو فوزية يحتضر ووصى ابو سلمان عليها.. فقرر انه يزوجها سلمان لانه البكر وهو اللي ينشد الظهر فيه .. وسوى زي ما قال له ابوه تزوجوا وسافروا.. سلمان ما تقبل فوزية بالبدايه .. وبعدين صارت بالنسبه لها شي عادي .. وجودها مفروض عليه بحياته .. ماحبها لانها كانت السبب ببعد حبيبته مريم عنه .. مع انو مالها ذنب يعني .. وهي مع الايام اكتشفت انو سلمان كان يحب قبل زواجهم لانو رسايله هو ومريم طاحت بيدها .. وحقدت عليه وعليها ومن يومها وهي حالفه تنغص عليه حياته .. وتمنت انها توصل لحبيبته عشان تذوقها العذاب بس للاسف ماقدر .. لانها ما تعرف غير اسمها
مريـــــــــــــــــــــــــــــــــــم
مريم & سلمان
انتهت قصة حبهم قبل تبتدي .. بس كل واحد فيهم عاش وقلبه شايل حب الثاني.. وكل واحد فيهم حط اللوم على الثاني فبعده عنه ,,
معقول بيوم ينكشف المستووور؟؟

انتهى الجزء التاسع
وش رايكم بعدما انكشف سر ابو بندر اللي دام لثلاثين سنه اللي من بداية الروايه
وتلومون فوزية بسواياها ؟؟
ايش رايكم بزياد ؟؟
وتوقعاتكم ..
دمتم بود ..







ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





الجزء العاشرررررر

بيت ابو بندر

ابو بندر فاق من ذكرياته الحلوة والحزينه بنفس الوقت على صوت الباب
كان ولده سلطان دخل له وهو يركض ويسحبه من يده
ابو بندر: ههههه وش بلاك سلطان؟
سلطان: يلله بابا اكل
ابو بندر قعد يتأمل ولده للحظات وهو مبتسم .. تخيل لو يكون هو ولده من مريم زي ما كان يحلم,, بس قدر الله وما شاء فعل ..
سلطان وهو يهز ابوه: يلله بابا اكل
ابو بندر ابتسم لولده : يلله حبيبي ناكل

بالديوانيه

كانوا الشباب كلهم مجتمعين ومبسوطين عالاخير بجية بندر وماجد لهم
معاذ: هااااا يا شباب كيف الدراسه بره
ماجد: والله ماعليها .. تعب وغربه وشقا
بندر: انا عن نفسي الود ودي اخذكم كلكم ونعيش هناك
عبدالرحمن: لا والله روح انت مع نفسك انا عندي مسؤوليات
بندر: وش عندك انت وخشتك
عبدالرحمن وهو يمسك ياقة القميص حقه: احم عندي بيت واولاد
بندر انصدم : من جدك!!!
عبدالرحمن: معودك عالمزح مع وجهك
ماجد: ومن متى !!!
عبدالرحمن: من 5 سنين
بندر طيح عيونه وطالع ماجد: يووووء شكل والله يومنا هناك تم انشاء اجيال
الكل:هههههههههههههههههههه
عبدالرحمن: اي افا عليك .. معك ابو رائد ورند
ماجد: ياحلوهم .. تكفى جبهم ابي اشوفهم
عبدالرحمن: انشالله ولا يهمك..
بندر: هااا ومن فيكم خان بعد وسواها وتزوج
معاذ: انا عن نفسي بالطريق .. خاطب
ماجد: وججججع جعلك ما تتهنى
معاذ ارتاع: حرام عليك حب عمري هذي
بندر: اووووخس حب وحركات منت هين
معاذ: اكيد ماني هين
بندر التفت لسعد: وانت
سعد: انا لا والله عاجبتني عزوبيتي وناوي اقعد فيها كم سنه
بندر: لين تصك الاربعين مثلا؟
سعد بمزح: تقدر تقول كذا
بندر: اما انا لا والله ناوي اتزوج قريب.. اقوول سعيدان وش اخبار " وكمل بهمس" اختك
سعد قطب باستغراب: اختي؟؟
بندر: ههههههههههههه اي ولا نسيت .. اني خاطبها منك يوم عمري 10 سنين
سعد فطس ضحك: هههههههههههههههههههههههههههههههههههههههههههههههههه ههههههههههههههههههههه الله المستعان للحي متذكر
بندر: اقول لك خطيبتي تقول لي متذكر.. كيف بنسى بالله
سعد: هههههههههههههههههههه والله ماعليها انشالله السنه الجايه بتكون اول سنه لها بالجامعه
بندر انصدم: من جد !! ياسرع الاياااااااااااااام والله وكبرت
سعد بمزح: اقوووووووووول ما تحس انك زودتها مع خشتك !! لا تجيب طاري محارمنا
بندر: هههههههههههه اسفين طال عمرك
معاذ: وش عندك انت وياه تتهامسون .. شاركونا بالحديث
بندر: وانت وش عليك .. واحد ونسيبه احم اقصد واحد وخويه يحكون
سعد:هههههههههه اي كذا عاد امسك لسانك
بندر بهمس: اكيد لا توصي محارمكم محارمنا مافيها كلاااااام
ماجد كان ساكت لفتره يفكر بوضعه هو ورانيا .. ولفت انبتاه معاذ
معاذ : مجوود
ماجد: هلا
معاذ: اللي ماخذ عقلك
ماجد بابتسامه حزينه: محد ماخذ عقلي ولا شي
معاذ: اكييييييد
ماجد: اكيدين بعد
معاذ وهو يمسك العود حقه: طيب يلله غني لنا
ماجد يحرك يده: لا لا لا يرحم امك مالي خلق
معاذ: انا ما اشاورك انا امرك امر
ماجد: هههههههههه غصب السالفه يعني
معاذ: اي غصب ونص
بندر: ياخي غن وش وراك
سعد: من جد ياخي اللي يغنون ذا الايام ماهم احسن منك
ماجد: قال اغني قال.. لو ابوي يدري ترى كسر ذا العود على راسي
سعد: طيب غن الحين سمعنا
ماجد يتعدل بجلسته : طيب بغني اغنية احسها فعلا انا ..
معاذ وهو يعدل جلسته بالعود: يلله غن يا انا وانا بعزف ..
وبدا ماجد يغني بصوته القوي .. وبكل احساس
وكل نبضة بقلبه تحكي كلمات الاغنية هذي.. تخيل رانيا قدامه وبدا


لا هي نار ولا هي ما
لاهي غيمه ولا ضما
ان حكت غنت سنابل من رضا
والسكوت ان صار نيران الغضا
يا رضاها وقف وناظر شوي
شف غلاها ايش سوى بقلب حي

ااه ااه ااه من قلبي نصحته
بس عيا ينتصح نبضه يبيها
ااه ااه ااه من ليه عيا
ليه عزم يترك الكون ويجيها
ما عرفت القى لهذا القلب حل
الجواب اقفى بظله وارتحل
وما بقى لي غير انتي يا غريبة
يا رحيل العمر فيني يا حبيبة
يا رضاها وقف وناظر شوي
شف غلاها ايش سوى بقلب حي
كيف حي ولا لقاها
وان لقاها مابقى بيدينه شي
غير انه يحتريها
سولفي للناس عني
سولفي للناس عني
قولي اني ما عرفت اختار
من قلبي يحبه
سولفي للناس اني
سولفي للناس اني
ما عرفت اقرى وجوه الحاضرين
من الاحبـــــــه
تجمعين الضد في كل الامور
غامضة مرة ومرة مثل نووور
تشبهين احيان اوقات الخريف
تمطرين احيان احساسك زهور
صدقيني صرت من بعدك اخاف
واعترف ان الخلاف واسع طريقه
وانا ما نلقتى في اي شي فينا اختلاف
فينا اختلاف
وللاسف هذي الحقيقه
ماجد: وسلامتكم ,,,
سعد: اللللله يبو راشد .. صح لسانك ..
ماجد: تسلم والله
بندر: اوووخس اول مره ما تغني لي اغنيه كل ابوها هيام وعشق
عبدالرحمن: ياخي خله يغني ما يتشتهيه قلبه
سعد: اقوول بس انت وياه .. ماجد عطنا اغنيه ثانيه
ماجد: لا ثانيه ولا ثالثه .. خلني مع نفسي
عبدالرحمن: اووه هذولي الشباب وصولوا
محمد ومشعل وبدر وخالد: السلام عليكم
الكل : وعليكم السلام
عبدالرحمن: حي الله النسيب
مشعل انقلب وجهه: الله يحييك
خالد: ها اشوفكم مستنكنين ... شكلكم هنا من زمان
معاذ: اي تقدر تقول كذا
بدر: اقوول انت وياه جيبو الورقه خلنا نلعب دور بلووت حالف اليوم اكسر روسكم كل ابوكم
مشعل تحمس : يلله يلله وزع قعدنا ..

وصارت جلستهم بجد وناسه وفلوها لانهم ما اجتمعوا كاملين كذا من سنين وتحديدا من قبل لا يسافرون بندر وماجد

بيت ابو رنيم ,,

مشاعل كانت بغرفتها .. قاعده على تسريحتها تستشور شعرها وتفكر بنفس الوقت
الحين الحقير احمد صار له فتره تاركني وانا تحلفت فيه .. بس مدري وش ممكن اسوي فيه بالضبط .. ادبسه بقضية مخدرات ولا دعاره .. او ممكن ادور اشوف اذا كان له اخت وافضحها ,, اففففف مدري مدري وش ممكن اسوي فيه .,. الحقير قاهرررررني .. اجل في واحد بعقله يترك وحده مثلي .. لا والله ما جابته امه اللي يشوف حاله علي ويتركني ..خلصت من شعرها بس ما خلصت تفكير باحمد .. قامت ورمت نفسها على الكنبه اللي بغرفتها وهي تتأفف
افففففف .. شكلي بخليه لوقته .. الود ودي انتقم منه اليوم قبل بكره بس في شي داخلي يقول لي انتظريي شوي .. خليني انتظر شوي ، يمكن بعد القى مصيبه اكبر واكبر ممكن ادبسها فيه ..
شوي ورن جوالها برقم غريب .. ردت بدلع
مشاعل: الووو
.....: السلام عليكم
مشاعل: وعليكم السلام .. مين ؟؟
......: هذا جوال نوف؟؟
مشاعل بخبث: لا والله بس لو حبيت اصير لك نوف صرت ..
......: ههههههههه فديت ذا الصوت انا ..
مشاعل ابتسمت وتمددت على كنبتها وصارت تكلم الولد اللي ما تعرف وش سالفة امه .. بس عشان تضيع وقت معاه .. ولهاها الولد عن تفكريها باحمد الكريه لفتره .. بس ما نساها اياه ..


بيت ابو ماجد
ايان كانت قاعده بالصاله مع امها
ام ماجد: ترى انا وابوك اتفقنا نسوي عزيمه لرجعة ماجد وبندر .. نبي نتجمع فيها
ايان: والله
ام ماجد: اي بعد يومين انشالله .. بنسويها بالمزرعه
ايان تحمست: ياااااااااااااااااااااي زمان ما رحنا للمرزعه .. وانشالله نبات هناك؟؟
ام ماجد: والله مدري وانا امك.. نشوف اذا ابوك وافق ننام هناك .. عاد لا اوصيك كلمي شهد وقولي لها انها معزومه هي ووالدتها .. وانا بكلمها بنفسي بعد
ايان: خلاص اوكي
دخلت ليان: ماما عزمتي ام محمد؟؟
ايان بنص عين: اكيييد بتعزمها كيف تغفل عن ام حبيب الغفله
ليان حقرتها: ها ماما وش قلتي؟؟
ام ماجد: اي اكيد .. كلمتها وانشالله بتجي
ليان: انشالله ..
ايان: انا بروح اكلم شهد .. بقول لها
ام ماجد: هووو للحين حريم عمانك ما دروا .. اركدي يختي يمكن نأجلها
ايان وقفت: لا لا لا انشالله ما تأجلونها وبنروح كلنا وبنبات هناك كمان
ام ماجد: انشالله ..
وراحت ايان تكلم شهد وكلها امل انو اللي يرد عليها طلال وتسمع صوته
ايان: الوو
شهد: هلا ايووووون
ايان بخيبة امل: اهلين وسهلين .,, كيفك شهووده
شهد: الحمدلله انا بخير.,. وينك من زمان عنك مختفيه لا حس ولا خبر
ايان: عشان اخوي ماجد رجع من السفر من كم يوم فمشغولين فيه
شهد: بجد ؟؟ الحمدلله على سلامته والله .. ها خلص دراسه برة الحين ؟
ايان: لا لسه باقي له ترم .. بس رجع بالاجازة يبي يقضيها معانا ..
شهد: الله يخليه لكم يارب
ايان: امين ويخليك .. حتى ماما تبي تسوي عزيمه عشان تجمعنا كلنا احنا والعايله والاصحاب بعد يومين بالمزرعه .. وعازمتك انتي ومامتك
شهد: ياحبي لها والله .. بجد نتشرف
ايان: الشرف لنا والله
شهد: خلاص اجل بقول لماما ..
ايان: اي انشالله .. حتى ماما بتكلمها وتعزمها شخصيا
شهد: الله وناااااااااسه بتعرف على بنات عمك كلهم
ايان: اكييييييييييد كل ابوهم بتتعرفين عليهم انشالله
شهد: ايوة وش بعد .. حكيني عن مزرعتكم .. اسمعك دايم تحكين عنها ومافيني صبر لين اشوفها لعيني
ايان: ههههههههههه اوكي اوكي اسمعي يا ستي..
وقعدوا يسولفون نص ساعه وكل وحده قفلت وراحت تستعد عشان العزيمه
دخل ماجد: السلااااااام يا حلو
ايان نطت لاخوها: وعليكم السلاااام .. وينك ياخي ما صدقنا ترجع تقابلنا تقوم تطلع وتدوج
ماجد: ههههههه اعذريني عمتي .. بس اصحابي زمان عنهم قلت اطلع اشوفهم واشوف اخبارهم .. ويتلفت .. الا وين امي وابوي ؟
ايان: بابا ببيت الشعر يشوف الاخبار
ماجد: ياحبي لابوي .. من عرفته وهو يموت بالقعده هناك
ايان ابتسمت: ترى ما تغير شي من رحت .. كلنا مثل ما احنا .. بس مدري عنك
ماجد بنص عين: وش فيني انا
ايان: والله مدري.. احس بعيونك كلام ودك تقوله
ماجد مات ضحك عليها: اوووووه اموووت باللي قافطني انا
ايان:اووه اجل صح علي.. يلله يلله احكي قل لي وش عندك
ماجد غنى: كل شي بوقته حلو ,,ليش مستعجل عليها
ايان:ياهووووووووه .. غني غني مجوودي
ماجد دفها عنه: اقول وخري عني وانا كلما احد شاف خشتي قال لي غني

ايان: هههههههههه لا تلومنا ياخي صوتك عذاب..
ماجد: صوتي عادي جدا .. بس عشاني اغني باحساس
ايان: على هونك يا احساس انت .. بس بجد مافي احد له صوت حساس الا رنيم
ماجد قطب: رنيم؟؟
ايان: اي رنيم وش فيك .. نسيت بنت عمك
ماجد: اهااا رنيم بنت عمي حمد .. وش فيها ؟؟ تغني ؟
ايان تسوي نفسها مغمى عليها: ووووه بس يالبيييييييه عليها وعلى صوتها
ماجد ابتسم: قولي ماشالله لا تنظلينها .. ومشى
ايان: على وين ؟؟
ماجد: بروح اكلم ابوي ابيه ضروري
ايان: وش تبي فيه
ماجد: انتي وبعدين مع لقافتك هذي
ايان: علمني وش فيكم كل اهل ذا البيت حاقريني
ماجد ينكش شعر اخته القصير: لانك ملقوفة .. ومشى وخلاها
ايان صلحت شعرها وتكتفت: افف منكم ..


بيت الشعر
ابو ماجد كان قاعد يتقهوى ويتفرج عالاخبار ومتحمس مرة ..
دخل ماجد: السلام عليكم
ابو ماجد: هلا والله هلا .. حياك ابوي
ماجد: يحييك ويبقيك يارب
ابو ماجد: تقهو يابوي
ماجد اخذ من ابوه : عشت
ابوماجد يوطي على صوت التلفزيون : اي يابوك طمني عليك
ماجد: ابد .. ماشي حالي
ابوماجد وهو يطالعه بتفحص: ها يبه وش عندك .. احس ودك تقول شي
ماجد ابتسم بارتباك: بصراحه يبه .. ودك افاتحك بموضوع
ابو ماجد: سم يابوك.. امر
ماجد: ما يامر عليم ظالم .. يبه انا ...بغيت اتزوج
ابو ماجد ابتسم بوناسه وفرح: ماشاللللله تبارك الله .. امنيتي وانا ابوك اني اشوف عيالك ..
ماجد حس انه ارتاااااح ما توقع الوضع بيكون سهل كذا
ابو ماجد: من بكره بقول لامك تدور لك على بنت الحلال .. مع انو في وحده فبالي لك ابيها لك والله يا ماجد
ماجد نشف ريقه : بس يبه انا حاليا في وحده ببالي وابيها
ابو ماجد سكت فتره : منهي هذي ..
ماجد بتردد : وحده معي بالجامعه
ماجد وقف من مكانه بعصبية: اجنبيه
ماجد وقف: لا يبه .. هي منا .. تقريبا
ابو ماجد والشرر يتطاير بعيونه: شلون يعني تقريبا.. لا تحاكيني بالالغاز
ماجد وهو يفرك يدينه بتوتر من ردة فعل ابوه : خليجيه .. من الكويت وانا بصراحه ابيها واحبها
ابو ماجد: يللي ما تستحي على وجهك .. وتقولها بوجهي بعد .. ماني موافق ولا تفتح السالفه معي من ثاني
ماجد: يبه ليش.. البنت محترمه وبنت عايله معروفه بالكويت
ابو ماجد: ومن ايش يشكون بناتنا .. خلصوا بنات المملكه عشان تتزوج من بره ..
ماجد: يبه هذي غير .. بنت محترمه ومتربيه صدقني .. انا مجرب اخلاقها
ابوماجد: مجرب اخلاقها اجل .. اتحدى اذا كانت متحجبه
ماجد سكت .. لانو رانيا فعلا ماهي متحجبه
ابو ماجد: اشوفك سكت ..
ماجد:.........
ابو ماجد : اسمع يا ماجد.. انت ولدي بكري وستد امك وخواتك من بعد عيني .. يعني انت واجهتي ومرايتي قدام الناس .. مابي الرجاجيل بكره يقولون انو راشد ما عرف يربي ولده .. انا بخطب لك بنفسي .. وبتاخذ بنت عمك
ماجد قطب : بنتي عمي !!
ابو ماجد: اي بنت عمك رنيـــــــــــــــــــــــــــــــــــــم
ماجد: يبه انا مابي رنيم ولا غيرها ابي اخذ رانيا
ابوماجد: انا ما شاورتك .. انا امرك امر
ماجد:.........
ابو ماجد: ولا رح ترجع لاستراليا الا وكل شي رسمي وتكون مالك عليها بعد .. سمعت ولا لا
ماجد عصب بس مسك نفسه : يبه انا ماني بزر .. عمري 27 سنه يعني رجال ومن حقي اختار شريكة حياتي بنفسي
ابوماجد: تختارها بنفسك.. وين حنا فيه ؟؟ شكلي غلطت غلطة عمري يوم سفرتك تدرس .. اختلطت عندك الامور وما قمت تفرق بين عاداتنا وعاداتهم .. والبنت هذي شيلها من راسك .. وطلع لجوة الفيلا ولحقه ماجد وهو يحاول يكمل معاه النقاش
بنص الفيلا ..
ماجد: يا يبه اسمعني تكفى وافهمني
ابو ماجد بصوت عالي: ماني سامع منك ولا ابي افهم منك شي
جو متعب وام ماجد وليان وايان على اصواتهم
ام ماجد: خير يبو ماجد وش صاير
ابو ماجد: ساميه .. بنخطب رنيم لماجد .. وباقرب وقت ممكن
ام ماجد استغربت : رنيم ؟؟ ليش؟
ابو ماجد: من غير ليش .. ماجد ماهو ماخذ الا رنيم ..
ام ماجد: حاضر على امرك ..
ابو ماجد طلع لغرفته وهو يسب ويشتم
ليان قربت من ماجد: ماجد وش صاير
ماجد طالعها بحزن ممزوج بقهر: ولا شي .. ومشى
ايان حزنها اخوها: يا عمري عليه .. وش تتوقعين فيه ؟؟
ليان : علمي علمك ..

بغرفة ابو ماجد
ابو ماجد قال لزوجته السالفه
ام ماجد وهي تمسك راسها: ياويلي اجنبيه
ابو ماجد: لا كويتيه
ام ماجد: يا ويل قلبي عليك يا وليدي ..
ابو ماجد": ما توقعت تصرف طايش مثل هذا يطلع من ماجد العاقل .. بس خلاص انا حسمت الموضوع .. وبياخذ رنيم غصبا عليه
ام ماجد: بس يابو ماجد .. وش معنى رنيم ؟؟
ابو ماجد تنهد: انا من يومي احب رنيم ومعزتها بقلبي غير عن بنات اخواني واختي كلهم .. هدوئها وادبها .. ياما تمنيتها تكون زوجة لولدي وكنت اتمنى انه يجيني بنفسه ويقول لي يبه انا ابي رنيم .. بس خيب ظني حسبي على عدوينه
ام ماجد: والله انك صادق .. رنيم خوش بنت وتدخل القلب .. وولدي الله يهديه .. مصيره بكره انشالله لا خذاها يعقل وينسى بنت ابليس اللس شاغل مخه

غرفة ماجد
دخل ماجد غرفته وقعد على الكنب حتى بدون ما يولع النور .. مسك راسه وشد على شعره بقووة وهو يزفر بقهر .. انا مابي غير رانيا .. هي حبيبتي وهلي وكلي .. ليش ابوي ماهو راضي يفهم .. رانيا هي اللي تناسبني وتحبني مثل ما احبها .. وصار لنا نحب بعض سنين .. رنيم بس بنت عمي لا اكثر ولا اقل..ولا يربطني فيها شي غير الاسم .. ما تنفعني .. اففففففففف

اليوم اللي بعده .. انتشر خبر روحة المزرعه بالعايله وصار الكل يحضر لها .. قرروا يقعدون هناك اسبوع لانه صادف اجازة الربيع ..

بيت ابو بندر

بيت ابو بندر
كانت ام بندر قاعده باحد مجالس الفيلا .. مسوية عزيمه ومتكلفه فيها مره ، عزمت فيها كل الحريم اللي تعرفهم واللي اغلبهم من الطبقة الهاااااي مررررره
ام حمد: الا اقول يام بندر .. وش اخبار ابو بندر ؟؟ من زمان عنه
ام بندر سكتت .. هي تعرف انو ام حمد تكرهها من جد .. وهي تعمدت تذكر اسم زوجها قدامها عشان تحرجها لانها عارفه الجواب مسبقا..
ام بندر بابتسامة غرور: موجود
ام حمد: سمعنا انه هاجر يا كافي .. صار له كم مارجع الرياض ولا رجع البيت
ام بندر وهي تغلي من ام حمد وودها تقوم تخنقها : اشاعات .. زوجي موجود بالرياض من فتره وبيطول بالقعده
ام حمد: صدق ؟؟ ووين كان يا كافي من اول ؟؟ وليش ما يقعد ببيته بينك وبين عياله ؟
ام بندر: الشغل .. وطبعا انتي عارفه مكانة رجلي بالسوق وانه يهتم بشغله ويحب يدير فلوسه واملاكه بنفسه وبدون مساعدة احد وتعرفين لانها مليارات لازم يحرص عليها لانها ورث عيالنا
ام حمد سكتت .. تنقهر من ام بندر كثير خصوصا بسبب العز اللي هي عايشه فيه .. صحيح انها كمان بنت نعمة وزوجها غني وبقوة .. لكن ماهو زي ابوبندر ولا ثروته توصل ربع ثروته اصلا
ام بندر : عن اذنكم .. وراحت تشرف على الخدم بالمطبخ

بالصاله اللي فوق .. كان بدر قاعد مع بندر واخوانه يتفرجون على التلفزيون ومستانسين
ديما: ياللللللللله زمان ما اجتمعنا كلنا سوى كذا
بندر: اكيد الجمعه معي غييييييير
بدر: اقوول لا تاخذ مقلب بنفسك .. وجودي مكفي وزياده
ديما: انت اللي لا تاخذ مقلب بحالك بندر ماله زي
بدر: اخخخ بس يالجحود .. انا اوريك .. انا ما سحبت عليك ووريتك قيمتي بحياتك ما اكون انا ولد ابوي
ديما بغرور: اصلا ما تقدر تزعلني او تسحب علي... تموت فيني
بدر ناظرها بنص عين : انطمي
بندر التفت لريما : ريما حبيبتي
ريما: هلا
بندر: وش فيك ساكته ؟
ريما ابتسمت : ابد ولا شي ..
ديما: ماعليك منها هي كذا دايم كئيبه
ريما رمت عليها المخده: مالت عليك يللي ما تستحين
ديما:هههههههههههه اقول ريوووم وين الكيكه اللي سويتيها لنا ؟
ريما : تحت بقوم اجيبها
بدر: يختي ياحبك للشقا قولي للخدم يجيبونها لك
ريما: لا انا احب اسوي اشيائي بنفسي .. شوي وراجعت لكم .. وقفت وهي تعدل فستانها الاخضر الفااااتح بنعومه ومشت لتحت
اول ما وصلت المطبخ ضافت امها بكامل اناقتها وزينتها واقفه تشرف عالخدم
ريما بابستامه : كيفك ماما ؟
ام بندر بدون ما تطالعها: بخير
ريما مازالت مبتسمه وعادي لانها تعودت على اسلوب امها .. توجهت للكيكه حقتها وصارت تقطع منها وتحط بالصحون لها ولاخوانها
ام بندر تراقبها بتفحص من فوق لتحت .. كانت لابسه فستان اخضر رااااااااايق ومره حلو .. وشعرها الاسود الطويل فاكته بس ماسكته بشباصه من فوق ومسوية بف صغيره .. ماكانت حاطه مكياج بس كحل من فوق وقلوس بلمعه جذابه .. كان شكلها رايق وجذاب بنفس الوقت مع انو لبسها بسيط .. ابتسمت فوزية باعجاب وخطرت على بالها فكره
ام بندر: ريما
ريما التفتت لها: سمي
ام بندر: وين بتاخذين الكيك هذا ؟
ريما: بوديه فوق لاخواني
ام بندر: خلي الخدم يودونه وانتي تعالي معي
ريما باستغراب: وين ؟
ام بندر تسحبها من يدها: تعالي ولا تكثرين حكي
ريما راحت ورى امها وهي تفكر وش تبي فيها امها
ام بندر دخلت لمكان ضيوفها و..سحبت ريما من يدها .. ووقفتها بنص المجلس وراحت هي قعدت
ام بندر بغرور: تعالي ياريما سلمي على ضيوفنا
ريما بلمت ما فهمت امها وش قصدها من ذا الحركه بس سوت زي ما قالت عليه وسلمت عليهم وحده وحده والحريم يطالعون فيها ..
لين وصلت عند ام حمد
ام حمد تتفحص ريما من فوق لتحت.. بنت الذين مبين العز من عيونها .. وش ذا الزين .. بس هين..
ام حمد: ماشالله .. كم عمرك يا ريما
ريما بنعومه: 20
ام حمد: مااشالله .. احسبك اصغر
ريما ابتسمت بحرج: تسلمي
ام بندر بغرور: يلله روحي عن وجهي الحين
ريما انحرجت من طريقة امها وخنقتها العبره بس ما بينت : عن اذنكم
ام حمد .. هذي اللي تناسب ولدي ماخذتها ماخذتها والله لا اطلع عيونها بنت امها ذي
ريما رقت فوق وهي تسحب رجولها من الضيقه .. وتوجهت لغرفتها
بندر وهو ياكل من الكيكه ومستمتع : اللللللللللللللللللله تسلم يدينك حبيبتي ريووم الكيكه تجننننن
ديما: بجد لذيذه حبيبتي تسلم ... ولا كملت كلامها لانها شافت ريما ماهي يمهم اصلا ومتوجهة لغرفتها
ديما: ريما ؟!!!!
ريما بدون ما تلتفت : فيني صداع .. شوي واجيكم.. دخلت غرفتها وسكرت على حالها
بندر مستغرب: وش جاها ؟ معقول ينقلب حالها بثواني ؟
بدر وكنه فهم : اكيد امي ما يبي لها كلام
بندر تضايق وحط الصحن على الطاوله الصغيره اللي جمبه : وبعدين يعني
ديما : على الاقل ما مدت يدها عليها كالعاده
بندر انصدم: امي تضربكم
ديما: اي
بندر تنكد لحال اخواته وسكت يفكر
غرفة ريما
ريما كانت تبكي بهدوء وتفكر .. وش قصدها امي من حركتها هذي يارب استر علي بس ..

بيت ابو رنيم
رنيم كانت قاعده مع امها بغرفتها .. كانت ام رنيم نايمه ورنيم تقرا مجله ..رن جوال امها وردت
رنيم : الوو
ام ماجد: مساء الخير رنيم
رنيم: يا مساء الانوار .. كيفك خالتو؟
ام ماجد: انا بخير حبيبتي الحمدلله .. انتي طمنيني عليك وعلى ماما كيفها انشالله احسن الحين
رنيم: الحمدلله انا بخير .. وماما ربي يعينها
ام ماجد: امين يارب ويقومها لنا بالسلامه ويطول بعمرها
رنيم من قلبك اميييين يارب االعالمين
ام ماجد: عاد انا كنت داقه عشان أأكد عليكم انكم لازم تجون المزرعه
رنيم: خالتو انا عن نفسي ما عندي مانع .. بس والله اخاف على ماما
ام ماجد: وش دعوه يا رنيم .. ماما تاخذ راحتها هناك انشالله ومنها تغير جو وتوسع صدرها معانا .. وانا بالعنيما عزمت احد غريب عشان اماني ما تتضايق وتاخذ راحتها
رنيم:......
ام ماجد: يلله حبيبتي قومي الحين وعيني من الله خير ورتبي اغراضك واغراض ماما لاننا بنقعد هناك اسبوع
رنيم : انشالله
ام ماجد: ربي يسعدك يارب .. الا وين ماما حابه اسلم واتطمن عليها
رنيم: ماما الحين نايمه عشان كذا رديت على جوالها
ام ماجد: نوم العوافي يارب .. يلله رنووم زي ما وصيتك
رنيم:انشالله خالتو
ام ماجد: اشوفك بكره .. مع السلامه
رنيم: الله معك


اليوم اللي بعده ,,
بيت ابو مشعل
الهنوف كانت بالصاله متحمسه لابسه عبابيتها ونظارتها الشمسيه وقاعده تلعب بالاي باد حقها
نزلت دلال وهي شايله شنطة يدها والخدامه وراها تسحب شنطة الملابس
الهنوف شالت نظارتها وهي تطالع شنطة دلال: حشاااااا كل ذا معك .. وين رايحين احنا سنغافورة .. ترى كلها المزرعه ثلاث ساعات انشالله ونكون واصلين
دلال: انتي ما تعرفيني يعني ؟ انا ما استغني عن كريماتي وخرابيطي ما اترحك بدونها وهي بلحالها يبي لها شنطه خاصه
الهنوف: الحمدلله بس على العفو والعافيه
دلال سفهتها وصارت تلبس عبايتها: وين امي ؟
الهنوف: ماما تشيك على الاغراض اللي تبي تاخذها ..
دلال: وانتي وراك انشالله لابسه ذا النظاره .. ترانا العصر الا شوي
الهنوف: كيفي .. بكشخ فيها توني شاريتها وما تهنيت فيها
دلال : طيب طيب .. يلله نركب
الهنوف: تراني بركب مع مشعل ماني راكبه مع ابوي ..
دلال: اي يختي خلي ابوي ياخذ امي والشغالات وانا وانتي نروح مع مشعل
الهنوف وهي تطلع لبرة : ترى مشعل بالسياره بركب لا تتأخرين
دلال: اي ماني متأخره

بيت ابو ماجد
ام ماجد كانت محتااااسه مره لانو العزيمه عزيمتها وكانت بالمطبخ ..دخلت عليها ايان وشهقت
ام ماجد: هوو وش فيك ؟
ايان: ليش يا ماما ما جهزتي للحين
ام ماجد: وين اجهز الله يعافيك .. صاحيه من صباح ربي ولسه ما خلصت تجهيز
ايان: يلله يا ماما ترى بنتأخر
ام ماجد: ماني متأخره بروح اتحمم والبس بسرعه
ايان : لييييييييييييييش يا ماما والله نتأخر كذا ..
ام ماجد بدت تعصب: ايان روحي عن وجهي اللي فيني كافيني
ايان: ترى بروح مع ماجد ..
ام ماجد: اي روحي انتي واختك معاه .. وانا بلحقكم مع ابوكم
ايان راحت تركض قبل لا يروح اخوها ويخليها هي وليان

بالطريق ..
تقريبا كل الشباب كانوا ماشين سوى
الهنوف: مشعل فحط
مشعل ناظرها بنص عين : اقول بس
الهنوف: تكفى مشعل والله حماس
دلال من ورى وشوي وتصيح : لاااا مشعل يا ويلك تسرع سامع ولا لا .. لا تسمع كلام ذا الخبله
الهنوف: وربي انك جبانه .. يختي خلي عندك روح المغامره
دلال: مابي اغامر ولا شي.. تعرفيني خوافه وبعدين هذي امور الواحد ما يلعب فيها
مشعل: هههههههههههه وربي انكم حفله .. اسكتوا دوختوني
الهنوف وهي تقلب بالسيديات : انت ما عندك شي يسوى
مشعل: كل هذا ومو عاجبك
الهنوف: لا مو عاجبني .. وفتحت الدرج حق السياره وطلعت وصلة وشبكتها بجوالها وشغلت اغنية jennifer lopez & pit bull ووعلت الصوت على الاخير وصارت ترقص بحماس
دلال: يا بنت استحي احنا مو بالبيت
مشعل: ههههههههههههههه ما عليك منها .. السياره كلها مظلله

سيارة خالد ..
خالد كان ماخذ معاه مها وامل زوجة اخوه عبدالله لانو عبدالله عنده انتداب كم يوم ولاهو راجع الا بعد 3 ايام
خالد: ها بنات اوقف لكم عن البقاله تاخذون شي ؟
مها: اي تكفى .. ابي بيبسي
خالد : حااضر وانتي امل؟
امل: امممم انا ابي عصير مشكل
خالد: اوكي ... وانت يا بطل " يقصد سعود" اللي عمره شهور
امل: ههههههههههههه روح بالله
خالد:ههههههههههههه
دقايق وخالد رجع .. وناول مها وامل
مها: اي اموول ماقلتي لي
امل: وشو حبيبي؟
مها: عن البنت هذيك اللي تقرب لكم
امل: اييييييي .. وكملت لها السالفه
بعد ربع ساعه
خالد بصراخ: خلاااااااااااااااااااااااااااص


روع البنات وسعود قام يبكي مع الصرخه
امل: وش جاك خالد روعت ولدي
خالد: روقونا ياهووو .. قدروا انو معكم رجال وانتو تحكون عن فلانه وعلانه
مها: ياخي نضيع وقت
خالد: ما احب هرج الحريم انا ..احكوا لي عن شي يسوى
امل: وش يسوى بنظرك ؟
خالد: ما غيرها يسوى
مها دقت خالد على بده بقوة
خالد: وش فيييييييييييك
مها: ياخي لا تنسى حالك ممكن
امل: ههههههههههه والله شكل وراك سالفه انت
خالد: والله ما تدرين يا مرة اخوي وش سالفتي
امل: قولها لي
خالد: كل شوي بوقته حلو ..

بعد كم ساعه الكل وصل المزرعه .. حتى ام ماجد اللي كانت متأخره واجتمعوا
البنات كانوا قاعدين عند المراجيح والالعاب
الهنوف وايان كانوا يتضاربون على مرجيحه
الهنوف: انا جايه قبلك
ايان: مسكييينه .. انا اللي جايه قبلك حتى اسألي دلال كانت هنا يوم جيت
دلال قاعده تبرد اظافرها وهي قاعده على احد المراجيح: ما شفت احد انا
ايان: اقووول قومي ابردي اظافرك هناك على الكرسي هذا مو كرسي
دلال: مابي اقوم .. بعد بعد جايه قبلك وتطاقيني على مكاني
ايان:قومي لا تندمين
دلال بعناد كنها طفله: ماني قايمه ماني قايمه ماني قايمه
ايان بقهر : طيييييييييييب .. ودفت دلال وطاحت على ظهرها
البنات:ههههههههههههههههههههههههههههههههههههه
دلال بعصبيه: يا حمااااااااااااااااااااااااره
ليان عصبت: ايان عيب عليك يللي ما تستحين ..
جا مشعل وخالد: هههههههههههههههههههههههههههه
دلال تناظرهم: خيييييييييير انت وياه بعد
مشعل: من طيحك ؟؟؟
دلال: البزر اللي قبالي
ايان: بزر بعينك
خالد:ههههههههههههه انتي وبعدين معك متى تكبرين ؟
ايان تكتتف: مابي اكبر
* ايان والهنوف ما يتغطون عن الشباب .. يقولون تونا صغار*
خالد يقرص خدها: يا حبي لك.. والتفت للبنات
خالد: ها بنات اخباركم ؟؟
البنات بردود مختلفه : الحمدلله .. بخير .. طيبه .. ماعلي
مشعل: وراكم قاعدين هنا كنكم بزران ؟
الهنوف: حرام الواحد يحس بطفولته يعني ؟
مشعل: لا بس احسكم كبرتوا على الالعاب
ايان: احنا ما نكبر على الالعاب
خالد: واحنا من نحكي مايرد غيركم ؟؟
ايان : احنا المتحدثين الرسميين عننا وعن البنات
خالد:هههههههههههههه طيب .. وسكتت بس عيونه تدور على ريما من بينهم .. ويوم لقاها استقرت عيونه عليهاا
مشعل يطالع دلال: دلوول .. ورى ما تقومين الحين عاجبتك القعده عالارض
دلال: لا بأس بها .. ورجعت تكمل برد اظافرها بكل برود
الهنوف: بسسسس ارحمي ذا الاظافر حشا تنحتين مو تبردين انتي
دلال: الله اكبر عليك .. ما عليك مني اظافري ولا اظافرك؟
الهنوف تطالعها بنص عين وتصد : اقول بنات وين مشاعل؟
رنيم: نايمه
الهنوف: الحمدلله والشكر .. احد ينام هنا .. هنا مافي نووووم كله وناسه وسعة صدر .. اختك ذي من يومها عكس الناس
رنيم :هههههههههه هذي مشاعل عاد .. جايه هنا بالطقاق قالت بقضي طول الاجازة نوم بنوم
جا متعب من بعيد : خااااااااااااااالد مشععععععععععععل
الشباب: هلااااااا
متعب": ابوي يقول تعالوا عندنا
مشعل: طييييييييييييييييب
خالد: ياخي مالي خلق قعدة شياب
مشعل: ولا انا .. بس وش اسوي لازن نقعد معاهم شوي .. ومشوا لمكان الرجال
مها: بناات تعالوا احنا بعد ندخل جوة وش رايكم ؟
البنات : اوكي ..
عند الحريم

ام ماجد: اقول يا نوره وين ام عبدالرحمن ما اشوفها جت .. دخلنا العشا ولا جت
ام مشعل: على وصول انشالله
ام ماجد: يعني اكدتي عليها ؟
ام مشعل: اي اكدت وقالت انشالله بتجي
ام ماجد: اي زين
ام عبدالله كانت مبسوطه بالجمعه لانهم زمان ما اجتمعوا كذا .. بس وجود ام بندر خرب عليها جوها .. وخصوصا انها قاعده بعيد عنهم وتطالعهم بحقد وقهر
ام عبدالله: شلونك فوزية ؟
فوزية من طرف خشمها: الحمدلله
ام عبدالله : وينك يا حافظ لا نشوفك ولا نسمع لك حس
فوزية: موجوده .. بس في عندي اشياء اهم من ذا الامور
ام عبدالله : وش مشغوله فيه يا حافظ؟ وانتي من بيت شقاع لبيت رقاع لبيت كثر الله افراحكم
فوزية انقهرت: والله عاد وش اسوي.. ما القى وناستي الا مع صاحباتي ولا مقابل غيرهم يقصف العمر
ام عبدالله: وش قصدك
ام بندر:اللي على راسه بطحه ... كملي انتي
ام عبدالله جت بترد بس وقفتها ام رنيم
ام رنيم: هوو يا فوزية انتي والجوهرة الله يهديكم بس.. احنا هنا نوسع صدورنا مو نتهاوش
ام بندر وام عبدالله : عليه الصلاة والسلام
ام رنيم: امل
امل: سمي خالتي
ام رنيم: سم الله عدوك .. عطينا سعود خليه معنا وروحي انتي مع البنات
امل: لا خالتي ما يحتاج بيزعجكم انا مرتاحه كذا
ام رنيم: لا حبيبتي مامنه ازعاج ولا شي .. عطيني اياه وروحي للبنات تنبسطين معهم اكثر
ام عبدالله: اي والله هاتي سعود وروحي
امل بابتسامه حلوة: انشالله .. وقامت عطت ام زوجها سعود وهي تسمي
امل : عن اذنكم ..
الكل : اذنك معك
ام مشعل: ياحبي لها ذا الامل .. وربي انها تنحط عالجرح يبرى
ام عبدالله : اي والله انها سنعه .. وربي اني احبها مثل حبي لمها
ام رنيم: الله يخليهم لك يارب
ام عبدالله: امين وتفرحين ببناتك
ام رنيم: امين يارب الله يسمع منك
ام ماجد بابتسامه: انشالله قريب ..
محد فهم وش قصدها بالضبط ... وكملوا سوالف وحكي حريم

بعد نص ساعه
انفتحت بوابة المزرعه ودخلت سيارتين
سيارة عبدالرحمن وفيها عبدالرحمن وزوجته وامه وعياله
والثانيه سيارة سالم وفيها اثير وغدير
غدير: يااااااااااااااااااااااااي ياكبرها
اثير: قولي مشالله
غدير :ماشالله ماشالله .. يعني بيصير لها شي من عيني
اثير: ما تدرين ..
غدير: اسكتي بس
سالم: وانتو ما تشبعون مناقر ..
غدير واثير: اسفين
طلعوا الرجال يستقبلون عبدالرحمن وسالم .. وطلعوا الحريم يستقبلون ام عبدالرحمن وبناتها

البنات دخلوا يسلمون وبدوا يقهوون الضيوف
دلال وهي جمب اثير: وحشتيييييييييييني
اثير: والله وانتي اكثر
دلال: وينك يالقاطعه ما نشوفك ولا نسمع صوتك
اثير: والله موجوده بس الجامعه ماخذه كل وقتي
دلال: مصيري بشوفك لين اشبع منك .. وغمزت لها
اثير استحت وغيرت الموضوع



بجده
بيت ام زياد
زياد كان قاعد بالغرفه يفكر باثير.. يعني معقوله خلاص راحت مني .. ما اصدق انها ممكن تكون لغيري بيوم .. بس وش ممكن اسوي يارب
قعد طول الليل يفكر ويفكر لساعات طويله لين ما لقى الحل
الحل اللي ممكن يهدم حياة اثير ومشعل قبل لا تبتدي .. الحل اللي بنظره هو المناسب..
ابتسم بخبث وهو يتخيل الاحداث اللي بتصير..

عند الرجال..
ماجد طلع من المجلس وصار يمشي بالمزرعه يفكر باللي صار له مع ابوه .. ياليتك يا يبه تعطيني فرصه والله بتتقبل رانيا .. يارب ساعدننننني يااااارب .. طلع جواله ودق عليها بس طلع مقفول
ماجد قلق.. ياربي وينها من الصبح وانا ادق عليها والجوال مقفول .. ضرب الارض برجله بقوة وصار يمشي لين وصل لاسطبل الخيول .. شاف الخيل المفضل حقه راح له وعلى فمه ابتسامه
ماجد: وربي زماااان عن الخيل .. طلع الخيل من الاسطبل وركب عليه .. صار يمشي ويمشي بالمزرعه الواسعه ومايبي يفكر بشي .. يبي بس يستمتع بالخيل اللي راكبه .. وكل ما بعد عن الاسطبل كلما بعد التفكير عن باله

استراليا

كانت رانيا مع سميه يتمشون ..
سميه: وكيف ماجد؟
رانيا كشرت: ويي قطع .. مدري عنه
سميه : انتي ليش تكرهينه تجذي؟
رانيا: ما اكرهه ولا احبه .. واخيرا افتكيت منه
سميه: ول عليج .. دامج ما تبينه وراج للحين وياه ؟
رانيا: خبله انتي ؟؟ اكيد عشان فلوسه ..
سميه: بس هو شكلي جدي وايد معج
رانيا بعدم اهتمام: مشكلته ماهي مشكلتي ..
سميه: يمه منج .. عوووبا
رانيا تمشي بدلع وتخبط بشاب وسيم
رانيا بلمت
نواف: اسف
رانيا: هاا
نواف: ااااااسف
رانيا: عادي مو مشكله ..
نواف راح بعد ما عطاها ابتسامه حلوة
رانيا : واااي منه يهبل ياخذ العقل
سميه بغيره: واي منج انتي والله .. خلي لباقي البنات ريايل
رانيا بنص عين: وش يبون هالراييل بباقي البنات دامني موجوده
سميه: انتي ماخذه مقلب بنفسج
رانيا وهي تراقب نواف وشوي وتاكله بعيونها
سميه: هي رانيوو خفي شوي
رانيا: يوووه منج .. خليني اكحل عيوني بذا الزين مو كافي انو ماجدو حاكرني مو مخليني اخذ نفسي
نواف كان واقف مع شاب ثاني قبال رانيا وسميه وكان يحكي وكل شوي يسرق نظرات لرانيا
سميه بنفسها: اااه يا بنت ال....
نكمل بالبارت الجاي

سوري بنات عالتأخييييير
انشالله يعجبكم البارت .. وبلييييز توقعاتكم
ما تدرون قد ايش تساعدني توقعاتكم وتعليقاتكم .. طلبتكم لا تحرموني منها
دمتم بود ..
هاجس ..









ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





الجزء الحادي عشر

بالمزرعه

عند الرجال
ابو ماجد كان يتلفت يدور على ماجد بس ما لقاه .. التفت على خالد اللي كان جمبه
ابو ماجد: خالد .. وين ماجد ؟
خالد: والله مدري يا خالي
ابو ماجد: رح دوره خله يجي شوي ويحطون العشا
خالد قام: انشالله ..
طلع بره قعد يدور حول مكان الرجال بس ما لقاه .. راح للمسبح والملعب وعند الحديقه حتى المراجيح ولا لقاه
خالد : وين رااح هذا .. فكر انه ممكن يكون حول مكان الحريم .. راح يدور هناك

غرفة البنات ..
كانت مشاعل توها قايمه من النوم .. فتحت عيونها بانزعاج ..
مشاعل: اففففف يعني ما كنت احلم ... وانا بجد بذا المكان ثقيل الدم .. وقفت وراحت تناظر وجهها بالمرايه شوي ..
صارت تمشي بالغرفه بملل .. لين وصلت لشباك الغرفة الكبييييير .. اللي يطل على الحديقه اللي قبال الفيلا .. وقفت وصارت تناظر بملل .. لمحت واحد قاعد يمشي بحذر وهو ينادي
مشاعل قطبت : مين هذا ؟ شوي واستوعبت انه خالد وزادت دقات قلبها
بعدت عن الشباك بتوتر واضح .. يلعن شيطانه مدري كيف يقلب حالي ..
توجهت للمرايه وناظرت شكلها كان حلو حتى وهي توها تقوم من النوم .. شافت لبسها اللي عباره عن برمودا بيضه وبودي سماوي وعجبها .. بخت من عطرها المفضل وحاست شعرها بشكل يجنننننن .. هذي فرصتك يا مشاعل ,, ونزلت لتحت

عند الحريم
ريما كانت تدور على جوالها قلبت عليه المكان ولا لقته
ليان: وش فيك ريما ؟ وش تدورين عليه ؟
ريما: جوالي ماني لاقيته .. مدري وين حطيته
ليان: امم وين الاماكن اللي كنتي قاعده فيها ؟
ريما تتذكر: امم هنا والمطبخ
ليان : طيب شفتي بره عند الالعاب ؟
ريما: لا والله .. تتوقعينه هناك
ليان: شكلو
ريما: بروح اشوفه انشالله القاه مابيه يضيع هنا في ارقام مهمه
ليان : تبين اجي معاك ؟
ريما: لا حبيبتي خليك .. انا شوي وراجعه
ليان: طيب خذي جلالي معك عشان لو احد طلع بوجهك
ريما بابتسامه: شكرا ياقلبي
ليان: ولووو

راحت ريما عند الالعاب ولقت جوالها على الطاولة الخشب
ريما تنهدت براحه: اشوة انه ماضاع .. ورجعت من جديد للفيلا

قبال الفيلا
خالد: يا مااااااااجد .. افف وين راح هذا
فكر انه ممكن يكون عند حوض الزهور والنافورة اللي مكانها ورا الفيلا .. راح هناك وصار ينادي
شوي ويشوف بنت قدامه .. قطب وصد
مشاعل سوت نفسها مستحيه: اوووه اسفه
خالد وهو معطيها ظهره: ما صار شي .. ومشى
مشاعل بسرعه : خالد شلونك ؟
خالد بدون نفس: بخير .. وسكت
مشاعل بجرأة: مارح تسألني عن حالي؟
خالد انصدم .. مين هذي .. وليش تتكلم كذا معي .. معقولة تكون وحده من بنات خالي : من انتي ؟؟
مشاعل بدلع : انا مشاعل
خالد انصدم انو ممكن تصرف زي كذا يطلع من بنت خاله ابو رنيم .. بس سرعان ما اختفت صدمته لانه ذكر انها كانت غير عن باقي البنات من يومها صغيره : مشاعل .. روحي داخل الحين ولا تطلعين الا وعليك جلال او عبايه
مشاعل بقهر: ما تحكمني
خالد وهو ملتفت نص التفاته وماهو حاط عينه عليها : الا احكمك وغصب عليك .. ادخلي داخل لا تشوفين اللي ما يسرك ابد .. كيف تطلعين كذا اصلا نسيتي انو في عمال هنا
مشاعل تتكتف: ما همني احد ..
خالد حس انو الحكي معها ضايع وانو لو احد جا وشافهم سوى رح يكون موقف جدا سيء ,, مشى
مشاعل: خالد
خالد بطفش وبدون نفس: خير
مشاعل: لا تكون زعلت مني
خالد بقرف: من متى المعرفه عشان ازعل ولا ارضى عليك
مشاعل : امم ما ودك تقول لي شي ؟؟
خالد: مع السلامه .. ومشى وخلاها تحكي مع روحها
مشاعل بقهر: انا اوريك يا خويلد .. انا ما طيحتك مثل ما طيحت غيرك ما اكون بنت حمد .. ومشت لجوة الفيلا

ريما شافت الموقف من بعيد وهي راجعه للفيلا .. ماكانت تسمع الكلام اللي كان يدور بينهم بس كانت تشوفهم سوى ..
ريما انصدمت واستغربت .. وش بين مشاعل وخالد ؟ مشاعل انا طول عمري مو فاهمتها .. بس خالد .. معقوله يطلع منه هذا كله ؟! ما اصدق .. وش كانوا يقولون ؟ ومشاعل كيف تطلع قدامه بذا المنظر .. ما تستحي ولا تخاف انو احد يشوفها ؟ والله غريبه ذا الانسانه .. وكملت طريقها للفيلا ونست الموضوع تماما لانه اصلا ما يهمها ..
التقت مع مشاعل عن باب الفيلا
ريما: كيفك مشاعل ؟
مشاعل بدون نفس وبدون ما تطالعها: بخير .. ودخلت
ريما: اففف يا صبر الارض ..
عند الرجال

خالد كان معصب ودخل عند الرجال وقعد
ابو ماجد: خالد وين ماجد ؟
خالد نسى انه اساسا طلع عشان يدور على ماجد: والله مدري يا خالي ما لقيته
ماجد دخل: السلام عليكم
الكل : وعليكم السلام
ابو ماجد: وين كنت وانا ابوك ؟ قلبنا عليك المزرعه
ماجد: كنت عند الاسطبل
خالد ضرب راسه بخفه: يوووه صح مدري شلون نسيت اروح هناك ..
ماجد ابتسم: ماعليك .. سم يبه تامرني على شي؟
ابو ماجد: اقعد شوي ويجهزون لنا العشا
ماجد: انشالله .. التفت على خالد
ماجد: وش فيك خلود .. ليش وجهك كذا منقلب؟
خالد : لا ولا شي .. بس مصدع شويات
ماجد: ما تشوف شر..

بعدها العشا انحط والكل تعشى وبعدها شربوا الشاي ودخلوا ينامون عشان ياخذون اليوم الثاني من اوله ..
اما بالنسبه لشهد وامها اعتذروا عن الجيه لانو ابوهم كان تعبان ولا حبوا يخلونه لوحده .. وايان انقهرت عشان كانت تتنمى تشوف طلال

اليوم الثاني

بغرفة البنات .. كانوا البنات مقسمين على 3 غرف ,, وهذي غرفهم الدايمه
غرفة فيها .. مشاعل ، ريما ، مها
غرفة فيها .. رنيم ، دلال ، ليان
غرفة فيها .. ايان ، الهنوف ، ديما
اما بالنسبه لاثير وغدير عشانهم ضيوف .. ناموا بجناح الضيوف سوى ..

باحد الغرف .. كانت ريما توها تصحى من النوم تحممت ولبست وقعدت على التسريحة تسوي شعرها وتعطرت من احلى عطورها .. على قعدتها قامت مشاعل وهي تناظر فيها من فوق لتحت
مشاعل: اففففففففف يلله صباح خير
ريما بابتسامه: صباح الخير
مشاعل: من وين بيجي الخير مع كل هالازعاج
ريما استغربت : اي ازعاج
مشاعل: اللي انتي مسويته يعني اي ازعاج .. وليش مولعه النور ..
ريما وهي تطالعها من مراية التسريحه : انا ما ولعت غير نور التسريحه وما اظن انه سبب لك الازعاج هذا كله
مشاعل وهي تتكتف: والله عاد انا نومي خفيف وانزعج من كل شي ..فلو سمحتي اطلعي بره ابي اكمل نوم
مها فتحت عين وعين ولا : وش فيكم ..
ريما : ولا شي حبيبي ارجعي كملي نوم
مها تهز راسها: لا خلاص بقوم .. وش فيها اصواتكم عاليه
مشاعل بتكشيره: اففففف كملت .. وغطت جسمها كله بالبطانيه عشان تكمل نوم
مها باستغراب: يلله صباح خير .. وش بلاها ذي انجنت ؟؟
ريما: مدري عنها .. خلينا نطلع
مها: اي بس انتي ما كملتي لبس ..
ريما ابتسمت: الا خلاص خلصت ..
مها تقرب من ريما وتقوم بصوت واطي عشان ما تسمعها مشاعل: حسبي على شيطانها حتى المكياج ماخلتك تحطين
ريما تمسك ضحكتها وتسحب مها لبره الغرفه : ما عليك منها .. وبعدين الحين ما عجبتك يعني بدون مكياج
مها باعجاب: الا تجننييييين .. وبعدين فكي شعرك
ريما: لا لا مابي
مها بعناد وهي تسحب الشباصه من شعر ريما وينسدل على كتفها بدلع: الا مو على كيفك
ريما تواسيه: يعني كذا حلو ؟؟
مها : ايييوووون .. حلو ونص بعد
ريما : عيونك الحلوة .. يلله حبيبتي روحي غيري والحقيني لتحت عشان نقعد مع امهاتنا
مها: اووووكي من عيوني .. ثواني واجيك
ريما: تسلم عيونك .. ونزلت قعدت عند الحريم

عند الحريم
ريما: السلام عليكم
الكل : وعليكم السلام والرحمه
ريما وهي تقعد جمب عمتها: كيفكم
الكل: بخير
ريما تتلفت: عمتو .. وين ماما ؟؟
ام عبدالله: والله يا بنتي امك راحت من الصبح
ريما بصدمه :وين راحت ؟
ام عبدالله: شكلها رجعت البيت..
ريما:غريبه ما قالت لي
ام عبدالله بتريقه : يمكنها كانت مستعجله ولا شي
ريما نزلت راسها تفكر .. ليش رحتي يمه الله يهديك ..يعني ما تكملين الزين ابد
ام مشعل: معليش حبيبتي اكيد انها مشغوله .. يلله قومي افطري
ريما: لا خالتو بستنى البنات يقومون عشان نفطر سوى
ام ماجد: هووو وباقي البنات ما صحوا ؟
ريما: ما اظن .. انا اول من صحى بينهم
ام رنيم: الله يهديهم بس..
ام عبدالله: انا الحين بقوم اوريهم الشغل لين يصحون .. لمتى يعني بيظلون نايمين ..
ام رنيم: خليهم براحتهم يالجوهره اجازة
ام اثير: صادقه خليهم شوي تونا بدري
ام عبدالله: واذا اجازة يقومون يضيعونها بالنوم .. لا مافي الحين يقومون
نص ساعه بالضبط والكل قايم واخلاقه قافله من تقويمة ام عبدالله لهم .. بهذلتهم لين صحوا
ريما ومها كانوا بالصاله مع الحريم ..شوي ونزلوا ايان والهنوف ومكشرين اقوى شي
ام عبدالله:هههههههههههههههههههههههههه يا حليلي بس .. والله ما يعرف لكم غيري
الهنوف وهي تقعد جمب عمتها: يا عمتي العزيزة وش ذا التقويمه .. احد يقوم كذا
ام عبدالله بفخر: اي انا ..
الهنوف بصوت عالي شوي: يررررررررررررحم امك لعد تقومينا
ام مشعل : عيب يا بنت
ام عبدالله : خليها يا نورة ,, وتخبط الهنوف على راسها بخفه .. تحسبيني مقدر عليها هالملسونه
ايان: يا عميمه تكفيييييييييييييين لا عاد توطوطين غرفنا .. قسم بالله تمنيت انك منتي عمتي عشان اقوم عليك
ام ماجد تشهق: هوووو حسبي الله على شيطانك من بنت
ام عبدالله : ااه يللي ما تستحين على وجهك ما تخسين الا انتي تقومين علي ..
ايان وهي تسحب بلوزتها وشو وتصيح : حرراااام عليكم والله حرام .. احنا اجازة .. اجااااازة ياهوووو .. عمركم شفتوا احد يقوم بالاجازة الساعه 8 ونص.؟
ام ماجد: لو انك بالبيت ما يخالف .. اما هنا لا ..هنا نبي نفلها ونوسع صدورنا
ايان: مابييي افلها ولا شي .. ابي انوووووم .. وتنسدح على رجل امها
ام ماجد وهي تدفها: قومي عني اقول مافي نوم
ريما ومها مكتفين بالمراقبه ويضحكون على البنات
ام عبدالله : ووين الباقين ؟؟؟
الهنوف: يصبغون بوجيههم ..
ام عبدالله : يصبغون ؟؟!!!!
ايان: ايه .. اللي تحط كريم .. واللي تكحل عيونها ،واللي تمشط شوشتها
ام عبدالله وهي تطالعهم : وانتوا ليش انشالله ما تسوون زيهم منتو بنات انتو ؟
الهنوف: لا انشاللللله .. انا ويني وين حركات البنات السامجه هذي
ايان: من جد ,, حركات سامجه .. انا زين مني اني اغسل وجهي الصبح تبوني بعد اقعد احط مكياج وخرابيط .. عساي ما الخبط واحط الروج بحواجبي ..
الهنوف وهي تمسك شعرها الطويل: اه بس لو امي توافق اني اقص شعري كان قاصته بوي وفالتها
ام مشعل: ما بقى الا ذي بعد
ايان: ايه والله .. زين من امي انها تخليني اقصه لين كتفي ولا انا بعذاب
الهنوف: يمه ابي اقصه
ام مشعل: قومي عن وجهي بس ..
ام ماجد لام مشعل: خلف الله على بناتنا يا نورة
ام مشعل: اي بالله ..
ام عبدالله : طيب قوموا افطروا ..
ايان: يلله الهنوف.. وانتوا يا ستات الحسن ؟؟ " تقصد مها وريما
مها: احنا بنستنى الباقي
الهنوف: ورى ما تجون تفطرون معنا ولا محنا قد المقام
ريما: لا مو القصد .. بس الاكل بالجمعه احلى ياليت تنتظرون انتوا كمان
ايان تقلدها بتريقه : الاكل بالجمعه احلى ياليت تنتظرون انتوا كمان.. ياااااي مقدر عالرقه هذي كلها
ريما طيرت عيونها: خييييييييير
ايان تأشر بيدها: خلاص اسكتي ادوختيني .. وتاخذ الهنوف من يدها عشان يفطرون
مها":ههههههههههههههه والله مجانين ذا الثنتين
ريما: اي والله انهم مجانين ..
شوي ويسمعون صوت احد يتنحنح
ام عبدالله: هلا امي خالد ..دقايق بس
ريما اخذت جلالها وتغطت فيه
ام عبدالله : تعال يمه
خالد بابتسامه مرحه: يا صباح الخير
الكل: صباح النور
خالد يبوس راس امه: كيفك يالغاليه
ام عبدالله : الحمدلله انا بخير
خالد: دوووم .. ويلتفت .. اووووه مهاوي صاحيه
مها: اكيد صاحيه احنا بالمزرعه لازم نستغل الفرصه
خالد وهو يلتفت للي جمبها وهو حاس انها ريما بس حاب يتأكد
خالد: صباخ الخير يااا...
ريما بصوت واطي: ريما
خالد قلبه دق زياده من سمع صوتها: صباح الخير يا ريما .. وش اخبارك ؟
ريما: صباح الانوار.. الحمدلله بخير
خالد بهيام : دوووووووم يارب ..
خالد كان جالس جمب امه .. وحريم عمانه كانوا قاعدين يسولفون على رواق وهو يتقهوى وكل شوي يسرق نظرات لريما
ويوم سمعها تحكي مع مها ركز كل انتباهه عليها يبي يسمع صوتها كمان وكمان ..
شوي وسمعوا صوت كاس ينكسر
ام مشعل: بسم الله الرحمن الرحيم .. وش ذاا ؟؟
ايان من بعيد: هذي الهنوووووف الحماره
الهنوف تشهق: يالنصاااابه هذي انتي
ام عبدالله ضحكت بخفه: الله يرجكم من بنات .. تعالوا
جو البنات
ام عبدالله : وراكم كسرتوا الكاسات
ايان: هذي الهنوف السامجه طيحت الكاس
الهنوف: اقوووول اعقلي لا اكسر الكاس الثاني بجبهتك الحين .. وتأشر على كاسها
خالد:هههههههههههههههه الله يقطع شيطانك انتي وهي .. انكسر الشر
ريما وهي تقوم
مها : وين ؟
ريما: بروح الم اللي كسروه
خالد وجه نظره عليها
ام عبدالله : لا يابنتي اقعدي .. انا اقوم
ريما باصرار: لا والله يا عمتو ما تقومين .. انا بروح انظفه
مها: ليييش تقومين خلي الخدم ينظفونه
الهنوف وهي تقعد وتاكل لقمة من الساندوتش: يختي ريما ودلال يحبون الشقا لاعمارهم .. في عشر طعش شغاله وهم اللي يقومون والله حاله
ام مشعل: انتي الحاله والله .. يا زينهم لا اعتمدوا على انفسهم مو مثلك ..
الهنوف بلا مبالاة: توني صغيره
ام ماجد بحنان: ريما حبيبتي .. بشويش طيب انتبهي على حالك لا يصير لك شي من القزاز
ريما: انشالله خالتو .. ومشت
ام عبدالله كانت تطالعها لين اختفت: سبحااان الله .. خلق وفرق .. هالريما فرق السما عن الارض عن امها
ام ماجد: اي والله سبحان الله ..
ام رنيم: حتى ديما بعد .. والله ما كنوا امهم فوزية
ام اثير: الله يصلح الجميع يارب
تموا سوالف وحكي لفتره طويله شوي
خالد بهمس: احم اقول مها
مها بنفس الهمس: هلا
خالد " مو كنوا ريما طولت ؟؟
مها بنص عين: وانت جالس تحسب لها ؟
خالد وهو يمشي يده على رقبته : لا ابد .. بس مو معقوله الوقت هذا كله تاخذه وهي تلم القزاز ..
مها : طيب طيب بقوم .. اه بس من العشاق وربي حالتهم صعبه ..وراحت تشوف ريما
خالد:ههههههههه
ام اثير:" مو كن البنات طولوا ؟
ام عبدالله : حسبي الله على ابليس .. الا مدري وش يسوون هذا كله .. بروح اشيك لا يكونون رجعوا ناموا
ام ماجد: والله يسوونها .. وتلتفت على ايان اللي نامت على رجلها والهنوف اللي نامت على وحده من الكنبات
ام ماجد:هههههههههههه هذا وهو نايمين بدري ..ِ شلون اجل لو انهم نايمين الفجر


عند ريما

ريما كانت قاعده على احد الكراسي
مها قربت: انتي هنا واحنا ننتظرك هناك من سنه
ريما تتغصب الابتسامه : هلا مهاوي
مها عقدت حواجبها : وش فيك ؟؟
ريما: توقف ولا شي ..وتطيح عالكرسي
مها قربت منها وشافت جلالها ولبسها مليان دم .. طارت عيونها
مها: وش صااااار
ريما: لا تكبرين الموضوع.. جرح قزازه صغيره وبيبرى
مها: وش صغيره يا بنت .. هذا كله نازفته انتي ..وريني يدك اشوف
ريما تلم يدها لحضنها: مافي شي يا بنتي الحين اغسله بالمويه ويروووح
مها تسحب يدها بقوة منها وتأوهت ريما من الالم
مها: يا بنت الذين .. يدك مشقوقه شق .. قومي بسرعه
ريما: ماني قايمه ما يحتاج بحط لزقه وينتهي الوضع
مها تسحبها : اقول لك قومي
ريما وقفت خطوتين وطاحت
مها صرخت : ريمااااااااااااااا

عند الحريم
خالد وقف بسرعه من سمع صرخة اخته ..وخصوصا انها تنادي باسم حبيبة قلبه وعمره
ام مشعل: بسم الله الرحمن الرحيم .. خلك هنا يا ولدي انا بقوم
خالد وقف مكانه بس قلبه وعقله كله هناك مع ريما ومها .. وش صار لك يادنيتي
الحريم تجمعوا عند مها وريما
ريما كان شبه مغمى عليها نزفت كثير وداخت ..
ام مشعل: بسم الله عليك يا بنيتي وش صار لها ؟
مها: مدري بس شكلها نزفت كثير ..
ام رنيم: خلونا نوديها المستشفى
ام اثير: اي والله خلوني اكلم عبدالرحمن او سالم
ام مشعل: لا ما يحتاج .. ونادت .. يا خاللللد
خالد جا : لبيه .. وطاحت عينه على حبيبته اللي مغمى عليها بين يدين مها ومغطيه بجلالها
خالد بلهفه: وش صاير
مها: انجرحت ونزفت كثير.. بنوديها المستشفى
خالد ما عرف وين يروح صار كنه ضايع ..
مها بعصبيه: خالد انت معي !!! بسرعه جيب مفاتيحك
خالد : طيب طيب .. وراح يركض وجاب مفتاح سيارته ومها وراه راحت تجيب عبايتها وعباية ريما
خالد وقف يناظرهم .. اروح اشيلها ولا لا .. قاعد يفكر بينه وبين نفسه
ام مشعل وام ماجد كانو معضدين ريما عشان يركبونها السياره
وراحت المستشفى مع مها وخالد

بالسياره
خالد: ريما انتي بخير
ريما : اممم
خالد بنفسه " يا بعد قلبي ليته بقلبي ولا هو فيك
مها: هاا يا خالد مافي مستشفى قريب من هنا ؟
خالد : اقرب مستشفى تبعد ساعه عن هنا ..
مها: طيب ممكن بسرعه ؟؟؟
خالد : انشالله .. ساق خالد بسرعه قياسيه .. نص ساعه وهما واصلين المستشفى وكان كل شوي يطالع ريما خايف عليها

بالمستشفى
الدكتور: ايه حصل ايه كفا الله الشر مالها ؟
خالد : انجرحت جرح عميق بقزازة .. اتوقع محتاجه لغرز
الدكتور: طيب انا حشوفها ..
ريما بتعب: مها ممكن مويه ؟
مها : انشالله .. وراحت تجيب مويه لريما
الدكتور: يلله يا ستي نبدا
خالد حس انو وجوده معها مسبب لها حرج .. فقرر انه يطلع مع انو قلبه وده انه يقعد
ريما:خالد
خالد بدون ما يحس: يا عيوون خالد
ريما: ابقى هنا معي لو سمحت
خالد:......
ريما .. يوووه مالت علي مدري وش احس فيه .. شكلي احرجته بس انا اخاف من الدكاتره وهذا شكله بيعورني
ريما: امم قصدي لين تجي مها شكلها مطوله
خالد يا رووووحي انتي .. الود ودي ابقى معك العمر كله مو بس الحين : انشالله ,, تامرين امر
ريما بنعومه : مايامر عليك عدووو .. وتذكرت انها شافته امس مع مشاعل .. انا وش قاعده اسوي والله عيب علي.. شكلهم يحبون بعض الله يستر ما تزعل علي مشاعل لو درت
الدكتور بدى يعقم الجرح وريما ودها تصرخ من الالم .. الجرح كان عميق مرره وهي مسكينه تحس بدوخه من الدم اللي نزفته ..خصوصا انها مسكينه صار لها فتره تنزف ولا احد درى
ريما تتأوه من الالم وخالد قلبه يتقطع عليها .. وده يقوم يكفخ الدكتور ويحضنها يخفف عليها .. صار يسمي عليها بقلبه
ريما بقوة: ااااااي
خالد عصب: بشويش انت ما تشوف

الدكتور: جرى ايه يا حضرت ..ما تسيبني اشوف شغلي امال
خالد بعصبيه اكثر: لا تعورها بس .. ركز بشغلك وخلي يدك خفيفه<< حلوة لا تعورها
الدكتور حس انه انسان ماهو طبيعي: ماشي يا استاز
ريما كانت تعض على شفايفها من الالم ,,
دقايق ووصلت مها
مها دخلت: السلام علكم
خالد عصب: ساااعه
مها ارتاعت: بسم الله علي .. وش فيك انتي على بال ما لقيت مويه
خالد : خليك جمبها .. وطلع ماهو قادر يسمع حبيبته تتألم

ربع ساعه وكل شي خالص
الدكتور طلع
خالد : طمني يا دكتور ؟
الدكتور: الحمدلله .. احنا عقمنا الجرح وعملنا لها اربع غرز فيه .. قول لها تنتبه على حالها وتراجع المستشفى بعد اسبوع
خالد: يعني هي بخير الحين
الدكتور: جرى ايه يا استاز .. هههههههههههههه ده كله جرح وكم غرزه
خالد بنفسه .. يا ثقل دمك قال كم غرزه قال .. يعلم الله اني تمنيتها بقلبي ولا هي بيدها: الحمدلله على كل حال
الدكتور: والروشيته دي فيها اسم مسكن وفيتامينات تعوض الدم اللي هي نزفتو ..
خالد: طيب .. مشكور
الدكتور: ولوو ده واجبي ..
خالد توجه للغرفه اللي كانت ريما فيها وطق الباب ..
مها: ادخل
خالد دخل: السلام عليكم
مها وريما: وعليكم السلام
خالد: كيفك الحين يا ريما ؟
ريما:الحمدلله بخير ..
خالد : يعني ما تتألمين ؟
ريما تكتم المها : لا الحمدلله ما اتألم
خالد حاس فيها: الحمدلله على السلامه .. انتبهي على حالك طلبتك
مها تتكتف: ايوة .. ولما نقول لك مره ثانيه خلي الخدم هما اللي يسوون يعني هما اللي يسوون ما يحتاج ترى نعرف سناعتك
ريما بخجل لانها تحكي كذا قدام خالد ولا كأنه موجود: انا مو قصدي انتي عارفه .. بس معقوله اكون موجوده وعمتي تقوم بنفسها تلم القزاز ما يصير
خالد بنفسه .. لبى روحها
مها: الا يصير .. يلله قومي الحين خلينا نررجع المزرعه ابي اكل يختي نشفتي ريقي من الخوف عليك
ريما : ههههههه بسم الله عليك .. وقامت وتوجهوا هي ومها للسياره..
يوم وصلوا عند السياره تلفتوا وراهم ومالقوا خالد
مها: هوو وينه ذا مو تو كان ورانا
ريما: يمكن نسى شي فرجع
مها: اففففف منه يعني ننلطع بالشمس
ريما: انتي وش فيك اليوم اخلاقك قافله على غير العاده .. وين مها وسيعة الصدر
مها بعصبيه: انا مافي اطيب مني .. بس لا صارت شمس الرياض خابطه راسي بزاوية 90 درجه تقفل ام ام اخلاقي
ريما: ههههههه طيب .. وسكتت وقعدت تتحس مكان الخياطه بيدها
جا خالد بعد كم دقيقه
مها عصبت: بدري عمي
خالد مارد عليها وفتح باب السياره وركبوا
مها: وين كنت ؟
خالد : سوري عالتأخير ,, وناول ريما الادوية حقتها وقال لها متى تاخذها ,, وناولها كوب كوفي وكرواسون
خالد: كلي كويس تراك نازفة كثير ..
ريما استحت : تسلم يا خالد .. كلفت على عمرك
خالد بهدوء: مافيها كلافه يا بنت عمي ..
مها : ماشاللللللللللللللللللله انت وياها .. جايب لها اكل وانا لا .. وش تحس فيييييه هذا وانا اقول لك جوعانه وريقي ناشف
خالد: الحين نوصل المزرعه وكلي براحتك
مها عصبت: ااه يللي ما تستحي على وجهك .. كذا تقول لي.. هذا اهتمامك فيني وانا اختك الصغيره
ريما: يا مها الله يهديك .. خذي كرواسون واحد .. في اثنين
مها: مابي .. ليش ما جاب لي
خالد : انتي وش فيك قلبتي فجأة
مها: لانك ما تستحي على وجهك
ريما :ههههههه يابنت الناس خذي وحده وطاوعيني .. والكوفي نشرب سوى
خالد: لا ياريما هذا لك انتي
مها نطت فجأة للمقعد اللي ورى بدون سابقف انذار ..
خالد : انجنيتي تناقزين كذا كنك بزر
مها تسحب الكيس من يد ريما: جيبي اشوف .. واخذت لها كرواسون وصارت تاكل
ريما: هههههههههه بالعافيه ..
خالد ضحك على اخته اللي تنقلب بقدرة قادر من انثى لوحش اذا كانت جوعانه او حرانه


عند المزرعه
وصلوا خالد والبنات
مها: شكرا عالتوصيله يا معلم
خالد: لا شكر على واجب
مها نزلت من السياره
خالد بسرعه قبل لا تنزل ريما : ريما
ريما : هلا
خالد بلهفة وحنان: انتبهي على نفسك
ريما خجلت مرره من اهتمامه فيها : لا توصي حريص .. مشكور خالد
خالد: لا تشكريني .. مابيننا شكر .. هذا اقل شي اقدر اسويه لك .. لانو معزتك عند فوق الوصف
فهت ريما من كلامه ولا عرفت وش تقول : تسلم .. مع السلامه ونزلت بسرعه قبل لا تسمع منه كلمه ثانيه تخليها تستحي .. ولانها حاسه انها على غلط انها قاعده تاخذ وتعطي معه بالحكي لانه حبيب مشاعل << طبعا على حسب ما فهمت هي من شوفتهم سوى امس

خالد تنهد وسكت يفكر ... شغل المسجل وقعد يكمل تفكير وهو حاط يده على راسه ,, وقال من قلب: يااااااااارب قرب البعيد


بيت شذى ..

شذى كانت قاعده تكلم بدر تبيه يصحى دقت اكثر من مره
شذى: اففف وينك يا بدر
رد بدر بصوت كله نوم: الووو
شذى: بدوور ياقلبي
بدر: يا عيونه
شذى: يلله قوم ترى ما بقى شي ويأذن الظهر
بدر: طيب حبيبي الحين اقوم .. وحشتيني
شذى: وانت اكثر وربي .. كيف نومتك
بدر: ماعليها الحمدلله
شذى: يلله طيب قوم الحين عشان تفطر على بال ما يأذن الظهر
بدر: طيب حبيبي
شذى: يلله يصير انا اكلمك بعدين
بدر يتعدل بجلسته: ليييش توني ماشبعت منك
شذى: بدر مرره مشغوله انا الحين .. عندي مليون شي لازم اخلص من خياطته .. مابي اتعطل
بدر: مو قلنا ما نتعب حالنا
شذى: والله ما اتعب حالي.. وبعد الظهر انشالله بتجيني اريج وتساعدني لا تشيل هم
بدر: طيب حبيبي .. اجل اخليك انا الحين وزي ما وصيتك مابيك تتعبين حالك
شذى: انشاللله ومن عيوني
بدر: احبك
شذى: وانا كمان احبك .. يلله باي
بدر: باي ياروحي .. وقفل
تلفت حوله ولا لقى خالد في السرير اللي جمبه ..وينه هذا ؟؟
قام بتكاسل للحمام الله يكرمكم وغسل وغير ملابسه وطلع
اول ما طلع شاف خالد منسدح عالسرير
بدر قرب منه : خالد
خالد:.....
بدر: هييييي يالحبيييييب
خالد: هلا
بدر: وين مسرح فيه
خالد: معاك مارحت بعيد
بدر بنص عين: اكييييد .. والله انا شاك بوضعك الصراحه
خالد بطرف عينه : وش تقصد
بدر يقعد جمبه عالسرير: انت عارف انا وش قصدي زين .. سرحانك ، وفهاوتك .. والبنت اللي بالمطعم .. ويغمز له
خالد قطب: اي بنت ؟؟
بدر: انت عارف اي بنت ..
خالد طالعه : لا من جد .. اي بنت تقصد
بدر: البنت اللي اكلتها بعيونك ولحقتها بعد بالمطعم ..
خالد تذكر وحس باحساس غريب.. رجع له احساس انه يعرف البنت هذي وزييين بعد .. بس رجع له على شكل اقوى
خالد: اهااا
بدر: وش اهاا
خالد: وانت ماشالله عليك .. افلمت مع نفسك وصدقت الفلم لا وبعد خليتني البطل انا والجميله الملثمه
بدر:هههههههههههه انا اقول اللي شافته عيوني
خالد: عسى عيونك العمى
بدر : وجع قل استغفر الله
خالد: لا مانيب ..اقوول
بدر: هلا
خالد: ترى اختك ريما انجرحت بقزازه اليوم الصبح ووديتها المستشفى مع معا اختي .. وسووا لها خياطه
بدر وقف: صار لها شي كبير
خالد: لا لا تخاف .. الحمدلله ماهو شي مره كبير .. كم غرزه وكان الجرح عميق حبتين .. بس عشانها نزفت كثير يبي لها تهتم بروحها شوي لانها تدوخ
بدر مشى بقلق: بروح اتطمن عليها الحين
خالد: تلاقيها الحين نايمه ولا مع الحريم
بدر: مااش ما اقدر ما اتطمن عليها.. هذي ريماااا لو تلف الدنيا ما تلقى مثل حساسيتها .. عسى ما بكت بس من الابر
خالد وهو قلبه يتقطع: الا بكت
بد: ياروحي هي .. وكمل وهو يتوجه للباب .. ريما ما تتحمل غزة شوكه شلون اجل خياطه وغزر .. وسكر الباب
خالد : تعلمني فيها .. من يومها ارق من النسمه


بغرفة "ريما , مها ,مشاعل"

البنات كانوا كلهم متجمعين عن ريما يتطمنون عليها
ديما كانت قاعده جمبها وخانقتها العبره : ياحبيبتي يا ريما فيني ولا فيك
ريما: بسم الله عليك حبيبتي لا تقولين كذا .. يا دبا ما تعرفين اني اخاف عليك
دلال: الحمدلله على السلامه يا رمرومه ما تشوفين شر يا قلبي
الهنوف وايان كانوا منسدحين عند رجول ريما
الهنوف: الحين انا بسألك سؤال.. بالله وش استفدتي من التسنع وتلقيط للقزاز غير هالغرز والابر اللي على غير سنع
ريما:هههههههه اسفه عمتي
ايان: تستاهلين ما جاك والله .. عشان المره الجايه تسمعين الكلام اللي احنا نقوله وعشان تفهمين انو اللي نقوله انا وتوأم روحي كلام صحيح مليون بالميه
ليان: انتي يابنت .. ما تعرفين تحكين كلام زين ؟
ايان: هذا كلامي عجبكم عجبكم ما عجبكم بيعجبكم
مها: ههههههههههههه وربي انكم مخبل يا بنات خوالي
رنيم تمسح على راس ريما بحنان: حبيبتي اجيب لك اكل عشان تاخذين دواكي؟
ريما بابتسامه عذبه: لا حبيبتي مشكورة انا اكلت الحمدلله ..
رنيم تناولها الدوا: طيب يلله خذي الدوا
ريما اخذت الدوا من يد رنيم وشربت
اثير: فديت حنانك يا رنيم .. وربي مالك زي
رنيم: وش دعوه .. هذا واجبي ياقلبي
مشاعل قامت من النوم معصبه : انتو وبعدين معاكم .. الحين اقضبكم الباب وتجيبون لي القبيله كلها " تقصد مها وريما"
رنيم: لا صارت غرفتك لحالك تحكين يا مشاعل .. لكنك منتي بالبيت وهذا ماهو مكانك لحالك .. لريما ومها فيه مثل مالك فيه بالضبط
مشاعل: اطلعوا بره ابي اكمل نوم
ايان بنص عين: خلي لغيرك نوم .. خلصتي النوم اللي بالمزرعه كلها
مشاعل: انتي اوووص مالك دخل
الهنوف: الا لها دخل .. وما اسمح لاحديتكلم مع ايان كذا غيري انا فاهمه ولا لا
مشاعل تنررررفزت منهم .. طلعت من الغرفه ورزعت الباب باقوى ماعندها خلت البنات ينقزون
الهنوف بصوت عالي عشان تسمعها: ياليته هاااابد على راسك عشان تتأدبين يالقصيره
البنات:ههههههههههههههههه
دلال: ااه منك انتي وايان .. لسانكم متبري منكم
ايان: اللي يطق الباب يسمع الجواب ,, تستاهل ما يجيها مننا
سمعوا صوت طق عالباب
الهنوف توجهت للباب: مييييين ؟
بدر: انا بدر
الهنوف فتحت الباب شوي وطلعت راسها: هلا والله
بدر ابتسم: يا هلا بك .. ابي اشوف ريما واتطمن عليها من بعد اذنك يا حلوة
الهنوف وهي تسبل بعيونها: ادري اني حلوة ما يحتاج تقول ولا يحتاج تترجاني بعد
بدر طارت عيونه: هنوفوو خلي عنك الغرور وبعدي لي بشوف اختي
الهنوف: والله يا عزيزي كل بنات العايله هنا يعني صعب تطلع ..ماهي وحده ولا ثنتين نخبيهم بالحمام وانت بكرامه .. سوو تعال بعدين
بدر يتكتف: متى الوقت اللي يناسبك عمتي
الهنوف: امممم
قاطعتها دلال من ورى الباب: اقول الهنوف اسكتي ولا كلمه .. بدر ثواني الله يخليك بس صد عشان نطلع وتدخل لريما
بدر : اي هذي الناس السنعه مو اللي مخلينها تفتح لي الباب
الهنوف تدفه: هيي احترم نفسك .. تطووول اصلا الهنوف بنت ابراهيم تفتح لك الباب هذا يوم المنى والسعد
بدر دفها: اقول تلايطي بس .. وصد وصرخ .. تراني ماشووووووووووووف
شوي وسمع خطوات البنات وهما يمشون بسررررعه وقعد يضحك حسهم قطيع مو بنات .. حس بخبطه على راسه بس ما التفت
بدر: عرفتك يالشرانيه .. الحقي البنات يلله اشوف
الهنوف خبطته ثاني وانحاشت وهي تقول: هذا عشان تدفني يالشين
بدر مات ضحك عليها .. وربي انها مجنوووونه .. ودخل عند ريما يتطمن عليها

بيت شذى
شذى كانت بغرفتها تخيط فستان بالمكينه .. شوي وسمعت صوت موضي وهي تهلي وترحب
قامت شذى وفتحت باب غرفتها بهدوووء وشافته
.....: منتي جايه تسلمين علي يا وجه الفقر
شذى :.......
.......:تعالي لا بارك الله فيك ولا فأمك
شذى: لو سمحت يبه ماله داعي هالحكي ومايجوز على الميت غير الدعاء له
ابو شذى: اقول لك لا يكثر بس
منيره: يا هلا برجلي .. سندي وعزي بهالدنيا
ابو شذى: يووووه منك .. انطمي انتي ولا يكثر صجيتينا .. وانتي ارقبي حبي راسي
وطت شذى على ابوها اللي كان جالس وباست راسه: شلونك يبه
ابو شذى: زفت .. مقابلك يقصف العمر
شذى:.....
منيره: هوو وراك تقول كذا ياكافي
ابو شذى وهو يناظرها بكره: انقلعي عن وجهي حطي لي عشا
منيره تفشلت وقامت بدون ولا كلمه ..خايفه يضربها مثل العاده
شذى قعدت جمب ابوها: طولت الغيبه هالمره بابا
ابو شذى وهو يولع سقارته : خلصت فلوسي
شذى وهي ترص على يدها من التوتر خايفه من السؤال اللي بيجيها وهي عارفه ايش هو بالضبط ..لانه كلما جا من سفرته يسألها
ابو شذى: كم معك فلوس؟
شذى: ما معي شي
ابو شذى: كيف ما معاك ؟. ومن وين عايشه انتي وذا النسره
شذى: هي كم ريال تعطيني اياها ام علي لا ساعدتها
ابو شذى بطنازة: وكم ريال معك الحين
شذى: 5 ريال .. اذا حاب اجيبهم لك
ابو شذى عصب لانه حس انها قاعده تستخف فيه وعطاها كف قوي حاااار طبع على خدها الناعم .. ورفسها
ابو شذى: انقلعي عن وجهي
شذى قامت وعبرتها على خدها .. دخلت غرفتها وصكت الباب عليها
توجهت للمرايا تشوف الكف لقته سبب لها قطرات دم على خدها الابيض الناعم ..
بكت بحسره .. رجع ابوي ورجع الفقر والذل والجوع من جديد .. يارب ارحمني برحمتك التي وسعت كل شي

بيت ابو بندر

ام بندر وصلت البيت وهي متأففه .. انا الحماره اصلا اللي رحت لاهله ولا انا من متى وانا احبهم .. الود ودي اذبحهك كلهم وارتاح منهم طلعت غرفتها الواسعه ووقفت على تسريحتها تتأمل حالها ..
فوزيه جميله .. بس خربت نفسها بعد ما كبرت بعمليات التجميل والشد والنفخ .. لسه باين جمالها بس طبعا مو مثل اول .. بنتها ديما تشبه لها مرررره وماخذه منها كل شي .. بس الام على احلى .. وهي صارت تخرب حالها بالعمليات لانو ثقتها بنفسها انهزت بقوة خصوصا بسبب بعد سلمان عنها ..
فوزية: اووووف يبي لي بوتوكس بروح بكره اعدل
مسكت جوالها تاخذ لها موعد بس دق الجوال وكان المتصل ام حمد
فوزية ابتسمت بخبث .. ااه بس لو يكون اللي ببالي
فوزية بغرور:الووو
ام حمد: هلا والله ام بندر
فوزية: يا هلا بك ..
ام حمد: عسى منتي مشغوله ؟
فوزية تقعد على السوفا بروقان: لا ابد بالعكس فاضيه ..
ام حمد : اي زين .. لاني حبيت اكلمك بموضوع ..
فوزية وابتسامتها تزيد : آمري,,,
ام حمد قالت السالفه لها وقفلت .. فوزية اول ما قفلت من ام حمد حطت الجوال على الطاوله اللي قبالها برواق واطلقت ضحكه قوية من قلبها ..
فوزية:انا اللي اعرف لك يا سلمان واعرف كيف انتقم .. وجا الانتقام لغااااية عندي .. ولا احطك هنا يا سلمان هنااا.. وتدعس على الارض بكل قوتها ..



المزرعه ..
على المغرب كانوا الرجال متجمعين سوا يتقهوون ومعهم الشباب
مشعل: افففففف ياكثر حكي ذا الشياب والله ما يخلص
بندر: وياليته على سنع بس ,,
متعب: انا بفهم وش يقعدني معاهم ولا معكم .. لو اني لسه بالرياض كان الحين انا افرفر بالتحليه مع ريانو واقز بذا البنات وموسع صدري
الشباب:ههههههههههههههههههه
محمد: هذا كل اللي هامك انت ووجهك
متعب: ياخي خليني امتع نفسي .. ياثقل دم المزرعه ..
خالد: بالعكس والله انها مكان زين ..وسيع صدر وشرح
سالم: بجد انا اهنيكم عليها ماشالله ..
بدر: بيتك ومحلك .. انت وقت ما بغيت عطني الو ونجتمع كلنا هنا .. عاد ياما نجي احنا والشباب لهنا نقلبها عود وبلوت وشي يحبه قلبك
سالم: اووووه ماشالله ..
بدر: اي واخوك عبدالرحمن ترى دايم الدوم معنا ...
سالم بنص عين: اه يالخاين ..
عبدالرحمن: وش اسوي فيك ياخي انت مليون ساعه مرابط.. احبك من دوامك يعني عشان تسمع دق عود وبلوت وكورة ؟
سالم: بسم الله علي ترى ماقلت شي .. ومن يدق عود؟
محمد: واحد من الشباب ,, ويغني لنا ماجد
سالم :امماااااااااا ماجد يغني
متعب: اي فديت اخوي يازين صوته
سالم : اووف لا قوية ذي.. وينه خليه يغني
بندر تلفت: مدري وينه
محمد: يا كثر ما يختفي ذا الماجد .. وين ممكن يروح يعني

بره قبال بيت الشعر .. كان واقف ماجد يحاول للمره المليون يتصل على رانيا ..وكالعاده لا رد
ماجد عصب موووت .. يارب ترد بس تطمني عليها وانا ذيك الساعه بوريها شغلها << طبعا الحكي مو من قلبه بس يبي يهدي نفسه
طلع بندر ولقاه
بندر: ماجد .. انت وينك ياخي .. صاير تختفي فجأة
ماجد: اففف ياخي .. رانيا
بندر بلا مبالاة: وش فيها
ماجد بعصبيه: حرقت الجوال عليها .. صار لي فتره ادق عليها يا مقفول يا ما ترد .. انا مدري هي ليش حاقرتني
بندر تكتف: بينت على حقيقتها مو حاس؟؟
ماجد عصب بقووووة وصار يصارخ : وش بين على حقيقتها ومدري وشو انا قلت لك باخذها يعني باخذها غصب عن اللي يرضى واللي ما يرضى حتى لو ماترد علي ابد .. مصيري راجع لها
جاه صوت من ورى: غصب عن اللي يرضى واللي ما يرضى ياقليل الادب
ماجد وبندر انصدموا
قرب ابو ماجد والشرر يتطاير من عيونه: انا قلت لك من خي اللي بتاخذها وما يحتاج تكسر كلمتي
ماجد وهو شوي ويفقد اعصابه : يبه مابيها .. مابيها افهمني
ابو ماجد عطاه كف خلى ماجد وبندر يجمدون مكانهم
ابو ماجد : انا اوريك يللي ما تستحي الحين
مشى بندر وماجد وراه عشان يهدونه لانه ماكان على بعضه .. وهو مريض
بندر: عمي هدي الله يسعدك بشويش
ابوماجد وهو يالله يمشي: وخر عن وجهي اقول .. ويكمل مشي لبيت الشعر
ماجد كان ورى ابوه : يا يبه خلينا نتفاهم واللي يرحم والديك ..
ابو ماجد دخل لبيت الشعر وقعد على اقرب كرسي وهو يالله ياخذ نفسه
والكل اجتمع حوله
ابو مشعل: وش فيك يا راشد عسى ماشر
ابو ماجد وهو يالله ياخذ نفسه : مافيني شي.. حمد
ابو رنيم: سم ياخوي
ابوماجد: انا طالب يد بنتك رنيم لولدي ماجد ..
عم السكوت المكان
ماجد انصدم ..ما توقع ابوه يسويها ابدا .. طلع من بيت الشعر يركض وراح بعيييييد بعييييييييييييييييييد

انتهى البارت .. انشالله يكون عجبكم وموعدنا انشالله الثلاثاء الجاي كالعاده
بلييييز توقعاتكم .. الله لا يخليني منكم
والبارت الجاي انشالله كله حمااااااااااس ومفاجآت ,,
وشكرا لكل من دعمني فيكم
"وكل عاااام وانتم بخير وصحه وسلامه يارب "
مع حبي / هاااااجس









ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




الجزء الثاني عشر


عند الحريم ..
رن جوال ام ماجد ..وكان المتصل متعب
ام ماجد:هلا يمه
متعب: هلا بك ..يمه ابوي تعبان شوي
ام ماجد ارتاعت: وش فيييييه ؟
متعب: تعب من شوي شكل السكر ارتفع ..
ام ماجد: جيبوه لغرفته خلني اشوفه .. ابي اتطم عليه
متعب: يمه مو الحين .. شوي بس خلينا نجيب له الدكتور
ام ماجد: اقول لكم جيبوه لي لا اجيكم انا الحين
متعب: خلاص يمه هدي .. شوي ونجيبه .. وقفل
ام عبدالله: وش فيه اخوي يا ساميه خبصتي قلبي
ام ماجد وهي تبكي: ارتفع عليه السكر .. يارب سترك ..هو الايام هذي اعصابه تلفانه مدري من وشو .. بسم الله عليك يالغالي يابو عيالي
ام مشعل: الله يطمن قلبك وبالك عليه يام ماجد ..
ام عبدالله : انا مافيني انتظر بروح له
ام ماجد: الحين يجيبونه لنا لا تشيلين هم
وبعد كم ساعه استقرت حالة ابو ماجد بفضل الله ثم الادوية ولا احتاجوا انهم ينقلونه للمستشفى بس وصى عليه الدكتور بالراحه
بغرفة ام ماجد
ام ماجد تبكي عند ابوماجد : وش صار فيك يا كلي
ابو ماجد: لا تخافين يام ماجد انا بخير وماعلي
ام ماجد وهي تمسح دموعها: وش اللي صار خلى اعصابك تتعب كذا ويرتفع عليك السكر؟
ابو ماجد: اااه يام ماجد وش اقول لك بس
ام ماجد: سلامتك من الاه ..وش فيك قول لي
ابو ماجد:ماجد زعلني اليوم وكان بيعصاني .. وبدون شعور وانا طايح عليهم طلبت رنيم لماجد من ابوها
ام ماجد شهقت: هووو وش تقول يا راشد
ابو ماجد: اللي سمعتيه ..
ام ماجد: ليش كذا يابو ماجد.. مو اتفقنا بشويش ..
ابو ماجد: عاد هذا اللي صار .. استفزني .. حسسني انو مالي كلمه عليه
ام ماجد تتنهد: والحين هو وينه .؟
ابو ماجد: مدري .. المهم يام ماجد .. انا برتاح الحين .. ابيك تروحين تكلمين ام رنيم عشان تقول لرنيم .. وابي اسمع موافقتها باذني بس مو الحين بعد كم يوم
ام ماجد: وليش بعد كم يوم انشالله .. ولدي ما ينرد
ابو ماجد: احد قال لك انه ينرد يا ساميه ؟ بس من حق البنت تفكر وتوافق وترفض كمان .. حتى لو كانت بنت عمه .. هذا زواج ماهو مجامله
ام ماجد: وماجد الحين وين راح ؟
ابو ماجد بتعب: مدري عنه .. ما شفته من بعد ماقلت لابو رنيم طلبي
ام ماجد تنهدت بضيق: ياويلي عليك ياولدي .. الله يسهل لك ويتمم لك على خير
ابو ماجد: اميييين يارب .. يللا عاد الحين انا برتاح شوي .. انزلي ولا عليك امر قولي لام رنيم ..
ام ماجد: طيب على امرك .. انت نام وارتاح ..
ابو ماجد: انشالله ..
ام ماجد غطت زوجها زين .. وسكرت له النور عشان يرتاح .. ونزلت تحت للحريم بعد ما تطمنت عليه

عند الحريم
ام عبدالله: بشري يام ماجد.. وش اخبار راشد ؟
ام ماجد: الحمدلله ماعليه .. صار احسن بعد الدوا
ام مشعل: الحمدلله .. الله يطمن بالكم عليه يا وخيتي
ام ماجد: اميييين يارب..
رنيم: يعني يا خالتي عمي مافيه شي ؟
ام ماجد: الحمدلله مافيه الا العافيه يا عيوني تطمني
رنيم بارتياح :الحمدلله..
ام ماجد: يا حريم عندي خبر ...
ام عبدالله: وشو الخبر؟؟ انشالله خير
ام رنيم وهي تبتسم .. صحيح انها مبسوطه لانو ولدها بياخذ رنيم اطيب وانقى قلب بالعايله .. بس بنفس الوقت ضايق صدرها عليه مره .. لانه مايبي رنيم .. وخايفه مررره من مستقبلهم سوى
ام ماجد: الحمدلله .. خير وكل الخير انشالله ..
الهنوف: وشوووو خالتي حمستييييني
ام مشعل: انتي اهجدي بس..
الهنوف زعلت وتكتفت ..
ام ماجد: اليوم ولدي ماجد .. خطب رنيم
الكل سكت يستوعب الخبر ..
البنات يوم استوعبوا فرحوا مررررررره .. اللي صرخت واللي زغرطت واللي واللي .. الجو اشتعل حماس بالمجلس .. الكل ابدى انطباع الا رنيم
رنيــــــــــــــــــــــــــــــــــــــــمـ

كانت بدنيا ثاااااانيه .. اذنها انشلت من الخبر .. ما توقعتها بيوم ابدا .. كان اقصى احلامها .. واليوم صار واقعها .. تقدم لها حبيب القلب .. حب الطفولة .. اول واخر احلامها طلب يدها للزواج .. طلبها تكون اميرة على قلبه وملكة حياته .. فرح مالي قلبها بشكل خيالي بس ماهي قادره تعبرر .. ودها تبكي من فرحتها بس جموعها تحجرت .. ودها تحكي عن سعادتها اللي انكتبت لها من جديد .. بس في شي مانعها .. يا ترى من متى وهو يفكر فيني .. وايش دخل تعب عمي .. فجأة عمي تعب وبعدها بساعتين يطلبوني لماجد ..
مشاعر الفرح تحولت لشك .. في شي بالموضوع ..
صراع داخلها .. وبراكين تتفجر بكيانها .. افرح ياقلبي ولا ابكي .. ماني فاهمه شي ..
كل هذا كان يدور داخل رنيم بلحظات .. بس من بره كلها هدوء وعذوبه
ام ماجد كانت تراقب ردة فعل رنيم .. البنت ما عطت انطباع ابد لا هي اللي فرحت ولا هي اللي زعلت .. وش تفكر فيه ؟! معقوله تكون رنيم ما تبي ولدي .. وش ذا وش صاير ماني فاهمه شي
ايان قربت من رنيم تحضنها: مبروووووك يا شينه .. واخيرا بتتزوجين وتصيرين زوجة ماجد اخوي
رنيم صحت من افكراها مع كلمة زوجة ماجد .. يعني صح اللي سمعته وماجد تقدم لي..
ليان: وخررررري عنها خليني ابي احضنها انا بعد
ليان: الف مبرووك حبيبتي انتي ..
رنيم ابتسمت بعدم تصديق : على وشو ؟؟
ليان رفعت حاجبها: هوو وش فيك .. على خطبتك
الهنوف:هههههههههه فهت البنت ماهي بالدنيا
دلال وهي تقرب من رنيم وتبوسها: يا حبيبتي انتي الله يتمم عليكم ..
رنيم قامت من قعدتها وراحت لامها اللي كانت تدمع عيونها من الفرح ..
ام رنيم تحضن بنتها: يا حبيبتي.. الحمدلله ربي حقق لي مناي وبشوفك عروس قبل لا اموت
رنيم وجعها قلبها: يمه انا مابي اروح عنك .. مابي اتزوج وابعد عنك
سكت الكل يسمع كلام رنيم ..
ام رنيم بدموع: يابنتي وش هالكلام ..
رنيم: ماما اخاف عليك .. اخاف تحتاجيني .. مين بيعطيك الدوا وانا بعيده .. من بيأكلك ومن بيسليك .. من بيقابلك وياخذ بيدك ؟
ام رنيم : يا حبيبتي في ابوك ومشاعل الله لا يحرمني منكم كلكم .. ما تسوى توقفين حياتك عشاني
رنيم تحضن امها وبدموع: يمه مابي اخليك مابي..
ام رنيم بكت زياده : بس ياقلبي انتي بس ..
ام ماجد تأثرت باللي تشوفه والكل كمان .. رنيم من يومها حساسه وتدخل القلب .. ماقد شافوا وحده تخاف على امها كثر خوف رنيم عليها ..
ام اثير تمسح دمعتها اللي خانتها:ربي لا يحرمكم من بعض يارب
الكل: اميييييييييييييين
ام رنيم وهي تمسح دمعة بنتها : اعذرينا يام ماجد .. عروستنا خوافه شوي .. انشالله كلها يومين ونعطيكم ردنا حبيبتي
ام ماجد برحابة صدر: انا والله ودي رنيم لولدي .. وابو ماجد اكثر مني .. خليها تاخذ راحتها وانا وابو ماجد شارينها لو لاخر العمر ,,
رنيم بقلبها .. يعني صدق .. عمي وخالتي لهم يد .. وانت يا ماجد ؟ ولا شكلك ما تبيني واهلك جابرينك؟
ام رنيم : تعالي رنيم حبيبتي .. نتلكم بره
رنيم مشت مع امها بدون ولا حرف ..
مها: فديتها يا ناس .. كلها حنان هالرنيم ..
ديما: اي والله .. الله يوفقها يارب ويتمم لها على خير ..
الكل: امييييين يارب

بره بالحديقه الصغيره ..
ام رنيم كنت جالسع مع بنتها على احد الكراسي الخشبيه ..
ام رنيم : مسحس دموعك حبيبتي..
رنيم:......
ام رنيم :يا رنيم هذا حال الدنيا .. ومصير كل بنت لبيت زوجها ..
رنيم وهي تصد بعينها عن امها : بس انا وضعي غير
ام رنيم: ليش غير ؟؟ انتي بنت ولا كل البنات ومليون من يتمناك .. كفايه حب عمك ابو ماجد وخالتك ام ماجد لك .. ماعليك خوف معهم لا تخافين الزواج ماهو شي يخوف
رنيم: يا ماما انا ماني خايفه من الزواج .. انا خايفه من بعادي عنك .. مابي اروحج واخليك
ام رنيم: رنيم .. انتي عارفه اني ما احب ابين مرضي .. ولا احب احد يتعامل معي لى اني مريضه ..
رنيم: بس انا مو قصدي
قاطعتها امها: انتي تعاملني على اني بموت بكره مو بس مريضه
رنيم بسرعه: بسم الله عليك .. جعل يومي قبل يومك
ام رنيم ابتسمت: بسم الله عليك .. انتي العمر قدامك .. بتتزوجين وتجيبين اولاد وتكملين دراستك .. وانا ربي اذا كاتب لي عمر بعيش
وصدقيني فرحتي بجد لما اشوفك ببيت زوجك .. مو مقابلتني طول الوقت
رنيم ضحكت بهدوء: ههههههه شكرا على الطرده
ام رنيم: ايوة كذا حبيبتي .. ابيك تضحكين وتبتسمين .. مابي اشوف دموعك ابد .. ابيك تفكرين بمستقبلك بعقل .. زي ما طول عمرك تسوين .. ابي اشوف بنتي العاقله الرزينه .. كيف بتفكر .. وكيف بتحافظ على بيتها وزوجها
رنيم:.......
ام رنيم: وبعدين هذا ماهو حلمك ولا يتهيأ لي ؟
رنيم ارتبكت: وشو ؟؟
ام رنيم تغمز لها: علينا؟؟ حلمك انك تتزوجين ولد عمك
رنيم شب وجهها من الحيا ما توقعت امها تكشفها ابد .. وش بتقول عني الحين .. سكتت ولا علقت
ام رنيم صدقت توقعاتها.. حست انو بنتها تميل لولد عمها .. من يومهم صغير وهو القريب لها ..
ام رنيم ضحكت : حبيبتي انتي .. الله لايحرمني منك يارب .. والف مبرووووك ..وباست راس بنتها
رنيم حضنت امها : ولا يحرمني منك يا روحي ..




بالسياره ..
طلع ماجد من المزرعه وهو هموم الدنيا على راسه .. فك ازارير ثوبه بضيق كنه ماهو قادر يتنفس .. ضرب على الدركسون بقهر ..
انا وعدتها .. وعدتها اكون لها واخلص لها .. وعدتها ما يملك قلبي غيرها .. بيش يبه تحرمني قربها لييييييييييش .. يارب الهمني وساعدني .. يارب ابيها .. حتى لو كان قربها مني شر ابيها .. ابيها بخيرها وشرها ..

باستراليا ..

رانيا كانت قاعده لوحدها بالكافيتيريا .. تشرب قهوتها على رواق ..
صنمت وهي شايفه نفس الشخص اللي شافته من كم يوم وخبطها يقرب من طاولتها وعلى شفايفه ابتسامه جذابه
نواف : صباح الخير
رانيا تلعثمت: صب صباح النور
نواف : تسمحين لي اجلس ؟
رانيا : اكيد تفضل
نواف جلس وطلع محاضرته وقعد يراجعها وعيون رانيا ما فارقته ولا لحظه .. صار يراجع ويكتب بحماس .. وكنه ناسي الدنيا كلها من حوله
رانيا .. يا عذااااابي وش ذا الزين كله .. اكو احد بالجمال والجاذبيه بالدنيا .. ياليته يعطيني لو نظرة وحده .. ابي اكلمه وش اقوووول ؟؟
نواف رفع عينه لها: عفوا اختي .. لا اكون ازعجتك ..
رانيا بسرعه : لالالالا ابدا ما ازعجتني ولا شي ..
نواف ابتسم وسكر كتابه وصار يرتب اوراقه: انتي وش تخصصك ؟
رانيا: طب
نواف باعجاب: ماشالله .. شاده حيلك ؟
رانيا: اي
نواف تخدد: غريبه بنت حلوة و دلوعه مثلك تتحمل الامور هذي
رانيا خقت: امم اي امور ؟
نواف: يعني امور الطب ومدري ايش ..
رانيا: اي انا تعودت .. اول كنت مخترعه وايد بس بعدين توعدت وصار الوضع عندي حلو
نواف: انتي مو سعوديه ؟
رانيا: لا .. انا من الكويت
نواف: حي الللللللللللله اهل الكويت والله .. فديتهم ما توقعت بناتهم كذا
رانيا خلااااااص دوروها: تسلم هذا من ذوقك ..
نواف ناظر ساعته : اوكي يا قمر .. تشرفت بمعرفتك .. انا نواف..
رانيا: وانا رانيا
نواف: اسم حلو مثل راعيته .. وقف واخذ كتبه ودنيته .. اوكي يا عسل اجل انشالله اشوفك قريب .. هذا اذا ما كان عندك مانع طلعا
رانيا بسرعه: لا ابدا لا مانع ولا شي ..
نواف: اممم طيب ممكن البن حقك عشان اضيفك بالبلاك بيري ونتواصل ؟
رانيا وهي تطلع جوالها بسرعه : اكيد اكيد تفضل
اخذ منها البن واضافها: يللا يا حلو .. عن اذنك الحين
رانيا: اذنك معك .. يوم راح صارت تفكر فيه .. وه يا زينه ويازين حكيه بس .. وش ذا الجمال كله .. يعنبو طير عقلي ..
فاقت من تفكيرها على صوت رنة البلاك بيري حقها تعلن عن طلب اضافة نواف ..



رانيا قبلت بسرعه .. وطلع اسم نواف بجهات الاتصال حقتها .. نطت على طول وشافته حاط له صووره جنااااان وهو لابس نظارة شمسيه وواقف عند البحر..
رانيا صرخت: وااااااااااااااااااااااي منه ياخذ العقل وش الجمال كله ..
ولا اهتمت ابد بنظرات المارين من حولها اللي تناظرها باستغراب .. بدون ما تنتظر ثانيه وحده صارت تحكي معاه على البيبي


بيت شذى ..

ابو شذى كان جالس بالصاله .. يتفرج على التلفزيون ويشرب شاهي ..
طلعت شذى من غرفتها ومعها كيس وكانت لابسه عبايتها ومتحجبه
ابو شذى: وين وين انشالله ؟
شذى: بروح لاريج بابا
ابو شذى": من اذن لك ؟؟
شذى: يبه انا متعوده دايم اني اروح لها بالوقت هذا ياهي تجيني ..
ابوشذى: ماشالله ومن مين اخذتي الاذن ؟ مافي روحه ولا في انها تجيك
شذى:يبه لو سمحت .. مارح اطول كلها ساعتين وانا عندك بالبيت
ابو شذى وهو يطالع الكيس اللي معها: وش فيه ذا الكيس؟
شذى بتوتر: هذي اقمشه
ابو شذى حس بتوترها وقرب منها وسحب الكيس على امل انه يلاقي فلوس
شذى: يبه مافي شي غير الاقمشه صدقني
ابو شذى عصب: ياكثر ماتقرقين على راسي انتي .. تشب ولا كلمه
وصار يحوس بالكيس وبين الاقمشه يمكن يلاقي له فلوس من هنا ولا من هنا .. ولقى له مية ريال ملفوفه بمنديل
ابو شذى عطاها كف جامد: وهذي ماخي فلوس... باخله على ابوك يا قليلة الحيا
شذى تكتم دمعتها: يبه اسفه وحقك علي .. خلي الفلوس عندك بس تكفى خلني اروح لاريج
ابو شذى بلعانه: مافي روحه لا تعضين الارض .. انقلعي لغرفتك الحين لا امسح بباقي كرامتك الارض ..
جت منيره وصارت تطالع شذى بتشفي ...
شذى كرهت كل شوي من حولها .. عطت منيره نظره اما ابوها ولا حتى عبرته .. توجهت لغرفتها وسكرت الباب بالمفتاح عليها
منيره وهي تصب شاهي من جديد لزوجها: احسن تستاهل ما يجيها .. عسى ربي يفكنا منها اليوم قبل بكره
ابو شذى: امييين ..
منيره حست انو ابو شذى كاره شذى اليومين هذي .. لانه حاس انو عندها فلوس بس هي مخبيتها عنه .. عشان كذا قررت تبتدي تملي راس زوجها بفكرة زواج شذى من احمد عشان تفتك منها وتضمن انه يزوجها غصب عن فرق خشم شذى

شذى شالت عبايتها من عليها .. ودخلت تاخذ لها شاور يهدي اعصابها ويروقها ويمحي اثر الدموع من عيونها .. محى الدموع من عيونها لكن جروح قلبها وش يمحيها ويداويها غير قرب حبيب قلبها اللي تحبه ويموت فيها .. تمنت بدر يكون معها الحين وحولها .. يوقف بوجه ابوها كلما حاول ابوها يقرب منها .. ياخذها لحضنه لا ضاقت الدنيا فيها واستعسرت مثل الحين ..
وينك يا بدر .. وينك ..
محتاجة لك وربي يا بدر ..

محتـــــــــــــاج اضمـــــــــــــــــــــك
واترك الدمع ينساب
ويكتب على خدي بلاوي سنيني
بالحيل ميت من زمن مابه اصحاااااب
والكل منهم بالمصايب يجيني
الا انت .. ووينــــــكـ ؟؟
لا تعذر بالاسباب ..
ابيك تترك كل شي و
تجينـــــــــــــــــــــــي
** منقوول **

كانت الكلمات هذي تتردد ببال شذى طول الوقت .. تفكر ببدر.. يا ترى بيقدر يوفي بوعده ويجي ياخذها من احزانها ...
بيقدر يقول للعالم والكون . هذي هي البنت اللي قلبي قبل عقلي اختارها
بنتظر لاخر نفس فيني يابدر ... مارح ايأس
سمعت صوت طق على شباك غرفتها ..
توجهت له وهي عارفه من اللي يطق عليها
اريج بهمس: شذااااااااااااااااااوي ووجع انشالله ..وينك ماجيتي
شذى: اسفه اريج .. بس ابوي رجع امس وحاكرني بقوووة لاني قادره اطلع ولا ادخل
اريج طارت عيونها:وللللللل اما رجع .. وش جابه هذا يوم بدينا نزدهر باعمالنا
شذى ابتسمت غضب عنها: حكم القوي
اريج عصبت: اففف طيب وش العمل الحين .. كيف بيمديني انشالله اخلص الشغل لوحدي ؟
شذى: سوري اريج .. انتي عارفه انو ما اقدر اشتغل وبابا في .. والله لو درى اني اشتغل لا يهلك دين والديني عشان الفلوس وانا بصراحه ماني ناقصه
اريج بقل صبر: انا لللللللللللللله وبعدين يعني .. اقول لك .. افتحي الباب انا جايه
شذى طارت عيونها: وين جايه يا مجنونه ؟
اريج : وين بعد .. بجي اكوفن ذا الرجال قليل النخوه .. اللي يوم بدينا نشتغل زين ونلم لنا كم قرش طب علينا زي القضى المستعجل
شذى كتمت ضحكتها: هههه انتي مجنونه .. تحسبينه منيره ولا موضي ولا من شلة المدبوغين حقونك
اريج بفخر: وليش ما اخليه المدبوغ رقم مليون يعني .. وش حيثه عن الباقي؟
شذى: ههههههههههههههه اقول روحي عني الحين ..ترى لو دخل علي بيذبحني ويذبحك
اريج : طيب طيب .. بروح ولا يهمك .. بس اول قولي لي ليش كنتي تبكين ؟
شذى انصدمت: من قال لك انتي كنت ابكي ؟
اريج: اقول شذاوي .. تراني اريج مو حي الله .. مو مكتوب على جبهتي هندي
شذى ابتسمت: ابد بس مد يده علي كالعاده
اريج بقهر ترفع يدها للسما: ياجعل يده للكسر قولي امين
شذى بسرعه وخوف: لااااااااا لا تقولين كذا استغفري
اريج: ماني مستغفره .. شوفي خدودك شلون وارمه كنك مضربتهم ابر بوتوكس ..
شذى خلاص ما قدرت تتحمل: هههههههههههههههههه اقول بس .. روحي يللا وانا انشالله الصبح بعدي عليك والكل نايم واعطيك الاقمشه عشان تصلحينها .. والفلوس اللي بتجيك منها كلها حلال عليك حبيبتي
اريج : وليش انشالله حلال علي لحالي؟
شذى:لانك انتي اللي بتشتغلين اوحدك على هالدفعه من الملابس ومو من حقي اخذ قرش واحد
اريج بحنيه: شذى حبيبتي انا وانتي خوات واكثر.. ومن يومنا صغار تعاهدنا نكون انا وانتي على الحلوة والمرة وكل وحده فينا توقف مع الثانيه لما تحتاجها .. مابيننا ذا الكلام .. النص بالنص حتى لو ما اشتغلتي ياقلبي .. كلنا سوى بهذا كله ..
شذى بعذوبه: الله لا يحرمني منك
اريج : ولا منك ياقلبي.. يللا يا قمر الحين روحي حطي لك ثلج على ذا الصفقه اللي جتك ونامي زين.. وانشالله انا انتظرك من صباح ربي اوكي
شذى: اوكي حبيبتي
اريج: يللا .. باااااي ونزلت نقابها على وجهها
شذى: الله معاك يارب
رجعت شذى لسريرها .. او بالاحرى لفرشتها .. لانها تنام على الارض .. تغطت بلحافها .. بس ماجاها نوم .. تذكرت اللي قالته لها اريج .. راحت المطبخ وجابت لها ثلجح ولفتها بفوطه صغيره وصارت تحط على خدودها مكان الالم
شذى: ااااااه حسبي الله على شيطانك يا بابا .. الله يسامحك بس
وانسدحت .. تخيلت بدر جمبها الحين .. هو اللي يعتني فيها ويعقم لها جرحها ويسمي عليها .. حست باحساس يهز كيانها كله من تفكيرها فيه .. فتحت الصندوق حقها اللي تحط فيه الاشياء المهمه .. واخذت الجوال وشافت انه دق عليها مره .. بس هي ما انتبهت لانو الجوال دايم على الصامت .. فكرت تدق عليه بس انتبهت للرساله اللي جتها .. فتحتها وهي واثقه مليون بالميه انها من بدر لانو محد يعرف ذا ابرقم الا بدر ..شافت المسج ..
حبيبتي شذى .. وحشتيني
اتصلت اسمع صوتك لاني ولهان عليه موووت ..انشالله تكونين بخير
انتبهي على حالك وانا انشالله بتصل عليك بكره لانو عندي ظروف اليوم
نامي زين حياتي ..
احبــــــــــــــــك

باست شذى الجوال وحطته على قلبها وقالت بحب: الله لا يحرمني منه
وهي ترجع الجوال بالصندوق طاحت عينها على صورة بدر ..
حست بالكهربا تسري بجسمها بمجرد شافتها بس .. اجل شلون لو كان قدامها
سندت ظهرها وهي حاضنه صورته بكل مافيها .. غمضت عيونها برقه وحلم وهي تتذكر اولى اللحظات اللي جمعتهم سوى .. اللحظة اللي انولد منها حبهم ..

كانت شذى وقتها مع امها بالصاله .. تتفرج على التلفزيون وامها تقطع الخضار عشان الاكله اللي ناوية تسويها
شذى: واااه ماما بالله شوفي هالفستان اللي لابسته ذا الممثله
ام شذى ابتسمت بتعب: اخيط لك مثله
شذى بضحكه: وش تخيطين لي مثله يمه الله يهديك .. هذا شي مستحيييييل
ام شذى: مافي شي مستحيل على ام شذى .. مو اخيط لك مثله .. الا اخيط لك احسن منه بعد
شذى قامت وهي تبوس امها: الله لا يحرمني منك يارب
ام شذى: ولا منك .. يللا خلينا نعجل الحين نسوي الاكل لا يجي ابوك الحين ويفضحنا بالعرب وياكلنا بدال ذا الصواني
شذى: هههههههه طيب هاتي عنك اقطع الخضار
ام شذى: لا انتي نقي الرز .. وانا بقطع
شذى: اووووكي ..
بعد ربع ساعه .. حست شذى انو امها ماهي على بعضها ..كنها تتألم
شذى عقدت حواجبها: ماما وش فيك؟
ام شذى تتصنع القوة: مافيني شي
شذى: كيف مافيك شي ومبين عليم الالم ؟
ام شذى: ابد تعب بسيط ..
شذى وهي تحط صحن الرز وتقعد جمب امها: يمه كيف تعب بسيط وانتي صار لك فتره منتي على بعضك وانا ساكته .. قومي خلينا نروح المستشفى
ام شذى بعناد: لا يابنتي مافيني شي .. وخري عني خليني اقوم اركب الطبخه على النار قبل لا يجي ابوك .. وقامت وخلتها
شذى تنهدت : الله يحفظها لي يارب ..
جا ابوها وتغدوا كلهم ورمى بوجيههم الخبر بدون نقاش ولا مقدمات
ابو شذى: انا مسافر مصر
ام شذى انصدمت: وشووو .. تسافر ؟ وش له تسافر
ابو شذى: مزاج
ام شذى: اي مزاج يا رجال .. حرام عليك .. تروح وتخليني انا وبنتي لمين .. وبعدين من وين لك فلوس
ابو شذى: انتي وبنتك محد جايكم ولا ماكلكم الذيب .. اما من وين لي فلوس مالك خص
ام شذى وهي تقاوم دموعها: يعني انت عندك فلوس ومخليني ناخذ من اللي يسوى واللي ما يسوى .. بدال ما تسافر اصرف على بيتك وبنتك انا مابي شي منك .. اصلا انا مفوضة امري لربي
ابو شذى قام وقلب صينية الشاهي : الله ياخذك انتي وبنتك .. القعده معكم تجيب المرض وتقصر العمر ..
ام شذى وهي تبكي بحرقه : ما يقصر العمر الا سواياك .. قعدتك اللي بالبيت ومخليني اصرف عليك .. اروح اطق بيبان خلق الله اشتغل عندهم عشان تجيب لك فلوس .. وبالنهايه تاخذها وتروح تسكر فيها مع ربعك اللي ما ينرجى منهم خير
ابو شذى عصب وفقد اعصابه .. قام عليها وصار يضربها باقوى ما عنده .. وهو يسب ويلعن اليوم اللي اخذها فيه ..
طلعت شذى من غرفتها على صوت امها وضرب ابوها لها .. وبغت تموت يوم شافت امها بين رجلين ابوها وهو يرفس ويضرب فيها
شذى صرخت وقربت حاولت توخر ابوها عن امها بس ما قدرت .. بس بثواني استجمعت قوتها ودفته باقوى ماعندها .. لينه طايح بالارض
ابو شذى بعصبيه: اه يابنت الكلب تمدين يدك على ابوك
شذى وهي ميته من البكى: وش ابو .. اي ابو انت تحكي عنه .. انا اعرف انو الاب يكون حنون .. انت مافيك ولا ذرة حنان .. معذبني انا وامي مذوقنا الموت .. حرام عليك ياخي خاف ربك .. حضنت امها وصارت تبكي
ابو شذى قام وضرب شذى شوي وعطاها كم كف ..
ابو شذى: حسبي الله عليك من مرة ..ما عرفتي تربين .. جايبة لي ذا البنت اللي شكلها بتطيح بكبدي.. حتى الولد ما جبتيه لي .. لو انها ذي ولد " وهو يأشر على شذى " كان الحين يشتغل ويصرف علينا .. مو مثل قلتها تاكل وتشرب وتنام على حسابي ..لاا وتاليها بعد يقولون ما تقدر تجيب عيال من جديد .. الله ياخذك ويفكني منك
ام شذى بتعب وضعف: اي حساب .. ياويلك من ربك ياخي ياويلك منه .. وليش تبي عيال ؟ عشان تعذبهم .. ربي رزقك ببنت ولا كل البنات ..وانتي تجحد النعمه .. وانت السبب اللي خلاني ما اجيب لك غيرها .. من الضرب اللي اخذه منك والترفيس .. ما خليت شي الا وسويته فيني .. وبعد تبيني اجيب عيال .. ما اقول الا حسبي الله عليك .. حسبي الله عليك يا ظالم الله يوريني فيك عجايب قدرته ..
ابو شذى طالعهم بكره وحقد وطلع وصقع الباب وراه ..
شذى راحت لحضن امها وهي تبكي وتمسح دموع امها: معليش يمه معليش يالغاليه .. معليش .. لا تبكين وربي تقطعين قلبي
ام شذى باست راس امها وهي تدعي من قلبها انو ربي يستر عليها وينجيها من يدين ابوها الظالم ..

بالليل ..
ام شذى كانت نايمه بغرفتها .. وشذى اخذت لها حمام دافي بعد ما هدت .. ووقت قدام المرايه .. شافت كدمات بوجهها من ضرب ابوها لها .. وابتسمت بقهر .. كلما راحت اثار يرسم لها اثار جديده .. كنه حالف انه يذكرها فيه كل مره تناظر نفسها بالمرايه .. مسحت على وجهها بكريم الكدمات .. ولبست جلابيه قطنيه خفيفه .. اهترت من كثر ما لبستها ..
فردت شعرها الاسود الطويل .. ونشفته بالمنشفه ..
قالت بتروح تشوف امها قبل لا تنام .. دخلت عليها الغرفه وسمعت امها تأن وتبكي .. انهبلت شذى توجهت لها
شذى: بسم الله عليك .. ماما وش فيك ؟
ام شذى ماهي قادره تحكي من الالم: مدري وش فيني يابنتي ..
شذى: بسم الله عليك .. ماما تماسكي .. والله خايفه عليك .. شذى احتارت .. ماهي عارفه تروح فيم ولا لمين .. ولا حتى كيف تنجد امها ..
مسكت التلفون وكلمت الاسعاف .. ووصفتلهم البيت .. شوي وجو ..
كانت شذى لابسه عبايتها وملبسه امها كمان .. شالوها الاسعاف وراحوا ..

من جهة ثانيه قريب من المستشفى ..
كان في بدر وواحد من اصحابه عند باب المستشفى
بدر: الحمدلله على السلامه
سعد: الله يسلمك ..
بدر: ياخي ممكن تنتبه المره الجايه .. هذي ماهي اول مره تسوي حادث المره هذي ربي رحمك وانكسرت يدك .. واللي قبلها انكسرت رجلك .. واللي قبلها اصابعك تكسرت ..المره الجايه رقبتك .. دامك ما تعرف تسوق خلاص ياخي رجع السياره للوالد وصلى الله وبارك
سعد ارتاع :بسم الله علي .. وش ذا الفال .. هذا بدال ما تتحمد لي بالسلامه
بدر: ههههههههههه ياخي تحمدت لك مليون مره ب 7 شهور بس ..
سعد : مالت عليك .. يللا بس وصلني البيت تعبان حدي ابي انام .. وعسى ما اقابل احد من اهلي بس ويسوي لي سالفه ..
بدر : هههههههه يللا مشينا ..
بوقت ما كانوا بيتوجهون للسياره كان الاسعاف واصل .. وكان ينزل ام شذى .. بدر وسعد دعوا ربهم يشفي المريض اللي بسيارة الاسعاف
وقفت السياره ونزلوا ام شذى منها والممرضين ونزلت شذى
الممرض وهو يسحب السرير اللي منومه عليه ام شذى: اختي روحي ادخلي من الباب الرئيسي ما سنفع تدخلين من هنا
شذى وهي تبكي: وين ارووح ما اعرف شي
الممرض: با اختي لا تضيعين الوقت ادخلي من الباب الرئيسي شوفيه هناك ..
شذى التفتت على الباب اللي اشر عليه الممرض وراحت تركض .. صارت تركض تبي تلحق على امها .. ماتدري ليش حاسه انها بتروح منها .. ركضت وصارت ترقى درج المدخل بسرعه وصدمت بكتف بدر
وطاحت
بدر ارتاع قرب: اختي صار لك شي
شذى ما ردت عليه .. عدلت غطاها وقامت تركض من جديد لجوة
بدر حن عليها .. شكلها صغيره ومنهاره .. ماهي مستوعبه اللي عي فيه
سعد:لا حول ولا قوة الا بالله .. بدر يللا مشينا
بدر وهو يطالع المكان اللي كانت فيهه شذى : هاا
سعد: وش هاا .. يللا مشينا البيت ..
بدر: طيب طيب .. وركبوا السياره ..
وصل بدر سعد لبيته .. وكانوا يسولفون بالسياره وضحك وهبال
بدر:هههههههههههه الله يرجك انشالله .. يللا انقلع بيتكم اشوف تراك مصختها
سعد: طيييييب هذا جزاي اني مسليك ..
بدر: لا والله ..جزاي انا اني معطيك وجه .. يللا انزل
سعد فتح الباب: هههههههه يجي لك يوم .. وسكره
بدر ضحك وجا يحرك
سعد: يووووووه بدر
بدر: وشوو
سعد: نسيت الادوية حقتي
بدر: اي ادوية
سعد: اي ادوية بعد .. اللي كتبها لي الدكتور .. تكفى رح جيبها
بدر بنص عين: يا خوي تراني ماني ابوك .. وانت تراك نشبت لي هنا " ويأشر على حلقه"
سعد: معليش معليش حق الصداقه وانا اخووك
بدر: ما كانت من صدفه جمعتني فيك عقب المدرسه .. يللا اخلص هات الروشيته عشان اجيب لك الدوا
سعد ابتسم بهباله : ماهو انا نسيت الروشته عنده ..
بدر خبط راسه بخفه: يعني لازم ارجع المستشفى هاا
سعد : يب لازم ترجع المستشفى .. وتجيب لي الدوا وتشتري لي اياه
بدر طير عيونه: بعد منت معطيني فلوس .. يللا انقلع لا بارك الله بذا الخشه .. بروح اجيبه وارجع لك
سعد:ههههههه فدييييته انا
بدر : بسم الله علي منك .. وحرك راجع للمستشفى

بالمستشفى

شذى مسكينه كانت تبكي ومنهاره .. دخلوا امها غرفة العمليات من اول ما جابوها هنا .. المسكينه مالها احد .. ابوها طلع ولا رجع .. شكله سافر .. واريج صديقتها بنت زيها زيها ما تقدر تساعدها ابد .. مالها احد .. مالها احد .. يارب وش اسوي بحالي .. يارب فرج همي واشفي لي امي ، مالي غيرها ياااارب .. احفظها لي ..
دخل بدر المستشفى ومشى لمكتب الدكتور اللي حافظه زين .. لفت نظره البنت اللي تبكي .. ووقف شوي يناظرها وهو راحمها
هذي البنت اللي صدمت فيني اول ماجت .. مسكينه .. شكلها يكسر الخاطر ..معقوله مالها احد ..
كان وده يقوم يسألها بس حس انه ماله داعي لقافته الحين وخصوصا على بنات الناس .. كان بيمشي .. لكن حس شهقات البنت تزيد .. رحمها بقوووووة .. شوي وطلع الدكتور من غرفة العمليات
شذى نطت مره وحده : دكتور طمني
الدكتور : انتي مين ؟
شذى من بين شهقاتها: انا بنتها .. وش صار على امي احكي
الدكتور : تفضلي معي المكتب .. ابيك تكونين رايقه شوي
شذى بصراخ وهي منهاره: ماني رايحه مكان احكي الحين .. امي وينها وش صار لها
الدكتور حس انها فعلا منهاره ولا هي رايحه ولا مكان سكت شوي وقال ..
الدكتور: امك معها فشل كلوي ..
شذى بصدمه: فشل كلوي ؟
الدكتور: اي .. وخلاص معد يفيد معها غير التبرع بكليه .. وبأسرع وقت ممكن ..
شذى تبكي بحرقه: انا بتبرع لها ..
الدكتور: وكمان تعرضت لكسر ضلعين .. ايش صار لها ؟
شذى صنمت: كسر؟؟ قالت بنفسها " اكيد هذا من ضرب ابوي حسبي الله بس"
الدكتور: اختي .. وش صار لها .. هي متعرضه لكدمات باجزاء متفرقه من جسمها من اللي ضربها بالشكل الموحش هذا .. لازم ابلغ الشرطه عن الاعتداء الوحشي هذا
شذى بسرعه: لا لا امي زلقت بالحمام
الدكتور: والزلقه يعني هي اللي خلت ضلوعها تتكسر ؟
شذى سكتت
الدكتور: انا بخليك الحين بس ابيك تفكرين زين بالكلام هذا .. انا واجبي كطبيب اني ابلغ عن الحالات اللي كذا ..وهذا بصراحه اعتداء صعب اني اسكت عنه
شذى تغير الموضوع وقالت من بين دموعها: دكتور انا ابي اتبرع لامي بكليتي
الدكتور سكت: ............ تفضلي معي
راحت معه شذى .
بدر كان يسمع كل كلمه دارت بين شذى والدكتور ..وش صار لها يارب .. من اللي تعرض لها كذا .. مسكينه البنت شكلها صغيره مره وما تتحمل .. ودي اوقف معها .. بس كيف ؟! صار يفكر وهو رايح لدكتور سعد عشان ياخذ منه الادوية .. ووداها البيت وشذى ما غابت عن باله .. راحمها بشكل ماهو طبيعي
سوت شذى التحاليل وطلعت ماهي متطابقه .. يعني ما تقدر تتبرع لامها .. حزنات شذى وكانت شوي وتنجن .. ماهي عارفه وش تسوي بالضبط .. وخايفه انو امها تتركها لوحدها ..
بعد يومين ..

في احساس خلى بدر يروح للمستشفى من جديد .. يمكن عشانه كان يبي يعرف وش صار على البنت وامها .. ما يدري ليش هو قلقان عليها ..
دخل المستشفى وراح المكان اللي شاف البنت قاعده فيه اخر مره .. ولا لقى احد ..
صار يفكر كيف ممكن يوصل لها .. قعد حوالي نص ساعه يفكر ولا طرت على باله ولا فكره .. اوووم الوهقه ..
شوي ويمر الدكتور المسؤول عن حالة ام البنت.. ابتسم بدر وتوجه له
بدر: صباح الخير دكتور
الدكتور: صباح الورد
بدر: امم عفوا .. بي حبيت اسأل .. البنت اللي كانت هنا من يومين واللي قلت لها ناو امها لحاجه عندها فشل كلوي وانها محتاجه للتبرع .. تذكرها ؟
الدكتور سكت شوي: اي متذكرها .. ليش انت تقرب لها ؟
بدر بسرعه: اي اقرب لها من بعيد .. حاب اتطمن عليها
الدكتور: والله شوف ياخوي .. المريضه حالتها تقريبا مستقره الحين .. بس هي بالعنايه المكرزه ..
بدر : لا حول ولا قوة الا بالله
الدكتور: ان ما لقينا لها متبرع باقرب وقت بتصير بجد مشكله .. وبيتفاقم الموضوع .. ومن جد بتصير حالتها صعبه جدا
بدر: طيب بنتها قالت انها تبي تتبرع لها ..
الدكتور: اي بس للاسف طلعت غير مطابقه ..
بدر انصدم: مع انها بنتها .. كيف ما تطابق
الدكتور: سبحان الله .. مو شرط تكون بنتها عشان تتطابق ..
بدر: من جد سبحان الله .. طيب ممكن تقول لي وين العنايه اللي هي فيها
الدكتور قال له مكانها وراح بعد ما شكره بدر
راح بدر .. وشاف شذى تطالع امها من ورى القزاز وهي تبكي بصمت .. وماكان يسمع غير صوت شهقاتها ..
تنحنح بدر عشان ما يخوفها .. ووقفت شذى عن البكي بس عيونها مازالت معلقة بامها ..
بدر: سلامة الوالده ما تشوف شر
شذى بدون ما تطالع: الله يسلمك ..
بدر: اختي .. ترى انا بالخدمه لو احتجتي مساعده او شي
شذى: مشكور ما تقصر
بدر: اختي من جد انا حاضر لو بغيتي اي شي .. وربي يقدرني واساعد
التفتت عليه شذى بقوة وهي مستغربه منه وقالت بقسوة: قلت لك مشكور وما تقصر وماني بحاجة شي .. ياليت لو سمحت تبعد عن هنا عشان لو احد جا وشافني واقفه معك مارح تكون حلوة بحقي ابد
بدر حس انه احرجها مرره : عفوا اختي بالاذن ..
صار يمشي بشويش .. ما وده يبعد ما يدري ليش .. وكلما مشى خطوتين التفت على شذى ..
بعد ما مشى كم خطوة والتفت حس بشذى تفقد توازنها شوي شوي وطاحت عالارض مغمى عليها ..
بدر ركض لها بسرعه ..وحاول يمسكها قبل ما تطيح وطاحت بيدينه ..
انصدم بدر من خفتها .. رفعها بسهووووله .. حس بالغطى بدى ينزل عن وجهها قام غطاه لها من جديد بدون ما يلمح شي من وجهها .. شالها وصار يمشي فيها بالاسياب لين قابلته ممرضة ..
بدر: ساعديني لو سمحتي .. طاحت ومدري وش فيها
الممرضه: اوكي .. وقربت سرير وقالت له يحطها هنا ودفت السرير لين وصلوا لغرفه فاضيه .. وراحت الممرضه تنادي الدكتور
بدر رحم البنت بشكل ماهو طبيعي .. تمنى يعرف قصتها ايش .. حاس انها عانت كثير بحياتها .. شكلها فقيره وعلى قد حالها .. من عبايتها اللي حالتها حاله .. وطرف جلابيتها المبينه من تحت العبايه .. وخر عيونه عنها لانها ما تحل له ومايصير يقعد يتأملها كذا حتى لو كانت متغطيه ..
دخل الدكتور وكشف عليها ..
الدكتور: انت اخوها ؟
بدر ارتبك: اي اخوها وش فيها ؟؟
الدكتور: عفوا وش اسم المريضه عشان نفتح ملفها
بدر توهق ما يدري وش اسمها وسوى حاله معصب: الحين بتطمني على اختي ولا شلون .. طمني ياخي بعدين اسأل عن اسمها
الدكتور: مافيها شي .. بس فيها فقر دم وسوء تغذيه ولازم تراعي حالها كويس .. والحين بنحط لها مغذي .. انتبهوا عليها واكلوها ..
بدر تطمن اشوة ماهي مريضه مثل امها: انشالله
الدكتور : الحين وش اسمها ..
بدر من جد حس بورطه بتصير سالفه لو درى انها ماهي اخته .. قال بسرعه : ديما
الدكتور: ديما ال ...؟؟
بدر: ديما سلمان ال ....
الدكتور:" اوكي .. وطلع الدكتور
بمجرد ما طلع الدكتور .. القى بدر نظره على شذى بسرعه ..وطلع من الغرفه قبل لا يجي الدكتور ويقول له مافي بنت بهالاسم هنا عندنا .. حفظ رقم الغرفه عشان يرجع بعدين ..
ورجع بدر العصر للمستشفى ..
غير ملابسه عشان ما ينتبه له الدكتور او الممرضه .. كان لابس ثوب وشماغ ونظارة شمسيه .. اخذ معاه بوكيه ورد ابيض .. وجاب وجبه من بره عشان تاكل منها شذى.. يحس بشي يشده للبنت المسكينه هذي .. ووده يهتم ويتكفل فيها وبكل شي يخصها ..
طق الباب بس ما سمع رد .. دخل بشويش عشان ما يخوف شذى .. لقاها متغطيه ولسه منسدحه .. ابتسم بدر لانو دامها تغطت يعني اكيد سمعت صوت الباب ينطق بس ما بغت ترد عليه ..
بدر : السلام عليكم
شذى:........
بدر حط الورد : طيب مساء الخير
شذى: ممكن اعرف انت مين وايش تبي مني بالضبط ؟
بدر ضحك بخفه .. هو من جد ما يعرف هو وش يبي منها بالضبط .. واستغرب جرأته مع البنت حبتين .. بس فيها شي ما قدر يقاومه
شذى: عفوا انا قلت شي يضحك ؟؟
بدر ابتسم: لا ابدا سلامتك
شذى : طيب؟؟
بدر: ولاشي
شذى بجرأة على غير عادتها: طيب اخوي ممكن تفضل بره الحين .. وربي شكلنا ماهو حلو .. قاعدين واحنا مو عارفين بعض حتى
بدر حس انه احرجها مرره ووقف: طيب اختي عن اذنك الحين .. اتمنى تقبلين مني الورد هذا عشان قومتك بالسلامه .. وهذي وجبه يا ليتها تاكلينها لو عشان خاطر الوالده ..
شذى ضاق صدرها: ماما .. ليش هي تدري عني اصلا
بدر: حتى وان ماكانت تدري عنك .. ربي يدري عنك وعنها وهو اعلم بحالكم .. ادعي لها ربي يشفيها وانتبهي على نفسك عشان تقدرين توقفين معاها وتقومين فيها ..
شذى حست انو كلام هالانسان الغريب صح ... وابتسمت من تحت غطاها ..
بدر: يللا بالاذن ,,
شذى: مشكور
بدر فديت ذا الصوت انا : العفو .. طلع وسكر الباب ..

من بعدها صار بدر يجي كل يوم ويعدي على شذى ويتطمن عليها ويهديها عشان ما تضعف او تنهار .. وشذى صارت بالمستشفى مرافقه مع امها .. مع انو امها ما تحتاج ولاهي داريه اصلا عن الاوضاع بس بدر بواسطته اقنع مدير المستشفى ووافق
صار كل يوم يعدي ,, عليهم وشذى تعودت عليه مره وعلى مجيته لهم .. كان يهتم فيها .. ويهتم بوضع امها ودايم يتابعه ..
لغاية بيوم .. صحت امها من الغيبوبه اللي كانت فيها .. بس للحين كانت تعبانه من الفشل الكلوي ..
قعدت كم يوم بعد ما صحت .. وطلعت من المستشفى لبيتها على مسؤوليتها ..
هي تعرفت على بدر .. وقال لها انه كان يجي كل يوم يتطمن على صاحبه المريض بالغرفه اللي جمبها وصار يعدي بالمره يدعي لها يوم كانت بغيبوبتها .. حست ام شذى بارتياح غريب لهالولد ماتدري ليش ... ابتسمت وهي تتذكر امور كانت حلوة بالنسبه لها .. بس سرعان ما رجعت لواقعها المرير ..
صار بدر ما يقدر يوصل لشذى .. حس انه فاقدها مره ومتعود عليها .. صار زي المجنون بس يبي قربها .. ياحلوها وحلو ضحكتها وسوالفها .. حس انها سحرته بادبها واخلاقها .. مع انه ما شافها ولا مره .. ماغير شاف تعاملها وسمع صوتها ,, وياحلوه من صوت ..
صار بين كل فتره وفتره يعدي على بيتهم .. اللي عرفه من بعد ما وصل شذى وامها البيت يوم طلعت من المستشفى ..
صار كل اسبوع يروح يقضي للبيت من جميع نواحيه .. لانو شذى بنت ولا تدبر والام مريضه وكلهم الاثنين لازمهم تغذيه ,,
صار على ذا الحال 3 شهور .. ما يحكي مع شذى ابد .. بس يوصل الاغراض لبيتهم ويحطها عند الباب ويروح بيته حتى قبل لا يسمع صوتها ..وام شذى المسكينه كل يوم تدعي له .
ومع مرور الايام زاد تعب ام شذى عليها لانهم للحين ما لقوا متبرع بكليه لها .. وزادت عليها المرض لغاية ما جا يوم ..
كان جايب فيه بدر المقاضي لبيت شذى .. ولما كان بينزل من سيارته .. سمع اصوات بكى وصراخ جايه من بيت شذى .. قرب من البيت كان ناوي يدخل يشوف وش الموضوع .. بس فجأة انفتح الباب وشاف بنت طالعه وهي متغطيه ..
بدر بخوف بادي على وجهه: وش السالفه .. ليش الصراخ هذا كله ؟
البنت كانت اريج اللي قالت من بين دموعه : خالتي توفت ..
بدر انصدم بقوووة .. توفت المره الطيبه اللي كانت تعامله مثل امه اللي انحرم منها طول عمره مع انها باقي حيه .. توفت سند شذى وعزها وكل اللي باقي لها بالدنيا .. توفت القلب الطاهر الابيض .. ما قدر يمنع دمعه نزلت من عينه ومسحها بسرعه ..دعا لها بالرحمه ..
وقف بعزاها وقام فيه .. وتكفل بامور دفنها وكل شي .. سوى كل الامور كنه واحد من هالبيت والعايله.. لانو ابو شذى غايب من زمان مسافر ولا همه شي ..
بيوم من الايام وبعد ايام العزا ..جاب بدر جوال لشذى وبشريحه .. طق الباب .. لين جاه صوت شذى الحزين المرعوب من ورى الباب ..لانها الحين لوحدها بالبيت ..
ااااه يا شذى .. وربك وحشني صوتك .. مدري وش اللي فيني ,, معقول اكون حبيتك ؟؟
انا احبــــــــــــــــــــــــها؟؟
وليش لا وهي اللي سحرتني باخلاقها وادبها .. رقتها مالها حدود وحبها لامها شي ثاني .. رجع للواقع من بعد ما سمع صوت شذى من جديد
شذى: مين عند الباب؟؟
بدر: هذا انا
شذى بصدمه: بدر ؟؟
بدر: اي بدر
شذى: وش تسوي هنا ؟
بدر: افتحي الباب
شذى بصدمه اكبر: نععععععععم ؟؟ كيف افتح الباب وانا لوحدي بالبيت ؟
بدر: لا تفهميني غلط .. شذى افتحي الباب شي بسيط .. بعطيك حاجه وبمشي على طول حتى ماني مكلمك هنا ..
شذى كانت خايفه وقتها .. بس هي واثقه تمام الثقه ببدر
كيف ما تثق فيه وهو اللي كان احن عليها من الدنيا كلها بعد امها .. وهو اللي سندها وطمنها .. وخاف عليها واهتم فيها ..
شذى فتحت الباب.. وبدر ناولها الكيس بسرعه ومشى بدون ما يقول لها كلمه وحده ..
فتحت شذى الكيس ولقت جوال ..
اول ما مسكته بيدها رن .. توهقت ماهي عارفه كيف ترد.. بس شافت تحت زر مكتوب " رد "
ضغطت عليه وردت: الوو
بدر غمض عيونه يا بعد كل من قال الوووو: هلا شذى
شذى: هلا بدر .. بدر ليش تعبت عمرك ؟
بدر: تعبك راحه يا شذى .. انا اتعب واشقى بس اشوفك مبسوطه وتضحكين من جديد
شذى: .......
بدر: شذى انا طول وقتي خايف عليك من جد .. وافكر فيك .. انتي ما تعرفين بجد وش صرتي تعنين لي .. جمعتني فيك الصدفه .. بس وربي هالصدفه غيرت كلها .. قلبتني فوووق تحت .. من تفكيري فيك لا ليلي ليل ولا نهاري نهار ..
شذى انصدمت من كلامه.. انعقد لسانها ولا عرفت ترد او حتى توقف
بدر كمل: انا ادري انك الحين تقولين بحالك اكيد هذا مو طبيعي او انه مجنون .. بس انا بقول لك تراني صرت مجنون فيك .. عاشقك للجنووون .. ما شفتك ولا لمحتك بس حبيت طيبتك ، رقتك وحنانك ..
انا ياشذى بقول لك كلمه وحده .. احبــــــــــــــــــــــــــــــــــك
شذى بغى قلبها يوقف من كلامه .. معقول انسان مثل بدر بمركزه ورجولته يلتفت لبنت فقر مثلي .. معقوله انا احرك فقلبه شي؟؟
بدر: شذى ..
شذى لا اراديا: ســــــــــــم
بدر: سم الله عدوك.. انا مابي منك شي.. غير انك تنتبهين على نفسك .. وانا اوعدك على قد ما انتبه لحالي بنتبه عليك وزياده كمان ..
مابيك تخافين طول ما انا معاك وجمبك ..
واوعدك يابنت الناس انك بتكونين لي وحلالي قريب .. بس ربي يفرجها وابوي يرجع لي بالسلامه واتوظف بشركته واطلبك من ابوك .. انا ماني راعي لعب ابد .. انا عندي خوات واخاف عليهم وفوق كذا اخاف من ربي
شذى دمعت عيونها من اهتمامه وحبه اللي اظهره لها: الله لا يحرمني منك بدر
بدر: ولا يحرمني منك يارووح بدر .. بس ابي طلبك طلب
شذى : امرر
بدر: مايامر عليك عدو .. مابيك تبكين ابد ياشذى .. ابيك تمحسين دمعتك .. وكلما فكرت جموعك تخونك وتطيح امسحيها على طول .. ترى دمعتك بحياتي .. لين ماربي يسهل لنا وامسح لك دموعك انا بيدني .. ولا خالي الجرح والعذاب يعرف لك طريق ..
شذى غضمت عيونها وابتسمت بحب كان بدر قدامها ويشوف ابتسامتها
شذى : انت تامر على روحي
*والباقي حبايبي انتو تعرفونه .. تطورت العلاقه بينهم لين صار حب طاهر بين طرفين .. وبعدها بكم شهر جا ابو شذى من مصر ودرى بوفاة زوجته بس ما اهتم وبعدها باسبوعين بالضبط من رجعته تزوج منيره وجابها عله على قلب شذى المسكينه .. اللي لولا الله ثم بدر كان خسرت حياتها وعقلها ..

فاقت شذى من ذكرياتها وعلى شفايفها احلى ابتسامه .. مسحت دمعه خانتها بسرعه .. مابي ابكي انا واعده بدر ما ابكي ولا تنزل لي دمعه ..حضنت صورته باحضانها ونامت بهدوووووووء

انتهى البارت ..
انشالله يكون عجبكم .. والحمدلله كذا نقدر نقول انو الغموض اللي كان بالروايه بان .. من ناحية شذى وبدر .. وسبب كره ابو بندر لزوجته ..
تتوقعون في مفاجاءات ثانيه ؟؟
والله يمكن *_^
مع حبي / هااااجس








ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ






الجزء الثالث عشر

اليوم الثاني اعلنوا خطبة رنيم لماجد رسميا .. الكل فرح لهم مررة .. بس للحين رنيم حاسه بحاجه غلط بالموضوع .. وماجد من امس مارجع المزرعه ولا يدرون وش صار له ..
بندر ما نام طول الليل كان قلقان على ولد عمه وصديق عمره .. حاول يدق اكثر من مره بس الجوال كان مقفول .. ولا علم احد انه ما يدري عن مكانه .. الا قال لهم انو ماجد راح عند واحد من اصحابهم وبيرجع ان شاء الله ..

بندر كان جالس على نار على الثيل .. يفكر بالمصيبه اللي حلت على راس ولد عمه .. صحيح انو رنيم بنت عمهم ماعليها كلام والكل يتمناها بس ماجد غير .. ماجد ذابحه حبه لرانيا .. اللي كان متأكد انو ماجد بالنسبه لها مجرد مصلحه وبتنتهي قريب ..وشوي ولا حس الا بخالد جلس جمبه
خالد: وش فيك بندر؟
بندر": ابد سلامتك
خالد: انت متأكد انو ماجد عند واحد من اصحابكم ؟
بندر من النوع اللي ما يحب يكذب واذا كذب تبان كذبته بعيونه .. نزل عينه عشان ما يفضحه خالد وقال بصوت واطي : اي متأكد
خالد: انا حاس انو في حاجه ماهي مضبوطه ..
بندر: من اي ناحيه ؟
خالد: مدري .. تعب خالي فجاة .. وماجد اختفى اول ماطاح .. لا يكون هو السبب بس بتعب خالي امس ؟
بندر : لا طبعا .. ماهو السبب وبعدين انت تعرف ماجد وش قد يحب ابوه مستحيل يزعله بيوم او يرفض له طلب
خالد سكت مع انه ماهو مقتنع
بندر يغير الموضوع: اقوول ترى الجو يجنن اليوم ماهو حر .. وش رايك نقوم نسبح ؟
خالد ابتسم: يللا ..

مجلس الرجال ..
كان بدر قاعد يفكر .. ابوه وعنده .. وهو يحس انو سالفته مع شذى طولت .. خايف عليها مووت من رجعة ابوها .. ويتمناها تكون معاه وبحضنه اليوم قبل بكره .. ليش ما يفاتحه بالموضوع عشان يرتاح .. ويريح قلب ياما تعذب بسبب بعجهم عن بعض ..
قرر انو اليوم بعد العصر يفاتح ابوه ابوه بالموضوع ..
دخل عليه مشعل: انت هنا
بدر بهبال: لا هناك
مشعل: ها ها ها .. يللا قم بس
بدر: وين ؟
مشعل: الشباب بيسبحون قوم معنا ..
بدر: يللا بدال ذا القعده اللي لا تقدم ولا تأخر ..



اما البنات .. بما ان الجو حلو اليوم قرروا انهم يطلعون فرشه وكيك وعصير ويقعدون بالجو الحلو بره ..
الهنوف: ياااااااااااااااااي الجو يجنننننن اليوم
دلال وهي تهز راسها بدلع: ياخذ العقل .. بس لو افك ذا اللي على راسي ودي استمتع بنسمات الهوى
الهنوف: هههههههه بشويش بس لا تطيرين بكبرك من ذا الهز
دلال: يختي وش عليك فيني انتي
ريما: بس انتو ما تقعدون سوى الا وتتناقرون ؟ خلونا لو 10 دقايق بس نقعد على رواق بدون هواشاتكم
الهنوف: قولي لبنت عمك ذي النشبه " وتأشر على دلال "
دلال ماردت عليها اصلا وصارت تشرب من عصيرها
مها وهي راجعه ومعها صينية حلا: بنات شيلوا غطاكم ترى محد حولكم ..العيال يسبحون
ايان: وش دراك ؟
مها: توني جايه وشفتهم ماخذين فوطهم وحوستهم .. يعني بناخذ راحتنا ..
دلال فكت غطاها: افففف اشوة
مها بحماس: يلله ابيكم الحين تذوقون من حلاي اللي انا مسويته ..
ليان : اشوف عاد انتي حلاك لا يفوووووت
مها تشققت: اللله يسللللمك .. خذي ذوقي .. وحطت لها بصحن
ديما كانت قاعده بالزاوية جمب رنيم اللي كانت ترسم برواق بالفحم
ديما بنعومه: رنيييم انتي فنااااانه ورسمك روووعه
رنيم ابتسمت: تسلميييين لي ياقلبي ..
ديما : ابيك ترسمين نفسك
رنيم ضحكت: وش معنى انا ؟ قولي ارسمك انتي .. انتي احلى
ديما انحرجت: والله ماني احلى منك ..
رنيم: طيب صعبه علي ارسم شي ماهو قدامي
ديما: انتي حاولي مارح تخسرين شي ..
رنيم : اممم وانتي قلتيها ماني خسرانه .. وبدت ترسم رنيم نفسها ..
غدير تبطحت عالفرشه ..
اثير: هههههه خير عمتي
غدير: يختي فيني النوم ..
اثير: وليش مانمتي؟
غدير: مهبوله انتي .. اقعد هنا بذا الجو الزين وتبيني انام بعد .. صحيح نعسانه لكن فيني حماس لدرجة ودي افجر فيكم قنبله نوويه
الكل:ههههههههههههههههههههههههه
الهنوف: اييي كفو توأم روحي الجديده .. كذا ابيك
ايان: والله ما غلطنا يوم ضميناك للعصابه يا غدور
غدير بغمزة: اعجبكم انا ..
ريما: ههههههههههه عصابه مره وحده .. قولوا شله ، مجموعه ، فرقه شي .. مو عصابه
ايان: لا حبيبتي احنا عصابه .. شي كشخه كذا وله هيبه
اثير: الله يستر علينا منكم .. ورجعت تلعب مع سلطان بحنان اللي كان متحمس بالقيم بوي حقته .. والاتبسامه شاقه وجهه لانه قاعد بحضن اثير الحلوة على قولته ..
ريما دق جوالها .. واكن المتصل ابوها ابتسمت وردت بسرعه : الووووو
ابو بندر: صباح الخير يا غاليه
ريما: صباح الورد والكادي
ابو بندر: وينك حبيبتي ؟
ريما: انا مع البنات بره .. امر
ابو بندر: حاب انك تجين شوي عند الحديقه.. ابي اكلمك ..
ريما:من عيووووني .. استأذنت من البنات وراحت لابوها ..


عند الشباب ..
بندر طلع من المسبح عشان يجرب يدق على ماجد لاخر مره .. واذا مارد كان بيقول لعمانه يتصرفون ..
رن ورن ورن .. لين جاه الرد من صوت تعبان
ماجد: الووو
بندر عصب: بدررررري وينك انت كسرت جوالك ولا كنت ترد ؟
ماجد: بندر وش تبي تراني زهقان وتافل العافيه ..
بندر: وينك ما بينت من امس ..
ماجد: بالسياره نايم ..
بندر: انهبلت انت تنام بالسياره .. وش لعب البزران هذا
ماجد بقهر: يعني اهلي عزوتي وسندي يبون يزوجوني لوحده مابيها ولا اعرف عنها شي غير اسمها .. واذكر اني كنت العب معها يومنا صغار بس .. لا وبعد اترك حب عمري .. وتبيني انبسط يعني ..
بندر بعد عن الشباب شوي عشان ما يسمعونه : انت ارجع لعقلك ممكن .. رانيا ماهي لك .. لمتى بنحكي يعني
ماجد: احكي لين تمل وتشبع .. رانيا لي وماهي لغيري .. احبها وابيها وباخذها
بندر عصب : و رنيم
ماجد: ماااااااااا ابيييييييييييييييهااااااااا ما تفهمووووون يا عالم .. مابيها ولا ابي اخذها ..
بندر: انت حمار اصلا ولا تعرف مصلحة نفسك والله رنيم الف من يتمناها
ماجد: ترى فلقتوا راسي بذا الرنيم .. دامك متحسف مره عليها ورى ما تاخذها انت
بندر صدمه رده واضطر يسكت لماجد الحين .. عشان لو جا احد وسمعه يتكلم بالشكل هذا عن رنيم بيصير شكله مو حلو ابد
بندر: اقول عن الخراط .. وارجع المزرعه
ماجد تنهد بتعب: كيف ابوي الحين ؟.
بندر : الحمدلله ماعليه .. انت ارجع بس .. وحاول تحل السالفه معاه على رواق
ماجد بتريقه: اي نحل السالفه بالله عليك .. وهو خلاص الامر طلع من يدي .. وطلبها ابوي من عمي .. وتلقى الحين كل العايله درت .. وبمن فيهم رنيم نفسها
بندر سكت .. صحيح تضايق عشان صديق عمره لانه بياخذ وحده ما يبيها .. وتضايق اكثر على رنيم لانو ماجد ماهو متقبلها .. بس مستاااانس من جوة لانو خلاص رانيا بتطلع من حياة ولد عمه للابد .. لانها باختصار طمااااعه وماهي من مواخيذهم
ماجد: طيب انا الحين بقفل ..
بندر: متى بترجع ؟
ماجد: مارح اتأخر عطني ساعتين واكون عندكم ..
بندر:طيب .. لا تتأخر
ماجد: طيب.. باي
بندر: هلا ..
تأفف بندر وقرر انه يرجع للشباب يسبح معهم ..ويحاول ينسى سالفة ماجد ..


بالحديقه ..
ريما: سم بابا
ابو بندر: سم الله عدوك .. كيفك الحين ؟
ريما وهي تناظر يدها:الحمدلله بخير احسن من قبل
ابوبندر: الحمدلله.. الا حبيبتي كنت بقول لك شغله ..
ريما: امر
ابو بندر: ما يامر عليك عدو .. انا من شوي جاني اتصال من لندن .. يقولون انو في شوية مشاكل بالشركه وهالمشاكل صعب احد يحلها غيري
ريما ما فهمت وش دخلها هي : طيب ؟
ابو بندر سكت شوي
ريما استوعبت: لااا بابا تكفى لا تروح
ابو بندر: على عيني يابنتي ارفض لك طلب .. لكن لازم اكون هناك بالكثير بكره الصبح ولا بتصير المصايب
ريما دمعت عيونها: ما امداني اشبع منك ولا شي
ابو بندر بحزن: انا عارف ومتأكد من هالشي حبيبتي وانا ما امداني اقعد معكم زين ولا حتى اشبع منكم ..
ريما سكتت ونزلت عيونها عن ابوها تداري دموعها ..
ابو بندر يمسح دموعها: خلاص يالغاليه .. لا تبكين انا مضطر اروح .. لازم ادير بالي على حلالكم .. هو بالاول والاخر لكم
ريما: مانبي من الدنيا شي بابا .. اهم ما لنا انت فلوس مانبي
ابوبندر حضن بنته : معليش حبيبتي .. انا طول عمري كنت اكد بالشركات وابني مستقبلكم ..مايصير اجي باخر عمري اهدم كل اللي بنيته لعيونكم ..
ريما:........
ابو بندر: خلاص حبيبتي اتفقنا ؟
ريما: ومتى بترجع ؟ اخاف تطول وتقعد سنين وسنين
ابو بندر: لا يالغاليه .. كلها كم اسبوع واجي ان شاء الله وان كثرت بتكون شهرين .. وارجع لكم على طول ان شاء الله
ريما هزت راسها: ان شاء الله ..
ابو بندر: انا قلت بقول لك انتي عشان تبلغين ديما ..لا قلت لها بتسوي مناحه .. وانا مقدر على دموعها وربي ولا دموع وحده فيكم
ريما هزت راسها بتفهم : خلاص بابا ولا يهمك انا ببلغها بنفسي وبهدوء ..
ابو بندر: وسلطان كمان .. انا ما صدقت يتعود علي اقوم ارجع اغيب عنه
ريما: لا تشيل هم سلطان .. انا معاه ..
ابو بندر: الله لا يحرمنا من حنانك يابنتي .. ولا اوصيك على نفسك .. وامك حاولوا تتجنبوها .. طيعوها وقوموا بواجبها بس لا تنكد عليكم ابد
ريما حزنت .. الام اللي المفروض تكون الامان والحنان لنا .. صارت اكبر مصادر الخطر بالنسبه لنا : ان شاء الله
ابوبندر: وبندر ان شاء الله بيكون عندكم وبدر مارح يقصر ابد ..
ريما: ان شاء الله بابا .. حضنت ابوها وبكت بحضنه شوي لين هدت
ابوبندر اخذ ورده حمرا حلووة من اللي كانت بالحديقه وحطها بشعر ريما الاسود وطلع شكلها خيااااال
ابوبندر: انتبهي على حالك .. وانا بكلمكم كل يوم .. ولا تنسين ادويتك .. ومراجعتك للمستشفى بعد اسبوع
ريما: ان شاء الله حبيبي .. ودعت ابوها بهدوء ورجعت لجلسة البنات وقررت تقول لديما بعدين لانو شكلها الحين مستانسه وما تبي تنكد عليها ..
مها: اخسسس وش ذا الورد والحركات هذي وين كنتي ؟ " وتغمز لها
ريما تخبطها : لا يروح بالك يمين ولا يسار .. كنت مع بابا .. يعني بالله عليك وين بكون ولا مع مين وبيقعد يدلعني ويهديني ورد
مها تهز كتفها ببراءة: مدري .. الللله اعلم
ريما بنص عين: انتي وراك سالفه
مها ضحكت عليها: لا وراي ولا قدامي .. وتدخل ملعقة فيها حلا بفم ريما.. كلي وانتي ساكته يرحم لي والديك ..
ريما:هههههه طيب ..
ديما صرخت: ياااااااااااااااااااااااااااااااااااي
الكل انفجع
ريما: انهبلتي
ديما: شوفي رنيم وش رسمت
رنيم بابتسامه رفعت صورتها فوق والكل شافها وانبهر
غدير: ياخذ شكل شيطانك من بنت .. فنااااانه
اثير: ماشالله تبارك الرحمن
رنيم كانت راسمه نفسها بالضبببببط .. كانت رسمه ولا احلى خصوصا انها بالفحم .. وماخذه جووووووو
دلال: ماشالله عليك رنوووم .. يا بخت بعض ناس فيك .. فنانه وكلك احساس
رنيم انتفضت من رجعت تذكرت انها بتكون زوجة ماجد وقريب
تذكــــــــــرت؟!!!
ليش هي اساسا نست ولا سهى عن بالها ذا الطاري ..
بس كلما حست انو الموضوع جد تحس بزلزال احاسيس فيها يقلب كيانها فووووووق تحت .. لمعة عيونها شي ما تقدر تخفيه لا انذكر قدامها .. وابتسامه حلوة تنرسم على شفايفها غصب عنها .. ووجهها يحمر وتصير حالتها حاله
ايان: ههههههههههههههههههه شوفي بالله شلون صار وجهها


رنيم ترمي عليها علبة المنديل: اسكتي
ليان: هههههه غربل الله شيطانك .. هبلتي بمرة اخوي
رنيم استحت ورمت الرسمة عالارض وقامت بسرعه
الكل:وييييييييييييين ؟؟؟؟
رنيم تبي تصرف الموضوع : بروح لماما ما شفتها زين .. وراحت بسرعه قبل لا يقعدونها غصب
اثير: ههههههه ياحبي لها
دلال :عقبالك يارب
اثير استحت وبان عليها
الهنوف: ههههههههههههههههههههههههههههههه حالتكم حاله يا زوجات المستقبل .. وربي تضحكون ..


مشاعل كانت بعالم ثاني غير عن اللي هي فيه .. كانت تكلم واحد من اللي تعودت تكلمهم عادة تبي تقضي وقت
مشاعل: ههههههههههههههه اقول لك مايصير وين نتقابل وانا بقلعة وادرين ..
راكان يغني لها: لوووو مية بحرررر لا اجيك سبااااح
مشاعل: هههههههه وين بتسبح ان شاء الله .. بالصحاري اللي احنا فيها
راكان : اااه يا فديت ذا الضحكه اللي تذوب القلب
مشاعل : ترى ما امشي بذا الكلام انا
راكان: انتي خلينا نتقابل بس .. وربي لا اخلي ذا الكلام وابووه بعد يمشي عليك
مشاعل تقلبها براسها: والله مدري ..
راكان يستدرجها : يللا عاد انا ميت على شوفتك .. نص ساعه بس مارح تضر .. اكحل عيني بشوفتك واتوكل على الله ..
مشاعل تفكر شوي .. المزرعه صحيح كبيره .. ويمديها تدخله هنا بالراحه ومحد داري عنها .. بس المشكله بالعمال اللي بكل مكان .. وبعدين حتى كلاب الحراسه - اكرمكم الله - لو شموا ريحة غريب بتقلب الدنيا هنا وبينهشون راكان بالحيا .. خطرت على بالها فكره .. بما انو الكل بيسوي باربكيو اليوم ولاحد بيكون لمها
مشاعل: اقوول راكان
راكان : يا عيون راكان انتي
مشاعل: خلاص موافقه ,, اليوم الساعه 8 بالليل .. تعال الاستراحه وانا بطلع لك عند الباب .. ناخذ فره ونرجع ..بس زي ما قلت .. نص ساعه بس ..
راكان تشقق: عيووووني انتي .. خلاص ولا يهمك .. نص ساعه الا دقيقه بعد واكون مرجعك مكان ما جبتك ..
مشاعل بدلع: وه يسلم لي ..
راكان : فديتك كلك انا ..


عند الحريم
كانوا مها وليان جالسين معهم
كانوا الحريم مبسوطين مرة وموسعين صدورهم عالاخير .. سوالف وضحك وذكريات .. وكانوا البنات معهم ..
مها تطالع ليان: ليوون وش فيك متحرقصه .. اصبتي بالقعده هوو
ليان: يختي محمد كلمني ويبي يجي .. واانا من الخقه قلت له تعال .. واخاف امي تهاوشني لانه كان هنا قبل يومين
مها: ههههههههههههههههه
ليان: تضحكين اجل .. ضحكتي بدون اسنان ان شاء الله
مها: هههههههههه بسم الله علي .. يللا جربي حظك طيب
ليان برعب: اخاف تحوسني .. صايره ذا الايام ما تتحاكى
مها وهي تناظر ام ماجد : لا شوفيها مروقه ماشالله .. قولي لها .. وبعدين عادي وش فيها لا جا تراه زوجك
ليان: وانتي قلتيها .. وقامت جلست جمب امها
ليان: ماما
ام ماجد: لبيه
ليان "اشوة مروقة": ماما محمد يبي يجي اذا ماكان عندك مانع
ام ماجد: الله يحييه على قل الكلافه
تشققت ليان: شكرااااا وقامت بسرعه غرفتها تتزين
ام عبدالرحمن: هههههههه يا حلوها .. الله يخليها يارب ويوفقها
الكل: اميييييين
ام مشعل: وعقبال اثير ..
ام عبدالرحمن: الله يسمع منك يارب ... والله لو اثير هنا وتسمع ذا الحكي لا تنهبل هههههههههه
ام عبدالله : ياحبي لها .. الا وينها ؟
مها: مع دلال بالمبطخ يسوون كيكه ..
ام عبدالله تناظر مها: وانتي وراك منتي معهم يا حظي ؟
مها وهي تطالع اظافرها اللي بردتها قبل شوي: ماما ما احب الطبخ وانتي عارفه زين
ام عبدالله: الله يعين ولد الناس بكره
مها ناظرت امها : يتحمل ..

بالمطبخ
اثير: ااهااااااااااااا الحين عرفت ليش انا ما تنتفخ العجينه اللي اسويها
دلال تقلدها وهي قاعده تعجن : ايييييييييييييييييه عشان كذا
اثير: هههههههههههه يا حلوك .. اجل ان شاء الله اول ما ارجع الرياض بسويها لسالم فديته يحب الكيك
دلال: صدق ؟
اثير: مررررره ادمان كيك وحلا ..
دلال: مو مبين عليه
اثير: ليش؟
دلال: مدري والله احسه جدي اخوك يعني بحكم شغله وكذا
اثير : صحيح انو شغله جدي .. بس سالم ابداااا ماهو كذا .. بالعكس حنان الدنيا كلها فيه ..
دلال ابتسمت: الله يخليكم لبعض ياااارب
اثير: اميييييييييييين


عند الرجال

وصل محمد المزرعه .. ودور الشباب بالاماكن المعتاده ولا لقى احد ..
محمد: وينهم ؟؟ طلع جواله وكان مررره مصفر من الشاحن وعلى وشك يقفل .. شاف اقرب رقم اللي كان رقم مشعل
مشعل: هلااا
محمد: هلا بك .. وينكم ؟.
مشعل بغباء: بالمزرعه
محمد : ادري انكم بالمرزعه الحمدلله والشكر وين بالمزرعه بالضبط ؟
مشعل: ههههههههه قول كذا من اول .. بالمسبح ..
محمد: طيب انا جايكم .. وانقطع الخط .. اشوة اني امداني على الاقل اعرف مكانهم وين ..
راح لهم محمد وسلم عليهم كانوا كلهم يسبحون الا مشعل قاعد
محمد: وراك ما تطب؟
مشعل: سبحت وشبعت .. انا والسباحه مش اصحاب
محمد: ماعندك سالفه اجل .. نادى ..متععععععععععععععب
متعب: هلاااا
محمد: قم قول لليان اني هنا ابيها
متعب : دق عليها
محمد : جوالي طافي
متعب مسوي رجال: ماني منادي احد .. وتراك مصختها كل يوم والثاني ناقز لنا ياخي اركد
محمد طلع عيونه: وش مصختها .. هييي ناسي انها زوجتي ..
متعب: لا مو ناسي .. واصلا امزح معك .. وماني طالع من المسبح عشان اناديها
محمد: طيب دق عليها
متعب يقلده: جوال طافي
محمد: ول عليك يعنس سكرتها بوجهي من كل ناحيه
متعب: ايووووووه .. بالضبط يعني من اخرها رح بيتكم
محمد : يازين من نزل لك الحين وحاسك .. عشان تعرف ان الله حق
مشعل: ههههههههههههههههههه ولا يهمك ياخي الحين ادق وتطلع لك
محمد شوي وينهبل: يللي ما تستحي تكلم زوجتي وانا موجود
مشعل: ههههههههههههه لا يالمجنون .. بكلم اختي تقول لها تطلع ..
محمد هدى: اي بعد احسب
مشعل: لا تنسى انها بنت عمي انت وذا الخشه
محمد: ولا تنسى انها زوجتي انت وذا الوجه
مشعل ضحك عليها بس ماقدر يرد عشان وصله الرد من الجهة الثانيه
مشعل: هلااااااااااااا حبي
( اللي ردت اثير .. لانو دلال كانت يدها مليانه عجين ولا قدرت ترد على جوالها .. واثير ماكانت تدري انو هذا مشعل اللي دق لانو دلال كانت مسميته " دنيتي كلها" فحسبته وحده .. ولا كانت ماردت اصلا )
اثير تصنمت من الكلمه ومن الصوت قبل
مشعل: دلووووول
اثير طالعت بدلال مصدومه .. مين ممكن يكون هذا ؟
دلال ماكانت اصلا حول اثير كانت مره متحمسه باللي بيدها
اثير بجرأة : مييين؟
مشعل بدى يستوعب الصوت : انتي اللي مين ؟
دلال طالعت اثير اللي كانت شوي وتنط من السماعه للطرف الثاني واستغربت
اثير: انت المتصل
مشعل: وين دلال؟
اثير : من يبيها ؟
مشعل: يالييييييييييل انا مشعل اخوها
اثير انحرجت مووووت .. ياربي وش ذا المواقف اللي تجمعني فيه اللي كلها زي وجهي ..
اثير بصوت واطي: عفوا اخوي .. دقيقه بس ..
مشعل يازين صوتها : اووكي
اثير تحط السماعه على اذن دلال بسرعه
دلال: الووو
مشعل: دلوول ..
دلال تناظر اثير اللي انعفس حالها: هلاا
مشعل: قولي لايان تطلع لمحمد بره ينتظرها
دلال: اوووكي .. قفلت وصارت تناظر باثير
اثير منحرجه ووجهها احمر: يوووووه دلال لا تناظريني كذا ..
دلال وهي تغسل يدها من باقي العجين : ههههههههه خلاص طيب ولا يهمك ..
دقت على ليان وقالت لها تنزل لمحمد


نزلت ليان وهي متحمسه تقابل محمد مووووت .. كانت كاشخه وطالعه تجنن ...
ليان: الحين دلال الحماره قالت لي انه تحت .. بس تحت وين مدري .. اففف انا بعد من الرباشه نسيت اسألها ..
شوي واحد غطى عيونها من ورى .. من لمسته عرفته على طووووول ..
قربه لها .. ولمسته الناعمه .. حنانه .. حبه ..
تمووووووووووووت فيه كله على بعضه ..
ابتسمت : فديتك
محمد لفها لجهته وباس جبينها: وحشتيني
ليان: وانت اكثر ..
سكتوا شوي وعيووونهم تحكي كلام وكلام ..
جمعهم القدر ... بس فعلا كأنهم مخلوقين عشان بعض ..
كل واحد فيهم يكمل الثاني ..
تأملها من فستانها الزهر الناعم .. لشعرها البني اللي رافعته شنيون ناعم وكحلها الازرق الرايق ..
ملااااااك على هيئة بشررررر
محمد برومانسيه : لبببببببببببببببى
ليان نزلت عيونها : وش فيك
محمد كمل بشوق: لببببببببى العيون اللي لا ناظرتني قلـــــت
يالله دخيلك ثبــــــت العقــــــــل فينـــــــــي
ولعت ليان من الحيا وابتسم محمد لحياها منه ..
مسك يدها وصاروا يمشون بالمزرعه الواسعه وكأن محد بالدنيا غيرهم ..

عند الشباب ..
طلع بدر من المسبح بسررعه ولبس فوطه
خالد: على وين ؟
بدر: بروح اكلم ابوي ..
خالد: خالي .. خالي رجع
بدر انصدم : رجع وين ؟
خالد :رجع عشان عنده سفره بالليل
بدر : من قال لك ؟
خالد: وش من قال لي.. مسلم عليه انا بنفسي ..
بدر ما صدق مسك جواله ودق على ريما: الوو ريووم
خالد نطل اذنه عند بدر
ريما: هلا
بدر :ابوي صدق سافر؟
ريما ضاق صدرها : اي
بدر تحطم : وليش ما ودعنا
ريما: انت مدري وين كنت وهو كان مستعجل .. ودعني وراح من غير شر
بدر واحلامه انهارت : طيب ما قال لك متى بيرجع ؟
ريما:الا يقول شهرين بالكثير وانا هنا .. زين ذكرتني عشان اقول لديما الخبر لانها ماتدري للحين ..
بدر بهدوء: ان شاء الله .. يللا باي
ريما:باي ..
وراحت ريما تقول لديما انو ابوها سافر .. بكت شوي ديما وضاق صدرها بس هدت بسرعه .. لانو ابوها ان وعد ما يخلف .. وهو وعدهم يكون هنا قريب ..

بدر تحطم .. يعني كلما قلت الحظ بيبتسم لي ارجع اننحس من جديد .. وش السواة الحين يارب .. السواة سواة ربي .. استنينا سنين مانستنى شهرين ..الله يعين بس.. شال فوطته ورجع نط بالمسبح ..
خالد: اممم اقول بدر
بدر وهو يسبح : هلاا
خالد " شلون ريما الحين ؟
بدر: تمام الحمدلله ماعليها
خالد: يعني صارت احسن ؟
بدر:اي الحمدلله .. تقول انها طابت
خالد ارتاح: الحمدلله ..

( اااخ بس من حظك يابدر .. يا ترى وش كاتبة لكم الايام انتي وشذى ؟)

باستراليا

كانت رانيا تسولف مع نواف وبحمااااس .. اتفقوا انهم يطلعون كوفي شوب ويقعدون برواق بعيد عن زحمة الجامعه والدنيا
نواف: اي يا حلوة وش بعد
رانيا وهي ذايبه عليه: امممم كلمني عن نفسك نواف
نواف وهو يلعب بالنسكافيه حقه بالملعقة الصغيره: اممم ابد يا ستي .. انا وحيد امي وابوي .. عندي اخت اكبر مني ومتزوجة .. وعايشه مع زوجها بامريكا لانه دبلوماسي كبير
رانيا باعجاب: اوووه والله مو هينه اختك
نواف: هههههههههه ابد .. وبابا عنده شركات وعقارات .. يشتغل فيهم ويتمنى ارجع امسكها له
رانيا خقت: طيب ليش ما تمسكهم له ؟
نواف بملل: ماهو مودي الامور هذي ابد .. انا احب الطب ومرتاح فيه مرره .. وامنيتي من يومي صغير اكون طبيب او طيار وصار لي اني ادرس طب
رانيا : انزين ليش ما درست طيران يعني ؟
نواف: امي من قلت لها سوت مناحه .. رفضت تقول مقدر ابعد عنك .. والشغله ذي بتبعدني عنها كثيييير وهي متعلقه فيني مره
رانيا والله ما الومها: انزين شوف الحين تدرس بعيد عنها وهي موافقه
نواف: اي موافقه .. بس عندها ابعد كم سنه ولا اني ابعد العمر كله .. وبعدين هي كل شهرين تجيني تقعد عندي اسبوعين وترجع ثاني مره الرياض
رانيا دامها تروح وتجي اكيد عندها فلوس كثير: اهااا الله يخليها لك يارب
نواف: امين ويخليك لاحبابك .. وانتي كلميني عنك
رانيا تتهرب : ابد مافي شي يستاهل الذكر ..
نواف يناظر بعيونها بشكل سحرها: وش دعوه .. انا مهتم اعرف كل شي عنك .. وبقوة بعد
رانيا مسكت تنهيدتها من نظرته اللي جننتها.. بس تخاف تقول له انها مو نفس المستوى المادي حقه ويسحب عليها
نواف: اي قلبي .. احكي
رانيا انهبلت عالكلمه منه .. وقررت تقول له : انا بنت من بين 6 بنات
نواف: ماشالله .. وحرك راسه يستحثها تكمل
رانيا : عشت مع ابوي اللي شوي على قد حاله .. ومع الايام بدى يكبر ويكبر .. وجمع له كم بيزه وفتح فيعا مشروع .. يصرف علينا منه
نواف: ايوة ؟
رانيا : امي تحب تروح وتيي .. تشتغل مدرسه ..
نواف: طيب شلون جيتي تدرسين هنا ؟
رانيا بتردد : ابوي باع اللي وراه ودونه عشان اجي ادرس هني .. وصار يجمع عشان مصروفي .. وبما انو نسبتي عاليه وايد قدرت ادرس على حساب الدوله .. طبعا ولقى له شغل بوزارة حكوميه زينه
نواف : وخواتك ؟؟
رانيا بقرف: خواتي ماعندهم سالفه .. اكبر همهم الزواج والستر ..
نواف: ما يدرسون ؟
رانيا : امبلا يدرسون .. بس ولا وحده منهم كانت طموحه عشان تجيب معدل وتدرس زين ..
نواف: طيب وتزوجوا؟
رانيا : اي 3 تزوجوا وبقى انا واختين ..ونزلت عيونها على كاس النسكافيه حقها تداري فشيلتها انها بنت على قد حالها تقريبا
نواف مسك يدها: رنوو
رانيا رفعت عيوونها له
نواف: انا مايهمني انتي وش تكوني ولا بنت مين .. اهم شي انك انتي رانيا البنت اللي... وسكت
رانيا : البنت اللي شنو ؟؟!
نواف ابتسم بجاذبيه: ولا يهمك ..
رانيا انبسطت منه مرررررره .. ومن مسكته ليدها ..شوي ويدق جوالها ويقطع اللحظة الحلوة اللي هي عايشتها .. كشرت يوم شافت الرقم واستأذنت من نواف انها تقول ترد عشان ان ما ردت الحين بيهريها اتصالات كالعاده
رانيا: هلا ماجد
ماجد بضعف: حبي وينك عني
رانيا بملل: هني يعني وين بكون ؟
ماجد: اجل ليش ماتردين علي ؟ منتي مشتاقة لي مثل ما انا ميت من شوقي ؟
رانيا : امبلا ..
ماجد غنى باحساس:
يزيــــــد الشووق بعيوني
ويقتلني عليك الشووق
اذا انت اشتقت لي مرره
انا كلي غراام وشووووق
احبـــك حب فووق الحب
وبيتك ياغلاي القلب
انا حبك مجننـــــي
وبعدك عن حياتي صعــــب
رانيا :.........
ماجد: صعب يارانيا وربي صعب .. تعبت بجد محتاج اشوفك
رانيا: ماجد انت وش فيك علي .. بزياده شوقك لي هالايام
ماجد: احبك وابيك جمبي
رانيا بنفاذ صبر: لا ربي كتب لي اكون جمبك .. كافي شي بيمنعني ..
ماجد: يعني ؟
رانيا: يعني هدي احساسك الهايج هذا شوي .. واركد .. والحين انا اترخص وراي محاضره ..
ماجد:.....
رانيا طفشت: باااي ماجد ..وقفلت حتى قبل ما تسمع رده ..
ورجعت ثاني لنواف والابتسامه من الى ..

بيت شذى ..
منيره كانت قاعده مع زوجها : اقول ابو شذى
ابو شذى: خير
منيره : امممم وش رايك باحمد ولد اختي ؟
ابو شذى: من هو ولد اختك ان شاء الله ؟
منيره: ولد اختي .. هذا احمد الطويل المزيون
ابو شذى : ما اذكره .. وش يبي ؟
منيره :الله يسلمك متقدم لشذى
ابو شذى نقز: ووين شافها عشان يتقدم لها ؟
منيره ارتاعت من ملامح زوجها اللي تبدلت بلمح البصر: ما شافها ولا شي .. اسمعني امدح شذى لوخيتي وهو كان معنا .. قام قال لي ابيها << اي هين تمدحها ..
ابو شذى هدى شوي: طيب ؟؟
منيره : وش طيب؟
ابو شذى يحرك يده بالهوا دليل على عدم الاهتمام: قولي ماعندنا بنات للزواج
منيره انقهرت: هوو ليش ؟
ابو شذى بطمع: انا ابي ازوج بنتي لواحد هاموور .. فلوسه ما تاكلها النيران ..
منيره بخبث: واحمد تراه ولد مقرش وماعليه قصور
ابو شذى بنص عين: تحسبيني مولود امس؟
منيره خافت يكشفها: تراني احكي الصدق .. علامك يا رجال منت راضي تصدقني .. وقالت بسرعه .. وعنده استعداد يدفع لها مهر 100 الف
ابوشذى طمر من مكانه : 100 الف مرة وحده
منيره وهي تغمز: اي مره وحده ..
ابو شذى وهو ماسك لحيته : صار انا موافق
منيره شوي وترقص من الوناسه لسببين .. الاول انو شذى بتفكها وتطلع من البيت .. والثاني انو احمد واعدها بمبلغ وقدره لو انها تمكنت من اقناع شذى بانها تتزوجه .. بس هي جت للطريقه السهله اللي هي ابو شذى .. اللي بيبيعها لو ب 5 الاف .. وبدون تفاهم .. حتى انه ممكن يذبحها من الضرب عشان توافق ..
معقول بتطيح شذى بيدين اللي ما يخاف ربه ؟؟؟


بالليل بالمزعه ..

كانوا العايله كلها مجتمعين عند ركن الشوي .. فضلوا انهم يقعدون عالارض .. فرشوا فرشتين .. وحده للحريم والبنات والثانيه للرجال والشباب .. وكل فرشه بعيده شوي عن الثانيه عشان ياخذ الكل راحته ..
واللي كان مستلم الشوي الرجال
ام ماجد: يابو ماجد ارتاح الله يسعد لي قلبك .. انت تعبان
ابوماجد: هههههههه وش بلاك يا مره .. تراني للحين شباب .. مير لا تخليني الحين اقعد اخواني واانا اللي اشوي بلحالي
ام ماجد انهبلت: لالالا خلاص سو اللي تبي .. بس مو تشوي لحالك
ابو ماجد : من عيوني
ام ماجد: تسلم ذا العيون يارب
ايان: احححححححححم ..
ام ماجد: خير وش تبين ؟
ايان تستهبل: ولا شي ..
غدير: هههههههههههه طيب دامك مو قد الحكي ليش تفتحين فمك ؟
ايان: يختي مدري فيني لقافه ميب فاحد وياما اكلها
غدير: ههههههههههههههههه
رنيم كانت قاعده جمب امها وحست انو امها تعبانه شوي: ماما
ام رنيم: سمي
رنيم : تعبانه صح ؟
ام رنيم تقاوم: شوووووووي بس ..
رنيم:طيب يللا ندخل جوة ..
ام رنيم: لا وانا امك .. خلينا هنا .. احب الجمعه .. تريح نفسيتي مره وتخليني انسى الالم
رنيم قلبها يتقطع على امها : ياحبيبتي انتي ..

شوي الا بدخلة ماجد عليهم : السلام عليكم
الكل:وعليكم السلام
ابو ماجد ماطالع فيه اصلا بس رد السلام
ماجد توجه لابوه وباس راسه : الحمدلله على سلامتك يبه
ابوماجد بدون نفس: الله يسلمك ..
ماجد سحب رجله وراح قعد جمب بندر ..
بندر: وينك انت .. هذا كله ساعتين وراجع ؟
ماجد اخلاقه قافله: يرحم والديك فكني يا بندر لا اشب فيك
بندر مارد عليه .. وكمل سوالف مع الشباب ..
وماجد رجع لافكاره برانيا ..
ابو ماجد بصوت عالي : يبه رنيم
رنيم : ســــــــم ..
ابو ماجد : سم الله عدوك يابوك .. يقولون صوتك حلوو
رنيم انحرجت ولا ردت .. بس طالعت ايان بنظرة قوية
ايان:ههههههههههههههههه وش بلاك انا ما اخبي عن ابوي شي
ابو ماجد: ههههههههه يللا يا بنيتي سمعينا شي .. على ذا الجو الحلو اللي احنا فيه
رنيم انحرجت ماودها ترد عمها بس بنفس الوقت منحرجه مووت لانو الكل هنا وبمن فيهم الشباب واولهم
ماجـــــــــــــــــــــــــــــــــــــــــــــــ د
شيخ الشباب بنظرها .. حبيبها قدامها .. وش تغني ؟ وش تقول
تخاف احساسها يبان ويفضها بينهم
رجعت لواقعها بصوت الهنوف: اقووووووووووول لا تتغلين يللا وعطينا اغنيه حلوة
رنيم توهقت وشو وتبكي : ياعمي وش اغني ؟
ابو ماجد: اي اغنيه على بالك ..
رنيم : بس
ابو ماجد يقاطعها : لا بس ولا شي .. محد يسمعنا .. عمانك والحريم والبنات اكيد سامعينك قبل.. ولا لا بابا ايان ؟
ايان بابتسامه عريضه : صحححححححح .. يللا عاد مرت اخوي لا تسوين فيها
ابو ماجد ابتسم
رنيم حست بطنها مغصها .. خصوصا انو ماجد سمع ذا الكلمه من ايان لان صوتها كان عالي ..وعرف انها تكلم رنيم .. وجه نظره جامده لايان خلتها تبلع لسانها ..
رنيم : طيب عمي بغني ..

قالت بكل وله ..
غبت عني والشووووق جااابك
عمري الغااايب هلا بك ..
يا مسا الاشواق يا روحي
الهوا يسأل جروووحي
غبت وين الناس قل لي
انت وينك ؟ قل لي وينك ؟
الهوا مشتااااااااق
في المحبه .. ابتدي من ويييين
يا غرامي .. يا حبيبي
شوقي لك بعثر كلامي
ياحبيب رووووحي ..
قل لي يا خلي من اللي
ياخذك مني وانا اللي
توقف ايامي في بابك
في غيابك .. يا حبيب روحي
في درووووبك
الف كلمة
شوووووووووق
تبتدي بك .. تنتهي بك
تضحك بنظرة حبيبك ..
ياحبيب روووووووحي

صفقوا لها الحريم .. وعمها ابتسم
ابو ماجد: ماشالله عليك .. وش ذا الصوت الزين .. اقول ايان .. وراك ماخذتي ذا الصوت من بنت عمك ها ؟
ايان تكتفت بزعل : وش قصدك بابا ما يعجبك صوتي ؟
ابوماجد:ههههههههههههههههه الا يابنتي امازحك بس..
ام ماجد تبوس رنيم اللي كانت قاعده بينها وبين ام رنيم : يسلم لي ذا الصوت يارب
رنيم انحرجت وحنضت خالتها .. شوي وتطيح نظرتها على ماجد اللي قاعد قبال رنيم على فرشة الرجال ..
وحست قلبها طاح منه .. عيونه كانت عليها .. كانت نظرته معبره مررره
وش ذا يارب .. ليش هالنظره ؟ وش قصده منها ؟
اكيد يتهيأ لي اكيد ..

ماجد حاس انه بغض رنيم بقوة من جوة .. حاس انها بتكون السبب الرئيسي اللي بيبعد حبيبته رانيا عنه .. صد بنظرته عنها بكل قوته وحس انه بينفجر موت من العصبيه اللي كان فيها .. كان شاد على يده بقوة من القهر .. وهو يفكر كيف يطلع من ذا الورطة اللي ابوه لزقه فيها ..
( مسكينه رنيم ما تستاهل ) ..

اكيد تتسائلون عن مشاعل .. اللي كانت فوق تحط مكياجها وتغير ملابسها استعداد لجية الاخ ..
ما تكلفت كعادتها بالمكياج لانو جمالها يذبببببح .. رن جوالها وكان المتصل صديقتها الروح بالروح واللي تاخذ من اطباع مشاعل الكثير
مشاعل : الووو
العنود: هلا مييييييييييش
مشاعل: هلا بك .. وينك قاطعه فيني انتي
العنود:هههههه سوري يا حلوة .. بس توني ارجع اليوم الصبح من سويسرا عشان كذا ..
مشاعل بقهر: انتي بسويسرا وانا هنا بين الخرفان والاشجار
العنود: خرفااان ؟ وينتك فيه انتي ؟
مشاعل: بالمزرعه
العنود شهقت وقالت بقرف: يعععععع وش تسوين هناك انتي
مشاعل بقهر: حكم القوي .. ماما وبابا غصبوني عشان اجي ..
العنود: يا حبيبتي انتي .. وش ثاعده تسوين الحين ؟
مشاعل: البس عشان بطلع
العنود: مو تقولين انتي بالمزعه ؟
مشاعل: اي بالمزرعه وبطلع من المزرعه مع راكان وبيرجعني
العنود: ههههههههههه بيجيك المزرعه صدق؟ اللي اعرفه انو مزرعتكم مره بعيده
مشاعل بغرور: الحب ومايسوي بعيد عنك ..
العنود: الصراحه ما الوووومه
مشاعل: ههههههههههه تسلمين لي
العنود: طيب وش صار على خويلد حبيب القلب؟
مشاعل تنهدت: اااااااااه بس فديته .. يجنن ياخذ العقل
العنود: صار شي بينكم ؟
مشاعل: اي صار بس ما عطاني وجه
العنود: ليييييييييييش
مشاعل قالت لها وش صار يوم قابلته ذاك اليوم وجحدها
العنود: صددددق .. انهبل هذا يجحدك
مشاعل وهي تقعد على الكنبه: زي مانا قاعده اقول لك ..
العنود: لازم نسوي شي ميشو ... مايصير يظل بعيد عنك .. وبعدين لا تلومينه هو ما شاف جمالك .. ولا كان لقيتيه عند رجولك الحين
مشاعل بغرور: ادري .. بس المشكله كنت قدامه ولا عطاني وجه ..
سمعت صوت رنه خفيفه تعلن انو في اتصال معها عالخط الثاني
مشاعل: اقوول نودي .. الحين بقفل وصل راكان .. اكلمك لما ارجع
العنود: اووووووكي .. اقول ميشو عذبييييه ..
مشاعل : لا توصين حريص .. يللا باي
العنود: بايات ..
مشاعل اخذت عبايتها وشنطتها بيدها ونزلت لين تحت بكل امان .. وطبعا محد من الحراس يتجرأ يسألها على وين او يفتح فمه عليها بكلمه .. طلعت وربي رحمها انو اهلها يشوون وماهم فاضين لها .. يحسبونها نايمه كعادتها لما تجي المزرعه معاهم
ركبت السياره بسرعه وقالت له امشي يللا من هنا
راكان : سمعا وطاعه .. وحرك فيها ..
بعد 5 دقايق قدهم بعدوا شوي عن المزرعه
راكان كانت سيارته مظلله كتممممم من قدام ومن ورا .. يعني مستحيل احد يشوف وش جوه ..
شغل النور السياره .. وقال لها يللا حبيبي شيلي الغطى مافي احد بيشوفك
مشاعل شالت غطاها بشويش وبدون تردد ولا رمشت لها عين .. وحطت عينها بعين راكان بعد

راكان فهههههى .. خق .. ذاب .. كل الكلمات بقاموس الاعجاب جيبوها وحطوها هنا ..
راكان : ياوييييييل حاااااااااالي .. وش ذا الوجه اللي يطيح الطير من السما
مشاعل ضحكت بغرور ولا بان عليها اصلا اثار الحيا
راكان يمسك يدها: انتي انسانه من جد ولا ملاك ؟
مشاعل وهي تحط يدها على يده : اللي انت تبيه .. انا اكووونه
راكان ماهو قادر يرمش .. يخاف شي من جمالها يفوته .. من العيون الواسعه للشفايف الصغيره والخشم المسلول..
شعرها القصير الاسود الفااااحم اللي فيه خصله فوشي على جمب بلون جريء .. ملامحها اللي تتفجر انوثه .. دلعها .. كلامها
باخصتار كلما فيها طير عقله
مشاعل بابتسامه جريئه بانت غمازاتها منها : وش فيك
راكان يصد بعيونه: لا تكفيييييييين لا تبتسمين .. ترى تطيح حصوني اللي محتمي فيها منك
مشاعل ضحكت : ههههههههههههههههههههههههههههه
راكان حس بدقات قلبه طبوووول .. مالت علي .. انا الحين مخقق البنات تسوي فيني بنت هذا كله .. هذا وانا ما حبيتها طيرت لي اووووم عقلي ..
ما الووم حالي والله ذا البنت تلحس العقل ..
قعدوا شوي يسولفون لين عدت نص ساعه
وحرك راكان ..
مشاعل: على وين ؟
راكان بجرأة : برجعك المزرعه .. انا لو اظل معك زياده ترى ما امسك نفسي
مشاعل ابتسمت له ابتسامه مغريه
راكان : لا تكفين .. الا ذا الابتسامه .. ترى ننقلب الحين
مشاعل : هههههههههههههه
راكان يبوس يدها برقه : ووه فديتك ..
ووقفوا عند باب المزرعه ..
راكان قرب منها : مافي شي حلو من هنا او من هنا ؟
مشاعل فهمت قصده بس تغابت .. قربت منه وحضنته بجرأة وبدون ما ترمش لها عين ..
راكان من خقته كان وده يحرك بالسياره ولا يرجعها .. بس لازم هو وعدها .. وبعدين هو صحيح من الصايعين حقون البنات .. ويتعدى الحدود معهم احيانا .. بس مو مرره .. لانه ابوه من اهم الرجال ويخاف انه يوصل الوضع لسمعته هو وابوه .. اللي لو عرف ذيك الساعه عن عمايله مارح يرحمه ابد ..
راكان : بس انا كان قصدي
مشاعل حطت اصبعها على فمه عشان تقاطعه وكملت برقه : قول اللي تبيه بعدين ياحلوو الحين انا لازم انزل قبل ما يفقدوني
راكان تنهد : اللي تشوفينه ..
مشاعل حطت طرحتها على راسها وجت بتنزل بس مسكها راكان : متى بشوفك ثاني ؟
مشاعل بابتسامه: انشاالله قريب .. يللا باي
راكان بوله : الله معك .. ودخلت مشاعل من البوابه الكبيره وصارت تمشي بهدوووء
شوي ويجي صوت رجالي : من انتي ومن وين جايه ؟!
مشاعل وقفت مكانها وهي حاسه الدم بيوقف بعروقها من الروعه والصدمه
ميــــــــــــــــــن هذا ؟؟



نشوف بالبارت الجاي ..
مع حبي / هاجس






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





البارت الرابع عشر

عند الحريم والرجال ..

بدوا الاكل وسط السوالف والضحك والوناسه .. كان جو عائلي ولا احلى ..
ويوم خلصوا .. وجا دور الشاهي .. وقف ابو ماجد وقال بصوت عالي يسمعه الكل ..
ابو ماجد: بما انو اعلننا امس خطبة ولدي ماجد لبنتي رنيم .. احب من الحين احدد موعد الملكه والزواج ..
رح يكون كل شي بعد ثلاث اسابيع ..يملك ماجد عليها واذا رجع متخرج سوينا الزواج ان شاء الله .. يعني قبل زواج مشعل واثير..
الحريم صاروا يزغرطون والبنات مستانين والعيال يباركون لماجد ..
اللي كان هو ومشعل اعصابهم فاااااايره .. مايبون يتزوجون بس اهاليهم فارضين عليهم هالشي فرض
مشعل .. غصبته امه عشان ياخذ اثير وهو رافض ماخذ المسألة عناد .
ماجد .. غصبه ابووه عشان ينسيه حب بنت ماهي من ثوبهم ولا من مواخيذهم ,,
ناااار عايشين فيها ماجد ومشعل ..
واثير ورنيم السعاده لا توصف ومبينه من عيونهم..
موقفهم صعب مره .. مبسوطين ولاهم حاسبين حساب اللي بينتظرهم ..
انكتب مصيرهم بمصير ازواج مايبونهم .. كيف بيكون الوضع بينهم ..
وايش راح يصير .. مع الايام رح نعرف ان شاء الله ..

ابوماجد كمل: طبعا هذا كله من بعد اذن اخوي ابو رنيم
ابو رنيم: هههههههههههههه توك تذكر تاخذ رايي
ابو ماجد:هههههههههه السموحه وانا اخوك .. وبعدين انا وانت واحد .. وانا اخوك الكبير يعني بتوافق
ابو رنيم : ما شاء الله .. اجل كذا النظام هاا ؟ مير ماعندنا بنات للزواج
ابو ماجد:هههههههههههه تردني قدام كل احد يابو رنيم
ابو رنيم: ما عاش من ردك يابو ماجد .. البنت بنتك ,, تقدر تاخذها الحين باللي عليها
ابو ماجد: تسلم والله ..
ماجد حس بغبنه .. ابوه وعمه يقررون مصيره قدامه ومو عاملين له حساب .. انا صاحب الشأن .. انا اللي المفروض اقرر .. مو يحطوني قدام الامر الواقع وبالشكل هذا قدام كل احد .. التفت لقى بندر يخزه ويأشر له عشان يفكها ويبتسم شوي ..
ماجد فك شوي من عقدته وحاول يتناسى الموضوع لين ما يلقى حل للي مسميها مصيــــــــــــــــــبة ..

عند بوابة المزرعه ..
المكان اللي مشاعل فيه تواجه مصيرها مع المجهوول .. يايكون عرف من تكون بالضبط وراحت فيها .. او تقدر تضبط الموضوع بمعرفتها .. الله يســـــــــــتر << رددتها بداخلها ..


شوي ويجي صوت رجالي : من انتي ومن وين جايه ؟!
مشاعل وقفت مكانها وهي حاسه الدم بيوقف بعروقها من الروعه والصدمه ..

مشاعل ما التفتت .. حاولت تتماسك وتقضب ارضها .. مصيبه لو انه شاف السياره اللي نزلتني ..
.........: انا اسأل مييييين ؟؟
مشاعل تجرأت ورفعت عينها وانصدمت ..
كان البواب اللي يسألها .. فصخت الحيا مره وحده وقالت من تحت لثمتها : خييييييييير انشالله وليش قاعد تحقق معي ..
البواب: من انتي ..
مشاعل بغرور واحتقار للي قدامها: انا عمتك مشاعل .. بنت عمك حمد .. كيف تتجرأ اصلا انك توقفني كذا وبالشكل هذا
البواب: اسف عمتي حقك علي بس تعرفين انو مسؤولية المزرعه علي انا .. وما يصير ادخل اي احد ..
مشاعل: وين اصرفها اسف هذي الحين ؟ لو سمحت الزم حدودك انا مو اي احد ..واعرف انت قاعد تكلم مين
البواب حس بالفشيله لانها قاعده تهزأه ولا احترمت كبر عمره: معليش امسحيها بوجهي عمتي ..
مشاعل وهي تمشي بدلع بدون ما ترد عليه : لا يكثر ولعد اشوف وجهك قبالي ولا قلت لبابا يقضبك الباب ..
البواب سكت .. وش ذا الاخلاق الشينه .. سبحان الله ما اصدق انو هذي بنت العم حمد .. بنته رنيم اطيب من مشاعل بكثيييير .. فرق السما عن الارض.. سبحان الله بس..
الله يهديهم ويستر عليهم يااااارب ..


جوه الفيلا
رنيم كانت تبي تروح تجيب دوا امها عشان تعطيها اياه .. وهي بطريقها قررت تروح تعدي على مشاعل لانها ماشافتها اليوم ابد ..
وكانت مشاعل تكلم بغرفتها ...
رنيم طقت الباب ودخلت ..
رنيم : مشاعل ليش ما ... وسكتت لانها شافت مشاعل لابسه عبايتها وقاعده تكلم .. وكان شكلها كأنها بتطلع " مادرت انها طلعت وخلصت "
رنيم : مشاعل وين رايحه ؟
مشاعل ارتبكت : ولا مكان وين بروح يعني ؟
رنيم: طيب ليش متزينه ولابسه عبايتك ؟
مشاعل : اوووه منك .. انتي تعرفيني اتزين واكشخ حتى وانا بالبيت .. اما العبايه قلت البسها لاني بنزل تحت واخاف احد من العيال او العمال يشوفوني ..
رنيم سكتت لانه عذر مقنع .. بس مع كذا ماهي مرتاحه : طيب .. انتي ليش ما تنزلين الحين تقعدين معانا تحت
مشاعل بعدم اهتمام: ما تجذبني جلساتكم الصراحه
رنيم ابتسمت بسخريه: تبين عشا ؟
مشاعل: مابي شي .. ابي انام وبس
رنيم وهي تسكر الباب: براحتك ..
مشاعل رجعت لراكان اللي كان يكلمها على التفلون .. ورنيم توجهت لغرفة امها عشان تجيب الدوا .. صارت تفكر بمشاعل .. صحيح انها كشفت حركات اختها .. بس ما فكرت انو ممكن جرأتها توصل انها تسوي مصايبها هنا بالمزرعه وقدام العايله كلها .. انا لازم اوقفها عند حدها .. بس خليني اتطمن على ماما اول وذيك الساعه نتفاهم انا ومشاعل


عدت باقي ايام المزرعه بشكل حلو على بعض وتعيس على ماجد .. وقرروا الكل انهم يرجعون من بكره الصباح لبيوتهم وخصوصا انو الدوامات بتكون بعد بكره ..

الصبح ..
الهنوف كانت تسحب رجولها تسحيب من النوم ..
ام مشعل: يللا يا الهنوف خفي رجولك شوي ..
الهنوف: ماما الله يهديك وش اخفها اكثر من كذا وربي ميته نووم
ام مشعل: انشالله نوصل بالسلامه وتنامين على راحتك ماني قايلة لك شي
الهنوف وهي تسحب شنطتها وتصارخ على العمال عشان يشيلونها
ام مشعل عصبت: اقصري حسك يابنت عيب عليك تصارخين عليهم .. اكبر منك ذولي كانوا يلاعبونك وانتي صغيره
الهنوف: ماما اعذريني والله تعبانه
ام مشعل: يللا قومي انقلعي عن وجهي خليني اكمل شغلي .. ورجعت تشرف على الخدم اللي يرتبون الاغراض


ايان كانت جايه من بعيد مع غدير
ايان: ياحبي لك والله يا غدير .. اخيرااااا لقيت وحده مثلي انا والهنوف بكل شي
غدير وهي تلبس نظارتها الشمسيه : والله انا اللي فرحانه فيكم وبمعرفتي لكم .. ما تصدقون قد ايش انا لحالي بالبيت واحزن
ايان: واثير وين راحت ؟
غدير: اثير اختي وحبيبتي .. بس تعرفين يختي هاديه ورقيقه ومدري وشو من خرابيط ذا البنات .. انا ابي احد مهبول مخترش مثلي .. اقلب البيت انا وياه على اللي فيه
ايان وهي تحط يدها بيد غدير: لا تخافين حبيبي الحين انا وانتي والهنوف سوى .. ووقت ما تبين الله يحييك عندنا .. واحنا ترى بننط لك بين كل فتره وفتره
غدير انبسطت: ياحبي لك .. الله يحييكم وكل يوم بعد

بوحده من غرف البنات ..
ريما كانت قاعده تسكر شنطة ملابسها .. الا ويرن جوالها ..
ريما استغربت الرقم .. هذي مــــامـــــا
اول مره تسويها وتتصل علي ..
ردت ريما: الوو
ام بندر بهدوء على غير العاده: هلا ريوومه
ريما سكتت ناظرت الرقم يمكنها غلطانه بس لا فعلا هذا رقم امها
ام بندر:الووو
ريما: ماما ؟؟؟
ام بندر: اي ماما .. شلونك حبيبتي ؟
ريما وكل ملها تنصدم اكثر واكثر: انا بخير الحمدلله
ام بندر: متى بترجعون لي بالسلامه ؟
ريما: انشالله كمان شوي .. هذانا قاعدين نتجهز عشان نمشي
ام بندر: الله يوصكم بالسلامه يارب.. انا دقيت عشان كنت حابه اتطمن عليكم .. انتظركم اجل ...
ريما كانت مصعوووووقه من اللي تسمعه : تنتظرينا ؟؟
ام بندر: اي حبيبتي انتظركم .. يللا عاد لا تتأخرون علي عشان نتغدى سوى ..
ريما في حالة فهاوة عجيبه: غدا ؟؟
ام بندر: اي غدا .. يللا حبيبتي .. اجل اخليك تكملين اغراضك
ريما: اوكي ..
ام بندر: انتهبي على حالك .. وعلى اخوانك ..
ريما: ان شاء الله ..
ام بندر: مع السلامه
ريما: مع السلامه.. هي قفلت من هنا وانرمت على الكنبه من هنا .. كانت في قمة الصدمه والدهشه .. امها عمرها ما كلمتها بالاسلوب هذا لا هي ولا واحد من اخوانها .. حتى اخوها بندر القريب من امها اللي تهاوشه اقل واحد فيهم ما تحاكيه بالشكل هذا .. وش صار؟؟ وش السالفه ؟؟
معقوله تكون هذي بداية تغيير بطريقة ماما بالتعامل معانا ؟؟
الا دخلت ديما عليها وهي ترفع نظارتها الشمسيه على شعرها البني
ديما: وينك ريما ليش التأخير؟؟
ريما ماردت بس ناظرت ديما وفي بالها الف سؤال ..
ديما قربت منها: ريما وش فيك ؟ يدك تألمك ؟
ريما هزت راسها يعني لا
ديما: اجل ؟؟
ريما: ماما ..
ديما باستغراب: ماما ؟؟ وش فيها ماما ؟؟
ريما: دقت علي تو تتطمن وتقول انتظركم عشان نتغدا سوى
ديما سكتت شوي وصارت تناظر اختها بنظرات جامده .. وفجأة اطلقت ضحكه عاليه :ههههههههههههههههههههههههههههههههههههههههههههههههه هههههههههههههههههههههههههههههههه
ريما: وش فيك ؟؟
ديما وهي تضحك: انتي من جدك ؟؟ ماما ؟؟ مدام فوزية تتكرم وتتصل عليك تتطمن لااا وتبي تتغدى معنا بعد ههههههههههههههههه وصارت تغني .. " لا والله هذي جديييييده " ...
ريما تناظرها وهي معصبه: وش فيك انتي .. منتي مصدقتني شوفي الرقم ..
شافت ديما الرقم ورمشت بعينها اكثر من مره : ماني مصدقه يختي لو اشوف بعيوني .. من جدك انتي ..
دخل سلطان عليهم : ريما .. ديما.. يللا بدر يقول يلاا ..
ديما راحت وباسته من خده: واااااااااه فديته
ابتسم لها سلطان ومشو سوا ,,
ريما ظلت تفكر وهي تلبس عبايتها .. وماغاب عنها صوت امها وهي تكلمها بحنان .. يااا مقلب القلووووب ..

بعد شوي الكل كان بسيارته ومتوجهين لبيوتهم بعد ما قضوا ايام حلوة بالمزرعه .,.

بيت ابو شذى ..
شذى قامت من النوم وقامت تسوي الفطور لابوها واستوقفها ..
ابو شذى: شذى
شذى وقفت : هلا
ابو شذى كان بيقول لها انه موافق على احمد .. بس خاف انو لو قال لها تتمرد عليه وتصير مشكله من جد .. فقال خليني اسكت لين ما القى لها حل زين ..
ابو شذى تراجع: خلاص ولا شي ..
شذى رجعت غرفتها بدون ادنى اهتمام
منيره: وراك ما قلت لها ؟


ابوشذى: مالك شغل .. انتي قلتي لي السالفه وانا اللي ادبرها واشوف متى افاتحها بالموضوع لا تحنين على راسي .. ويللا قومي جيبي لي الشاي
منيره وهي تتحلطم : ان شاء الله ..
ابو شذى يخزها وهي تقوم : وجع .. صدق من قال يامن شرى له من حلاله عله ..

غرفة شذى ..
كانت شذى تحووس بالغرفه تفكر كيف ممكن تقنع ابوها انها تروح لاريج.. المسكينه صار لها كم يوم تشتغل لوحدها وكل هذا عشان ابوها ما خلاها تروح .. وفوق هذا وذاك ما عدت عليها من زمان .. بالعاده اريج ما تغيب عنها يومين كاملين .. خافت عليها يكون صاير معها شي قررت تروح لابوها وتقول له واللي فيها فيها ..
شذى: يبه
ابوشذى: خير
شذى: تسمح لي اروح لاريج .. من زمان مارحت لها
ابوشذى: وشو له
شذى: قلت لك يبه صار لي زمان ما شفتها ابي اتطمن عليها
ابوشذى وهو يكمل فطوره ويأشر لها بيده : روحي ...
شذى حمدت ربها انه وافق بدون ما يطلع روحها .. غيرت ولبست عبايتها وراحت بسرعه لبيت اريج

بيت اريج ..
رنت شذى الباب لين فتحت لها موضي
موضي تتخصر: يا قاعدين يكفيكم شر الجايين
شذى بلطف: شلونك خالتي
موضي بعصبيه: تخلخلت عظامك بلا ..
شذى ياصبر ايوووب: خالتي وين اريج
موضي: بغرفتها نايمه جعلها ماتقوم
شذى استغفرت ربها : ليش وش فيها نايمه للحين
موضي: تعبانه .. عساها من هالحال واردى .. وراحت عن الباب
شذى خافت على صديقة عمرها .. وراحت بسرعه لغرفتها ..
لقت اريج وجهها احمررر وعيونها مورمه .. حتى الورم باين وهي مغمضتها ..
شذى قربت منها وقومتها بهدوء: اريج حبيبتي .. وش فيك ..
اريج فتحت بشويش .. ويوم استوعبت انها شذى حاولت تتعدل بجلستها
شذى : خليك خليك زي ما انتي قاعده .. وش فيك حبيبتي تقول لي موضي انك مريضه
اريج ابتسمت : لا ابد ..
شذى بنظره : اقول لك وش فيك تكلمي وربي قلقتيني ..
اريج ببساطه : ابوي توفى
شذى انصدمت: ايييييييييييييش
اريج: اللي سمعتيه ...
شذى: متى .. ووينه الحين وكيف عرفتي اصلا؟
اريج: ابد يا ستي .. من 5 ايام جاني اتصال من واحد من اصحاب ابوي اللي كان مسافر معاه .. وقال لي انو ابوي بالغ بالشرب ذاك اليوم وسوى حادث وهو يسوق السياره ..
شذى ضمت اريج وقالت بعيون مدمعه: عظم الله اجرك
اريج بهدوء: اجرنا واجرك
شذى: طيب ليش ما قلتي لي .. ووين العزا وليش ما فتحتوا له ..
اريج : انتي تعرفين ابوي ماله احد يحبه .. فتحتنا له عزا بس محد جا .. وكمان انا مرضت يوم دريت .. ولا قدرت اتحرك من فرشتي ..
شذى حزنت على صديقتها .. صار لها ايام تعاني لحالها وهي ماتدري عنها ..
شذى وهي حاسه بالذنب: انا اسفه لاني قصرت معك هالايام ارووج .. بس انتي عارفه انو ابوي هنا ولا اقدر اطلع .. مقيد حريتي مره
اريج : لا حبيبتي لا تقولين كذا انا اصلا عارفه انك اختي واول من بيوقف معي .. وقفه حتى ما توقفها ذا النسره اللي بره بعزا رجلها
شذى : اي صح .. ما اشوفها حزنانه ولا شي
اريج: كان ودها تقلبها دي جي مو عزا من الوناسه .. تقول ترك لي 10 الاف ريال .. مطيره عقلها الفلوس .. حتى دمعه وحده ما ذرفتها .. ما الومها ما شافت معاه لو يوم واحد حلو
شذى نقدت عليها: في وحده تقول كذا عن زوجها ..
اريج: موضي ..
شذى وهي تطالعها : حبيبتي اريج .. انتي الحين المسؤؤوله عن حالك .. شدي حيلك عاد وابيك ترجعين توقفين من جديد على رجولك .. وتشتغلين عشان تسندين حالك .. شكلها مرت ابوك بتاخذ الفلوس وتهج وبتخليك بروحك
اريج:اكيد مايبي لها كلام .. هي بتطلع بتطلع بس توصلها الفلوس ..
شذى: عالعموم انتي مو بحاجتها .. وربي يعجل بنصيبك وتتزوجين واحد يعيشك معززه مكرمه ..
اريج : .......
شذى: يللا حبيبتي قومي خليني اسوي لك فطور .. وجهك متغيره الوانه .. من متى ما اكلتي الله اعلم .. وبعدين انتي مريضه يبي لك تغذيه
اريج : ان شاء الله .. وقامت مع شذى بصعوبه عشان تفطر ..
( صدق لا قالوا .. الصديق وقت الضيق )

بيت ابو بندر ..
وصلوا بندر وبدر والبنات البيت بالسلامه ..
استقبلتهم امهم من عند بوابه الفيلا بالتراحيب ..
ام بندر: هلا والللللللله بنور بيتي .. اللي غاب عني ..
الكل كان في حالة ذهووووول من كلام امهم ..ولا احد فيهم نطق حرف واحد ..
ام بندر: حبايبي انتووو .. يللا روحوا غيروا ملابسكم على بال ما يجهز الغدا ..
الكل:.....................
ام بندر : هوو وش فيكم ؟
بدر بهبال: يمه .. مين مات ؟
ام بندر: هووو بسم الله علينا .. محد مات ..
بدر: اجل؟؟
ام بندر: وش اللي اجل ؟
بدر حس انه عيب لو يقول لامه وش ذا الحنان والاهتمام اللي نزل علي فجأة فاضطر يقول: ولا شي ..
ديما تناظر ريما بعدم تصديق وريما تبتسم لها وتعطيها نظرة معناها
" قلت لك " ..
ام بندر نادت الخدم عشان يشيلون اغراض عيالها .. وقالت لهم يروحون يتحممون ويجهزون عشان يتغدون سوى .. وفعلا صار ..
الكل انصدم من تحول امهم المفاجيء ولا عرفوا كيف يتصرفون ..
وقت الغدا
ام بندر بخوف: بسم الله عليك ريما حبيبتي وش فيها يدك ؟
ريما : لا ابد بس انجرحت بقزازه
ام بندر: بسم الله عليك وعلى قلبك .. ما تشوفين شر حبيبتي
ريما : الشر ما يجيك
بدر يهمس لديما: ودي اسألها من هي ؟؟ ووش سوت بأمنا الصدقيه
ديما تضحك بشويش وقالت بنفس الهمس: وربي ماني مصدقه انو هذي امنا .. ودي اعرف وش سبب هالتغير المفاجيء..
بندر ماكان ياكل .. كان يلعب بالشوكه بصحنه
ام بندر: بندر وش فيك يالغالي ما تاكل ؟
بندر: لا ابد سلامتك .. افكر ..
ام بندر: بايش؟
بندر رفع حاجبه باستغراب .. وش اقول لها اقول اني افكر وش تبي هي من ورى التصرفات هذي ولا انطم ؟؟
بندر: افكر بدراستي اللي برجع لها ..
ام بندر: انشالله تروح وترجع لي بالسلامه واشوفك اكبر دكتور بالدنيا
بندر وهو يطالع صحنه : امين ..
وظلت امهم تعاملهم بحنان .. لمدة اياااام .. بشكل خلاهم ينرعبون منه لانه ماقد صار ..

بيت ابو ماجد ..
ماجد كان حابس نفسه بغرفته ما يطلع منها .. حاول يفكر بحل لمصيبته بس ما لقى .. ابووه .. وتاج راسه عزه وسنده بالدنيا يبي يحرمه من حب عمره .. مدري كيف هنت عليك يبه ..
توجه لغرفته وهو براسه موال يبي يغنيه ..
طق الباب .. وجاه الصوت
ابوماجد: ادخللللللللللل
ماجد: مساك الله بالخير يبه
ابو ماجد وهو يرجع يقرا الجريده اللي بين يدينه : هلا
ماجد وهو يقعد : يبه حبيت اكلمك بمضوع
ابو ماجد يلتفت عليه بعد ما حط جريدته على جمب والنظاره عليها : خير
ماجد: كل الخير انشالله .. يبه ممكن بس تأجل موضوع الزواج كم شهر
ابو ماجد قطب: وليش انشالله ..
ماجد: يبه انا ماني مستعد نفسيا الحين للزواج .. ياليت تأجل موضوع زواجي كم شهر بس على بال ما اتخرج واستقر بشغلي ذيك الساعه اللي يريحك ..
ابو ماجد : وانا ماني موافق .. املك على رنيم وسوي اللي تبي
ماجد فار دمه: ليش يبه وش مستعجل عليه ..
ابو ماجد: انت اللي ليش ماتبي تستعجل .. انت منت صغيره واللي قدك عندهم عيال .. ورنيم مابيها تطير لغيرك ..
ماجد : يبه افهمني .. مقدر اعيش مع انسانه ماني مقتنع فيها ..
ابوماجد: تراك صجيتني ولجيتني .. ما على لسانك غير يبه افهمني وافهمني ..
ماجد: لانك منت راضي تفهمني
ابو ماجد: وليش ماني راضي افهمك ؟؟ حمار انا ولا بزر
ماجد: محشوم يبه .. بس انا كان قصدي ..
قاطعه ابوه : لا قصدك ولا قصدي .. مابي اسمع ولا كلمه .. وجهز نفسك ترى كلها اسبوع وتملك ..
ماجد: يبه انت عارف اني برجع استراليا بعد الملكه بيوم ..
ابو ماجد: اي عشان كذا انا تقصدت اخليك تملك على رنيم قبل السفر .. عشان لما تكون هناك عند بنت ابليس تذكر بنت عمك اللي على ذمتك وما تتهور ابد .. وتذكر بعد انو سمعتها من سمعتك وسمعتنا وسمعة العايله كلها .. يعني لا تتهور وتسوي شي ندفع ثمنه احنا كلنا وعلى حسه تتفرق العايله ..
فهم ماجد قصد ابوه .. اللي هو انه ما يتهور ويحط اهله قدام الامر الواقع ويتزوج رانيا هناك ..
ماجد وقف بعصبيه : يعني مافي امل عشان اثنيك عن رايك ؟
ابو ماجد: ولا ربع امل ..
ماجد بقهر : عن اذنك .. وطلع من الغرفه والقهر ماليه
وكرهه وحقده لرنيم يزداد كل يوم ..

بيت ابورنيم ..
رنيم كانت مجهزة فستانها الاحمر اللي بتلبسه لملكتها .. كانت على اعصابها ..
ماهي مصدقه انها بعد حوالي اسبوع بتكون لحبيبها ..
ماجد بيكون زوجها ..

راحت لبلكونتها .. وصارت تطل على الحديقه الخضرا من فوق والهوا يلاعب شعرها الطويل اللي كانت فاكته ..
وقفت عصفورة صغيره على السور .. ابتسمت رنيم لرقة العصفورة .. راحت جابت لها موية بصحن صغير وحطتها جمبها عشان تشرب ..
بدت العصفورة تشرب ورنيم تتأملها .. وصارت تغني اغنية فيروز انا لحبيبي
انا لحبيبي وحبيبي الي
ياعصفورة بيضا لا بقى تسألي
لا يعتب حدا ولا يزعل حدا
انا لحبيبي وحبيبي الي
حبيبي ندهلي قلي الشتي راح
رجعت اليمامه زهر التفاح
وانا على بابي الندي والصباح
وبعيونك ربيعي نور وحلي
وانا لحبيبي وحبيبي الي ..
ضحكت على حالها .. يالله وش الحب ممكن يسوي بالانسان ..
شوي وصوت باب غرفتها يصدح بالارجاء من قوة الضربه اللي تعرضت لها
نقزت رنيم بقوة وطار العصفور .. توجهت بعيونها للباب عشان تشوف مين سوى كذا وكانت مشاعل ..
رنيم: خير مشاعل وش فيه ؟
مشاعل: الحين انا طالبه فستان من بره ولا وصل للحين .. ممكن تقولين لي وش ممكن اسوي
رنيم رفعت حاجبها: وش اسوي طيب.. وبعدين ليش مستعجله فيه وقت
مشاعل بعصبيه: اي وقت يابنتي مابقى حاجه .. وبعدين المصمم اللي انا متفقه معاه قال لي بالكثير بيكون عندك بعد يومين .. وفات ذا اليومين ودخلنا بالثالث وش اسوي ؟؟
رنيم سكتت يا كبر تفاهة اختها بس وش تسوي: طيب مافي مشكله انزلي السوق وجيبي لك الفستان اللي انتي تبينه
مشاعل طلعت عيونها: نعم ؟؟ انا اجيب فستان من هنا .. ومن سوق كمان .. خيييييييييير وش شايفتني
رنيم تتكتف: شايفتك سطحيه اكثر من اللازم .. مشاعل ش فيك .. انا العروسه ما سويت هذا كله .. البسي لك اي فستان حلو وخلاص .. وبعدين دولابك مليان فساتين جديده وكلها من بره ولا قد لبستيها بعد
مشاعل: الفساتين هذيك راحت عليها .. ابي جديد .. بروح اكلم ذا المصمم واوريه الشغل لانه انسان ما يحترم المواعيد
رنيم: يا مشاعل لا تسوينها سالفه خلاص .. اشتري لك فستان جديد او اطلبي جديد .. وهذا المصمم لا تتعاملين معاه مره ثانيه ..
مشاعل عصبت:افففف احر ما عندي ابرد ما عندك .. اصلا انا ما عندي احد بذا البيت يحس فيني .. طلعت ورزعت الباب بنفس طريقة دخلتها
رنيم: يااااارب اهديها بس واصلحها وفكها من ذا الغرور اللي هي فيه ..



"اليــــــــــــــــوم الموعــــــــــــــود"


يوم ملكة رنـــــــــــــيم وماجـــــــــد

فتحت عيونها الحلوة من الصباح الباكر .. وابتسمت احلى ابتسامه ممكن يشوفها انسان .. اليوم انا لك .. وانت لي ..
قامت بنشاط مع انها نامت متأخر .. مافي وقت للنوم اصلا ..
صلت لها ركعتين عشان ربي يبارك لها بيومها ..
دخلت عليها الخدامه
روز: مس رنيم تبغي شي؟
رنيم بمرح وتواضع : ومن له نفس ياكل يا روز ، ابي بس نساكفيه بليز
روز بباتسامه: اوكي مس .. وطلعت
صارت رنيم تدور محتاسه ماهي عارفه وش تسوي بالضبط .. قررت تروح تصبح على امها ..
بغرفة ام رنيم ..

رنيم طقت الباب وطلت : صباح الخير ماما
ام رنيم : هلا والله صباح النور يا احلى عروسه
رنيم استحت وراحت بسرعه باست امها وحضنتها: كيفك اليوم
ام رنيم: الحمدلله ماعلي
رنيم: فطرتي؟
ام رنيم: اي الحمدلله من قمت ..
رنيم: الحمدلله .. وقعدت تسولف معاها شوي عشان بعدها تقوم تشوف نفسها ..

بيت ابوماجد..
ماجد كانت نومته نفس قومته .. شي مررره نكد ..
اليوم بيكون لغيرها .. الله يسامحك يا اابوي بس ..
تجبرني على غيرها .. وانا اللي اتنفس هوى رانيا .. ليش كذا
كل هذا عشانها ماهي مننا .. ولا عشاني تعرفت عليها
الحين انا اللي بتزوجها وراضي .. ليش بس لييييش
قام واخذ له شاور طويل يهدي فيه اعصابه اللي تلفت .. طالع نفسه بالمرايا .. هذا ابد ماهو وجهي .. هده السهر والتعب ..
من متى وماجد شكله كذا .. اللي كان ومازال اوسم شباب العايله
لحيته طلعت .. وعيونه ذبلانه ..
مايبي يكشخ ..ماله نفس شي .. كل اللي يبيه قرب رانيا منه الحين
توجه للحمام - وانتو بكرامه- وحلق لحيته وضبط سكسوكته
دق جواله..
ماجد بدون نفس: هلا
بندر: يعع وش ذا الاخلاق .. يابوي ابتسم انت عريس
ماجد: ما يحتاج نضحك على بعض .. انت عارف انا وش موقفي بالضبط
بندر: طيب طيب لا يكثر هرجك ..
ماجد:............
بندر: عالعموم انا اتصلت عشان اشوف اذا انت هجيت ولا لا هههههههههههه
ماجد ضحك غصب عنه:هههههههههههههههههه لا والله ما بعد انهبلت تبي الوالد يقص رقبتي
بندر: اشوة انك عامل حساب احد .. بالعاده انت مالك غير اللي براسك تسويه
ماجد: هذا الوالد ماهو اي احد ..
بندر: زين .. انا بخليك الحين وانشالله نتقابل المغرب
ماجد: ان شاء الله .. يللا فمان الله
بندر: مع السلامه ..

باقي البيوت كانت بحالة استنفااار .. اول بنت بتتزوج من العايله رنيم .. عشان كذا الكل كان مبسوط وفرحان .. وقرروا البنات كلهم يروحون يجهزون عندها


على بعد العشا .. الكل كان جاهز والوضع تمااااام من كل ناحيه
الدي جي جاهز .. والمعازيم بدوا يوصلون من صاحبات رنيم ومشاعل وام رنيم ..
كان كل شي على اتم وجه ..

بغرفة رنيم ..
رنيم كانت جاهزة .. ولا احلى بفستانها الاحمر العذاااااااب ومكياجها الرايق والروج الاحمر الجريء
كانت ولا احلى ..
دخلت عليها امها وباستها وسمت عليها وصارت تدمع
رنيم عيونها صارت تهدد بالنزول: ماما لوسمحتي لو بكيتي انا ابكي
ام رنيم تسمح دموعها: لا تكفين الا دموعك .. عشان يحوسنا ماجد
رنيم استحت من طاريه
ليان: ياسلاااام يا بخت اخوي فيك والله طالعه تجننييييييييييين
ايان برجه : اخوي بيستنزل علينا اليوم .. بيفلللل امهاااااا
ضحكوا البنات على رجتها .. وكلها شويات وجا ابو رنيم ومعاه الكتاب
لثواني رنيم تأملت توقيع ماجد .. توقيعه واثباته على انه بيكون لها ومعاها على طول
ابورنيم: يللا يابنتي سمي بالرحمن ووقعي
رنيم ناظرت بنظرات ابوها الحنونه وسمت بالله ووقعت
وامتلت الدنيا بالزغاريط والتموا البنات حول رنيم وباركوا لها .. وهي الدنيا ماهي سايعتها ..


عند الرجال..
دخل ابورنيم ومعه توقيع رنيم قال لماجد: مبروك يا ولدي..
الكل بارك لماجد .. اللي كان حاسس انه ماهو بالدنيا ..
تباركون لي على ايش ؟؟ على وفاتي ؟
على حياتي اللي انتهت بحكم من ابوي ..
ااااه يالقهر بسسسسس ..
ابوماجد: يللا عاد يابو رنيم.. ناد لنا العروسه خلنا نلبسها الشبكه .. ونخليها تقعد مع زوجها
ابورنيم من فرحته ما انتبه انو الطلب جاه من ابو ماجد مو من ماجد نفسه عشان كذا ما قال شي غير : ان شاء الله ..
وراح نادى رنيم .. اللي ماكان ودها ابد تتحرك من مكانها .. بس هذي فرصتها انها تشوف حبيبها عن قرب .. وتقعد معاه .. على قد ماهي خجلانه منه ومستحيه الا انها ماقامت تحس.. احساسيها من جوة هي اللي تحركها .. وتقود رجلينها لمكانه .. المكان اللي بيجمعهم لوحدهم .. لاول مره بالحياه بعد ما انكتب لهم انهم يكونون " زوجين"

اعمام رنيم باركوا لها هي وماجد ولبسوها الشبكه وكل شي ..
وجا الوقت اللي بيكونون فيه لحالهم ..
رنيم كانت قاعده بعيد عن ماجد .. وعيونها بالارض من القلق والحيا .. اما ماجد .. ما كلف نفسه انه يرفع عينه عليها ..
عدى على ذا الوضع بينهم ربع ساعه
رنيم استغربت الوضع .. حتى مبروك ما قال لها ..
رفعت عينها له بشويش وشافته سرحان .. ويحرك يده بتوتر .. شوي ومسك راسه بقوة ورنيم خافت عليه
قالت بهدوء: ماجد
ماجد ما استوعب الصوت اللي سمعه .. فيه عذووبه وحنان ماقد سمعهم .. رفع راسه لها بشويش وشاف شي ثااااااني ..
ملاك قدامه ..
هذي رنيم !!! تغيــــــــــــــــلات
كبرت واحلـــــــــــــوت ..
بس مافي امل !! ما يحرك هالقلب غيرها ..
بس البنت هذي جمالها يذوب القلب .. فملامحها هدووووء ماقد شفته
كل هذا كان يدور ببال ماجد للحظات من سمع صوتها
رنيم نادته ثاني: ماجد ..
ماجد : هلا
رنيم : انت تعبان ؟
ماجد فهى: هاا
رنيم: انت تعبان ؟ محتاج اجيب لك مسكن ؟
ماجد بدفاشه: وليش
رنيم سكتت شوي : بس شفتك تمسك راسك خفت تكون مصدع او شي
ماجد وهو يصد بنظره عنها: لا
رنيم:.......
ماجد وقف: عن اذنك
رنيم وقفت معاه وسكتت شوي: اذنك معك ..
طلع ماجد وخلاها ..
سكتت رنيم .. وصارت تناظر خياله وهو يطلع من المجلس ..
طلع بهدووووء ..لكنها حاسه جواته براكين ..
قعدت رنيم بهدوء على اقرب كنبه .. وسرحت
ليش كذا ؟ حتى ما قال لي مبروك .. ليش كان شكله متوتر ..
وقالت وهي تطلع له عذر.. اكيد انه مرهق وتعبان .. الله يحميه يارب
( ياعذابك يارنيم .. الله يكون بعونك دام هذي اولها )
وشوي وطلعت عشان تشوف المعازيم .. بس عقلها وقلبها وبالها مع اللي ملكه لها من سنين
مـــــــــــــــــــــــاجد ...


مع حبي / هاجس ..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ






الجزء الخامس عشر

ماجد ماذاق طعم النوم ابد .. يفكر برانيا .. يحس انه ظلمها بزواجه من رنيم ..كيف بيواجهها بالواقع ويقول لها .. يقول لها انه خلاص صار لغيرها .ز
وانو احلامهم طارت بالهوى بغمضة عين
ما يقوى .. مايقوى ردة فعلها .. هو متأكد انها تحبه .. او عالأقل عارف هالشي ..
تقلب بفراشه .. يحاول ينام .. بس ماش النوم مجافيه ..
طلع جواله وصار يقلب بصور رانيا .. يتأملها وعلى شفايفه احلى ابتسامه ..
دخل على البروفايل حقها بالبلاك بيري وصار يشوف وش كاتبه ..
دخل حاول يحاكيها .. بس الكلام ما يوصل ..
كان وده يكسره .. حتى ابسط الكلام ماهو قادر يوصل له لها
غمض عيونه .. وجت على باله رنيم ..
بلبسها وتألقها اليوم .. البنت جميلة وراقيه ..
احس اني ظلمتها .. بس بثواني تغير باله ..
لا ما ظلمتها ولا شي .. الا تستاهل .. محد قال لها توافق علي وهي ماتعرفني اصلا .. كل اللي تعرفه عني اني ولد عمها ..
ضحك باستخفاف .. وانا ليش افكر فيها الحين .. خليها .. وتتحمل مايجيها ..
غمص عيونه عشان بكره وراه سفر طويل ومتعب .. عالاقل اذا مانام يريح جسمه شوي ..

ومن جهة ثانيه .. رنيم اللي ما قدرت تغمض لها عين .. مو من القلق .. الا من الوناسه والفرحه ..
اااه بس يا ماجد .. والله وتحقق مناي وحلمي .. وصرت لك وانت لي
وهي تردد بينها وبين نفسها ...


خلاص اليوم ياقلبي تحدد حلمي الوردي
حبيبي جالس قربي وكلي شوق وولهان
احس الفرحه تغمرني يا ايام الشقا عدي
واحس اللهفه تحرقني مع اني حيل بردان
احس بصدق إحساسه يقول إنه حفظ عهدي
عرفت إن الوفا ساسه وصان الود ماخان
احبه واعشق جنونه ونذرت لدنيته ودي
ودنيايا غدت دونه مثل بيت بلا اركان
حبيبي تدري في بعدك وقف لي اليأس متحدي
ولامنه طرا طيفك لعنت ابليس واعوانه
تخيل ياغلا روحي وقوف المجتمع ضدي
خسرت الكل لكني مع الخسران كسبان
أبي تعرف غلا خلٍ وقدره في الهوى عندي
أبي تلمس كبر حبٍ رجح في القلب ميزان
أبي منك وعد تبقى تظل باقي العمر حدي
ولك مني عهد ابقى لحبك أوفى إنسان

** منقوول **


بيت ابومشعل..

كان الكل يفطر ومتجمعين بغرفة الطعام يفطرون عشان يجهزون للدوامات ..

الهنوف كانت توها تنزل من غرفتها ودخلت عليهم وبوزها شبرين ..
ابومشعل: يالله صباح خير .. وش ذا الاخلاق يابنتي
الهنوف: بابا مابي اروح المدرسه
ام مشعل: مافي غياب
الهنوف: وانا قلت ابي اغيب الحين ؟
ام مشعل: ماتقولين ابي اغيب الا وانتي ملحقتها بماني رايحه
الهنوف: طيب مافيني حيل
مشعل: طبعا مافيك حيل وانتي امس بالملكه ببيت عمي لين اخر الليل
الهنوف: ياخووي الدي جي ماكان يتفوت .. بصراحه تحسفت اني طلعت
مشعل: قومي بس يللا بلا كلام فاضي .. خليني اوديكم بطريقي
دلال: فدييييتك والله .. اجل بتتعنى عشاننا
مشعل: كم دلوول وهنوو عندي انا .. يللا بالاذن يمه ويبه
ام مشعل واو مشعل : اذنك معك ..
الهنوف بزهق: يعني لااااااااااااااازم اروح
ام مشعل: اي لازم يالله قدامي
الهنوف وهي تسحب رجلينها: يااااااااااااااااربي...



بيت ابو بندر ..
ريما كانت واقفه تفطر على السريع ..
ام بندر بحنان وهي تمسكها من كتفها : اقعدي يا ماما كملي فطورك على رواق
ريما بابتسامه وهي تعودت على حنان امها المفاجيء طول الفتره هذي: لا الحمدلله .. ابي اروح بدري اليوم
ام بندر : هذا اكل حبيبتي ؟
ريما: صدقيني ماني جوعانه مره .. هذي تصبيره وان شاء الله بفطر زين بالجامعه .. وبعدين ديما ستناني بالسياره والله لا تطير رقبتي لو تأخرت عليها زياده
ام بندر: اوكي حبيبي على هواك .. وقعدت عشان تفطر
ريما انبسطت موووووت .. ماقد حست بالفرحه هذي ابد .. ماقد حست بحنان الام ..
اخذت كتبها بيدها وباست راس امها : توصين على شي ؟
ام بندر: ابي سلامتك
ريما: الله يسلمك .. يللا مع السلامه ..
ام بندر: الله معكم .. راحوا عيالها دواماتهم وام بندر قعدت سرحانه تفكر..
نزل بندر : صباح الخير
ام بندر: صباح النور والسرور ..
بندر يحب راس امه : كيف اصبحتي
ام بندر وهي تشرب من قهوتها: الحمدلله .. اقول بندر
بندر وهو ياكل: سمي
ام بندر: اممم ابوك متى بيرجع ؟
بندر : مدري للحين..
ام بندر: وانت يمه متى طيارتك؟
بندر: العصر ان شاء الله .. بس بقوم من الحين اعدي على ماجد عشان نجيب اغراض ناقصتنا ونروح المطار على طول
ام بندر: الله يرجعك لنا بالسلامه يمه
بندر: الله يسلمك يارب ..


بالجامعه ...
دلال: يااااااااااااي بنات من يصدق باقي لزواج مشعل اقل من شهر ؟
ريما: انا ماني مصدقققه .. اخيرا مشعل انحلت عقدته
دلال ما كانت حابه تقول للبنات انو مشعل رافض اثير عشان ما يرحمونها ويشفقون عليها : اي الحمدلله انحلت
ليان بحماس: واي مطربه بتجيبون ؟؟
دلال: امممم مدري والله .. ماما حاطه ببالها اكثر من مطربه عليهم الكلام ..
ريما: وربي انوااااااع الحمااااااااااااااس .. عقبال ما نتحمس لزواجك ليان
ليان بابتسامه: لا وييين .. باقي لنا حوالي 6 شهور ..
دلال: وليش كل هالمده يعني
ليان: على بال ما يخلص بيتنا من البنا وكذا ..
دلال وهي تضمها: الله يوفقك حبيبتي
ليان: اميييين يارب ..
مرت تهاني من قدام البنات وعطت دلال نظره .. وتأففت بصوت مسموع وكملت مشي
ريما وهي رافعه حاجب: وش فيها هذي
دلال بعدم اهتمام: مدري عنها .. شكلها مريضه الله يعافيها ولا يبلانا ..
ليان: متى بتفكك من شرها
دلال: مادري عنها .. اصلا ما فرقت معي .. لا قامت ولا قعدت عندي
ريما: اي كفووو .. خليك كذا مع ذا الاشكال ..
وظلوا البنات يسولفون عن زواج مشعل لين جا وقت محاضرتهم وقاموا


الظهر ..
بندر: ها ماجد خلصت من اغراضك كلها ؟
ماجد: اي
بندر: طيب ما نسيت شي ؟
ماجد وهو يناظر بندر بتفحص : شي مثل وشو
بندر: يعني مثلا تسلم على زوجتك
ماجد : اي زوجه
بندر طلع عيونه: وش بلاك انت انهبلت اللهم يا كافي.. زوجتك .. رنيم بنت عمنا ..
ماجد: وش فيها رنيم ؟
بندر: منت مسلم عليها ..
ماجد: لا ..
بندر: ليش طيب ؟
ماجد: مابي .. كيفي .. ابي اروح الحين لرانيا ..
بندر: رانيا اللي جاحدتك من 3 اسابيع ولا ترد عليك
ماجد مارد عليه بس عطاه نظره تكفي تبين له وش قد هو معصب بذا اللحظه
بندر: وش ذا النظرة .. قلت شي غلط انا ؟
ماجد: لا ابد .. حاشاك .. انا اللي قلت مو انت ..
بندر: خلاص اجل لا يكثر وتسوي فيها زعلان ..
ماجد:.............
بندر يكلم السواق : نجيب .. روح بيت عمي حمد
ماجد بقوة: لااااا .. عالمطار على طول
بندر: ياخي هذي زوجتك .. يعني لها عليك حق
ماجد: مالاحد علي حق..مو ابوي غصبني .. خليه هو اللي يروح يطبطب عليها ويمسح دمعتها ويودعها عني .. كني ناقص انا هبال حريم
بندر انقهر منه مرررره وسكت ولا رد ..


باستراليا ..
العلاقه بين رانيا ونواف تطورت مررررة .. وصارت تقريبا تجمعهم علاقة حب .. ورانيا ما قالت لنوااف عن ماجد ابدا ..
كانوا الاثنين يتمشون بمول
رانيا بدلع: نواف حبيبي ..
نواف: ياعيووون نواف
رانيا خقت : تسلم لي عيونك .. امم وش رايك بالساعه هذي؟
نواف: اي وحده هذي حبيبي السوده ؟
رانيا : اي
نواف: تجنننننن .. بس مو هي اللي تحليك .. يدك تحليها
رانيا حست انها طااااايره بالسما .. صحيح ماجد كان يدلعها ويجيب لها اللي هي تبي .. بس ماكانت تحب انه يحبها كل هالحب ويركض وراها . اما نواف يدلعها باعتدال .. وممكن حتى يزعل عليها ويخانقها ولا يجيب لها اشياء غاليه .. وبدون حتى ما يعطيها اعذار .. وهي قابله ..
رانيا :الله لا يحرمني منك حبيبي
نواف: ولا منك يارب.. بس مارح اجيبها لك الحين .. ننتظر مناسبه واهديك اياها وش رايك ؟
رانيا وافقت وبدون تردد .. اما لو كان ماجد كان ورته الشغل وسوت له فضيحه لين يجيبها ..
نواف: يللا حبيبي عازمك على ايس كريم ..
رانيا :من عيوووني ..

اليوم الثاني ..
يوم وصول بندر وماجد استراليا بالسلامه
بندر دخل وشهق: اللللللللله ياخذ شيطانك يا لؤي
ماجد : وش فيك ؟
بندر: انا قايل له يجيب لنا احد ينظف الشقه .. بس سحب علي .. بالله شوف هالغبار اللي فيها كننا بطعوس الثمامه
ماجد:ههههههههههههههههههههه ..
بندر: والله لا احووووسه حووس .. الحين وين ننام ؟
ماجد: بسيطه انت رتب هنا وانا بطلع ولا جيت رتبت الباقي
انصدم بندر: وين بتروح ؟؟
ماجد: وين بروح يعني ؟ عند حبيبتي رنووش
بندر: توك واصل يا رجال عين من الله خير ..
ماجد:ماني قادر اصبر شهر وانا بعيد عنها .. ماني قادر اصبر .. بروح الحق عليها قبل لا تروح الجامعه ..
بندر وهو ينفض الكنبات: رح رح الله معك ..
ماجد طلع قبل لا يوقفه بندر ويسمعه موشح ..

وقف ماجد سيارته عند العماره اللي متواضعه اللي ساكنه فيها رانيا..
وقف عند شقتها ورن الجرس اكثر من مره بس ماجاه الرد ..
ماجد: غريبه .. وين بتكون هالصبح يعني.. معقولة تكون بالجامعه .. قرر يطلع الحين يروح البيت وينام لانه مرهق وبالليل بيرجع لها ..
شاف البواب بوجهه وسأله عنها .. قال انها طلعت من الصبح ..كمل ماجد طريقه لسيارته
ماجد حرك سيارته من هنا .. وسيارة نواف توقف من هنا
رانيا : احلى فطور وربي
نواف يمسك يدها ويبوسها: اهم شي تكونين انبسطتي حبيبي
رانيا :واااااايد انبسطت
نواف: الحمدلله
رانيا وهي تشيل شنطتها : اوكي حبيبي دير بالك على روحك وانل ان شاء الله برد احاكيك انزين ؟
نواف: اووكي ..
رانيا : باااي
نواف: بايااات ..
رانيا قابلت البواب بوجهها وقال لها انو في احد سأل عنها
رانيا : who?
البواب: i'm not sure mam .. but he asked some questions about u
رانيا استغربت: how does he look like?
البواب: he's tall , and he has kind of a drak skin .. his hair is kind of tall
رانيا انصدمت : هذا ماجد !! شيسوي هني ..
البواب مافهم: what ??
رانيا : never mind .. thx anyways
وطلعت لشقتها وهي ماليها القهر ..
رانيا: شرجعه هذا .. مررره مو وقته .. يعني الحين شنو ؟ ماعادني مقابله نواف .. كان امووت ..
وقعدت تفكر بالمصيبه اللي حلت عليها .. بعدما كانت مرتاحه على قولتها


بيت ابو ماجد ..
كانت ايان تتمشى بالبيت بطفش .. وليان كانت تتقهوى مع امها ويسولفون
ايان فجأة: اففففففففففف
ام ماجد:هووو تعوذي من ابليس وراك تتأففين ؟
ايان: ماما طفشانه
ام ماجد: وش اسوي لك يعني
ايان: مدري .. سكتت شوي بعدين قالت .. ممكن اطلع ؟
ام ماجد: وين بتروحين يعني ؟
ايان: اي مكان .. وخطر على بالها مكان وصرخت فيه بسرعه
ايان: بروح عند شهههههد
ام ماجد: روحي ..
ايان صارت تنقز من الوناسه .. اروح عند شهد يعني اكيد رح اشوفه ..
ابووو الونااااااسه ..
وراحت تدق عليها وقالت لها شهد الله يحييك ..

بيت ابوطلال

شهد : حي الللللللللللله ايان القاطعه
ايان: انا القاطعه ولا انتي يالشينه .. لا بالمزرعه ولا حتى ملكة اخوي
شهد : معليش حبيبتي .. بس تعرفين وقت المزرعه كان ابوي تعبان ويوم الملكه كانت في عزيمة مره كبيره للعايله ..
ايان: سامحتك بس لا تعيدينها ثاني
شهد: هههههههههه امرك ..

نزل طلال من الدرج على الصاله على طول
طلال: السلام عليكم
خفق قلب ايان بقووووووة من شوفته
ايان وشهد: وعليكم السلام
طلال: اوووه ايان هنا .. وانا اقوول ليش البيت منور
ايان استحت: تسلم هذا نوررك والله
طلال وهو يناظر بصحن الفطاير اللي قدامه : ماشاء الله .. وش هالفطاير
شهد: هذي ايان جايبتها
طلال: جايبتها ولا مسويتها ؟ ويغمز لها
ايان ذااابت
شهد: هههههههههههه ايان وجه مطبخ بالله .. لا جايبتها جاهزة
طلال اخذ له وحده واكلها وهو يتلذذ : اللللللله تسلم يد اللي جاب ونقى
ايان فهت عليييييه .. وشهد حست انه زودها كالعاده
شهد : احمم .. الا انت وين رايح ؟
طلال: بروح للشباب .. تبين شي ؟
شهد: اييييه ابي مقفاك
طلال: افاااااا ليييييييش وش سويت ؟
شهد: ياخي روح خلنا نعرف ناخذ راحتنا
التفت طلال لايان ولقاها محمممممره وتناظر الارض ابتسم على برائتها
طلال: طيب اسفين عالازعاج ..
شهد: يللا فارق
طلال: هههههههههههههه طيب مصيرك يوم تجين وتطلبين مني طلب وارده بخشتك
شهد: لا جا ذاك اليوم فرج ورحمه ان شاء الله
طلال: يللاا بااااااااي
البنات : باااااي
شهد: سوري
ايان : لا وش دعوه ..
شهد : تعالي نطلع فوق ..ابي اوريك شي ..
ايان: اوووكي ..

بغرفة شهد ..
شهد توجهت لمكتبه صغيره .. فتحت دولاب المكتبه وطلعت منه البوم كبير ..
ايان: وااااااااو وش هذا ؟
شهد: هذا يا حبيبتي البوم اصور العائله .. وحبيت اوريك اياها بدال ما احنا قاعدين كذا ..
ايان فتحت الالبوم وبدت تشوف الصور بحماس وفضول: ياااااااااااي شهووده مين هذا؟
شهد بابتسامه : هذي بنت عمي اسراء ..
ايان: ما شاء الله .. جميله
شهد: تسلمييين ..
ايان بصدمه : مو معقووووووووووووووووووول
شهد:هههههههههههههههه
ايان:هذي مامتك ؟؟
شهد: ايوة
ايان: يالللله مره حلوة تصدقين .. ما تغيرت كثير بس هنا شكلها اصغر
شهد: اي ماما ما تغيرت كنها هي
ايان عدت على باقي الصور .. صور بنات وشباب العايله مصورين مع اخوها طلال .. وايان كلما وقفت عند صورة فيها طلال تسرح فيه شوي .. تعمل نفسها تتفرج على الباقي بس هي عينها مركزة على طلال وتفاصيله ..
شهد: ايان .. وش فيك علقتي على ذا الصورة
ارتبكت ايان وبدت تصرف : لا ابد بس ابي اطلع الفروق السبعه بين اخوانك وعيال عمك
شهد: ههههههههههههه طيب يختي .. انا بروح اقول لهم يجيبون لنا عصير,, عن اذنك .. وطلعت
ايان: اووووكي .. ورجعت تكمل تفرجها على الصور ..
لين وقفت على صوره حلوة لطلال مووووت .. كان فيها لابس ثوب وشماغ .. مرسم وطالع جناااان .. ماقد شافته بالثوب دايم تشوفه ببدل .. يازييييييييييينه
بدون ماتحس اخذت الصورة من الالبوم وحطتها بشنطتها وسكرت عليها ..
شوي ودخلت شهد .. وعملت ايان نفسها تقلب بالصور ..
شهد تقعد جمبها: هاا وين وصلتي ؟
ايان: ابدا والله خلصت
شهد : وش رايك بافراد عائلتي ؟
ايان: والله يهبلوووون ما توقعتهم كذا حلوين ..
شهد: طلعا حبيبتي احنا احفاد طلال ال.... مو حي الله
ايان باهتمام: جدك كان اسمه طلال ؟
شهد: اي .. ابوي سمى طلال على اسم جدي الله يرحمه
ايان: الله يرحمه ..
شهد تاخذ الالبوم وترجعه مكانه: طيب وش رايك يابطه نشوف لنا فلم
ايان : فكره الييييييمه ..
شهد: عندي مجموعة افلام جديده بطللله .. تعالي ننقى سوى
ايان قامت وراها: يللا ..
وكملت ايان سهرتها عند شهد .. وانبسطوا
وايان اول مارجعت البيت حطت صورة طلال بدفتر خاص فيها مستحيل يوصل ليد احد .. وصارت تتأملها كل يوم وكلما جتها فرصه



بيت ابو رنيم ..

رنيم قامت من النوم وهي نشيطه ومبسوطه عالاخييييير .. غسلت وجهها ووقفت قدام مرايتها تمشط شعرها الطويب وهي سرحانه بحبيبها .. صحيح مبسوطه بس انها حاسه بخيبة امل ... كانت تحسب انو ماجد بيكلمها الليله الماضيه بس خيب ظنها ولا دق .. وهي مستحيه تدق عليه ..
عطته عذره وقالت اكيد انه مشغول بالتجهيز لسفرته ولا ايش ممكن يمنعه عني .. واكيد بيكلمني قبل لا يسافر
راحت غرفة امها وشيكت عليها لقتها نايمه .. باست راسها وسكرت الباب وطلعت .. نزلت للصاله تتفرج على التلفزيون على بال ما يجهزون لها الفطور ..
رن جوالها وكان المتصل دلال
رنيم: الوو
دلال: هلاااااااا والللللللللللله بالعرووووووسه
رنيم: هههههههههه توني وش عروسته
دلال: بلا توني بلا قلة حيا .. خلاص صار اسمك متزوجة ..
رنيم:ههههههههههه وش ذا الرجه على الصبح ما خبرتك كذا
دلال: مدري يختي احس فيني نشاط زايد اليوم على غير العاده
رنيم: وقلتي تطلعين ذا النشاط والطاقه فيني اجل هاا ههههههههههه؟
دلال: لاااااا مالت عليك هذا وانا ووجهي ابي اصبح عليك واسمعك صوتي عشان يكون يومك ولا احلى
رنيم بحلم ولهفه: انا ايامي كلها بتكون ولا احلى لاني انكتبت زوجته وله
دلال: اخخخخس يا رنيم .. والله وصرنا نحب
رنيم: هههههههههه اسكتي واللي يرحم والديك ما تعرفين شي انتي
دلال: هههههههههه طيب طيب سكتنا .. المهم وش تسوين الحين منتي مداومه ؟
رنيم: لا حبيبتي اليوم off ماعندي دوام
دلال: يا بختك والله .. وسعي صدرك اجل قد ما تقدرين اليوم
رنيم: ههههههههه لا توصين حريص .. انتبهي على نفسك يا امورة
دلال: اوووكي ولا يهمك .. يللا انا استأذن الحين لأنو وراي محاضره بس حبيت اتطمن عليك
رينم: تتطمن عليك العافيه حبيبي
دلال: الله يعافيك يللا باااي
رنيم: بااي ياقلبي ..
قامت رنيم عشان تفطر واخذت قهوتها عشان تكملها بالصاله قدام التلفزيون .. نزل ابوها وصبح عليها
ابو رنيم :هااا كيف عروستنا اليوم ؟
رنيم: الحمدلله ماعلي بخير الله يسلمك ..
ابورنيم : وكيف ماجد ؟ عسى ما تعب بسفرته ؟
رنيم عقدت حواجبها: اي سفره؟
ابو رنيم: سفرته لاستراليا .. وش فيك وانا ابوك نسيتي انه بيسافر
رنيم بهتت: ماجد سافر؟
ابورنيم : اي سافر .. ليش ماعندك خبر؟
رنيم: هاا .. الا الا عندي .. بس اعذرني بابا تنحت
ابورنيم: من قل النوم وانا ابوك .. ولا وش مصحيك من ذا الوقت انتي
رنيم: شبعت نوم قلت انزل تحت اغير جو الغرفه ..وقفت وقالت : عن اذنك بابا
ابورنيم: وين وانا ابوك ماشبعت منك
رنيم وهي تحط كوب القهوة حقتها على الطاولة القزاز اللي قدامها: ابد يالغالي بس بروح فوق اذاكر لي كلمتين قبل ما تجي الامتحانات
ابورنيم : طيب يالغاليه .. الله يوفقك يااااااااارب
رنيم: امين يارب .. وتوجهت للدرج الفخم لغرفتها ..
قابلتها مشاعل بنص الدرج : صبحي طيب
رنيم بدون ما تطالعها: صباح الخير
مشاعل كشرت : صباح الكآبه .. نزلت وقعدت عند ابوها
مشاعل بدلع : صبااااح الخيييييير داااادي
ابورنيم : ياصباح الانوار .. كيف نمتي وانا ابوك
مشاعل: مانمت اصلا كنتت مواصله
ابورنيم: كذا تعب عليك حبيباي
مشاعل: لا تعب ولا شي .. بالعكس خليني اونس نفسي
ابورنيم: ومتى ناوية تكملين دراسه ؟
مشاعل: بصراحه بابا .. مالي نيه
ابورنيم تضايق: ليش حبيبتي .. معقوله تقعدين على شهادتك الثانوية .. حراام .. وش تبين اي جامعه واي تخصص وانا لك
مشاعل: من جد بابا مالي خلق مذاكره وقرف جامعه وحوسه .. انا كذا مرتاحه .. يمكن اغير رايي فجأة واقول لك تسجلني
ابو رنيم ماحب يضغط عليها زياده : براحتك .. بس لا تنسين مافي شي اهم من مستقبلك .. وانا وامك مو دايمين لك
مشاعل راحت جلست جمب ابوها وحضنته بدلع: لا تقول كذا .. الله يخليك لي ولا يحرمني منك ياااااارب
ابو رنيم ابتسم بفرح لبنته .. يموت عليها وعلى دلعها عليه : ولا يحرمني منك ولا من اختك يا كل حياتي انتو ..


غرفة رنيم ..
رنيم ضاق صدرها لما عرفت انو ماجد سافر بدون ما يودعها ولا يقول لها كلمه حتى
رنيم: مايبي يكلمني .. يرسل لي مسج على الاقل.. ماجد ماهو طبيعي .. مدري ليش.. من خطبني وانا حاسه بالشي هذا .. يارب بس خيب ظني ومايكون سبب خطبته لي شي كبير .. يارب .. مابي انصدم فيه وانا اعشقه .. حاولت تتناسى الموضوع ومسكت لها رواية تقرا فيها على البلكونه .. وهي بالها ماهو مع الرواية ابد .. تقرا ولا تدري وش السالفه اصلا .. بالها مع اللي اخذلها قلبها وعقلها من سنين ..



بيت ابو بندر

قامت ريما من غفوتها بعد مارجعت من الجامعه على المغرب.. استغفرت ربها لانو فاتتها الصلاة صلت العصر والمغرب وغيرت لبسها .. لبست لها فستان صيفي بنفسجي وخلت شعرها على طبيعته وحطت طوق لونه بنفسجي بعد ماكحلت عيونها من جوة وحطت قلوس ..
نزلت تحت لقت ديما قاعده جمب سلطان وبيدها كتاب وبدر قاعد يقرا جريده
ريما: السلام عليكم
بدر وديما : وعليكم السلام
دينا: بدري وش هالنوم ؟
ريما وهي تقعد جمبها بمكان سلطان بعد ما اخذته بحضنها : والله مدري وش جاني فيني تب ماهو طبيعي .. اليوم كان بجد كرف
ديما: الله يعينك
ريما تناظر بدر اللي منسجم بالجريده : بدووووووور
بدر التفت عليها :هلا والله .. صح النوم
ريما:صح بدنك .. اقول بدر كلمك بندر اليوم ؟
بدر وهو ما شال عينه من على الجريده: اليوم ماكلمني بس كلمني امس لما وصل
ريما: قهر دق علي بس كنت نايمه .. ونسيت ادق عليه
بدر: معليش نكلمه بعد شوي
ريما : اوكي ..
قعدوا فتره على قعدتهم هذي .. لين انفتح الباب الامامي للفيلا ودخلت امهم
ام بندر: السلام عليكم
الكل: وعليكم السلام .. قاموا عيالها احتراما لها وباسوا راسها ورجعوا اماكنهم
ام بندر وهي تشيل عبايتها وتناولها الخدامه : كيفكم ؟
الكل: الحمدلله
ام بندر جلست على اقرب كنبه وهي بكامل اناقتها وحطت رجل على رجل واشرت للخدامه عشان تروح : سلطان حبيبي
سلطان :..............
ام بندر: سلطان حبيبي تعال لماما
سلطان رفع نظره لامه وصد عنها وحط وجهه بحضن ريما مايبي يشوفها
ريما بتوبيخ : سلطان عيب .. هذي ماما رد عليها
سلطان والعبره خانقته : مابي هي بتضربني اثلا هي ما تحبني .. ونزلت دمعته
ريما حن قلبها على اخوها .. اللي شافه من امه ماهو قليل .. هما كان ابوهم ينتبه لهم يوم كانوا قده بس اختفى ابوهم عنهم بعد ماكبروا شوي .. وهو مسكين اكلها وهو صغير
ام بندر حست انو مافي فايده يجي لها سلطان والتفت على بدر
ام بندر : بدر
بدر: سمي
ام بندر: اممم انت تروح شركة ابوك شي؟
بدر رفع حاجبه باستغراب من السؤال: لا .. ليش ؟؟
ام بندر: لا ولا شي .. بس كنت ابيك تشوف الاوضاع هناك تعرف انو مافي احد يتابعها وانا ابي احافظ على حلال عيالي .. وبشوف اذا انت متابعه ولا مخليه للي يلعبون فيه
بدر سكر الجريده وحطها قدامه على الطاولة وقال وهو مقهور شوي : اولا يمه الشركه ماسكها نائب ابوي العم حسن .. وهو ذراع ابوي اليمين من قبل حتى ما نجي على الدنيا وابوي مأمنه على الحلا كله ,,معقول اجي الحين انا اتابع وراه واطعن بأمانته وثاني شي .. الحلال هذا حلال ابوي الله يطول بعمره .. له هو لوحده ولا احد فينا الحق اصلا انه يتصرف فيه لوووو اييييييش
ديما يوم حست انو الوضع بدا يتوتر بين امها واخوها قررت تاخذ اخوها سلطان وتحطه بغرفة الاعاب وتقعد تذاكر عنه .. طلعت بعدما استأذنت
ام بندر سكتتت مقهورة من بدر.. هو الوحيد اللي مو معطيها وجه من عيالها .. يمكن لانه شتف منها الامرّين وشاف سواياها بخواته عشان كذا مو مقتنع
ام بندر سكتت ولا ردت عليه .. حست انو صبرها بدا ينفذ ولازم تنفذ اللي براسها قبل لا يجي ابو بندر ويقلب الدنيا فوق تحت .. الفتت لبنتها ريما وهي تتغضب الابتسامه بسبب القهر اللي سببه لها بدر
ام بندر: ريما تعالي معي ابيك بكلمة راس
ريما : خير يمه ؟؟
ام بندر وهي توقف: كل الخير .. تعالي معي
ريما طالعت ببدر واشر لها .. انا هنا لو صار شي
ريما ناظرت اخوها بعتاب .. ليش يقول كذا يعني وامه تغيرت قدام الكل .. وش بتسوي فيها يعني .. ليش محد مصدق انها تغيرت غيري حتى ديما ماهي مرتاحه ..
بدر صد بنظرته عنها وصار يقلب بجواله ..

بحديقة الفيلا
ام بندر تأشر لريما تجلس جمبها : تعالي جمبي حبيبتي
ريما جلست جمب امها زي ماطلبت بهدووووء وهي مرتبكه من قرب امها لها .. ماهي متعوده عليه ابد وفعلا شي جديد عليها
ام بندر مسكت يدها وقالت بحنان: شوفي ياريما .. انتي عارفه انك بنتي وحبيبتي ودنيتي كلها وتسوين عيوني المركبه
ريما طالعت فيها وسكتت
ام بندر: وتعرفين اني ما اتمنى لك الا الخير والسعاده بحياتك .. واني بسوي لك المستحيل عشان اشوفك مبسوطه ومرتاحه ومتهنيه
ريما وخرت نظرها عن امها وصارت تناظر قدامها وقالت بهدوء: الله يخليك لنا ولا يحرمنا منك يارب
ام بندر بابتسامه هاديه تخفي وراها الكثير: ولا يحرمني منكم .. ولا من شوفتكم مبسوطين .. عشان كذا ياحبيبتي .. انا اليوم وافقت على شي
ريما تناظر امها وهي ماهي فاهمه : شي؟؟
ام بندر: اي .. اليوم ام حمد خطبتطك لولدها حمد ..
ريما انصدمت .. شي ما توقعته .. خيييييير وش تخطبني لولدها .. متى شافتني هي
ريما:..............
ام بندر: الصراحه حمد خووووووش ولد ولا ينعاب .. رجال ومتربي احسن تربيه ابوه صاحب مركز مرموق بالمجتمع وعنده شركات وعقارات واراضي .. ربي منعم عليهم بشكل كبير .. ولا ناقصه شي ... وعندهم قصر بالرياض وبجده وفيلا بمصر ولندن .. وعندهم شقه بباريس و
ريما قاطعتها: عفوا يالغاليه .. بس انتي تعرفين اني ما تهمني الامور هذي .. عمري ما اهتميت للفلوس ابدا .. وبعدين في حاجه ثانيه انا مابي اتزوج الحين
ام بندر: يابنتي صدقيني حمد مايتفوت .. وليش ما تبين تتزوجين الحين .. دام ربي رسلك لك هالنعمه ترفسينها برجلك
ريما: بس يا ماما انا من جد مابي اتزوج انا ابي اكمل دراستي وانتبه لاخوي سلطان لانه محتاجني و
ام بندر قاطعتها ووقفت: وش فيه سلطان قمتي تتحججين فيه الحين عشان ما تتزوجين .. سلطان عنده المربيات حقاته بدال الوحده عنده ثلاث خاصاات فيه وكلها سنتين ويدخل الروضه .. والدراسه بقى لك شوس وتخلصين وش فيها يعني
ريما : ماما انا ابي اكمل دراستي .. ماوقت على البكالوريوس .. وكمان انا مستحيل ارضى سلطان ينرمي باحضان المربيات وانا موجوده
ام بندر وصبرها بدا ينفذ وبتنفجر وبأي لحظة: وش فيها تربيه المربيات .. انتي تربيتي عليها واخوانك كمان
ريما: لا ماما .. احنا كانت عندنا جدتي حصه الله يرحمها وكان ابوي حولنا
ام بندر: وانا وش دوري
ريما سكتت ولا قدرت ترد
ام بندر:ما تتكملين.. وش دوري انا ؟؟
ريما: يمه اعذرني عن الجواب.. بس زواج من حمد ماني متزوجة وانا اساسا ماني مرتاحه لامه ابد ..
ام بندر لفت عليها بقوة وهي تتفجر من الغضب: لا حبيبتي .. غلطانه حمد وبتاخذينه وانتي ما تشوفين الدرب وبجيب راس امه الارض عن طريقك هاللي شايفه نفسها وبحقق امالي على حسك سامعه ولا لا .. وبتوافقين وتقولين لابوك انك موافقه
ريما انصدمت .. انا بحلم ولا علم .. امي رجعت بملحة بصر لفوزية القديمه .. وش اللي غيرها .. بطيبتهعا مافي احلى منها ..لا وكمان جايبة لي مصيبه على راسي تبي تزوجني غصب علي بدون ماتاخذ رايي
ريما وهي تبكي: ماما لا تجبريني مابي حمد مابيييييييييييه
ام بندر وهي تمسك يدها بقوة: لا بتاخذينه غصب عليك كانك تبين ولا لا
ريما زاد بكاها: بابا مارح يرضى
ام بندر تقربب منها: شوفي ياريما .. وربي وربي لو تقولين لابوك انك رافضه اني لا اقلب نهارك ليل وليلك نهار سامعه ولا لا .. وسلطان لا ارميه بمدرسة داخليه ولا تشوفينه الا وعمره 20 سنه وديما لا ارميها على شايب كبر ابوك الحمار ولا اربيكم كلكم من جديد وكملت بصراخ ..ساااامعه ولا لاا
ريما مماتت رعب من امها .. من زمان ما شافتها هايجه كذا وتهدد وشكلها من جد متحلفه فيها .. ياربي امي رجعت القديمه .. راح التغيير الحلو .. وش اسوي يارب الهمني يارب
ام بندر وهي تهزها بعنف : وش قلتي
ريما بين دموعها وبصوت عالي: موافقه موووووووافقه بس اتركي اخواني بحالهم
ام بندر دفتها بقوة خلتها تطيح على الارض
ام بندر : جهزي نفسك .. بكلم ابوك وننتهي من ذا السالفه باقرب وقت ممكن تملكون على بعض ونرتاح .. وحسك عينك تجيبين سيره لاحد اني غصبتك او انك منتي موافقه وربي لا انفذ تهديدي فيك انتي واخوانك,,مت وخلتها بروحها
ريما ظلت تبكي على الارض وهي ماسكه يدها اللي امها كانت تضغط عليها وتبكي بحرقه .. بكت وبكت وبكت .. لين ماتعرف كم من الوقت مر عليها .. عدت ساعات وهي على حالها ..
ومن سوء حظها انو بدر طلع بعد ما جاه اتصال من مشعل وهو نسى اصلا انو ريما مع امها .. ولو كان متذكر كان ما خلاها لوحدها ابدا مع امه القاسيه الاي هي بنظره ما تغيرت ولا عمرها رح تتغير



عدت الايام بسرعه على ابطالنا ورح اعطيكم الملخص

-رنيم للحين ما جاها ولا اتصال من ماجد لا يسألها عن حالها ولا حتى يطمن بالها عليه ولا حتى رساله .. وهي قلقانه مووت بس يوم درت من ليان انه يكلمهم دايم تتضايق مره والافكار توديها وتجيبها ويزيد شكها انو في شي ماهو مضبوط خلاه يتقدم لخطبتها .. وصايره تشغل حالها بالدراسه ومداراتها لامها المريضه اللي كل يوم تتعب زياده
-ماجد ولا حتى فكر برنيم ولا تجي على باله الا لما يجي بندر يهزأه لانو ماهو معبرها لو حتى بمكالمه ولا محسسها انه يبيها .. وقلقان موووت على رانيا لانها ما صارت تجي الجامعه ولا يعرف لها مكان واذا دق عليها ماترد بس اذا كلمها على البلاك بيري ترد عليه احيانا وتقول له انها بملبورن عند بنت خالتها اللي عايشه هناك وبتقعد كم يوم
- رانيا ونواف علاقتهم زادت وصارت مره قوية وصار نواف روح قلبها ودنيتها ولا هي قادره تفارقه لدرجة انها ماهي طايقه ماجد ولا تسمع سيرته او حتى اسمه .. ولا تجذبها طاري فلوسه حتى
-مشعل نفسيته تعبانه لانو زواجه خلاص قرب ولا باقي عليه شي.. ولانو البنت اللي شافها للحين مسيطره على باله وتفكيره
- بعكس اثير اللي الدنيا ماهي سايعتها وهي حاسه انها بدت تحب مشعل من كلام خواته عنه ., وصايره تجهز بكل حماس ومتعه
- ايان كل يوم حب طلال يكبر بقلبها وتفكيرها
- ام بندر كلمت ابو بندر وقالت له عم خطبة حمد لريما وهو قال انه موافق بس بشرط يكلم ريما بنفسه ويسمع موافقتها لانه ما يثق بزوجته ابد .. وقالت له ريما انها موافقه .. وهو قال لها انها كلها شهر ويرجع عشان يقابل الولد ويملكون ..
- شذى ومعاناتها الدائمه مع ابوها وزوجته .. وابوها اللي كل يوم شغال فيها ضرب وترفيس وهي المسكينه لا حول لها ولا قوة ..
هذي اهم الاحداث اللي صارت .. طبعا لا ننسى التدابير من تحت لتحت اللي ممكن تقلب حياة ابطالنا فووووق تحت ..


يووووووووووووووووووووووووووم
" مشعـــــــــل & أثيـــــــــــــــــــــــر"

كانت بالقاعه الفخمه اللي معزمين عليها اكبر الشخصيات والحابيب والاصحاب
كانت اثير جاهزة بغرفة العروسه تنتظر زفتها .. وكانت معها ليان ودلال
اثير تتنهد بقلق
دلال: يابنتي تعوذي بالله من الشيطان .. وكل شي بيصير تمام التمام
اثير وهي شوي وتبكي : شكلي حلوو؟
ليان : وربي جنااااااان قمررر شي فوووق الوصف اسم الله عليك .. خليني احصنك الحين
اثير كانت تدمع من التوتر اللي هي فيه وكل شوي الكوافيره تقوم تعدل لها مكياجها اللي يخرب بسبب الدموع بعدما تعصب عليها بسبب ذا الدموع اللي مالها داعي وكل شوي وهي نازلة .. لدرجة انها مارحت وقررت انها ماترح الا لما تنزف اثير عشان تتطمن انو مكياجها وشكلها بيكونون تمام التمام
الهنوف جت طااااااااااااايره: اثييييييييييييير لا يفووووتك الجو تحت خيااااااال وربي الدنيا قاااايمه الكل يرقص ومستانس
اثير: كل شي كويس وحلو تحت ؟؟
الهنوف: تمااام التمام
اثير: وين غدير
الهنوف:هههههههههههههههههههه غدير وايان حالفين ما ينزلون من على المسرح .. عاجبتهم المطربه مررره واغانيها
اثير ابتسمت غصب عليها
دخلت ام عبدالرحمن وهي كاشخه وفرحانه موووت: ها حبيبتي خلصتي ؟؟
اثير دمعت يوم شافت امها
ام عبدالرحمن نزلت دموعها ومسحتها بسرعه: ياحبيبتي انتي .. ربي يحفظ يارب وربي تاخذين العقلللللل .. الله يهنيك يارب ويوفقك
اثير تحضن امها وتبكي : ماما خلاص مابي اتزوج
الكوافيره: لااااااا مدام عايشه دخيل الله لا تبكيا .. ما خلصنا دموع هلأ .. صار لي عايدتلك الميك اب 5 او 6 مرات على أد ما بكيتي
ام عبدالرحمن: ههههههههه خلاص حبيبتي .. اذكري ربك .. واستعدي شوي وتنزفين
اثير انهبلت: اقول لك خلاص مابي اتزوج هونت .. مابي لو سمحتوا
دخلت ام مشعل على كلمتها وهي الفرحه ماهي سايعتها وتسمي على اثير: هوووو يا اثير تبين تحرمين ولدي من هالجمال .. لا وربي مالك حق
اثير انحرجت واعصابها تلفت وكل شي
دلال: خلاص حبيبتي هدي الحين واقري المعوذات عشان تهدين على بال ماتجي غدير الحين وتقول لنا عشان الزفه
اثير وهي تحاول تهدى وتناظر نفسها للمره المليون بالمرايه: حلووو ؟؟
ليان:ههههههههههههه اي حلو حبيبتي

اما تحت كانت الاجواء ولا احلى .. صوت المطربه مالي المكان والبنات يرقصون فرحانين بالزواج .. واللي متلهف بيموت ويشوف العروسه واللي يبي العشا ويقضب الباب واللي حاقد وغيران على العائله والعز اللي هما عايشينه واللي واللي

بأحد الطاولات كانت في ام زياد قاعده وهي مهمومه من حال ولدها .. تفكر فيها ولاهي حاسه لا بالدوشه ولا بالجو اللي حولها ..
شافت نور جوالها على الطاولة .. طبعا مستحيل تسمع الصوت بين هالاغاني والصجه .. خذته وردت على طول لانو المتصل كان ولدها
ام زياد: الووووو يممممه
زياد: هلا يممه .. وش صار؟
ام زياد: ولا شي الحين بتنزف .. يمه تبيني ارجع لك ؟
زياد: لا يمه لا ترجعين .. بس تكفين اذا انزفت له علميني
ام زياد بصوت عالي : انا والله مدري يمه وش له تبيني اعلمك عشان اكدرك .. انا لوما حلفت علي امها كان ما حضرت شي يقتل ولدي
زياد بهم وتعب: يمه خلاص الله يعافيك .. لا تزيدينها علي .. اذا انزفت علميني لو برساله
ام زياد تنهدت : ان شاء الله
زياد: مع السلامه
ام زياد: مع السلامه الله يحفظك .. تنهدت ام زياد بضيق بسبب ضيقة ولدها وهمه .. هو وحيدها ونور عيونها .. ما تشوف غيره .. صعبان عليها مره .. حبه لاثير بيدمره .. وخصوصات خلاص انها صارت لغيره ..

عند زياد
كان زياد حاجز له بالاوتيل هو وامه .. هو جا بس عشان امه لزمت عليه ولا هو اصلا ما يقدر يحضر زواج حبيبته ودنيته .. ما يقدر يحضر زفتها على غيره ..
قعد يفكر ويفكر .. اقل شي اسرق نظرة منها لو لاخر يوم بعمري ..
قام بسرعه غير لبسه وطلع للقاعه اللي فيها زواج حبيبته



القاعه .. عند الرجال

مشعل كان كنه ميت .. ماهو حاس ولا بأي احساس .. ماهو مبسوط ابد .. محد لاحظ عليه غير بدر لانه مره قريب منه
بدر: وش فيك انت ورا ما تبتسم ؟؟
مشعل: اسكت يا بدر الله يخليك وربي مالي خلقك
بدر: طبعا تفكر بالمدام اللي جوة
مشعل عطاه نظره وصد
بدر: طيب ابتسم ياخي لو نص ابتسامه ورنا ابتسامتك الحلوة
مشعل ابتسم ابتسامه صفرا سريعه كنه يسكته : كذا زين
بدر : وللل عليك ..




عند الحريم
جا وقت زفة اثير ..
كانت تترتجف وباين عليها الخوف والتوتر مع انها تحاول قد ما تقدر تكون طبيعيه
تسلطت عليها الانوار والكل صار يراقبها بحماس وهي تنول من الدرج بهدوء
وامها وام مشعل يذكرون اسم الله عليها .. انزفت بشويش وصوت شاعر معروف يملا المكان من حولها والموسيقى الرااااايقه

مذهـلــــــــــــــــــــــــــــــه

ماهي بس قصة حسن
رغم ان الحسن فيها بحد ذاته مشكله
مذهلــــــــــــــــــــــــــه
كل شي فيها طبيعي ومو طبيعي اجمل من الاخيله
طيبها قسوة جفاها
ضحكها هيبة بكاها
روحها حدة ذكاها
تملأك بالأسئله
مذهله .. مذهله .. مذهله
مذهلــــــــــــــــــــــــــــــــــه

وصارت تمشي بهدوء ورزانه لين وصلت للكوشه .. وقعدت بمكانها .. وصارت محط انظار الكل ..
قام البنات لها وسلموا عليها وصاروا يرقصون .. وصاحباتها حولها
الكل كان مبسوط .. الا مشاعل اللي شايفه الوضع مره سامج على قولتها وقاعده جمب امها بملل ,, كانت ايه بالجمااااااااال واحلى من كل البنات ونظرات الاعجاب لها كانت ترضي غرورها ..
كانت لابسه الفستان الفوووووشي المفصل خصيصا لها .. بكم واحد طويل والكتف الثاني عاري .. كان مغري بشكل مو طبيعي .. ومسوية بشعرها القصير تسريحة مارلين مونرو الشهيره مع مكياجها الثقيل .. وطالعه ولا اروووووووع
كانت اشكال البنات حلوة وملفته .. بس مشاعل ماكله الجو عليهم كلهم وتناظر الناس بطرف عليها وغرور كالعاده .. كل اللي ببالها انو شوي ويجي حبيبها خالد ويدخل يرقص مع العريس وتكحل عيونها بشوفته



عند الرجال
ابومشعل: يللا مشعل
مشعل: وين ؟؟
ابومشعل: وين يعني عشان تروح لعروستك
مشعل: لا لا لا يبه اسف .. امني داخل عند الحريم خليها تطلع لي
ابو مشعل: هاا وش ذا الحكي
مشعل: يبه اعذرني ولو سمحت لا تضغط علي اكثر من كذا .. دخلة عند الحريم ماني داخل ... باخذها ونمشي للفندق على طول
ابو مشعل: لا حول ولا قوة الا بالله .. رفع جواله ودق على ام مشعل
ام مشعل: هلا ابو مشعل ,, ها بتدخلون ؟؟
ابومشعل: لا ,, ولدك معيي
ام مشعل : وشوو معيي على كيفه هوو
ابومشعل: رافض يدخل يقول باخذها ونمشي
ام مشعل: مو على كيفه .. اغصبه
ابو مشعل: وش اغصبه يانوره الله يهيدك بس.. رجال وش كبره اطول مني معرس تبيني اسحبه بين خلق الله
ام مشعل بقهر: انا اوريك يا مشيعل
ابو مشعل: يام مشعل اقصري الشر وخليه على راحته .. احنا جبرناه وضغطنا عليه باشياء واجد ونحمد ربي ماتمرد علينا.. خليه براحته
ام مشعل: اففف طيب طيب .. يللا شوي واكلمكم عشان يجي ياخذها
ابو مشعل: ان شالله .. مع السلامه .. وقفل


عند الحريم
ام زياد مسكت جوالها ورسلت لولدها
" انزفــــــــت "

زياد اول ماسمع رنة الرساله فز قلبه وفتحها بلهفه .. قرا مرة واثنين وثلاثه .. عيونه ماهي راضيه تتقبل ابدا الوضع هذا ..
خلاااص .. يعني راحت مني ..

سرح بخياله فيها لفتره ماهي قصيره ..
شوي وشافها طالعه من القاعه ومعها مشعل .. وحولهم الاهل يودعون ويسلمون ويوصون .. عرفها من فستانها الابيض المبين من تحت العبايه
تنهد بقوة .. والآاااه يحسها تعذبه وهي تطلع ., حسد مشعل عليها وتمنى يقوم يذبحه .. صار يملي عينه منها ولا رمش حتى رمشه ..
يحبهااااا .. البعيده القريبه ..
بعيده عن عينه لكنها قريبه من قلبه ..
ماقدر يداري دمعته اللي خانتها .. ولا مسحها
خلاها تاخذ طريقه لخده .. يمكن تغسل قلبه وتطفي النار اللي يحس فيها بمجرد شوفتها معاه
ركبوا السياره مشعل واثير وتحركت فيهم للاوتيل
لا اراديا نزل زياد من السياره ودموعه بوجهه وصار يمشي ورا السياره وينادي باسمها
انتبه له بدر والتفتت باستغراب .. من هذا اللي ينادي اثير
بدر: نعم يالاخ فيه شي؟؟
صحى من اوهامه زياد ومسح دموعه بسرعه خاطفه عشان ما ينتبه له بدر
زياد: لا مافي شي ..
بدر: طيب ؟؟
زياد انتبه وقال عشان مايخرب الخطه : انا ولد خالة اثير كان ودي اسلم عليها قبل لا تمشي << حسه عذر مال امه داعي مايدري شلون طلع معاه
بدر ناظره وهو ماهو مرتاح : وانت متعود عليها لدرجة انك تسلم عليها ؟
زياد: ولد خالتها اقول لك .. اكيد متعود عليها
بدر: طيب احنا ماعندنا ذا الخرابيط .. عيب عندنا ولا ولد خالتها يتعود عليها ولا يمشي بالشارع ينادي اسمها
زياد سكت وصد بنظرته عن بدر
بدر عطاه نظره متفحصه ومشا لجوة .. وزياد رجع لسيارته وهو يجر وراه بقايا قلبه اللي انكسر بشوفتها مع غيره ركب السياره ودق على امه عشان تطلع له .. 5 دقايق وامه عنده
ام زياد: زياد بسم الله عليك وش جابك ؟؟
زياد : ولا شي ..
ام زياد وهي تشوف حالة ولدها ومارح تتوه عنه تحسه مكسور قالت: من متى وانت هنا ؟؟
زياد: من فتره
ام زياد: شفتها ؟؟
زياد مارد على سؤالها وفهمت انو ايه شافها ..
شغل الراديو وطلعت له اغنية وائل جسار

اعذريني بيوم زفافك .. مقدرتش افرح زيهم
ماخطرش ابدا يوم ببالي .. اني ابقى واحد منهم
جايلك بهنّي .. واقف بغني
معرفش ليه .. ايه اللي جابني
غير اني اشوفك .. بس وامشي
ومش هاممني .. اصعب عليهم كلهم

يوم ما جيتلك غصب عني
معرفتش امسك دمعتي
لسه زمان فرقنا ليه
وماتكونيش من قسمتي
حاجه وحده طمنتني
خلتني امشي من سكاات
شفت فعنيكي ابتسامه
فيها معنى الماضي مات

دنا لو بموت بعد منك
لازم تعيشي بعد مني



هالاغنيه فجرت فيه كل المعاني والاحسايس .. قفل الراديو بعصبيه وهو يحاول يداري دمعته .. وامه تدعي له ربي يوفقه مع غيرها


بالسياره ..
كان الجو بااااااااارد .. مشعل كل هموم الدنيا فيه ولا هو طايق نفسه ..
اما اثير كانت متوترة موووت ومنحرجه .. اول مره تركب سيارة رجال غريب .. حتى انها ما شافته الا مره وحده وبالصدفه البحته كمان

قطع الصمت اللي كانوا عايشين فيه جوال مشعل ورد
مشعل: هلااااا
ماجد: هلااااااااااااااااااااااااااااااااااااا بالمعرررررررررررس عظم الله اجرك .. انتم السابقون ونحن اللاحقون
مشعل: هههههههههههههههههههههههههههههههههههههههههههههههههه هههههههههههههههههههههه الله يقطع شيطانك كذا الناس تهني
اثير بغى يوقف قلبها من ضحكتها .. بلعت ريقها من التوتر
ماجد:هههههههههههههههههههه لو تشوف بندر قاعد يصفق فيني يقول اش ذا الحكي
مشعل: وهو صادق
بندر يسحب الجوال من ماجد: الله يقطع ذا الخشش .. صدق لا قالوا .. يعطي الحلق للي ماله اذان .. الحين انتو ما تقدرون الزواج وشو له تتزوجون
مشعل بنص ابتسامه: حكم القوي وانا اخوك
بندر: لا حوووول .. اقول لا يكثر وخلك مع حرمتك الحين .. احنا بس قلنا نتصل نهنيك تعرف صعبه نجي
مشعل: مشكورين وما تقصرون والله .. اكيد مقدر وش دعوه
بندر: ووه فديتك
مشعل بقرف: لا يكثر بس وخلك رجال
بندر: ههههههههههههههه حاضر عمتي .. اوامر ثانيه
مشعل: هههههههه لا فارق
بندر: فمان الله
مشعل: فمان الكريم .. وقفل منه ورجع الجوال جيبه ولا كلف حتى على نفسه لو يسرق نظرة لاثير ..



بالفندق ..
كان واقف ماجد يكمل الاجراءات حق الجناح اللي حاجزة له ابوه .. وقال لاثير روح للغرفه 202 والحين انا جايك ..
اثير :هااا ؟؟ اروح لوحدي
مشعل وهو قرفان من نفسه : الحين بجيك يابنت الحلال بس بكمل الاجراءات
اثير بهدوء: طيب .. وراحت للجناح بعد مارافقها الرجال مع الشنط ودخلت جوه وشالت عبايتها بعد ما تأكدت انو الرجال طلع
وقفت قبال المرايا الكبيره وشافت حالها برضا ..
اثير: امممم الحين اغير ولا ؟؟ افففف يارب وش اسوي
وهي بين افكارها دخل مشعل وهو يتأفف ورمى البشت على السوفا اللي جمبه وقعد وشال شماغه ومسح على وجهه وراسه بتوتر وضيق
اثير ماعرفت وش تسوي .. قعدت على الكنبه وهي بتموت من التوتر ,,
فتح مشعل عينه ولا رفعها لاثير .. شاف الفستان حقها قدامه .. وصار يناظر طرفه .. شوي شوي لقى نفسه يتأمل فستانها
فكر وقال .. الحين انا ليش ما اقرب واشوف البنت اللي مجننه امي والبنات .. هي الحين زوجتي ومن حقي اشوفهاا .. عندي فضول اشوف اثير اللي سيرتها على لسان البيت والعايله كلها .. بس وربي ما تتهنى معي والفضل كله لامي
قرب منها بشويش لين وقف قدامها .. اثير من التوتر والرعبه وقفت
قرب منها زياده ورفع وجهها له وشاف
^
^
^
^
^
^
^
اكمل لكم بالبارت الجاي ..
دمتم بود






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





الجزء السادس عشر


بالقاعه ..
الزواج كان زي ماهو البنات يرقصون ومبسوطين .. وبعدين جا وقت العشا والكل توجه ناحية البوفيه
رنيم: ماما حبيبتي قومي عشان تتعشين
ام رنيم: مالي نفس يابنتي
رنيم: ماما مايصير هالكلام .. لازم تاكلين عشان تقدرين تاخذين الدوا
ام رنيم: طيب بس ماني مكثره احس معدتي ماهي خاوية
رنيم: على راحتك حبيبتي ..اهم شي انك تاكلين عشان تقدرين تاخذين الدوا .. انا بروح احط لك بصحن واحطها على الطاولة اللي فيها خالتي ام ماجد
ام رنيم: طيب .. والتفتت على مشاعل بعد ما راحت رنيم
ام رنيم: مشاعل .. ليش ما تقومين تتعشين؟
مشاعل وهي متكتفه بملل: مالي نفس
ام رنيم: وش اللي ساد نفسك حبيبتي
مشاعل: ما احب اكل بالزحمه .. وكمان الجو هنا قارفني وابي ارجع البيت
ام رنيم : الحين ترجعين البيت .. انتي من اهل العريس كيف تروحين بذا السرعه
مشاعل وهي تقلب عيونها بملل يقتلها: مالي شغل بأحد ابي ارجع البيت ماما لو سمحتي لا تزنين علي
ام رنيم : لا حول ولا قوة الا بالله .. خلاص روحي كلمي السواق يجيك مع الشغاله ..
مشاعل طلعت جوالها تبي تدق على السواق الا وجوالها يرن جوالها وابتسمت .. قامت عشان ترد
ام رنيم: مشاعل سمعتيني لا تروحين مع السواق لوحدك خلي يجيب وحده من الشغالات ..
مشاعل وهي تمشي : طيب طيب سمعتك
راحت بعيد عن امها وردت بصوتها المدلع: الوو
راكان: يابعد كل من قال الووووو انتي
مشاعل: ههههههههههههه
راكان بلهفة: وحشتيني
مشاعل: شكرا <<< ماتحب ذا الكلام الا لخالد ..
راكان : مشاعل ايش هذا غايبه عني اكثر من 8 ساعات .. ماوحشتك يعني؟
مشاعل: امممم الا
راكان: طيب وينك عني هذا كله
مشاعل: مشغوله تعرف انه زواج ولد عمي ,,
راكان :طيب متى اقدر اشوفك ؟
مشاعل لمعت ببالها خطه : امممم تعال الحين ..
راكان انصدم: الحييييين
مشاعل: اي الحين .. ولا ما ودك تشوف حبيبتك بكامل كشختها ؟
راكان: الا اكيد ابي اشوفك وبموت من لهفتي كمان .. بس عادي يعني اخاف احد يشوفنا او ..
قاطعته مشاعل: اهااا عااااد بدينا من الحين .. انا قلت لك من قبل اني ما احب الرجال الضعيف الجبان ..
راكان : افاا يا ميشو .. ماهقيتها منك تشككين برجولتي
مشاعل: انت حديتني .. يللا تعال لي
راكان : هوووووى واكون عندك .. انتي بس قولي لي اي قاعه انتي
مشاعل : طيب تعرف ...... ووصفت له
راكان : خلاص اجل اول ما اجي بعطيك رنه تطلعين لي على طول
مشاعل: اووووكي ..

بالبوفيه ..
ام فهد : ما شاء الله ياا نورة .. من احلى الزواجات اللي حضرتها بحياتي .. يستاهل تعبك وحماسك والله
ام مشعل بفخر : تسلمين حبيبتي .. اكيد هذا زواج بكري ووحيدي لازم يكون فوق الوصف ولازم اتعب عليه ..
ام فهد: الله يوفقه يارب ويهنيه مع عروسته
ام مشعل: امييييين يارب .. وعقبال ماتفرحين بفهد
ام فهد : امييين يارب .. والله هو وده وماعنده مانع .. بس انا للحين ما لقيت له البنت اللي تستاهله
ام مشعل: الله يرزقه بالبنت اللي تسر خاطره ..
شافت بنتها دلال تمشي من بعيد شوي ونادتها
جت دلال: سمي ماما
ام مشعل: سم الله عدوك .. سلمي على خالتك ام فهد
ام فهد باعجاب: ماشااااء اللله تبارك الله .. هذي دلال .. وش اخبارك حبيبتي
دلال: الحمدلله خالتي بخير
ام فهد : اخر خبري فيك كان عمرك 9 سنين .. الحين اشوفك كبرتي واحلويتي وصرتي عروسه
دلال استحت: تسملين يا خالتي
ام فهد يازينها بسسسس هذي هي لقيتها .. هي اللي تناسب ولدي فهد
ام مشعل: ووين بنتك ما شفتها اليوم
ام فهد: والله يا نورة تهاني راحت لخوالها مسوين عزيمه كبيره .. ولا تجهزت للزواج .. ولا انا ودي انها تتعرف على دلال ويصيرون صاحبات وعلاقتهم حلوة
ام مشعل: معليش الجاياات اكثر
دلال: عن اذنك ماما .. عن اذنك خالتي
ام فهد وام مشعل: اذنك معك
ام فهد تناظر دلال بفستانها الموف المتألق وتسريحتها ومكياجها الناعم .. كانت فعلا متألللللللقه : الله يحفظها
ام مشعل: امين يارب .. يللا تفضلي عالعشا
ام فهد : يللا


عند بوابة القاعه .. كانت مشاعل تلبس عبايتها وقابلتها رنيم
رنيم: على وين ؟
مشاعل وهي تسكر عبايتها ولا رفعت نظرها لرنيم: بروح البيت
رنيم: ليش ؟؟ ما قعدتي وتوه بدري حتى انك ما تعشيتي
مشاعل: ما اشتهي اكل الحين .. ابي اروح البيت .. وانااام مصدعه وحالتي حاله
رنيم : ومن بياخذك ؟
مشاعل بنص عين : وانتي وش عليك ..
رنيم: جاوبي
مشاعل: اففففففف مع السواق والشغاله .. ارتحتي الحين
رنيم مشت : توصلين بالسلامه
مشاعل: افففففففففف انواع الازعاج .. تحجبت بسرعه وطلعت لراكان اللي ينتظرها على احر من الجمر



بيت شذى

شذى كانت نايمه وغرقانه باحلامها .. او بالاصح كوابيسها ..
صار لها 3 ايام تحلم بكوابيس ماتدري وش سببها او تفسيرها
لدرجة انها صارت تتحاشى النوم احيانا وتقاومه
شذى قامت وهي تلهث وعرقانه : اعوذ بالله من الشيطان الرجيم .. ايش هذي الاحلام يارب ..
قامت شربت موية ونفثت عن شمالها وحاولت ترجع تنام بس ماقدرت .. قررت تطلع الحوش تقعد شوي ..
صارت تراقب القمر وسرحت فيه .. اليوم القمر بدر
ااااه يا بدر
احبك وربي ومشتاقة لك موووت .. حست بالجوال يهتز بجيب بنطلونها وردت على طول لانو مافي غيره يدق عليها
شذى: الووووو
بدر:احبببك
شذى ابتسمت: الناس تقول السلام عليكم اول
بدر: السلام عليكم .. احبك
شذى: هههههههه وعليكم السلام .. وانا احبك
بدر: حبيبي ليش صاحي ؟
شذى: اممم صحيت وعجزت انام من جديد .. قلت اطلع اتأمل البدر شوي شكله حلو اليوم
بدر: احمم .. انا البدر الوحيد بحياتك ..
شذى: انت البدر اللي يضوي دنيتي وكوني مو بس حياتي
بدر: يالبييييييه .. وربي اتعب من كلامك ..
شذى: بسم الله عليك من التعب ياغالي
بدر: الله لايحرمني منك يارب
شذى: ولا يحرمني منك يارب
بدر: كيف معاملة بابا لك ..
شذى تنهدت : وربي معذبني
بدر: اخخخ بس يالقهر .. مابيدي شي للحين ولا كان يده هذي اللي يمدها عليك كسرتها وعلقتها له
شذى: بدر انت عارف اني مابيك تحتك ببابا ابد.. لانه مو بعيد عليه يسوي اي شي ..
بدر: بيجي اليوم يا شذى اللي اخذك فيه من ابوك ومرة ابوك ودنيتك كلها .. وتكونين فيها معي بأمان ومرتاحه واخليك اسعد انسانه بالدنيا
شذى والامل بدا يلمع قدام عيونها: وعد يابدر؟
بدر وهو هيمان بصوتها: وعد ياروح وكل بدر انتي ..


سيارة راكان

راكان: هلا والللللللللللللله تو ما نورت سيارتي
مشاعل: بنورك ..
راكان: ها ياحبي اخبارك ؟
مشاعل : تمام ماعلي
راكان وقف على جمب وفتح النور عشان يشوف وجهها اللي ذاب فيه من اول ما شافه .. فتح النور حق السياره وفهى
راكان: انتي كلما اشوفك تحلوين اكثر
مشاعل وهي ترمش بدلع : انا كل يوم حلاي يزيد
راكان قرب منها وحصنها: لا تحرميني من هالحلا
مشاعل : انت وش فيك كلما تشوفني ينعفس حالك
راكان بعدها شوي عن حضنه واشر عليها: تلوميني لا شفتك انا استخف واحس انو قلبي بيوقف
مشاعل بخوف مصطنع : بسم الله عليك
راكان قرب منها و .........


بالفندق ..
جناح اثير ومشعل


فتح مشعل عينه ولا رفعها لاثير .. شاف الفستان حقها قدامه .. وصار يناظر طرفه .. شوي شوي لقى نفسه يتأمل فستانها
فكر وقال .. الحين انا ليش ما اقرب واشوف البنت اللي مجننه امي والبنات .. هي الحين زوجتي ومن حقي اشوفهاا .. عندي فضول اشوف اثير اللي سيرتها على لسان البيت والعايله كلها .. بس وربي ما تتهنى معي والفضل كله لامي
قرب منها بشويش لين وقف قدامها .. اثير من التوتر والرعبه وقفت
قرب منها زياده ورفع وجهها له وشاف
^
^
^
^
^
^
^
مشعل يااااارب معقول اني اتهيأ .. وش بلاني انا .. هز راسه بقوة يبي يبعد تاثير هذيك البنت عن راسه ..بس يوم رجع ناظر بوجهها وشاف من جديد .. الا هي
واللي ماخلاها تغيب عن بالي طول الفتره الماضيه هي
هذي هي البنت اللي جننتني الفتره الاخيره ..
مشعل بصدمه : انتي
اثير مافهمت قصده بس رفعت نظرها له وهي ساكته
مشعل ابتسم لا اردايا .. قرب منها يبي يحضنها بس بعد على طول
ماني مقرب منها .. دامها طلعت هي اثير نفسها خلاص اجل نفسي عايفتها .. وخلي امي تفرح بنقاوتها لها .. عناد
صد مشعل عنها فجأة بشكل خلى اثير تستغرب تصرفاته ,,
مشعل مشى قدامها وراح للكنبه جلس عليها وطلب عشا لهم ..
مشعل: انا بنزل تحت شوي وراجع لك
اثير هزت راسها ولا قالت شي
مشعل ابتسم بسخريه : وش فيك البس اكل لسانك .. لا قلت شي تقولين حاضر وطيب
اثير بصدمه من اسلوبه معها : حاضر
مشعل يااااااارب والصوووووت شي ثااااااني .. طلع من الجناح بسرعه قبل لا يستسلم لها
اثير رمشت بعينها اكثر من مره تبي تستوعب اللي هي فيه ..وقفت مكانها ثواني .. هذا وين راح ؟؟
توجهت لغرفة النوم عشان تغير لبسها .. شافت السرير كان كبير ومغرررري للنوم خصوصا بمفارشه البيضا وبراد الغرفه.. صار لها فتره من تنام كويس من قلق الزواج .. الحين مافي شي ممكن يعيق نومه .. بس حمر وجهها لما تذكرت انو مشعل رح يشاركها فيه وزاد توترها ..
دخلت شالت فستانها ودخلت الحمام تاخذ لها شاور يهدي اعصابها ..
احتارت وش ممكن تلبس الحين .. هذا ماهو وقت نوم الوقت شوي مبكر .. ماني لابسه بجاما .. ومافي املللل البس قميص نوم اصلا لو ايش يصير ..
قررت تلبس لها فستان ابيض ناااااعم ورايق .. دامها للحين عروسه ..
وحطت لها كحل وقولس وخلت شعرها على طبيعته مبلول ومسدول على اكتافها وظهرها ..
جلست على الكنبه وملت من الانتظار .. قعدت تقلب بالتلفزيون لين سمعت حس بالجناح ..
هذا هو اكيد رجع
مشعل دخل ولا حتى طالع فيها وهي مستغربه .. وش ذا الاخلاق اللي عليه ..
دخل غير لبسه ولبس بجامه كحلي انيقه .. وقعد على الكنبه المقابله لها
ولا حكا اي كلمه وهو يتجنب انه حتى يسرق نظرات منها
دقايق ووصل الاكل .. حط الاكل قدامها
اثير : تسلم
مشعل لا اراديا رفع نظره لها وشااافها .. ملاااك .. وبدون مكياج احلى واحلى كمان .. يارب صبرني ..
مشعل مارد عليها ودخل جوة
اثير من جد استغربت تصرفاته .. في عريس يعامل عروسته كذا بيوم زواجهم .. يمكنه تعبان هو كمان .. ما الومه اليوم كله طويل علينا كلنا .. بخليه على راحته وبكره ان شاء الله بيكون رايق
وين دخل .. اكيد راح يجيب شي ولا شي ..
انتظرته دقيقه عشان ياكلون سوى.. ثنتين .. خمسه .. وثلاثين .. ما جا ولا اقبل عليها
قررت تدخل تشوفه .. وانصدمت يوم شافته نايم على الكنبه اللي على يمين الغرفه ومتغطي ومسكر النوم ..
سكرت الباب بشويش وقعدت بالصاله
اثير بصدمه : معقوله نام وخلاني .. طيب هو حتى العشا ما تعشا .. وش فيه يارب ..
انسدت نفسها عن الاكل مع انها كانت ميته جوع ولا هي ماكله من امس الليل .. غطت الصحون وغيرت لبسها .. لبسته لها بجامه سكري ساااتره ودخلت جوه سريرها ولا عطت نفسها فرصه حتى تفكر وش ممكن يكون بمشعل ..


سيارة راكان ..

مشاعل كانت تبعد راكان عنها : خلاص ركوني وش فيك
راكان : اعذريني ميشو بس ماا اقدر اقاومك .. وبعدين انا ما تعديت الحدود معك .. كل شي من بعيد لبعيد
مشاعل وهي تطلع روجها تزيد على اللي راح : حتى وان كان .. اخاف تتمادى بعدين
راكان: مافي ثقه فيني حبيبي ؟
مشاعل: اممم الا
راكان: طيب ..
مشاعل : خلاص ولا شي رجعني البيت
راكان وهو يقربها لحضنه : بدري وربي ما شبعت منك
مشاعل وهي تبعد عنه بدلع : ههههههه حتى لو قعدت بحضنك طول اليوم منت شبعان مني .. رجعني البيت الحين ويصير خير بعدين
راكان وهو يتأمل فستانها باعجاب: تونا ميييش .. دقي على اهلك قولي لهم انك بتباتين عند صديقتك ..وانا باخذك للشرقيه في حفله للصبح لارقى الشخصيات وانا معزوم بالاسم ..
مشاعل: طيب ؟؟
راكان:وش طيب .. ابيك تجين معي .. احلى خوية بالدنيا .. بتغطين على كل البنات هناك ..
مشاعل: اولا اهلي مايرضون ابات بره البيت على فكره الا عند عماني المملين .. ثانيا كيف تبيني اروح معك بهالشكل
راكان: شكلك ولا احلى وربي .. هي الحفله فخمه فستانك مرة مناسب
مشاعل: لا معليش خليها مره جايه اقول لك تعال خذني ونروح لو حبيت للقمر
راكان: انتي القمر كله اصلا
مشاعل: تسلم لي .. يللا رجعني
راكان وهو يبوس يدها: لازم ؟؟
مشاعل: اي لازم .. والحين كمان هذا اذا كان ودك اطلع معك لحفلة زي كذا مره ثانيه ولا ترى بغير رايي من الحين
راكان وهو يحرك: لالالا خلاص الحين ارجعك .. بس ها لا تنسين للوعد .. اول حفله تجي وانعزم عليها تجين معي
مشاعل بابتسامه روووعه : ولا يهمك ..
" راقت لها فكره الحفلة .. من زمان ما راحت حفله مكس ولناس كبار وعيال تجار .. قررت من جد انها تروح المره الجايه وتغير جو "




استراليا

كان ماجد حارق جوال رانيا من الاتصال
بندر وهو يفطر : فكها ياخي من ازعاجك
ماجد بعصبيه : مالك شغل انتي
بندر وهو متعود على عصبية ماجد الفتره الاخيره بسبب بعد رانيا عنه : ياليتك تتصل على رنيم مثل ما تتصل على المحروسة حبيبتك
ماجد من القهر رمى كاس الكوفي حقه بقوة عالارض وطلع بره الشقه
بندر: افففففف منه ومن اخلاقه

ماجد دق مليون مره على رانيا لين ردت عليه بعصبيه
رانيا : خييييييييييير
ماجد : بدري .. كان مارديتي
رانيا : ماجد .. انا اتوقع اني قلت لك اني عند بنت خالتي ,, ليش مصر انك تحرجني وياها
ماجد: الحين انا صرت اسبب لك الاحراج
رانيا : اي صرت تحرجني .. وشلون بالله اقدر افسر لبنت خالتي سبب رنين جوالي المستمر .. استح على ويهك
ماجد فقد اعصابه : اقووووول لك ارجعي..
رانيا : ارجع لوين ..
ماجد قال وهو حاس التعب هاده : ارجعي لي يا رانيا .. انا محتاجك ..


في اموور كثير بحياتي تغيرت وانتي ما شاركتيني فيها ..محتاجك من جد
رانيا :.......
ماجد: رنو انتي معي ؟
رانيا : امبلا معاك
ماجد: ارجعي لي .. محتاجك
رانيا مسكت راسها: لا خلصت من بنت خالتي رجعت .. تكفى ماجد لا تقلقني .. خلني براحتي .. عن اذنك .. وقفلت حتى قبل ما تسمع الرد
ماجد قعد ثواني يتأمل الجوال.. لا بالله هذا ماهي رانيا حبيبتي ..
ماهي رانيا ابد اللي تقفل بوجهي وتصد عن نداي لها وحاجتي .. وش صار .. وش اللي غيرها كذا ..


عند رانيا ..
رجعت رانيا لنواف
نواف: وين رحتي حبيبي؟ مين اللي كنتي تكلمينه ؟
رانيا : حبيبي هذي امي .. تسأل عني تقول وينج ماسمعنا لج حس ولا خبر وتبيني ارجع
نواف: ترجعين وين ؟؟
رانيا : الكويت .. تقول مشتاقة لي
نواف يشد على يدها: ماني مخليك تروحين الا ورجلي على رجلك
رانيا لمعت عيونها بحب لنواف اللي ملكها بأيام: احبك



الفندق ..

اثير كانت مستغرقه بالنووووم وحاسه انها بسبات من التعب اللي كانت حاسه فيه .. بس بلحظة فتحت عيونها بشويش .. وطمرت من مكانها ماهي مستوعبه المكان اللي هي فيه ..
اثير مسكت راسها : صح انا بالفندق .. وامس كان زواجي..
ابتسمت لما تذكرت انها امس صارت زوجة مشعل .. وانها رح تبدى حياتها مع انسان مشهود له بالطيبه والرجوله
لفيت يسارها لمكان الكنبه اللي نايم عليها مشعل وشافته غارق بنومه وحاط يده على عيونه .. واللحاف كان نازل على الارض .. زعلت عليه لانو الغرفه كانت مره بارده ..
قامت من مكانها بسرعه وتوجهت للكنبه اللي عليها مشعل .. اخذت اللحاف وزينته عليه .. بس مشعل فز من نومه بسرعه وفتح علينه لقاها قدامه ..
ياحلو ذا الوجه اللي قدااااامي يا نااااااس .. بس بسرعه كشر وقال بجفا : نعم
اثير بلعت ريقها من جفافه معها : نعم الله عليك ..
مشعل عقد حواجبه: بغيتي شي ؟؟ اشوفك قريبه مني ..
اثير استحت موووت .. وش جوي انا .. توني امس اتزوجه واليوم مرتزة قدام وجهه لا وبعد وهو صاحي من النوم .. يا خزياااااه
اثير: لا سلامتك بس
مشعل عدل قعدته : بس؟؟
اثير:.......
مشعل ما كمل ولا عطاها وجه : اففففففففففففف وقام من مكانه متوجه للحمام ورزع الباب بقوة خلى اثير تفز
اثير: ياااربي شكلي ضايقته .. مالي داعي .. توجعت لشنطتها عشان تطلع لها لبس .. واختارت لها بنطلون جينز مع بلوزة حمرا وحطتهم على جمب .. تستنى مشعل يطلع من الحمام عشان تدخل وراه ..
دقايق وطلع مشعل ودخلت هي غسلت ولبست بالحمام لانها اخذت ملابسها معها ..
طلعت وتوجهت للتسريحه .. فرقت شعرها من النص ومسكتها اجنابه .. وحطت لها قلوس احمر وكحلت عيونها من فوق .. وحطت عطرها المفضل ..وراحت للمكان اللي جالس فيه مشعل ..
مشعل كان منسدح على جمبه .. بس تعدل بجلسته لما شم ريحة عطرها ..التفت لها بدون ما يحس وشده الاحمر عليها .. كانت راااايقه وشكلها مررره حلوو
حاول مشعل يلهي حاله عنها .. اخذ سماعة التلفون وطلب فطور لهم وقعد ساكت ..
اثير .. يارب برضو ساكت .. وش فيه مشعل ثقيل دم ماهو مثل خواته ولا امه .. يااااارب
مشعل دق جواله ورفعه ورد وهو مبتسم ": يا صباح الانواااااار
الهنوف: هااااااااااي خيووووو وحشتني ياخي البيت بدونك دمااار
مشعل:ههههههه دمار اجل .. مين اللي كان يقول لي ياررب تتزوج وتطلع من البيت عشان تفكنا من شرك واذاك
الهنوف: انااا وبكل فخر ..بس هونت واسحب كلمتي .. يللا ارجع الحين انت والمزه اللي معاك
مشعل:هههههههههههه
اثير رفعت حاجبها مستغربه.. يوو طيب هذا هو مشالله عليه يعرف يحكي ويضحك كمان .. اجل وش فيه قالب خشته علي من امس .. شكله ما تعود علي
الهنوف: عطيني عطيني حرمكم خليني احكي معها شوي
مشعل: طيب بس لا تطوليييييين
الهنوف: طيب طيب فهمت ماني ماخذتها منك يارب كلها دقايق بخلان علي فيها اكلم زوجتك
مشعل اختفت ابتسامته لانها فهمته غلط : مو عشان كذا
الهنوف: اقوول لا يكثر وعطيني اكلمها ..
مشعل وجه الجوال لاثير بدون مايحكي كلمه وحده .. اخذته اثير وردت بنعومه : الووو
الهنووف: هلا والللللللللللللله
اثير ابتسمت : هلا بك .. كيفك ياحلوة
الهنوف: مشتاقة لككككك
اثير: ههههههه توك شايفتني امس امداك ..
الهنوف: يوووه وما شفتي شي من شوقي بعد .. متى تجون البيت عشان من جد اطفر بك انتي ورجلك هذا سبع البرمبه
اثير:هههههههههههههههههه طيب بسامحك ذا المره على ذا الكلمه ..
الهنوف: غصب عنك تسامحيني
اثير : الهنوف ممكن طلب؟
الهنوف: اكيييد ياحلوة .. بس اذا كان صعب من الحين اقول لك لا ماني مسويته
اثير: لا هو سهل .. وانتي تقدرين تحققينه له وانتي مبسوطه كمان
الهنوف: اللي هو ؟
اثير : غدير اختي
الهنوف: وش فيها غدير؟
اثير: نفسيتها تعبانه الفتره الاخيره لاني بتزوج .. وامس طول اليوم ماشفتها تقول لامي ماقدر اشوف اثير وهي بتروح من عندنا .. الله يسدك حاولي تطلعينها من جوها .. روحي لها انتي وايان او خليها تجيكم او اطلعوا سوا اي شي بس غيروا جو عليها بليز
الهنوف: ازهليها وانا اخت رجلك .. ما يطلع غدورة من حالتها الا انا والخبله ايان .. انتي بس تطمني وخلك مع اخوي لا يشغلك شي عنه
اثير ناظررت مشعل لثواني وصدت لانه كان قاعد يناظرها: لا توصين حريص
مشعل: جوالي لو سمحتي
اثير: هنو حبيبي الحين بقفل مشغوله شوي .. سملي لي على دلال وخالتي وانا ان شاء الله بكلمهم لما افضى
الهنوف: اووووكي يا حلو ,, يالله بااي
اثير: بايات .. وقامت من مكانها تناول مشعل الجوال حقه
مشعل اخذه بدون ولا كلمه .. قام يفتح الباب لانو الفطور جا
حطه على الطاولة بهدوء
مشعل: تعالي افطري ..
جت اثير وهي تحس بحالها ميته من الجوع بس مستحيه تاكل قدامه ماتدري ليش .. قعدت واكتفت بالعصير
مشعل كان ياكل وطالعها : وش هذا .. ليش ما تاكلين
اثير: شبعانه
مشعل : اي شبعانه وانتي ما اكلتي من امس
اثير: شكرا مالي نفس ..
مشعل: براحتك .. كمل فطوره وقام غير ملابسه وتوجه لباب الجناح بيطلع
اثير بسرعه : وييين
مشعل رفع حاجب والتفت عليها : نعم ؟
اثير: اممم بتروح
مشعل تكتف: اي
اثير: بتخليني بروحي .. اخاف لوحدي
مشعل وهو يفتح الباب : ماهو جايك شي والوحش ماهو ماكلك شوي وانا جاي .. طلع قفل الباب وتحرك
اثير عصبت من جد :خييييييييييييييييييييييير وش ذا الاخلاق اللي عليه .. مالت على حظي في وحده يصير لها كذا بصباحيتها افففففف


بيت ابورنيم ..

رنيم كانت قاعده بالحديقه تشرب تفطر على رواق
نزلت امها تفطر معها : صباح الخير
رنيم : هلا والله صباح النور .. صبت لامها العصير وناولتها
ام رنيم : ابي قهوة مابي عصير
رنيم: ماما القهوة تضرك .. خذي العصير احسن لك وافيد
ام رنيم بزهق والعبره خانقتها: يارب وش بقى .. كل شي علي ممنوع ويضرني حتى الاكل والشرب
رنيم ضاق صدرها على امها اللي حالتها كل يوم بتدهور : يمه معليش هذي تعليمات الاطبه .. تحملي واحتسب الاجر ..
ام رنيم مسحت دمعتها
رنيم : يللا يا غاليه اشربي العصير
ام رنيم : مابي
رنيم: ماما بس شوي لو نص الكاسه
ام رنيم بحده : رنيم مابي شي لو سمحتي لا تضغطين علي
سكتت رنيم ولا زعلت من امها عشانه الدكتور قال لها هذي الانفعالات لانها بتاخذ الكيماوي عشان كذا نفسيتها تعبانه
ام رنيم سكتت فتره وقالت: وش اخبار ماجد
رنيم حست بالرعشه تسري بكل جسمها من سمعت اسمه : مدري
ام رنيم رفعت حاجب: شلون يعني ماتدرين
رنيم : ماكلمني من زمان
ام رنيم:طيب ليش ما تكلمينه انتي
رنيم: اكلمه ؟؟
ام رنيم: اي كلميه انتي .. هو زوجك الحين ومن حقه عليك الاهتمام .. دقي عليه شوفي وش اخباره وش وضعه وتطمني
رنيم سكتت شوي : طيب



بمكان ثاني


فهد : يمممممممممممممممممممه
ام فهد من المطبخ : وش فيك يمه
فهد : يمه تعالي افطري معي ما احب افطر لحالي
ام فهد : فهد انا مشغوله انتظر شوي واختم تجي تفطر معك
فهد وهو ياكل زيتونه : تهاني تقعد سنييييييين على بال ماتقوم وتغير وتنزل .. مدري وش تسوي
تهاني: اسوي اللي اسويه انت شعليك
فهد : اوووه توت هنا بدري اليوم .. مابغينا نشوفك ببداية اليوم
تهاني وهي تسحب كرسي طاولة الاكل وتقعد : قمت اليوم بدري ونشيطه قلت انزل افطر مع فهود مسكين .. وش اسوي بطيبة قلبي انا
فهد وهو يقرص خدها بخفه : فديت الطيبين والله ,, اي حكيني وش اخبار الاوضاع عند خوالي امس
تهاني وهي شوي وتتشقق من الوناسه لانها تحب تسولف مع اخوها: واااااااي كان يجنننننن امس .. الجمعه ولا احلى .. وكل احد كان في قريب او بعيد .. وعلت صوتها عشان تسمعها امها .. وما بقى احد ما سألني عن ماما يقولون وينها
ام فهد دخلت وهي شايله صحن الكرواسون : معليش انا كلمت مرت خالك واعتذرت منها .. هذا زواج ولد نورة اختي وحبيبتي من يومنا صغار .. مستحيل افوته
فهد : مين تزوج ؟
ام فهد : مشعل
فهد كنه تذكر: امااااااااا مشعل .. ياحليله .. اذكره من يومنا صغار كنا دايم نلعب بس افترقنا مدري ليش
ام فهد وهي تصب حليب لتهاني: الايام تفرق وانا امك وكلن لاهي باشغاله
تهاني كشرت : ماما ماني بزر اشرب حليب ما احبببببببببببه
ام فهد : اشربيه كللله ماعندي خرابيط انا تعرفين كلش ولا الحليب لازم تشربينه
تهاني وهي تقلب عيونها : طيب
ام فهد وهي ترجع لولدها : عاد وانا امك .. امس واشوف لك بنت ولا كل البناااااااات
فهد : منهي
ام فهد : بنت نورة الكبيره دلال .. اصغر من مشعل هي .. بس وش بنت .. جمال واخلاق وفعلا اسم على مسمى وفوق هذا وذاك تربية نورة
فهد بحماس : ايوة
ام فهد : بس وانا امك عاد قررت اخطبها لك
تهاني : افففف ياكرهي لذا الاسم ..
ام فهد : ليش؟
تهاني : معي وحده بالجامعه اسمها دلال اكرهها دمها ثقيل مررررره .. وكرهت دلال هذي من اسمها وقبل لا اشوفها
ام فهد : اقووول بس لا تكون هي تراها معك بالجامعه وانجليزي كمان زيك
تهاني وهي تطلع عيونها : نعمممممم .. وش اسمها الكامل
ام فهد : دلال ابراهيم ال ....
تهاني بغت تموت : لااااااااااااااااا الا هي وربي هي .. يمه بثره ودمها ثقيل وش عجبك فيها بالله
ام فهد : ما عندك سالفه .. بالعكس البنت تجنن ودمها خفيف واخلاق
تهاني التفتت لاخوها المفهي وضايع بينهم : اقووووول فهود انا احبك وانت اخوي وحيدي .. لو وافقت امي على كلامها وخطبتها ترى بتبرا منك وبدون تردد
فهد طالعها : طيب وش سبب كرهك لها .. هي اذتك ؟ سوت لك شي ؟
تهاني ببرود : لا بالعكس ما احبها ولا سوت لي شي وانا اللي اتمشكل معها دايم .. وهي مسوية لي الذوق المؤدبه ولا حتى ترد علي
ام فهد طلعت عيونها : هووووو مفشلتني ببنت نورة .. حسبي على عدوك من بنت .. وشو له تتمشكلين معها
تهاني وهي تاكل من الساندوتش حقها كملت ببرود : ما احبها مسوية مثاليه
فهد ابتسم على تفكير اخته اللي مهما كبرت يظل مثل ماهو .. من يومها ما تحب الناس ولا تحب احد يكون احسن منها بشي .. ومغرورة وشايفه حالها بس مع هذا يحبها ويموت فيها ولا يرضى عليها ابد
ام فهد : من اليوم ابيك تحسنين علاقتك معها .. لاني من جد حبيتها وابيها تكون زوجة فهد
تهاني وهي تخلي الساندوتش وتقوم :مابي وانت يافهد لو خذيتها لا انكد عليكم واتبرا منك ولاني حاضرة زواجكم ..وطلعت لغرفتها
ام فهد تناظر تهاني وهي تروح لغرفتها : ماعليك منها بس اختك مدلعه ولا يهمها غير نفسها .. خلنا بس بسيرة دلال .. انت موافق خلاص يعني اخطبها لك ؟؟
فهد ابتسم : انا ذوقك يعجبني عشان كذا مارح اتردد .. واخطبيها
ام فهد تشققت من الوناسه ..

عائلة ام فهد
ام فهد : سناء .. صديقة ام مشعل من زمااان ومتربين سوا .. طيبه وذووق وانسانه جدا راقيه
فهد : 24 سنه .. مملوح وطويل .. حبوووب ورومانسي ويحب اخته تهاني اكثر من اي شي بالدنيا .. وماسك شركة ابوه
تهاني : 20 سنه .. دلوعة الكل .. تعرفنا عليها من قبل انها انسانه حقت مشاكل .. ومغرورة .. بس تحب اخوها مووووت وهو اهم ماعندها بالدنيا .. ملامحها بيبي فيس وشعرها اسود لنص ظهرها ..
ابو فهد منفصل عن زوجته من سنييييين وعايش بالشرقيه ..



بيت ابو بندر

ديما كانت قاعده مع ريما بغرفتها وكانوا يسولفون .. بس ريما ماكانت مرة داخله جو شاغل بالها خطبتها لحمد .. وانها كيف بتكمل حياتها مع شخص ما تعرفه زين وفوق هذا وذاك بهالسرعه المخيفه
ديما:ههههههههههه ولا لا ؟؟
ريما:......
ديما: ريما !!
ريما صحت من سرحانها : هلا
ديما : لاااااا باللله منتي معي .. حرام عليك اقعد اعيد السالفه الحين
ريما عدلت جلستها ومسكت شعرها وصارت تلعب باطرافه : وش كنا نحكي عنه
ديما: ماني قايلة لك .. فاضيه انا اقعد اعيد السوالف
ريما بنص ابتسامه من نرفوة اختها : براحتك اجل
دخلت ام بندر عليهم
ام بندر: ريما تعالي ابيك
ريما وقفت: سمي
ام بندر: اسبوعين وتملكين على حمد
ريما صنمت مكانها وديما ماهي مستوعبه
ديما بعدم استيعاب: تملك ؟؟؟
ام بندر :اي تملك .. عشان ابوك بيرجع بعد اسبوعين .. الله ياخذع بيعطلنا .. وطلعت وسكرت الباب
ديما للحين مصدومه وريما بين دموعها
ديما: وش قاعده تقول ماما .. وش ملكته ..
ريما حضنت ديما وقعدت تبكي لفتره طويله وديما تحاول تهدي فيها لين هدت
ديما وهي تمسح على راس اختها : الحين ممكن تفهميني السالفه ..
ريما هدت شوي ومسحت باقي دموعها وقالت وهي ماسكه حالها وبابتسامه : وشو مارح تباركين لي ؟؟
ديما محتاره : وش ابارك لك عليه .. امي من جدها ؟
ريما : ايوة من جدها .. وانا بملك بعد اسبوعين لولد صاحبتها
ديما:........
ريما تضحك غصب عنها: هههههههههههههه وش فيك
ديما ابتسمت : ماني مستوعبه
ريما: ليش يعني .. ماني وجه زواج ؟
ديما: الا بس مو الحين وبهالسرعه .. وفجأة .. وانا اخر من يعلم
ريما: كل شي صار بسرعه وماحسبته بيكون جد .. بس تعرفين عاد ماما الله يهديها عجله
ديما بحزن : انا بديت احس بماما ترجع زي اول
ريما ابتسمت : معليش .. احنا مالنا الا بابا وبعض ..
ديما: على قولتك .. يللا بس حكيني عن زوج المستقبل منهو ومن يكون
ريما ابتسمت لانها بجد ماتعرف وش تقول لاختها
ريما : ماهو موضوعنا .. الحين تعالي ننزل نشوف لنا شي ناكله



لندن

ابو بندر كان قاعد بشقته الفخمه .. وهو يفكر ..
من حمد هذا اللي متقدم لريما .. ومن وين طلع فجأة ..
مو من عمايل فوزية تسوي خير لو حتى بعيالها .. الله يستر بس ويكون الولد رجال وماعليه كلام .. ولا انا مستحيل افرط ببنتي ..
رن جواله وكان المتصل بدر
ابوبندر: هلا والله
بدر: يا هلا بك .. كيفك يالغالي
ابوبندر: الحمدلله بخير الله يسلمك .. هاا الشمس من وين طالعه اليوم ؟ بدر داق علي
بدر: ههههههه اعذرني يبه مقصر معك هاليومين .. بس عشان ابو تركي مسافر هاليومين هو وتركي والشركه كلها على راسي وانشغلت عن كل شي حتى البيت
ابوبندر بجديه: انتبه يا بدر .. كل شي ولا البيت وخواتك .. انت تعرف انو المفروض ماتقصر عليهم بشي وتنتبه عليهم ..
بدر تنهد بضيق: على امرك يبه
ابوبندر: اي .. امر وش بغيت
بدر: ما يامر عليك عدو .. اممم بصراحه يبه انا حاب افتح معك موضوع ومهم بقوة
ابو بندر: موضوع مهم بقوة .. خير يابوك
بدر: كل الخير .. بس بصراحه ما ينفع ابدا على التلفون .. لازم اقول لك اياه وانا قبالك
ابوبندر: ان شاء الله .. انا كلها اسبوعين واجيكم ..عشان ريما متقدم لها واحد وان شاء الله بنملك فيهم على طول
بدر انصدم وفرح: من جد يبه .. منهو ؟؟
ابو بندر: حمد ولد .....
بدر سكت يفكر: ما عرفته
ابوبندر: والله ولا انا وانا ابوك .. بس بوصل قبل الملكه ب 4 ايام واسأل عنه وكذا وان شاء الله كل الخير
بدر: ان شاء الله .. طيب يبه ما اطول عليك تامرني بشي
ابو بندر: سلامتك .. مع السلامه
بدر: مع السلامه

بدر تنهد بارتياح من بعد ما قفل من ابوه .. نص الطريق عداه .. وبيفتح مع ابوه الموضوع قريب وبعد ملكة اخته ريما .. وهو واثق بابوه تمام الثقه انه بيوافق على شذى لانه متواضع حيل .. بس البلا بامه .. المغرورة المريضه .. اللي بتقلب الدنيا فوق تحت عشان ما ياخذها .. وبتقب حياتهم جحيم بعد ما يتزوجون ..
ابتسم بحب وهو يتخيل نفسه ببيت واحد مع شذى حبيبته ..
اللي حبها من كل قلبه ..وبدون حتى مايشوف وجهها او حتى يعرف كيف شكلها .. ولا يهمه
لانه عشق قلبها .. وهي الوحيده اللي ملكت قلبه وباله وتفكيره ..
هي الحب الاول والاخير ..

الفندق ..

رجع مشعل المغرب ودخل على اثير لقاها غافيه على الكنبه ..
قرب منها لا اراديا وتأملها للحظات .. بس منع حالها
لااا يا مشعل .. انت حلفت انك ما تخليها تتهنى .. انت تكرهها ..
حبيت هذيك البنت قبل ما تعرف انها اثير نفسها .. بس الحين صرت تكرهها .. لانها مسوية مثاليه ومافي زيها ..
وخلت امه تقلب عليه .. وتذكر اتصال امه فيه قبل شوي

مشعل : سمي
ام مشعل ببرود : اسمع يا مشعل .. دير بالك على اثير تراها صغيره وحساسه .. وياويييلك تأذيها بكلمه ولا بحركه سامع ولا لا
مشعل: شايفتني وشو يمه الله يهديك .. اكيد بنتبه عليها ..
ام مشعل: وينك الحين ؟
مشعل : انا طالع
ام مشعل :عطني اثير بكلمها
مشعل: بالفندق
ام مشعل عصصصصبت: وشوووووو !! هذا كلام .. تترك زوجتك ثاني يوم بزواجك وطالع تدوج لي بالشوارع .. هذي وصاتي لك
مشعل: يمه انا كنت ..
ام مشعل : اصص ولا كلمه .. يللا اشوف رح لعروستك .. واياني واياك تتركها مره ثانيه .. والله لا تشوف مني شي ما قدر شفته سامع ولا لا
مشعل انقهر .. امه تكلمه مثل البزر
وتخاف على اثير وزعلها اكثر منه
مشعل: ان شاء الله اوامر ثانيه ؟
ام مشعل : بالليل حجزت لكم على فرنسا .. روحوا سوا .. هذي هدية شهر العسل مني لكم ..
مشعل انقهر: بس انا وياها ما اتفقنا على سفر
ام مشعل: انا قلت .. وكلامي يتنفذ .. وكملت بحنان .. انت عارفني يمه اتمنى لك الخير .. وابي لك السعاده .. ولا ماكنت خطبت لك اثير من اول .. الا عشاني عارفه انها بتسعدك ..عطها فرصه حبيبي
مشعل :......
ام مشعل: يللا يمه اخليك انا ..مع السلامه
مشعل: مع السلامه

يوووووه .. اثير اثير اثير .. كل شي صار اثير
كيف بتكون حياتي معها .. الله يعينني على دلعها بس وثقل دمها
مشعل : اثييييير
اثير قامت على طول واعتدلت بجلستها: هلا
مشعل: جهزي حالك .. الليله رحلتنا لفرنسا
اثير استغربت : بس انت ما قلت لي اننا بنسافر
مشعل بتأفف : والحين انا اقول لك .. ممكن تجهزين وبسرعه .. مابقى وقت
اثير انقهرت من اسلوبه : حاضر .. وقامت تجهز اغراضها واغراضه
مشعل رمى حاله عالكنبه بقوة: افففففففففف

اثير سكرت الباب على حالها وغيرت ملابسها .. لبست لها بنطلون جينز وتيشرت اخضر مريح .. وحطت مكياج رااااايق وخلت شعرها البني مفكوك ..
جهزت شنطتها اللي اصلا كانت مسكره وجاهزة هي وشنطة مشعل .. ولبست عبايتها وطلعت
مشعل ناظرها وهي متحجبه : خلصتي ؟
اثير: اي .. امم ممكن طلب؟
مشعل : خير
اثير وش ذا الاخلاااااااااااااق : ممكن نعدي على بيتي ابي اسلم على ماما لو سمحت
مشعل سكت شوي : طيب بس ما نطول واحنا واقفين ..
اثير ابتسمت : اوكي ولا يهمك
مشعل ارتبك من ابتسامتها وصد عنها بسرعه .. راح يجيب الشنط : يللا مشينا
اثير غطت وجهها: يللا

بيت ام عبدالرحمن

ام عبدالرحمن كانت قاعده بالصاله تتفرج على صور عيالها وهم صغار ولحد ماكبروا .. ودموعها تنزل ..
راحت اثير.. حبيبة امها الغاليه
من غير شر ياحبيبتي انتي
نزلت غدير وهي اخلاقها قافله من امس ماتبي تحكي مع احد او تشوف احد
ام عبدالرحمن: وينك طول اليوم مانزلتي
غدير وهي تحط راسها على كتف امها : وحشتني مووت
ام عبدالرحمن وهي تمس دموعها ويدها الثانيه على راس بنتها : الله يوفقها يارب ..
قعدوا عشر دقايق على حالهم ,, وسمعوا صوت الجرس
ام عبدالرحمن قامت : اكيد هذا اخوك عبدالرحمن وخلود .. بقوم افتح
غدير: لا خليك ماما .. انا بقووم ..
رفعت السماعه ..
غدير: مين ؟
اثير: افتحي غدوور انا اثير
غدير الدنيا ماهي سايعتها من الفرحه وراحت تركض للباب بحماس لدرجة انها ماسمعت امها اللي تناديها
اول ما فتحت الباب ودخلت اثير رمت نفسها بحضن اثير وهي تحضنها بقوة
غدير وفيها الصيحه : وحشتيني وربي البيت بدونك مايسوى
اثير ابتسمت بحنان لاختها اللي اخيرا طلعت اللي بقلبها ناحيتها : وانتي وحشتيني .. حبيبي ادخلي جوة مشعل يبي يدخل
اثير وهي تسحب طرحة اثير من راسها : تفضل مشعل
مشعل دخل وابتسم لغدير: مساء الخير
غدير ردت له الابتسامه: مساء النور ..
اثير استغربت .. ليش معاها جاف مررره ومع غيرها مافي احلى منه .. وش سالفتك يا مشعل ..
دخلوا جوة وراحوا يسلمون على ام عبدالرحمن


بيت شذى

منيره كانت قاعده مع زوجها وتصب له شاهي
منيره وهي تمد له البياله : ها يابو شذى وش رسيت عليه
ابوشذى وهو يناظرها بنص عين : على وشو ؟
منيره : هوووو على احمد
ابوشذى: مدري .. على حسب
منيره : شلون يعني على حسب ؟
ابوشذى : على حسب ما رح يدفع
منيره بخبث : من ذا الناحيه لا تشيل هم .. هو شاريها وبيدفع فيها اللي ودك فيه
ابوشذى وهو يحط البياله بعصبيه: اقووول لا يكون شايفها وانا ماعندي علم .. ترى والله يا منيره لا اقطع ذا العقال على ظهرك
منيره خافت : لا وربي ماشافها ولا شافته .. هو شاريها من كلامي عنها .. وهو بصراحه خوش ولد والنعم فيه ..
ابو شذى: خلاص اجل اذا فضيت قلت لك تكلمينه عشان يجي
منيره وشوي وتقوم ترقص من الفرح : ان شااااء الللله ومايصير خاطرك الا طيب يالغالي


بيت اريج
اريج كانت قاعده مع شذى ويخيطون .. يبوم يخلصون دفعه جديده من الشغل ..
اريج وهي تمسح جبينها : تعبت ..
شذى : بلا تعبت بلا هم .. وش ذا الكسل اللي فيك ..
اريج : يختي صاير لنا نخيط وشغالين بذا الابر والمكاين والاقمشه من سنة نوح النبي .. ماتبيني اتعب
شذى : هههههههههههه لا تبالغين .. صار لنا كم ساعه بس
اريج : يعني ماتبينا نرتاح ؟
شذى وهي تحط الفستان من يدينها : وهذي راحه
اريج : اي هذا الكلام ولا بلاش .. بقوم اجيب الشاهي والفطاير واجي
شذى بابتسامه : اوكي ..
بعد دقايق جت اريج وهي بيدها صينيه وقعدت بالقعده الارضيه المتواضعه جمب شذى
شذى: ارووج
اريج وهي تصب لشذى شاهي : هلا
شذى: وين موضي؟
اريج ابتسمت : يوووووو ماقلت لك .. طلعت من زمااان
شذى : وين راحت ؟
اريج : راحت لاخوانها
شذى طارت عيونها : انهبلت هييي والعده ؟
اريج: هههههههههه هذي ماتخاف ربي .. خليها ماعليك منها .. وابشرك ماهي راجعه بعد
شذى انصدمت : يعني بتبقين بالبيت لوحدك
اريج : اي وش فيها .. هذاني قاعده لوحدي 3 ايام ماصار لي شي
شذى: بس مهما كان انتي بنت .. وماينفع تقعدين لحالي
اريج وهي تشرب من الشاهي : بس واللي يعافيك .. وش اسوي يعني اشتري لي احد يقعد معي ؟ وكمان انتي عارفه انو انا ماكان لي احد غير ابوي الله يرحمه ويغفر له .. وبعدين انتي قريبه مني وكل يومين تقريبا اشوفك .. مايحتاج تقلقين او تخافين
شذى ماعرفت وش تقول لصديقتها .. الدنيا عمرها ما ابتسمت لهم .. وشكلها توها تبدا الحين تقلب عليهم .. يارب اكتب لها اللي فيه الخير ..يارب عجل بنصيبها



بيت ام عبدالرحمن

ام عبالرحمن وهي تحضن اثير: كيفك حبيبتي ؟
اثير : بخير الحمدلله
ام عبدالرحمن : وان شاء الله الامور تمام بينك وبين زوجك؟
اثير وش اقول لك يمه بس: تمام التمام كمان
ام عبدالرحمن: اي يابنتي زي ماوصيتك .. خليك بنت سنعه تحافظ على بيتها وزوجها
اثير اكتفت بابتسامه حلوة وسكتت

مشعل كان قاعد مع سالم اخو اثير .. دخل بعدها وسلم على ام عبدالرحمن واخذ اثير وتوجهوا للمطار

بالاوتيل ..

ام زياد كانت قاعده مع ولدها ..
ام زياد : ها زياد متى نرجع لجده
زياد :.......
ام زياد: زياد حبيبي .. تسمعني ؟
زياد فاق من سرحانه : هلا
ام زياد: اقول لك متى تبينا نرجع لجده؟
زياد : مدري اي وقت ..
ام زياد : خلاص .. بكره ان شاء الله
زياد وهو يناظر التلفزيون : ان شاء الله ..
ام زياد : انا بقوم اصلي لي ركعتين وارجع
زياد : طيب .. راحت امه تصلي .. وقعد زيد يفكر من جديد باثير وبحقده على مشعل لانه اخذها منه ..
طاحت عينه على جوال امه .. وبثواني خطرت على باله فكره مجنونه
اخذ الجوال وقلب فيه بسرعه ..
ابتسم يوم حصل اللي يبيه .. اخذه بسرررعه
وحط الجوال مكانه ... وصار يفكر ببقية الخطه اللي خطرت على باله ..

يا ترى وش ببالك يا زياااااد ؟؟ الله يستر منك

انتهى البارت ..

توقعاتكم ؟
- كيف بتكون الحياة بين اثير ومشعل ؟
-ماجد وش اخرته مع رانيا ؟ وتتوقعون بيحس على دمه ويحب رنيم ولا ؟
- مشاعل .. ايش اخرة صياعتها
- خالد وش ردة فعله لما يدري عن ملكة ريما ؟

اتحفووووووووووووووووووووووني بتوقعاتكم اللي تثلج صدري


القاكم ان شاء الله الاسبوع الجاي
احببببببببببببببكم



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




السابع عشر

بيت ابومشعل

ام مشعل كانت قاعده بالصاله مع زوجها وضايق صدرها مره على ولدها
ابو مشعل: يا نورة استهدي بالله .. ليش الزعل هذا كله الحين ؟
ام مشعل بضيقة صدر: كيف ماتبيني ازعل وولدي ماهو مبسوط
ابو مشعل: انتي سعادته كانت بيدينك بس انتي الله يهديك غصبتيه يتزوج
ام مشعل: يووووه يابومشعل تكفى خلاص ,, انا الحين ابي احد يهون علي تقوم تضيق صدري زياده
ابومشعل عارف زوجته عنيده عشان كذا سكت لانه مايبي يدخل معها بنقاش حاد وكمل متابعة الاخبار


بيت ابورنيم

مشاعل كانت قاعده عند المسبح تشرب عصير وقاعده تحاكي الناس على الشات والماسنجر ..
مبسوطه وهي قاعده تتمصخر على اللي فيه من شباب .. قاعده تذلهم وتهزأهم وهم ساكتين عشان خاطر اسمها الكبير ..
رن جوالها وردت على طوول
مشاعل: هلا
راكان: هلا حبي .. اخبارك؟
مشاعل: انا تمام الحمدلله
راكان: شوفي ميش .. على بكره في حفله وابيك تكونين موجوده ومشرفتني
مشاعل بغرور: انا اشرفك انت وعشره من اشكالك
راكان: افااااا ليش الغلط حبيبي؟
مشاعل: مدري عنك .. انت وكلامك اللي ما تثمنه قبل ما تطلعه من فمك .. انا مشاعل مشاااااااعل مو حي الله .. ماتوصيني على شي زي كذا
راكان: ول عليك خلاص اسفين وياكلمه ارجعي مكانك .. المهم جايه ؟
مشاعل وهي تتسند على الكرسي : افكر
راكان: بعد هذا كله افكر .. يللا حبيبي تكفين .. ابي اوري الناس اي قمر انا معي .. ابيك تكونين معي
مشاعل: اممممم ووين بتكون الحفله ؟
راكان : ببيت عبدالعزيز بن سالم وش رايك؟
مشاعل ابتسمت وانبسطت لانها حفله لانسان هاموووووور يعني كل كبار الشخصيات بتكون موجوده
مشاعل: ليش لا .. اوكي بجي
راكان فرح : حلوو حبيبي .. خلاص اجل ان شاء الله انا اعدي عليك بكره ونطلع سوى
مشاعل : طيب انتظرك .. باي الحين انا مشغوله
راكان : باي ياقلبي ..

قفلت منه وهي تفكر وش ممكن تلبس بكره .. غرفة الملابس حقتها ملياااااانه فساتين .. وكل واحد احلى من الثاني .. احتارت وقررت تروح وتشوف بنفسها وش بيعجبها ..
سهت فجأة وهي تتذكر خالد ..
يااااااارب وش كثر احبه .. اموووت واخليه يحس فيني
مدري ليش احساسه كذا من ناحيتي .. مع اني من كل قلب احبه ..
وطلعت له بدون غطا .. ولا مال لي .. انا اللي الناس تتمنى نظرة مني وهو يطنشني كذا عيني عينك ..
ماشي ياخالد .. انا ما خليتك تشهق باسمي ماني مشاعل ..
سكرت لاب توبها وطلعت لغرفتها


باستراليا

رانيا كانت قاعده مع نواف بحديقه ويشربون عصير
نواف مسك يدها: وش فيها حبيبتي سرحانه بايش؟
رانيا ابتسمت : ولا شي
نواف: افااا تخبين عني
رجعت رانيا تسرح
رانيا كانت تفكر بماجد .. كيف بتنهيها معاه ؟ تقول له انا خنتك بغيابك وعرفت عليك .. والحين خلاص معد ابيك .. ولا اقول له اني ما اناسبه ولا ايش ..
اففففف من جد تعبت وانا افكر .. بس انا مابي اكمل معاه .. انا احب نواف وهو يحبني .. وابي اكمل معاه حياتي ماهو ماجد ..
نواف شد على يدها: لااااا هذا الوضع ما ينسكت عليه .. بتقولين لي ولا شلون ؟.
رانيا : حبيبي ماكو شي لا تشيل ببالك
نواف بحزم : رانيا انا قلت لك من قبل ما احبك تخبين عني شي
رانيا بلعت ريقها : حبيبي وش فيك .. قلت لك ماكو شي
نواف عطاها نظره ومشى قبالها .. هي ابتسمت
احببببه حتى وهو معصب علي .. مشت وراه ..


بيت ابوماجد

ام ماجد: ليان ..
ليان : سمي
ام ماجد: وش اخبار رنيم ؟
ليان : الحمدلله بخير وماعليها ..
ام ماجد: تكفين كلميها خليها تجي تتعشى عندنا .. مشتاقة لها وماشفتها من بعد الملكه
ليان : ان شاء الله ..
دقت على رنيم ولقتها فاضيه واتفقت معها انها بتجيها بعد نص ساعه


بيت ابورنيم

رنيم كانت نازلة من الدرج وشنطتها بيدها لقت امها وابوها قاعدين بالصاله
رنيم بابتسامه : مساء الخير
ام رنيم وابورنيم : مساء النور
ابو رنيم: هلا بحبيبة ابوها .. وينك ما شفتك اليوم ؟
رنيم تبوس راس ابوها: موجوده يالغالي .. بس كنت مصدعه وطول وقتي فوق..
ابو رنيم: ماتشوفين شر
رنيم: الشر ما يجيك .. بابا انا بطلع بروح لبيت عمي راشد .. خالتي كلمتني وتبيني اتعشى معهم اليوم
ابورنيم: اي يابنتي روحي .. هذا بيت عمك .. وبيت زوجك بالمستقبل
اشرق وجه رنيم مع هالطري وابتسمت بهدوء: ان شاء الله يبه .. ماما ماتبين تجين معي ؟
ام رنيم: لا والله تعبانه مررره وابي استعد نفسيا لبكره
رنيم حزنت عشان امها بكره بيكون لها اول جلسات الكيماوي : الله يقويك يمه ويقومك لنا بالسلامه
ابورنيم: امييين يارب..


بيت ام عبدالله ..

ام عبدالله كانت قاعده مع مها بالصاله ويتفرجون على تصاميم جديده لفساتين ..
مها: ماماااااا وربي ياخذ العقل
ام عبدالله: وش ذا يا مها .. كل الظهر طالع .. ماتستحين انتي
مها : ماعليك ماما لو سمحتي عاد .. وش دعوه عاد كله حريم مافي رجال
ام عبدالله : يووووه منك بكيفك صجيتيني ولجيتيني
مها: ههههههههههههه ياحلوك يمه لا عصبتي
خالد جاهم وقعد بعد ماسلم عالسريع
ام عبدالله : وينك مختفي ؟
خالد : نايم
ام عبدالله: صار لك كم يوم مو عاجبني ..
خالد وهو يمسح على شعره المحوس : والله مدري وش فيني .. ما انام زين .. قلبي قابضني
ام عبدالله جلست جمبه : بسم الله على قلبك .. تعبان يمه ؟
خالد : والله مدري ..
مها حست انو خالد عنده احساس باللي صاير لريما .. هي توقعت انه نساها لانو صار له فتره طويله جدا ما جاب لها طاريها ولا حتى قال لامه تخطب له .. عشان كذا ..
خالد : وش تسوون ؟ صوتكم واصل لغرفتي
ام عبدالله : قاعدين ننقي فساتين لملكة بنت خالك
خالد ابتسم بخفه : ماشاء الله .. عالبركه .. مين من بنات خالي؟
ام عبدالله وهي ماتدري انها بتدمي قلب ولدها لا نطقت الاسم : ريما بنت خالك .. ملكتها هالاسبوع ..
خالد سكت لثواني يبي يستوعب الاسم ..
التفت كله لامه وعيونه عليها .. قال وبكل امل : قصدك ديما ؟
ام عبدالله : لا وين ديما توها صغيره .. ريما رييييما ..
خالد ماشال عيونه من على امه ووقف بسرعه وصرخ : كييييييف
ام عبدالله : هو ياولدي وش فيك ؟
خالد وهو فاقد اعصابه : وش فيني ؟ تذبحين قلبي وتقولين لي وش فيني .. صار لي 3 سنين وانا اترجاك وشوي وابوس رجولك عشان تخطبينها لي .. وانتي تتعذرين باعذار مالها داعي .. وبالنهايه تجين تقولين لي بكل بساطه بنت خالك بتملك .. ليييييييييييييييش مافكرتي فيني .. ولا حسبتي حساب هاليوووم
ام عبدالله واقفه منصدمه من كلام ولدها .. ما توقعت انه يبي ريما
ام عبدالله بأسى على حال ولدها : ياولدي ما قلت لي انك تبيها ولا كان
خالد قاطعها : وش اقول لك .. انتي عطيتيني فرصه اصلا عشان اقول لك .. كلما فتحت معك الموضوع تقفلينها قبل ما ابدا اصلا .. حراااام عليك .. مارح اسامحكم على ضياعها مني .. وربي مارح اسامحكم ولا اغفر لكم ..
مشى من الصاله بسرررعه متوجه لغرفته
مها دمعت عيونها على موقف اخوها .. ولا عرفت وش تقول ..
وام عبدالله بحالة صدمه .. لو انها تدري انها ريما كانت راحت خطبتها على طول لانها تعرف اخلاقها .. لكن وش الفايده الحين وماينفع الندم .. وصعبة انها تكلم اخوها وتقول له انها تبي ريما لولدها .. بيقول ليش ماقلتي من اول .. وتوك تقولين قبل ملكة البنت بكم يوم ..
يارب وش اسوي ..

خالد دخل غرفته .. ماهو عارف وش يسوي .. بيقلب مجنون بأي لحظه
ريما راحت مني .. خلاص مافي امل تكون لي
حلمي ضاع .. وراح بثواني
كله بسبب امي .. مارح اسامحها على ضياعها مني ..
ماني متخيل تكون لغيري ..
غير ملابسه وهو يحاول يمسك اللي باقي من اعصابه ..


رحيلك المـــــــرّ
ضيعني اذا فااكر.. ياليت ماجاني
وياليت ما جيته
علقت حلمي على كلمة يجي باكر ..
وباكر خذا مني اكثر قلب حبيته 3/<

بالصاله
كانت ام عبدالله تمسح دموعها .. ومها جمبها
وقفت يوم شافت خالد طالع من غرفته وباين عليه القهر والغضب
ام عبدالله وهي تبكي : على وين حبيبي؟؟
خالد : لا تسأليني وين رايح .. الله ياخذ روحي ويفكني
ام عبدالله بسرعه : بسم الله عليك .. لاتقول كذا يمه حرام عليك
خالد : لا تفكرون تتصلون فيني .. طلع وسكر باب الفيلا وراه باقوى ماعنده
ام عبدالله حضنت بنتها وقعدت تبكي .. تبكي ندم لانها سبب ضياع حياة ولدها منه ..


" عاصمة الانوار "
باريــــــــــــــــــــــــــــــــــــس


كان مشعل قاعد على الكنبه يتفرج على التلفزيون واثير نايمه جوه ..
صاير نظامهم .. اذا هي قامت هو يدخل ينام واذا هي نامت هو يصحى
طبعا هذا كله بتدبير من مشعل عشانه مايبي يقابلها ابدا ..وناوي يوريها الويل عناد بأمه
اثير طبعا مانامت .. كانت مندسحه بالغرفه وتبكي بصمت ..
صار لها من تزوجته 3 ايام .. وهو لا حكى معها ولا سألها اذا كانت محتاجه شي ولا حتى يجلس معها بمكان واحد ..
انا بفهم بس .. انا وش سويت له ..
معقول مايكون يبيني ؟؟
دامه مايبيني ليش اخذني ... ياشينه من احساس لا حسيت انك ثقل على قلب احد .. لااا ومو اي احد بعد .. احد انكتب عليك وعليه انكم تبقون سوى على طول ..
تحس انها مخنوقه .. مسحت دموعها وقعدت على حيلهاا ..
مسكت جوالها بعد ما هدت شوي .. قررت تحاكي امها لانها ماترتاح الا اذا سمعت صوتها ..
دقت .. ولقت الرد بعد كم رنه
ام عبدالرحمن: ياهلا والللللللللله ببنتي الغاليه حبيبة امها
اثير خنقتها العبره .. حنان امها وهي تهلي فيها خلاها تحت لايامها بحضنها ..ايام ما كان يهمها احد ولا شي غير رضا امها واخوانها
غطت فمها شوي تمنع شهقاتها
ام عبدالرحمن : هلا ببنيتي .. شلونك يمه ؟
اثير بهدوء عشان ما تنفضح لامها انها كانت تبكي: انا بخير دامك بخير يمه
ام عبدالرحمن بشك: اكيد بخير ؟
اثير:.....
ام عبدالرحمن : وش فيك يمه احكي ..
اثير مامسكت حالها وصارت تبكي : يمه انا مشتاقة لك .. ابي ارجع لكم
ام عبدالرحمن: يمه ما يصير ذا الكلام انتي الحين صرتي مره متزوجه وحق زوجك عليك انك تقعدين معاه وتقابلينه وتشوفين طلباته ..
اثير: ......
ام عبدالرحمن: انا عارفه انك متوتره لانها اول ايامك معاه .. والعلاقه ممكن تكون متوتره كمان .. لكن حاولي تكسبينه بسرعه .. بابتسامه حلوة بلسان حلو وباحترامك له .. كل هذا يمه تحلي العشره
اثير سكتت تفكر شوي بكلام امها : طيب يمه
ام عبدالرحمن: اي هذي بنتي العاقله .. يللا حبيبتي قومي غسلي وجهك وعدلي مكياجك وروحي اقعدي معاه .. مو حلوة مخليته لحاله وجالسه تكلميني ..
اثير: ان شاء الله ..
ام عبدالرحمن: يللا مع السلامه
اثير: مع السلامه ..
بعدما قفلت اثير من امها جلست شوي لحالها عشان تهدى وغسلت وجهها وعدلت مكياجها ورسمت ابتسامه حلوة على وجهها وطلعت لمشعل

مشعل كان يتفرج على فلم ومنسجم معاه مرررره .. لفت انتباهه ريحة عطرها .. التفت لها وتأملها لثواني ..
جلست اثير مقابله له : السلام عليكم ..
مشعل وهو يصد عنها: وعليكم السلام
اثير تبي تفتح معاه اي موضوع : امممم وش قاعد تتفرج عليه ؟
مشعل بنص عين : وش شايفه انتي
اثير: اييي عرفته هالفلم .. مررره حلو
مشعل بعناد قفل التلفزيون وتكتف .. اثير استغربت بس ما استسلمت ..
اثير صارت تفرك يدينها ببعض وبتوتر وتخبط برجلها على الارض بخفه ..
مشعل كان يحاول يسرق نظرات لها بس خاف انها تنتبه له ..
اثير: احم .. حاب تشرب شي ؟
مشعل : شي زي ايش؟
اثير: مدري اي شي .. شاهي .. قهوة .. عصير ..
مشعل وهو يستغل الفرصه انها تحاكيه عشان يناظرها : ابي نسكافيه
اثير ابتسمت ابتسامه روووووعه وهي تأشر على عيونها : من عيوني الثنتين
مشعل فهى .. ياحلو ابتسامتها ..
صار يناظرها تمشي لين اختفت عين عينه .. تنهد بصوت واطي ..
لمتى ذا الحال ..



بيت ابو بندر ..

ريما كانت قاعده تقرا رواية بغرفتها .. ودخلت عليها ديما
ديما: وش تسوين ؟
ريما: شوفة عينك ..
ديما: لا والللللللللله .. يعني عارفه المصيبه اللي قاعده تسوينها
ريما وهي ترجع نظرها للروايه : وش مصيبته ؟
ديما: الحين انتي بعد يومين ملكتك .. وقاعده بكل بروووود تقرين لي روايه
ريما ببرود : وش المطلوب مني اسوي يعني ؟
ديما بتنهبل من برود اختها : وش المطلوووووووووب ؟؟ انك تقومين تدبكين يا بنت
ريما: ماله داعي .. الملكه عائليه وبعدين بابا ما جا ولا كلمني ولا حتى ..
قاطعتها ديما: وانت وش لك بابا .. الله يرجعه لنا بالسلامه.. قومي اشوف خذي لك موعد مع الكوافيره عشان تجيك ..
ريما وهي ترجع تتصفح روايتها : طيب
ديما تشد على شعرها : اففففف منك ومن برودك ..

بيت ام ماجد ..
ام ماجد كانت قاعد تتقهوى مع رنيم وليان وايان جمبهم تحل الواجب حقها ..
ام ماجد: ومتى تتخرجين يا رنيم ؟
رنيم: ان شاء الله السنه هذي خالتي ..

ام ماجد: ما شاءالله .. وربي الايام تركض .. اذكرك لما كنتي توك داخله المدرسه .. والله كنه امس
رنيم بابتسامه : الله المستعان ..
ليان: لااا وبعد رنيم ناوية تكمل دراستها ان شاء الله بعدما تخلص
ايان نقزت : وشووووووووو .. تكملين دراستك .. مهبوله انتي
رنيم ضحكت ,, وام ماجد عصبت
ام ماجد: يابنت عيب عليك .. ما تحشمين احد .. البنت ماهي قدك وتقولين لها هالكلام .. احترميها بلا قلة حيا
ايان: وش اسوي .. هذي سواية .. احد يخلص من عذاب ويرمي نفسه بعذاب اكبر .. صدق لا قالوا اهل العقول براحه .. يا مجنووووووووونه
رنيم ماتت من الضحك على ردة فعل ايان ..
ام ماجد: قومي من هنا لا بارك الله فيك من بنت .. ياللي ما تستحين على وجهك ..
رنيم :هههههههههه خليها يا خالتي براحتها معليش ..
ليان: اصلا احنا بنقوم ونخلي الممكان ..
ام ماجد: وين بتروحون ؟
ليان: بنروح فوق لغرفتي .. قعدة بنات يعني .
ايان: بروح معكم ..
ليان: انتي اقعدي هنا .. وتمسك يد رنيم ويطلعون الدرج بعدما استأذنت رنيم من زوجة عمها ..
ايان راحت جمب امها وحطت راسها على كتفها: ليش يعتبروني صغيره ؟
ام ماجد وهي تمسح على راس بنتها : عشانك صغيره يا حلوة ..
بوزت ايان وضحكت امها عليها ..



فوووق بالصاله
رنيم : وين موديتني مو من هنا الجناح حقك لا تكونين مضيعه بس ,,,
ليان: ههههههههه لا ماني مضيعه .. بس ابي اوديك مكان ثاني قبل ..
رنيم : ويييييييين
ليان بعدما وقفت قدام باب كبير : هنا ..
رنيم بنص عين : وايش هنا ؟
ليان فتحت الباب وفتحت الانوار واشرت عالغرفه : هنااااا
رنيم من دخلت وحست قبلها انسلب منها .. ريحة عطره ماليه المكان ..
وصورة كبيره له متوسطه الجدار اللي بالوجه .. كان مرسّم ولابس ثوب .. تمنت ترسمه وقتها ..
تأملت الجناح باللي قدرت عليه .. الصاله اللي على جمب .. بما فيها من كنب وطاولات وشاشه وستيريو .. راحت غرفه ثانيه طلعت غرفة المكتب حقه .. والباب الثالث كان لغرفة النوم .. وفي باب رابع للحمام ..
جناح فخم .. مثل صاحبه ..
صارت تمشي بكل مكان .. ابتسمت ليان وهي تشوفها وقررت انها تخليها براحتها تتنقل فيه .. طلعت وسكرت الباب بهدوء ولا حست عليها رنيم ..
كانت ضايعه بعالم ماجد الخاص ..
وقفت قبال صورته وصارت تتأملها بكل حب .. وهي تردد وربي وحشتني
دخلت المكتب حقه .. وقعدت على كرسيه .. تحسست الطاولة لين وصلت يدها للدروج .,
فيها فضول تفتحها .. وتشوف اللي فيها .. بس لا
ماهي رنيم اللي تدور باغراض الناس ..
اخذت ورقه من الاوراق الموجوده عند الطابعه .. وقلم ..
تذكرت اهماله لها من يوم ملكتهم .. وانه ما كلمها ولا حتى رفع عليها سماعه .. رجع لها الاحساس الغريب انو في حاجه غلط من يوم تقدم لها ..تنهدت بضيق وصارت تكتب بألم ..

فتحت لك قلــــــبي ودفتر حياتي
ودي تحس بلوعتي لا تكلمت
ابيك تعرفني ، تفجر سكاتي
مابيك تدفني داخل شاطيء الصمت
خذني برمشك في سما امنياتي
علمني كيف اطير لوما تعلمت
محتاج لك تمحي جبر ذكرياتي
وتجدد احلامي بصوتك اذا نمت
عطني وطن ، لملم بعيونك شتاتي
تعبت اهيم بداخلك وانت ماهمت
ابيك تسمع قبل تنطق شفاتي
صوت الزجاج بداخلي لا تحطمت
لازلت انا ذاك الطفل في مراتي
ادور اللي يضمني لا تألمت ..

حطت الورقه على المكتب بعدما تأملت كلماتها مره ثانيه ,,
خلتها مكانها ومشت للصاله .. حضنت صورة له كانت محطوطه بأحد الطاولات .. وهي تغني

كل شي حولي يذكرني بشي
حتى صوتي وضحكتي لك فيها شي
لو تغيب الدنيا عمرك ماتغيب
شوف حالي اااه من تطري علي ..

وراحت بعالم ثاني .. عالمها هي وماجد ..


عند خالد

خالد كان بسيارته وبحال مايعلم فيها غير ربه .. احلامه بقربها منه تدمرت وطارت .. بتصير متزوجه بعد كم يوم .. معد هي لي خلاص ..
في امل .. لازم اكلم خالي ..
دق على جوال ابو بندر بس كان مقفول ..
تحطم خالد زياده وزياده.. من جد كل شي تقفل بوجهه
يحس انه مخنووووووق
فتح ازرار الثوب يمكن يقدر يتنفس زي الناس .. بس بالعكس
يحس الكون كله ضاق بعيونه ..
ومعد في ذرة اكسجين وحده ..
بدون شعور مسك خط الشرقيه .. وهو يحاول يمسك نفسه زياده ..


استراليا ..

الفتره الاخيره ماجد كانت نفسيته تعبانه من كل الضغوط من حوله .. بعد رانيا عنه وزواجه من رنيم ودراسته اللي لازم يشد حيله فيها عشان يتخرج ويرجع للرياض من جديد ...
قرر بندر ياخذه مقهى يغيرون جو فيه
بندر : ياخي اضحك .. ياشينك لا كشرت
ماجد يبتسم ابتسامه صفرا
بندر كشر: وجع .. ابتسم زي الناس
ماجد : ياخي انا مالي خلق .. بفهم بس وش مخليك تطلعني من البيت .. انا كنت مرتاح ..
بندر: بس انا ماني مرتاح وانا اشوفك كذا .. يللا بس اطلب اللي تبيه
ماجد: وجع .. يالبخيل وراك جايبني مقهى .. ليش مارحنا مطعم
بندر: لا حبيبي .. مو كلما جا دورك بالطبخ بتعشينا بره .. اليوم انت بتطبخ عشان كذا بقهويك وبسسسسسسسسس
ماجد ضحك بخفه
بندر: اي كذا عساني ما انحرم يارب ..
زادت ابتسامه ماجد وبانت غمازاته ..
طلب له هو وبندر قهوة وكيك وقعدوا يسولفون شوي

من ناحيه ثانيه ..

رانيا : نواف حبيبي عفيه .. ماني مرتاحه هني .. خلنا نغير المكان ..
نواف: لا ياقلبي انا عاجبني وبنقعد سوا .. مسك يدها واخذها لطاوله وقعدوا
رانيا ماتدري ليش ماهي متطمنه .. بس صارت تحاول تتجاهل هالشعور ..



باريس

جت اثير ومعها كوب النساكفيه وناولته لمشعل بابتسامه روووووعه
مشعل اخذه منها بدون مايقول ولا كلمه
اثير قعدت تشرب بهدوء .. واخذت الريموت وشغلت التلفزيون وتقلب بالقنوات بهدوء ..
مشعل استغل فرصة انشغالها وصار يتأملها ..
يازينها .. بس مارح تتهنى معي الا لما ابرد حرتي من امي فيها ..
رن جوالها ..
اخذته وشافت رقم غريب .. قررت ما ترد ..
ودق ثاني وثالث ورابع .. وهي مستغربه ..
مشعل : مين يدق عليك ؟
اثير: مدري رقم غريب
مشعل : ردي
اثير: اخاف يطلع احد
مشعل بنص عين : احد كيف يعني ؟
اثير: يعني احد غلطان وينشب لي ..
مشعل : ردي اشووف ..
اثير سوت زي ماطلب : الووو .. الووو .. وقفلت .. محد يرد علي
مشعل : صار يناظرها بنص عين ...

رن الجوال من جديد .. ردت اثير بس نفس الشي ما لقت رد ..
استغربت ورجعت الجوال على الطاولة وصارت تكمل قهوتها برواق وعيونها على التلفزيون
ومشعل ما شال عينه من عليها ..


بيت ابو ماجد ..

رنيم صحت من احلامها بماجد على صوت ليان
ليان: ههههههههه رنيم وش فيك نمتي ؟
رنيم ابتسمت : لا بس كنت سرحانه
ليان وهي تغمز لها : اجل الحبايب شاغلين بالك ..
رنيم ومازالت مبتسمه : اي ..
ليان: طيب تسمحين لي اخذك من تفكيرك واحلامك لتحت عند امي عشان العشا جهز
رنيم بابتسامه حلوة : اكيييييييد .. يللا مشينا
ليان: مشينا ..




اليوم الثاني ..

مشاعل كانت قاعده بغرفتها تتجهز للحفله اللي ناوية تروح لها مع راكان ..
كانت لابسه فستان ذهبي قصير .. ومبين الظهر كله .. ومكثره مكياج بشكل مخليها فتــــــــــــــــــنه .. شعرها القصير قاصته زياده ومرجعته كله على ورا ..
شكلها ، لبسها ، فستانها ، مكياجها ، عطرها كل مافيها جررررريء ويسحر
دق عليها راكان وقال لها تنزل له ..
دقايق وهي بسيارته
راكان : هلا بالزين كللللله
مشاعل : هلا بك .. يللا مشينا بسرعه قبل لا احد ينتبه له
حرك راكان اللي كان لابس بدله فخخخخخمه : من عيوني ياعيوني

قصر عبدالعزيز بن سالم ..

راكان : يللا حبيبي
مشاعل وهي تناظر القصر اللي تضج منه اصوات الاغاني بشكل يحمس: يللا ..
مشاعل: راكان ابي اعدل شكلي ..
راكان يأشر له على الحمامات : هناك ... خلصي وانا انتظرك
مشاعل : طيب ..
10 دقايق وهي مخلصه .. شالت عبايتها وعطتها وحده من الخدم اللي كانو بالحمام عشان تخليها عندها ..
وطلعت له ..
شافها .. وماقدر حتى يبلع ريقه ,,
قرب منها ومسك يدها وباسها بقووووووه
مشاعل بابتسامه : اي عورت يدي
راكان بوله : ياليته فيني ولا فيك .. شد على يدها زياده ومشوا سوا
كل الانظار كانت عليهم .. على راكان وهالملاك اللي معاه ..
ملاك مثييييييييير .. ما قد شافوا مثله ابد ..
تقدم لهم عبدالعزيز ووراه المرافق حقه : يا هلا والللللللللللللللللللللللللللللللللللللللله هلا بالقمر .. هلا بالملاااااااك
مشاعل : هلا بك ..
عبدالعزيز اخذ يدها من يد راكان وباسها : تو مانورت الحفله والقصر ياعيوني .. نورت بقدوم ملكتها ..
راكان بفخر لانه هالمره قدر ينتصر على عبدالعزيز وجاب بنت احلى من كل البنات اللي مروا على عبدالعزيز ..
عبدالعزيز : راكان .. الحلوة اللي بتكون معي ..
راكان وهو يسحب يد مشاعل من يد عبدالعزيز برقه : لا سوري حبيبي .. هالملاك لي
عبدالعزيز رفع يده باستسلام : اوكي راكان .. اعترف هالمره انتصرت عليه .. ونقل نظره لمشاعل من فوق لتحت .. وبقووووووووووه
مشاعل ابتسمت .. غرورها يسمح لها ..
راكان بغمزة : ادري .. عن اذنك ..
عبدالعزيز وهو ما شال عينه من عليها : اذنك معك ..
كملوا طريقهم لداخل القصر ... بين الاغاني وزحمة البنات والشباب اللي يرقصون بالظلام وكلهم من طبقه هاااااي .. اغلبهم جايين مع خوياتهم .. والباقي جايين يدورون على علاقات ..
قضت الليله كلها بحضن راكان .. وبين الناس وبوناسه ..


استراليا ..

ماجد كان مبسوط مع بندر بقووووة .. حس انه من زمان ماضحك كذا ومن زمان مرة ما طلع طلعه حلوة مع ولد عمه واخوه وصديق عمره
ماجد: ااااااااع الله يقطع شيطانك وربي فقعت ضحك
بندر : هههههههههه دوم يارب ..
ماجد رفع راسه عشان يمسح دموعه اللي نزلت مع الضحك .. ونزل عينه وطاحت على الطاولة اللي قباله بس على الزاوية ..
وشااااااااافها ..

وشااااااااافها ..

رانيــــــــــــا .. رانيا قدامه .. بس معها احد غيره ..
ماسك يدها بيده .. يدلعها وتبتسم له .. ماخذ مكانه ,,
بقدرة قادر تحولت ابتسامته لتكشيره وقهر .. قام بسرعه لا اراديا لطاولتها
بندر ينادي ماجد : ماااااااااجد وش فيك ..
ماجد الغضب والغيره معمين قلبه
متضايق ومتنرفز لانها كذبت عليه وقالت له انها بره البلد .. وغيران عليها .. من هذا اللي معاها ..
وقف عند الطاوله بالضبط وصرخ : رانيا
رانيا التفت بخوف .. وانصدمت يوم شافت ماجد ..
رانيا : مااااااااااااجد !!
ماجد : اي ماجد .. ماجد اللي كذبتي عليه وقلتي له انك اصلا مو بالبلد .. نقل نظره لنواف اللي جمبها
ماجد: ومن الاخ ؟
نواف : رانيا من هذا ؟
ماجد : لو سمحت انا اللي لي حق اسأل هنا وبس
نواف وقف: لا معليش .. مو من حقك تاخذ وتعطي معها
ماجد وهو فاير: وانت بصفتك ايش تدافع عنها
نواف بثقه: بصفتي حبيبها
ماجد حس انو مويه بااااااااااااارده انكبت عليه : وش قاعد تقول انت
نواف: اللي سمعته
ماجد نقل نظره لرانيا بسرعه : هذا وش قاعد يقول
رانيا كانت بموقف لا تحسد عليه ابد .. كانت ناوية تخبر ماجد انو في احد ثاني غيره بحياتها بس ما توقعت الحين ابدددددددد ..
بلعت ريقها بصعوبه : اللي سمعته
ماجد وهو ينكر : مستحيل .. انتي ما تخونيني
رانيا بعذر سخيف: انت تركتني وسافرت
ماجد بصراخ : تركتك مجبور .. وقلت لك راجع لك .. واني بسوي المستحيل عشانك
رانيا وهي تصد عنه : انا وانت ما نصلح لبعض
ماجد بصدمه : تقولين لي كذا بعد 7 سنين .. 7 سنين وانا احبك واعشقك واتمناك .. اغيب عنك شهر تشوفين غيري ؟؟ للدرجه هذي ماكنت مالي عينك
رانيا : انت عارف اكثر مني انو اهلك مارح يوافقون على زواجنا ..
ماجد بعصبيه وهو يأشر على حاله : ابيع اهلي ودنيتي عشان حبك .. ابيع دنياي واشتري قربك .. بس للأسف بعتيني برخص التراب ..
رانيا : .........
ماجد والنار بقلبه : اسمعي يا بنت الناس .. انا الحين مملك على بنت عمي .. بنت عمي اللي ظلمتها .. والسبب حبي لك .. بس ما اقول الا الله يستر عليك وجا بيمشي ووقفه صوتها
رانيا : الحين انا وياك متعادلين .. ماكو فرق .. خنتني وخنتك ..
ماجد باستهزاء : لا تحكين شي دامك مو عارفه للحين وش اللي بقلبي لك .. اذا خنتك باني عطيت اسمي لغيرك .. ترى هذا ما خانك .. واشر على قلبه .. ومشى وهو يجر وراه بقايا قلبه
رانيا قعدت على الكرسي بسرعه وببرود : اففففففف فكه
نواف يناظرها بعصبيه ويقوم ويتركها
رانيا : نواف انتظر ..
نواف مشى ولا عبرها وترك لها المكان بكبره
رانيا تلوم حالها : اففففففففف انا الغلطانه .. وربي استاهل .. كان المفروض انا قايلة له عن ماجد ..

ان كاااان خنتك ..
عسى الله لا يسامحنــــــــــــــــــــي !!!
بس انت خنت الوفا ،، والجرح
ياكبرررررررررررررررررره </3



الحفله ..

كانت مشاعل مرررررررره مستانسه وهي تشوف نظرات الشباب لها .. وانها ماكله الجو عن البنات اللي بيموتون من الغيره منها ..
راكان وهي يحط يده على خصرها ويهمس باذنها : شفتي وش سويتي بالبنات
مشاعل بغرور : اكيد .. يحق لهم والله يموتو قهر
راكان : انا ما يذبحني فيك الا كل هالثقه ..
مشاعل : يحق لي يا حلو ..
راكان مسك يدها وسحبها عشان يقومون يرقصون وقامت معاه .. ورقصوا سوا طووووووووووووووووول الليل ..
مشاعل: يللا راكان برجع البيت
راكان وهو يقربها من حضنه زياده : بدري
مشاعل: خلاص تعبت والوقت بدا يتأخر ..
راكان : اوووووكي ..


بيت ابو شذى

ابو شذى: شذذذذذذذذذذذذذذذى وصمخ
شذى جت : سم
ابو شذى: في واحد متقدم لك ..
شذى انفجعت : واحد ؟؟ واحد مين ؟
ابو شذى:ما تعرفينه .. المهم .. بتاخذينه وانتي ما تشوفين الدررب
شذى ودموعها تنزل: لا يبه تكفى .. يسعد لي عمرك مابي .. يخليك لي لا تغصبني مابي اتزوج
ابو شذى: انا ما اشااااااور .. انا امر
شذى وهي تبكي : يبه تكفى وش مسوية لك انا عشان تعذبني .. مابي اتزوج
ابو شذى: وش السبب ؟؟
شذى خافت تقول له انها تعرف واحد لانه ساعتها ابوها مارح يرحمها ابد وبيقتلها بمكانها .. قررت انها تقول لبدر اقل شي يفاتح ابوها بالموضوع دامه يبيها عشان يسكت .. وهو مارح يلح عليه عشان فلوسه .. بس يخطبها
شذى بدون تفكير: يبه عطني اسبوعين .. بس اسبوعين .. وسوي اللي تبي
ابو شذى وهو ماهو مستوعب: وليش يعني اسبوعين ؟
شذى: يبه بس اسبوعين تكفى ولك مني اللي تبيه
ابو شذى سكت .. دامه اخذ نص المهر مقدما من احمد خلاص اجد ماعنده مانع ينتظر زياده : خلاص اجل اسبوعين بسسسس .. وبعدها بتملكين
شذى وهي تبلع باقي عبراتها وتمسح دموعها : ان شاء الله ..


بيت ابوماجد ..
رنيم وهي ترد على جوالها : هلا بابا
ابو رنيم: هلا بالغاليه .. ها خلصتي حبيبتي اجي امرك ؟
رنيم : ليش يبه تتعب حالك .. يجيني السواق
ابورنيم : الوقت تأخر يابنتي واخاف عليك .. وبعدين انا اصلا بره البيت وبكذا مافيها تعب
رنيم: اوكي اجل استناك ..
ابورنيم: طيب مسافة الطريق ..مع السلامه
رنيم: الله يحفظك

ام ماجد : بدري يابنتي
رنيم وهي تناظر ساعتها : بدري من عمرك خالتي .. شوفي الحين الساعه 2 وربي ماحسيت بالوقت معكم
ليان: ياحبي لك .. تعالي كل يوم يختي وربي جلستك ما ينمل منها
رنيم:ولا جلستكم وربي .. ان شاء الله بين فتره وفتره بزوركم ..
ليان: ان شاء الله ..
10 دقايق ووصل ابورنيم .. دق عليها وطلعت له وتوجهوا للبيت

بيت ام عبدالله

ام عبدلله وهي تبكي : ياااااااربي يا مها .. خالد من طلع امس من البيت ما دق ولا طمنا وفوق هذا مقفل جواله
مها : يااااارب احفظه واحميه ..انت اعلم بحاله
ابو عبدالله : لا حول ولا قوة الا بالله .. هذا اللي كنت خايف منه يا الجوهرة وقايل لك .. الولد بيسوي بروحه شي
ام عبدالله: يسلم عمرك يا سعود ماني ناقصه اللي فيني مكفيني ..ياااااارب رجع لي ولدي سالم ياااااارب


بالشرقيه ..
كان خالد قاعد من امس عالبحر .. يتأمله ويفكر ..
يفكر فيها .. ويفكر بحل يساعده يطلع من هالمصيبه .. وملكتها بكره ..
جوال خاله للحين مقفل .. وبدر ما رح يقدر يسوي شي بدون شور ابوه
خلاااااااااص يا خالد .. انت ضعت وضاعت احلامك كمان ..
ريما ماكانت من نصيبك ولا رح تكون ..



بيت ابو رنيم ..

ابو رنيم وهو قريب من البيت : ها رنيم ان شاء الله انبسطتي هناك ؟
رنيم: مرررررررره الحمدلله .. ياحبي لخالتي والبنات وياحبي لقعدتهم
ابورنيم وهو يبتسم لها : اللللله يسعد قلبك يارب ..
رنيم : امييييييييييين يارب ..
وقف ابو رنيم عند باب البيت بنفس الوقت اللي وقفت سيارة راكان عند الباب ..
ابو رنيم ماصدق اللي عيونه شافته .. مو معقول
ورنيم كانت مذهوله كمان ..


انتهى البارت ..
اكمل لكم البارت الجاي ان شاء الله ..
وش توقعاتكم؟؟ وتعليقاتكم ..
دمتم لي







ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





البارت الثامن عشر

بيت ابو بندر

ريما كانت قاعده ببلكونة غرفتها .. دخلت عليها امها ..
ريما : هلا ماما
ام بندر وهي تقرب منها : جاهزة لكل شي ؟
ريما وهي تنزل راسها : اي
ام بندر وبنظرة تهديد وهي تحرك اصبعها قدام ريما: انا حذرتك قبل كذا .. والحين بس بأكد عليك .. وللمرة الاخيره .. عارفه لو ابوك ولا واحد من اخوانك شم خبر انا ايش ممكن اسوي ؟
ريما :..............
ام بندر : يعني عارفه صح ؟
ريما هزت راسها بالايجاب
ام بندر: حلووو .. طلعت وسكرت الباب وراها
ريما تنهدت بقوة ورجعت تناظر الحديقه وهي تدعي بينها وبين نفسها انو ربي يوفقها ويسعدها مع حمد .. حتى لو اخذته وهي ماهي مقتنعه فيه ..




الشرقيه ..

خالد ما وقف اتصالات على جوال خاله .. كان عنده امل انه يرد عليه .. ويرد له روحه بمنعه هالزواجه .. بس بدى يفقد الامل
رن جواله ورفعه من مكانه بسرعه ولقى المتصل امه .. تنهد بقوة وقفل الجوال ورجعه بجيبه .. وكمل سرحانه


بيت ام عبدالله

ام عبدالله من بين دموعها : مايرد علي مايرررررررد
امل : استهدي بالله يا خالتي .... الغايب عذره معه
ام عبدالله : كيييف تبيني اهدى وولدي طلع من البيت من امس وانا مدري عنه شي .. ولا حتى اتصالات يرد عليها ..
مها : ماما لازن نكلم خالو ..
ام عبدالله : وليش؟
مها : هو الوحيد اللي يقدر يرجع خالد لعقله .. هو من حس انه بيفقد ريما خلاص والدنيا صاكه بوجهه ..
ام عبدالله : كيف تبيني اسوي كذا ..
مها : مافي الا ذا الحل ..
ام عبدالله: لا ابدا ماهو حل .. خلي بس خالد يرد علي ويرجع بالسلامه وانا بحط حد لتصرفاته الطفوليه .. ماوقفت الدنيا على ريما
مها : بس هو يحبها من اول ماما
ام عبدالله : وليش ما قلتي لي دامك عارفه من اول
مها : انتي كلما فتحنا معك الموضوع تقولين لي مابي اسمع شي .. ومن وقتها وللحين انخطبت البنت وبكره ملكتها
ام عبدالله حست بالذنب .. وقامت غرفتها بسرعه
مها: اففففف الله يهديك يا خالد بس..




ابو رنيم وهو قريب من البيت : ها رنيم ان شاء الله انبسطتي هناك ؟
رنيم: مرررررررره الحمدلله .. ياحبي لخالتي والبنات وياحبي لقعدتهم
ابورنيم وهو يبتسم لها : اللللله يسعد قلبك يارب ..
رنيم : امييييييييييين يارب ..
وقف ابو رنيم عند باب البيت بنفس الوقت اللي وقفت سيارة راكان عند الباب ..
ابو رنيم ماصدق اللي عيونه شافته .. مو معقول
ورنيم كانت مذهوله كمان ..


مشاعل : هههههههههههههههههههههه يا زينك
راكان : اموووووووووووووت انا بالصحكه وراعيتها
مشاعل وهي تدفه على كتفه بخفه : بس عاااااااد لا يكثر
راكان اخذ يدها من كتفه وباسها ,, ومشاعل ابتسمت له ..
ثواني وبسرعة البرق انفتح باب السياره ومشاعل لقت نفسها بالشارع .
مشاعل : ااااااااااااه
ابو رنيم وهو يسحبها : الله لا يبارك فيك على سواد وجهك .. ياكلبه يا واطيه
مشاعل : ااااااااااااااااااااااااييييييييييييييي بابا فكني
ابورنيم : افكك ؟ ليش انا امداني مسكتك ولا سويت شي .. وعطاها كف خلاها تهوي على الارض
رنيم : بابا فكها خلاص
ابورنيم : وين افكها وانا ما بردت خاطري .. وسحبها من جديد وعطاها كف ثاني ورفسها .. ومشاعل تبكي
ابورنيم يرمي مشاعل لحضن رنيم بقوة ويلتفت لراكان ..
ابو رنيم والشرر يتطاير بعيونه : اطلع .. اطلع كانك رجال يا كلب .. اطلع من السياره ..
راكان ماسمع الكلام .. حرك السياره حتى وباب مشاعل مفتوح .. وانطلق باسرع ما عنده
ابورنيم: لا بارك الله فيك من ولد .. جايبك جايبك وين بتروح مني

غرفة مشاعل ,,
مشاعل كانت تبكي بحضن رنيم
مشاعل : اااااااااااه يارنيم هزأني بابا قدام كل احد ..
رنيم بعصبيه : انتي كيف تجرأتي وسويتي اللي سويتيه ..
مشاعل بصراخ :انطمي ماني ناقصتك انتي الثانيه
دخل ابورنيم : ومن الاول ؟؟ عساه انا
مشاعل راحت تخبت ورى رنيم
ابورنيم : وين بتروحين مني يا كلبه .. ويسحبها ويكمل ضربه لها ومشاعل تستنجد برنيم اللي كانت بينهم واخذت من الضرب يمكن زي مشاعل واكثر كمان ..
ابورنيم: وخرررررررررري عنها دام الفس عليك طيبه يا رنيم
رنيم : يا بابا تكفى اهدى عشان السكر
دخلت ام رنيم بسرعه وهي مرتاعه : وش فيكم .. وش صاير ..
ابورنيم : اسألي بنتك مسودة الوجه
ام رنيم وهي حاطه يدها على قلبها : وش صاير .. وش السالفه ؟
ابورنيم وهو يسحب شعر مشاعل ويرميها بقوة : بنتك المحترمه .. طالعة لي مع واحد بآخر الليول
ام رنيم شهقت وحطت يدها على فمها :صدق الكلام هذا يا مشاعل
مشاعل ماردت بس تبكي ..
ام رنيم قعدت على اقرب كنبه بالغرفه .. ورنيم راحت لها
رنيم : ماما تحسين بشي؟
ام رنيم ويعونها تدمع : اتركوني معها شوي
ابورنيم : اماني مارح ..
ام رنيم تقاطعه : حمد لو سمحت .. خلوني لوحدي معها ..
طلع حمد مع بنته رنيم مع انهم ماودهم يخلونها لوحدها معها .. لانهم عارفين اسلوب مشاعل الاستفزازي وخايفين تزعل ام رنيم وتتضايق وهو ماهو زين عشان بكره يبدا علاجها

ام رنيم : ليش سويتي كذا ؟
مشاعل:...........
ام رنيم بعصبيه : ليش ما تردين .. هذي اخرة تربيتي .. هذا جزاي ؟؟ تفشليني قدام الله وخلقه وعلى راسهم ابوك .. وش تبينهم يقولون .. اماني ماعرفت تربي
مشاعل ببجاحه ومن بين دموعها : انا ماسويت شي غلط .. كل هذا عشان طلعت مع واحد ..
ام رنيم طلعت عيونها : وبكل بساطه تقولينها .. مالك كبير ؟
مشاعل وهي تصد بنظرها : ماهي مشكلتي انو اهلي مو متحضرين
ام رنيم وهي تقرب منها وبعصبيه تشد على يدها : احترمي نفسك يا مشاعل .. وتأدبي بدال ما أأدبك واربيك من جديد
مشاعل : اييييييييي يدي ماهي ناقصه كسرني بابا
ام رنيم : ياليته كاسر رقبتك وقاص لسانك فوقهم .. عشان تحترمين حالك .. مابي اشوفك بره الغرفه سامعه ولا لا ..
مشاعل : بس ..
ام رنيم تقاطعها : سامعه ولا لا ..
مشاعل ببجاحه وصراخ : اووووووووووووه .. وتوجهت لغرفة الملابس وسكرت الباب بقوة بعد ما عطت امها نظره قوية ..
ام رنيم تنهدت بقوة وضيق وطلعت من الغرفه متوجهه لغرفتها تطيب خاطر زوجها



استراليا

شقة الشباب ..
ماجد دخل الشقه وهو بقمة العصبيه والغيض
بندر دخل وراه مسرع :ماجد ممكن توقف وتسمعني
ماجد سفهه وتوجه لغرفته .. شال التيشرت حقه وانسدح على السرير ..
بندر : ماجد انا احاكيك
ماجد يعتدل بجلسته : يسلم عمرك يا بندر مالي خلق احكي ... ولا ابي افتح الموضوع مره ثانيه .. يعني بالعربي قفل على الموضوع
بندر : وش اقفل على الموضوع .. انا فتحته لسه
ماجد : يعني ناوي تفتحه
بندر : اكيد وبدون تفاهم .. والحين بنحكي يعني الحين بنحكي
ماجد تأفف بصوت عالي وانسدح من جديد : اللهم طولك يا روح ..
بندر قرب منه : يا اخوي انا عارف انك مصدوم ومتضايق .. بس انا
ماجد قاطعه وقام من السرير بسرعه : يرحم امك مابي اسمع شي .. ادري وش بتقول .. بتقول انا ياما قلت لك وياما حذرتك وياما نصحتك بس ما فاد .. خلاص فهمممت فهمت انها ماهي لي .. ودمعت عيونه
بندر:...........
ماجد : انا مدري وش صاير فيني.. احس الدنيا كلها قفلت بوجهي .. ماني مستوعب اللي صار من شوي .. يعني صدقت ؟ رانيا معد هي لي .. خلاص معد في رانيا ..
بندر يحط يده على كتف ولد عمه : اللي صار صار .. انساها .. وعيش لبنت عمك وزوجتك ..
ماجد بقوة : انا قلبي مايقبل غيرها حبيبه .. كيف تبيني اكمل حياتي مع رنيم .. انا لما ارجع بشوف حل للموضوع .. مستحيل اتزوج من بعد حبي لرانيا .. خلاااااااااص مابي شي من دنيتي
بندر تنهد بضيق على حال ولد عمه واخوه .. قرر يطلع يخليه يفكر شوي مع نفسه .. يمكن يوصل لقرار ..
بندر: طيب انا بخليك الحين شوي .. وبروح اكلم ريما اختي عشان اليوم ملكتها..
بندر هز راسه بمعنى طيب ..
اول ما طلع بندر من الغرفه ,, ماجد رجع ورمى نفسه على السرير وهو يشد على راسه بقوة .. فكرة انه خسر رانيا بتذبحه ..

اليوم الثاني


بيت ام عبدالله ..

ام عبدالله دخلت غرفتها : يا سعود الوضع هذا ما ينسكت عليه ابد .. ولدي ماهو مبين من ثلاث ايام .. احس اني بنهبل بيصير فيني شي
ابو عبدالله : استهدي بالله يا الجوهره .. ولدك رجال وعاقل .. ماهو بزر على قولتك ..
ام عبدالله : الا بزر .. مهما كبر بيظل بعيني بزر
ابوعبدالله : يعني ما اتعظتي من اللي صار .. كل اللي صار من تحت راسك انتي .. ظليتي على ذا الكلمه لين ضاعت منه البنت اللي يبيها وانا واقف اتفرج .. كان المفروض ما اسمع كلامك واروح اخطب له
ام عبدلله : يعني تكسر كلمتي عشان طيش شباب ياسعود ؟
ابوعبدالله : لا حول ولا قوة الا بالله .. رجعت تقول لي طيش شباب .. لو انه طيش شباب مثل ما تقولين كان ماشرد الولد منك .. الولد كبر ويحب .. وتقولين لي طيش شباب !!!
ام عبدالله : يووووووووه
دخلت مها وهي فيها الضيقه : ماما يالله خليني نلحق على الموعد بالمشغل ,,
ام عبدالله وهي تاخذ عبايتها : انا بروح احسن لي
ابوعبدالله بنص عين : الله معك .. طلعت ام عبدالله ومسك ابوعبدالله جواله ورجع يدق على خالد .. مسك خط ليييييييييييين رد عليه
خالد : هلا يبه
ابوعبدالله: هلا حبيبي .. وينك يبه ماندري عنك ولا تطمن بالي عليك
خالد : يبه انا تعباااااان
ابوعبدالله : سلامة عمرك من التعب ..يا يبه مايصير هاللي تسويه بنفسك .. كل شي قسمة ونصيب
خالد : ماعلي اعتراض على حكمة ربي
ابوعبدالله : وهذا العشم فيك .. يلا وينك ؟ متى جاي عشان نحضر الملكه
خالد : يبه اعذرني .. ما اقدر اجي ..
ابوعبدالله : لازم توقف مع خالك بيوم زي كذا
خالد : معليش يبه ..انا كلي فدا خالي .. بس اني احضر وفاتي مقدر
ابوعبدالله : ربي يعوضك خير
خالد ماوده يقول امين .. يبيهـــــــــــا ، لو كانت شر له او خير
ابوعبدالله : طيب انت وينك الحين ؟
خالد : بالشرقيه
ابوعبدالله انصدم : وش داك هناك
خالد : مالقيت نفسي الا هناك ..
ابوعبدالله : لا حول ولا قوة الا بالله .. ومتى بترجع ؟
خالد : مدري .. بس مو الحين حاب ارتاح لي فتره .. بكلم واحد من اصحابي يقدم لي على اجازة مفتوحه ووقت ماحسيت اني بخير برجع للرياض ..
ابوعبدالله : الله يهديك يا رب
خالد : يبه طلبتك
ابوعبدالله : عطيتك
خالد: مابي مخلوووووق يخلق يدري انا ويني او اني رديت عليك .. وبالذات امي .. لا تدرررررررررررري
ابوعبدالله : شلون يا ولدي ما اطمنها عليك ..
خالد يبه تكفى هذي رغبتي .. واذا حصل وقلت لها .. بجد ما رح ارد عليك المره الجايه .. خلي المكالمات بيني وبينك احسن .. حتى مها لا تدري
ابو عبدالله تنهد : ان شاء الله يا ولدي .. من عيوني
خالد : تسلم .. توصي شي ؟
ابوعبدالله : سلامتك .. انتبه على نفسك واذا احتجت شي لا يردك الا لسانك
خالد : ما تقصر ..
ابوعبدالله : استودعتك الله
خالد : مع السلامه ..

بيت ابو بندر

ام بندر كانت مقومه الدنيا ولا مقعدتها .. كل شي بالفيلا من احسن ما يكون .. الديكورات والاضاءة والخدم بكل مكان ..
حفلة تليق باسم عايلتهم الكبير ..
كانت ام بندر بجناحها قاعده تكمل لبس ..
ام بندر : اوووف يللا خلصي علي يا سالي .. ابي انزل اشوف الوضع
سالي : دقيقه يا مدام هلأ بنخلص ..
ام بندر وهي تناظر نفسها باعجاب .. من فستانها الاسود الفخم .. المزين ببروش من الالماس بالقيمه الفلانيه .. لتسريحتها الراقيه ومكياجها الفخم
ديما دخلت بعد ما طقت الباب : ماما
ام بندر : نعم
ديما : اممم ماما فستاني ماقدرت اسكره .. ممكن تساعديني
ام بندر بحده :منتي شايفتني مشغوله .. ولا ضاقت عليك يعني من بد كل احد بالبيت جايه تطلبين مساعدتي انا
ديما بضيقه : لا ماما بس محد فاضي لي
ام بندر: يعني انا فاضية لك ؟
ديما بلعت غصتها وتوجهت لباب الغرفه
سالي : انتظري مس ديما .. انا بساعدك
ام بندر بحده وعصبيه : اقوووول اخلصي مني اول وبعدين اذلفي سوي اللي تبين ..
ديما بابتسامه : عادي سالي .. انا بتصرف وشكرا

جناح ريما ..
ريما كانت مخلصه من بدري .. وتنتظر الحفل يبدا ..
حاسه بضيقه مو طبيعيه .. الكون كله بالهوا اللي فيه ماهو قادر يملي صدرها .. حاسه بضعف وحيله .. وخصوصا انو ابوها للحين ما جا .. تفكر بمستقبلها مع انسان ماتعرف عنه ولا شي غير اسمه .. حمـــــــد
كيف بتكون يا حمد ؟ ..
دخلت ديما ودمعتها على خدها : ريييييييما
ريما: بسم الله عليك .. وش فيك حبيبي ليش الدموع؟
ديما: انا مدري كيف بيكون البيت من بعدك مدري .. يختي هونت معد ابيك تتزوجين
ريما: ليييش وش صاير؟
ديما قالت لها السالفه
ريما: الله يقطع شيطانك احسب عندك سالفه .. يعني ما تعرفين ماما وطباعها الحاده .. اكره ما تكره انو احد يدخل عليها غرفتها وهي تلبس او مشغوله .. وانتي عاد داخله عشان تساعدك مررره وحده
ديما : طيب مين يساعدني يعني .. اذا حتى المربياات مشغولين بالاشراف على الحفله تحت
ريما بابتسامه : وانا وين رحت ؟
ديما : انتي مشغوله .. ومو فاضية لي
ريما وهي تلف ديما وتخلي ظهرها عليها عشان تسكر لها سحاب الفستان : يا سلااااام ومن قال ؟ هذا وانا اللحين عندكم بالبيت.. لا طلعت وش بتسوين يعني ..
ديما بحزن : مدري كيف بتحمل البيت من غيرك ..
ريما: حبيبتي انتي .. لسه بدري على الزواج .. بحاول قد ما اقدر اني أأخره .. واذا جا اهم شروطي انه يخليني اجيكم كل يومين ..
ديما بفرح : يعني مارح تنسينا
ريما بنفسها : كيف انساكم وانا كل اللي مسويته لعيونكم ..
ريما: طبعا ماني ناسيتكم .. احد ينسى روحه ..
ديما تحضن اختها : ربي لا يحرمني منك يارب
ريما: ولا منك حبيبتي ..
الا بدخلة دلال والهنوف وايان وليان : كللللللوووووووووش
ريما: هههههههههههه هلا والله
دلال: هلا بك ياروحي .. ما شاء الله قمررررررررررر
ايان بصدمه :يقطططططططططططططططع شكلك كل هذا يطلع منك يا ريووووم
ريما : وشووووو؟!!!
الهنوف: كل ذا الزيييين .. اوووووف وربي تاخذين العقل
ليان : قل اعوذ برب الفلق.. قولي ماشاء الله انتي وياها .. اقووووول ريما ياويلك تنزلين بدون ما تحصنين حالك..
ريما: لا توصين حبيبتي
دلال: طالعه ملاااااااك
ريما تتوجه للمرايا الكبيره بغرفتها وتشوف حالها : يعني الحمدلله حلو شكلي ..
ليان وهي تناظر فستان ريما الذهبي : طاااااالعه قمررررر .. الصراحه غطيتي علي بيوم ملكتي ..
ريما : ماشاء الله عليك .. ماكانت في عروسه مثلك ..
ليان: حبيبتي انتي ..
ريما: تعالوا نقعد ليش واقفين ..
ايان وهي ترمي حالها على الكنبه : اقوووول لا يكثر بس .. تحسبين يبي لنا عزيمه يعني
ريما: هههههههههههه الله يستر علينا من لسانك انتي ..


بالمستشفى ..

ام رنيم : رنيييم
رنيم: سمي حبيبتي
ام رنيم: ليش مارحتي تجهزين عشان ملكة بنت عمك؟
رنيم : ماما ماني رايحه .. كيف اروح واخليك لوحدك ؟
ام رنيم : مو معقوله ما نكون في لا انا ولا انتي .. انا بخير الحمدلله والحين بنرجع البيت وبرتاح .. والله لوفيني حيل كنت رحت معك بس مقدر .. هذي ريما الغاليه ..
رنيم : ياحبيبتي انتي .. خلاص بروح ولا يهمك بس ماني مطوله ..
ام رنيم : براحتك .. اهم شي انك تروحين وتوقفين مع بنت عمك ..
الحين نرجع البيت تاخذين اشياءك وتروحين تلبسين هناك وتخلصين مكياجك .. اكيد الكوافيره ما امداها تطلع ..
رنيم باستسلام : طيب ..


غرفة ريما ..
البنات كلهم كانوا مجتمعين عند ريما .. دخلت ام مشعل عليهم ..
ام مشعل: السلام عليكم
البنات : وعليكم السلام
تقدمت ام مشعل لريما وحضنتها بقوة : اسم الله عليكي .. ربي يحميك ويوفقك يارب ..
ريما: امييين يا خالتي .. وياك وعقبال البنات ان شاء الله ..
ام مشعل : ها حبيبتي جاهزة ؟
ريما بحزن : بابا للحين ما وصل ..
ام مشعل : زمانه على وصول .. والغايب عذره معاه حبيبتي ..
ريما :......
ام مشعل: وانتو ماشاء الله عليكم ..كلكم مرتزين هنا .. منتو ناوين تنزلون يعني ؟
ايان: يا خالتي تحت كله عجايز .. مدري وشو له معزومين
ديما: ههههههههههه هذولي ضيوف امي الاكابر ..
الهنوف: الله والضيوف .. احنا نبي ناس تحيي الحفله .. وذولي اللي تحت موتوها قبل تنولد
الكل: ههههههههههههههههههه
ام مشعل : الله يقطع شيطانك من بنت .. من تعرف تسكت لسانها يحكها .. لازم تحكي
الهنوف: ياااااارب وش اني قايله الحين ..
ام مشعل : ماقلتي شي .. يلاا قدامي اشوف وخلوا العروسه تشم نفسها بعيد عنكم ..
قاموا البنات ونزلوا تحت زي ماقالت لهم ام مشعل ..
شوي ورن جوال ريما .. ردت بلهفة يوم شافت الرقم
ريما: هلاااااا
بندر: يا هلا والله بصاحبة احلى الو بالمملكه كلها
ريما ودموعها بتنزل: يابعد عمري..
بندر: افااااا .. كني حاس انك بتبكين ...
ريما وهي تمسح دموعها بطرف اصبعها : لا ماني باكيه .. انا دايما اوعدك اني ما ابكي ..
بندر: ايوة كذا .. ها حبيبتي وش تبين هدية ملكتك ؟؟
ريما: ابي سلامتك يا غالي .. متى بترجع خلاص
بندر: قريب ان شاء الله .. شغلة كم اسبوع
ريما: الله يرجعك لنا بالسلامه يارب .. شد حيلك تكفى ..
بندر: ان شاء الله يا غاليه .. يللا انا اخليك الحين اكيد حايسه .. تامريني على شي ؟
ريما: سلاااامتك .. انتبه على حالك وسلم لي على ماجد
بندر: يوصل الله يسلمك يارب ..
ريما: مع السلامه .
بندر: الله معاك ..

مجلس الرجال
بدر: يااااربي وين ابوي للحين ما بان ..
عبدالله : الغايب عذره معاه ..
بدر: والحي ابي اعرف .. اخوك هذا ما يدري اني لحالي يعني كيف ما يكون معي ويوقف معي .. وبعدين شلون يسافر بدون ما يقول لي ,,
عبدالله : والله مدري وش اقول لك .. انت عارف خالد لا دخل شي براسه مستحيل يطلع بسهوله ..
بدر : وش ذا الحاله .. لا مشعل ولا ماجد ولا بندر ولا حتى خالد !!
محمد : لا نكون بس منا مالين عينك لا انا ولا عبدالله ..
بدر : هههههههههههه لا من قال .. اكيد تملون عيوني فديتكم
محمد : يععع اسكت يرحم امك حومت كبدي ..

بعد ساعه ..
طق طق طق
ريما: ادخلللللللللل
......:والله وكبرتي يا بنتي وصرتي عروسه ..
ريما راحت بسرعه لحضنه : بابا الحمدلله على سلامتك .. وربي وحشتني
ابو بندر: وانتي واحشتني اكثر..
ريما:طولت علي .. توقعتك منت جاي
ابو بندر: اما ما اجي !!!! ملكة بنتي ما تتم اصلا الا بحضوري ..
ريما تحضنه: اكيد الحين مرهق من السفر ..
ابوبندر: مرررررره وخصوصا انو رحلتي تأخرت مرره
ريما:ربي يعينك ياااارب
ابو بندر: اي صح نسيتيني .. تعالي معي
ريما: وين ؟
ابو بندر: عشان توقعين ..
ريما بربكه : الحين ؟
ابوبندر: اي الحين .. ريما حبيبتي .. ترانا للحين على البر .. متأكده انك تبين حمد ؟ اذا ماتبينه قولي
ام بندر دخلت : وليش ان شاء الله ماتبيه .. يحصل لها اصلا واحد مثله
ابوبندر : يا قاعدين يكفيكم شر الجايين .. انا الحين احكي مع بنتي ..وشو له تدخلين بيننا
ام بندر تتكتف: اجل تقعد تلعب براسها بيوم ملكتها ..
ابو بندر: فوزية اقصري الشر واطلعي بره دام النفس عليك طيبه للحين
ام بندر بصوت عالي :وان ما طلعت يعني .. بتطلعني غصب عني ؟
ابو بندر بصوت اعلى : فوزية ..
قاطعتهم ريما : بابا .. ماما .. تكفون مو بيوم ملكتي ..
ام بندر : انزلي تحت بسرعه قدامي.. وقعي وخلصينا .. وطلعت من الغرفه
ريما الدموع بدت تلمع بعيونها
ابو بندر حط يده على كتفها: يللا حبيبتي مشينا
ريما تهز راسها بالايجاب ..

دقايق ووقعت ريما .. وانكتبت لحمد ..
امتلت الدنيا بالزغاريط والتهاني ...

ام حمد وهي تتفحص ريما باعجاب: يللا ادخلي لرجلك ..
ريما : لوحدي ؟؟؟؟؟
ام حمد : لا خذي القبيله كلها معك .. اكيد لوحدك وش رايك يعني .. ومشت وخلتها ..
ريما اخذت نفس قوووي .. لا بالله كدينا خير .. دامها نسخه طبق الاصل عن امي ..
توجهت لمجلس الرجال وترددت شوي .. المفروض احد يكون معها .. بس الكل لاهي عنها ..
فتحت الباب بهدوووء ودخلت بهدوء ورقه وبكامل اناقتها
.........: هلاااااااااااا والللللللللللللللللللللللللللللللللللللللللللله
ريما رفعت راسها بهدوء وانصدمت من اللي شافته ..
شافت رجال طويل وعريض .. ملامحه حااااااده وحنطي اللون .. تحت عيونه سواااد فظيييييع .. ما توقعت شكله كذا .. كنه مهبول
حمد وهو يقرب منها وياكلها بنظراته : هلا وغلا بالزين كللللله .. ياويل قلللللبي اثرك انتي زوجتي
ريما:..........
تجرأ ومسك يدها وسحبها .. ريما من الرعبه سحبت يدها من يده بقوة .. اول مره رجال يمد يده عليها .. وماهي متعوده على الوضع الجديد
حمد رجع مسك يدها بقوة وسحبها لعنده ..

حمد : كيف القمر ..
ريما:.......
حمد: ليش ما تحكين يالزينه ..
ريما:......
حمد: لا حوووووووووووووول لا تكونين خرسا
ريما انصدمت ثاني .. وش ذا الاسلوب .. ما حط بباله يعني اني متوتره او منحرجه..
قرب منها حمد زياده وشمت ريحة الدخان تنبعث منه بشكل مؤذي وضايقها .. بعدت شوي بس هو ما عطاها فرصه وقرب منها كمان
مسك يدها وصار يبوسها .. وهي قرفانه من الوضع .. شوي وماحست الا وحاط يده على خصرها ..
ريما شهقت وقامت من مكانها لا اراديا : انت وش فيك ؟؟
حمد: وش فيني بعد ... زوجتي وانا حر
ريما بقرف: زوووجتك .. لما اكون ببيتك .. لما انزف لك مو هنا ..
حمد : يوووووه علينا .. اثرك من الحريم المعقدات ..
ريما تطالعه وهي منصدمه منه ..وش ذا الاخلاااااااق !!!
شوي وطلع السجاير من جيبه وصار يدخن بشراهه .. وهي خلاص تحس حالها مخنوقه ..
ريما وقفت : عن اذنك ..
حمد بنص عين : بدررري .. وقرب منها وضمها لصدره .. مابعد شبعنا منك ولا ملينا عيونا من جمالك ..
ريما وهي تحاول تفك حالها من حضنه : بعد عني لو سمحت .. وتوجهت للباب وطلعت ورزعت الباب وراها بقووووة ..
......: وش صار جوة ؟؟
ريما التفت لمصدر الصوت وهي مرتاعه : هلا بدر
بدر قرب منها وحط يده على خدها : وش فيه لونك مخطوف ؟ ويالله تاخذين نفسك
ريما: ابد سلامتك .. بس تعرف يعني اول مره اكون مع رجال غريب لوحدي
بدر ابتسم : خلاص ماعاد هو غريب .. هذا زوجك الحين
ابتسمت ريما بألم ولا حكت ..


عاصمة الانواااار .. باريس ..


مشعل كان طالع يتمشى ومخلي اثير لوحدها ..
كانت بقممممة الزهق ولاهي عارفه وش تسوي .. اول مره تجي باريس وحابه تتعرف عليها ..لكن الاخ مشعل ماهو معطيها وجه وحاقرها اقوى شي ..
اثير كانت لابسه فستان اصفر رااايق طوووويل وبأكمام قصيره .. وحاطه مكياج نهار خفيييييف .. كان شكلها مرره بريء,,
كانت تروح وتجي بالجناح .. متّرته اكثر من الف مره ..
ما بقى شي ما سوته .. تبي تطرد الطفش منها
محبوسه بذا المكان من حوالي اسبوع ولا تدري عن الدنيا
رن جوالها بنفس الرقم الغريب اللي يدق عليها من اول .. ردت مره وسكتت .. بس رجع يدق اكثر من عشر مرات وبالمره الاخيره ردت وبعصبيه ..
اثير: نعععععععععم .. مين حضرتك .. تراكم اقلقتوني .. ممكن محد يرفع علي سماعه .. بلا قلة ادب ومسخره .. وقفلت من جديد ..
ثواني ورن جوالها بنغمة المسج ..فتحته واستغربت من محتواه

ياااا صوووووووووته ..
الدافـــي الحنوؤوؤون ,, وينك ؟؟
انا مشتاق لك ..
يا صوووته أعشق،ق،ق،ك بجنوون ..
يا صوووت واللـــــــهـ
فاإاإاقدك !!

اثير :يااااارب من ذا اللي يدق ويرسل كل يووم !!

حست بصوت من عند الباب .. وبعدين صوت خطوات
اثير .. شرف عمي مشعل .. حطت الجوال على الطاوله بعصبيه ... وتذكرت كلام امها لها .. رسمت على شفايفها احلى ابتسامه وراحت له ..
اثير: مساااء الورد..
مشعل ماطالع فيها : هلا ..
اثير تقرب منه وتمد يدها .. يعني عطيني الجاكيت حقك ..
مشعل بنص عين : شكرا .. اعرف ادبر حالي ..
اثير ما سمعت كلامه وقربت منه زياده وفصخت له الجاكيت ..
اربكه قربها منه .. ريحة عطرها ويدها اللي عليه ..
خلته يرتبك من فوق لتحت
اثير بابتسامه : نطلب العشا ؟
مشعل مرتبك : اكلت بره .. كلي انتي
اثير اختفت ابتسامتها : اي بس انا كنت انتظرك عشان ناكل سوى ..
مشعل بعصبيه : يووووه قلت لك كلي ما تفهمين .. ولا لازم اعيد الحكي عليك يعني ..
اثير استغربت : انت ايش فيك علي ؟؟
مشعل يطالعها بنظرات قوية ..
اثير بغصه : انا ضايقتك بشي ؟؟ اصلا انا امداني اضايقك بشي ؟؟ من ليلة زواجنا وانت تعاملني بنفس الاسلوب .. قول لي انا بايش مضايقتك ..
مشعل مرره ضاق صدره من دموعها .. دخل الحمام وسكر على حاله ..
اما اثير كالعاده راحت للغرفه وانسدحت على السرير بعد ماملت الفراش بدموعها ..


بيت ابو بندر ..
خلصت الحفله على خير .. بعدما اثنوا الكل عليها .. وهذا الشي طبعا ارضى غرور ام بندر ..
ريما كان حاز بخاطرها انو امها ما كانت واقفه معها بهاليوم زي ما اي ام توقف مع بنتها .. ولا حتى قالت لها مبروك ..
اخذت لها دش طووووويل يرخي اعصابها اللي كانت مشدوده بسبب الاخ حمد ..
طلعت وغيرت ملابسها .. لبست لها بيجاما مريييحه وقعدت تمشط شعرها المبلول
ابتسمت وهي تتذكر اهلها اليوم ..
زوجات عمانها وعمتها اللي وقفوا معها وقفة الام .. وبنات عمانها اللي كانوا فرحانين فيها وشايلينها شيل
وعيال عمانها وقفوا وقفة الاخوان معها .. ولا خلوا بدر دقيقه .. وباركوا لها
مع انو اغلبهم مسافر بس يللا..
الااااا!!
خالد .. اي صح خالد .. وينه ما شفته اليوم !! حتى المباركه مابارك لي ..
ومها اليوم يوم جت كانت متضايقه شوي وحتى عمتي ..
عسى بس مو صاير شي ..
ابتسمت وهي تتذكر مواقفهم سوى من يومهم صغار .. كان دايم ما يفارقها ويلعب معها ..
وينك اليوم يا خالد ما بينت .. بيوم ملكتي عاد !!
يالله .. الغايب عذره معاه ..


بالصاله ..
ابو بندر كان قاعد مع ليان وبدر وسلطان يسولفون .. من كثر ماهم مشتاقين له ما خلوه لين بكره ..
سلطان : طيب ليث انت تثافر ؟
ابو بندر وهو يمسح على شعره بحنان : عشان بابا عنده شغل
سلطان : يعني هنا مافي ثغل ؟
ضحك عليه ابوه : الا في شغل بابا .. بس انل شغلي هناك بره مو هنا
سلطان سكت فتره .. يبي يستوعب كلام ابوه .. وين بره وين هناك ؟
سلطان بعد صمت ثواني : ما فهمت .. وقام من حضن ابوه على طول ركض على غرفته
بدر : ههههههههههههههههههههههه اكيد تعبان ويبي ينام
ابو بندر: ههههههههههه اجل وش يقول عني انا .. صار لي يومين كاملين ما نمت ولا شفت الراحه
ديما : ربي يعطيك العافيه يا غالي
ابو بندر: يعافيك يارب .. ويخليكم لي .. انا لمين اتعب ؟ لعيونكم .. عسى ربي ما يحرمني منكم يارب..


غرفة فوزية ..
فوزية كانت منقهره مررررره من تجاهل ابو بندر المتكرر لها .. بتمووووت وترجع له عادي .. على قد ما صار بينهم الا انها للحين تحبه وبجنووووون .. مع سواياها فيه وبعياله الا انها حاسه انه بيرجع لها بيوم ..
راحت غيرت ملابسها ولبست احلى شي .. وعدلت مكياجها وشعرها الاسود الطوييل الشبيه بشعر ريما ..
وقعدت تنتظر بصالة الجناح حقها .. عشان اذا سمعت صوت خطوات تطلع له ..


بيت ابو رنيم ..
رنيم كانت قاعده مع امها .. تبي تتطمن عليها ..
رنيم: انا قايلة لك يا ماما مابي اروح واكيد انو ريما وعمي بيقدرون ..
ام رنيم: وكيف ما توقفين مع بنت عمك؟
رنيم: كيف اوقف مع بنت عمي واخليك وانتي تعبانه ومحتاجة لي !!
ام رنيم: انا بخير مافيني الا العافيه ..
رنيم وهي تمد لأما كاسة العصير: لا منتي بخير .. شوفي كيف شكلك تعبانه .. وتقولين حاسه بدوخه ..
ام رنيم: مدري ليش تخافين علي واصلا في مشاعل
رنيم بابتسامه استهزاء: من جدك ماما .. مشاعل لا تهش ولا تنش .. همها حالها وشكلها ولبسها .. غير كذا مافي املللل .. حتى احنا اهلها ما تهتم فينا ... وبعدين كفايه انها محبوسه بالبيت وهي حابسه حالها بالغرفه
ام رنيم: لا تلومين ابوك يا رنيم .. انتي لو تشوفين وش قد ضايقه فيه الوسيعه كان ترحمينه ..
رنيم: اي والله حاسه فيه .. وضايق صدري عليه ولا الومه
ام رنيم : ما ادري وش تالي هالموضوع يارنيم ..
رنيم: ربك يعين حبيبتي ..

بيت ابو مشعل ..

ام مشعل : دلال
دلال: سمي ..
ام مشعل : شوفي حبيبتي .. انا رح ادخل بالموضوع على طول .. وبدون مقدمات ..
دلال: وشو ماما ..
ام مشعل : ام فهد صديقتي .. خطبتك لولدها فهد .. وهو بالصراحه رجال والنعم فيه .. وابوك يمدحه ويمدح ابوه واخلاقه
دلال انحرجت ..
ام مشعل : خذي وقت عشان تفكرين حبيبتي وردي لي ..
دلال قامت من مكانها : طيب ماما ..
ام مشعل قامت وحضنتها : ربي يجعلك من نصيبه يابنتي ..
دلال حضنت امها وتوجهت لغرفتها

الشرقيه ..

خالد توجه لاحد الفنادق وقرر يقعد فيها كم يوم .. على بال مايرجع الرياض ..
كان توه طالع من الحمام وماخذ شور ..
قعد عالسرير وهو يناظر الساعه اللي جمبه .. ابتسم بحزن وهو يردد خلاص راحت مني اكيد ..
انتبه لجواله وهو يرن ولقى مها المتصله ..
عطاها مشغول وانسدح حاول ينام بس ماقدر ..
حاول يقاوم دموعه بس غصب عنه نزلت
نام ودمعته على خده



بيت ابو بندر

ابو بندر كان لسه قاعد مع عياله ومبسوط معهم عالاخير ولا وده يفارقهم
بدر: يالله عن اذنك يبه
ابوبندر: بدري
بدر بابتسامه: بدري من عمرك يالغالي ماعاد الا خير .. بروح اريح شوي عشان اقدر اقوم اصلي الفجر ..
ابو بندر: الله يقويك
بدر: اممممم يبه
ابو بندر: سم
بدر: سم الله عدوك .. كنت بذكرك بس اني بكره ابي اكلمك بموضوع جدا مهم ..
ابو بندر : خلاص من عيوني
بدر: تسلم عيونك .. تصبح على خير
ابو بندر: وانت من اهله .. والتفت على ديما
ابو بندر: وانتي ديما حبيبتي قومي نامي كمان
ديما بتعب باين : لا بابا بقعد معك شوي مافي نوم
ابو بندر: لا ياغاليه نامي وارتاحي وان شاء الله بكره نقعد سوى ..
ديما وهي تتثاوب وتقرب من ابوها عشان تبوسه : تصبح على خير بابا
ابو بندر: هههههههههههه وتقول لي مافيها نوم ..
وينكش شعرها .. تصلحين على خير حبيبتي ..
قعد ابو بندر بالصاله شوي وقرر يتوجه لجناحه عشان ينام ..
وهو يمشي استوقفه صوت ما يطيقه بعيشة الله
....: سلمان
التفت ابوبندر وشافها واقفه بكامل زينتها وجمالها .. بس ما تحرك فيه شي : خير ..
ام بندر وهي تقرب منه : خير ان شاء الله .. اممم كنت ابي اكلمك بموضوع ..
ابو بندر وهو يرجع بخطواته عنها : وهالموضوع ما ينتظر لين الصبح يعني ؟
ام بندر: لا .. تعال معي
ابو بندر بنص عين : وين ؟؟
ام بندر : انت تعال بس وانا اقول لك ..
توجهوا سوا لغرفتها
ابو بندر واقف ومتكتف : خير
ام بندر قعدت واشرت له يقعد جمبها
ابوبندر :انا مرتاح كذا .. ممكن تخلصين علي عشاني تعبان وابي ارتاح ..
ام بندر انقهرت من اسلوبه : سلمان .. ليش احنا بعاد عن بعض كذا ... ماودك نصلح اللي بيننا ونرجع زي زمان ؟
ابو بندر باستهزاء : وايش كنا زمان يعني .. ما اتوقع كنا احسن من الحين ..
ام بندر: خلينا نعطي علاقتنا فرصه ..
ابو بندر: فوزية .. دام هذا هو الكلام اللي عندك .. انا استأذن الحين .. لاني مابي اخذ واعطي معك بأي موضوع ..
ام بندر: يعني؟؟
ابوبندر: يعني وبكل بساطه لا تحاولين .. ولا تفكرين انو اي شي ممكن يتصلح مابينا بيوم .. وخصوصا من بعد ما شفت سوياك ببناتي ..
وطلع وخلاها ,, وكل الكره ماليها ..

غرفة بدر ..
بدر بعد ماغير ملابسه انسدح على السرير واخذ الجوال يبي يكلم شذى ..
مشتاق لها موووووووت ..
شذى: الوو
بدر: هلا حبيبي
شذى: هلا بك يا غالي .. كيف حالك ؟
بدر: انا بخير دامك يا دنيتي بخير
شذى : الله لا يخليني منك
بدر: ولا يخليني .. شوش حبيبتي وش فيك متضايقه ؟
شذى حست انه بيسألها ذا السؤال لانه يعرفها من صوتها : ولا شي
بدر: كيف ولا شي .. تعلميني فيك ؟ انتي انا وانا انتي .. واعرف وش فيك من دون ماشكين .. ابوك صح ؟
شذى وهي تحبس دمعتها : اي
بدر تنهد : وش سوى ؟
شذى : لا تشغل بالك ماعليك ..
بدر : كيف ما اشغل بالي .. احكي حبيبي انا اسمعك ..
شذى سكتت فتره وقالت : ابوي يبي يزوجني
بدر انصدم : اييييييييييييييييييييييييييييييييييش
شذى تبكي : وربي
بدر: حبيبي .. اهدي .. انتي لي منتي لغيري .. ماني مخليك ...
شذى : بدر انا خايفه ...
بدر: لا تخافين يا غلاي .. انا اليوم كلمت بابا اني بكره بفاتحه بالموضوع .. وباقرب فرصه بتلاقيني عند باب بيتكم وطالبك من ابوك ..
شذى ميته من البكى : بدر .. اوعدني انك ما تخليني
بدر: ورب الكون ما اخليك .. ولا ابعد عنك .. شذى انتي روحي .. لو بعدت عنك اموت
شذى بسرعه: بسم الله عليك .. الله لا يحرمني منك ..
بدر: ولا يحرمني منك .. يللا حبيبتي اهدي .. ما احب اشوفك كذا ..
شذى: .....
بدر: شووووش حبيبي ..
شذى : طيب يا غالي ..
بدر: احبـــــــك ..
شذى: اموووت فيك ..

غرفة ريما ...

ريما كانت منسدحه تحاول انها تنام .. ولكن الافكار كانت توديها وتجيبها,,
جوالها رن .. وشافت الرقم وكان غريب ..
ردت بهدووء بعد تردد : نعم ؟
حمد: هلا
ريما: مييين ؟
حمد : مين يعني تستهبلين حضرتك ؟
ريما: نعم .. اخوي احكي كويس لو سمحت
حمد: انا زوجك ..
ريما تنهدت بينها وبين نفسها : امر ..
حمد : كنت بقول لك اني بكره بجي عشان اشوفك
ريما : نعم ؟ بس انت توك شايفني اليوم ..
حمد : بعددددد لا يكون جيتي لك بموعد .. انتي زوجتي واقدر اجيك وقت ما ابي .. فاهمه ولا لا؟
ريما :......
حمد: انا لما احكي تردين علي .. فاهمه ولا لا ؟
ريما: ان شاء الله
حمد : يالله وخري ابي انام .. وقفل السماعه
ريما استغربت : يععع وش ذا الاخلاق التعبانه .. حطت الجوال على الكومدينه .. وسمعت صوت طق عالباب ..
ريما: ادخخخخخخخخخخخل
دخلت ديما وهي تمشي بشويش : ريما .. ممكن انام عندك ؟
تعدلت ريما بجلستها : تفضلي حبيبتي .. تنوريني
دخلت ديما وقعدت جمب اختها وحطت راسها على كتفها : ريوووم
ريما: ياعيونها
ديما: ربي لا يحرمني منك ..
ريما: ولا منك ياحلوتي ..

باريس ..
كانت اثير نايمه من بعد ضيقتها من مشعل .. غرقانه بالنووم وماهي حاسه بالدنيا من حولها .. شوي وسمعت صوت صراخ عند راسها
اثير قامت مفزوعه : مشعل وش فيك ؟
مشعل بعصبيه : وش فيني ؟ بكل بساطه تسأليني وش فيني ..
اثير : ممكن تهدى
مشعل : جهزي اغراضك .. بنرجع الرياض ..
اثير: بس
مشعل وهو يقرب منها : قومي الله ياخذك ويفكني من مصايبك .. بس ما يخالف الوعد لا رجعنا الرياض .. وربي لا اربيك .. لاني اكتشفت انك عديمة تربيه
اثير انصدمت وبدت تبكي من جديد : ايش تقول انت .. احترم نفسك
مشعل عطاها كف جاااااامد: اوووص ولا كلمه .. قومي
اثير حطت يدها مكان الكف وهي للحين مصدومه

انتهى البارت ..
توقعاتكم ..
كيف ممكن تكون علاقة ريما وحمد ؟
واثير ومشعل .. ايش اللي خلى مشعل ثاير بالشكل الفظيع هذا ؟
شذى وبدر ؟
وخالد المسكين .. وش بيكون حاله ..
وايش ظنكم ممكن تصير تطورات بالبارت الجاي ؟!!
توقعاتكم وتعليقكم على البارب كااامل لو سمحتوووووا
احببببببببببببببببببببكم .. والله لا يحرمني منكم ..






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




البارت التاسع عشر ..



باريس ..
كانت اثير نايمه من بعد ضيقتها من مشعل .. غرقانه بالنووم وماهي حاسه بالدنيا من حولها .. شوي وسمعت صوت صراخ عند راسها
اثير قامت مفزوعه : مشعل وش فيك ؟
مشعل بعصبيه : وش فيني ؟ بكل بساطه تسأليني وش فيني ..
اثير : ممكن تهدى
مشعل : جهزي اغراضك .. بنرجع الرياض ..
اثير: بس
مشعل وهو يقرب منها : قومي الله ياخذك ويفكني من مصايبك .. بس ما يخالف الوعد لا رجعنا الرياض .. وربي لا اربيك .. لاني اكتشفت انك عديمة تربيه
اثير انصدمت وبدت تبكي من جديد : ايش تقول انت .. احترم نفسك
مشعل عطاها كف جاااااامد: اوووص ولا كلمه .. قومي
اثير حطت يدها مكان الكف وهي للحين مصدومه
ممكن افهم ليش سويت كذا ؟
مشعل : اسكتي .. مو من حقك تستفسرين ..
اثير وقفت بسرعه قباله : لا تحط ببالك اني بسكت لك .. سكت عن برودك وجفاك معي .. بس اني اسكت عن مدة يدك لي لا تفههههههم ولا لا !!
مشعل رفع يده بيعطيها كف ثاني بس وقفته يوم سمع بكاها يزيد .. لعنها وقال قبل لا يطلع : نصصص ساعه .. ان جيت ومالقيتك مجهزة اغراضك لا تشوفين شي عمرك ما شفتييه سامعه ولا لا ..طلع وخلاها تكمل باقي اغراضها وهي تندب حظها اللي خلاها من نصيب مشعل ..


استراليا ..

ماجد كان منسدح بالصاله وحالته حاله يفكر بوضعه ..
بندر : ماجد .. لمتى بتظل على ذا الحال؟
ماجد وهو عينه على السقف: اي حال ؟
بندر: اي حال ؟؟ حالك انت اللي مايسر لا عدو ولا صديق .. تراها بنت لا راحت ولا جت .. مو تتعب حالك وتهدم مستقبلك عشانها ..
ماجد : لا تبدا لا اترك البيت واطلع ولا تعرف لي طريق
بندر باستهزاء: جت على هذي يعني .. انت كذا ولا كذا قاعد تهدم مستقبلك بيدك .. اسمع يا ماجد .. كلها 3 اسابيع ونرجع متخرجين ومعانا شهاداتنا ومحققين حلمنا . لا تهدم اللي بنيناه كل هالسنين وتحملنا الغربه وفراق اهلنا عشانه ..
ماجد وهو يطالع بندر: والمطلوب مني الحين ؟
بندر: المطلوب منك انك تقوم وتحلق وتتحمم وتبدا تذاكر لك عشان نخلص ..
ماجد قام من مكانه بدون ولا كلمه .. وتوجه للحمام يسوي زي ما قال له بندر ..


بيت ابو ماجد ..
مشاعل كانت بغرفتها قاعده تفكر ..
ماهي حاله ذي ولا وضع .. صار لي محبوسه بالبيت كم يوم .. احس اني بموووووووت ..
طلعت وتوجهت لغرفة اختها رنيم .. تتسلى معها شوي ..
دخلت الغرفه بدون ما تطق الباب ..
رنيم خافت : وش فيك انتي ماتعرفين تستأذنين ..
مشاعل وهي ترمي نفسها على اقرب كنبه : انا فعلا زهقانه وابي اطلع
رنيم بشهقه : وين ناوية تروحين انتي وسواد وجهك .. بابا حالف لو تطلعين من البيت لا تكون نهايتك على يده
مشاعل بلا مبالاه : يعني لمتى ناوي يحبسني بالبيت .. انا ماني بزر
رنيم : الا بزر .. ولا عندك عقل ولا حتى تعرفين تتصرفين ..
مشاعل بعصبيه : انا جايه عندك عشان اغير جو مو عشان تنكدين علي وتسمعيني محاضراتك الممله اللي مالها داعي !!!
رنيم : وليش ما جيتي امس ملكة ريما
مشاعل بقرف: يععع ما بقى الا ذي .. اني اجي ملكة ذا الشينه ذا اللي ناقصني
رنيم: نفسي يوم اسمعك تحترمين الناس
قامت رنيم من مكانها وتوجهت لغرفة الملابس تاخذ عبايتها ..
مشاعل: على وين ؟
رنيم: بروح المستشفى ماما عندها موعد ..اقول ليش ما تجين معي عشان تتعلمين تهتمين بماما
مشاعل بملل: مابي روحي انتي.. ما احب المستشفيات
رنيم : وانا قلت اسكني فيها؟ تعالي عشان ماما
مشاعل : بابا معيي علي اطلع من البيت
رنيم وهي تتنهد بملل: دام الطلعه عشان ماما وصحتها مارح يمنعك بالعكس
مشاعل: ماااااااااابي .. افف ما تفهمين .. وطلعت من الغرفه ..
رنيم تنهدت بملل من تصرفات اختها الطفوليه اللي ماهي راضيه تكبر ..


في بيت ابو بندر ..

بدر كان قايم من بدري عشان يفاتح ابوه بموضوع خطبته من شذى .. الاوضاع بدت تتأزم عندها وهو خايف عليها مووووت .. مايقدر يتخيل انو في احتمالية انه بيفقدها لو ما بر اموره بسرعه ..
قام اخذ له شور وغير ملابسه .. ونزل للصاله لقى ابوه يقرا جريده ويشرب قهوته
بدر : صباح الخير
ابوبندر: هلا والله صباح النور .. هاا اشوفك صاحي بدري اليوم !!
بدر: اي يبه .. مدري ليش
ابوبندر: طيب خلهم يحطون لك فطور ..
بدر: لا يبه بنتظر اخواني يصحون وافطر معهم
ابوبندر: ههههههههه خواتك مطولين انا متأكد ماهم قايمين الحين من بعد حوسة امس
بدر: انتظر مو مشكله
ابوبندر وهو يرجع للجريده : على راحتك ..
قعدوا بفتره صمت .. ابو بندر منسجم بالجريده وبدر ساكت .. بس من جواته براكين .. قاعد يهز رجله بتوتر واضح
ابوبندر : بدر
بدر فز : سم يبه
ابوبندر وهو يحط الجريده على الطاوله اللي قباله: قل وش عدنك !
بدر بفهاوة: وش عندي؟
ابوبندر: انت ادرى وانا ابوك ..
بدر سكت .. هذي اللحظه هي اللي ينتظرها من زمان .. اللي على حس كلمة من ابوه رح يتحدد مصير حياته .. ان وافق بيحكم عليه بقربها بالحياة .. وان رفض بيحكم على حياة ولده بالهلاك ..
بدر: احمم .. هو انا ...
ابوبندر يهز راسه يستحثه عالكلام ..
بدر: شوف يبه ..انا من فتره طويله تعرضت لموقف .. هالموقف غير لي مجرى حياتي بشكل انت مستحييييييل تتخيله
ابوبندر عقد حواجبه وهو ساكت
بدر: كنت من كم سنه مع صديقي سعد بالمستشفى .. كان مسوي حادث وبما انو ما عنده سياره كنت انا اوديه واجيبه ..
ابوبندر يهز له راسه عشان يكمل
بدر: وباخر مراجعه يا طويل العمر كانت جايه سيارة اسعاف وفيها حرمه كبيره وبنتها ... الحرمه هذي كانت مريضه من جد وحالتها صعبه .. والبنت اللي معها كانت منهاره حدها ..كانت صغيره وماهي عارفه تتصرف .. ولكن في حولها احد يوجهها او يقول لها وش ممكن تسوي ..
كنت حولها وسمعت كلام الدكتور لها عن امها .. طاحت واغمى عليها .. ساعدتهم ونقلناها لغرفه وتبين انو اللي جاها كان من سوء التغذيه والخوف .. قعدت يوم كامل وتحسن حالها ..
ابوبندر: طيب .. وبعدين ؟
بدر: من اليوم الثاني كنت مار عالمستشفى بالصدفه .. فقلت انزل اتطمن لو حتى من بعيد
ابتسم ابوبندر ابتسامه خفيفه ..
بدر: شفت انو حالتها تحسنت وانو امها صارت بخير .. جبت لهم الفطور وتطمن عليهم .. وصرت كل يوم اجي واشوف احوالهم لين جا اليوم اللي جت بتطلع فيه الام من المستشفى .. رجعتهم بيتهم بعد الحاح واصرار مني .. ووافقت الام لانها ما شافت علي شي وكانت تقول اني محترم وولد ناس .. وعرفت بيتهم .. ساكنين بحي شعبي .. مرررره فقير وحالته حاله .. ممكن يطيح البيت عليهم بأي لحظه ..
صرت اجيهم بين فتره وفتره .. محمّل معي اغراض للبيت .. من اكل وشرب وادوات وغيره ..بما انهم ماكانوا يقبلون مني الفلوس ابد .. كنت احطها عند الباب وتطلع البنت تاخذها ..
ابوبندر حط يده على كتف ولده : بارك الله فيك يا ولدي .. انا اشهد انك تربية امي .. رجااااااااال والنعم فيه
بدر فرح وتحمس يكمل : ماعليك زود يبه .. عاد انا داومت على كذا لفتره طويله .. لغاية ما يوم جيتهم ولقتي الناس زحمه عند باب بيتهم وفي ناس طالعه وداخله .. قبضني قلبي .. ويوم سألت طلع انو الام توفت ..
ابو بندر حزن: لا حول ولا قوة الا بالله ..
بدر: عاد البنت كانت بحال ما يعلم فيها الا الله
ابوبندر: ووين ابوها ؟
بدر: ابوها الحاضر الغايب .. مسافر 24 ساعه وماهو متهم لهم وموريهم الويل ..
ابوبندر: كمل يا ولدي ..
بدر : عاد من بعد ما وقفت بالعزا وساعدتها على كل شي .. بديت احس انو .. وسكت منحرج من ابوه
ابوبندر : احكي يا ولدي .. لا تسكت .,.كمل ..
بدر :.......
ابوبندر: تعلقت فليها ؟
بدر:..... مرره يبه .. صار يجيني احساس اني ابي اجيها كل يوم البيت واتطمن على حالها واجيب لها اغراض تحتاجها .. بس خفت عليها من كلام الناس وخصوصا انها صارت بنت لحالها .. مايسأل عنها الا جارتها اللي تقريبا بعمرها ..
ابوبندر: اي ؟
بدر: عاد انا بلحظة جنون رحت جبت لها جوال .. وصرت اتكلم معها بين فتره وفتره .. اسمع صوتها واتطمن عليها ..
لين يومك ..
ابوبندر انصدم .. كل هذا بولده ولاقال..
بدر: عاد الحين انا جايك يبه .. بعد الحب اللي جمعني فيها هالسنوات .. طالبك واتمنى ما تردني ..
ابوبندر: امرني
بدر: ابيها زوجه لي .. مقدر استغني عنها ولا ابعد عنها اكثر



صحت ريما وهي تحس اخلاقها قاااااافله .. الجوال رن حوالي مليون مره .. ويوم سكت وحاولت ترجع تنام بس ماقدرت .. قد النوم طار من عينها .. قامت وهي تسب بنفسها.. رمت الغطا بقوووة لدرجة طاح عالارض .. ووخرت شعرها الطويل عن وجهها بعنف ...
رن الجوال مره ثانيه .. مسكت مخده صغيره وحطتها على فمها .. وصررررررخت بكل مافيها تطلع القهر .. مسكت الجوال وهي تحاول تضبط اعصابها ..
ريما: نعم !!
حمد: نعم الله عليك .. ليش تردين كذا ..
ريما: كيف تبيني ارد عليك وانت مسوي حفله بغرفتي من الصبح
حمد: اقول بس لا يكثر .. غيري ذا العاده اللي فيك .. معد في نوم لوقت طويل .. مابي بكره يقولون عن حرمتي كسلانه
ريما مصدومه .. وش ذا الاسلوب الهمجي اللي يكلمها فيه .,
حمد: هيييييييييييييي انتي .. معي ولا منتي معي
ريما: معك معك .. بس يرحم امك لا عاد تصارخ فقعت راسي
حمد: الزبده .. انا داق اقول لك لا تنسين موعدنا عالغدا
ريما: كيف انسى ؟ وانا اقدر ؟!!!
حمد: يللا .. وقفل بوجهها
ريما حطت الجوال على جمب بعد ما ضحكت باستهزاء : تسلم مجايبك يا والدتي العزيزه .. وقامت تغسل وتغير ملابسها


بيت ام فهد ..

ام فهد : فهد حبيبي ..
فهد: سمي
ام فهد : ترى خطبت لك دلال .. ووافقت
فهد فرح : صدق يمه !!
ام فهد : اي صدق يا غالي .. ربي يهنيك ويسعدك ان شاء الله .. وان شاء الله كلها كم اسبوع ونروح نخطبها لك رسمي ..
تهاني جت وهي تتكتف: يعني سويتها وخطبت البثره ,,
فهد يسحبها من يدها بقوه عشان تطيح عالكنبه اللي قاعدعليها وقعد يحوس شعرها بقوه
تهاني: ههههههههههههه اتررررركني يا حماااااااااااار
فهد : خطيبتي ماهي بثره .. سامعه ولا احووووس زياده ؟
تهاني وهي تحاول تدفه : ههههههههههههههههه الا بثره وحماره مثلك ..
فهد : كذا!!! طيييييييييب !!! شالها وصار يدور فيها بقوة وهي تصرخ
ام فهد بخوف: يافهد نزل اختك لا تأذيها
فهد وهو يدور فيها : ماني منزلها الا اذا قالت دلال مافي منها
تهاني : تحللللللللللللللللللللم
فهد صار يرميها بالهوا بقوة وهي تصارخ تخاف تطيح .. بحكم انه اعرض منها واطول .. وهي شي خفيف بالنسبه لجسمه
تهاااااااني: ااااااااااع نزلني
فهد: قوووولي اوووووول دلال ست البنات
تهاني : طيييييييب دلال ست البنات بس نزلني
فهد رماها مره اخيره بقوووة ولا مسكها .. لانه رماها على الكنبه
تهاني تمد لسانها : ما احبك يا بثرررررر
فهد ضحك عليها وطلع يجيب لهم فطور من بره ..
باريس .. عاصمة الانوااار


مشعل دخل الجناح لقاه شبه ظلام وهدووووووء .. تسائل وين ممكن تكون .. حسن انها ممكن تكون نايمه
عصب .. وقعد يفكر وش ممم يسوي فيها لو لقاها نايمه ..
حالف الا يوريها الشغل ..
دخل الغرفه لقى شنطهم جاهزة .. ولقاها منسدحه على الكنبه ومعطيه الباب ظهرها ..
مشعل : هيييييي انتي
اثير لفت ببرود : نعم
مشعل :من قال لك ترتبين اغرضاي
اثير وهي رافعه حاجب : زوجي وانا اعتم باغراضه
مشعل باستهزاء: لا والله فيك الخير .. مسوية انك بتستعطفيني .. لكن انا اوريك .. والله لا اطلع عينك وادفعك صمن عدم احترامك لي
اثير منصدمه .. وش مناسبة ذا الحكي : انت ليش تقول لي كذا
مشعل : عشان انتي تستاهلين كذا ,, يللا قدامي ..
اثير طالعته ببرود لثواني وتحركت تاخذ شنطة يدها ونظارتها الشمسيه .. وهو ماشال عينه من عليها ..
مشت من قدامه وسبقته لبره الجناح .. قررت انها تتبع معاه نفس الاسلوب وما تبكي مره ثانيه .. وان جكى لها كلمه ترد عليه بعشر ..
وبدا التحدي ..


بيت ابوبندر ..

ابوبندر دق الباب على ام بندر ..
ام بندر: ادخل
ابوبندر: تعالي ابيك ..
ام بندر انصدمت .. اول مره يجيها الغرفه لا ويقول لها تعالي ابيك ..فرحت مررره حست انو خطتها بدت تنجح وانه بدا يلين لها ..
راحت للتسريحه بسرعه وتعطرت .. وصلحت شعرها الشنيون ..وراحت وراه لحديقة البيت
ام بندر: نعم ؟
ابوبندر: بدر يبي يتزوج
ام بندر انقهرت لانو طلعت هذي سالفته : طيب والمطلوب؟
ابوبندر: المطلوووب يام بندر انك تجين معنا عشان تخطبين له ..
ام بندر: اول شي خليني ازوج بندر .. وبعدين ادور لبدر الزوجه المناسبه .. ولا ناسي انه بندر اكبر من بدر ؟
ابوبندر: لا ماني ناسي .. بس بندر الزواج ماهو بباله الحين ابد .. وده يستقر بشغله اول .. وبعد فتره يتزوج .. اما بدر متخرج ومتوظف وبأحسن المراكز .. مافي شي يعيق زواجه ..
ام بندر تأففت بينها وبين نفسها .. طول عمرك يا سلمان حاسب حساب كل شي .
ام بندر: طيب عطيني فتره بس ادور له على بنت مناسبه تليق فيه
ابوبندر: ما يحتاج .. هو مختار بنفسه
ام بندر وهي عاقده حواجبها وبنبره حدة : مختار بنفسه ؟ ومن هي ان شاء الله ؟ ومن بنته ؟
ابوبندر: كلنا واحد .. ومو مهم هي بنت مين ..
ام بندر وهي تتعدل بجلستها وعلى شفايفها احلى ابتسامه وبنظره حلوة قالت : اهاا .. افهم من كلامك انها بنت فقر منتفه
ابوبندر: مافي فرق بين الناس .. يمكن تكون احسن مني ومنك عند رب العالمين .. وبعدين الفلوس ماهي كل شي ..
ام بندر:الا كل شي .. لما ولد فوزيه يقرر يتزوج ..لازم ياخذ بنت اصل وفصل .. بنت ناس وعيله راقيه ..جمال ودلال .. مو اي وحده والسلام .
ابوبندر: وش افهم من كلامك ؟
ام بندر: انو مستحيل اوافقكم على هالجنون واوافق يتزوجها
ابوبندر بتحدي : بس انا ما ناديتك عشان اسمع الموافقه من سموك الكريم .. انا جاي اعطيك خبر وبس
ام بندر بعصبيه : يعني ايش ؟
ابوبندر ببرووود قاااتل : يعني تجهزين نفسك زي الحريم السنعه وتروحين تخطبينها معنا ولابي اسمع اي كلمه زياده بالموضوع
ام بندر فلتت اعصابها : انت صار لعقلك شي .. تتحكم فيني وبحياتي وبحياة عيالي كمان على كيفك .. كيف تسمح لنفسك اصلا .. ولدي مارح ياخذ بنت الفقر ..
ابوبندر بصوت بارد ومستفز : الله يالدنيا .. اشوفك تنكرتي لاصلك .. ونسيتي وش كنتي وايش صرتي ..
ام بندر:............
ابوبندر: لا تكذبين الكذبه وتصدقينها .. انتي كنتي ولاشي .. ومع هذا اخذتك وعزيتك وصرتي ام عيالي .. يعني الوضع طبيعي جداااا .. وولدي بيعيد حكايتي معك .. بس اتمنى ومن كل قلبي يكون حظه احسن من حظي
ام بندر بعصبيه : ليش مصر تذكرني بالمااااضي .. انت عديم احساس ولا تفهم
ابوبندر:......
ام بندر: ودامك ماتبيني طلقني وارتاح ..
ابوبندر: ماني مطلقك بعد ذا العمر .. والاهم عشان اولادي .. صحيح مجننتهم بس يحبونك ولا يرضون عليك .. هم اللي مخليني اتحملك لين الحين
ام بندر كانت مرررررررررررررره مقهوره .. قامت من مكانها : اسمع .. انا قلت اللي عندي .. انا ماني موافقه على هالزواج .. ولارح اروح اخطب له .. تبي روح انت بنفسك .. وصدقني ياسلمان .. لو ياخذها بدر .. ورببببي لا يشوف هو وياها شي انا عمري ما شفته ..
مسكت طرف فستانها الصيفي الطوويل ومشت لداخل الفيلا بغرور وهي ماليها الحقد ..


على الليل ..
وصلت طياره مشعل واثير .. ووصلوا الرياض بالسلامه ..
توجهوا للبيت بتاكسي .. لانو مشعل ما امداه يقول لهم انه بيجي ..
اثير: مشعل
مشعل : نعم
اثير: ابي اشوف ماما
مشعل: مو الحين ..
اثير: بس انا مشتااقة لها .,,
مشعل بعصبيه :يووووه قلت لك مو الحين ما تسمعين الكلام انتي .. بعد كم يوم اوديك لها واقعدي عندها لين تشبعين ... افففف تحبين النكد
اثير انقهرت من اسلوبه معها ولا حبت تجادله اكثر عشانها بالسياره ..
توجهوا لبيت مشعل

دخل مشعل البيت .. وهو سابقها ومخليها تمشي وراه
فتح الباب الرئيسي ولقى الكل باحد الصالات
مشعل: السلام عليكم
الكل: ...................
مشعل: قلت السلام عليكم .. ليش ما تردون السلام !!
نطت دلال والهنوف بسرعه لحضن اخوهم وصاروا يحضنونه ويضحكون معاه ..
مشعل:هههههههههههه بشويش بشويش .. كل هذا شوق لي ؟
الهنوف: يا حماااااااااااااااار والله لك فقده ..
ابومشعل: الحمدلله على السلامه
مشعل وهو يبوس راس ابوه : الله يسلمك يالغالي ..
ام مشعل : ليش رجعتوا بدري؟
مشعل :زهقنا !!
ام مشعل بعصبيه : تزهقون من بعض وانتو عرسان
مشعل : يمه انتي تعرفيني ما احب فرنسا .. ومع هذا حجزتي لنا هناك .. رحنا اسبوع عشان ما نكسر خاطرك .. خلاص
ابومشعل : خلاص يا نوره مو وقت الحكي ..الولد راجع تعبان ..
دلال: وين اثير؟
مشعل بعدم اهتمام : وراي ..
الهنوف: اللللللللللللللللللله يخسك من رجال .. مخلي عروستك تدج لوحدها بقلعتنا .. اكيد انها ضاعت ..
مشعل قعد عالكنبه بلا مبالاه .. شوي ودخلت اثير بكل خجل
اثير: مساء الخير
ام مشعل قامت لها وحضنتها بقوة : هلا ببنتي وحبيبتي هلا
اثير: هلا بك يا خالتي .. شلونك ؟
ام مشعل: انا بخير عساك بخير
اثير: دووم ..
ابومشعل: هلا ببنتي ..
اثير استحت مرررررررره : هلا بك عمي ..
ابومشعل: منوره .. بيتك ومحلك
اثير: منور باهله ياعمي ,.
دلال تحضنها : وربي لك وحشششششه
اثير: وانتو كمان بجد واحشيني ..
ام مشعل : يللا يا عيال روحوا ارتاحوا .. اكيد تعبانين من السفر
اثير باحلى ابتسامه : ان شاء الله خالتي
كل هذا تحت عيون مشعل .. شافها بكل حالتها بثواني
خوف .. توتر .. قلق .. حياء .. راحه .. فرح
واذا كانت معاه تكون حزينه وضايقه ,,
ردد بينه وبين نفسه هالبيت

تجمعيــــــن الضد .. في كل الامووووور
غامضه مرررره .. ومره مثل نوووور


بعد اسابيع ..

مرت الايام على ابطالنا .. بزينها وشينها على البعض ..
-مشاعل للحين حالتها حاله .. محبوسه بالبيت وتحس انها بتمووووت
-رنيم مع امها بالمستشفى من موعد لموعد وتترجى حنان ماجد عليها .. اللي من ملكوا حوالي شهرين ما عبرها ..
-تمت خطبة دلال وفهد الرسميه وشافها وعجبته مرررره
-رانيا مختفيه من حياة ماجد الفتره هذي وقل تفكيره فيها بس للحين موجود ...وحط كل اهتمامه بدراسته لانو كلها كم يوم ويرجع ماجد هو وبندر بالشهاده ويودعون الغربه للابد ..
-بدر بشر شذى انه بيجي هو وابوه وعمته عشان يخطبونها هالكم يوم وهي ماهي مصدقه تحس الجنيا ماهي سايعتها من الفرح وانوا اخيرا بيتحقق حلمها
-خالد للحين بالشرقيه .. وحالته النفسيه من سيء لاسوء
-ريما تحاول قد ماتقدر انها تتقبل حمد .. بس ماهي قادره .. وهي تردد بينها وبين نفسها " مع الايام بحبه "
-ام بندر مصره على موقفها وماهي موافقه على زواج بدر من شذى ابدددد
- مشعل واثير من تحدي لتحدي .. كل واحد يحاول يرفع ضغط الثاني .. ويعامله ببرود .. بس اللي راحمهم انهم ساكنين مع اهل مشعل يعني مارح يقدر يتمادى معها ..


بيت ابو شذى

شذى كانت الدنيا ماهي سايعتها .. اخييييييييرا اليوم بيجي بدر يخطبها ..
قالت لابوها انو في واحد يبي يخطبها عن طريق وحده من جيرانهم ..بس ماقالت له انها تعرفه ..
اريج: اخييييييييييييرا يا شذى ..
شذى: ياااااي اريج ماني مصدقه .. الحلم بيصير حقيقه .. وبدر بيجي يخطبني الليله
اريج: اااااه بس لو تشوفين مرت ابوك شايله البيت على راسها..ماهي مصدقه انو بدر بن سلمان ال... جاي يخطبك
شذى: هههههههههههه ايييي وبعد عشان بترك لها البيت تسرح وتمرح فيه على راحتها .. المسكينه .. مادرت انو هذا بيت امي الله يرحمها ولارح افرط فيه لووووو ايش .. هذا اللي باقي لي من ريحتها وكان عزيز عليها لانها تربت فيه
اريج : الله يرحمها .. اي ماعليك منها ولا تفكرين تفرطين فيه لا لابوك ولا لها ولا لاي احد
شذى : قووولتك.. الا تعالي بوريك اللي بلبسه اليوم ..
اريج : وريني ..
شذى ورتها لبسها اللي كان عباره عن تنوره بني لين نص الساق وبلوزة بيج فخمه
اريج : تجنننننننننننننننننننننننننننننننن وتاخذ العقللللللل
شذى: جمعت اكبر مبلغ ممكن وشريتها .. وش رايك .. امانه حلوة .
اريج : اي وربي تجنن .. ما شاء الله .. باقي المكياج
شذى : من وين ياحسره .. انا ما عندي الا كحل .. بحط منه وخلاص ..
اريج : طيب حبيبتي .. تعالي نشوف الضيافه

شذى : يللا .. توجهوا للمطبخ سوى ..
منيره :خلي واللللله ما تسوين شي .. انا اللي بسوي لك يا عروستنا
اريج : ايييييييوة كذا .. وقفي عوج وتكلمي عدل
منيره ماردت عليها : روحي يا غاليه ريحي .. يا غاليه يامرت الغالي
شذى ضخكت بخفه ..
ابوشذى : احم احم
اريج تغطت
ابوشذى: اقوول .. متى بيجي ولد سلمان ؟
شذى: بعد المغرب ان شاء الله
ابوشذى : يلا روحي اجهزي .. والبسي زين .. اخاف يشوفك ويهون
اريج : اي هيييين .. قال يهون قال
شذى خبطت على جمبها: ان شاء الله يبه لا توصي ..



بيت ابوبندر,,
بندر كان قالب الدنيا فوووق تحت .. متحمس بشكل مو طبيعي ..
وخواته فرحانات له مووووت .. وامه ما باركت له ولا قالت شي
ابوبندر: ههههههههههههه اركد ياولد
بدر: يبه مقدر .. ماني مصدق انو اليوم بيتحقق حلمي وبخطب شذى
ابوبندر: حلو اسمها على فكره ..
بدر: اسمها وبس .. كلها على بعضها تجنننن
ابوبندر بحده : ليش انت شايفها؟
بدر بسرعه : لالالالالالالالالالا ولا لمحت منها اي شي .. ولا اعرف كيف شكلها اصلا
ابوبندر: اي كفو ياولدي ... انت عندك خوات ولازم تكون خايف عليهم
بدر: لا توصي يا غالي .. الا متى بنروح
ابوبندر : ننتظر عمتك هي وامل جايين بالطريق
بدر ابتسم ..


بيت ابورنيم ..

ابورنيم كان قاعد بالصاله مع رنيم وزوجته
ثواني الا نزلت مشاعل بكل بجاحه وهي لابسه العبايه وعدت من قدامهم
ابورنيم بحده : على ويييييييييييين
مشاعل : بروح المشغل ..
ابورنيم: مافي مشغل ... ياللا على غرفتك اشوف
مشاعل: بابا .. انا صار لي كم اسبوع قاعده بالبيت لين حسيت انو روحي بتطلع .. مو معقول ذا الحال ..
ابورنيم: مافي طلعه من البيت .. سامعه ولا لا .. يللا قدامي على غرفتك .. احمدي ربك اني ما حبستك بالغرفه بعد
مشاعل بعصبيه :اووووووه .. تخلف ..
ابورنيم قام عليها بيضربها .. بس مسكته رنيم وام رنيم وهم يترجونه ما يسوي لها شي
ابورنيم: خلوني اربيها هاللي ما تربت
ام رنيم: واللي يعافيك خليها .. انا اوريك فيها بس انت اهدى
ابورنيم قعد بهدوووء وهو يحاول يمسك اعصابه .. مايبي زوجته تعصب او تنفعل لانو ماهو زين لها ..




سيارة ابوبندر ..
بدر: يبه كان خليتني اسوق .. انت تسووق ببطء
ابوبندر: لا حبيبي اخليك تسوق فينا عشان تروحنا .. انت مطيور بدون شي واليوم مطيور بزياده ..ماني بايع لا عمري ولا عمر اختي وبنتي امل
ام عبدالله :ههههههههههههههه اركد وانا عمتك .. لا تستعجل ..كل شي بيصر تمام التمام ان شاء الله ..
امل : عاد انا واثقه انو عروستك بتكون قمررررر يا بدر
بدر اغتر: طبعا قمممممرررر انا منقيها بنفسي
ابوبندر يخبطه على يده بشويش: مو قلت اركد
بدر: ههههههههههههههه ابشر طال عمرك ..
كل ثواني وبدر واهله كانوا واقفين عند بيت شذى

ابوبندر: وين البيت ؟
بدر يأشر: هذا يبه اللي بابه اسود ..
ابوبندر شاف البيت اللي أشر عليه بدر ..
وفججججججججأة
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^
^

ابوبندر بهدوء: بدر
بدر وهو متشقق من الوناسه : لبيه
ابوبندر: انسى البنت .. مافي زواج ..





استراليا ..

بندر كان طالع هو وماجد يتمشون .. يغيرون جو شوي قبل لا يرجعون يذاكرون .. ومن سوء حظهم كانت في رانيا بنفس المكان
ماجد :افففففففففف
بندر: لا حووووووول .. وانت ما تجيبنا الا الاماكن اللي تكون فيها ست الحسن والدلال .. ياخي ما تبي تنساها انت ؟ ارحم حاااااالك ممكن
ماجد: وانا وش يدريني انها بتكون هنا ؟
بندر: لا واللللللللللله .. مسوي بريء يعني !! جايبني للأمكان اللي كنتوا تقعدون فيها دايم الدوم وتقول لي وش يدريني انها بتكون هنا
ماجد: ما اعرف اماكن غيرها
بندر: انت بس احلللللللف وانا اصدقك !! صار لنا نحفّر باستراليا 8 سنين وتقول لي ما اعرف غيرها
ماجد : انت وبعدين معك .. قوم نغير المكان
بندر: اقوووول لا يكثر .. انا شي جوعااااان بطلب لي اي شي اكله وبعدها بنرجع البيت نذاكر لنا كم كلمه
ماجد: اجل اقعد بدون كلمه زياده


على طاولة رانيا
سميه : وش فيج ؟
رانيا: ماجد الكلب وراج
سميه : طيب ؟؟ مو انتي مع نواف الحين
رانيا : نواااف ؟؟ نواف الحقير مايرد علي من بعد ما درى عن ماجد
سميه : طيب وش بتسوين ..
رانيا: بخليهم كلهم يدفعون الثمن .. وخصوصا ماجد لانه خانني وراح ملك على بنت عمه من وراي
سميه : اسم الله عليج .. اللي يسمعج يقول انج ماسويتي فيه نفس السواة
رانيا: هو ارتبط ارتباط رسمي
سميه : اي تزوج بالحلال
رانيا : مو بكيفه .. مارح اخليه ينساني .. هو لي انا وبس .. لو احب مليوووون غيره ..
سميه : الله يعينج على نفسج
قعدت رانيا تطالع ماجد وتتأمل فيه .. وتشوف كيف جاحدها
انقهررررت .. هي اللي متعوده تشوف فيه نظرات الشوووق والحب .. الحين حتى ماهو معبرها بالتفاته
رانيا بقهر: هين يا ماجد .. انا اراويك




بيت ابوبندر

بدر دخل غرفته على طول من رجعوا وسكر على نفسه وماهو راضي يكلم احد ..
ماهو فاهم سر الحركه اللي سواها ابوه ..
كيف يقول له موافق وبنخطبها .. ويوم يحددون وقت ويوصلون لباب البيت يقول هونت ..
معقوله عشانه شاف البيت ؟؟ بس انا مبين له من اول وضع البنت واهلها وهو رحب بالفكره ولا كان عنده اي اشكاليه ..
هدمت حياتي يبه .. بمعنى الكلمه ..
خذلتك يا شذى .. خذلتك ياعمري انتي ..


ابوبندر كان ضااااااايق اكثر من ولده ..
سمع بكلمة الدنيا صغيره .. بس مو للدرجه هذي ..
هدمت فرحة ولدي بيدي .. بس انا لااازم اسوي كذا ..
مابي ولدي يجرب اللي جربته ..
يالللللللله يالدنياااااااااااااااااا
شذى .. تصير بنت
مريـــــــــــــــــــــــــــــــــــــــم
حب عمري .. حبيبة قلبي اللي انحرمت منها ..
كيف اقول لك ياولدي ؟ انو سبب رفضي لشذى اني كنت عاشق امها وخانتني ..
كنت ؟؟ تكذب على حالك ياسلمان ؟
كنت ومازلت .. تتمنااااااااااااها
بس بدر قال لي انها ,, توفت !!
رحتي يا مريم وخليتيني .. هجرتيني مرتين ..
مره تركتي حياتي .. ومره تركتي الحياة بكبرها
بس ماغبتي عني .. ولا عن بالي ..
خااااينه .. لكن بظل لاخر يوم بعمري احبك وابيك
مارح اسمح لولدي يجرب اللي جربته بحبك .. لازم ينسى شذى وحبها باقرب فرصه ..
نزل مكتبه .. وحاول يشغل حاله بالاوراق .. يمكن يبعد التفكير عنه
في اشياء مافهمها ..
اتصل على ابورنيم ..
ابوبندر: هلا اخوي
ابورنيم بصوت مهموم : هلا والله سلمان
ابوبندر: هلا بك .. وش فيك يارجال؟
ابورنيم :سلامتك ..
ابوبندر: احسك مهموم وانا اخوووك
ابورنيم: اااااااه بس وش اقول ..
ابوبندر: تكلم ياخوي خرعتني
ابورنيم: انا محتاج لك ياخوي احس بنجلط ..
ابوبندر وهو يوقف: مسافة الطريق وانا عندك .. مع السلامه
ابورنيم: فمان الله ..
توجه ابوبندر لبيت اخوه اللي اقلقه صوته ..


بيت شذى ..
عدى الوقت ولا جا بدر ..
المغرب وبعد المغرب ..العشا وبعد العشا ..
الساعه 9 و 10 و11 و12 ولا بين بدر
ابو شذى وهو منسدح بالصاله : يعني وش افهم الحين ؟؟
شذى ماهي قادره تستوعب .. تحس انها كانت بسااااابع سما والحين صارت بسااااابع ارض ..
دخلت غرفتها وسكرت عليها الباب ..طلعت الجوال تبي تتصل على بدر تتطمن عليه .. دقت مره ومرتين وعشر ..كله طلع لها مقفول
توعدني .. وتقفل جوالك ؟
ايش معناته ؟

شوي وجاها مسج من بدر


بدق اتكلم اتعذر بقول أسف على الي صار ....
واقول الكون ما يسوى الامن صرت من دونك...
وأقول أني خذلتك بس معايا وردتين أعذار....
تقبلهم مثل عصفور يداعب طلعة عيونك ....

سامحيني يا غاليه ..

شذى ماهي قادره تشوف من دموعها .. او تكتم شهقاتها ..
بكت وبكت وبكت لوقت طووووووويل .. شوي استجمعت قوتها وراحت لابوها ..
شذى: يبه .. انا موافقه على احمد ... خلينا نملك باقرب وقت



بيت ابو رنيم ..
ابوبندر وصل لاخوه .. وقعد يحكي معاه ..
قال له كلللللشي عن مشاعل وسواتها .. وابو بندر عصب
ابوبندر: غلطان .. كان المفروض تكسر راسها
ابورنيم : كلما جيت ابكسر راسها تجيني امها تبكي وانا ما اكون ابي ازعلها ابد عشان علاجها
ابوبندر: والعمل ؟
ابورنيم: العمل عمل ربي .. مابيدي شي اسويه .. تعباااان ياخوي وربي مهموم ..
ابوبندر: لا تشيل هم وانا اخوك .. كل شي بالدنيا وله حل
هز ابورنيم راسه وهو يحس بتفائل من كلام اخوه


بدر ماكان عارف يذوق طعم النوم ..حس انه بيخسر شذى بسبب سواة ابووه ..اااه بس لو يقول لي وش سبب رفضه .. اكون انا بخيييير


الصبح الباكر,,

ابوبندر كان حالته صعبه .. وقاعد يشرب قهوته وهو شارد ..
مانام امس وهو يفكر بحال ولده .. وانه رح يكون السبب بتعاسته ..
فكر باكثر من حل .. حل ممكن يساعد ولده انه ينسى شذى ..
شوي وطرت على باله فكره .. رفع جواله ودق على ولده بدر عشان ينزل له ..
بدر: سم
ابوبندر: تعال معي .. بنروح مشوار ..
بدر: وين ؟
ابوبندر: من دوووون اسئله .. يللا وراي
بدر: ان شاء الله ..

بيت ابورنيم ..

ابورنيم: يا حي الللللللللللللللله من جانا ..
ابوبندر: الله يحييك
ابورنيم: وينك يا بدر ما تنشاف ولا ينسمع لك لا حس ولا خبر
بدر بابتسامه باهته : مشاغل الحياة ياعمي
ابورنيم: الله يعينك يارب ويوفقك ..
بدر: اميين يارب وياك ..
ابوبندر: بورنيم ..
ابورنيم: سم
ابوبندر : سم الله عدوك ..طلللللللللبتك
ابورنيم : عطييييييييتك وانا اخوك .. انت تامر امر
ابوبندر : ابي اطلب يد بنتك مشاعل لولدي بدر
بدر رفع راسه وناظر ابوه بقوة .. من الصدمه ماعرف يرد ..



انتهى البارت ..
اتمنى يكون عجبكم
وبليييييز لا تحرموني من توقعاتكم ... ساعدوني عشان ابدددددع

احببببببببببببببكم ..




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



البارت العشرين


بيت ابومشعل ..

مشعل كان توه راجع من الدوام .. دخل البيت لقى امه قاعده بالصاله
مشعل: السلام عليكم
ام مشعل: وعليكم السلام.. اشوفك راجع بدري اليوم
مشعل وهو يرمي نفسه عالكنبه جمب امه : اوووففف انواع التعب اليوم .. ماقدرت اكمل الدوام واستأذنت
ام مشعل : يعني ما كان يومك زين ؟
مشعل: لا والله ابد .. الله يسهل علينا ياارب
ام مشعل: اميين يارب..
مشعل وهو يتلفت : ليش البيت هادي ؟
ام مشعل : البنات بالجامعه .. والهنوف لسه بالمدرسه ..
مشعل وهو يناظر ساعته : هما بالعاده كم يرجعون ؟
ام مشعل : يعني وحده ونص او ثنتين
مشعل : طيب واثير وينها ؟
ام مشعل بنظره : هووو .. زوجتك ولا تدري وينها ,, هي بالجامعه
مشعل: اهااا
ام مشعل: وانا صار لي ساعه اقول البنات والبنات .. من يعني ؟
مشعل وهو يمسح على راسه: ههههههههههه يمه وش فيك صايره تحنين .. شكلك كبرتي ..
ام مشعل تخبطه بقوة على كتفه: قم عن وجهي لا اوريك الشغل ..
مشعل وهو يطلع غرفته :ههههههههههههههههههههه
طلع فوق ودخل لغرفته
اول مره يدخل البيت وما يلاقيها موجوده .. ياشين الجناح بدونها ..
دخل اخذ له شور سريع وغير ملابسه .. والمنشفه على شعره واقف عند التسريحه ..
طاحت عينه على عطرها .. تردد
مسكه وشم منه .. بخ شوي منه بالجو وصار يستنشقه بقوووووة
ريحتها دايم تجنني .. تخليني اروووووووق
على دخلة اثير الغرفه
اثير: السلام عليكم
مشعل ارتبك ونزل العطر من يده بسرعه
اثير عقدت حواجبها: بشويش كسرت الدنيا
مشعل:ممكن اذا دخلتي الغرفه ثاني تطقين الباب
اثير: هههههههههه حلوة ذي .. اطق الباب قبل لا ادخل غرفتي ..
مشعل تنرفزه ضحكتها على قد ما تجننه : ماقلت نكته انا
قربت اثير منه ولى شفايفها ابتسامه ونظره خبث: وش تسوي بالعطر حقي
مشعل :هاااا ؟
اثير وهي تتكتف بابتسامه : من قال هاا سمع
مشعل: من قال لك اصلا اني قربت منه ؟
اثير وعينها عالعطر وبابتسامه قالت بدلع: طيب .. وصارت تتحرك بالغرفه تحط اغراضها مكانها وعيون مشعل ما نزلت من عليها ..
توجهت للدولاب وطلعت لها بنطلون جينز وتيشرت .. وتوجهت للحمام وغسلت يدينها ..
اثير بنظره : منتي ناوي تطلع تخليني اغير ؟
مشعل بعناد قعد على الكنبه ورما الفوطه جمبه : لا غيري اشوف ..
اثير ما اهتمت .. اخذت لبسها وتوجهت للحمام وكلها دقايق وهي مخلصه ..
توجهت للتسريحه وبخت من عطرها وراحت جمب مشعل .. تعمدت توقف جمبه عشان توصل له ريحتها : مشينا؟
مشعل يحاول يبان طبيعي وهو يردد بينه وبين نفسه لا تعطيها وجه تراها ما تسوى ولا تربت : يللا ..
وقفها صوت الجوال حقها .. مسكته وشافت نفس الرقم
مشعل : مين ؟
اثير: مدري
مشعل: وانا كلما سألتك مين متصل او مين راسل مسج تقولين لي مدري
اثير: وانا صادقه مدري
مشعل يسحب منها الجوال: الووووووووو
وقطع الخط
مشعل عطا اثير نظره ناريه : قدامي اشوف لتحت
اثير تكره حركاته توجهت لتحت بدون ولا كلمه زياده .


استراليا ..

ماجد: اااااااااااااااااااع اخيرا يابندر خلصنا .. اخييييييييييييييرا
ببندر: الحمدللللله بنودع ذا الغربه لللللللابد ..
ماجد: ماني مصدق متى ارجع الرياض من جديد .. وافتح صفحة جديده مع رنيم ..
بندر: ايوووة كذا هذا اللي انا ابيه .. مسكينه عانت معك كثير
ماجد: تصدق؟ من بعدت عن رانيا وانا افكر .. هي رنيم اي ذنبها .. مالها ذنب الا اني تزوجتها
بندر: تراها بنت طيبه وتستاهل
ماجد وهو يتنهد : الله يقدرني واعوضها .. بس بجد ماني عارف وش اقول لها لو سألتني ليش ماحاكيتها طول الفتره هذي؟
بندر: عاد هذا غلطك وتحمل خطاك ..
ماجد: يوووو الحين ابيك لي عون صرت فرعون !!
بندر: انا ماااااااالي شغل .. كم مره قلت لك كلمها .. حاكها عبرها ياخي تراها زوجتك وانت تمد البوز وتعصب علي انت ووجهك ومعطيني الاذن الصمخه
ماجد: ول ول ول عليك .. وراك قلبت جدتي .. خلاص عاد عطني حل ومالك الا اللي يراضيها
بندر بنص عين : حبيبي لو بتراضيها بتراضيها عشانك مو عشاني .. وبعدين حلول ماني معطيك حلول يعني ظف وجهك
ماجد:هههههههههههههههههههههههههه
جاه صوت من ورا
.....: مااااجد
ماجد كشر بينه وبين نفسه والتفت لها : خير
رانيا : الخير بويهك .. على وين ؟
ماجد : على ما اظن انك فقدتي الحق انك تساليني من زمان
رانيا : من قال لك ؟ انا اعرفك تحبني وتموت علي
ماجد باستهزاء يغني : هذاااك اوووووول !!
رانيا انقهرت : تحبها ؟
ماجد: مالك شغل .. ولا عاد تطرين طاريها تراها زوجتي ولا ارضى عليها .. عن اذنك
رانيا تمسك يده : مو على كيفك .. ماني مخليتك تهدني وتروح ..
ماجد ناظرها من فوق لتحت : وخري عني احسن لك ..
رانيا بثقه ودلع تكتفت قدامه : واذا ما وخرت ؟
بندر: ابوقفك عند حدك .. ما تستحين انتي ؟ اهلك ما ربوك؟ ترمين حالك عالرجال رمي ؟
رانيا : انت مالك شغل .. انا وماجد نصلح انت شكو ؟
سمعوا صوت من وراهم ..
....: بندررررررررررررر



بيت ابو بندر


بدر كان قاعد بغرفته طوول الوقت من بعد ما خطب له ابوه مشاعل .. حاس انو الدنيا ضاقت فييييه
ليش يعني ؟؟ اطلبه يخطب لي شذى ويوافق ويهون .. وبعدين يخطب لي مشاعل
عاد هالبثره انا ما اتحممممملها من يومنا صغار .. شلون بتزوجها
وربي مابي غير شذى ..
طلع من غرفته متوجه لمكتب ابوه
طق طق طق
ابوبندر: ادخلللل
بدر: السلام عليكم
ابوبندر: وعليكم السلام
بدر: يبه بسألك سؤال
ابوبندر وهو يشيل النظاره من عيونه ويحطها على المكتب قال بتنهيده : اسأل
بدر: انت ليش سويت فيني كذا ؟
ابوبندر:: وش سويت ؟
بدر: تأملني اني باخذ شذى وتغير رايك يوم شفت بيتهم .. وبعدها تقوم وتخطب لي مشاعل بنفس اليوم !!
ابوبندر: بدر مابي نقاش بهالموضوع
بدر: لا يبه اسمح لي بناقش.. هذي حياتي انا .. وانا اللي اختار من اعيش معه .. وانت باختيارك لمشاعل كزوجه لي هدمت لي اياها
ابوبندر : اسمعني يا ولدي .. شذى ما تناسبك
بدر وهو بينجن : اي ليييييييش ؟؟ وش شفت عالبنت ؟
ابوبندر: ماهي مناسبه لك وخلاص
بدر يخبط بيده عالمكتب بقوة: يبه .. مشاعل ماني ماخذها .. ولو تنطبق السما عالارض ما اخذ غير شذى ..طلع وسكر الباب وراه
ابوبندر حس بضيييق فظيييع


بيت ابو رنيم

مشاعل بصدمه : نعععععععععععععم ؟ بدر !!
ابورنيم : اي بدر ..
مشاعل: انا مستحيييييييل اوافق عليه ..
ابورنيم: ومن شاورك انتي ؟ انا جاي اعطيك خبر
مشاعل : بابا افهممممني .. انا مستحيل اتزوج ذا البارد .. يعععع مافي امل
ابورنيم بعصبيه : اقول بلا دلع يابنت .. ولد عمك وخطبك بتاخذينه يعني بتاخذينه وانتي ما تشوفين الجادّه .. سامعه ولا لا
مشاعل : بابا ماتقدر تغصبني اتزوج واحد ما ابيه
ابورنيم وقف قدامها وسحبها من يدها : عاد والله هذي مشكلتك .. اول كان عادي تتدلعين علي وطلباتك اوامرررر .. لكن الحيييين غير .. ومالك الا اللي يكسر خشمك .. سامعه ولا لا
مشاعل ناظرت ابوها بحقد وسحبت يدها من بين يدينه بقوة وتوجهت لغرفتها بعصبيه ,,,


بيت ام عبدالله ..

دخل خالد البيت بهدوووء .. مافي حس لاي احد .. وين الناس ..
مشى لغرفة اخته مها وطق الباب عليها
مها: ادخللللللللللللللللل
خالد دخل : السلام
مها من الفرحه نقزت السرير ورمت حالها بحضن اخوها
خالد :هههههههه وجع سمنتي
مها: وحششششششششششششتني يا دبببب
خالد يحضنها زياده : وانتي بعد
مها بزعل : كذا يا خالد تخوفنا عليك .. اسبوعين واكثر ما نعرف عنك شي !!
خالد بسرحان: غصب عني .. تعرفين اللي راحت مني ماهي شوي .. هي العمر بالنسبه لي
مها بحزن : هذا النصيب يا غالي .. استعوض ربك فيها وان شاء الله بيرزقك باحسن منها
خالد حس قلبه يعوره من طاريها : المهم انتي اخبارك؟
مها: انا بخير الحمدلله ..
خالد: وين امي؟
مها: نايمه ..مسكينه ماسكها راسها بصداع فظييييع من فتره ..
خالد:........
مها: اقووول .. بمناسبة رجعتك لنا سالم انا قررت اعزمك عالعشا ..
خالد : لا واللي يرحم والديك مالي خلق
مها : لا لا لا مافي اعذااااار .. رح نطلع يعني رح نطلع انا حدي جوعانه يللا بلبس عبايتي بس واجيك اسبقني السياره
خالد: يابنت الناس قلت لك مالي خلق اطلع الحين
مها وهي تدفه لين باب الغرفه: يللللللا كلها دقايق واكون عندك بالسيااره اففف منك .. بسرعه ولا بغير رايي وبخليك انت تدفع الحساب
خالد:ههههههههههههه طيب طيب يللا انتظرك ..طلع وسكر الباب وراه
مها كانت قاصده تطلع اخوها عشان ما ينعزل .. تبي تطلعه من اللي فيه وتغير له جو يمكن ينسى حزنه على ريما لو شوي ..


استراليا

.....:بندرررررررررررر
بندر التفت : هلااااااااااااا والللللللللله
ماجد طلع الشرار من عيونه .. ورانيا وقفت مصدومه
رانيا: انت شنو قاعد تسوي هني ؟ ومن فين تعرف بندر ؟
نواف وهو يحط يده على كتف بندر: يهمك تعرفين؟
رانيا ساكته بس تناظر بنواف نظرات شوق
نواف: الله يسلمك بندر هو صديق قديم لي من ايام المتوسط .. وقابلته هنا بالصدفه ولا سمحت لي الظروف اني اشوفه دايم عشان كذا ما درى



عني ماجد.. وبمره من المرات دق علي ونخاني.. وانا بصراحه مقدر ارد له طلب .. قال لي ابيك تساعدني ابين بعض الناس على حقيقتهم عند اخوي ماجد وانا عاد ماعندي وقت استلمت المهمه من ثاني يوم على طوووووول
رانيا مصدووووووومه قليله بحقها .. قربت من نواف وحطت عينها بعينه
رانيا : يعني انت كنت تكذب علي من اول ؟
نواف: ايييييووووووون .. اكذب عليك .. امثل عليك .. امشيك على كيفي .. سميها اللي تسمينها
رانيا تصرخ: يا حقيييييييييير يا نذلللللللللل يا واطي ..
نواف: هههههههههههه
بندر : انا كان نفسي بسسسس ابين لولد عمي اي نوع من انواع البنات حب .. وانها بتنسى وجوده بمجرد ما يسافر للرياض والحمدلله ربي نصرني ..
ماجد تنهد براحه .. من جد بندر اخو مو بس ولد عم .. ساعده انه يتخطى رانيا ويعيد التفكير من جديد ..
رانيا وهي تبكي وتضرب نواف على صدره بقوة : يا نذللل حبيتك .. انا حبيتك يا حقيييير .. تلعب بقلبي ليييييييييييش .. انت شنو شايفني ..طماشه حقك وحق غيرك ؟؟ تركت هذا " وتأشر على ماجد " عشان خاطرك .. تركت العز والدلال عشان فقري مثل حالتك .. لانو قلبي حبك وبغاك .. وبالنهايه تكون تلعب فيني !!!
نواف: لا تعقدين الامور يابنت الناس .. كا تدين تدان .. وكلن ياخذ حقه وجزاه .. وبلاش افلام هدى سلطان اللي انتي مسويتها الحين لان جوي قااااافل
رانيا تمسح دموعها: وربي لا اخذ حقي منك .. وانت وياه " ماجد وبندر" مارح اخليكم تتهنوون وتشوفون ..
قربت من ماجد : ان ماخليت حياتك هلاااك .. ورجعت اسرق النوم من عينك ماني رانيا بنت ابوي .. مشت بسرعه من المكان وهي تسحب وراها بقايا كرامتها اللي انمسحت
بندر: ههههههههه كفووو يا نواف
نواف وهو يسحب شعره : افففففف كنت نااااااااشبة لي ما اصدق انو خلااااص
بندر: يعطيك العافيه والله
نواف بغمزه : بس كيفني معاك ؟
بندر: ولا عماد حمدي ..
ماجد: اقووول انت وياه .. عاجبكم اللي سويتوه فيها ؟
بندر بنص عين: لا تكون متضايق بس؟
ماجد: لا بس كاسره خاطري
نواف وهو يحط يده على كتف ماجد: ياخوي ما على امثال هالبنت حسوفه .. صدقني لو ماكنت متأكد مليون بالميه انها واطيه ماكنت استمريت بذا اللعبه .. امووووت واعرف وش كان محببك فيها بس ..
ماجد بابستامه خفيفه : القلب ومايهوى .. وانت " قصده بندر" وراك ماقلت لي عن ذا الخطه
بندر: مجنوووون انا اقول لك .. عشان تدهن سيري .. انت ما ينحكى لك شي زي كذا
ماجد يخبطه على راسه : اقول لا يكثرررررررررررر
بندر وهو يمسح على راسه : يجي منك اكثرررر


بيت شذى

شذى كانت منهاره من البكى بغرفتها .. كلمت اريج وجتها
اريج: بس يا شذى تكفين عورتي قلبي
شذى : وش تقولين عني .. حرام عليه باعني .. قلت لك وربي من اول الزواجه هذي مارح تتم .. وانو وجودي مع شخص مثل بدر من سابع المستحيلات .. خذلني .. وخدعني ,,
طلعني ساااابع سما وخسف بي ساااابع ارض ..
اريج تحضن شذى وتمسح دموعها: طيب خليني اكلمه واتفاهم معاه اشوف وش عذره
شذى بقوة : لاااااااااااااا ,, لا تحاولين ولا تفكرين اصلا .. اللي يبيعني بريال ابيعه برخص التراب
اريج : انا مدري وش خلاك تقولين انه باعك ..
شذى : يوعدني .. ويخلف .. يخليني افرح وافرح اللي حولي واهلي وبالنهايه يسحب علي .. ويرسل لي اخر الليل مسج يقول لي فيه اعذريني .. ايش معناته هذا كله ؟ هاا؟؟
اريج : يمكن جد عنده شي
شذى : لو عنده شي كان قال لي .. مو يرسل لي مسج ويكتب فيه اعذريني .. ماهو حكي هذا .. ولا حتى كلف خاطره يكلمني
اريج : يمكن انه ...
قاطعتها شذى: اريج خلاص لو سمحتي .. لا تحاولين تعطينه اعذار .. انا انهيت الموضوع خلاص وموافقه على احمد هذا
اريج : مجنووووووووووونه انتي .. كيف تقدرين اصلا تاخذين واحد من طرف منيره
شذى: لوسمحتي يا اريج .. هذا قراري ومارح اتراجع فيه لو مهما يصير .. وبدر مارح اخذه لو ايش مايصير فيني.. وبكره رح املك على احمد ورح اروح بيته .. خلاص كفايه عذاب .. معد ابي اتعذب بحبي لبدر وهو مو حاس فيني وكان يلعب بي اصلا


بيت ابومشعل


كان الكل مجتمع بالصاله .. يتقهوون ويتفرجون على التلفزيون

الهنوف: امممممممممممممممممم يالبييييييييييييييييييييييييييه يامرت اخوي تسلم يدينك المبدعه..
دلال: لا حوووول .. ارتقي لو سمحتي بكلامك ..
الهنوف وهي تاكل الحلا وتتلذذ : ماااااااابي كيييييييفي .. بعبر زي ما انا ابي ..
مشعل : وش السالفه ؟
ام مشعل : هذي اثير الله يسلمك .. مسويه حلا ولا اروووووع
دلال: تذووق ؟
مشعل : لا
دلال: يوو .. ليش؟؟ الحلا ولا ارووووع ..
مشعل يتكتف: ما احب الحلا
الهنوف: اللللللللللللللله ما اكبر كذبتك .. انت ما تحب الحلا ؟؟ انت لو عليك ماصرت تاكل الا من الحلا فطور وغدا وعشا
مشعل بنص عين : تغيرت ..
الهنوف: ومتى امداك تتغير ؟
مشعل: بلا لقافه ..
ابومشعل: بصراحه تسلم يدينك يابنتي
اثير: الله يسلمك يا عمي .. صحه وعافيه
ام مشعل : ابو مشعل .. كلمتني ام فهد وحددت معي موعد ملكة فهد ودلال .. هذا من بعد اذنك طبعا
ابومشعل : اللي تشوفينه سويه
مشعل : اوووه ما شاء الله .. اشوفك صرتي تاخذين راي غير رايك
ام مشعل عصبت: وش قصدك ؟؟
مشعل : قصدي انتي عارفته زين ..
ام مشعل خافت ولدها يتهور قدام اثير.. عادي محنون ويسويها : اقول لا يكثر بس ..
الهنوف: ههههههههههههههههههههههههههههه والله يمه قوووووووووووووويه .. اشوفك صرتي تزبدين ..
ام مشعل :اييييييش ؟؟!! وش ذا الحكي يا بنت .. ياخسارة التربيه فيك بس
الهنوف: وانا وش قلت يا كافي .. كفرت يعني ؟
ام مشعل: نفسي يوم اخانقك ولا تراديني
مشعل قام : عن اذنكم
ابومشعل: وين يبه ؟؟
مشعل : تعبان يبه ابي اروح انام شوي
ابومشعل : على راحتك .. طلع مشعل غرفته
دلال تهمس لاثير: روحي له
اثير فهت: هاا؟
دلال: رووووحي له يختي زوجك اقعدي معه .. اكيد انه يبيك بشي
اثير بسرعه وبنفس الهمس: لالالا مايبي مني شي ..
ام مشعل : اقول اثير..
اثير: سمي خالتي
ام مشعل : روحي يمه ورا زوجك يمكن يبي منك شي ..
اثير انحرجت : ان شاء الله

بالغرفه
مشعل انسدح على السرير وتنهد بقوه وحط يده على عيونه .. ثواني ودخلت اثير عليه
مشعل : نعم
اثير: معليش مشعل عشان شكلنا يعني
مشعل : اي شكل؟
اثير : شكلنا قدام اهلك .. ادري انك مو طايقني بس تكفى قدام اهلك عاملني كويس زي اي زوجين يح ...
قاطعها مشعل : ايووووة ؟؟ زوجين ايش؟
اثير حمر وجهها : يحترمون بعض !! هذا كل اللي ابيه منك .. مو لازم تحبني .. بس احترمني واحترم وجودي
مشعل انقلب لجهتها: هههههههههههههههههههههههههههههههههههههههههههههههههه هههههههههههههههههههه احترمك ؟؟ مو تحترمين حالك اول ؟؟ لا وبعد قال ايش قال احترم وجودك .. مو تحترمين وجودي اول ؟
اثير انصدمت من كلامه : انت ليش كلامك كل يوم صاير اقوى من اليوم اللي قبله ؟
مشعل : هذا اللي تستاهلينه مني
اثير بعصبيه : انا وش سوييييييييييييييييت لك .. ليش كل هذا ؟
مشعل : بالبدايه كان عندي امل اني احبك واتقبلك .. بس بعد اللي وصلني وشفته مارح اصدقك
اثير شوي وتبكي : طيب فهمني .. انت وشايف علي
مشعل بقرف : بس بس بس وفري دموع التماسيح هذي ..مارح تقنعيني ولا تحركين فيني شي..
اثير انقهرت من كلامه اللي كله اهانه .. طلعت من غرفة النوم وسكرت الباب بقوة وقعدت بصالة الجناح تبكي بقهر


سيارة بدر ..

بدر كان قاعد يدور بسيارته بالرياض .. رفع جواله .. وكتب رقم شذى .. لو دقيت بترد علي ولا بتسفهني .. بموووت على صوتها ..
دق مره بس لقاه مقفول .. تنهد بارتياح مايدري ليش !!!
يمكن لانو حس انو المواجهة بتتأجل شوي ..
لين يلاقي عذر يقول لها اياه ..
لا اراديا وجه لبيت عمه ابورنيم .. يبي يحاكيه
لازم يوضح له موقفه من هالخطوبه !!



بيت ابورنيم

مشاعل كانت قاعده مع امها بغرفتها تقرا مجله ..
مشاعل: طيب وش الحل الحين ؟
ام رنيم بتعب: حل لايش؟
مشاعل: يعني انحكم علي اني اخذ البارد هذا ؟
ام رنيم : عيب عليك .. هذا ولد عمك وهو اولى من الغريب ..
مشاعل : بلا حكي فاضي .. وش اولى من الغريب ومدري وشو .. باي عصر احنا العصر الجاهلي ؟
ام رنيم : انتي ليش ما تحكين معي بأدب ؟
مشاعل : والله اذا حكيتي شي يدخل العقل لك مني اللي تبينه.. وحطت المجله على الطاولة وراحت انسدحت جمب امها وحطت راسها على كتفها
مشاعل: يعني يرضيك يا ماما بنتك دلوعتك حبيبة قلبك تتزوج واحد مثل بدر لاااا وبعد غصب عنها
ام رنيم : وش فيه بدر ؟ رجال والنعم فيه وانا احبه من يومه صغير
مشاعل : مدري وش تحبين فيه هالبليد !!
ام رنيم : لا حول ولا قوة الا بالله .. لا تعبرين ولا تدبرين ..
وبعد فتره ماهي طويله دخلت عليهم وحده من الخدم تقول لهم انو بدر تحت
ام رنيم : حياه الله
مشاعل بملل: افففففففففففف منه .. لا طريب الكلب ...
ام رنيم بحده : عيب يا بنت .. هذا بكره بيكون زوجك ..
مشاعل بقهر: لا صار زوجي ذيك الساعه نحكي .. وطلعت من غرفة امها


اريج ...

كانت تفكر بحالة صديقتها واختها شذى واللي صابها .. وماهي قادره تستوعب انها هي وبدر انتهوا .. حبهم اللي خلاها تحس انو الدنيا فيها اشياء حلوة وانو فيها شي الواحد يستاهل يضحي عشانه ..
بينتهي وللابد ..
ما اقدرررر اشوفهم كذا واكون ساكته ما احرك ساكن ..
رفعت جوالها ودقت على رقم بدر بعد ما اخذته من جوال شذى بدون ما تدري


بيت ابورنيم ..

بدر كان قاعد بالمجلس ينتظر عمه يجي ..
انتظر فتره ولا جاه عمه ولا شي ..
بدر: شكله عمي ماهو موجود بالبيت .. قام وقف وطلع من المجلس وهو ماشي بالبيت عشان يتوجه للباب الا ويوقفه رقم غريب يدق على جواله ..
عقد بدر حواجبه : نعم ؟
اريج : السلام عليكم
استغرب بدر من الصوت الانثوي: وعليكم السلام
اريج : بدر ؟
بدر : من انتي ؟
اريج : انا اريج .. صاحبة شذى
بدر حس بمويه بااااااااارده انكبت عليه من طاريها والدنيا بدت تسود بعيونه من الخوف: شذى فيها شي؟
اريج بسرعه : لا لا مافيها الا العافيه
بدر قعد على اقرب كنبه : اجل ؟
اريج : انا اللي داقه اسأل وش السالفه؟
بدر:.......
اريج :بد ر.. انت ماتبي شذى ؟
بدر بقوة : انتي عارفه انو شذى هي عمري وكلي ونصي الثاني
اريج :طيب ؟ ليش خذلتها ؟
بدر : غصب عني
اريج:مافي حاجه اسمها غصب عني ..انت دمرتها ..
بدر وهو يفك ازرار ثوبه : انتي عارفه انو شذى هي الهوى اللي اتنفسه .. ساعديني
اريج : ممكن تقول لي وش السالفه عشان اقدر اساعدك ؟
بدر: ....... مدري وش اقول لك الحين .. خليني افهم اللي انا فيه اول وبعدين احكي .. بس كل اللي ابيك تفهمينه يا اريج انو اللي صار انا مالي ذنب فيه ..
اريج تنهدت : اوكي بدر .. اخليك انا الحين .. بس زي ماقلت لك انا انتظر منك تفسير للي صار .. ولا ترى من جد شذى بتضيع منك
بدر بخوف: في شي انا ماني عارفه ؟
اريج : مافي شي .. يللا مع السلامه ,, وقفلت على طول
مسح بدر على وجهه بتعب وقام طلع من بيت عمه والافكار توديه وتجيبه
ماكان يدري انو مشاعل كانت تسمع لمكالمته من اول

مشاعل : ايييييييوة اجل السالفه فيها بنت .. من ذي اللي يحكي عنها وهو خاطبني .. لا وبعد عاشقها ..
ههههههههههههههههه زمان ما تسليت والله ..
راحت للسنترال ودقت على واحد من حراس البيت ..
مشاعل : الو .. سعيد
سعيد : سمي طال عمرك
مشاعل: اسمع .. الحين بدر ولد عمي طلع .. ابيك تمشي وراه .. كللللللل يوووم .. وتعطيني تقرير مفصل عن الاماكن اللي يروح لها .. وتعلمني فيها اول باووووول .. مفهووووووم ؟؟؟؟
سعيد : ابشري طال عمرك ..
مشاعل قفلت السماعه وعلى شفايفها ابتسامة خبث ..


ياترى وش اللي ناوية عليه مشاعل ؟؟
نعرف بالبارت الجاي ..
تحياتي ..هااااااجس ..






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




البارت الواحد وعشرين


بعد يومين ..
بيت ابوشذى ...

شذى كانت قاعد بغرفتها لابسه فستان نااااعم ماهو بذيك الفخامه بس على قد اللي كان معها ..
اريج تمسح على ظهرها: بس يا شذى قطعتي قلبي
شذى وهي تبكي بصمت : صحيح كان دايم يجيني احساس اني مارح اكون لبدر .. بس عمري مافكرت اني بكون لغيره
اريج صدرها ضايق على اختها وصديقة عمرها .. مسحت دمعتها عشان تكون قوية وتقوي شذى
اريج : حبيبتي كل هذا قسمه ونصيب .. وربي كاتبه لك .. وماتدرين وش الخيره فيه .. وهذا انتي الحين بتصيرين زوجة احمد وماتدرين يمكن يقدر يسعدك ويعوضك
هزت شذى راسها يعني اي ,,
اريج : الحين عاجبك كذا ؟ خرب الكحل وساحت الدنيا
شذى ضحكت باستهزاء: حسستيني اني حاطه مكياج .. ترى كله كحل
اريج : اسم الله عليك منتي محتاجه مكياج .. تاخذين العقل
ماردت عليها شذى لانها بدت تسرح ..
طق طق طق
اريج تغطت وراحت فتحت الباب
ابوشذى بنص عين : وقعي
شذى وقعت وهي تحس الدنيا بدت تسود بعيونها .. وقعت على قرار بعدها عن بدر للابد .. وبعد تحريمها عليه ..
الحين دخلت دنيه ثانيه .. وبتصير انسانه ثانيه
وملك لانسان ثاااني ..

ابوشذى: يللا البسي عبايتك
شذى بروعه : الحين ؟
ابوشذى : اي الحين .. ماعندي بنات يقعدون هنا انا .. ماصدقت تتزوجين بعد ناويه تقعدين ..
شذى حبست دموعها .. تحس انها بكت كثيييير اليوم ..
شذى: بس انا للحين مالميت اغراضي,,,
ابوشذى: الله اكبر يالاغراض .. ترى كلها خلاقين لا راحت ولا جت .. حطيها بكيس وتوكلي
شذى بنظرة عتاب لابوها: يبه حسسني بهتمامك وحنانك لو لمره وحده بحياتك
ابوشذى مارد عليها ..طلع من الغرفه
اريج : معليش حبيبتي .. يللا نلم اغراضك .,
شذى قامت من مكانها بدون ولا كلمه زياده ..
نص ساعه وهم جاهزين ..
شذى وقفت قدام المرايه .. زينت كحلها وشعرها الاسود الطوييييل اللي مسويه فيه بف خفيفه من قدام .. وفستانها الازرق الناعم .. اللي معطيها جووو على لون بشرتها الصافيه ..
شذى: اريج انا خايفه
اريج : لا تخافين حبيبتي .. ربي معاك وبيحميك .. وبعدين لا تنسين مهما بعدتنا المسافات انا دايم ببقى معك .. وباتصال واحد منك لي بكون عندك
شذى حضنتها : ربي لا تحرمني منها
اريج : ولا تحرمني منها ياااارب ,,,
لبست عبايتها وتغطت .. وطلعت هي واريج للصاله ..
منيره بدون نفس: موفقه
شذى: تسملين ..
ابوشذى: عاد اسمع .. ماني احب خرابيط الاهالي حقت حطها بعيونك وتراها بنتي لا تزعلها .. الحريم ماينفع معهم غير الدقم والشكم على قولة ابوي .. شغلتها تهتم بزوجها وتجيب عيال
احمد : لا توصي حريص ..
شذى قرفانه من اسلوب ابوها بالحكي
ابوشذى: يللا توكلو .. ولاعاد تجيبها هنا الا بالمصايب .. مابي الناس بكره تقول انو صالح مايسأل ببنته
احمد : ان شاء الله .. اوامر ثانيه ؟
ابوشذى : لا
احمد : مع السلامه ,, طلع هو وشذى للسياره بدون صوت
ناظرت شذى سيارته .. كانت عاديه جدااا .. شكلها غاليه بس ماهي مثل سيارة بدر ..
اااه يابدر .. بكل مكان لاحقني ..
حرام افكر فيك الحين ..
احمد: شذذذذذذذذذذذى
شذى: نعم ؟
احمد : صار لي سنه اناديك ..
شذى: اسفه ماسمعت
احمد : يللا اركبي السياره ..
ركبوا اثنينهم والجو كان هااادي بالسياره ..
الجو بااارد وفيه مطر خفيييييف,, كان ولا اروع
بس ماهو الجو المناسب لهم ابد ..
مد احمد يده وشغل المسجل ..
وملا صوت محمد عبده المكان .. باغنية كلما نسنس

جا عالجرح يوم قال ابو نوره ..
كل زين اشاهده وانتم بعيد
منوتي لييييتك معي
وانت سهرت الليل اهوجس بك واعيد
هل لجلك مدمعي ..
انت هاجس خاطري .. وانت فرحة ناظري
ياقريب ويابعيد .. انت امسي وحاضري

شذى تحس هالكلمات تعصر قلبها ..
من جد .. بدر القريب البعيد ..
قريب بقلبي ..ولكن بعدين عن عيني ..

احمد قصر على الصوت : شذى .. ابيك تسمعيني زين ..انا عايش لحالي مع انو عندي ام .. امي بخليها ببيت بروحها ومعها شغاله خاصه فيها تهتم فيها وتراعيها .. انا افكر اني اجيبها عندنا عشان تهتمين فيها بنفسك .. ومابي تذمر ولا اعتراض
شذى هزت راسها يعني طيب
احمد : اهم شي تهتمين فيني انا وبسسسس , ادخل اطلع اروح اجي اشب احترق مالك كلمه معي غير حاضر وسم .. حركات الحريم مانيب احبها ,, لاني اكره ما اكره اللقافه
شذى عقدت حواجبها .. كيف يكلمها كذا وهي عروس
احمد : ارجع الاقي اكلي جاهز واغراضي بمكانها .. ما احب اطلب ابي كل شي يجيني لعندي .. انك تقولين لي ابي اروح ابي اجي انسسسسسي ما احب الحريم اللي يتنقزون من مكان لمكان
شذى بلعت غصتها .. اللي ينعرف اوله ينعاف تاليه
احمد : وبعد واجباتك كزوجة تسوينها من جميع النواحي وبدون تذمر .. فاهمه ولا لا
شذى حمرت خدوها من الخجل والقهر : كيف يكلمها كذا .. مايراعي انها توها ماهي مستوعبه انها زوجته ..
احمد : مفهووووووووووووووووووووم؟؟
شذى : مفهوم
احمد : اي ردي .. ما احب اللي يطنشني
شذى بينها وبين نفسها ,, وش تحب انت ؟!!!

وصلوا لبيت بحي راقي بالنسبه للحي اللي كانت فيه شذى
اول مره تجي حي مثل كذا .. صارت تناظر المكان حلوها
احمد : يللا ننزل ؟
شذى فتحت الباب ونزلت بدون ولا كلمه ..
دخلوا الفيلا الصغيره وسكر احمد الباب .. شذى تمشي وراه بدون ولا كلمه

دلها على غرفتهم
احمد: انتي غيري ملابسك وانا بطلع بره ..
شذى شالت عبايتها .. وناظرت الغرفه من حولها ..
كانت احلى غرفة شافتها بحياتها .. كبيره وفيها سرير وااااسع وشكله مريح .. والانوار مبهره .. والتسريحه متجهزة بكل شي وحتى الدولاب فيه ملابس .. والحمام - اكرمكم الله - نظيف وريحته حلوة من العطور
حمدت ربها .. على الاقل مارح تعيش ذليله ..
وقفت قدام المرايه وعدلت شكلها ..
مسحت على شعرها وسرحت

شذى: ههههههههههه عيب عليك ما تستحي انت ؟
بدر: تكفين شذى بس هذا السؤال
شذى: لااااااااا
بدر : مابي اعرف شي ثاني .. بس سؤال .. شعرك طويل؟
شذى: امممممممم
بدر: ياللللللللللللله
شذى: ايوة
بدر : لوين ؟
شذى: اممممم لاخر ظهري
بدر :صددددق
شذى: هههههههه اي
بدر: يالبييييييييه .. انا داري اصلا انك احلى بنت بالدنيا .. تكفين شذى لا تقصينه .. ابي اشوفه لما نتزوج
شذى انحرجت: احم .. ممكن نغير الموضوع ؟
بدر : لاااا لين اخذ منك وعد ..
شذى: وعد ياروح شذى انت ..


مسحت دموعها اللي صارت تنزل بدون توقف .. خلاص يابدر .. ماني لك .. انكتبت لغيرك ..
دخلت الحمام وغسلت وجهها .. وقعدت على الكنبه ..
طق طق طق ..ودخل احمد ..
احمد : ها شذى ما ... وتصنم مكانه ..
ملااااااااااااااك قليله بحقها ..
كانت تجنن .. شي فوووق الوصف
كل شي فيها يسحرررررر
قرب منها وهو متخدر ..
احمد : اجل كنتي ناوية تحرميني من هذا كله يوم خطبتك اكثر من مره وصرتي ترفضين ؟
شذى سكتت ماعرفت وش تقول
احمد قرب يبي يبوسها
شذى بسرعه بعدت : لوسمحت ..
احمد رفع حاجب: نعم ؟؟
شذى: لا تقرب مني ..
احمد بعصبيه : نعم عمتي ؟
شذى خافت منه .. شكله ماهو سهل: اقل شي مو الليله .. انا ماتعودت على فكرة الزواج .. لو سمحت
احمد حط يده على خصرها وقربها منه زياده : انا قلت لك .. انا امر ما اطلب .. وصار يحرك يده على خدودها بشويش وينزل لرقبتها ..
ولما امر .. يعني يتنفذ .. فاهمه ولا لا ..
شذى ماقدرت تقاوم دموعها .. اخذها و .....

بيت ام عبدالله

مها : خاااااااااااااااااااااااالد
خالد من فوق الدرج : نعم نعم ,, وش عندك تصارخين
مها: انزل لي ابيك
خالد وهو ينزل : امري
مها: مايامر عليك عدو ,, وبدلع .. خلووود حبيبي
خالد بنص عين : هاا
مها: ممكن توديني المول ؟
خالد : لالالا مالي خلق انتي مشاويرك للمول ما تخلص ,, تاخذين ست ساعات وبالحيل اطلعك منه بعد
مها: تكفى خااااااالد ..
خالد : وليش ماتروحين مع السواق
مها : السيارة بالورشه,,
خالد بخبث: كللللل السيارات بالورشه ؟
مها : افهم عاد وابيك توديني ,, تكفى خلود ابي اكون بكره احلى وحده بعزيمة رجوع ماجد وبندر
خالد تنهد : امري لله .. انتي اللي يطيح بيدينك يقدر ينحاش .. يللا خلصي وانا انتظرك هنا
مها :شكررررررررررررررا ,, وتوجهت للدرج ورجعت له
مها: خالد
خالد : هاااااااااا ,, تراك ماتنعطين وجه
مها : بس طلب اخر
خالد حط يده على خده : وشو ؟
مها : نعدي على ديما
خالد :.... طيب ,,
مها بابتسامه: ما انحرم منك يارب ..


بيت ابوبندر ..

ديما كانت تلاعب سلطان بالصاله وريما قاعده معها تشرب قهوة
ريما: ماتلاحظين يا ديما انو بدر صار له فتره ماطلع من الغرفه ؟
ديما بحزن : اي والله حتى الدوام مايروح له .. من بعد ماابوي رفض خطبته ..
ريما: انا ماني فاهمه شي .. ابوي طلع هو وبدر وعمتي عشان يخطبونها .. وطلعوا ورجعوا وبالنهايه يقول ابوي هونا ..
ديما: يمكن سمعوا شي عن اهل البنت ؟
ريما: والله مدري كل شي جايز .. عا كله كووووم وخطبته لمشاعل كوم الثاني ..
ديما بعصبيه : من جددد .. شاف اخلاقها يوم يروح يخطبها ذي ؟ خلصوا بنات الدنيا والعايله يعني !!! مشاعل ذي ما تتعاشر اعوذ بالله منها ..
ريما: عيب ديووم.. هذي بتصير زوجة اخونا ..
ديما بانفعال: الله والزوجه والله .. ذي بلوة من رب العالمين ..
ريما : هههههههههههههههههههههه ياحبي لك ..
سلطان مستغرب: ليث معثبه ؟
ديما تبوسه : ماني معصبه حبيبي
رجع سلطان يلعب بسيارته ...
ديما: اقوول ريما .. بروح المول بعد شوي انا ومها نجيب كم غرض ناقصنا .. تجين ؟
ريما : امممم والله مدري..
ديما: تكفين تعالي .. حتى لوماتبين تشترين شي .. ابيك تساعديني تعرفيني احب ذوقك
ريما بابتسامه : مقدر ارد لك طلب .. ومسكت جوالها
ديما: من بتكلمين ؟
ريما : بكلم العله اللي اسمه حمد بقول له اني بطلع لا يسوي لي سالفه الحين
ديما: هههههههههههههههههه في وحده تقول عن خطيبها كذا؟؟
ريما : اناا .. وربي ماقد شفت بدفاشته ذا الرجال .. تصدقين ؟ .. صرت اشك انو في شي بعقله ماهو طبيعي ...
ديما : شي ايش ؟
ريما: والله مدري .. نظراته كذا وردود فعله دايم عنيفه
ديما:ههههههههههههههههههههههههههههههههههههههههههههه هههههههههههههههههههههههههههههههههههههههههههههههههه هههههههههههههههههههههههه
ريما: خييييييييير قايله شي يضحك انا ؟
ديما: هههههههههههههههههههههههه لا بس بصراحه اول مره اشوف وحده ماتتغزل بخطيبها .. انتي على طول شغاله فيه ذم
ريما وهي تناظرها بنص عين : ماهو ذم .. هذي حقائق حبيبتي
ديما:ههههههههههههههههه
ريما تقلدها : ها ها ها .. ما يضحححححححححححك .. ودقت على حمد وعطاها الموافقه بعدما طلع عيوووووووونها



غرفة بدر ..
بدر كان مسندح بغرفته .. التفكير بشذى ذاااابحه ..طق ابوه الباب ودخل
ابوبندر: بدر ..
بدر:......
ابوبندر: ياولدي مايصير اللي تسويه بروحك
بدر:........
ابوبندر: ياولدي مشاعل بنت عمك وانا متأكد انك رح تحبها وتنسى شذى مع الايام .. رح تسعدك وتعيش معها احلى ايام وقول ابوي ما قال
بدر: لاتجيب طاري مشاعل يبه تكفى .. انا ماني طايقها اساسا ..كيف عاد وهي بتاخذ مكان شذى بحياتي
ابوبندر: مكان شذى بحياتك كان اكبر غلط .. بس الحمدلله اكتشفناه قبل فوات الاوان ,, واللي انكسر يتصلح بزواجك من مشاعل
بدر تعدل بجلسته : يبه ممكن سؤال؟
ابوبندر: اسأل وانا ابوك
بدر : وش شيف على شذى ؟!!!!
ابوبندر: ........
بدر: انت سامع عنها شي؟
ابوبندر بسرعه : لا والله
بدر: طيب وش اللي خلاك ترفضها ؟
ابوبندر بسرعه يبي يخلص من اسئلة ولده : مستواها الاجتماعي مايليق بعايلتنا
بدر بنظره : لا تحاول تقنعني بهالشي .. انت اخر انسان تفكر بحاجه زي كذا ... وانت اللي دايم تقول تواضعوا يا عيالي ترى كلنا عيال ادم وحوا
ابوبندر : ................
بدر : ايوة ؟؟
ابوبندر : بدر انا قلت لك لا يعني لا .. خلاص .. وانا لما اقول لا مابي اسمع مناشقه
بدر: بس انت عمرك ماجبرتنا على شي .. شلون عاد اذا كان موضوع زي كذا ؟
ابوبندر : لانو موضوع مصيري .. وابي لكم الخير فيه .. وانا سويت اللي سويته عشانك انت والعايله ماتتفكك بكره بعدما تجيبون عيال
بدر وهو ماهو مستوعب : وانت على اي اساس تحكم على زواجي من شذى بالفشل بالمستقبل واحنا اكثر اثنين متفاهمين بالدنيا ؟
ابوبندر: لاني ابوك وعندي نظره للمستقبل ..
بدر :طيب ليش خطبت ليي مشاعل بالذات .. وانت عارف اني ماني متقبلها لا انا ولا خواتي حتى
ابوبندر : انت مصيرك تتقبلها .. وخواتك مالهم شغل
بدر : كيف مالهم شغل واحنا بنعيش سوا بعايله وحده زي ماتقول ..
ابوبندر : خواتك مصيرهم الزواج .. وبكره بيلهون مع ازواجهم ..
بدر بقهر: يبه انت عمرك ماقسيت علي ولا ظلمتني وانا صغير .. تكفى لا تسويها وانا كبير
ابوبندر وقف:انا عمري ما ظلمتك .. انا احبك واخاف عليك .. صحيح اني جبرتك على شي ماتبيه وخطبت لك مشاعل .. بس ماني جابرك على موضوع الملكه والزواج .. خذ راحتك والوقت اللي تشوفه مناسب بالنسبه لك حدده مع عمك وقول لي .. ماني جابرك على شي .. بس لا تنسى بعد انو مشاعل بنت عمك ومالها ذنب .. حاول تحبها وتتقبلها وتعدل ..
بدر مارد على ابوه بس عطاه نظرة عتب قطعت قلب ابوه عليه ..



ابوبندر : لا تلومني ياولدي .. يللا قوم حلق وتحمم ..ما عرفتك كذا .. ابيك زي ماكنت .. بدر المهتم بحاله وشكله .. ولا تخلي شي يأثر عليك ..تبي شي ياولدي ؟
بدر مارد عليه بس صد للناحيه الثانيه ..
تنهد ابوبندر وطلع من الغرفه مخلي دموع القهر والحزن والضياع تنزل من عيون ولده الغالي ..
بدر: ظلمتني يبه والله يسامحك ..


سيارة خالد

خالد :مها تكفين عاد مو تلطعيني قرن .. لانو حدي مالي خلق بس طالع عشانك
مها: ياخي من ركبنا السياره وانت توصي فيني تراك ذبحتني
خالد : عشان مايكون لك عذر وتقولين نسيت
مها وهي تطلع جوالها من الشنطه : طيب طيب لا تكثر حكي
خالد طلع عيونه : منتي صاااااحيه انتي .. يازين من فتح الباب ورماك
مها مدت لسانها له وقالت : الووو ديما .. ثوااااااني وانتي بالسياره عندي لا قسم بالله اطلع واجرك مع شوشتك .. باااي
خالد التفت لها : انتي هييييي وش ذا الاخلاااق .. اكلتي البنت مسكينه .. اقل شي خذي نفس
مها : لا والله ماهي مسكينه بنت عمي وانا اعرفها ان مالعنت شكلها قسم ماتطلع من البيت الا بطلوع الروح .. وبعدين هذا جزاي يعني عشانني مابي الطعك بره وقت ؟
خالد: هههههههههههههه لا والله فيك الخير
دقايق ..
ديما: السلاااام عليكم
مها وخالد : وعليكم السلام
مها التفتت لها : انا ماقلت لك ثواني ؟؟
ديما: مها وش فيك انتي ., اطير يعني اطير ؟ لبست عبايتي وجيت ركضه .. وانتبهت لخالد ...اووووه ولد عمي المصون هو بنفسه جاي يوصلنا
خالد ابتسم : شفتي كيف ,, اخر عمري اصير سواق لك ولبنت عمك
ديما: هههههههههههه شلونك ؟
خالد : بخير الحمدلله
مها : ممكن افهم وش تنتظر .. يللا خلنا نروح لا نضيع وقت
ديما بسرعه : لالالا دقيقه
مها بملل: وشو بعد ؟
ديما: ريما جايه
مها التفت بسرعه تشوف ردة فعل خالد بعدما سمع اسمها .. لقت نفسه يتزايد ويضغط بقوة على الدركسون
مها بشويش: ريما جايه ؟
ديما: ايوة جايه .. هذي هي جايه..
مها سرقت نظرة لاخوها شافته يناظرها بنظرات كلها عتب .. صدت للناحيه الثانيه ..
ريما بهدوء: السلام عليكم
الكل: وعليكم السلام
ريما: سورررررررري اخرتكم بس والله سلطان تعلق فيني ماخلاني اطلع ..
ديما: قلت لك اطلعي من ورا بس ماسمعتي كلامي
ريما: معليش كنت عجله .. شلونك مها ؟
مها بهدوء لانها حاسه بالذنب : بخير
ديما: ماشاء اللللللللللله تو لسانك طولك .. والحين يوم حاكتك ريما لبدتي
ريما : شلونك خالد ؟

خالد بنفسه : لا تكفييييييين لا تذبحيني زياده .. لا تقولين اسمي على لسانك ..كلما ابي اشيلك من بالي تطلعين لي بشكل اقوى من اللي قبل .. ياااارب ما اتحمل هالعذاب
خالد بلهفه ماقدر يمسكها : انا بخير دامك بخير ..
مها وجعها قلبها على اخوها
وريما ابتسمت لانها تحب تحس انو خالد يهتم فيها ماتدري ليش,,
حرك خالد .. وكلها ربع ساااعه وهم واصلين المول
مها التفت لخالد : مارح تنزل؟
خالد : لا بقعد انتظركم هنا اذا خلصتوا دقوا علي عشان اعلمكم بمكان السياره
مها : طيب ..مارح نطول عليك ..
خالد هز راسه يعني اوكي ..
نزلوا البنات من السياره الا ريما ..
ريما: امممم خالد
خالد من دون شعور : ياعيووونه
ريما انحرجت: ليش ماحضرت ملكتي ؟
خالد حس بسكين يقطع قلبه : كنت مضطر
ريما: في شي اهم من ملكة بنت عمك ؟
خالد لا تزييييييييييييييدين الجرح : لا وربي يشهد مافي اغلى منك .. بس كانت عندي امور لازم ارتبها وسافرت .. اعوضك ان شاء الله
ريما بتفهم : اوكي .. تامر على شي ؟
خالد بنبرة هاديه : انتبهي على نفسك يالريم ..
ريما انتفض جسمها من نبرته : لا توصي .. ناظرت بعيونه ثواني من المرايه ونزلت بسرررررررعه
وخالد صار يتبع ريما بنظراته .. اشتقت لك ياروح قلبي.. ياما تمنيت تكونين لي .. بس ربي ماكتب ..

مااااااااااانت ملكي ..
يا ابتسامة دنيتي واطهر ذنوبي..
مـ انت مللللكي ..
ياشروقي في متاهات الليالي ..

خااايف تصبح غروبي ,, خايف لحظة وداعك
ما انت لي وادري بضياعك .. ادري
وانسى ,, وانت تنسى
لمتى واحنا مركب حبنا محتاج مرسى ؟!
لمتـــــــــــــــــــــى؟؟
نقسى " علينــــا " مثل ما هالعمر يقسى ؟!!
لمتى اغمض عيوني ؟
لمتى تسكت ظنوني ؟
لمتـــــــــــــــــــــــى ..
اسرق دقايق شوفتك واحيا عليها ؟!
كاااااذب بحلفي حبيبي ..
غصب عني اعرف انك مو نصيبي 3/<
مـ انت ملكي ,, بس احبك ..
لمتى يا شمس احبـــــكـ ؟
مـ انت ملكي ..بس اووودك ،،
لمتى يا كلي أودكــ ؟
ماتمنيت أعشقك ,, صرت مقدر أعتقك ,,
صرت مقدررررر أفقدك ..
آآآه يا أنقى ذنوبي ,,
قالها العالم بصووته ,, مـ انت ملكي !!
وقلت لك مليووون مره ,,
مـ انت ملللللللللللكي !!!



بيت ابومشعل ..
مشعل كان قاعد يتفرج على فلم ومندمج .. دخلت عليه اثير وقعدت عالكنبه المقابله
مشعل حس بوجودهامن ريحة عطرها بس ما التفت ولا تحرك فيه شي ..
اثير: مشعل ,,
مشعل :خير
اثير : امممم ممكن اطلع ؟
مشعل التفت لها : على وين ان شاء الله ؟
اثير: بروح لوحده من صاحباتي وبنطلع السوق سوا وبنرجع على هنا ..
مشعل : لاااااا
اثير: تكفى مشعل ما شفتهم من تزوجت .. بطلع معها شوي بنجيب اغراض لنا ونرجع ..
مشعل : قلت لا يعني لا
اثير قعدت جمبه عالكنبه وقالت بلكاعه : ترى كلها ساعتين .. معقوله مو قادر تصبر عني لو شوي ..
مشعل انصدم ماقد حكت معه بهالشكل ,, التفت لها بسرعه ..
تسحررررني بكل شي .. خليها تروح احسن بدال ما تتهور الحين ,,
صاير مقدر امسك حالي
اثير بدلع : وش قلت ؟
مشعل صد : روحي بسرعه ولا تتأخرين ..
اثير ابتسمت بانتصار : شكرا .. وقامت تغير لبسها ..
مشعل تنهد براحه يوم قامت من عنده ..وصار يخبط راسه بقوووة بيده
اررررركد يامشعل .. انت اقوى من كذا
مو هالحقيره اللعابه تسوي فيك كذا ..
اثير كانت تضحك بشويش .. والله انا اللي اعرف لك يا مشعل ..
سكتت شوي .. وبدت الابتسامه تروح منها ..
لو اعرف بس ليش تكرهني ... وليش تعاملني بالشكل السيء هذا .. حتى ماعطيت نفسك فرصه تتقرب مني
بديت احبك .. وانا ولا جيت على بالك .. بس برررضو كرامتي فوق كلل شي .. بصبر شوي عشان كلام الناس .. لكن بعدها بطلع من حياتك ولارح تلاقيني من جديد ..
لبست عبايتها وطلعت ..
مشعل :اثيير..
اثير التفت له
مشعل بحده : تغطي كويس .. ولا يبان منك شي .. ومن السوق للبيت على طول ..مابي حركات نص كم
اثير بنظره قوية : وش تقصد ؟
مشعل: اللي فهمتيه
اثير قربت منه وقالت بعصبيه : شوف يامشعل .. طنشتني وقلت مايخالف .. منت متقبلني قلت معليش مصيره يتعود علي ويتقبلني .. تتجاهل وجودي كل الاوقات قلت هين بصبر .. بس انك تشكك بأخلاقي وتربيتي هذا شي انا مستحيل اسكت لك عليه
مشعل باستهزاء: لا اسم الله عليك .. تعرفين معنى الاخلاق والتربيه .. مع انك ما ذقتيها ولا جربتيها ..
اثير قربت منه ودفته بقوة لين طاح عالكرسي وهو اصلا انصدم من حركتها
اثير بعصبيييييييييه ماقدرت تسيطر عليها : انا اشرف منك .. ومتربيه احسن منك .. وان صبرت عليك اول ماني صابره عليك تالي .. لا تاخذ كل مافيني وتستغل سكوتي .. عشان ما اوريك منهي اثير الثانيه .. خذت شنطتها وطلعت بسرررررعه قبل لا ترجع وتذبحه ,,
مشعل بعصبيه وصراخ : اووووووريك يا حقيره ..


عند شذى ..
قامت شذى من غفوتها بعد ما سمعت الرنين المتكرر لجوال احمد اللي كان نايم جمبها ومو حاس بشي ..
كشرت بقرف منه وصارت دموعها تنزل على خدها بقوووة ..
تبكي وتبببببببكي وتبكييييييييييي
تفقد الامان اذا ماسمعت صوته .. اشتاقت له واشتاقت لكلمة احبك منه ..
قامت من مكانها ووقفت قدام المرايه تشوف حالها ..
انصدمت .. وش هذا الانسان قسم بالله انه وحش ..
غطت الاجزاء المكشوفه من جسمها ودخلت الحمام بثقل .. غسلت وجهها وطلعت لها ملابس واخذت لها شور حار وطويييييييييل يدفيها ..
اخذت جوالها اللي باقي لها من ريحة بدر وتوجهت للبلكون وصارت تطل منه .. تمنت تفتحه بس خافت تمرض من الجو ..
بكت نفسها .. وبكت حبها لبدر ..
فتحت الجوال .. ولقت مليووووون اتصال ومسج .. كلللللللها من بدر ..

*شذى حبيبي طمنيني عليك

*طيب ردي علي وانا افهمك

* لا تسوين فيني كذا وربي احبك .. انت قاعده تذبحيني

* شذى بمووت ابي اسمع صوتك ..

زاد بكاها وهي تحاول تكتمه .. لانها لو اطلقت دموعها مارح توقف لين تموت ,,
قررت ترسل له مسج ..
وكتبت باصابع ثقيله وترتجف

رجااي توضح اسبابك
سكوتك زاد بي افكاااار ,,
اذا ناوي هوى غيري ,, عسى رب السما يصونك !!

بدر لا تتصل مره ثانيه .. انا تزوجت اليوم .. انساني مثل ما انا بحاول انساك

شذى بين دموعها: مافي الا كذا .. اكييييد لقى له وحده غيري وحبها .. وحده بنفس مستواه ومركزه ورح تعيشه بجنه .. ولا انا وش يبي فيني اصلا

من الناحيه الثانيه بدر ..

بدر فرح يوم شاف اسمها بجواله .. لكن احلامه انهارت يوم قرى المضموون
ايش يعني تزوجت ؟؟ طيب وانا ؟؟
وين راحت ايامنا وحبنا نسته ؟

رسل لها وهو للحين مصدوم وماهو مصدق اللي قراه قبل دقايق ..

ان كان خنتكـ .. عسى اللا لا يسامحني ..
بس انت خنت الوفا والجرح يااااكبره

كيف يطاوعك قلبك تسوينها ياشذى وتنهين حياتي وروحي المتعلقه فيك ؟ كيف هان عليك حبي باهالبساطه تبيعينه ؟!!

شذى تقرا وقلبها يدق من كلامه ..
انا خنتتتتك ؟!!!!

رسلته له ..
انت من علق حياتي واختفى !!
لا قطع حلمي ولا جاااب الطموح
لا الوصل تبغاه ولا تبغى الجفا
كان ماودك تجي قلها واروووح
صاحبك ماضيعه غير الوفاا
ماكسب من هالوفا غير الجروح

بدر ..

غصصصصصصصصصصصصصب عني .. انا مالي ذنب .. ليش ماهي راضيه تفهمني ؟ وين اللي كانت تقول لي اعذرك لومالك عذر؟
كل هذا نسته ؟ وهنت عليها .. وراحت تتزوج كمان !

رسل لها ببروووود
ممكن اسمع صوتك للمره الاخيره بحياتي .. ؟ اول واخر طلب اطلبه منك تكفييين لا ترديني ..
وصلها المسج .. زادت دموعها .. ودقت عليه ..
عطاها مشغول .,ورجع دق هو
ردت بدون ماتقول ولا حرف ..
بدر بصوت مخنوق: شذى ,, روحي
شذى ماسكه دمعتها وتحاول تقاومها :.........
بدر : ياروح بدر انتي سمعيني صوتك ..
شذى معد قدرت تمسك شهقاتها
بدر وهو يدمع : سامحيني .. سامحيني ياكلي انتي ,, غصب عني ضيعتك من يدي .. ماهو بيدي وربك ..
شذى بصوت باكي : بدر
بدر بيموت من دموعها : لاعيون بدر .. الا هالدمووع تكفين ..ابيع عمري ولا تنزل دمعه من عيونك ..
لا تعذبيني اكثر يا شذى ..
شذى وهي تبكى: خلاص احنا انتهينا
بدر وقلبه ينزف: لو انتهيت من حياتك تذكري انك بتبقين فيني .. بعييشك حاضر ومستقبل .. وعمرك مارح تكونين ذكرى بالنسبه لي
شذى: بدر تكفى خلاص
بدر : شذى ياعمري .. بقول لك اخر شي واقفل ..
شذى :........
بدر بصوت يتهدج : عهد ابقى على حبي وحبك
ولاخر نبضة في قلبي أحبـــــــــــــــــــك ..
يا اغلى حلم حققته في عمري
يافرصه في حياتي ماتكرر ..

بدر : لا تفكرين اني بعتك او ارخصتك يوم عطيتك موعد واخلفت .. كل اللي ابيك تعرفينه اني احبك ومقدر اضرك ..
الحكايه كلها قسمه ونصيب .. واللي صار غصب عني
موفقه ياروح بدر .. وطول مانا عايش مارح ينبض قلبي لغيرك ..
انتبهي على روحك ..
وربي أحبــــــــــك ..
وقفل بدر على طول خايف يسمع دموعها كمان مايمسك حاله ويروح يذبح نفسه ..
اما شذى من قفلت منه تسندت على اقرب كنبه وصارت تبكي حبها اللي مات قبل لا يشوف النوور

بدر قام غير ملابسه وتوجه لبيتها ..
مايعرف كيف وصل هناك .. بس يبي يشوف اي حاجه منها ..
يمكن ماتكون صادقه .. يبي يوهم حاله بالعكس ..
بس الحقيقه المره .. انو شذى انكتبت لغيره ..

بيت ابورنيم..

رنيم كانت قاعدت تشرب عصير بغرفتها ..
دق السنترال وردت ..
مشاعل: نعم
سعيد : عمتي مشاعل
مشاعل وهي تشرب العصير : هممم
سعيد : جبت لك التفصايل عن عمي بدر ..
مشاعل تعدلت بجلستها وقالت باهتمام: ايوة .. وش التفاصيل ؟
سعيد : هو صار له فتره طويله ماطلع من بيته ,, ماطلع غير اليوم ..
مشاعل : اوكي ؟
سعيد : واللي صار طال عمرك ............ قال لها سعيد كل شي

مشاعل قفلت منه وهي مستغربه ..
ههههههههه ياصغر الدنياااااااااااااااااااااااااااااا .. دام الموضوع كذا اجل بدر رح يكون لي وماهو لغيري ..
وخالد .. برضو رح يكون لي .. هذا حبيبي ودنيتي
اما البارد بدرررر .. رح اتسلى فيه شوي عشان يعرف ثاني مره يرفض مين ..

توقعاااااااااااااتكم
واتمنى يكون البارب عجبكم ..
هاجس ..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



البارت الثاني والعشرين


في الموووول

ديما: مهاااا وش جاك انتي
مها : وش جاني
ديما: فجأة اشوفك هاااجده لا كلام ولا اييي شي .. وش مضيق صدرك؟
مها وهي تتفحص الفساتين : وش فيني يعني ما تشوفين مشغوله قاعده انقي فستان مناسب
ديما بنص عين : والله مدري عنك
من الناحيه الثانيه كانت ريما تشوف لها لبس .. ودق جوالها
تأففت اول ما شافت المتصل وقررت تطنش .. بس الجوال ما وقف عن الرنين وماااسك خط
ريما ردت بحده : هلا
حمد:لا ياشيخه .. بدري كان مارديتي
ريما: ما سمعته
حمد: ليش وش مشغوله فيه "؟
ريما: نسيت اني قلت لك اني بطلع المول مع بنت عمي واختي
حمد: للحين ماخلصتو؟
ريما: ماصار لنا ساعه من دخلنا
حمد: ارجعي
ريما انصدمت: وش ارجع وانا جايه مع بنت عمي وفوق هذا لسه ماشريت شي
حمد: ماهي مشكلتي
ريما: حمد وبعدين يعني
حمد: انا زوجك وقلت كلمة تتنفذ سامعه ولا لا
ريما بعصبيه : طيب
حمد قفل بدون ولا كلمه وريما قررت تطنشه ولا ترجع الا وهي شاريه اللي هي تبيه .. وكملت وهي ميته من العصبيه ..
بس بسرعه هدت يوم ذكرت خالد ولد عمها .. ياحبي له
يكلمني بحنان هذا وهو غريب علي .. وهذا زوجي الله يسخه جايب العيد فيني وبأيام الملكه ..



عند اثير

اثير: يقهررررررررررررر يا ابرار
ابرار: يابنتي وش فيك هدي .. ترى احنا طالعين نغير جو ونوسع صدورنا مو نتنكد
اثير : انا مدري ليش يعاملني كذا .. وربي ما شاف مني غير كل الخير .. مع انه ما يحاكيني ولا شي .. لدرجة اني شكيت اني سويت له شي ايام الطفوله عشان كل ذا الحقد
ابرار: هههههههههههههههههههههه ياربي .. يابنتي خلاااااص فكينا من سيرته
رن جوال اثير شافت الرقم : كملللللللللللللللت
ابرار: وشو بعد ؟
اثير: هذا اللا يسلمك رقم مزعج دين والديني .. كللل يوم يدق ومطفشني ويرسل مسجات حب وغرام وقلة حيا
ابرار: طيب ردي يمكن تحد تعرفينه
اثير طيرت عيونها: وش اعرفه ما اعرفه .. انهبلتي انتي
ابرار: يابنتي يعني ممكن تكون وحده من صاحباتك
اثير: لا ولا وحده منهم .. لو انها وحده من صاحباتي كان قالت لي بمسج ولا اي شي
ابرار: هاتي اشوف .. وردت
ابرار: نععععععععععععم
.....: ممكن صاحبة الجوال
ابرار انصدمت : اثير يعرفك هذا
اثير عقدت حواجبها : من هذا ؟
ابرار: مدري
اثير : ماني محاكيه احد
ابرار وهي تكلم : انت وش تبي فيها .. ومن فين جبت رقمها ؟
.....: مالك حق تعرفين شي .. والكلام هذا مايعنيك .. عطيني صاحبة الجوال
ابرار: لا يكثر ماني معطيتك احد
اثير تسحب الجوال من ابرار: نعم .. انا صاحبة الجوال
.....: ........
اثير: الوووو
.....: ..........
اثير بعصبيه : الحين انا بفهم طالبني وداق علي بس عشان تسكت ..
.......: .........
اثير: عنك مارديت ياقليل الادب .. وقفلت بوجهه
ابرار: مين طلعع ؟
اثير طالعت ابرار وعيونها يطلع منها الشرر: يعني ما شفتي انه ساكت ولا حكى !!!
ابرار سكت مقدر عصبية صاحبتها وتوجهوا سوا للمول


بيت ام مشعل

مشعل كان مولع من القهر والعصبيه .. كيف تتجرأ وتكلمه بالشكل السيء هذا .. وفوق هذا تمد يدها عليه .. والله ما اخليها بحالها .. وتشووووف يا انا ياهي ..
قطع عليه صوت نغمة رسايل جواله وفتحها ..
طلعت عيونه من اللي قراه ...
ورمى الجوال من القهر ..


بيت ابو رنيم


رنيم كانت قاعده تقرا كتاب بغرفتها ودخلت عليها مشاعل
مشاعل :طفففففففففففففففففففففففشششششششششش
رنيم وهي ماشالت عينها من على الكتاب : اقري لك كتاب
مشاعل: الحين انا ما دخلت الجامعه عشان ما انجبر على الكتب وقرفها .. وتبيني اقرى كتاب عباطه
رنيم: والله هذا اللي عندي
مشاعل : تعالي رنيم .. انتي مو بكره بيرجع خطيبك من السفر ..
رنيم : طيب؟
مشاعل: وش طيب .. منتي متجهزة لعزيمته ؟
رنيم وهي تقلب صفحة الكتاب: الا ملابسي جاهزة بالدولاب ..
مشاعل: انا اللي اعرفه انو البنت اذا كان الموضوع له دخل بخطيبها تكشخ ووتجهو من قبلها بيومين مو بنفس اليوم .. وتشرف على عزيمتعه لأدق تفاصيلها
رنيم رفعت عينها لمشاعل : طيب ؟
مشاعل مقهورة من برود اختها :وش طيب .. يعني قومي تجهزي .. وكملت بسخريه ..ههه ولا واثقه يعني انك جميله لذيك الدرجه اللي حتى ما تخليك تشيلين هم شكلك بكره ..
رنيم رجعت للكتاب بدون ماترد عليها
مشاعل بعصبيه : وش برودك انتي ..ما تحسين ؟
رنيم: يعني بالله وش تبيني اقول لك ؟ تعبت وانا افهمك انو الجمال مو كل شي .. بس انتي تفكيرك صغير
مشاعل قربت منها : وش تقرين ؟
رنيم : ميشو حبيبتي انتي كلما جيتيني لازم ترفعين ضغطي !!
مشاعل وهي تقرا اسم الرواية اللي تقراها مشاعل : امممم والله مو هينه اختي تقرا بالحب وهالاشياء
رنيم قفلت الروايه وحطتها جمبها وحطت يدها على خدها والتفتت لمشاعل
مشاعل بحماس: رنوووم تحبينه ؟
رنيم : منهو ؟
مشاعل: مين يعني .. ماجد
رنيم : يمكن !!
مشاعل:شلون يعني يمكن ؟
رنيم : يعني اول كنت احبه وكذا .. بس الحين مدري
مشاعل بخبث: يعني اول يوم كنت اسألك انتي وش سالفتك تسرحين واغانيك كلها حب وشوق كان فعلا في احد بحياتك بس كنتي تنكرين !!
رنيم بشبه ابتسامه : ايوة
مشاعل: طيب هو يحبك ؟
رنيم لفت وجهها للناحيه الثانيه وتنهدت
مشاعل: وشووو ؟
رنيم: مدري
مشاعل استغربت : وش فيك كلما سألتك حاجه تقولين لي مدري ومدري
رنيم : يعني مدري
مشاعل ترمي المخده على رنيم
رنيم:ههههههههههههههه ياهبله ,, وقامت من مكانها
مشاعل : وين رايحه الحين ؟
رنيم: عند ماما ماشفتها اليوم .. تجين معي ؟
مشاعل: اممم يللا
رنيم تلتفت لاختها:يا حبي لك لا صرتي كذا بشوشه وتسولفين معي .. انا اختك يا مشاعل ومالنا غير بعض
مشاعل باستهزاء ونص عين : لا تفرحين مرره يا عسل .. الطفش يعمل العمااايل .. ولولا هالمعتقل اللي انا قاعده فيه بسبة ابوك كان الحين انا بره ادج ,,
رنيم سحبت مشاعل من يدها : يازينك ساكته بس يللا قدامي



استراليا

ماجد وبندر كانوا متوجهين للمطار
بندر: ياااااه يا ماجد بالله مصدق انو خلاص هذا اخر يوم لنا باستراليا ؟
ماجد: والله ماني مصدق اني برجع لاهلي ورنيم بكره
بندر : اووووه والله وصرنا نحب من جد ..
ماجد ابتسم : ياخي مو حب .. بس مدري ..
بندر: وشو مدري؟
ماجد : هي بنت عمي وواجب علي اني احافظ عليها واهتم لراحتها
بندر: ههههههههه وشلوووون بتحافظ عليها بالله وانت ما جبت خبرها طوول هالشهور من بعد ما تملكتوا ؟
ماجد بقهر: يوووو يا بندر .. انت ما تساعد اببببد .. انا شايل هم الشي هذا الحين مرررره
بندر: طيب ناوي تسوي شي ؟
ماجد : ان شاء الله اذا وصلنا الرياض بحاكيها وافهمها اسبابي ..
بندر: طيب؟
ماجد: واتمنى تعذرني
بندر : والله لو اني مكانها اصلا ما اجيب خبرك .. وبزعل منك وبسفّل فيك هذا اذا ماطلبت الطلاق
ماجد ارتاع: وجع فال الله ولا فالك.. وش طلاقه يرحم والديك
بندر: اجل اكون متملكه وعايشه ايام المفروض تكون من احلى ايام حياتي مع خطيبي ويقوم يجحدني كم شهر ولا حتى يرسل لي مسج ولا اشوف وجهه من بعد الملكه ويوم يرجع عمي يبيني استقبله بكل حب ورحابة صدر .. لاااا وبعد معاه عذر زي وجهه
ماجد : تراك ما تسااااااعد ابداااااا .. فياليت تسكت بس وتنطم احسن لي ولك
بندر: وش فيك انت تزعل من الحقيقه .. اكيد البنت كرهتك
ماجد : افففففففف .. اللي يسمعك تقول كذا يفكر انها تحبني وانو بسبب تجاهلي لها الفتره هذي راح اسبب لها صدمه
بندر: وليش ماتكون تحبك ان شاء الله
ماجد بعدم تصديق:.......معقول ؟
بندر: اي ليش لا .. تكون تحبك وخيبت املها فيك .. والحين تكرهك كره الموت
ماجد خبط بندر بقوة : الله ياخذ ذا الخشه .. اسكت بس تراك تلفت اعصابي
بندر:ههههههههههههههههههههههههه
اما ماجد ابتسم قلبه على هالطاري .. معقول تكون تحبه ؟؟؟


عند اثيييير
اثير كانت تنقي لها كذا قطعه عشان تلبسها بكره لعزيمة ماجد وبندر ولقت اللي تبيه بس مو نفس المقاس ..
اثير: لو سمحت
الرجال: نعم
اثيرر: ابي من هاذا مقاس اصغر لو سمحت
الرجال: اممم طيب ثواني واشوف لك ..
اثير: طيب ,, رن جوالها ..
اثير كشرت لما شافت المتصل .. بس ردت
اثير: نعم
مشعل : نعم الله عليك .. وينك ؟
اثير: بالمول ..
مشعل: ومتى ناوية ترجعين
اثير ببرود خلى مشعل وده يقتلها : لما اخلص
مشعل: ومتى ناوية تخلصين ؟
اثير: اذا كملت اغراضي
مشعل بقهر: تكلمي زين وش ذا البرود
اثير : تنتظر مني اعلي صوتي بمكان عام ؟
مشعل: على اساس انك محترمه وتعرفين العيب
اثير وهي راصه على اسنانها وبعصبيه : لا تختبر صبري يا مشعل احسن ما افاجئك
جا الرجال ومعه طلب اثير
الرجال: اختي لو سمحتي
اثير: هلا
الرجال : تفضلي هذا طلبك .. الرجال وهو يعطي اثير البلوزه طاحت عالارض وهي وياه وطوا عشان ياخذونها وخبطوا روسهم ببعض بقوووة
ضحك الرجال: اسف .. عسى ماتعورتي
اثير ويدها على راسها : لا عادي
مشعل كان مطرررررطع لانه سمع ضحكة الرجال معاها : انتتتتتتتتتتي ياكلللللللللللللللللبه
اثير بصدمه : خييييير
مشعل: ان مارجعتي الحين وربي لا اجي اجرك مع شعرك قدام الله وخلقه
اثير: انت جرب تقرب مني وربي ما تلوم الا حالك .. شكلك نسيت نفسك لكن انا اللي بعرفك قدرك زين .. وقفلت بوجهه
جت ابرار على صوت صاحبتها : وش فيك يا اثير
اثير ترمي البلوزه عالارض بعصبيه : الحييييين نطلع من هنا يا ابرار الحيييين
ابرار: طيب طيب انتي بس هدي .. وكلمت السواق وقال لهم انه شوي وبيجي

ابرار: بتقولين لي وش فيك الحين ولا ؟
اثير: ماني راجعة له اوووكي ,, مافي امل ارجع له ..
ابرار: طيب قولي لي وش صاير الحين
اثير: ماني قايله شي .. الحين لما يجي السواق قولي له على بيتي على طووول
ابرار: بيتك !!
اثير: اي بيتي .. بيت امي


بيت ابومشعل ..
مو كفاية خيانتها لي .. بعد تطول لسانها علي .. والله ما اخليها واني بربيها من جديد ..



ركب سيارته وتوجه للمول اللي قالت له انها بتروح له .. كان الطريق زحمه شوي بس قدر يوصل قبل لا يطلعون منه
اثير كانت واقفه عند بوابه معينه هي وابرار ومن سوء حظهم انو مشعل كان واقف عند نفس البوابه .. شهقت اثير يوم شافته
ابرار اللي كانت تكلم السواق اللي قال لها انه بره: وش فييييييييك
اثير ماردت عليها وصارت تمشي بسرعه وابرار وراها ماهي عارفه وش السالفه,,
ابرار: يابنت الحلال وقفي
واثير ولا كنها تسمع شي منطلللللللللقه عشان ما ينتبه لها مشعل ..
ابرار بصوت عالي: اثيييييييييييييير وققققققققفي مقدر اركض يامجنونه
مشعل انتبه للاسم وطاحت عينه على اثير اللي كانت تمشي بسرعه وصار يمشي وراها ..
اثير من شافته وراها زادت سرعتها لييييييييييين وصلت السياره وركبتها
ابرار وهي تلهث وبعصبيه : الله ياخذك يا مجنونه .. وش جاك
اثير للسواق: بسرررررعه على بيتي ..
ابرار : انتظر لا تتحرك لين افهم وش فيها ذا الخبله اللي فشلتنا بالسوق
يوم اثير شافت مشعل متوجه للسياره قالت بقوة للسواق: حرررك قبل لا يجي .. وانطلق السواق
مشعل سب اثير ولعنها .. ركب سيارته وصار يمشي وراهم ..
ابرار: هذا مشعل ؟!!
اثير وهي تبكي: اي مشعل الله ياخذه وارتاح منه ..
ابرار : استغفري ربك .. وش يبي ؟
اثير : تطاقيت معاه وقفلت بوجهه قبل شوي وهو جاي يذبحني ..
ابرار خافت لانو اثير من جد صارت تبكي ..
طلعت اثير جوالها ودقت على غدير اللي كانت نايمه
غدير: هااااااااااا ... يعني ماتدقين علي انتي الا بالاوقات الغلط ؟!!!
اثير وهي تبكي: غدير انا شوي واكون عندكم.. افتحي لي الباب سااامعه .. لا تخليني بالشارع
غدير ارتاعت: اثييير وش فيك ؟
اثير: مو وقته .. افتحي لي الباب كمان 5 دقايق..
غدير: طيب طيب .. قفلت من اختها ونزلت تنظرها تحت بالحوش

اما مشعل كان بيمووووت من العصبيه .. الحقيره الخاينه .. تضحك مع هذا وذاك ولاهي عامله حساب الحمار اللي هي متزوجته .. ان ماطلعت ذا الضحك والمسخره هذي كلها من عيونك ما اكون ولد ابوي .. بطلقها وارميها عند اهلها ذا اللي من تزوجتها وانا عايش بجهنم ..

غدير كانت تروح وتجي بالحوش .. لين سمعت صوت سياره فتحت الباب بسرعه .. ثواني ودخلت اثير من الباب وسكرته بقوة وصارت تبكي
غدير ميته من الخوف: اثير وش صاير .. ليش كل هالدموع ...
اثير: اكرررررهههههههه الله ياخذه ويفكني منه ..
طلعت ام عبدالرحمن على اصواتهم وارتاعت من شافت بنتها
ام عبدالرحمن: وش صاير يا بنتي وش فيك ؟
اثير تبكي: يمه مابيييييييييييه طلقوني منه الله يخليك ..من اخذته وانا ماشفت الهنا ولا الراحه دقيقه وحده ..
ام عبدالرحمن قلبها عورها على بنتها وبكاها .. خذتها ودخلوا جوة ..
رن جرس البيت باصرار فظييييع
اثير بخوف: ماما لا تفتحين له .. هذا مشعل بيذبحني ..
ام عبدالرحمن بحزم: وش سايبه هي .. بروح افتح له بنفسي وانتي يا غدير اطلعي مع اختك خليها ترتاح
غدير: ان شاء الله ..
طلعت ام عبدالرحمن تفتح لمشعل .. اول ما فتحت الباب دخل مشعل ولا انتبه لام مشعل من القهر اللي فيه
مشعل: وينها ؟!!!!!
ام عبدالرحمن: وعليكم السلام يا مشعل
مشعل انحرج: اسف خالتي .. وش اخبارك ؟
ام عبدالرحمن: انا بخير الحمدلله .. وش صاير؟
مشعل: مو صاير شي ... بس ابي اثير
ام عبدالرحمن: الا صاير .. ليش اثير داخله تبكي ..
مشعل نزل راسه وسكت ..
ام عبدالرحمن: انا ما اشجع الاهل اللي يتدخلون بمشاكل عيالهم مع ازواجهم .. وبخليكم تحلون مشاكلكم بانفسكم بس ترى مارح اسمح لك تنزل دموع بنتي ان كنت حيه او ميته .. انت وعدتني تحطها بعيونك ولا رح ارضى بغير كذا .. دامك ماتحبها .. احترمها .. ارضى انا بكللل شي الا انك تقلل من احترام بنتي ..
مشعل انحرج من كلام خالته مرره: طيب خالتي ممكن اكلمها شوي
ام عبدالرحمن: اليوم لا .. خلها ترتاح عندي كم يوم واذا هدت وحبت تحاكيك ذيك الساعه بسلامتكم
مشعل: مارح اصبر كم يوم يا خالتي
ام عبدالرحمن : وهذا اللي عندي ..
مشعل انقهر: عن اذنك.. وطلع
ام عبدالرحمن: بحفظ الرحمن .. وسكرت الباب وراه
توجهت لغرفة بنتها اللي كانت تبكي بقوة
ام عبدالرحمن: يابنتي اهدي وقولي لي وش صاير لا تتعبين قلبي ..
اثير من بين دموعها: مابي احكي تكفووون خلوني بحالي ...
ام عبدالرحمن احترمت رغبة بنتها وطلعت بعدما اخذت غدير معها ..


بيت احمد ..


شذى صحت من النوم لانها حست بلمسات يد على خدها .. فتحت عينها باستنكار وشافت احمد قدامها وقامت مفزوعه
احمد: بسم الله .. وش فيك شايفه جني ؟
شذى استوعبت انو الشخص هذا زوجها الحين : لا بس خفت
احمد: وش منومك هنا؟
شذى وهي تناظر المكان حولها وانها غفت بالصاله من بعد مكالمتها وانهيارها بسبب بدر .. اااه يابدر .. يا كل شي بحياتي
احمد: انا اسألللل
شذى وهي تقوم من الكنبه بتعب واضح : غفيت على حالي بدون ما احس
احمد : قومي جهزي الفطور
شذى : ان شاء الله بس اغير واسويه
احمد بحزم: انا لما اطلب شي يجيني بوقته .. ما استنى سامعه ولا لا .. الحين تسوين لي فطوري وبعدين تغيرين
شذى عطته نظره بارده وتوجهت للمطبخ
احمد وهو يحك راسه:بنات اخر زمن


بيت ابوماجد

الام ماجد كانت مسوية استنفااااااار بسبب رجعة ولدها وماهي مخليه احد بحاله
ام ماجد بعصبيه : ايااااااااااااااااان
ايان نقزت من قعدتها: سممممي وش فييييك !!
ام ماجد: وش قاعد تسوين انتي
ايان متسغربة: شوفة عينك اتفرج على التلفزيون
ام ماجد: هذا وقته !!
ايان: اجل وش تبيني اسوي ؟
ام ماجد: قومي رتبي معي المكان
ايان وهي مطيره عيونها: الحين يمه خدم ذا البيت ماهم معبين عيونك!! تبين تكرفينا احنا بعد .. مو كفايه ليان مسكينه اللي من اصبحت وهي شغالة تنظيف ومدري وشو
ام ماجد: عن الحكي الزايد وقومي عن وجهي اشوف
دخل متعب: يمه وش ذا الصراخ !!
ام ماجد تتخصر: اهلا وسهلا .. توك اصبحت
متعب وهو ينسدح عالكنبه: فيني نووم موووو طبيعي .. من امس مو نايم زين
ام ماجد: وين تنام وانت من شارع لشارع .. رحت شيكت على البوفيه اللي موصين عليه ؟
متعب : لا ابوي قال لي بيسويه
ام ماجد: انا قلت لك انت ما قلت لابوك
متعب: ابوي اخبر مني
ام ماجد: يووووه منكم .. محد يبرد القلب بذا البيت
ليان: يا ماما لا تتعبين علينا الحين يرتفع عليك الضغط ولا شي
ام ماجد: هذي سواياكم وماتبون ضغطي يرتفع
نطت ايان بحضن امها: ماما
ام ماجد بنص عين : خيييير
ايان: اممممم عادي نعزم شهد واهلها
ام ماجد خبطت على راسها بقوة : ياااااااربي نسيت اعزمهم .. افففف
ايان بفرح : لا لا لا تخافين انا عزمتهم اصلا ..
ام ماجد : لاااا وشو له جايه تشاوريني دامك مضبطه الوضع؟
ايان: ماما لا تتدققين عاد ..
ام ماجد : ليان حبيبتي شفتي غرفة ماجد اذا كانت مرتبه زين ؟
ليان ابتسمت لانها تذكرت اللي شافته بغرفة اخوها : اي ماما كل شي تمام

بيت ابومشعل ..

مشعل من امس ما ذاق النوم .. كان يكرهها بس وجودها حوله مخلي كل شي حلو .. خاينه بس احب وجودها حولي .. ليش تخوني وتكلم غيري ..
فتح جواله ولقى مسجات من رقم غريب ..

* زوجتك لي وعمرها مارح تكون لغيري

*انت اخذت اثير مني ولارح اسامحك

*زوجتك معك لكن قلبها وعقلها معي انا

* اثير لي ورح تظل لي .. ولا تفكر حتى انها بتطول معك

واخر مسج جاله اللي طير عقله امس ..

*زوجتك رح تقابلني كمان شوي .. هذا سبب اصرارها انها تطلع


رمى مشعل الجوال بقهر على الكنبه .. كانت هالمسجات تتكرر من يومهم بفرنسا .. وهذا اللي خلاه يقرر يرجعون بدري ..
كلما فكر يقرب منها يجي مسج ويقلب حياته فوق تحت .. مايدري من اللي يرسل له هالمسجات .. والرقم بدون اسم يعني مافي امل ..
تذكر وجهها البريء وعيونها العسليه اللي كلها براءة .. معقول ملاك مثلها يسوي كذا ؟؟!!!!
سمع طق عالباب ..
مشعل بدون نفس: ادخل
دخلت ام مشعل: صباح الخير ..
مشعل:صباح النور
ام مشعل: ليش باقي هنا؟ مارحت تساعد ابوك بعزيمة اليوم
مشعل: شوي بس اتحمم واطلع ...
ام مشعل وهي تلتفت: اثير نايمه ؟ ابيها بكم شغله
مشعل: لا
ام مشعل: طيب ناديها لي ابيها شوي
مشعل وهو يفرك عيونه بتعب: اثير عند اهلها من امس
ام مشعل باستغراب: وليش ؟!!
مشعل:.....
ام مشعل بتفحص: لا تكون مزعلها بس
مشعل: لا
ام مشعل : ولدي واعرفك .. والله انك مزعلها .. خير ان شاء الله وش صار بينكم اللي خلاها تنام بره بيتها ؟
مشعل: يمه واللي يسلم عمرك مافيني احكي ولا اقول .. مشاكل عاديه
ام مشعل: لا بالله ماهي عاديه.. انت من اخذتها ما تقبلتها .. لا حبيتها ولا حتى تحترمها .. تحسبني غافله عن هذا كله ؟ لا ياحبيبي انا اشوف زين كمان وساكته .. بس ترى مارح اسمح لك تضرها بشي فاهم؟
مشعل بعصبيه :انا مدري وش شايفين فيها زود مخليكم تدافعون عنها هالقد .. اللي جابها يجيب غيرها
ام مشعل بصدمه: احترمها يا ولد .. انا ماربيتك على كذا .. تحترمها غصب عليك انا ما زوجتك وحده من الشارع .. اليوم تراضيها
مشعل: اسف .. من زعل من كيفه ,كيفه يراضيه
ام مشعل: تكسر كلامي يعني ؟
مشعل : ما اكسر كلامك .. بس اشتري راحتي
ام مشعل: طيب يا مشعل ..وطلعت وهي معصصصبه من ولدها
مشعل : اففففففففففففففف اعوذ بالله منك ياشيطان


وصلوا بندر وماجد اخيرا للرياض بعدما ودعوا استراليا وسنينهم اللي عاشوها هناك
بندر وهو يتنفس بعممممممق: ااااااخ بس يازين هوا الريااااااض
ماجد: هواها وبسسس؟؟ الا قول يا زين كلما فيها
بندر مبتسم:والله ماني مصدق اننا رجعنا
ماجد: اي خلك على ذا الابتسامه كلها اسبوع ويخلونا اهلنا نداوم ويطلعون ذا الابتسامه من عيونك
بندر : هههههههههه خلني عايش جوي طيب
ماجد: مو وقته .. ارجع للواقع .. ويللا خلنا نشوف من جا يستقبلنا

لقوا بدر ومحمد مستقبلينهم

لقوا بدر ومحمد مستقبلينهم


محمد: هلااااااااااااااااا واللللللللللله
بندر : يا هلا بك
ماجد: يا حبي لكم والله لكم وحشه
بندر: بدر وش فيك ؟
بدر ببرود : ولا شي
بندر: كيف ولا شي ..
بدر: يعني ولا شي .. وقال يبي يصرف .. شلونك ماجد ؟ عساك بخير
ماجد بتفحص:الحمدلله ماعلي .. انت شلونك ؟
بدر بنفس البرود : عايش
محمد : ياخي الحمدلله انكم جيتو قسم بالله كان ذابحني طول الطريق بذا البرود والهدوء اللي مو بالعاده
بندر وهو يحط يده على كتف اخوه : اي هو في حاجه بس مدري وش هي .. بس مو وقته الحين ..
ماجد: الا وين خالد ؟
محمد : ذا الثاني اللي صار له فتره داخل اكتئاب لا يحاكي احد ولا يبي احد وطول الوقت من البيت للدوام وذا حاكيته قال مالي خلق شي
ماجد: افااا وش جاهم عيال عمي .. مو وقتكم بصراحه .. هذا وانا مخطط على سهره خطيييييره بكره ..
محمد:ههههههههه شكلك بتسهر لحالك انت وولد عمك ..
ماجد: افاااا وانت وينك ؟
محمد: باخذ زوجتي ونروح ننقي اغراض لبيتنا
ماجد: ومن سمح لك؟
محمد : ال big boss
ماجد: يعني انا اطلع منها ؟
محمد : وبقوووووة بعد !!
ماجد : طييب نشوف من بكره يخليك توطوط عتبة الفيلا وتاخذها ..
محمد : ههههههههههههههه
بندر: يللا نروح تراني تعبااااان ابي الحق انام كم ساعه قبل العزيمه وكرفها
ماجد: يللا : الله يهديهم لو كانوا خلوها بكره وش بيضرهم
محمد: ما اقول لك بكره طالع مع زوجتي !
ماجد وهو يخبطه على راسه: تراك صجيتني زوجتي وزوجتي كن محد اعرس غيرك .. يللا قدامي بس
محمد:هههههههههههه ابشر


بيت ابو رنيم


مشاعل كانت تفكر ببدر واللي اكتشفته عنه .. يعني يحب ويعشق غيري .. ويخطبني انا .. لاااا وبعد اللي يحبها وحده حافيه منتفه على باب الله وخياطه .. والاهم الاكتشاف الخطييييير اللي اكتشفته .. بس رح استغل كل شي لصالحي بالنهايه ..

دخلت رنيم : مشاعل حبيبتي
مشاعل: نعم
رنيم : منتي رايحه المشغل ؟
مشاعل باستغراب: ليش؟
رنيم : بابا يقول لي لو كنتي تبين تروحين تجين معي الحين
مشاعل بعناد : بس انا مابي اروح معك
رنيم: عاد هذا اللي بابا قاله .. وبلييز رنيم مابي مشاكل ماما تعبانه وبابا ماله خلق اييي ش ي
مشاعل بعناد اكبر : بس انا ابي اروح لحالي لانو الكوافيره حقتك ما تسوي لي اللي ابيه زين
رنيم بملل: اااخ منك انتي .. بابا عندك وتفاهمي معاه بس لا تضايقينه
مشاعل بوقاحه : انقلعي عني مالي خلق احد
رنيم ما استغربت اسلوب اختها لانها متعوده على وقاحتها معها ومع غيرها .. فطلعت وسكرت الباب
مشاعل وهي ترمي المخده بقووووة : الللللله ياخذككككم

توجهت رنيم لغرفة امها ..

رنيم : ماما
ام رنيم بتعب: هلا حبيبتي
رنيم: ماما انتي تعبانه
ام رنيم بابتسامه: طبيعي حبيبتي امس ماخذه جرعة كيماوي لازم اتعب
رنيم وهي تحط يدها على راس امها : ماما لا تروحين العزيمه
رنيم: اي اصلا كلمت ساميه و اعتذرت منها
رنيم: على كذا مارح اروح انا كمان
ام رنيم: لا حبيبتي ما يصير ..لازم تروحين هذولي اهلك واهل خطيبك ..ما يصير
رنيم بسخريه : اي خطيب يا ماما بالله .. انا بعتذر من خالتو ساميه كمان وخطيبي اللي مافكر يسأل عني من بعد ملكتنا ماني حريصه على عزيمته .. كأن وجودي يعني فيها رح يسوي فرق شااااااسع
ام رنيم حزنت على حال بنتها لانها تعرف انو ماجد مو معبرها ..


بيت ام عبدالرحمن ..

ام عبدالرحمن طقت الباب على اثير ودخلت
ام عبدالرحمن : صبااااح الخييييير
اثير بابتسامه باهته : صباح الورد
ام عبدالرحمن : صايحه حبيبتي بدري !!!
اثير : اصلا ما نمت
ام عبدالرحمن : طيب اشربي العصير هذا من يدي.. توني الحين مسويته
اثير اخذت من امها : شكرا حبيبتي تسلم يدينك ..
ام عبدالرحمن وهي تمسح على راس بنتها بحنان : والحين ماما كيفك؟
اثير : احسن الحمدلله
ام عبدالرحمن : طيب دامك هديتي ممكن تقولين لي وش صار ؟؟
اثير تقلب وجهها: ولا شي
ام عبدالرحمن: كيف ولا شي وانا امس اشوفك بقمة انهيارك
اثير تقاوم دموعها : ماما انا تعبانه ومابي احكي .. كللل اللي ابي اقوله اني ابي اتطلق
ام عبدالرحمن بزعل: وش هالكلام يا اثير.. هذا وانا اقول بنتي عاقله وواعيه وماهي مثل بنات هاليومين اللي على اتفه المشاكل قالت ابي الطلاق
اثير: اللي بيني وبين مشعل ماهو مشاكل تافهه ابد
ام عبدالرحمن بحزم : بس يا اثير.. مو معنى لما زوجك ما يبتسم لك او يدلعك انها نهاية الدنيا
اثير: ههههههههههههههه ماما الله يسعدك ضحكتيني وانا مالي خلق اضحك .. الموضوع تعدى الشي هذا من زمان
ام عبدالرحمن تطالعها بتفحص
اثير: وش دعوه يام عبدالرحمن مو واثقه بعقل بنك يعني ؟
ام عبدالرحمن: اللي مسكتني هو اني عارفه تفكيرك زين واعرف انك منتي تافهه ولا فيك الدلع الماصخ
اثير نزلت عيونها للارض
ام عبدالرحمن:مارح اتدخل بحياتك انا .. بس بنفس الوقت مارح اخذ بكلامك الحين .. فكري زيييين قبل تعطيني قرارك واكلم اخوانك .. وقبل كللل هذا حاولي تحلين المشاكل مع مشعل قبل توصولون لقرار خطير مثل هذا ..
ام عبدالرحمن : بتروحين للعزيمة اليوم ؟
اثير هزت راسها بالنفي: لا مافيني
ام عبدالرحمن: براحتك .. انا باخذ غدير ونروح
اثير هزت راسها بالاوكي
ام عبدالرحمن طلعت وخلت اثير بافكارها ..
قعدت تفكر اثير شوي مع نفسها لين رن جوالها ..
رفعت وشافت نفس الرقم .. لعنته بداخلها وقررت تطنش ..
لكن الرقم رن مره وثنتين وثلاثه ..
ردت بعصبيه : نععععععععععععععععععععععععم
.....: ...........
اثير : يعني داق عشان تسكت انت ووجهك ؟؟ رد وفهمني من تكوووون ترى جننتني ..
......: .............
اثير: انا بمشاكل كثيره واحساسي انك السبب الرئيسي .. تطمن انا تركت زوجي لو كان هذا يهمك !! وقفلت بوجهه

دقايق ووصلها مسج من نفس الرقم

* تقولين جننتك ؟ انا اللي ماعرفت الجنان الا من حبك .. انا ساكت ولي اسبابي بس مصيرك تعرفيني ..

اثير انصدمت من الوقااااحه .. هذا وهو عارف زين انها متزوجه كيف يتجرأ ويقول لها كلام زي كذا !!!
قليل الادب اللي مايستحي .. ان ما توقف عند حده قريب رح ادخل الرجال بالسالفه !

بيت ابوبندر

ابوبندر دخل الصاله وكانت فيه ام بندر مع سلطان .. قرر يرجع بس ولده ناداه
سلطان : بابا .. تعال ثوف لعبتي
ابوبندر قرب من ولده : اشوف يا بابا ..
ام بندر: يعني لا سلام ولا كلام؟
ابوبندر مارفه عينه لها: انتي ليش منتي مع حريم اخواني تجهزين لعزيمة اليوم
ام بندر وهي تبرد اظافرها ببرود: تبيني اخر عمري اشرف على حفلات الله بالخير .. لا حبيبي وراي امور اهم
ابوبندر: افهم من كلامك انو ....؟
ام بندر: اني بروح بطولي زي ما انا .. وقلت لبنتك تعزم زوجها وامه عشان ماتفصحني بكره .. وبسسس !! هذا اللي عندي
ابوبندر: هذي عزيمة رجعة ولدك بالسلامه ..
ام بندر: اسويه له احسن من حفلة ساميووه مليونين مره
ابوبندر شال ولده
ام بندر: على وين
ابوبندر بدون ما يلتفت عليها : مالك شغل
ام بندر طرطعت من بروده ..

بيت ابو مشعل ..

مشعل قام من النوم على طق الباب .. اول مافتح لقى الهنوف مدرعممممه بسرعة مليون
الهنوف بصوت عالي: اثيييييييييييييييييييييييييير
مشعل بعصبيه: قصري حسسسسك ..!!!
الهنوف: مو وقت هدووووئك عمي مشعل .. وين حرمك المصون ؟
دلال دخلت بهدوء : الهنوف انتي هنا؟؟ صباح الخير مشعل
مشعل وهو يحك راسه : صباح النور
دلال :وين اثير؟
مشعل انا للللله : اثير ماهي فيه
الهنوف: وين راحت ذا اللي ما تستحتي بصباح ربي؟
مشعل من ناحية ما تستحي فهي ماتستحي : اثير نايمه عند اهلها
الهنوف ودلال شهقوا بقوه
مشعل عصب: خيييييييييييير وش جاك انتي وياها مصحيني عشان تتشهقون عند راسي
دلال: مو بالعاده يعني .. من تزوجتوا ماقد سوتها
الهنوف: انا ما اصدق انها تسوي كذا .. ياما ترجيتها تجي تنام عندي وكانت تخانقني وتقول مستحيل اخلي زوجي لحاله .. والحين تطلع من البيت بكبره مررره وحده !!
مشعل منصدم: هي كانت تقول كذا !!
الهنوف تتخصر: اي ولا تسوي لي فيها مو فاهم ومدري وشو... اي اكيد تقول كذا
دلال: ياحبي لها هالاثير .. فقدتها من الحين
مشعل بقهر: انا ماااا ادرررري ليش شاسفين انها ملاك طاهر وتجنن ..
دلال بنص عين : شكلك ما عرفتها للحين زين ..
مشعل يارب كلما جيت اشيلها من بالي ينط لي احد ويذكر لي احلى مافيها ..كني ناقص اتعلق زياده فيها ..
الهنوف: احنا عالعموم رايحين نكمل اغراضنا .. رح جيبها ترى ما اتحمل يجي يوم بدون ما اشوفها فيه ..
مشعل يدفها بره غرفته : اقول لا يكثر هرجك وفمان الله ..


الليـــــــــــــــــــــــــــــــــــــــــــله ..
يوم الحفله ..
ياترى ايش رح يصير فيها من مواقف واحداث ؟
وهل بتغير حياة ابطالنا او شي من فيها ..
رح نشوف بالبارت الجاي ان شاء الله ...


امممممم وش توقعاتكم للبارت الجاااااي ؟؟؟؟

ماجد ورنيم ؟
احمد وشذى وبدر ؟
مشاااااااعل؟
رنيم وخالد ؟؟
اثير ومشعل والمجهووووووول؟؟

اتحفوووووني ..
وسوري عالتأخير وعالبارت القصير حبتين .. احبببببكم





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




البارت الثالث والعشرين


يوم الحفله الكل كان مجتمع ووصلوا المعازيم .. كلهم كانوا فرحانين برجعة ماجد وبندر وفخورين فيهم وبشهاداتهم ..
ابوبندر: والله ورفعت راسي يا بندر
بندر: انا وعدتك يبه اني ما اخذلك ابد .. وان شاء الله ربي يقدرني وارفع راسك طول العمر
ابوبندر وهو يحط يده على كتف ولده بحنان: هذا العشم فيك
ابورنيم: وش احساسك يا ماجد ؟
ماجد: والله احساسي ما ينوصف ياعمي ..للحين ماني مستوعب اللي صار واني تخرجت خلاص ..
ابومشعل: كبرتونا والله ..
متعب: بتاخذون زمانكم وزمان غيركم يعني
ابوماجد: ههههههههههه ما تخلي عنك طول اللسان ؟
متعب: لا ..
ماجد: اقوول خالد ..
خالد:هلا
ماجد: انت وش بلاك منت على بعضك ؟
خالد: انا ؟؟ مافيني شي
ماجد: كيف مافيك شي وانا اشوف حالك منعفس فوق تحت .. انت بالعاده ما تخلي عنك المحارش والهياط والحين لا اشوف هذا والا ذاك .. وش صاير؟
خالد بحزن : ماصار شي ..
ماجد:عالعموم مو وقته الحين .. باخذك على جمب انت وولد عمك المصون بعدين
خالد باستتغراب : ولد عمي المصون ؟ اي واحد
ماجد يأشر : الاخ بدر .. اللي مدري وش قالب حاله هو بعد ..
خالد : الله يعين ..

عند الحريم ..

ام ماجد كانت شايله العزيمه كلها على راسها .. وام بندر ولا كنو ولدها هو اللي راجع والعزيمه هذي على شرفه .. قاعده زيها زي اي معزومه تتهوى وتسولف..
ام عبدالله لام مشعل: بالله شفتي يا نورة .. فوزية ذي ماتستحتي.. ما تقوم تشوف ساميه وتساعدها ولا اي شي .. كن العزيمه ماهي على شرف ولدها
ام مشعل: خليها واللي يرحم والديك .. هاجده وتسولف لا تقلب علينا الحين كلنا وتخلي ليلتنا سوده .. ما صدقنا على الله تكبر وتكف بلاها وشرها عننا ام عبدالله: هههههههههههه اجل تذكرين سواياتها فينا اول ما تزوجت ؟
ام مشعل بروعه: وهذا شي ينسى بالله .. ما اقول الا الله لا يعيدها من ايام
ام عبدالله: الله يسامحك يا بابا .. اكبر غلط سويته بحياتك انك زوجت اخوي لهالعقررب ..
ام مشعل: يالله وش بنقول هذا النصيب .. ههههههههههه اقول الجوهره احنا ما حكينا بذا الموضوع من حوالي ثلاثين سنه .. بنفتحه الحين بعد ماكبروا عيالها وصاروا على وجه زواج !!
ام عبدالله:ههههههههه على قولتك .. الا وين اثير ما اشوفها
ام مشعل بضيقة صدر: والله مدري عنها على اساس انها بتجي بس ما اشوفها
ام عبدلله: ماشفتيها اليوم بالبيت ؟
ام مشعل ماتبي تقول انو اثير عند اهلها لانو تحس انو ماله داعي الكل يعرف انها متزاعله مع مشعل ..
ام مشعل: لا ياحبيبتي طلعت بدري من البيت ولا لحقت على احد ,,
حتى ابراهيم ماشفته من رجع من الدوام
ام عبدالله : الله يعين .. وشهقت
ام مشعل: وش بلاك؟
ام عبدالله: شوفي من جا
التفتت ام مشعل للباب وشافت مشاعل داخله بكل غرور وكبرياء بلبس قصير بزياده يبين جسمها الحلو .. كانت فتنه بس كان شكلها غريب منهم لانهم عائلة تقريبا محافظه ..
ام عبدالله : هاللي ما تستحي
ام مشعل: خليك منها يا الجوهرة تراها بزر
ام عبدالله: اي بزر الله يهديك .. انا يومني قدها كان عندي عبدالله وخالد
ام مشعل:ماعلينا منها بكيفها لا نحتك فيها احسن عشان ماتجيب لنا المشاكل وقدام الناس
ام عبدالله بقهر وحسره : اااااااااه بس ودي اربيها من جديد

مشاعل قربت من عمتها: اهلين
ام عبدالله بدون نفس: هلا
مشاعل مدت يدها لام مشعل من بعيد : كيف حالك ؟.
ام مشعل : بخير
ام عبدالله : مشاعل .. وش ذا اللبس اللي لابسته الله يهديك؟
مشاعل تناظر نفسها: وش فيه لبسي؟
ام عبدالله: الله يهديك قصير مرره .. مو مناسب جمعة فيها حريم ..
مشاعل تتكتف: والله انا حره باللي البسه .. انا كبيره وعاقله واعرف وش اسوي
ام عبدالله: كبيره اي .. لكن عاقله ما اظن !! مقيووووله .. الطول طوله نخله والعقل عقل صخله ..
مشاعل تنرفزت: ترى ما اسمح لك تتكلمين معي بذا الاسلوب
ام مشعل: يام عبدالله بس يكفي .. وانتي يا مشاعل حبيبتي خلاص كفايه .. عيب الناس قامت تناظركم ..
مشاعل باحتقار: محد قال لها تتدخل بشي ما يخصها .. ومشت بدون ولاكلمه زياده
ام عبدالله كانت تغلللللي : اااااه يا حمد .. انا اشهد انك ماربيت ..
ام مشعل: الله يهديها يا الجوهرة .. تكبر وتعقل ..
ام عبدالله وهي تقعد بنرفزة: خلق وفرق .. فرررق بينها وبين رنيم .. شيطان وملاك ..
ام مشعل: استهدي بالله يابنت الحلال ..
ام عبدالله : اوووف اعوذ بالله من الشيطان ومنها ..

مشاعل كانت متنرفزة من عمتها : اففف الحيوانه ذي عجوز النار ..
وصارت تدور بيعونها على اللي تبي تشوفها ..لين لقتها وابتسمت برواق
توجهت لها وهي على شفايفها احلى ابتسامه .. واللي حولها يناظرونها باعجاب لانها كانت جذابه بمعنى الكلمه ..
مشاعل وصلت : السلام عليكم ..
رفعت ام بندر نظرها لها: وعليكم السلام
مشاعل قربت منها تبوسها: كيفك خالتي ؟
ام بندر باستغراب: انا بخير وانتي ؟
مشاعل: انا بخير دامك بخير..
ام بندر ناظرتها باستغراب .. من متى المعامله الحلوة .. وهي من دخلت ذا العايله ما شافت منهم لا كلمه حلوة ولا حركه حلوة ..
ام حمد تناظر مشاعل باعجاب: منهي بنته هالزينه يا فوزية ؟
ام بندر: هذي مشاعل بنت اماني ..
ام حمد باعجاب ماقدرت تخفيه: ما شاء الله وش زينها .. وينها امك ؟
مشاعل: ماما مريضه ما تقدر تجي
ام حمد: سلامتها والله ..
مشاعل: الله يسلمك ,, اممم خالتي ممكن اكلمك شوي ؟
ام بندر زاد استغرابها: اكيد ..
مشاعل: تعالي نطلع بره ..
ام بندر: يللاا

عند البنات ..
البنات كانوا كلهم متجمعين .. وكل شوي وحده منهم تناديهاا امها عشان تسلم
دلال وهي تقعد : اففففففففففف رجلي تكسرت .. روحي وتعالي سلمي على فلانه وسلمي على علانه ..
ليان: هههههههههههه دامك منتي قد الكعب ولا تعرفين تلبسينه وراك لابسته ؟
دلال بنص عين : وشو ماني قده !! اعرف البس كعب بس مو امتر فيه القصر ..
الهنوف قعدت عالارض: ااااه يارجلي
دلال بروعه : وش بلاك انتي قومي عن الارض فضحتينا ..
الهنوف: والله ماعلي من احد رجولي تووجعني
ليان: هههههههههههههه انتي واختك تووووووحف ..
الهنوف: اقول ليان .. ماعندك جزمه على مقاسي .. ابي اغير ذا الكعب اللي تلقفت ولبسته ..
ليان: وش بتلبسين يعني ؟
الهنوف: ايييي شي بالحياااااه .. الحقي علي لا والله البس شبشب الحين
دلال: يرحم والديك ياليان جيبي لها شي تلبسه .. ترى تسويها ماهي صاحيه ..
ليان: هههههههه طيب طيب .. روحي غرفة ايان ونقي لك
الهنوف: يالييييييييل ماتفهميييين يا ليااااان !! اقول لك مافيني اتحرك مقدرررر رجلي بتموتني من الالم ...
ليان: طيب بروح الحين اف منك ..
مها جت مع ريما وديما: امي بتذبحني من السلامات
ديما: ما شاء الله يا كثر الناس اللي جو ..
دلال: مابقى احد ما جا ..
ريما:هههههههههههه وش فيك عالارض يالهنوف عسى ماشر ؟
الهنوف : قصه طويله مابي احكي ..مختصرها اني تعبانه وبس ..
ريما: طيب يا حلوتي سلااامتك ..
الهنوف: الله يسلمك من الشر


عند الرجال ..
الوضع ماكان احسن من الوضع عند الحريم ..رجال طالعين ورجال داخلين وانوااااع الحوسه ..
بندر: ياخي انا تعبااااااان
ماجد: ومن سمعك .. فيني تعب مو صاحي .. الله يهديهم ابهاتنا كانوا خلوها بكره ولا بعده .. ما لقوا الا بنفس يوم رجعتنا
بندر: ودي ابكي
ماجد: ههههههههههههه ياخي استحي على وجهك انت رجال .. بتبكي عشان شوية تعب !!
بندر: تبي تقنعني انو سفر مدته 20 ساعه وفوق هذا عزيمه ورسميه والكل موجود ولا تحس بادنى تعب؟
ماجد: لا والله اني تعبان .. التفت على ابوه .. يبه
ابوماجد: سم
ماجد: سم الله عدوك .. انا تعبان ومحتاج انام .. تسمح لي اطلع ؟
ابوماجد: عيب عليك .. وذا الرجال اللي داخلين طالعين على حسك وش نقول لهم .. طلع ينام ؟!!! اقعد بس ولا يكثر
ماجد تفشل: ان شاء الله طال عمرك ,,
بندر: ههههههههههههههههه محد قال لك تتفلسف
ماجد بزهق: لا يكثر .. والله ان مانمت الحين انا باللي ببكي
بندر: هههههههههههههههه
ماجد: تضحك اجل هاا .. طييييب انا اوريك .. وطلع جواله ..
بندر : بتدق على مين ؟
ماجد: بروح اشوف خطيبتي .. ابرك من مقابل وجهك
بندر بجديه: واااو وانت وااااثق مرره انها رح تقبل تقابلك ؟!!! هذا اذا جت حفلتك اصلا
ماجد بنص عين : الحين انت ولد عمي واخوي وصديقي,, المفروض انك تشجعني مو تحطمني
بندر: انا قاعد اقول لك الواقع ..
ماجد سفهه ودق على امه ..
ام ماجد: هلا حبيبي
ماجد: هلا يمه .. امممم بغيت اقول لك شي
ام ماجد: وشو حبيبي؟
ماجد: ابي اشوف رنيم من بعد اذنك يعني .. اذا في امكانيه الحين خليها تجي بالملحق حقي ..
ام ماجد: اي بس رنيم اليوم ماجت ..
ماجد التفت تلقائيا على بندر: هااا ؟
ام ماجد: ايوة .. امها تعبانه شوي وكلمتني واعتذرت .,.
ماجد عصب: كييييييييف كذااااا !!
ام ماجد: والله ياوليدي هذي امها ولا اقدر اقول لها شي .. وهي اعتذرت مني بكل ادب ولباقه واستحيت اضغط عليها ..
ماجد انقهر : طيب يمه .. مع السلامه ,,
ام ماجد: مع السلامه حبيبي ..
بندر: ها وش صار ؟؟؟
ماجد : ماجت العزيمه ..


بندر وهو متوقع شي زي كذا عشان كذا ما رد ..
ماجد: امها تعبانه شوي واعتذرت عن الجيه ..
بندر يبي ينرفزه : بصراحه عذر بطللللل .. عرفت كيف تجيبها عشان محد يضغط عليها ..
ماجد بقوة: بندر !!
بندر: نعم!!!
ماجد بعصبيه :انا الغلطان اللي اخذ واعطي معاك
بندر : وانا قايل شي غلط !!!
ماجد طالع بندر بقوة وطلع من المجلس ..
التفت ابوماجد على بندر: هه .. وين راح ماجد؟
بندر يهز كتوفه : علمي علمك يا عمي ..


بيت ابورنيم ..

رنيم كانت قاعده بالصاله تعزف عالبيانو وتدنن كالعاده .. قعدت فتره طويييله وهي عالبيانو ولا هي حاسه على حالها ..
حست بخمول .. وحست الوقت مبكر شوي عالنوم .. فقررت تاخذ لها شاور عشان ينعشها حبتين ..
تحممت وشيكت على مامتها .. وقعدت بغرفتها عالبلكونه ..
بس دخلت جوه بسرعه عشان ماتمرض لانو الجو كان مررره بارد ..
سوت لها نساكفيه وقعدت بالصاله تتفرج على التلفزيون .. بعدما تطمنت على امها ولقتها نايمه من بعد الادويه ..
صارت تقلب بالتلفزيون بملل وهي بالها اصلا مو معاها ..
بالها مع حبيب قلبها اللي رجع اليوم من الغربه .. وودعها ..
بالها معاه وهي اللي ماجت على باله ..
اكيد انه الحين مبسوط بحفلته وناسيني ..
كاااااشخ وطالع اوسم من العاده ..
ليش ماعطيتني فرصه يا ماجد!! وش فيني ما عجبك ؟!!!
شوي ودخلت عليها وحده من الخدم ..
روز: مس رنيم ..
رنيم: ايوة
روز : في رجال بره ..
رنيم باستغراب: رجال مين ؟
روز : ما ادري مين .. اول مره يجي ..
رنيم استغربت اكثر: بس بابا ماهو موجود .. مين ممكن يكون ؟
رنيم: دخلتيه المجلس ؟
روز: يس .. مجلس حق بابا
رنيم:خلاص روز روحي شكرا لك ..
قربت من مجلس ابوها ..طلت عليه من ورا الباب بس مالقت احد ..
دخلت راسها شوي .. شوي .. شوي .. لينها جوة المجلس بعد ما تأكدت انو مافي احد جوة ..ولا لقت احد ..
معقوله يكون راح ؟!! .. والله يمكن ..
لفت تبي تطلع الا ويطلع بوجهها ..
رنيم بقمممممة الصدمه : مااااااااااااجد !!!


بيت ابوماجد .. العزيمه ..

ام بندر بصدمه : وشوووووووووو
مشاعل : اللي سمعتيه ..
ام بندر بعصبيه : انتي وش قاعده تقولين ؟
مشاعل: انا اقول الحقيقه ..
ام بندر: كييييف يتجرأ بدر يخطب بدون علمي !!
مشاعل باستحقار: ليش يعني ما اليق بولدك ؟
ام بندر:......
مشاعل وقفت وكملت بغرور: مافي وحده عاقله بالدنيا ما تتمنى اني اكون لولدها .. وولدك هذا ماني ميته عليه .. ويحمد ربه اصلا اني رح اوافق عليه وانقذه وانقذ العايله من الفضيحه اللي كان ناوي يجيبها لنا ..
ام بندر بروعه: فضيحه ؟؟ اي فضيحه ؟!!!
مشاعل : الفضيحه يا حماتي العزيزه .. انه بدر يمووووت بوحده لاهي مننا ولا فينا ..
ام بندر: مافهمت!!
مشاعل: ولدك المصوون بدر .. يعشق وحده فقيره منتفه .. ابوها سكّير وصايع من ديره لديره وتشتغل خياطه عشان تقدر تاكل ..
ام بندر مو مصدقه :انتي وش قاعده تقولين !!!!
مشاعل بملل: اففف تراك ازعجتيني كل شوي وش تقولين ووش تقولين .. انا اقول الحقيقه .. ومستعده اواجه ولدك بعد
ام بندر تضرب كف بكف: لاااا باللله انجن ولدي .. ولد فوزية اخرة عمره يحب لي وحده منتفه ..
مشاعل بغرور يرفع الضغط وتفاهه: اصلا احمدي ربك انتي وولدك لو وافقت عليه .. انا مشاعل بنت حمد مليووون واحد يتمناني ..واتوقع انك شفتي عيون حماة بنتك كيف طلعت علي ..
ام بندر تطالع مشاعل من فوق لتحت .. البنت ملكة جمال .. وبنت عايله كبيره وبنت عم ولدي .. صحيح واثقه من حالها بزياده لكن تعجبني
مشاعل بنص ابتسامه : وش فيك .. مضيعه شي بوجهي ..
ام بندر: وانتي الحين موافقه على بدر؟
مشاعل تقعد عالكرسي وتحط رجل على رجل وتقول بدلع: والله افكر .. يمكن اي يمكن لا
ام بندر: طيب والبنت اللي يحبها .. وش الحل معها ..
مشاعل: وشو ؟
ام بندر: اذا انتي ما وافقتي عليه اكيد رح يرجع لها
مشاعل وهي تطالع اظافرها: تطمني .. البنت تزوجت
ام بندر باستهزاء: وذا تطلقت ورجعت له .. بنت الفقر اكيد ميته على ولدي .. وبتدور على اتفه سبب عشان تتطلق وتاخذه .. هو فرصه مارح تتحقق لها بالعمر مرتين ..
مشاعل ضحكت بنرفزة: اهم شي انك عارفه مخططها .. ههههههههههههههههههههههههههههههههههه ايه طبعا بتعرفين وش تفكر فيه دامك ..... وسكتت
ام بندر عصبت بقوة: احترمي نفسك لا قلة ادب !!!
مشاعل: هههههههههههههههه المهم .. لا تشيلين هم انا مدبره كل شي واعتبري موضوعها قاااااضي ..
ام بندر تطمنت لانها عارفه خباثة هالبنت: زين .. عاد انا اتمنى انك تفكرين بموضوع بدر بجديه شوي .. لانو بعد فرصه وماتتعوض ..
مشاعل ناظرتها باستهتار ولا ردت ..
ام بندر : عن اذنك .. بروح لضيوفي
مشاعل وهي تناظر بعيد : اذنك معك ...
انتهى كلامها مع بعض للحين .. بس اللي ما يدرونه انو كانت فيه اذن تسمع لهم وعين تشوفهم وهم ما يدرون !!!



بيت ام عبدالرحمن ..

اثير كانت تتفرج على التلفزيون وقاعده معها غدير ..
غدير:اثوووووووور
اثير تناظرها: هلا
غدير: يللا عاد قولي لي وش فيك ؟
اثير: يوووه يا غدير قلت لك مافيني شي ..
غدير: يعني تتركين بيت زوجك عالفاضي ..
اثير اقوم من مكانها : انا غلطانه اللي مقابلتك اصلا .. بقوم لغرفتي
.... : لا والله ما تقومين من مكانك ولا تروحين دامني جيت
التفتوا اثير وغدير باستغراب للصوت
غدير: خالتي ام زياد..
ام زياد وهي تسلم عليهم: اي خالتك ام زياد .. وينكم لا تسألون عني ولا تكلموني ولا كني خالتكم وجارتكم من زمان
اثير: هلا والله خالتي ..نورتينا والله .. متى رجعتي من جده؟
ام زياد: الحيييين .. وجيت عليكم على طول .. قلت بقضي عندكم كم يوم
غدير بفهاوة: وبتخلين ولدك لوحده ؟
اثير طالعتها بقوة انو اسكتي
ام زياد: لا ياحبيبتي زياد رح يقعد مع اصحابو ..
اثير بابتسامه : نورتينا يا خالتو ..
ام زياد: النور نورك يا حبيبتي ..


بيت شذى واحمد ..

شذى كانت تتفرج على التلفزيون .. ميته من الطفش ولا عندها شي تسويه ..
شوي ودخل عليها احمد ..
احمد: شذى
شذى : هلا
احمد: تعالي ابيك شوي..
شذى : طيب .. قامت مشت وراه ووصلت تحت ..
احمد: شذى هذي امي ..
ام احمد كانت حرمه كبيره على كرسي متحرك .. وكانت متحجبه بشيلتها اللي ماتنزلها عن راسها ابد
شذى قربت منها وحبت راسها : هلا يا خالتي تو مانور البيت والله
ام احمد بنص عين: انتي بنت زوج منيّر؟
شذى بابتسامه حلوة : اي يا خالتي انا
ام احمد وهي تتفصحها من فوق لتحت: والله انك زينه .. وراك كانت تقول لي انك قشره وتجيبين المرض
شذى لا اراديا ضحكت: هههههههه الحمدلله اني عجبتك يا خالتي
ام احمد: لا يكثر اقول وروحي سوي لي قهيوتي
شذى وهي تأشر على عيونها : من عيوني الثنتين
ام احمد: عيونك خليها لك ..عجلي بالقهوة
احمد: يللا يا شذى .. سوي لامي قهوتها على بال ما اوديها غرفتها ترتاح شوي ..
شذى: ان شاء الله .. وتوجهت للمطبخ وهي تردد بداخلها الله يعينني على حماتي ..


بيت ابورنيم


رنيم: ماااااااااااااجد
ماجد بابتسامه طيرت عقل رنيم: مساء الورد
رنيم: ......... مساء النور
ماجد يمد يده: وشلونك ؟
رنيم مدت يدها بس وخرت عينها عنه : بخير ..
ماجد يشد على يدها: دووم يارب ..
رنيم ماردت ولا رفعت عينها له
ماجد: مالك نيه تقولين لي تفضل ..
رنيم: تفضل .. البيت بيتك مايحتاج اعزمك ..
ماجد قعد على كنبه لشخصين وأشر لرنيم تجي تقعد جمبه .. وهي سوت نفسها ماشفت وقعدت على كنبه ثانيه ...
ماجد رفع حاجبه بس طنش: واخبار بنت عمي
رنيم متوتره مرره وصايره تلعب باصابعها: طيبه
ماجد : وانا كمان بخير
رنيم رفعت عينها له
ماجد: ههههه بما انك ما سألتي عن اخباري قلت اجاوبك انا بدون سؤال
رنيم تنهدت بعمق: ماجد وش عندك ؟
ماجد: وش عندي ؟!!!
رنيم: اي .. مخلي عزيمتك والناس اللي جايه تبارك لك وجاي هنا بعد ما قلت للخدم انك تبي بابا
ماجد: امممم مالي حق اشوف زوجتي يعني ؟
رنيم: اي زوجه !!
ماجد رفع حاجب: اي زوجه بعد .. انتي
رنيم باستهزاء: ليش انت تذكر انك متزوج ؟
ماجد: رنيم تبين تقولين شي؟
رنيم: انا ؟!! لا سلامتك مابي اقول ولا شي .. انت اذا عندك كلام قوله
ماجد: انا اسف
رنيم ناظرت فيه: على ايش بالضبط
ماجد ذاب على عيونها : على كل شي ..
رنيم ابتسمت باستهزاء: ليش انت شايف انك غلطان عشان تتأسف؟
ماجد: صحيح اني قصرت بحقك شوي بس
رنيم قاطعته: شووووي!!! ماجد انت وش فيك ؟؟ مستوعب وش قاعد تقول؟!!! انك تخلي خطيبتك بيوم ملكتكم بدون حتى ما تقول لها مبروك ... وانك تسافر بدون ما تودعها ولا حتى بكلمة اشوفك على خير .. وبعدين تغيب عني بالشهور ولا اطري على بالك لا اتصال ولا مسج ولا شي .. مو عشان حاجه .. ولا عشان واجبك كزوج انك تعرف اخبارها .. بس عشان هنا في حماره قلبها محترق عليك بتموت وتسمع انك بخير ونعمه .. وبنفس الوقت مالها وجه تسأل اهلك عنك عشان مايقولون انك جاحدها ..
ماجد:..........
رنيم: ليش سكت ؟
ماجد: بصراحه .. ما عندي شي اقوله..
رنيم: اكيد ما عندك شي تقوله ..لكن انا عندي شي ابي اعرفه .. ماجد وبصراحه انت ليش خطبتني ؟
ماجد انصدم ما توقع ذا السؤال ابد
رنيم : ما ترد ؟
ماجد : وش ذا السؤال ؟
رنيم: جاوب لو سمحت
ماجد: خطبتك عشانك بنت عمي وانتي اللي اخترتها عشان اكمل معاها حياتي
رنيم: اخترتها ؟؟ اجل ليش تعاملني كنك مغصوب علي ؟
ماجد : ضغط الشغل والدراسه .. رنيم وش تبين توصلين له ؟
رنيم: عذر اقبح من ذنب .. لقيت وقت تكلم فيه اصحابك .. وخواتك واهلك .. ولقيت وقت تتمشى وتاكل وتشرب وتنام .. ولقيت وقت تشوف لك فلم وتقرا كتاب .. لكن مالقيت لك وقت تطمن خطيبتك عليك بمسج ..صح؟؟
ماجد : رنيم .. انا جايك عشان نبدا مع بعض صفحه جديده .. ننسى اللي فات..ونحاول نفهم بعض قبل نكون مع بعض ببيت واحد
رنيم وقفت وقالت بعصبيه : ننسى اللي فااات !!! وش ذا البرود اللي عليك ياخي ؟؟؟ تبيني انسى الليالي اللي كنت ما انام انتظر منك اتصال ولا مسج .. ولا انسى اللحظات اللي لما اكون فيها عند اهلك وتكلمهم واحد واحد ولا تطلب تحاكيني .. مع انك عارف اني هناك .. او تبيني انسى مرض ماما وانا لوحدي معاها واتمنى انك توقف معي من بد البشر .. وش انسى بالضبط ؟؟
ماجد بحنان:كل هذا بقلبك يا رنيم ؟
رنيم: انت لو تشوف وش بقلبي كان مارح تكون ذي سواياك ..
ماجد قرب منها : رنيم انا ..
رنيم تقاطعه : بليز ماجد .. انا الحين لازم اطلع اتطمن على ماما
ماجد يبي يغير الموضوع : طيب متى تبين نحدد زواجنا ؟
رنيم ابتسمت بألم : شكلنا مطولين ..
ماجد تنهد : طيب انا بخليك على راحتك الحين ..سملي على الوالده


رنيم: الله يسلمك ..
ماجد: تامريني على شي ؟
رنيم : سلامتك ..
ماجد: عن اذنك ياغاليه .. وطلع من المجلس ..
اول ما طلع رنيم راحت ركض على غرفتها .. سكرت الباب بقوة ورمت حالها على السرير تبكي ..
ما توقعت مواجهته رح تكون صعبه عليها للدرجه هذي !! ولا توقعت انه رح ترفضه بعدما طلب منها يفتحوا صفحه جديده .. ليش كل شي ضدنا احنا الاثنين لييييييييييييش..
ياليتك ماجيت يا ماجد بس ..

بالسياره كان ماجد يفكر باللي دار بينه وبين رنيم ..
البنت حاقده علي مبين من نبرتها ..
لالالا ليش اسميه حقد .. اكيد انها عتبانه علي بس .. وبعدين حتى لو كانت حاقده علي من يلومها ؟ تاركها كم شهر لا اسأل عنها ولا شي .. كارهها عشان رانيا والحين بعدما طلعت رانيا من حياتي .. اروح ادور على رنيم .. خلني احمد ربي بس انها وافقت تاخذ وتعطي معي بالكلام ولا انها طردتني من البيت بكبره .. بعودها علي .. لازم اخليها تتقبلني من جديد .. مو قادر انسى الفرحه اللي كانت بعيونها بيوم ملكتنا .. اللي انا هدمتها بيديني وبسبب حبي الاعمى لرانيا .. ابفتح صفحه جديده معها وبنسى الماضي وبنسيها .. ابتسم ماجد .. وربي تنحب .. ورب البييييييييت تنحببببببب !! احد يشوف هالعيون وماتدخل قلبه ؟!! الله يكون بعوني لين ما ترجع تتقبلني من جديد ..

توجه لبيته على طول .. ودخل من الابواب الخلفيه عشان محد يشوفه وركب الاصنصير عشان ما يشوف اي احد بالطريق وعشان الحريم اللي جوة البيت .. دخل غرفته واخذ له شور وانسدح على السرير يحاول ينام .. بس النوم مجافيه .. كل هذا ورنيم ما غابت عن باله ابد .. يفكر كيف يخليها تحبه .. قعد على ذا الحاله يمكن ساعتين .. قرر انه يرتب اغراضه دامه مو قادر ينام .. وبدا بأوراقه .. توجه لدرج المكتب وبدا يصف الاوراق فيه وملفاته المهمه وشهاداته .. لفتت نظره ورقه كانت على المكتب ..
ماجد استغرب: وش ذي الورقه .. انا مستحيل اخلي اوراق لي عالمكتب .. فتحها وقرا اللي فيها .. وقلبه يزداد دقاته مع كل كلمه يقراها ..


فتحت لك قلــــــبي ودفتر حياتي
ودي تحس بلوعتي لا تكلمت
ابيك تعرفني ، تفجر سكاتي
مابيك تدفني داخل شاطيء الصمت
خذني برمشك في سما امنياتي
علمني كيف اطير لوما تعلمت
محتاج لك تمحي جبر ذكرياتي
وتجدد احلامي بصوتك اذا نمت
عطني وطن ، لملم بعيونك شتاتي
تعبت اهيم بداخلك وانت ماهمت
ابيك تسمع قبل تنطق شفاتي
صوت الزجاج بداخلي لا تحطمت
لازلت انا ذاك الطفل في مراتي
ادور اللي يضمني لا تألمت ..

ماجد حس قلبه بيطلع من مكانه .. معقووووله !! تكون تحبني ؟ رنيم تحبني انا !!! اذا كانت من جد تحبني فأنا بمصيبه .. اكبر مصيبه .. لاني خذلتها .. خذلتها اي اكيد .. هي معلقه امالها فيني .. كانت تتمناني وجيتها
عطني وطن ، لملم بعيونك شتاتي
تعبت اهيم بداخلك وانت ماهمت
هذا معنى هذا البيت .. يااااااربي .. شلون اصلح غلطي ..
اكيد هذا كان قصدها لما قالت انها احتجاتني من بد الناس لما امها كانت مريضه .. تحبني وكانت محتاجتني جمبها .. بس من متى تحبيني يارنيم ؟ اتمنى مو من زمان .. ولا بكون غلط بحقك اكبر غلط ممكن اسويه بحياتي كلها .. صحيح ما حبيتها بس ابي احبها .. ابي احس فيها ..
تنهدت وسند راسه على يدينه بتعب وهو يفكر ..



عند الحريم
كانت العزيمه ماشيه على احسن وجه .. وكان الكل مبسوط وفرحان ..

الهنوف: اقووول بنات .. وين نصي الثاني؟
ريما: واحنا وش درانا
الهنوف: يعني يمكن تكونون شفتوها من هنا او هنا ..
دلال: انا شفتها مع شهد قبل شوي ..
الهنوف عصبت: ياربي من ذا الشهد .. كلما جت تاخذها مني .. وربي ما اسكت لها
مها: ههههههههههههه عن حركات البزران عاد ومانبي فضايح عند خلق الله ..
الهنوف: انا الحين اللي اسوي فضايح ؟؟ طيييييب والله لا اخرب عليكم ذا العزيمه .. وقامت تدور على ايان
مها : ههههههههههههه ماهي صاحيه ذا البنت ..
ريما التفت على ديما: ديما وش فيك ؟
ديما مرتبكه : هاا .. وش فيني؟
ريما: مدري عنك .. اشوفك سرحانه وتفكرين كثير ..
ديما تبتسم غصب: لا سلامتك مافيني شي ..
ريما ناظرتها بشك : ان شاء الله مايكون فيك شي ..


الهنوف كانت تدور على ايان بكللل مكان ولا لقتها ..
الهنوف: اففففف وين راحت ذا البثره لو شفتها بخنقها ..
صارت تدور وتدور بالفيلا لين مارجلها تكسرت ..
افففف حسبي الله على شيطانها من بنت .. درت البيت السبه دورات ولا لقيتها ... اااااخ اخر مره مسيت هالكثير يوم كنت اطوف واسعى بمكه ..
سكتت يوم سمعت حس من بعيد شوي .. قربت واخيرا لقت ايان .. توها بتصرخ وتناديها لكن بلعت لسانها يوم شافتها مع ..

ايان: طـــــــــلال ..
طلال التفت : هلااااا والله بأيوون .. شلونك ؟
ايان بحيا: الحمدلله .. انت شلونك
طلال: انا بخير .. الحمدلله على سلامة ماجد
ايان: الله يسلمك يارب..
طلال: يللا يا حلوة عن اذنك ..
ايان بسرعه : وين تو الناس ..
طلال : بدخل عند الرجال
ايان بلهفه : ماشبعت منك ..
طلال ابتسم وفوق راسه مليون علامة استفهام : ايون محتاجه شي ؟
ايان: اي
طلال: طيب امري ..
ايان: طلال انا ...
طلال ساكت ويحثها تكمل كلامها: ......
ايان: طلال بصراحه
طلال: احكي اللي عندك ولا تستحين انا زي اخوك
ايان عصبت: لا تقول اخوي .. انا ماعندي اخوان غير ماجد ومتعب
طلال لا اراديا ضحك على برائتها: خلاص خلاص ولا يهمك ..
ايان حست حالها بزر
قرب منها طلال وقرص خدها : يللا يا امورة الحين انا استأذن منك
ايان بسرعه : طلال لا تروح ..
طلال وهو مستغرب تصرفاتها : ايان تبين تقولين شي؟؟
ايان: هااا !!
طلال: تبين تقوووولين شييي؟؟؟!
ايان بدون ماتحس: أحبـــــــــــــــك
الهنوف من سمعت ايان تقولها شهقت بصوت عالي بس محد منهم سمعها
طلال شك باللي سمعها : لبيه ؟
ايان: طلال انا احبك ..
طلال ارتبك لانه حس بصدقها : أأأءء وانا احبك ..
ايان بفرح مو سايعها: صدق؟!!!
طلال: طبعا ... انتي مثل اختي شهد .. كبرتوا قدامي وياما لعبتكم وسويت لكم .. كيف ما احبك
ايان: طلال انت فاهم قصدي زين .. ما يحتاج تقول لي اني مثل شهد عندك .. وقربت منه زياده .. طلال انا احبك والله احبك
طلال مصدوم وموقفه صعب .. حاس انها فعلا جاده وماتمزح : يا ايان افهميني
ايان:مابي افهم .. انت افهمني ..
طلال مسك يدها وسحبها لكرسي من كراسي الحديقه بهدوء: ايان .. انتي مثل اختي شهد بالضببببط .. وغلاكم واحد عندي .. ومستحيل احبك اكثر من كذا ..
ايان:......
طلال: ايان انتي معي ؟
ايان:...........
طلال تنهد بقوة : شوفي ايون .. انتي بالنسبه لي احلى بنوته شفتها بحياتي .. اختي الصغيره ودلوعتي .. بالضبط مثل شهد
ايان بدت تبكي وارتفع صوتها: اوووووه شهد وشهد .. وش فيك انت ما تفهممممم اقول لك احبك تقول لي احبك مثل شهد ,, مابيك تكون اخوي مااابي .. ابيك تكون حبيبي
طلال: يا ايان ما يصير الكلام هذا .. عمرك شفت واحد يحب اخته الصغيره ؟ ماقد صارت والله العظيم ..
ايان ببكا: انا مابي اكون اختك .. ابي اكون حبيبتك .. ليش ماتفهم
طلال: ايان .. شهد ما قالت لك اني خاطب ؟
ايان انصدمت : خاطب !!!!
طلال: اي خاطب .. خاطب بنت خالتي .. اسمها عبير .. بنت تجننننن يا ايان لو تشوفينها بتحبينها مووووت .. قمرررر وحبوبه وبنت زي العسل .. امووت فيها وربي احبها ..
شهد صرخت عليه: ليش تقول لي كذا لييييييييييش ؟!!!
طلال: عشان اثبت لك احتى لو تناسيت انك اختي اني مستحيل انسى حبي لعبير اللي كبر بقلبي من يومي صغير ..
ايان: انت كذاااااااااااب تحبني انا .. ما تحبها هي
طلال وهو ماهو فاهم : من قااااال لك .. وش اللي خلاك تقولن كذا ؟؟ شهد ؟؟
ايان: وش شهد انت !!!! ما احتاج لشهد عشان تفضح اهتمامك فيني ونظراتك لي ..
طلال: يا حبيبتي يا ايان كل هذا من اوهااامك .. كل هالمعامله اللي اعاملك اياها اعامل شهد فيها .. وغير هذا من اوهامك
ايان تبكي بقوة: ليش مصر تنكر انك تحبني لييييييييييييش؟؟
طلال: انا ما انكر .. انا اقول لك الصدق
ايان قامت من مكانها وصرخت بوجهه : اكررررررررررررررهك .. ومشت من مكانها ..
طلال تنهد بضيق وهو للحين ماهو مستوعب وش اللي صار

ايان مشت تبي تدخل للفيلا بس سحبتها يد الهنوف
ايان يوم شافتها رمت نفسها بحضنها وكملت بكا
الهنوف وهي تمسح على راسها: وش اللي سويتيه يا مجنونه
ايان تبكي بقوة: جحدني يالهنوف .. نكر حبه لي سمعتيه وش قال
الهنوف: يا ايان هو ما يحبك ما سمعتي وش قال ؟
ايان تصرخ: كذااااااااااب هو يحبني بس مايدري
الهنوف شكت بعقل بنت عمها : شلون يعني يحبك وهو مايدري .. هذا كلام !!!
ايان بصراخ زياده: اسكتي اي يحبني وهو مايدري
الهنوف تجاريها : ومتى بيدي ان شاء الله ؟
ايان تسكت شوي:...... مع الايام ..
الهنوف: اي .. رح يدري وان ما درى .. بكف مني رح يدري ..

اليوم اللي بعده

شذى قامت من النوم وهي كارهة احمد .. ناظرته باشمئزاز مو طبيعي .. كل يوم تكتشف وحشيته اكثر من اليوم اللي قبله .. تكرررررررهه وماهي قادره تحبه ..
قررت تقوم تتحمم .. يمكن احساسها بالقرف يروح ..
اخذت لها حمام طووووويييييييل مررررره
اما احمد .. كان جواله يرن رن مو طبيعي .. كنه حالف انه يقوم الحين .. حاول يطنشه .. لكنه رن مرة وثنتين وعشره ..
عصب احمد وتحلف بالمتصل ..
رد بكل عفاشه: نعععععععععععععععم ,, خيييييييييييييييير ماعندك ذوق تدق بصباح ربي بهالاصرار كللللله ؟!!!!
.......: قوم من نومك عشان نقدر نتفاهم ..
احمد انصدم : معقول ... ما اصددددق اللي قاعد اسمعه !!!!


مين المتصل على احمد ؟؟ وايش يبي منه ؟!!!
وايش تعليقكم عالبارت وتوقعاتكم ؟؟؟ ..
اتمنى يعجبكم .. احبببببكم
هاجس ..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




البارت الرابع والعشرين


بيت ابو ماجد

كانت ايان قاعده بالصاله .. تفكر باللي صار لها امس .. شلون يقدر طلال يردني ليش ينكر حبه لي < مصره انه يحبها وينكر
ايان مسكت مخده جمبها وسدت فيها وجهها عشان تصرخ وتفرغ اللي فيها من قهر .. صرخت بأعلى ما عندها
على دخلة ليان اللي كانت لابسه عبايتها بتطلع مع محمد
ليان بنظره : الحمدلله والشكر .. انهبلتي؟
ايان بدون نفس: اطلعي من مخي مالي خلق
ليان وهي تتحجب: وش فيك زعلانه على هالصبح
ايان: يووووه قلت لك مالي خلق شي ..
ليان: طيب تعالي معي نغير جو شوي
ايان: وين رايحه؟
ليان: محمد بيعدي علي نروح نفطر وبعدين نشوف لنا اغراض عشان بيتنا
ايان: ياذا البيت اللي عيا يخلص
ليان تتجاهل التعليق: ها بتجين ولا لا ؟
ايان بقرف: لا تكفين مالي خلق اقابلك انتي والمتيم الولهان حقك .. كان تقرفون صبحي بغزلكم
ليان خبطتها بالشنطه:انا بس بفهم شي واحد انتي متى بتكبرين وتتعلمين الاحترام
ايان تستفزها : اعرفه قبل لا اشوف وجهك
ليان : اصلا انا الغلطانه اللي واقفه اخذ واعطي معك .. خلك قاعده هنا وعسى عمرينك ما طلعتي .. وطلعت
ايان ماردت عليها وصارت تناظر السقف تفكر باللي صار امس
رن جوالها وكان المتصل الهنوف
ايان ببرود: هلا
الهنوف بصراخ : وجججججججججججع ان شاء الله يا حماره
ايان وخرت الجوال عن اذنها : وش فيك انتي لا تصرخين باذني
الهنوف: صار لي ساعه اكلمك على البلاك بيري وراك ما تردين يامال الماني قايله ؟
ايان : ماني منتبهة له اففف وش تبين
الهنوف: كنت بتطمن عليك
ايان بتريقه : تطمني بعد ذا الصراخ جاني ثقب بطبلة الاذن
الهنوف: ايان وجع ان شاء الله .. هذا جزاي
ايان: الهنوف تعالي لي
الهنوف: اصلا بدون ما تقولين انا بجيب فطور واجي افطر معك ..
ايان: وابيك تقضين اليوم كله معي
الهنوف: طيب طيب يا كثر طلباتك
ايان بزعل: يعني ما يحق لي اتدلع وانا نفسيتي تعبانه
الهنوف: التعب انتي اللي جبتيه لنفسيتك هذا اولا .. وثانيا محد قال لك انضربي على قلبك وحبيه وتوهقي وثالثا انتي تحبين وانا ابلش بك واقعد ادلع فييييك !! معصي ..
ايان عصبت: يا حماره انا اختك وبنت عمك !!!
الهنوف: الحماره ذي رح تجيب لك فطور تحكين فيه لين الليل .. يللا وخري بس خليني البس واجيك
ايان:طيب استناك ..

بيت ابو مشعل ..

مشعل ما ذاق النوم من يوم ما طلعت اثير من البيت .. ماكان يحتك فيها ويكرهها ويكره كل شي فيها .. لكن كانت تجذبه .. مشتاق لاحساسها وابتسامتها اللي كانت تستفزه ورقتها وعطرها وكل مافيها

كان قلقان .. يروح ويجي بالجناح ماهو عارف وش يسوي ..
مل من هذا كله خلاص .. يبي يعيش براحه
يبي يكون مبسوط ومرتاح معاها ..
مسك راسه وشد عليه بتوتر .. ليييييش
ليش صرت افكر فيها بجنووون ..
خلاص طولت ولازم ترجع لي لااازم .. حتى وان كانت تكرهني بخليها تحبني غصب .. لاني وربي احبها ..


بيت ام عبدالرحمن

كانت ام عبدالرحمن تفطر مع ام زياد وغدير وخلود زوجة عبدالرحمن وعيالها ..
ام زياد : وينها اثير يا عايشه ؟
ام عبدالرحمن وهي تأكل رند حفيدتها : نايمه
ام زياد: وليش ما قومتوها تفطر معانا؟
ام عبدالرحمن : مالها نفس تقول .. رح تاكل بعدين
ام زياد بدقه: هي كم صار لها تاركه بيت زوجها ؟
غدير ناظرت بخلود وبأمها تستناهم يردون ..
وقالت : هي ماهي تاركه بيت زوجها يا خالتي .. كل الحكايه انها مشتاقة لنا ومن زمان ما سهرت معانا ووسعت صدرها فاصريت عليها انها تبات عندنا كم يوم
ام زياد: كم بتقعد هنا ؟
غدير وهي تشرب من عصيرها: تقعد على قد ما تقعد .. هذا بيتها اول وتالي
ام زياد: بس هي متزوجة وغلط تترك زوجها ..
غدير بنظره : لو كانت متزوجة وعندهت عشر اولاد برضو رح تظل وحده من هالعايله وصاحبة البيت ومو من حق اي احد حتى لو كان زوجها انه يمنعها عننا ..
ام زياد بلعت غصتها وسكتت .. انقهرت من رد غدير لها
غدير حست انها سكتتها وقامت ..
خلود : ما اكلتي
غدير تناظر ام زياد: شبعت الحمدلله .. تعرفيني يا خلود .. اذا حكيت وكثرت حكي وانا اكل تنسد نفسي بسرعه .. عن اذنكم وبالعافيه .. وتوجهت لغرفتها على طول
ام زياد: ايش بها بنتك يا عايشه ؟ ليش تتكلم بدي الطريقه ؟
ام عبدالرحمن : انتي تعرفين غدير وش كثر متعلقه باثير .. وكلما تتذكر انها بترجع لبيت زوجها بالنهايه تتنكد
ام زياد : بس كذا ؟ خلاص ولا يهمك ان شاء الله ماترجع ابد لبيت زوجها
خلود طيرت عيونها فيها من الصدمه : وش ذا الكلام يا خالتي .. وبعدين ايش اللي فتح سيرة اثير وزوجها الحين .. مو وقته واصلا هم ماهم محور كلام .. خلونا نخلص فطور عشان اسوي لكم شاهي يحبه قلبوكم .. وكملت بقوة .. بالعااافيه
ام زياد حست انها زودتها .. كملت فطورها وهي ساكته ..
اما ام عبدالرحمن كانت عارفه ليش ام زياد تسوي كذا لانها رفضت خطبة زياد لاثير وهذا الشي مأثر عليها للحين .. عشان كذا ما اهتمت كثير باللي قاعد يصير ..

بيت احمد


شذى قامت من النوم وهي كارهة احمد .. ناظرته باشمئزاز مو طبيعي .. كل يوم تكتشف وحشيته اكثر من اليوم اللي قبله .. تكرررررررهه وماهي قادره تحبه ..
قررت تقوم تتحمم .. يمكن احساسها بالقرف يروح ..
اخذت لها حمام طووووويييييييل مررررره
اما احمد .. كان جواله يرن رن مو طبيعي .. كنه حالف انه يقوم الحين .. حاول يطنشه .. لكنه رن مرة وثنتين وعشره ..
عصب احمد وتحلف بالمتصل ..
رد بكل عفاشه: نعععععععععععععععم ,, خيييييييييييييييير ماعندك ذوق تدق بصباح ربي بهالاصرار كللللله ؟!!!!
.......: قوم من نومك عشان نقدر نتفاهم ..
احمد انصدم : معقول ... ما اصددددق اللي قاعد اسمعه !!!!
....... : ههههههههه شفت كيف ؟ واحد من احلامك تحقق اخيرا ورجعت تسمع صوتي .. واكيد ما كمت تحلم انو مشاعل بنت حمد ترجع تتصل عليك وتعبرك من جديد
احمد : .........
مشاعل: انا عالعموم ماني داقه اسمع تغريدك وصوتك الفتان .. انا داقه اطلب منك شي
احمد: وش المطلوب مني ؟
مشاعل: زوجتك !!
احمد انصدم: وش فيها زوجتي ؟
مشاعل: زوجتك تلتزم حدها .. وتبعد عن اللي ابيه وانت تعرف انا اذا كان الشي لي ما اسمح لاي احد بالدنيا انه يشاركني فيه
احمد تعدل بجلسته وسأل وهو ماهو فاهم شي : وش اللي لك وزوجتي مشاركتك فيه ؟ وايش عرفك اني متزوج اصلا؟ وبعدين انا مغير جوالي كيف جبتي الرقم ؟
مشاعل : اولا عيب عليك تسأل انا كيف جبت رقمك .. انت تعرف اني مو بس اقدر اطلع رقمك .. اقدر اطلع روحك كمان .. وثانيا عيب وعيب كمان انك تسألني كيف عرفت انك متزوج .. وثالثا ... اسأل زوجتك وش الشي اللي عندها ومالها حق تفكر فيه او حتى تجيه بس انه للحين بقلبها وببالها
احمد وده يذبح مشاعل وغموضها: وش ذا الكلام مشاعل .. ممكن تفهميني وش السالفه وايش الالغاز هذي ؟
مشاعل بغرور: اممم تعرف واحد اسمه بدر بن سلمان ال .
احمد بلع ريقه من هيبة صاحب الاسم : بدر بن سلمان !! ولد سلمان ال... التاجر ؟
مشاعل: يب ولد التاجر ... وبنفس الوقت ولد عمي وخطيبي
احمد انصدم : وش ولد عمك ؟؟ وخطيبك ؟!!!
مشاعل: هههههههههههه صدق انك فاهي .. عمرك ما ربطت بالاسم يعني ؟ نفس اسم العايله ؟ وش بلاك جيب بزر بالابتدائي وبيعرف اننا عيال عم .. وبعدين وش فيك منصدم ايوة خطيبي لا يكون عندك مانع بس !!
احمد : طيب وش المطلوب مني الحين ؟ وايش دخل بدر هذا بزوجتي ؟
مشاعل :امممممم قول لها تبعد عنه احسن لها
احمد حس الدنيا تضيق بعيونه وكل شياطين الدنيا تتنطط قدامه :
انتي وش قاعده تقولين .. وش علاقة شذى ببدر حقك هذا !!!

مشاعل باسلوب ينرفز:اووووه اجل اسمها شذى .. والله حلو اسمها .. هي حلوة مثل اسمها ولا ...
احمد عصب ورفع صوته : لا تغيرين الموضوع فاهمه ولا لا
مشاعل بغت تنجن : انت شلون تتجرأ وترفع صوتك علي وتكلمني بالاسلوب هذا !!!!! انت نسيت نفسك ولا ايش ؟ احترم نفسك لا اوقفك عند حدك انت وزوجتك بطريقتي الخاصه .. تصرف احسن لك مع زوجتك لا اتصرف انا .. واتوقع انك تعرفني زين وتعرف اني انسانه مالي حدود ..
احمد سكت بس ميت من العصبيه وده يذبح مشاعل ويفتك منها وبنفس الوقت وده يقفل منها بسرعه عشان يروح يموت شذى
مشاعل: فهمت يا حمار ولا اعيد
احمد وهو يشد على يده واعصابه تلفانه : وش دليلك انو شذى كانت على علاقه مع ولد عمك ؟
مشاعل باستهزاء: اولااااا انا ما تفضيت من اشغالي وتفرغت لك انت وزوجتك على الفاضي .. وقتي مهم وغالي ولا رح اضيعه عليك انت والحماره اللي متزوجها .. ثانيا ..مالي مصلحه اني اكذب بحقها ولا ايش رايك
احمد يبي يردها لها: يمكن تكذبين لانك تبيني لسه .. وخاطرك فيني
مشاعل ضحكة بدلع وبشكل ينرفز وبصوت جدا عالي: ههههههههههههههههههههههههههههههههه لالالا انت مستحيييييل ..ماني راده عليه موووووت .. ههههههههههههههههههه وقفلت بوجهه ..
احمد تنرفز زياااااده وصار ما يشوف قدامه .. سمع صوت باب الحمام وشذى طلعت
احمد بسرعه قياسيه صار واقف عنده وعطاها كفففففففففف خلا وجهها يقلب الوان منه ..
شذى انصدمت من حركته : ايش سويت !!!!
احمد صار يصفقها كف ورا الثاني ويشد شعرها بقوة من القهر اللي فيه .. ويوم طلع ربع القهر رماها عالارض ..
شذى من بين دموعها: ايش سويت استاهل هذا كله .. ايش سوييييييت !!!
احمد بصراخ: يا حيوااانه يا خاينه .. مييييين بدر !!!!1
شذى انصدمت من سؤاله : بدرررر
احمد : اي بدر يا حقيره
شذى: مدري مين بدر !!!
احمد ينزل لمستواها ويشدها من شعرها: كيف من بدررر .. تستهبلين حضرتك ولا ايش قصتك ؟!!!!!!
شذى تبكي زياده : فهمني طيب ..!! من جاب طاري بدر .. اصلا انا اول مره اسمع الاسم هذا بحياتي ...
احمد : قسما بالله لا اربيك .. وكمل الضرب عليها .. وهي ماهي قادره تفك نفسها منه .. كل اللي هي قاعده تسويه انها تدعي ربها يفكها منه قبل لا يذبحها من الضرب لانو صارت تحس انها ثقيله ولا تحس بشي واغمى عليها ...
احمد يوم حس انها بطلت تقاوم عرف انها اغمى عليها .. رماها عالارض زي ماهي وسكر الباب وطلع من الغرفه .,
نزل تحت لقى امه رمى نفسه عالكنبه ..
ام احمد: وش فيك اللهم ياكافي لا احم ولا دستور .. وراك ما تسلم داخل على كفار انت !!!
احمد مارد عليها بس تأفف..
ام احمد: وين حرمتك ذا الرفله لا نزلت تفطرني ولا تسوي لي قهيوتي .. والله مامنها فايده .. انا اقول طلقها ورجعها لاهلها وانا ازوجك سلوى بنت ام جابر زين وسنع
احمد صرخ : وش فيك من صباح ربي انتي ... يرحم امك صدعتيني
ام احمد: وش بلاك يا كافي تصارخ .. انا امك ياللي ما تستحي ..
احمد وقف: اوووووف تمرضون الواحد ..
طلع غرفته واخذ مفتاحه وبوكه وعطى شذى المغمى عليها نظره وقفل الباب عليها بالمفتاح وطلع من البيت بكبره .. وهو ناوي بس يرجع يكمل عليها وما همه لو تموت بيده ..


بيت ابو بندر

بدر كان يتقلب بفراشه .. ماهو قادر ينام زين ..
تأفف بقوة وصار يناظر السقف ويفكر ..
هو يدري انو خلاص ما يجوز انه يفكر بشذى لانها ما تحل له الحين .. بس ما يقدر يمنع نفسه عن هالشي ..
سمع طق عالباب .. بس مارد ..ماله خلق احد ولاااا شي ..
دخل بندر بسرعه عليه : وراك ما ترد
بدر: مالي خلق ..
بندر: مالك خلق اخوك المسكين اللي توه راجع من غربه ومشتاق لك وافقد حنان ...
بدر مارد عليه
بندر قرب منه: انت وش فيك بدر .. ترى ما كنت كذا .. شاللي تغير ؟
بدر: حياتي كلها تغيرت .. من فوووق لتحت..
بندر: لاااا وضعك انت وولد عمتك ما ينسكت عليه .. امووت واعرف وش فيكم !
بدر: مين ولد عمتي ؟
بندر: مين يعني ؟ خالد في غيره حاله منقلب كمان !! قووم بسرعه اشوف
بدر: على وين ؟
بندر: قوم غير ملابسك نبي نطلع
بدر: مالي خلق
بندر: انا ما اخذ رايك .. انا اقول لك قم الحين .. غير ملابسك على بال ما اكلم ولد عمتك واقول له يقابلنا .. بنفطر بره اليوم
بدر: قلت لك مالي خلق يا بندر لو سمحت خلني بحالي
بندر وهو يطلع جواله من جيبه ويدق على خالد : قلت لك ماني مخليك لين اعرف وش وراك ..
بدر بدا يعصب: كل ذي لقافه
بندر: سميها اللي تسميها .. ورد على خالد اللي رد عليه
بندر: هلااا خلوووود
خالد: اهلين
بندر: عمى وش ذا الترحيب الميت .
خالد: بندر وش بغيت ترى مالي خلق .
بندر: وجع وش بلاكم انتو
خالد : من احنا
بندر : بلا كثرة حكي واجهز شويات ونمرك انا وبدر
خالد : وين ؟
بندر: بنروح نفطر ..
خالد: وربي يا بندر مالي خلق خلني بهمي
بندر: اسمع انت وهمك .. كلها ربع ساعه واكون عند بابكم .. قسم بالله ان ما نزلت لا اطلع اتلك تللللل من بين عيونك سامع ولا لا !!!
خالد : .......
بندر: احكي عربي اناااا !!!
خالد : خلاص طيب ..
بندر : كفووو .. يللا وخر خلني اسحب بهالثاني .. وقفل بدون مايسمع الرد
بندر يقررب من بدر ويسحبه من ملابسه : يللللللاااااا عالحمااااااام
بدر ضحك غصب عنه لانو هذي حركة اخوه من يومهم صغار : طيب طيب مشيت ..


بيت ام عبدالرحمن ..

اثير كانت بغرفتها قاعده تقرا لها كتاب ومتحمسه فيه .. دخلت عليها غدير تتأفف
اثير: وش فيك ؟؟
غدير : ام زياد
اثير: وش فيها ام زياد ؟؟
غدير: ابثرتني




اثير بعتب: عيب عليك .. هذي بمرتبة ماما لازم نحترمها
غدير: يختي مابقت كلمة ما نطلتها عليك ..
اثير باستغراب: انا ؟!!
غدير: ايوة انتي ..
اثير رجعت عينها لكتابها: خليها تحكي وش علي منها
غدير بقهر : يعني ما تبين تعرفين وش قالت ؟
اثير هزت راسها ب لا .. بدون ما تقول اي شي ..
غدير انقهرت من برود اختها وصارت تدور بالغرفه .. وتحوس بالاشياء
اثير: لا تحوسين يا غدير توني مرتبه ..
غدير: اووووووففففففففف


بالصاله اللي تحت
كانت ام عبدالرحمن قاعده مع خلود وام زياد .. يسولفون ويشربون شاهي
ام زياد رن جوالها وكان المتصل ولدها زياد ..كلمته وقفلت
ام عبدالرحمن: شلونه زياد ؟ عساه مرتاح ؟
ام زياد: وين يرتاح وانتي اللي خيبتي رجاه
خلود بدون نفس: لا حول ولا قوة الا بالله
ام عبدالرحمن: كل شي قسمه ونصيب يام زياد .. واللي ربي كاتبه صار ليش ترجعين تفتحين الموضوع
ام زياد بقهر: من حرقة قلبي على ابني .. ما تبيني ازعل
خلود: خلاص يا خالتي ام زياد صلي على النبي واعتقي البنت وزياد انا من رايي انك تخطبين له عشان يشوف حاله ..
ام زياد : بخطب له ست البنات .. بس هو يأشر ويبشر باللي يسره
خلود تشرب من الشاهي : اييه ربي يوفقه ..
نزلت غدير ومعها اثير .. نزلتها بالغصب
اثير: صباح الخير
ام زياد: اي صباح الخير .. قولي مساء الخير ..
اثير : مساء الخيرات ..
ام زياد: فينك ما نزلتي تفطري معنا ؟
اثير: ماكان لي نفس ..
ام زياد : الله يسد نفس اللي سد لك نفسك ..
خلود : تعالي اثير جمبي .. خذي من رند عذبتني
اثير : ان شاء الله .. اخذت بنت اخوها اللي تموت فيها وصارت تلعبها وهي مبسوطه
غدير حطت راسها على كتف امها: ماما صبي لي شاهي
ام عبدالرحمن : من عيووووووني حبيبتي انتي
ام زياد تناظر غدير ..تشبه اثير كثييييييير .. بس اللهم مبين انها الصغيره وشعرها اسود ماهو بني مثل اثير .. ولا كل شي نفس الحاجه ..
ام زياد : امممم اقول يا عايشه ..
ام عبدالرحمن وهي تصب الشاهي لبنتها : قولي
ام زياد : تعطونا بنتكم ؟
ام عبدالرحمن رفعت نظرها لام زياد وهي ماهي فاهمه شي .. اما غدير خزت ام عبدالرحمن بقوة وخلود مصدومه من ذا الحكي ..اما اثير اصلا ما كانت حولهم كانت لاهية مع بنت اخوها
ام عبدالرحمن :انا وش قلت من قبل يام زياد .. وبعدين البنت متزوجه ..
ام زياد : ههههههههههه فهمتيني غلط .. انا قصدي غدير
شهقت غدير بقوة : خيييييييييييير !!
ام عبدالرحمن : بس يا غدير
اثير انتبهت من صوت اختها اللي كان عالي
ام زياد : عيب يا غدير .. انا اكلم ماما ما اكلمك انتي
غدير بعصبيه :انا بفهم .. انتي جايه تنكدين علينا ولا وش وضعك بالضبط .. من قال لك اني ابي اتزوج .. انتي مستوعبه كم عمري!!!
ام زياد : مافيها شي يا بنتي ..
غدير وقفت: الا فيها ونص .. بعدين من زين ولدك .. وقامت بسرعه على غرفتها ..
اثير راحت ورى اختها عشان تشوفها ..
ام زياد: شفتي بنتك يا عايشه ؟
ام عبدالرحمن: والله ماكان له داعي الكلام هذا .. وخصوصا قدامها
ام زياد : ماعليكي منها .. انتي موافقه ؟
خلود :اتوقع انك سمعتي رد البنت يام زياد .. وشو له نكثر حكي ؟
ام زياد انقهرت زياده .. ثاني مره يرفضو ولدها .. هي فكرت انو يمكن ولدها اذا زوجته غدير رح ينسى اثير لانها تشبه لها مرره ويمكن يقدر يحبها ..مدري على وشو شايفين نفسهم بنات عايشه !!!


بيت ابو بندر ..

ريما كانت طالعه للمطبخ .. ولفت نظرها اختها ديما اللي كانت قاعده بالصاله وسرحانه ..باين عليها انها قاعده تفكر بشي وبعمق
ريما:ديووم
ديما انتبهت : سمي
ريما: وش فيك ؟
ديما بابتسامه: ولا شي ..
ريما: انت من بعد العزيمه وانتي مو عاجبني وضعك !! فيك شي حبيبتي ؟ صايره تسرحين كثير !
ديما : ........
ريما قعدت جمبها : وش صاير حبيبي ؟
ديما: ولا شي .. وين بدر ؟ ابي اكلمه
ريما: بدر طلع مع بندر من الصبح ..شكلهم بيطولون بره ..
ديما: ريووم ضايق خلقي مرره
ريما تحضنها: ليش حبيبتي ؟
ديما: مدري .. بس كذا احس اني متضايقه ..
ريما: تعوذي بالله من الشيطان .. قومي غيري ملابسك .. خلينا نطلع نتمشى شوي ونغير جو احسن من القعده
ديما ما رفضت لانها محتاجه تغير جو وتشيل من بالها كل حاجه شاغلتها ..

بيت ابو رنيم ..

رنيم كانت قاعد بالحديقه تتمشى .. تحس انها طااااااايره من الفرح بعد رجعة ماجد لها واعتذاره كمان .. بس للحين قلبها شايل عليه .. توه يذكرني يعني !!!

صارت تدنن وهي تتمشى وتغني باحساس

لسه بحبك .. لسه بحسك
انا محتاج لك نفسي اضمك
بس انااااااا .. قلبي شايل منك
مش قادر يسااامحك
كل ما اجي اصالحك ..الاقي قصادي جرحك
حبيـــــــــــــــــبي
نفسي احكيلك .. نفسي اشكيلك
عاللي تاعبني منك ليك ..
قلت انا هبعد .. مش قادر ابعد
نفسي ارتااااح فحضن عنييييييك

جاها صوت من ورا: طيب لمتى رح يظل شايل قلبك علي ؟
رنيم التفت بصدمه : ماجد !!!
ماجد بابتسامه قرب منها : اي ماجد .. وش فيك؟
رنيم ارتبكت من قربه:ماحسيت بجيتك ..
ماجد: طريتي على بالي وقلت اجيك ..
رنيم استحت .. ولا توقعت هذا جوابه ..مد يده عشان يسلم .. مدت يدها بعد تردد لقته يبوسها لها ..
سحبت يدها منه بشويش ووخرت عينها عنه : ماقلتي لي انك بتجي
ماجد وهو لسه مبتسم : يعني مو مرحب فيني ؟
رنيم: مو القصد .. البيت بيتك يا ولد عمي
ماجد : امممم رنيم
رنيم: هلا
ماجد: ابي اعرفك
رنيم: يعني ما تعرفني ؟
ماجد :هههههههه لا مو كذا .. بس ابي اعرفك اكثر
رنيم: اهاا .. كل شي بوقته حلو ..
ماجد سحبها من يدها وقعدوا على اقرب كرسي بالحديقه : والحين وقته .. يللا سولفي ..
رنيم ماهي مستوعبه اللي قاعد يصير.. حبيب قلبها قدامها ويبتسم لها ويبي يعرف عنها اشياء كمان .. بس لازم تبان قويه .. هي للحين ماخذه منه موقف
ماجد يتأملها : مطوله ساكته
رنيم : ماجد انت وش تبي مني بالضبط ؟
ماجد : ابي اعرف زوجتي وش تكون بالضبط .. ليش مجننه امي ومطيره عقل ابوي .. وليش خواتي يحبونها وكل العايله تحترمها !! ابي اعرف يمكن بكره يصير لي نفس الشي ..
رنيم استحت : وش يصير؟
ماجد: يمكن تطيرين لي عقلي مثلهم ..
رنيم وجهها انصبغ احمررررر
ماجد انبسط على احراجها .. معناه انها بدت تتقبل الوضع ..
ماجد: طيب .. اللي عرفته للحين انك فناااااانه وصوتك ابدااااااااع ..وانك تحبين الرسم وتدرسين فنون ..
رنيم: ايوة .. هذي ماهي جديده كل العايله تدري بكذا ..
ماجد : امممم وش بعد طيب ..
رنيم : ماجد انا ماني فاهمتك بالضبط !! انا ماني مرتاحه اصلا الحين بالقعده ..
ماجد خاب ظنه : ليش طيب احنا منا قاعدين نسوي شي غلط .. انتي زوجتي الحين ..
رنيم: اي زوجتك .. بس للحين ببيت ابوي .. وانا مارح ارضى اني اضايق ابوي ابدا .. مهما كان
ماجد وقف : يعني ؟؟؟ اروووح ؟
رنيم لفت نظرها للجهه الثانيه ماتبي تضعف وتقول له تكفى لا تروح ..
ماجد ابتسم ..وهو عارف انها اللي قاعده تسويه بس عشانها متضايقه منه للحين .. بس مصيرها تحن له من جديد ..
قرب منها ماجد وبحركه سريعه باسها على خدها ومشى قبل لا تتهور وتذبحه .. رنيم انصدمت مرررره .. اخر حركه توقعتها منه ..
مشى ماجد بعدما سرق لها نظره اخيره وهو يغني ..

مسيره يرد مسيره لا ذكر يشتااااق
مسيره الود يرده من بعد الفراااق
حبيبي واعرف اطباعه .. زعله ما يدوم ساعه
عليه ولهان وشوقي له على عيوني الحزينه باااان ..


صار يغني لين اختفى من عيونها .. وهي حاطه يدها على خدها مكان بوسته .. ماهي فاهمته .. ايش قصده من كل الحركات هذي ؟!! انا ماني فاهمه شي ..
بس على طول ابتسمت ابتسامتها العذبه وهي تمسح دمعه فرحة نزلت من عيونها بسرعه .. يااارب احبه ..


سيارة بندر

بدر : ياخي وشو له المشاوير هذي كلها .. تدري انو مالي خلق وشو له مسحبنا كذا كننا خرفان .. كان حكينا بالبيت وقلنا لخالد يجينا وخلاص ..
بندر وهو يوقف سيارته عند فيلا عمته : اسكت ولا يكثير ..
دخل الفيلا بعد ما فتح له الحارس الباب .. ودق على خالد اكثر من مره بس الولد مارد ..
بدر بدا يتنرفز : قلت لك ماله داعي هذا كله ..
بندر وهو مصر ويدق على خالد : اسكت بس ولا يكثر ممكن .. دق حوالي 10 مرات بس خالد معيي يرد ..
بندر: مسوي فاهم هو ووجهه .. طييييييييب والله لا اطلع اتله من كشته ..ونزل من السياره ..
بدر : لا حوووووووووووووووول
بندر وهو متوجه لباب الفيلا لفته صوت انثوي قاعد يضحك .. لا اراديا التفت على مكان الصوت وشاف بنوته تجنننن .. قاعده عالكراسي وتكلم بجوالها ..
كان شكلها حلوو مرره وناعم .. عفويه البنت بقوووة .. لانها كانت تضحك وكان محد حولها .. ابتسم لا اراديا بندر من شكلها ..
ويوم انتبه على عمره دخل الفيلا بسرعه قبل لا تشوفه وتنحرج .. اكيد هذي مها .. يا حلوها كبرت ..
توجه لغرفة خالد اللي حافظها زين على الرغم من انه ما جا لبيت عمته من زماااان مرررره
دخل عليه الغرفه بقوة لدرجة خلت خالد يفز من نومته
بندر: مسوي لي فيها نايم اجل !!! انا ما قلت لك ربع ساعه وانا عندك امداك تنام وتشاخر يامال الوجع
خالد يفرك عيونه بتعب : ياخي حرام عليك احد يدخل كذا .. والله بغيت انجلط ..
بندر بقوة : اقووول .. قم بسرعه ماني فاضي لك .. بدور ينتظر بالسياره لا يحرك اليحن بسيارتي عالبيت يسويها اخوي واعرفه .. يلللاااااا
خالد : طيب ثواني بس بغير ملابسي ..
بندر : لك خمس دقايق بس .. تغسل وتغير ملابسك ..يلااا ..
وبالفعل كلها خمس دقايق وخالد مخلص .. نزل بندر وخالد للسياره ..
بندر الفتت للمكان اللي كانت فيه مها بس ما لقاها .. وحمد ربه لانه ما يبي يشوفها وخصوصا وهي ما تدري ..
ركب السياره هو وخالد ..
ولقوا بدر معصب مررررره
بدر : بدررررررررري انت وياااااه
بندر: انا مالي فيك ولد عمتك كان نايم ..
بدر ناظر خالد نص عين وصد ..
خالد: بشووويش وراك تناظر كذا ..
بدر : لا يكثر مالي خلق
خالد : يعني انا اللي خلقك انت واخوك البثررر
بندر: تراك صجيتني انت وياه ..مالي خلق ومالي خلق .. الحين اطلع ذا الخلق الضايع من عيونكم .. بس انتظروا دقايق ...

بيت ام فهد ..

ام فهد كانت تحكي مع ولدها فهد عن ترتيبات زواجه هو ودلال وتهاني كانت قاعده تسمع بهدوء لكنها تغلي غلي من جوة
ام فهد : وش رايك بهالقاعه يا فهد ؟
فهد: والله مدري يمه .. انتو يالحرم تعرفون بهالاشياء اكثر مني ... امممم وش رايك توتو حبيبتي؟ القاعه اللي اختارتها امي كويسه ؟
تهاني بقوة : ما ادري ..
فهد : وللل .. وش فيك مطرطعه هاليومين علي ؟
تهاني : انا قلت لك .. لو تسمع كلام امي وتخطب دلال لا انت اخوي ولاني اعرفك ورح تندم ..
فهد : تهاني وش فايدة الكلام هذا الله يهديك .. مامنه فايده الحين ابدا .. انا خطبتها وان شاء الله كلها كم شهر ورح تكون دلال زوجتي ..
تهاني بقهر: تقطع وتخسى تكون هذي مرت اخوي ..
ام فهد بقوة : تهاني !!
فهد : لحظه يمه .. انتي وش عندك ضدها ؟ ليش تكرهينها ولا تبيني اتزوجها ؟
تهاني شوي وتبكي : كذا ياخي كذا .. مابي .. ما احببببها كيييييييفي !!! افففف
ام فهد :قايلة لك ذي بزر لا تاخذ بكلامها .. اصلا اشك انها ضرتها ولا زعلتها بيوم .. هذي بنت نورة وانا شلتها على يدي .. بنت مافي مثلها اخلاق وتربيه .. بس اختك ذي اللي عقلها شبر ونص ..
تهاني: يوووووووووووووووه انا ما ادري انتو وش لاقين فيها .. تحسبوها ملاااك طاهر يمشي عالارض وهي خبيثه ..
فهد احتار باخته .. ماهو عارف كيف يرضيها .. وبنفس الوقت يبي دلال ..
قام من مكانه زعلان وتوجه لغرفته
ام فهد بعصبيه : عجبك كذا .. كذا تكسرين بخاطر اخوك وتضايقينه؟؟
تهاني ماحكت ولا كلمه رمت حالها عالكنبه بزعل .. بيت احمد ..

فتحت عيونها بثقل وهي حاسه راسها ثقيييل وجسمها متكسر تكسير .. حاولت توقف بصعوبه وتوزن حالها .. وبالاخير وقفت .. ناظرت نفسها بالمرايه وانصدمت من اللي تشوفه .. كانت مشوهة بمعنى الكلمه ..وجهها مليان كدمات ودم .. فمها مورم وعيونها كمان .. وجهها صاير الوااان
شذى اول ما شافت حالها صارت تبكي بحرقه .. ياااارب عووونك انا ما اتحمل اعيش كذا ..طول عمري وانا مهانه وذليله .. ياااارب ارحمني برحمتك التي وسعت كل شيء ياااارب ...
التفتت حولها وشافت الغرفه حايسه .. وكل شي استخدمه احمد لضربها متناثر .. عصا طويله ماتدري اصلا من فين جابها .. وحزام جلد .. والعصا كانت شبه مكسوره .. حمدت ربها انه ما كسرها على راسها .. وكان في شوي دم عالارض ن الناحيه اللي كان مغمى عليها فيها ..
حسبي الله عليك .. دخلت اخذت لها شاور وهي تبكي بقهررر وذل ..
ايش عرفه ببدر ؟ من قال له ؟ محد كان يعرف عننا اي شي .. معقول شاف الجوال؟ خلصت الحمام حقها بسرررررعه ولفت عليها الروب وراحت تشوف مكان الجوال .. لقته بمكانه .. ومقفول كمان .. رجعته بمكانها على بال ما تدور وتلقى له مكان امان تحطه فيه .. ماهي من مصلحتها انه يلقاه ..ولا رح تضطر انها تمسح مسجات بدر اللي هي دليل عليها ..
لااااا مستحيل امسح المسجات .. هذي اخر كلمات بدر لي .. مستحيل اطلعها من حياتي مثل ما طلع هو ..مستحييييل ...
خبت الجوال وغيرت ملابسها وهي تبكي .. وتحس انو جسمها ماهو شايلها .. توجهت للباب تبي تطلع .. بس اكتشفت انه قافله بالمفتاح .. يعني مافي امل تطلع..
راحت تصلي لربها الصلوات اللي فاتتها وتدعي وتناجي ربها انه يفكها من شر احمد ومن اللي ناوي عليه ..


عالمغرب ..

كان بندر قاعد يفكر باللي صار بينه وبين بندر وخالد ...
اجل طلعوا يحبوووون .. ههههههههههههههه يا حلوهم ..
بدر حبيبته تزوجت وتركته .. وربي يحزن وضعه .. معقول بدر كان يحب وحده فقيره طول السنين هذي واحنا ماندري .. وايش اللي خلا ابوي يرفضها .. هذا ماهو من طبع ابوي ..لو انها امي كان ما يخالف ما اقول انه بعيد عنها ..
وخالد كمان يحب .. ووضعه تقريبا نفس وضع بدر .. حبيبته انخطبت ومافي امل تنفك خطبتها لانها تملكت خلاص .. بس ما قال لي من يحب ؟
منهي اللي يحبها خاللللد ؟!!!! والله الحب حالته حاله ..
جيت متأخر ولا اقدر اساعدهم بشي لانو اللي يحبونهم تزوجوا خلاص .. الله يعوضهم خير ياااارب ..
مسك جواله ودق على ماجد .. يسولف معاه شوي
ماجد: هلا واللللللللللللللللللللللللله
بندر : يا هلا بك .. اخبارك ؟
ماجد: مافي احسن من حالي
بندر: هااا وش عندك مزأطط اليوم على قولة اخواننا المصريين
ماجد : شفتها ..
بندر: منهي ؟
ماجد: منهي يعني ؟ رنيم ..
بندر :هههههههههههه اماااااا
ماجد: اي والله ..
بندر: اي وش صار ؟
ماجد : ماني معلمك انت ووجهك .. هذي اشياء خاصه بالمتزوجين
بندر: اقععععععد يالمتزوجين انتو .. طيب يا شيخ ربي يهنيكم ..
ماجد : اميين .. يللا عاد قول لي اخبارك ..


بيت ابو بندر ..
ام بندر كانت قاعده تشرب قهوتها .. ورن جوالها ..
ردت : هلا
مشاعل: اهلا حماتي
ام بندر بتريقه : اشوفك راضيه علينا
مشاعل: يب .. يا سعدك والله
ام بندر : بغيتي شي
مشاعل : كنت بقول لك بس انو تقريبا الخطه ماشيه زي ما احنا نبي .. وبنت الفقر انزاحت عن طريق بدر الا شوي
ام بندر : وانتي وش دراك ؟
مشاعل : له له له .. عيب عليك يا حماتي المصووون.. انا بنت حمد مو حي الله .. واثقه ومتأكده من اللي قاعده اقوله لك
ام بندر : طيب وخطبتك لبدر ..
مشاعل : كل شي بوقته حلو يا حلوو .. عن اذنك .. وقفلت
ام بندر تنرفزت من اسلوبها : شكلها نست هي قاعده تكلم مين والله لا اوقفك عند حدك يا بنت اماني ..



اليوم الثاني
بيت ابو بندر ..
ديما دخلت تصحي ريما عشان الدوامات ..
ديما: ريما ..قومي ما تبين تداومين ؟
ريما: لا ماني مداومه اليوم احس اني تعبانه ..
ديما: سلامتك حبيبتي .. تبيني اقعد معك ؟
ريما: لا حبيبتي روحي لدوامك .. لا تتأخرين
ديما: طيب اوكي .. باااي
ريما: بايااات ..طلعت ديما لداومها .. وريما رجعت تنام
حاولت تنام بس كان التعب ذابحها .. بطنها يألمها موووت
ظلت تتقلب لين الساعه 9
بدا جوالها يدق من جديد .. تأففت بقوة لانه ابدا ماهو وقتها
كان اللي يتصل عليها حمد .. هي كانت متجاهله اتصالاته ومسجاته من بعد ما تخانقوا هذاك اليوم لما كانت بالمول ..
رسل لها اكثر من مسج .. بس هي مطنشته ..
ريما: والله لو ظل مزعجني كذا لا اقول لبابا عليه ..
دخلت تتحمم وتغير ملابسها يمكن يخف عليها التعب .. بس ما فاد .. واخذت لها مسكن على امل انها تطيب ..
نزلت الحديقه تغير جو شوي وتفطر فيها ..
دقت عليها مها وردت
ريما: هلا
مها: لا هلا ولا مسهلا
ريما: لييييش
مها: منتي مداومه هااا
ريما: ههههههههههه اي ماني مداومه هلكااااانه تعب .. وانتي ؟
مها : الا بداوم .. اخوي اليوم راضي علي وبيوصلني ..
ريما: مين خالد ؟
مها : اي خاد فديت قلبه ..
ريما: اهاا.. الله يخليه لك يارب
مها : ويخليك لي حبيبتي ..المهم وش فيك تعبانه ؟.
ريما: بطني يألمني موووت
مها : اهااا فهمت .. ما تشوفين شر حبيبتي ..
ريما : الشر ما يجي ...ماكلمت كلمتها الا وهي حاسه بيد تسحبها بقوة خوفتها لدرجة انو ريما صرخت ..
طاحت عينها بعينه وانصدمت : حمــــــــــــــــــــــــد !!
حمد والشرر يطلع من عيونه : اي حمد .. حمد اللي مطنشه دين والديه ولا تردين عليه .. ليش تعامليني كذا ؟
ريما خافت من نظراته لها وخصوصا انه قاعد يناظرها نظرات ارعبتها ..
ريما شوي وتبكي : انت وش تبي مني ؟
حمد بهدوووء وهو يسحبها لحضنها بشويش: وش ابي منك ؟ انا مابي منك شي .. بس مشتاق لك ..
ريما صرخت : بعععد عننننننننننني
اما من الناحيه الثانيه كانت مها تسمع اللي قاعد يصير وميته من الرعب على ريما ..
مها بقوة: خااااالد
خالد ارتاع : وش فيك ؟؟ ريما فيها شي ؟؟
مها : بسرعه على بيت ريما بسرررررررررعه .. ريما تصارخ مدري وش فيها ..
خالد جن جنونه وصار يمشي مليوووون لبيت عمه

اما ريما كانت تقاوم حمد قد ما تقدر وهي تبكي .. والمشكله انو محد حولها من الخدم ..وامها لو تموووت هنا مادرت عنها ... اخوانها بدواماتهم وابوها كمان ..
والخدم ميجون الحديقه كثير لانها في ومحذره البواب والمزارع كمان انهم يقربون من هنا عشانها بتقعد
يعني بالمختصر المفيد راحت فيها ..
صارت تدعي ربها انه مايضرها بأي شكل وهي تقاوم قد ما تقدر ..
كل ما قرب زياده تدفه بكل مافيها من قوه .. لين بقدرة قادر قدرت تدفه بقووووة عنها عشان تركض .. وهي ميته من البكا .. بس هو كان اسرع منها وقدر يمسكها ويضمها من جديد .. على دخلة مها وخالد ..
خالد بصوت خلا اركان البيت كلها تهتز : اتركها يا حيوااااااااااااااااااان
حمد رفع نظره على خالد .. كيف يتجرأ يشتمني ..
رمى ريما على مها بقوة وقرب من خالد : وش قلت ؟
خالد طاح فيه ضرب .. ماهو قادر يستوعب اللي كان بيصير لو تأخر شوي كمان .. كان حبيبته ودنيته راحت فيها .. صار يضربه بشكل هستيري .. بغى يموت حمد بين يدينه .. يوم شاف الدم مالي ملابسه ويده تخدرت من كثر الضرب اللي ضربه وخر عنه .. وصار يسحبه لين رماه بره الفيلا بكل قوته ..
حمد : وربيييي لا تندم انت وبنت خالك .. واللللللللللللللللله
خالد بعصبيه: انطم .. هي اشرف من انك تجيب طاريها على لسانك ..
حمد : تشوووف .. هي زوجتي الحين .. وربي لا اسحبها تسحييييب .. واخليها تحب رجولي عشان اطلقها ومع هذا مارح اطلق وتشوف
خالد قرب منه يبي يذبحه لكن حمد انحاش مثل الجبان ..
رجع خالد جوة الفيلا يتطمن على ريما .. خايف يكون سوى فيها شي .. لقاها للحين منهاره وتبكي .. ومها لبستها عبايتها عشان خالد وخلتها تتغطى
خالد قبل قعد يتقطع على دموعها .. ميت من القهررر وده يقرب لها ويحضنها ويخفف عليها ..
خالد بكل حنان الكون: ريما ..صار لك شي ؟
ماسمع رد غير بكا ريما المرتاعه اللي قطع له قلبها
خالد والكلام يالله يطلع منه : لمسك ؟ سوى لك شي ؟
ريما زاد بكاها .. وخالد خاف انه يكون من جد قرب لها ..
مها : لا تخاف يا خالد ما سوى لها شي .. هي بس مرتاعه الحين من اللي صار .. مها قربت من اخوها عشان تشوف يده ..
مها : خالد لو سمحت روح المستشفى يدك شكلها متأذيه
خالد وهو ما شال عينه من ريما : مابي اتحرك من هنا قبل اتطمن عليها
مها: خالد انت روح وانا بطمنك عليها .. مارح اتحرك من هنا .. واذا جا خالي بقول له كل شي لا تشيل هم ..
خالد بعد تردد : بروح بس حطي ببالك اني رح اتصل عليك كل شوي اتطمن
مها : لك اللي تبيه ..
خالد: ريما تبين شي ؟
ريما كانت لسه تبكي ولا ردت
خالد وده يمسح لها دموعها ..
مها : يا خالد روح .. رووح وطمني على يدك ..
خالد راح لكن قلبه وعقله باقي مع ريما .. راح وهو يتوعد ويتحلف بحمد

توقعاتكم ؟؟ وش بيصر بالبارت الجاي؟؟
لاثير ومشعل ؟
خالـــــــــــــــــــــد ؟
ريما وحمد ؟
ومشاعل ؟
شذى واحمد ؟؟؟

الله لا يحرمني منكم واسفه عالتأخيرررررر ..
هاجس




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



البارت الخامس والعشرين

بيت احمد

شذى كانت تون من الالم .. تنتظر احمد يحن عليها ويجي يفتح لها الباب ..تحس الالم هاد حيلها ولا هي قادره تتحرك .. وفوق هذا وذاك ما اكلت شي من الصبح .. وتبي تاخذ مسكن يخفف عنها الالم وما حولها مويه
قعدت تبكي بحرقه وقهر .. لو عندها ابو صاحي زي الناس او امها كانت عايشه ماكانت انرمت الرميه هذي .. لا احد يسأل عنها ولا يفكر فيها .. استغفرت ربها على طول .. اللهم لا اعتراض على حكمتك .. اللهم لا اعتراض على حكمتك .. زاد بكاها يوم ذكرت انو الوحيد اللي كان يسأل عنها بدر .. هو الوحيد اللي كان يهتم فيها ويخاف عليها .. وهذا بدر راح خلاص .. ياااارب ارحمني برحمتك ..
طلعت الجوال حقها .. تبي تقرا مسجاتها مع بدر .. وذكرياتهم سوا ..
حب بدر بقلبها هو الشي الوحيد اللي يعطيها القوة عشان تكمل باقي حياتها .. حتى لو كان بدر نفسه بعيد عنها وبره حياتها ..
قعدت تقرا بالمسجات وتتفرج على صور بدر .. تتأمل ملامحه الهاديه .. وربي احبه .. وبظل احبك لاخر يوم بحياتي يا بدر ..
سمعت صوت عند الباب واختبصت .. رجعت الجوال مكانه هذا اكيد احمد وماهو بصالحها ابد انه يدخل ويشوف الجوال معها لانه رح يطين عيشتها ومو بعيد ابد انه يفتشه ويذبحها بعدما يقرا ويشوف اللي فيه .. خبته مكانه بسرعه ودخل ..
قعد يطالع فيها وعيونه مليان شررر : وش تسوين وانتي واقفه ؟
شذى خافت انه يكون شافها وهي تحط الجوال : ادور لي على مسكن احس اني بموت
احمد قرب منها ومسكها من يدها ودفها على الكنبه: عساك الموت
شذى ما ردت عليه ..
احمد : ممكن تفهميني مين بدر ؟ واياني واياك تحاولين تنكرين ..
شذى : انا قلت لك انو ....
احمد قاطعها : انا محذرك من انك تنكرين .. قولي الصدق وتخف العقوبه
شذى: اسمع يا احمد .. انا اليوم زوجتك ومن حقي انك تحافظ علي وتصوني .. ولا تحاسبني على شي صار من زمان .. من تزوجنا انا سألتك عن اللي كنت تعرفهم قبل زواجنا ؟
احمد : ايوووووه ها اللي انا ابيه .. يعني تعترفين انك كنتي تعرفين بدر ..
شذى : مارح انكر .. بس اللي ابي اقول لك انه ماضي وانتهى .. ايش رح تستفيد منه ..
احمد : وانا وش يضمني انك قطعتي علاقتك فيه .. وانه خلاص معد بينك وبينه اتصال ؟
شذى تكتفت : عاد هذي مشكلتك ماهي مشكلتك .. اذا كنت ما تثق فيني ماله داعي اقعد هنا
احمد قرب منها وهو محوط يده برقبتها : لا واللله .. تبيني اطلقك عشان تروحين لحبيب القلب من جديد .. عشم ابليس بالجنه .. انتي مارح تطلعين من هنا الا على قبرك على طوووووول
شذى دمعت عيونها ..
احمد عطاها كف : انطمي لا تصيحين .. على بالك برحمك
شذى انفجرت بكا ولكن احمد ما رحمها ضربها ضربها ورماها .. اخذ منها اللي يبي وقام ..
شذى تبكي وبصراخ : مو انا خاينه .. مو انا حقيره .. ليش تقرب مني اجل لييييييييييييييش ؟!
احمد : اسكتي ولا اسمع لك حسسسس .. من اليوم وطالع هذي شغلتك ما يجمعنا غير هذا الشي " يأشر على السرير " ولا تنسين اني شاريك بفلوس ياا .. يا زوجتي المصوون ..دخل الحمام وخلاها منهاره بين دموعها .. ودها تسمع صوت بدر .. بدر الحنون اللي دايم يريحها ..

بيت ابو بندر


ريما كانت للحين منهاره من البكي ..ميته من الخوف .. كلما قربت منها مها صرخت بعلو صوتها ..
مها ضايق صدرها على بنت خالها وصديقة عمرها : بسم الله عليك حبيبتي وش فيك انا مها ليش خايفه مني حبيبتي محد رح يجيك ..
ريما تبكي ولا كنو مها تحكي جمبها ..
مها تحاول تشربها مويه عشان تهدى وشربت بعد مقاومه
مها : ريما حبيبتي .. ايش صار ؟ كيف دخل الحقير للبيت ؟
ريما تبكي
مها : يااااارب ساعدني .. ما اتحمل اشوفها كذا ..
.....: ايش صاير هنا ؟؟!!
التفتت مها لمصدر الصوت لقتها ام بندر .. راحت لها عشان تسلم عليها وكالعاده سلمت عليها ببرود
ام بندر بلا مبالاة : ايش فيها ريما ؟
مها : حمد كان موجود هنا و ...
ام بندر : ايوة ؟ ايش صار ؟
مها بتردد: حاول انه ..
ام بندر بنفاذ صبر: ايش صاير احكي ؟
مها : ..... كان بيعتدي على ريما
ام بندر رفعت حاجبها : ايوة .. ومن قال لك ؟
مها : انا كنت اكلمها عالجوال يوم دخل عليها .. ويوم وصلت انا وخالد الحمدلله لحقنا عليها قبل لا يسوي لها شي
ام بندر : اهاا .. يعني انتي شفتي بعينك ما تبلته ريما
مها انصدمت : تتبلاه !! ايش الكلام هذا يا خالتي .. مو كفايه قدامك شكل ريما وهي منهاره ؟
ام بندر وجهت كلامها لريما : بلا دلع بنات .. ماصار فيك شي خلاص .. لحقوا عليك ليش البكا هذا كله ؟
مها انصدمت من ذا الاسلوب .. لو كان اللي صار لريما صار لها لكانت امها انهارت معها وبدون تردد .. وراحت موتت حمد لو كان سوالها شي او لا .. حمدت ربها وشكرته الف مليون مره على الام اللي عطاها .. بس على طول ذكرت خالها ابو بندر .. اللي لما يدري رح يطبق السما عالارض ويمحي حمد من على وجه الارض ..
صحاها من افكارها صوت جوالها .. اللي كان خالد المتصل .. كل ربع ساعه يدق خمس مرات ..
مها : هلا خالد
خالد وبصوته باين التعب: شلونها ؟
مها: للحين على وضعها
خالد : مها ابجي ..
مها ناظرت بام بندر اللي كانت تناظرها وتوجهت لغرفة ملابس ريما عشان تكلم على راحتها : وين تجي الله يهديك ؟!!! مافي جيه
خالد : مقدر قلبي قاعد ياكلني عليها .. احس اني بموت لو ماتطمنت
مها : يعني بالله جيتك رح تقدم ولا تأخر حاجه ؟ لا انت اللي رح تحاكيها او تشوفها او انك تهون عليها بأي شكل من الاشكال .. خلك مكانك واللي يرحم والديك ..
خالد : طيب خلاص .. خلي الجوال جمبك عشان لو دقيت تردين على طول
مها:حاضر .. يللا مع السلامه ..
خالد : الله معاكم ..
طلعت مها من غرفة الملابس ولا لقت ام بندر موجوده ..
راحت لريما اللي كانت منسدحه على سريرها وغافيه ودموعها على خدها .. مسحت لها دموعها وغطتها وقعدت جمبها تقرا عليها قرآن وتسمي عليها ..



العياده
ماجد وبندر بدوا الشغل بالعياده اللي فتحوها لهم
ماجد: افففففففففف
بندر: وش فيك تتأفف من دخلنا العياده
ماجد : تعبت من ذا الوضع .. خلاص لازم نحدد موعد زواجنا انا ورنيم عشان ارتاح
بندر:وش تعبت يابو تعب انت .. توك بدري .. لازم تراضيها وتخليها تحبك !!
ماجد ابتسم ابتسامه واسعه : ليش ما قلت لك ؟
بندر: وش قلت لي ؟
ماجد : طلعت تحبني
بندر انصدم : انت من جدك ؟
ماجد : اي من جدي .. اجل امزح معاك ؟
بندر: ومن قال لك الشي هذا ؟؟
ماجد : شفت يوم العزيمه .. طلعت غرفتي ولقيت ورقه على المكتب مكتوب عليها شعر .. وموقع باسمها .
بندر ماهو مصدق : انت من جدك تتكلم ولا قاعد تكذب علي
ماجد : وربي ما اكذب .. عشان كذا قررت اصلح اللي راح معاها وابدا صفحه جديده معها
بندر يطالع ماجد بنص عين
ماجد : وش فيك تطالعني كذا ؟
بندر : يعني انت تخونها حتى بعد ملكتكم ظليت على علاقتك مع حبيبتك اللي ما تتسمى .. ويوم اكتشفت انها خانتك سبحان الله اكتشفت على طول انو رنيم المناسبه لك بعد ما اهملتها شهور بدون ما تسأل عنها .. وتتوقع اول ماترجع حضرتك تلاقيها فاتحت لك حضنها وترحب وتهلي فيك ؟
ماجد بعدم اهتمام : بس هي تحبني
بندر بعصبيه : حبتك القراده .. وانشالله ناوي تستغل حبها لك !!! انا اقول لك حاول تأجل موضوع الزواج لفتره لصالحك انت اولا لانو البنت مارح تنسى اللي سويته فيها ، ولا تستسهل الموضوع يا حلو ترى مشوارك طويل
ماجد عصب ورمى علبة المنديل على بندر
بندر :ههههههههههههههه مجنون
ماجد : الحين بدال ما تشجعني وتعطيني امل انو انا ورنيم رح نكون سمن على عسل تقوم تحطمني وتقول الكلام اللي ما ينقال هذا
بندر: انا ما احطمك .. انا قاعد اقول لك الصدق واصحيك من الكذبه اللي انت قاعد تبينها مع نفسسسسسسك !
ماجد : لا يكثر بس
بندر: يعني ناوي تقنعني انك حبيتها ؟
ماجد سكت فتره :......... لا ماحبيتها ..بس البنت تحب
بندر : شلون يعني ؟
ماجد ابتسم وهو يتذكرها : امممم يعني البنت اخلاااااق وهاديه مررره .. جميله وفيها حنان الكوون .. فنانه بمعنى الكلمه و ..
قاطعه بندر : ياهووو اسكت بتخورها علينا الحين وتوصفها ..
ماجد انتبه : انت وش تبي مني بالضبط ؟
بندر : اممممم بقول لك حاجه
ماجد : وشو ؟.؟
بندر: كلمني نواف
ماجد عاقد حواجبه يحاول يتذكر : اي نواف؟
بندر :نواف صالح .. اللي كان معنا باستراليا اللي طلبت منه يساعدني ابين لك حقيقة رانيا ..
ماجد : طيب وش فيه نواف؟
بندر: يقول انو رانيا مختفيه من ايام ولا احد يدري عنها شي ..هو اكتشف لانو بالبدايه كانت تدق عليه كل يوم وتزعجه من بعد ماتركتها .. وفجأة اختفت عن الساحه لا لها لا حس ولا خبر
ماجد يفكر: يعني وين بتكون رايحه ؟
بندر: وانا وش يدريني ؟
ماجد: بقريح ان شاء الله .. ماعاد تهمني خلاص .. بكيفها الخاينه انشالله قلعه تقلعها
بندر : امممم في حاجه ثانيه ..
ماجد بملل : ياكثر هرجك .. وش تبي بعد ؟
بندر : جوعان يللا قم ناكل
ماجد يناظر الملف اللي بيده : كمان شوي .. باقي لي كم ورقه اخلصها
بندر : بس انا جوعان ..
ماجد : وانا امك عشان اوكلك ؟؟ يللا قم عني
بندر : ياخي ما تنفتح شهيتي الا اذا حاكيتك ..
ماجد : اجل انتظرني شوياات على بال ما اخلص وبدون ازعاج ونقوم نتغدى
بندر : طيب .. قعد ساكت شوي .. وبدا يلعب بالاقلام ويسوي حوسه
ماجد عصب: قلت بدون ازعاج
بندر: اففففف طيب ..


بيت ابو ماجد ..
ايان كانت قاعده مع الهنوف .. رجعوا من المدرسه سوا ..وقعدوا بالصاله على طول يتفرجون على التلفزيون
ام ماجد :ياربي منكم .. الحين انتو ورا ما تسمعون الكلام ؟؟كم مره قلت لكم قوموا غيروا ملابسكم
ايان: ماما شوي بس
ام ماجد: وش شوي بس .. استحي على وجهك لبسك من اليوم وهو عليك ما تقرفين انتي .. وانتي يالهنوف بتقومين ولا شلون ؟
الهنوف: طيب خالتي الحين ..
دخل متعب عليهم وسلم على راس امه وقعد جمب ايان وسحب منها الرمون وقعد يغير
ايان عصبت: هيييييييي عمى
متعب : اص ولا كلمه ..
ام ماجد: ياربي من ذولي اللي بيرفعون ضغطي ويجلطوني
متعب: يمه جوعان متى الغدى ؟
ام ماجد : اذا قمت غيرت ملابسك ذيك الساعه تاكل .. غيره مافي لا تحاول
متعب: اما يمه .. تحرمين ولدك حبيبك من الاكل عشان ملابس ؟
ام ماجد : اي احرمك واحرم البيت كله على حسك ..
الهنوف: لاااا وش البيت كله حرام انا ميته جوع .. متيعب قم الله يصلحك غير
متعب يطالعها بنص عين: متيعب طل بوجهك .. ماني قايم روحي كلي ببيتكم
الهنوف : خالتي شوفي متعب
ام ماجد : يااااربي جننتووووووني .. والتفتت تدور على شي .. اخذت مخده حجمها كبير شوي وصارت تلطشهم فيها
ايان: هههههههههههههههههههه خلاص خلاص ماما وش بلاك ششتي علينا
ام ماجد : قدامي على غرفكم ياللي ماتستحون ..
الهنوف: هههههههههههههههه طيب خالتو طيب ..
متعب : افااا يمه تطقيني
ام ماجد وهي تطقه زياده: واكسر راسك بعد ..
متعب: ههههههههه طيب يمه خلاص قمت قمت ..
وتوجهوا للغرف عشان يغيرون ملابسهم
ام ماجد قعدت بعد ما اخذت لها نفس ..
دخلوا ابو ماجد وليان : السلام عليكم
ام ماجد :وعليكم السلام والرحمه
ابوماجد :وش بلاك يالله تتنفسين

ام ماجد : من عيالك وبنت اخوك .. هبلوا بي طلعوا لي قرون
ليان: هههههههههههه بسم الله عليك
ام ماجد : تلاقيتي انتي وابوك عند الممر؟
ليان: لا بابا حبيبي جا اخذني من الجامعه ..
ام ماجد :اوووه غريبه يا راشد !
ابوماجد : لا غريبه ولاشي .. كنت معدي من الجامعه بالصدفه وقلت اخذها معي من زمان ما رجعتها من الدوام
ليان بمزح تغمز لابوها : علينا يا رشووود .. اجل ترجعني من الدوام ولا تشوف البنات هههههههههههههههههه
ابو ماجد :ههههههههههه الله يقطع شيطانك يابنتي
ام ماجد بنص عين : لا والله .. عاجبك الكلام يعني
ابوماجد: ليش وش قالت هي ..
ام ماجد بحمق: ابد ما قالت شي ..
ابوماجد : هههههههههههه يا زين اللي يغارون
ام ماجد طنقرت : بس واللي يعافيك
ابوماجد : كذا يا ليان زعلتي القمر علينا
ليان تبوس راس امها : حقك علي يالغاليه
ام ماجد ماردت بس عطتها نظره وصدت
ليان: ههههههههه فديتها يا ناس .. يللا عن اذنكم بروح اغير ملابسي عشان الغدا
ابوماجد وام ماجد : اذنك معك ..
ابوماجد : الا يا ساميه .. وش اخبار رنيم ؟
ام ماجد: والله مدري عنها .. اخر خبري فيها يوم تتصل تعتذر عن العزيمه وبعدها ما كلمتني
ابوماجد : امممم دقي عليها خليها تجي تتغدى معنا
ام ماجد : الحيييين !!
ابوماجد : اي الحين .. الوقت بدري توه وبيتها ماهو بعيد .. وبعدين هذا بيت عمها ماهو بيت احد غريب
ام ماجد : اكيد يابوماجد ماهو بيت احد غريب .. بس عشان ما نحرجها لانو تونا نعزمها ..
ابوماجد : لا مافيها احراج ولا شي .. وذا عيت ولا شي عطيني انا اكلمها بنفسي
ام ماجد : ان شاء الله ..
دقت ام ماجد على رنيم وعزمتها عالغدا ووافقت بعد اصرار من ام ماجد ..



غرفة ايان .,.

الهنوف كانت قاعد على الكنبه بغرفة ايان تنتظرها تخلص تغيير ملابسها .. وكانت قاعده تلعب بجوال ايان ..
الهنوف: اقول ايان
ايان من بعيد : هلااااااا
الهنوف: وش فيك على شهد انتي ؟
ايان: وش فيني ؟
الهنوف: ليش ماتردين عليها .. شوفيها تحاكيك
ايان بسرعه : لا تفتحين محادثتها !!!!!!
الهنوف: طيب ليييييييييش
ايان: بسسس ماني طايقتها لاهي ولا اخوها
الهنوف مصدومه: بس ايش ذنبها هي باللي سواه اخوها ؟
ايان: ذنبها انها اخته وهو اخوها
الهنوف: وش ذا الحكي .. عيب عليك البنت صاحبتك بالاول والاخير
ايان وهي تربط شعرها: وش المطلوب مني الحين ؟
الهنوف: المطلوب انك تردين عليها البنت كسرت جوالك من كثر ماتدق وتحاكيك
ايان: وبعدين ؟
الهنوف: امممم وش رايك تقولين لها تجي ؟
ايان بسرعه : لا مافي ماينفع اليوم
الهنوف بقهر : لييييييييييييييييييييييييييييييش
ايان وهي تلبس الطوق : بسسس .. يللا قدامي على تحت وقت الغدا ..



بيت ابومشعل

الكل كان عالغدا ..
ابومشعل: وين الهنوف؟
ام مشعل : رجعت مع ايان على البيت .. بتتغدى عندها اليوم ..
ابومشعل: الله يهديها ذا الهنوف .. ما تقعد بالبيت ابد ..
ام مشعل : وش اسوي ببنتك عجزت فيها انا .. كله من دلعك لها
ابو مشعل: اي خليها تتدلع .. اخر العنقود
ام مشعل: خلاص اجل لا تلومني على تصرفاتها
دلال: اي الهنوف اخر العنقود .. واحنا الله لنا
ابومشعل بابتسامه: انتي الله لا يحرمني منك بس .. يا عروستنا الحلوة
استحت دلال: ولا يحرمني منك يارب
ابو مشعل: من جد مدري كيف البيت بيكون بدونك
دلال انحرجت زياده ووجها قلب الوان : بابا الله يهديك وش له الحكي هذا الحين .. تونا بدري .. وبعدين اذا بغيت والله ما اطلع من البيت .. بلا زواج بلا هم .. اقعد مقابلتك طول عمري
ام مشعل: وي فالك ماقبلناه ..وش تقعدين على طول مقابلتنا ..
لا حبيبتي روحي بيت زوجك معد نبيك ..
دلال: افاااا يام مشعل .. للدرجه هذي تبين الفكه مني !
ام مشعل : اي ..
دلال: ههههههههههه شكرا ..
ابومشعل: مشعل !! وش فيك ؟؟
مشعل انتبه : سم يبه
ابومشعل: سم الله عدوك .. وين وصلت ؟
مشعل: ابد .. معك ..
ابو مشعل : وين معنا الله يهديك .. وانت حتى اكل منت قاعد تاكل .. اللي ماخذ عقلك يتهنى به ..
مشعل ابتسم غصب عنه : مافي شي ماخذ عقلي
ام مشعل وهي تشرب من شوربتها : على طاري اللي ماخذ عقلك .. متى ناوي ترجع زوجتك بيتها ؟
مشعل حط ملعقته وحس انو دقات قلبه بدت تقوى وشوي ويسمعونها اللي حوله من طاريها : هي اللي طلعت هي اللي ترجع
ابو مشعل: بس هذا الكلام مايصير وانا ابوك
مشعل بعناد : والله هذا اللي عندي يبه ..
ام مشعل: ومن اللي بيخليك ان شاء الله مزاعلها الفتره هذي كلها ؟ انا وصيتك عليها قبل لا تخطبها وقبل لا تتزوجون وانت ماكان عندك كلام
مشعل ابتسم بسخريه : ليش انتي عطيتيني فرصه اتكلم ولا اقول وش عندي ؟ انتي دبستيني فيها تدبيس .. وعييتي تقتنعين اني مابيها .. واني ابي اختار اللي انا ابيها .. صح ولا لا ؟
ام مشعل وهي تكمل اكلها وببرود : وانا قلت لك .. احنا ما عندنا شباب يتزوجون على كيفهم .. يا اخنا ننقي يا عمرك ما تزوجت .. وبعدين الكلام هذا خلاص فات الاوان عليه .. انتو تزوجتوا خلاص والمفروض تحبون بعض وتتفاهمون
مشعل بقهر: مافي شي بالغصب .. الحب مايجي بالغصب ابدا
ام مشعل : قلت لك .. خلاص راحت على ذا الكلام الحين لازم تحترم زوجتك وتقدرها .. وتروح اليوم ترجعها
مشعل عصب وقام من الطاوله : لا يمه اسمحي لي .. هي اللي طلعت هي اللي ترجع .. انا ماني مرجع ولا احد ..وطلع على غرفته
ام مشعل لزوجها: عجبك كذا يا ابراهيم ؟
ابومشعل: الله يهديك يا نوره انتي اسلوبك كان ينرفز معاه وبعدين ماهو وقته خصوصا على الاكل
دلال قامت لما حست انو الوضع بدا يتوتر بين امها وابوها: عن اذنكم
ام مشعل تحط الملعقه: يا سلام يعني الحين انا صرت غلطانه !!!
ابومشعل: محد قال انك غلطانه يابنت الحلال بس وقتك اللي كان غلط .. وبعدين احنا اتفقنا انو نطلع من حياتهم خلاص ونخليهم يتفاهمون ويحلون مشاكلهم زي مايبون ..احنا مالنا شغل ابد
ام مشعل: يعني بالعربي تبيني اطلع منها لاني الخراب كله
ابومشعل عصب: من قال هالكلام يابنت الحلال الله يهديك
ام مشعل: خلاص يا ابراهيم لو سمحت .. خلني انا وولدي نصلح .. وقامت من الطاوله
ابومشعل تأفف : لا حول ولا قوة الا بالله

بيت ابو ماجد

الكل بعد ما تغدى توجه للحديقه عشان يشربون الشاهي
ابوماجد: وريني اشوف رسوماتك يا رنيم
رنيم وهي توري عمها رسمها : سم ياعمي
ابوماجد: ماشاء اللللللللللللللله .. كيف راسمتها ؟
رنيم : بالفحم ... عجبتك ؟
ابوماجد: مرررره حلوة .. ماشالله ماتوقعتك فنانه كذا .. على كذا ابيك دايم توريني رسوماتك اللي ترسمينها
رنيم: ابشر ياعمي من عيوني
ابوماجد: تسلم لي عيونك وان شاء الله افرح فيك قريب يابنتي
رنيم انحرجت وابتسمت على الخفيف
الهنوف: ياهووووووووووووووه على اللي يستحون اخسسس يا رنيم والله وجاك من يعطيك وجه انتي ووجهك
ايان: ايييييه والله .. قام يمدح فيك ابونا واحنا الله لنا ..
رنيم:ههههههههههههههههههههههههه
ليان: انتي وياها ما تستحون على وجيهكم !!! وش ذا الكلام لا تحشمون احد ولا تستحون من احد ..
ام ماجد: ااااه بس تعبت فيهم انا وزوجة عمك ام ماجد .. اتعب منهم وارميهم عليها وتتعب منهم وترميهم علي .. وبنظل على ذا الحال لين يجي اليوم اللي نرميهم فيه على ازواجهم ونفتك من غير شر
ليان ورنيم :ههههههههههههههههههههه
ايان: عفوا ام ماجد .. بس من قال لك اننا بتنزوج ؟ احنا بنكمل دراستنا ونشوف مستقبلنا ونعيش حياتنا
الهنوف: شعارنا لا للزواج نعم للحريه ..
ابوماجد: لا ان شاء الله يجي اليوم اللي ازفكم فيه على المقاريد عرسانكم وارتاح
ايان: بابا ليش تبي تفتك مني :(
ابوماجد: محد قال بفتك منك ..
ام ماجد : الا بنفتك منكم .. وكل وحده بنزوجها واحد بديره .. عشان يخف اذاكم عننا وعن العالم
الهنوف: افاااا يا خالتو .. كذا ؟!!!
ام ماجد: اي كذا .. الناس تكبر وتعقل وانتو تكبرون وتتخبلون زياده الحمدلله والشكر

بيت احمد

شذى بعد ماوقفت من البكا .. دخلت الحمام -اكرمكم الله - عشان تتحمم .. تحس كل خليه بجسمها تقتلها من الالم ..تحممت وغيرت ملابسها وطلعت لقت احمد نايم على السرير .. ناظرته بحسره وقهر .. اللي كانت تحسبه بيطلعها من احزانها وظلم ابوها لها صار اظلم خلق الله لها .. كانت تبي تطلع من الغرفه تاكل لها شي .. صار لها يومين ما طب الاكل فمها .. فتحت الباب وحمدت ربها انه كان مفتوح .. توجهت للمطبخ بسرعه تدور لها اي شي تاكله بس مالقت .. شكل الخدامه ماعملت حسابها .. لقت خبز باقي اكلت منه شوي لين ردت شوي ..
رجعت نفسها تنسد من جديد يوم ذكرت اللي صار لها .. جت بتطلع فوق من جديد لانو مو بصالحها لو قام احمد ولا لقاها .. سمعت صوت ام احمد تناديها
ام احمد: قمتي يا ست الحسن والدلال؟
شذى بابتسامه : مساء الخير يمه
ام احمد : لا والله .. اخيرا تذكرتي انو عندك خاله مكلفه فيها ..
شذى: سامحيني يا خالتي بس احمد محذرني اطلع من الغرفه ..
ام احمد : ليش وش انك مسوية
شذى وهي ماهي طايقه ام احمد الحين : ابد .. ماسويت شي
ام احمد تتفحص وجهها من بعيد : وش مسوي بك كذا يا كافي ؟
شذى: ولا شي يمه طحت وانا اغسل الحمام وانتي بكرامه .. عن اذنك يمه
ام احمد : روحي الله لا يردتس ..
شذى هزت راسها من اليأس اللي فيها .. الام وولدها مامنهم رجا .. توجهت على غرفتها وانسدحت على سريرها تفكر بوضعها .. وايش المستقبل بيخبي لها

بيت ابوماجد

البنات كانو قاعدين بالحديقه سوالف وضحك وكل شي ..
ليان: هههههههههههههههههههههههههههه اما سويتوا كذا ؟
الهنوف: اييي وبكلللل فخر .. تحمد ربها انو جت على كذا ولا كنت توطيتها ..
ليان: تتوطينها بالمدرسه !! لا يفصلونك بس وتبلشينا
رنيم : ههههههههههههههههههه احنا ما كنا كذا ولا لا ليان ؟
ليان: ابددددد ..كنا نخاف والله من اللي ممكن يجينا ..
رنيم: انا اذكر اني كنت شي مرره دافور
ايان: يابختي بزوجة اخوي والله ..
رنيم انحرجت شوي واكتفت بالابتسامه .. للحين ماهي متعوده على فكرة انها خطيبة ماجد
جا صوت من ورا
.......: الا يا بختي انا فيها والله
الكل التفت لمصدر الصوت اللي كان قريب شوي من القعده وكان ماجد ..
كان يقرب لهم وعينه على رنيم اللي انحرجت ونزلتها على طول
ايان: اوووه .. اشوفك جاي بدري اليوم
ماجد وهو مانزل عينه من على رنيم : حسيت انو البيت اليوم في شي حلو فوق العاده ..وانو القمر طالع بدري .. قلت اعدي واشوف بنفسي
رنيم ولا كلللللللللللمه
الهنوف: ياهووووووووووووو على الغزل
رنيم كان ودها تقوم تخنق الهنوف ..
ماجد يسحب ايان من يدها : قومي
ايان: خير انشالله وين بتقومني
ماجد: ابي اقعد جمب خطيبتي قومي ..
ايان: ماني قايمه .. رح مناك بس
ماجد وطى وشال ايان وحطها على الثيّل .. وقعد مكانها
ايان: حماااااااااااااااارررررررر
ماجد قرب من رنيم شوي: اخبار الحلوين ؟
رنيم بارتباك : الحمدلله .
ماجد وهو يتفحصها: وش هالزين
رنيم تنمت الارض تنشق وتبلعها وماجد حس بتأثير نظرته عليها فابتسم ..معناته للحين تحبه
ليان: كيف كان دوامك ؟
ماجد : والله ماعليه .. متعب .. بس الحمدلله راح كل تعبي الحين بشوفة ناس
ليان ابتسمت : الله يخليكم لبعض يارب ..
ماجد : اميييييين
رنيم خلااااص مافيها .. وجهها ضرب كل الالوان من الحيا
الهنوف: اي ولد عمي .. تمدح الدراسه بره ؟
ماجد : بصراحه ايه .. بس لك واشكالك لا ما تنفع
الهنوف: ليش وش فيني انا ؟
ايان: وايش تقصد باشكالها ؟
ماجد: انتي فيك عيوب الدنيا .. كفايه انك داجه ..واقصدك انتي اخت ايان بالاشكال لانو كلكم من طينه وحده
الهنوف: افااااا ياولد عمي .. ما اتفقنا على الغلط ..
ماجد : انا ما غلطت انا قلت الصدق
ايان: ترانا ساكتين لك مو عشان سواد عيونك .. الا عشان خطيبتك اللي قاعده جبمك .. لانو حشيمتها من حشيمتك ولا انت اصلا منت كفووو
ماجد التفت على رنيم: يااارب فديتها
رنيم ودها تقوم تذبح ماجد من الحيا اللي جاها .. ولا هي قداره ترد عليه ..اكتفت بابتسامه حلوة خلت قلب ماجد يدق بقوة منها ..
رن جوالها وحمدت ربها انو الجوال فكها من الموقف ..ردت بهدوء كالعاده
رنيم: الووو ...هلا والله ..... اييييييييييييييييييييييش ؟!!!!!!!!!!!!!


ياترى ايش صار لرنيم .. وايش الاحداث اللي رح تصير لها بالجزء الجاي ؟
وباقي الابطال ؟
احببببببببكم





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




البارت السادس والعشرين

بيت ام عبدالرحمن

غدير كانت حابه تغير جو لاختها المتضايقه .. فراحت تجهز لهم سهره على الكيييف .. جابت افلام جديده .. وجهزت الشبس والعصاير .. والقعده وكل شي .. ..
اثير: غدير انا مالي خلق ..
غدير: لك خلق ولا مالك .. هذا اللي رح يصير .. يللا قومي خذي لك شور
اثير استغربت: ليش ؟
غدير: ماتشوفين عيونك .. فيك النوم .. خذيه عشان تصحصين مابيك تنامين علي من اول نص ساعه للفلم
اثير ابتسمت : يابنتي ماني نايمه.. يللا اخلصي علينا وحطي الفلم ..
غدير طالعت اختها ببرود وبدون اي مقدمات كبت عليها عصير مشكل ..
اثير شهقت : غدييييييييييييييير !!
غدير بنفس البرود وهي تصب لها كاس جديد : والحين انتي مضطره تتحممين .. يللا اشوف قدامي
اثير تنرفزت زياده وعصبت وغدير ما جابت لها خبر اصلا وتوجهت لفوق عشان تتحمم وتغير
غدير وهي تصرخ عشان تسمعها : بسرعه ترى البنات جايين
اثير وقفت: من البنات ؟
غدير: امممم خلود وايان والهنوف
اثير بطنها عورها فجأة : وش الهنوف وايان ؟
غدير: وشو ؟!! صاحباتي ..
اثير: ادري انهم صاحباتك .. بس انا ماني مستعده اشوفهم الحين
غدير بواقعيه: اثير انتي زعلانه عليهم ولا على اخوهم؟
اثير:......
غدير: شفتي انو ما عندك سالفه .. يللا روحي بسرعه
اثير تأففت بصوت مسموع وراحت لغرفتها
غدير: هههههههههههههه ياحبي لها اختي الجميله تسمع الكلام ..



بيت ابو بندر ..

ديما وهي تبكي: ايش فيها ريما يا مها ؟
مها: ياحبيبتي مافيها شي .. تعبانه شوي بس
ديما: انا الغلطانه .. ليتني ما داومت وخليتها
مها: لا تقولين كذا حبيبتي .. هو تعب بسيط بس وان شاء الله رح تخف
ديما: اي تعب بسيط وهي تبكي من الصبح ودموعها ما وقفت ..
مها: طيب انتي روحي سوي لها حاجه دافيه تشربها عشان ترتاح .. ايش رايك ؟
ديما وقفت: من عيوني الحين بسوي لها ..
مها : ديوم مسحي دموعك لحد يشوفها ..
ديما تمسح دموعها : طيب .. وطلعت من الغرفه
مها قعدت جمب ريما وحضنتها: ريووم حبيبتي خلاص كافيه حرام عليك اللي تسوينه بنفسك
ريما :.......
مها: يرضيك انو ديما تبكي وتخاف عليك هالقد ..
ريما بدى بكاها يخف شوي وشوي ..
مها : والحين بيدخل عليك سلطان ويشوفك .. عاد الا سلطان الغالي .. بيمووت لو شاف دموعك ..
ريما بهدوء: بسم الله عليها
مها فرحت لانها اخيرا عبرتها وحكت
مها: ايوة كذا مو تخوفيني عليك
ريما وهي تبكي: شفتي وش سوى الحقير
مها: ماعليك منه .. لا درى خالي مارح يسكت له ووقفه عند حده .. بس انتي اهدي ولا تخوفينا عليك ..
ريما مسحت دموعها ..
مها:/ ايوى كذا !!

سيارة ماجد ..
رنيم كمان كانت قلقانه وحالتها حاله : ياااااااااااارب
ماجد :رنيم استهدي بالله .. وان شاء الله ماعليها شر
رنيم بندم: انا الغلطانه اللي طلعت من البيت وخليتها .. كان المفروض ما افارقها ثانيه وحده
ماجد: استغفري ربك هذا امر الله .. وان شاء الله ماعليها شر
رنيم تدعي من قلب صادق لامها: ياااااااااااااااااااارب

بالمستشفى ..
رنيم اول ما وصلت توجهت لغرفة دكتور امها اللي حافظه مكانه عن ظهر قلب
رنيم:دكتووور
دكتور: اهلا انسه رنيم ..
رنيم: ماما ايش فيها ؟ ليش تعبت فجأة ؟
الدكتور: لا تخافين عليها .. ان شاء الله ماعليها شر .. بس نوبه عاديه تجي مع استخدام الكيماوي .. زاد عليها الغثيان بس
رنيم تبكي : يعني مافيها شي ؟.
الدكتور: لا مافيها شي .. بسسس
رنيم : بس ايش؟
الدكتور: مالك الا انك تدعين لها .. لانو مع الاسف معد صار جسمها يتجاوب مع الكيماوي
رنيم انصدمت: ايش قصدك ؟
الدكتور: ما قصدت شي .. وان شاء الله ربي يخيب ظني .. وبالنهايه الاعمار بيد الله
رنيم وهي تقاوم دموعها: ابي اشوفها ..
الدكتور:بس اعمل لها شوية فحوصات وتشوفينها .. عن اذنك ..
ماجد قرب من رنيم وقال بهدوء: رنيم
رنيم التفت عليه وصارت تبكي موووت ..
ماجد حزن عليها كثير .. قرب منها ومسح لها دموعها باطراف اصابعه وقلبه يدق بمجرد مايشوفها تبكي بالحرقه .. صار يفكر ,.. معقوله بكت علي يوم كنت باستراليا ولا كنت اسأل عنها ؟؟ بكت بالشكل هذا ولا اكثر ؟
ولا يمكن اقل ..
صحاه من افكاره يدها اللي حطته على يده وشدت عليها .. هالحركه خلت قلب ماجد يدق بقووووووة ..
اخذها وقعدها على كرسي ..
ماجد: رنيم .. ياغاليه مايصير كذا .. استهدي بالله وماما ماعليها شر ان شاء الله لا تخافين ..
رنيم تدعي : يااااااارب ياااااااارب

بيت ام عبدالرحمن ..

اثير تحممت وغيرت ملابسها ونزلت للصاله .. لقت امها وام زياد قاعدين مع غدير اللي كان شكلها مرره متملل
اثير: السلام عليكم
الكل: وعليكم السلام
ام عبدالرحمن: اثير حبيبتي ليش ما نشفتي شعرك كذا تمرضين ..
اثير: ماعلي شر البيت دافي
ام زياد : اي انتبهي على حالك .. كلللللنا نبيك سالمه.. " وشددت على كلنا"
اثير مافهمت قصدها بس ابتسمت لها مجامله .. اما غدير وام عبدالرحمن عطو ام زياد نظررره !!!
دخلت خلود .. السلام عليكم
الكل:" وعليكم السلام
خلود : خالتي عبدالرحمن يبي يدخل .
ام زياد : وي خليه يدخل انا زي امه ..
خلود راحت تنادي زوجها اللي دخل وعلى شفايفه ابتسامته المرحه الدايمه
عبدالرحمن يبوس راس امه : مساء الخير يا احلى ام بالدنيا
ام عبدالرحمن: مساء النور يا غالي
عبدالرحمن : شلونك خالتي ام زياد ؟
ام زياد: الحمدلله ياحبيبي انا بخير ..
غدير: اقوول خلود .. زوجك ذا عيار من كم يوم سمعته يقول لك انتي احلى ام بالدنيا
خلود:ههههههههههه وش اسوي فيه تعودت على عيارته ..
عبدالرحمن: افااا يام رائد تغيرك علي ذا الشبر ونص
غدير تقوم لاخوها وتسلم عليه: شبر ونص بعينك
ام عبدالرحمن: عيب عليك اخوك الكبير
غدير: وهو يعني ما يقدر اني اخته الصغيره ..
عبدالرحمن يقرص خدها : عساني ما انحرم منها اختي الصغيره .. شلونك اثير؟
اثير: بدررري حسبالي نسيتني بعد
عبدالرحمن: اما انساك .. اهم شي انك مرتاحه ؟
اثير بابتسامه باهته: الحمدلله مرتاحه ..
غدير: افااا عليك يا عبدالرحمن اكيييييد بتكون مرتاحه هنا .. هذا بيتها واهلها واصلا انا مارح اسمح لها ترجع بيتها
عبدالرحمن: ههههههههه انتي اللي يسمع كلامك ينخرب بيته ..
غدير: اااخ منك انت لو ماكنت اخوي الكبير كان علوووووم
ام عبدالرحمن: وين رند ورائد ؟
خلود : وديتهم عند امي اليوم.. بنتك الحلوة تقول لا تجيبينهم يسوون لنا ازعاج
ام عبدالرحمن شهقت: هووووو غدير انجنيتي ؟!!!
غدير: وانا احكي من جد .. احنا نبي نفرج على افلام ..ووشو له بزران وصجه وحوسه .. خليهم يروحون لجدتهم احسن لي ولهم ولامهم بعد
ام عبدالرحمن: وهذا بيت جدتهم بعد .. الله يصلحك ياخلود كان جبتيهم وانا اراعيهم هنا .. مشتاقة لهم مووت
خلود : معليش يا خالتي .. وبعدين امس كانوا عندك
ام عبدالرحمن:حتى لو كان .. انا ابي اشوفهم كل يوم
غدير: يمه لا تكبرين السالفه ..زين منها انها خلتهم هناك .. ولا كان وربي مشوتتهم بره البيت
ام عبدالرحمن: اااه منك انتي .. تشوتين عيالي ياللي ماتستحين ؟!
عبدالرحمن : خليها تفكر تشوتهم .. والله لا اوريها شغل الله ..
غدير: انا عمري ما شفت احد يحب الشقا لعمري كثر امي .. وبعدين احمدي ربك انو عزمت خلود بعد ولا هي المفروض ما تجي اليوم لانها قعدة بنات مو قعدة متزوجات
عبدالرحمن خبطها بالمخده على راسها بخفه وهو يضحك عليها: انتي وبعدين معك ماتفرقين بين امك وصديقتك ..وبعدين من سمح لك تحاكين زوجتي كذا هاااا
غدير تحضن امها: اصلا امي احسن من اي صديقه بالدنيا .. وبعدين زوجتك ذي شوف من يعزمها على جمعة بنات مره ثانيه
خلود: لا والللللللللللللله .. وش معنى اثير يعني ؟!!
غدير: اثير اصلا قاعده عندنا الفتره هذي ..يعني ماهي متزوجه تقريبا
ام زياد بصوت مو مره مسموع : عسى !!
غدير التفت لها بسرعه وكانت بتنطق لكن
رن الجرس ونقزت غدير
ام عبدالرحمن: بشويش يا بنتي لا تطيحين
غدير: يمه ضيووووفي ضيووووفي
ام عبدالرحمن ضحكت: ربي يحميها لي
عبدالرحمن: يللا يمه انا استأذن الحين ...
ام عبدالرحمن: ليش يمه خلينا نقعد فوق انا وانت وام زياد
عبدالرحمن: لا معليش يالغاليه مواعد اصحابي بروح اقابلهم .. تامريني على شي ؟؟
ام عبدالرحمن: لا يمه ابي سلامتك ..
قرب عبدالرحمن منها وعطاها ظرف
ام عبدالرحمن: وشو هذا ؟
عبدالرحمن: هذا مصروف البيت يمه
ام عبدالرحمن: ليش يا ولدي خيرك سابق ..
عبدالرحمن:كله من خيرك يمه.. والحمدلله الشركه هاليومين ماشيه حالها تمام وفوق التمام بعد .. وانا حطيت مبالغ بحساب البنات يمكن يحتاجون شي ولا شي
ام عبدالرحمن: عسى ربي يوفقك وينور لك طريقك ..
عبدالرحمن باس راس امه وودعها وطلع
ام زياد بحقد : الله يخليه لك ..
ام عبدالرحمن وهي تمسح دمعتها: امييييييييييييييييييين يااااااااارب

غدير:هلا واللللللللللللللللللللله
الهنوف وايان: يا هلا بك ..
غدير: اخييييرا ما بغيتي تنورون بيتي ...
ايان: وش نسوي مشاغل الحياااااة
غدير: لا والله انتي وجهك وجه مشاغل
الهنوف: ههههههههه غدير خلاص لا يكثر دامنا عندك الحين وش تبين اكثر ؟
غدير تحضنهم : اي والله يا حبي لكم .. يللا تعالوا جوه


بيت احمد ..

شذى كانت قاعد بالغرفه منسدحه على الكنبه .. تحس انو الالم بجسمها رح يقتلها .. شويات وصحى احمد ..
احمد :انتتتتتي
شذى التفت عليه بدون كلمه
احمد: قومي جهزي لي الحمام بتحمم
شذى عطته نظره وصدت
احمد : هيييييييييي ماسمعتيني ؟؟ ولا حابه يجيك كفففف ثاني يفتح لك اذانك عشان تسمعيني زين ؟
شذى قامت بشويش وتوجهت للحمام عشان تجهزه له .. وفتحت الدولاب وطلعت له ملابس وحطتها عالسرير ..
شذى: كل شي جاهز
احمد شمّق بوجهها .. قرب منها بشويش عطاها بوسه ودخل الحمام ..
شذى رمت حالها على السرير بقوووة .. انسدحت تبي تريح جسمها وتكمل تفكير ..
ايش اسوي ياربيييي .. اكلم ابوي؟!!
ابوي اكيد الحين مسافر ولا سكران ماهو داري عني ابدا ..
اي ليقتها !! اريج .. هي اللي بتساعدني اكيد ..
فديتك يا اريج وربي مقصره بحقك .. بس انتي اختي واكيد بتعذريني
طلع احمد بعد فتره ..
احمد: وين اكلي؟
شذى استغربت: بس انت ماطلبت مني اكل
احمد بصراخ: وانا لازم اطلب منك اكل .. قومي عن وجهي سوي لي شي اكله
شذى قامت وهي تقاوم دمعتها لا تنزل.. حسبتك اللي بتنجيني من ابوي طلعت اسوأ منه .. حسبي الله ونعم الوكيل


بيت ابو رنيم

ابورنيم دخل البيت تعبان والشغل هاد حيله ..لقى مشاعل بالصاله تبرد اظافرها وتتفرج على التفزيون
ابورنيم: وين رنيم ؟
مشاعل: مدري..
ابورنيم: ووين ماما ؟
مشاعل : تعبت وودوها المستشفى
ابورنيم نشف الدم بعروقه : وش فيها ؟
مشاعل: مدري .. بس تعبت شوي وقلت للخدامه تكلم رنيم عشان ينقلونها للمستشفى ..
ابورنيم قرب من بنته وشدها بقوة: انتي عدييييمة احسسسااااااس ؟؟ امك بالمستشفى ولا تدرين عنها شي
مشاعل:اييييييي عورتني
ابورنيم: واكسر راسك كمان .. انا الغلطان دلعتك ولا عرفت اربيك ..ياليتك مثل رنيم يالليييييت
مشاعل: ممكن تفكني ااااي عورتني ..
ابورنيم رماها على الكنبه بقوة ومشاعل تناظره بحقد .. وطلع من البيت عشان يكلم رنيم ويسألها ايش صاير ..
مشاعل: الله ياخذك ..


بيت ابوبندر ..

ابوبندر وصل البيت .. وراح يتطمن على سلطان كالعاده ولقاه يلعب ولاهو داري عن شي .. عدى على غرفة بدر طق الباب اكثر من مره وجاه صوت بدر التعبان..

ابوبندر: السلام عليكم
بدر يحاول يوقف لابوه : وعليكم السلام
ابوبندر : خليك مرتاح خليك .. ايش فيك يبه سلامتك
بدر:الله يسلمك .. مافيني شي
ابوبندر: كل هذا ومافيك شي .. شوف وجهك كيف قاله الوانه .. ويمسك جبهة ولده ..وحرارتك مرتفعه ..
بدر: تعب بسيط يبه ..
ابوبندر قعد جمب ولده وبنظرة حنان: لمتى تتعب حالك يا ولدي ..
بدر مارد ..
ابوبندر: حاول تنسى .. ان ما نسيت مارح تعيش
بدر بدت دمعة تنزل من عينه بس مسحها بسرعه قبل لا يشوفها ابوه
ابوبندر: مو عيب انو الرجال يبكي .. وماهو عيب انو الرجال يحكي عن اللي بقلبي
بدر بحزن : يبه قلبي راااااااح .. راااح معاها وخلاني .. تزوجت وتركتني ..
ابوبندر ضاق صدره على ولده .. بس هذا اللي توقعه .. بمجرد ما تلاقي احد ثاني بتنساه .. البنت بتطلع على مين غير امها ..
ابوبندر: ربي بيعوضك ان شاء الله ببنت عمك ..
بدر: بنت عمي .. انا مابيها ولاني مقتنع فيها ..
ابوبندر: ياولدي حاول تنسى .. صدقني بترتاح مع مشاعل ... وفي النهايه هي بنت عمك واولى فيك ...
بدر:........
ابوبندر: انا جايك عشان اقول لك بكره ان شاء الله نروح لعمك ابورنيم ونتفق معاه على موعد الملكه ..
بدر :.............
ابوبندر: وكل امرك لربك وانا ابوك .. وكل شي رح يكون تمام
بدر هز راسه بيأس ..
ابوبندر : انتبه على حالك يا ولدي .. وخذ لك دوا ولا مسكن كذا مايصير
بدر: ان شاء الله يبه ..
ابوبندر: عن اذنك يبه ..
بدر: اذنك معك ..
ابوبندر حس بقهر على ولده .. بس لوما تزوج مشاعل مستحيل ينسى شذى .. قفل الباب وهو يفكر بيأس وتوجه على غرفة ريما على طول وما عدى على بندر لانه بالعياده ..
طق الباب وشوي وفتحت له مها الباب ..
ابوبندر: هلا واللللللللللله بحبيبة خالها القاطعه
مها تبوس خالها: هلا والله خالووو .. حرام عليك وربي ماني قاطعه بس تعرف الجامعه ماخذه كل وقتي ..
ابوبندر: ههههه احد قال لك تدخليم كيمياء
مها: هههههههههههههه تصدق يا خالو نفس كلمة خالد كلما شافني
ابوبندر:هههههههههه هالقاطع الثاني .. لا وعبدالله ماهو ازين منكم
مها: هههههههههه سامحنا يا غالي ..
ابوبندر: يلاا مسموحين .. الا وين ريما ماهي مبينه .,
مها : ريما بغرفة النوم .. ( جناح ريما غرفة النوم فيه مستقله عن الصاله وغرفة الملابس والحمام ولها باب خاص)
ابوبندر وهو يتوجه للغرفة: عسى ماهي تعبانه ..
مها :........
ابوبندر: ايش في يا مها ؟
مها : خالو بصراحه ..
ابوبندر فتح الباب على بنته بسرعه ودخل وشافها تبكي وعيونها يالله تنشاف من كثر حمارها .. طاح قلبه
ابوبندر يقرب من بنته: ريما حبيبتي وش فيك ؟؟
ريما قامت من سريرها وحضنت ابوها بقوة وصارت تبكي وابوها يهديها
ابوبندر : وش فيك يابنتي بسم الله عليك .. وش صاير خوفتيني حرام عليك
ريما ماترد وبس تبكي .. كنها لقت الامان بحضن ابوها وتبي ترمي كل حملها عليه ..
مها : خالو انا بقول لك السالفه كلها ..
ابوبندر التفت على مها عشان تتكلم ..
مها خذت نفس : السالفه كلها ...................


بيت ام عبدالرحمن ..
البنات كانوا قالبين البيت فووووق تحت .. وسحبوا على الافلام وصاروا يسولفون..
خلود :هههههههههههههههههههههههه ياحلوكم يابنات رجعتوني كم سنه ورا
ايان: يالعجوووووزة .. احمدي ربك اننا معطينك وجه
خلود مدت البوز: وش فيكم علي مستلميني من الصبح يالعجوزة ويالعجوزة ..
غدير: ههههههههههه عشان احنا نقول الصدق
اثير: ههههههههههههههههه يا حبي لكم يابنات .. الله يوسع صدوركم بالعافيه يارب زي ما وسعتوا صدري
الهنوف بخبث: اقول اثيرو متى ناوية ترجعين بيتنا وتوسعين صدر اخوي بعد ؟
اثير ارتبكت ولا عرفت ترد صارت تشرب عصيرها بسرعه من التوتر
ايان:هههههههههههههههههههههه حرام عليك شوفي وجه البنت كيف صار
غدير:اقول انتي وياها شوي شوي على اختي .. انا مبسوطه فيها ولاني ناوية اخليها لكم الا بعد فتره ..
الهنوف: صار لها عندك 20 سنه ما مليتي منها !! خليها لغيرك شوي
خلود : هههههههههه حرام عليكم اعتقوا البنت تكفووووون ..
رن جوال الهنوف وردت : هلا
مشعل: اهلين .. وينك ..
الهنوف: اولا الناس تسأل عن الحال بعدين تسأل اللي تبي
مشعل: بلا كثرة حكي وقولي لي وينك..
الهنوف بخبث: انت مادقيت علي الا وانت عارف انا وين .. يعني اخلص علي وش تبي
مشعل: امممم برجعك البيت ..
الهنوف: ماني راجعه الحين ..
مشعل: خذي راحتك بالرجعه اهم شي انا اللي اجي ارجعك
الهنوف : وبنوصل ايان لبيتهم لانها معي
مشعل: ماني سواق انا .. بجي ارجعك انتي وبس
الهنوف: اجل اقلب وجهك انا رحت مع ايان يصير برجع معها
مشعل كاره انها قاعده تتلاعب فيه بس لجل عين تكرم مدينه : خلاص برجع ايان .. اوامر ثانيه عمتي الهنوف
الهنوف: لا سلامتك ..
مشعل : يللا شقلبي .. وقفل بوجهها
الهنوف: هههههههههههههه يا زينه
ايان: مييييييين ؟!!!
الهنوف: اخوي الجميل
ايان: مشعل ؟؟
الهنوف: لا ابراهيم .. وش رايك انتي ؟!!
ايان : اي ياحبي له الا يا ثقل دمه ذا النكدي
اثير صارت تلعب بشعرها الطويل من التوتر .. طاريه يوترها
الهنوف: اقول لا يكثر واحترمي نفسك
ايان تكش عليها: ما اقول الا مالت عليك .. طالعه عليه غثيثه
الكل: ههههههههههههههههه


بالمستشفى ..
ماجد كان قاعد مع اثير يحاول يهديها ..
ماجد: يارنيم خلاص يا غاليه
رنيم تبكي ولا هي سامعة له
ماجد يمسك يدها ويشد عليها : كل شي بيكون بخير صدقيني ..
جا الدكتور : اتطمنوا .. الوالده بخير الحمدلله وخف التعب اللي فيها ..
رنيم ما سمعت كلام الدكتور ودخلت الغرفه اللي فيها امها بسرررررعه
رنيم: بسم الله عليك ماما ..
ام رنيم: حبيبتي انا بخير مافيني شي ..
رنيم: ياليتني ما خليتك ..
ام رنيم: يابنتي لا تكبرين الموضوع .. شوية تعب وكل شي بيكون تمام
رنيم: معدني مخليتك ثاني ..
ام رنيم تبوس يد بنتها اللي حاضنتها : انا بخير ياروحي ..
ماجد كان يراقب رنيم .. بجد حنووونه ..
ما الومك يبه بحبك لها .. وربي تنحبببببببب !!!
ام رنيم: ماجد ..هلا والله يا ولدي ..
ماجد يقرب منها ويبوس راسها ويدها : هلا بك ياغاليه .. الف لا باس عليك
ام رنيم: اعذرني يا ولدي .. الحق لك والله .. انا المفروض اللي اجيك وابارك لك بالشهاده وبرجعتك لنا سالم غانم.. لكن التعب وانا امك
ماجد: وش دعوه يا خالتي .. انتي على راسي والله واعتبري مجيتك لي واصله .. انتي ام الغاليه .. ويرفع نظره لرنيم اللي ابتسمت وبعدت عيونها عنه ..
ام رنيم : عساني افرح فيكم يااارب
ماجد من قلب وهو يناظر رنيم :امييييييييييييين يارب
على دخلة ابو رنيم
ابورنيم :اماااني
ام رنيم : هلا والله
ابورنيم :وش فيك يالغاليه
ام رنيم:تعب بسيط الحمدلله عدى وراح ..
ابورنيم :سامحيني والله توني ادري .. مادريت الا من بنتك الله لا يردها
ام رنيم نزلت راسها: مشاعل ؟
ابورنيم: في غيرها .. الله يجعلني افتك منها
ماجد ماكان فاهم شي ابدا ..
التفت ابورنيم: هلا والله ماجد وش اخبارك ؟
ماجد يبوس راس عمه : الحمدلله ياعمي انا بخير
ابورنيم:الحمدلله يارب ..



بيت ابوبندر
ابوبندر والشرر يطلع من عيونه : وشوووووووووو
مها خايفه من خالها : هذا اللي صار يا خالو
ابوبندر: الله ياخذه ان شاء الله ... توصل فيه الجرأة انه يتعدى على بيتي وبنتي بعد !!!
مها : وقف له خالد .. وما تركه الا وهو مبرد خاطرك فيه
ابوبندر وهو يحضن بنته زياده : هذا ما يبرد قلبي فيه ولا رقبته !!!!
مها : يا خالي استهدي بالله
ابوبندر: يطلقهاااااا !!!! وهو مايشوف الدرب بنتي ماتقعد على ذمته يوم واحد .. طلع من الغرفه وتوجه لغرفة ام بندر .. دخل الغرفة بدون اذن
ام بندر: خير ؟!!!
ابوبندر: مبسوطه بمجايبك ؟؟ عاجبك اللي اخترتيه زوج لبنتك .. يتعدى على بيتي بغيابي ..
ام بندر: اولا هذا طيش شباب .. ثانيا هي زوجته ويقدر ياخذها باللبس اللي عليها لو حاب ثالثا ليش مكبر الموضوع .. هو ماقرب منها ووقف له ولد اختك البثر .. خلاص لا تعقدها
ابوبندر توجه لها وعاطاها كفففف ..خلى صداه يملى الجناح كله
ام بندر بعصبيه: كيف تتجرأ تمد يدك علي
ابوبندر يشد شعرها: واكسر راسك كمان .. اللي مايهمها عرضها وتشوف انو مافيها شي انو احد يتعدى على بيت زوجها ما تلزمني .. صدقيني يا فوزية ايامك بذا البيت قربت تنتهي وقولي ما قلت .. لا ارجعك مكان ما جيتي يا واطيه !!
طلع وصفق الباب وراه وخلاها تغلي من القهرررر

بيت ام عبدالرحمن ..
البنات كانوا قاعدين بالصاله يكملون سوالفهم اللي ماتنتهي ومناقراتهم اللي عالفاضي والمليان ..
الهنوف: وين غدير ؟
اثير: ماما نادتها ولاعاد رجعت ..
رن الجرس
الهنوف: يوووووه اكيد هذا مشعل .. قومي ايان بسرعه قبل لا يغير رايه
خلود:والله تو الناااس
الهنوف: والله الوقت تأخر من رجعتي من المدرسه على نفس القعده .. لا نمت ولا ريحت ولااااااا شي .. بروح اناااااام وشكلي بكره ماني مداومه بعد !!
ايان وهي تلبس عبايتها: بسلااامتك حبيبتي اما انا بداوم في امتحان
الهنوف: وش بيفيد دامك مادرستي
ايان:ولوووو الله يخلي لنا سلمى ..
اثير: من سلمى ؟
الهنوف: صاحبتنا الدافووووره ..
اثير:هههههههههههه الله يكثر من امثالها ..
ايان:هههههههههههههههههه امين وينفعونا ..
رن جوال الهنوف واختبصت لانو مشعل اللي دق
الهنوف: هلا
مشعل بصراخ: سنننننننننه!!! ما سمعتي صوت الجرس ؟
الهنوف ارتبكت : الا الا الحين طالعين والله ..وقفلت بسرعه
الهنوف : اثير وصلينا
اثير : هاا ؟!! لا لا انتظروا شوي تجي غدير
الهنوف: يابنتي تكفيييين وصلينا ولا ترى بيورينا الشغل ..
اثير سكتت وفكرت .. انا بكون ورا الباب مارح يشوفني ..
اثير: يللا طيب ..
وصلتهم اثير عند الباب وودعتهم ووعدوها بجيه قريبه ..
الهنوف ركبت السياره هي وايان..
مشعل: هي اللي وصلتكم للباب ؟
الهنوف:من هي ؟
مشعل بصراخ: تستهبلين حضرتك ؟؟ من هي يعني ؟؟
ايان بسرعه: اذا تقصد اثير اي هي اللي وصلتنا ..
مشعل : دقي الحين عليها .. قولي لها تفتح الباب وانك نسيتي شي ..
الهنوف:بس انا مانسيت شي
مشعل: دقي اقووووول لك !!!
الهنوف صراخ مشعل يوترها مررره حتى طولة لسانها تنساها ..سوت زي ما قال لها ودقت عليها وقالت لها انها نست الشال وتبيها تفتح لها الباب عشان تجيبه ..
ثواني وفتحت اثير الباب عشان تدخل الهنوف ..
مشعل بتحذير: ولا حركة انتي وياها .. ثواني وراجع لكم ..طلع وسكر باب السياره
ايان: يممممممه من اخوك ذا يفجع .. مسكينه اثير مدري على وشو متحملته
الهنوف: اسكتي واللي يخليك اللي فيك كافيني ..راسي يعورني من صراخه افففففف انا خلقه ماني نايمه وفيني صداع مو طبيعي ..

اثير كانت واقفه عالباب تنتظر الهنوف تدخل بس ما دخلت .. قامت طلت الا وتلاقي مشعل بوجهها
اثير شهقت وراحت بتدخل جوة بس كانت يد مشعل اسرعه وسحبتها له بقوة ,,
التقت عيونهم ببعض .. اثير دمعت عيونها ..ابدا ماهي مستعده انها تلاقيه الحين ..
^
^
^
^
^
^
^

ايش رح يصير بالبارت الجاي بين مشعل واثير وباقي ابطالنا ؟
يللا ابي اشوف توقعاتكم الجميله !!!

وكمان حبيت اقول لكم شغله ،بما انو الاختبارات عالابواب احب اعتذر منكم لين بعد الامتحانات ان شاء الله وبنزل بارت بعدها ..لانو الفتره هذي انا مررره ماني مركزة بشي .. ولو تلاحظون البارت شوي ركيك وماهو طويل مره .. وربي بسبب عدم التركيز لانو الامتحانات شاغله بالي
اعذروووني وادعوا لي ..وانتو كمان موفقين حبايبي ..الله يوفقكم يارب وتنجحون باعلى المعدلات والنسب ..
القاكم ان شاء الله على خير ..
مع حبي وكامل تقديري/ هاجس




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




البارت السابع والعشرين

بيت احمد

احمد كان قاعد ياكل ويتفرج على التلفزيون .. وامه قاعده جمبه تتقهوى
احمد: يمه الله يهديك انتي وذا القهوة .. مارح تنامين على كذا
ام احمد: وانت وش عليك مني هاا ؟؟انت اللي بتقابلني لين انوم؟
احمد وهو يكمل اكل: خلاص اسفين !!
ام احمد: اقول احمد انا ودي بشي
احمد: خير؟
ام احمد: ودي اني اجيب وخيتي منيره تسكن معنا فيذا
احمد ترك الملعقه من يده : نعم ؟!!!!
ام احمد: اي مسيكينه .. قاعده لحالها ببيتها وزوجها مسافر من فتره ولا يسأل عنها ولا هو معطيها مصروف تصرف منه
احمد : وانا فاتح بيتي ملجأ للمشتردين؟!! كل من زوجها جحدها اضفها ببيتي واصرف عليها ؟
ام احمد: هذي خالتك ماهي متشرده .. استح على وجهك
احمد: ماني جايبها ولانيب ضافها هنا .. انا معطيها فلوس من فتره وين توديهم ؟؟ انا راتبي يالله يكفيني انا وبيتي اقوم اصرف عليها هي بعد
ام احمد: مالي شغل جيب وخيتي عندي يعني جيبها ..شلون اعيش انا بهالعز والنعمه وهي ماهي لاقيه تاكل؟ ذي اختي الصغيره
احمد وهو يشرب من العصير: اختك ذي مافيها خير .. يومها كانت راميتك ولا تسأل عنك وانتي ماحولك احد .. واللي ماتذكرك ولا تعترف فيك الا اذا درت اني جاي ازورك عشان تاخذ مني فلوس .. واللي واللي واللي ..
ام احمد: ماعليك مني .. هذا بيني وبينها جيبها يعني جيبها
احمد يكره الزن : اوووووووووووووف خلاص اشوف .. حط الكاس ونادى شذى بعلو صوته
شذى جت بهدوء ولا حكت ولاكلمه ناظرت فيه
احمد: تعالي شيلي الاكل والمره الجايه اطبخي زي الناس خلي عندك نفس حلو مثل نفس الحريم السنعات
شذى ماردت عليه ..ناظرت بالصحون اللي اكل كلل اللي فيها وابتسمت على الخفيف وشالت الصينيه وودتها للمطبخ ..
ام احمد: انا مدري وش مصبرك عليها ذي .. قشره وبثره ولا تبتسم يا كافي
احمد : يمه ماشفتي وجهها انتي ؟؟ هالجمال لو الف الدنيا ما القى مثله .. هذي بس ارتبها واعلمها الكشخه بتغطي على كل احد .. وانا بصراحه احتاج واجهة زي كذا لما اجي اسافر وكذا قدام كل احد ومديريني وغيرهم
ام احمد: ياللي ماتستحي على وجهك ..بتخلي زوجتك تتكشف على الرجاجيل
احمد نسى انه قاعد يتكلم مع امه اللي عقلها متحجر: نسيت اني قاعد احكي مع وحده مولوده من عام الفيل
ام احمد شهقت: لاااا باللله ماعرفت اربيك
احمد:هههههههههههههههههه .. ورن جواله ابتسم يوم شاف الرقم وقام من مكانه
ام احمد: من ذا اللي داق عليك بذا الليول؟
احمد مارد عليها بس عطاها نظره حاده وطلع للحديقه..
ام احمد: الله يرحمك يابو احمد .. انت اللي كنت مدلعه لين الولد كبر راسه علينا ومحد كلاها غيري
بالنهايه ..مت وخليتني لا استفدت ولا شي >>تتحلطم مع نفسها


الحديقه ..
احمد ببرود: هلاا
مشاعل: وش صصار معك ؟
احمد: اولا الناس تسلم بالبدايه وبعدين تقول اللي عندها .. وثانيا خلاص
مالك شغل انتي دام الموضوع عندي
مشاعل: وش اللي مالك شغل انت ؟!!
احمد: يعني يا حبيبتي الموضوع طلع من يدك خلاص .. الحين الموضوع بيني وبينها انتي مالك علاقة ..
مشاعل: كيف مالي علاقه ..وانا لولاي ماعرفت وش صاير بين زوجتك المحترمه وولد عمي العزيز
احمد: مشاعل انتي ماتفهمين ؟ انتي ...
قاطعته : عممممممتك مشاعل .. ولا تنسى نفسك دايم اقول لك كذا .. شوف يا احمد .. اللي اقول لك عليه يتنفذ بالحرف الواحد .. والا انت تعرف ابعادي كويس
احمد : ايوه ؟ وش هي ابعادك عمممممتي مشاعل ؟
مشاعل: انا مارح اكثر حكي ..او اخذ واعطي معك .. بس هي كلمتين عالعموم .. الاختلاسات اللي بالشركه اللي تشتغل فيها واللي انت سببها رح تتسلم اوراق لها علاقه فيها لصاحب الشركه ..مبارك ال.... فاهم؟
احمد وكنو مويه بااارده انكبت عليه : وانتي من قال لك الكلام الفاضي هذا ؟؟؟
مشاعل: باللللللللللله عليك يا احمد ..وش قالوا لك عني غبيه ؟؟؟ الحين تبي تقنعني انو بمجرد شغلك بالشركه بالراتب البسيط هذا قدرت تكون ثروة بسنه وحده بسسسس ؟!!! ولا وشو يعني .. ولا بعد نسيت انو انا عندي ناس اعرفهم بكل مكان ؟!! ولا ولا ولا ... قلت لك انا ماني غبيه
احمد:وانا وش يثبت لي انو انتي تقولين الصدق وعارفه حقيقة مصدر الثروة حقتي على قولتك؟
مشاعل: هههههه ياحمار الحين اللي خلاني اجيب المعلومات هذي كلها ..مايخلينا اقدر اجيب كم دليل حسي يثبت انك حرامي ونصاب ؟؟ روقنا بس
احمد صار يضغط عالجوال باقوى ماعنده من القهر
احمد: المطلوب مني الحين ؟
مشاعل: انك تسوي اللي اقول لك عليه بالحرررف الواحد ..
احمد : وانا اسمع .. وش عندك ؟


بيت ام عبدالرحمن



الهنوف ركبت السياره هي وايان..
مشعل: هي اللي وصلتكم للباب ؟
الهنوف:من هي ؟
مشعل بصراخ: تستهبلين حضرتك ؟؟ من هي يعني ؟؟
ايان بسرعه: اذا تقصد اثير اي هي اللي وصلتنا ..
مشعل : دقي الحين عليها .. قولي لها تفتح الباب وانك نسيتي شي ..
الهنوف:بس انا مانسيت شي
مشعل: دقي اقووووول لك !!!
الهنوف صراخ مشعل يوترها مررره حتى طولة لسانها تنساها ..سوت زي ما قال لها ودقت عليها وقالت لها انها نست الشال وتبيها تفتح لها الباب عشان تجيبه ..
ثواني وفتحت اثير الباب عشان تدخل الهنوف ..
مشعل بتحذير: ولا حركة انتي وياها .. ثواني وراجع لكم ..طلع وسكر باب السياره
ايان: يممممممه من اخوك ذا يفجع .. مسكينه اثير مدري على وشو متحملته
الهنوف: اسكتي واللي يخليك اللي فيك كافيني ..راسي يعورني من صراخه افففففف انا خلقه ماني نايمه وفيني صداع مو طبيعي ..

اثير كانت واقفه عالباب تنتظر الهنوف تدخل بس ما دخلت .. قامت طلت الا وتلاقي مشعل بوجهها
اثير شهقت وراحت بتدخل جوة بس كانت يد مشعل اسرعه وسحبتها له بقوة ,,
التقت عيونهم ببعض .. اثير دمعت عيونها ..ابدا ماهي مستعده انها تلاقيه الحين ..
مشعل بحزم: ممكن اعرف ليش الدموع ؟
اثير: ممكن تفكني لو سمحت ؟
مشعل: مارح افكك لين نتفاهم
اثير وهي توخر عيونها عنه ماتبيه يشوف دموعها: وش تبينا نتفاهم عليه ؟
مشعل: على وضعنا
اثير ابتسمت: بالله .. اي جزء من وضعنا حاب اننا نحكي فيه اخ مشعل؟
مشعل: اثير انا اكلمك بجديه وماني قاعد استهبل
اثير : وانا ماني قاعده استهبل كمان .. ولو بنحكي عن وضعنا مارح يكفينا اسبوع كامل عشان نخلص ..
مشعل: احكي انا اسمعك ..
اثير : كلمه وحده بس .. اكرررررهك ..
مشعل حس بشي بقلبه من كلمتها : من قلبك اثير؟
اثير:.........
مشعل: شوفي على قسوة كلمتك ..مقدر ارد بغير هالكلمه ..
اثير ناظرت فيه ببرود مع انو قلبها كله هايج من نظرته ولمسته
مشعل: انا احبـــــــــــــــــــك ..
اثير انصدمت من الكلمه .. ولاتوقعتها منه ولا بيوم من الايام
مشعل: محتاجك يا اثير.. وربي محتاجك
اثير ظلت تناظر بعيونه تدور على الصدق فيها
مشعل: اثير .. ارجعي لي ..
اثير سحبت يدها بقوة من يده : وش ارجع لك ؟؟ سايبه هي تزلعني اليوم وبكره تراضيني ؟
مشعل :اثير انتي ماتعرفين وش صار لي من بعد ماطلعتي من البيت .. كل شي في البيت يذكرني فيكغرفتنا .. اغراضك ..ملابسك .. ريحة عطرك اللي ماليه الغرفه ..كلام امي وابوي وخواتي عنك اللي ماينتهي ..كلما جيت اشيلك من بالي من جهه تطلعين لي من جهه ثانيه ماتصدقين قد ايش شغلتي بالي الفتره الماضيه ..شغلتيه بشكل خلاني اتأكد اني احبك وماني متخيل حياتي بدونك ؟؟
اثير حست كلما فيها ينهار من كلامه .. هذا هو مشعل قدامها ..حبيب قلبها اللي ياما عذبها يعترف بحبه لها ..
مشعل بحنان : اثير .. أحبــــــــــــــــك
اثير بدون ماتحس قربت منه ورمت حالها بحضنه وصارت تبكي وتبكي وبتبكييييييي .. صارت تبكي بقووووة تبي تطلع كل القهر اللي فيها .. تبي تنسى كل حاجه وتفتح صفحه جديده مع مشعل ..تبي تنسى ضربه لها بشهر العسل واهاناته لها ..وتجاهله لها .. وتبي تنسى اتهامه لها بالحقاره ..تبي تنسى شكه فيها ..وتبي تنسى كل حاجه مو حلوة صارت بينهم وبتدا معاه من اول ..
مشعل يمسح على شعرها ويهديها : اوووش حبيبتي كل شي رح يكون تمام ..انا معاك لا تخافين انا هنا حبيبتي ..
اثير تشد على قميصه: مشعل لا تتركني
مشعل :مارح اتركك ياروح مشعل ..
ظلوا فتره على وضعهم .. يمكن دقايق او ساعات
المهم انو ماحسوا بالوقت
نطق مشعل: اثير روحي البسي عبايتك وتعالي معي
اثير وكنها صحت من حلمها: لا ماينفع ماني راجعه معك
مشعل انصدم :طيب ليش ؟!!
اثير: انا محتاجه اني اقعد كم يوم مع نفسي وياليت تحترم رغبتي
مشعل: الحين احنا مو صلحنا الامور اللي بينا ولا ؟؟
اثير: الا
مشعل: خلاص تكفين ارجعي معي مشتاق لك ..
اثير انحرجت لانه ماقد قال لها الكلمه هذي: معليش مشعل كم يوم بس .. عطيني فرصه اهيأ نفسي واجيك ..
مشعل تنهد بزعل: اللي يريحك
اثير: زعلت ؟
مشعل: لا ..اهم شي عندي راحتك .. مابي اضغط عليك زياده
اثير: شكرا مشعل .. اقدر لك الشي هذا
مشعل: العفو يا سيدتي
اثير : هههههه وش سيدتي
مشعل: مدري عنك .. وش شكرا واقدر لك .. احنا متزوجين .. يعني ارفعي الكلفه شوي
اثير: يبي لي فتره واتعود
مشعل ابتسم : لا تطولين علي
اثير: ان شاء الله ..
مشعل باس يدها وتوجه للباب وطلع واثير سكرت الباب
جت اثير بتدخل جوه قامت سمعت خبط عالباب واستغربت .. فتحت الباب بشويش وشافت مشعل قدامها
مشعل: متاكده تبيني اروح يعني ؟
اثير: ههههههههه اذا مو عشانك عسان اختك وبنت عمك اللي ماتوا من البرد بالسياره
مشعل خبط على راسه : يووووه صح نسيتهم .. اجل يللا مع السلامه من جد الحين
اثير: ههههههه الله معك ..وقفلت الباب ودخلت جوه تعلم امها واختها ومرة اخوها باللي صار

بالسياره
دخل مشعل بهدووووء على عكس مادخل .. والبنات يناظرون فيه بحقد لسببين .. الاول انه لطعهم هذا كله والجو بررررد وبدون تكييف دافي ..والثاني انهم مايعرفون وش سوى لاثير اكيييد مزعلها
حرك مشعل السياره بدون كلمه وتوجه لستار بكس
التفت على البنات: انساتي الحلوات وش يطلبون ؟
الهنوف وايان صاروا يناظرون بعض باستغراب وصدمه
الهنوف بشك: نبي من وين ؟
مشعل : من ستار بكس ..ماتشوفينا موقفين عنده ؟
ايان: وش الطاري ياولد عمي ؟
مشعل: ابدا .. انا مروق الحين وخليتكم فتره بالسياره بالبرد قلت اكافئكم على صبركم علي واجيب لكم احلى قهوة ..
ايان : هههههههههههههههههههههههه وش مروق اليوم انت ماسمعت كيف كنت تصرخ علينا من يومنا عند البنات
مشعل: غلطت ومنك السماح .. ها وش تشربين ؟
الهنوف: الللللله دام شوفتك لاثير بتخليك مروق دايم وتدلعنا اجل كل يوم بنجيبك هنا
مشعل: ههههههههههههه اخلصي انتي وياها قبل لا اغير رايي
ايان: لالالالا يرحم والديك ماصدقنا على الله نشوفك منشكح وتضحك
قالوا له البنات طلباتهم وجابها لهم ووصلوا ايان وراحوا البيت ومشعل مافباله اي احد غير اثير وابتسامتها اللي مافارقت خياله


بيت ابوبندر


ابوبندر كان قاعد بمكتبه يفكر وش الحل اللي ممكن يبرد قلبه بسواية حمد ببنته .. بس مالقى .. لو ذبحه مايوفيه
مسك جواله ودق على حمد مره وثنتين وعشر لين رده بصوت ماهو طبيعي
حمد : نعععععععععععععم
ابوبندر: حمد .. انا ابو بندر
حمد: خيييير
ابوبندر تنرفز من رده : الخير بوجهك .. ابيك تجيني ضروري
حمد : مشغول
ابوبندر بحزم وعصبيه: الموضوع اللي بكلمك فيه اهم من كل مشاغلك.. بكره تجيني سامع ولا لا .. القاك عندي من العصر والا ترى ان ما جيت رح تشوف عمرك ماشفته مني ,,, وقفل بوجهه
حط الجوال وصار يفكر .. كل الهموم محاوطته من كل النواحي ..


اليوم الثاني


بيت ابوماجد ...
قام ماجد من النوم مصحصح ونشيط .. نزل الصاله لقى امه تشرب قهوتها
ماجد:صباح الخير يمه
ام ماجد: صباح النور والسرور .. حبيبي خليهم يسوون لك فطور
ماجد: لا مستعجل .,,
ام ماجد: على وين مستعجل ؟ عالمستشفى ؟
ماجد: اي بس مو للدوام
ام ماجد: اجل ؟
ماجد: بروح لخالتي ام رنيم امس تعبت شوي وودوها المستشفى وان شاء الله رح تطلع منه اليوم بالليل
ام ماجد قلقت: وش فيها اماني؟
ماجد: مافيها الا العافيه .. بس تعرفين مع الكيماوي صارت تتعب وكذا لانو المناعه ضعيفه ..
ام ماجد: بدق اتطمن عليها الظهر
ماجد: ان شاء الله يمه .. يللا عن اذنك
ام ماجد: اذنك معك حبيبي ..

ركب سيارته وهو يدندن على روااااااق
وهو بطريقه للمستشفى رن جواله ..اول ماشاف المتصل ضحك وهو متوقع الكلام اللي بيسمعه
ماجد: هلا
بندر: لا هلا ولا مسهلا .. وينك؟
ماجد: بالسياره ..
بندر: زين .. لا تطول علي عندنا شغل لروسنا اليوم
ماجد: اممممم
بندر: وشوو امم ؟؟
ماجد: مارح اداوم اليوم ..
بندر عصب: نععععم
ماجد: معليش عاد حامتي تعبانه شوي بروح لرنيم
بندر: انت قلتها حماتك ماهي زوجتك .. وبعدين مو كفايه انو امس طلعت بدري عشان خاطر تشوف ست الحبايب ومسكت الشغل عنك !!
ماجد: معليش عاد انا اخوك .. وش واجب وحق الصداقه اللي نسمع فيها
بندر: ماني صديقك ولا هم يحزنون ..تراك حومت كبدي!!
ماجد : الحين يابندر مو تبي علاقتي مع رنيم تتصلح وتفرح فيني قريب ؟
بندر: وش علاقة هالشي بداومك انت ووجهك ؟
ماجد: خليني ياخي اقابل رنيم الفتره هذي طول الوقت عشان تعرف اني مهتم فيها وابيها وتتصلح الامور بينا وترجع تتقبلني وتحبني من جديد
بندر:ايوووووة وان شاء الله تبيني اكرف لحالي بذا العياده من الحين لين حبيبة القلب تحن عليك
ماجد: ياخي مشيها لي
بندر: اففففففف
ماجد: هههههههههههههههه اقول انت ووجهك مسوي تمن علي بهالكم يوم ..وانا الغلطان اصلا اللي قاعد اخذ اذنك واعلمك ..ولا المستشفى لي فيها مثل مالك فيها بالضبط ومن حقي اغيب واسوي اللي نفسي فيه
بندر: كذا ؟!!! ماشي ياماجد انا اوريك
ماجد:ههههههههه زعلت ؟
بندر: ياخي اقلب وجهك بس ..وقفل
ماجد: ههههههههههههههههههههههه ياحبي له لا عصب علي ولا مسوي لي فيها مسؤول بعد ههههههههههههههه


المستشفى

رنيم : يللا ماما بس اللقمه هذي
ام رنيم: يابنتي خلاص شبعت معد اقدر اكل زياده
رنيم: بس هذي الله يخليك ..
ام رنيم : طيب بس هذي .. لانو بجد معد اقدر.. واخذت اللقمه من يد بنتها
رنيم: هني وعافيه يارب ..
ام رنيم: متى اطلع من هنا تراني اختنقت ..
رنيم: ان شاء الله الليل حبيبتي
ام رنيم: وش فرقت الحين عن الليل يعني ؟
رنيم: فرقت كثيييير .. ولا نسيتي كمان انو العصر رح يعطونك جرعه كيماوي كمان؟
ام رنيم تنهدت بحزن: الله يفكني منه
رنيم: من غير ان شاء الله ..رح تتحسنين وتصير احسن من اول ان شاء الله .. ربي يشفيك
ام رنيم : امييين يارب ..
طق طق طق
ام رنيم: معقوله الدكتور ؟؟ توه من شوي طالع من عندي
رنيم وهي تحط الطرحه على وجهها : بشوف ..
قامت فتحت الباب ولقته بوجهها
ماجد بابتسامه ولا اروع : صباح الخير
رنيم ابتسمت من ورا الغطا: صباح النور ..
ام رنيم:مين حبيبتي؟
رنيم : تفضل ماجد.. هذا ماجد ماما
ام رنيم: هلا ولدي تعال الله يحييك
ماجد يسلم على ام رنيم: وشلونك خالتي الحين عساك احسن ؟
ام رنيم: الحمدلله يارب .. احسن من امس بكثير
ماجد: ان شاء الله من احسن لاحسن يارب
ام رنيم: يارب ..
رنيم تقدم لماجد كوب نسكافيه : تفضل
ماجد : تسلمين لي
رنيم ابتسمت وقعدت جمب امها
وقعد ماجد يسولف مع ام رنيم بمواضيع كثيره ورنيم ساكته ..ولا حتى تسمع اللي قاعد يدور بينهم .. كل اللي هي قاعده تشوفه ماجد قدامها وطريقة كلامه وضحكته .. تحبه بكل مافيه .. تعشققققه
بس ماودها تبين له ..عالاقل مو الحين
لغاية مايجي الوقت اللي يعرف فيه قيمتها ..
شويات ودخل الدكتور من جديد ..
الدكتور: السلام عليكم
ماجد وام رنيم : وعليكم السلام
ماجد انتبه لرنيم اللي كانت مفهيه ولا حطت غطا على وجهها .. عصب والتفت عليها وقال بقوة : رنيم
رنيم صحت من افكارها وانتبهت للدكتور ورمت الغطا على وجهها بسرعه
الدكتور: قلت اجي اشوف اذا مستعده للجرعه الحين
ام رنيم : يعني لازم ؟
الدكتور: معليش هانت ..هذي اخر جرعه وان شاء الله نشوف بعدها اذا جسمك تقبل الكيماوي او لا عشان ناخذه من جديد ..
ام رنيم: ياااارب
الدكتور: اخت رنيم ..الوالده يبي لها شوي وتاخذ الجرعه .. تقدرين تطلعين شوي عشان شوية فحوصات عاديه
رنيم: لا مابي
ام رنيم:حبيبتي اطلعي شوي عادي .. روحي انتي وماجد الحديقه وارجعي لي كمان نص ساعه
رنيم :.......
ماجد: يللا رنيم .. ماما عطتك الاوكي ..خلينا نروح ونجيها شوي عشان تاخذ راحتها ..
رنيم ناظرت امها اللي ابتسمت لها تشجعها
رنيم: طيب ..نص ساعه واكون عندك
ام رنيم: طيب حبيبتي ..
طلعت رنيم وماجد يتمشون شوي .. ماجد كان ساكت وكمان رنيم
كان الوضع بثر شوي ..خصوصا انو محد منهم يبي يتكلم
ماجد بعد فترة سكوت: امممم ايوة
رنيم التفت عليه وصدت بعدين
ماجد قرب منها شوي يبي يمسك يدها بس رنيم سحبتها منها على طول
ماجد: وششش دعوه بنت عمي.. انا خطيبك
رنيم: حتى وان كان
ماجد توهق ..ماتوقع الوضع بيكون صعب عليه من ناحيتها .. وحس فعلا انو قدامه مشوار طويل
ماجد: تعالي نقعد هنا .. واشر على كراسي خشب بالحديقه
رنيم راحت تقعد بدون ولا كلمه ..
ماجد شاف حوض كله ورود .. مد يده وقطف وحده وقدمها لرنيم
رنيم : شكرا .. تأملتها شوي وشمتها
رنيم: حلو لونها وريحتها كمان
ماجد: عارفه انك احلى منها ؟
رنيم استحت بس مابينت له .. وحمدت ربها انها متغطيه
ماجد: وش فيك علي ؟
رنيم: وش فيني ؟
ماجد: ماتحبين تحاكيني ولا حتى تشوفيني
رنيم: من قال؟
ماجد: انا اقول
رنيم: غلطان
ماجد تنهد: رنيم ابي زواجنا يكون باقرب وقت !!
رنيم: نعم ؟!!! طبعا لا
ماجد: وليش لا ؟
رنيم: ماني مستعده لسه .. وماما تعبانه الفتره هذي
ماجد : ليش منتي مستعده ايش ناقصك ؟ وبعدين اذا على تعب ماما انا بكون جمبك واعاونك
رنيم: لا ياماجد .. لسه بدري
ماجد : مصره يعني ؟
رنيم : اي
ماجد : عنيده
رنيم عطته نظره من تحت الغطا وصدت
رجعوا على وضعهم سكووووت
ماجد: مطوله ؟
رنيم : بايش ؟
ماجد: مطوله ساكته ؟
رنيم: ماعندي شي اقوله
ماجد : ولا اي شي ؟
رنيم: نو .. ولا شي
ماجد: طيب اسأليني عن حالي شي ..منتي ملاحظه انك منتي مهتمه فيني
رنيم : ماله داعي اهتم
ماجد: كيف ماله داعي وانا خطيبك ؟
رنيم: والله طان علمت حالك.. وانت تاركني باول ايام ملكتنا جحدتني جحده مايعلم فيها الا ربك
ماجد: ممكن تنسين ؟
رنيم: والله هذا شي ما ينسى
ماجد: انا بنسيك اياه مع الايام
رنيم : هه الله يقويك
ماجد: رنيم قومي خلينا ندخل جوه زمان مامتك خلصت الحين ..
رنيم: يكون احسن برضو ..تقدمته وتوجهت لجوه وهي كاتمه ضحكتها لانها حست انها زودتها معاه ..
وهو بينفجر من القهر ..وش برودها ذي ؟!! هذا وهي تحبني شلون اجل لوكانت ماهي طايقتني وش كانت بتسوي فيني ؟!!!! افففففففففف


بيت ام عبدالله

خالد كان طول امس سهران .. قلقان على ريما ولا هو قادر ينام ..يفكر لو الحقير حمد قدر يلمس حبيبته وش كان بيصير فيه ..
هي راحت منه مره ولا رح يسمح له تروح ثاني ..
قام من سريره بسرعه وراح لغرفة مها ..
طق عليها الباب اكثر من مره ولا ردت ..فتح الباب ودخل
خالد: مهاا ..مهاااااا قومي
مها : هممممم
خالد: قومي يالنوامه ..انا على اعصابي وانتي نايمه يابروووودك
مها: خالد يرحم والديك وش تبي مني ؟
خالد: قومي كلمي ريما
مها نطت من السرير: ليش فيها شي ؟؟
خالد : لا سلامة قلبها ..بس ابي اتطمن عليها
مها رجعت تنسدح: احسب فيها شي روعتني .. تطمن امس مقفله منها وقت متاخر مافارقتها ..ممكن الحين تفارقني عشان انام ؟
خالد: ماني متحرك من هنا الا لما تدقين عليها
مها: ياخالد لو سمحت ...
قاطعها: لو سمحتي انتي .. انا من امس ما ذقت النوم خايف عليها دقي وطمنيني عليها ابي ارتاح
مها قامت واخذت جوالها: افففف تراك ذبحتني بحبك لها .. يااارب اوعدني بس والقى واحد ماينام الليل عشاني
خالد خبطها على راسها: احترمي نفسك انا اخوك ماني صديقتك ..ماتستحين تقولينها لي ؟!!
مها:هههههههههههههههه .. الوو
خالد على طول لزق اذنه بالسماعه كالعاده عشان يسمع صوتها
ريما: هلا
مها: صبااااح الورد ..
ريما: صباح النور ..ايش مصحيك بدري ؟
مها تناظر خالد بطرف عينها بحقد :كنت قلقانه ولاقدرت انام زين
ريما: اهاا
مها: وانتي حبيبتي ؟
ريما بحزن: كلما جيت انام يجيني بالحلم حسبي الله عليه
مها : ياحبيبتي انتي ..نامي وريحي حالك كذا مايصير
ريما: تعالي لي مها
مها: نامي وانا اجيك ..غير كذا لااااا
ريما: افففففف ,,طيب خلاص انا بنام لي ساعتين وانتي تعالي لي مابي اقعد لحالي وديما مابيها تحس علي
مها : خلاص اجل زي ماقلت لك نامي الحين واول ما تصحين ان شاء الله عطيني رنه وتلاقيني على راسك
ريما: اوكي
مها: يللا حبيبي مع السلامه
ريما: باي
مها التفتت على خالد وبنص عين:ارتحت انت ووجهك
خالد : ماني مرتاح لسه ,, صوتها مو عاجبني ابدا
مها: طبيعي ياخالد الله يهديك لا تعقد الامور .. ان شاء الله ماعليها شر
خالد : طيب من جدك انتي بتنامين الحين وبتخلينها ؟
مها: الحيييين انت ملزق اذنك بالسماعه وسامع كل حرف قلناه .. ماسمعتها يوم تقول ابي انام ؟
خالد : طيب عادي اوديك عندها الحين تنامين معها واذا صحت تلقاك معها
مها تنحت فيه شوي ...ومسكت المخده وخبطته فيها
خالد: ههههههه انبهلتي ؟
مها: انت اللي بتهبل بي كثر ماهبلت بك بنت خالك .. يللا قم عن وجهي خلني انام لي ساعتين عشان اروح لريما ..
خالد : على طاري خالي ..ما قال لك وش بيسوي بالزفت ؟
مها: لا ماقال بس تحلف فيه
خالد: وانا معاه .. وربي مايبرد قلبي فيه شي
مها: خالي بيسوي اللي بيلاقيه مناسب
خالد : يطلقها ,, وغير كذا لا .. وبعدها عاد امره بيدي
مها : يمممه منك تخوف اذا حكيت بالشكل هذا
خالد بابتسامه : هذي روحي .. اللي يفكر يقرب لها مستحيل اخليه يعيش
مها ابتسمت: يابختي بأخو مثلك
خالد ابتسم لها وطلع
مها: يارب مايتعلق فيها زياده ان ماكانت مكتوبة له


بيت ام عبدالرحمن


كانت اثير مروقه مررره من بعد اللي صار لها مع مشعل ..تحس انو الدنيا بدت تبتسم لها ..وانها اخيرا رح تعيش بسلام معاه
قالت الخبر لامها ولغدير وفرحوا لها مره ..
نزلت سوت لها نسكافيه وقعدت بالصاله تتفرج على التلفزيون ..
جاها مسج من مشعل

مشتاق لك موت ياللي طول غيابك ..
ذبحني الشوق وانت عني مو داري ..
اتذكرك كل يوم واموت واحيا بك ..
واقول وينك تجي تسأل عن اخباري ..

ابتسمت اثير .. ياحبي له
اخيرااااااا بدت الامور تتصلح بينا !!!
كملت له الاغنيه ..

اتذكر ايام حبك ياللي ناسيني ,, يزيد الشوق يهل الدمع من عيني
ياخذني الليل لك واصحى اناديلك
محتاج لك ياحبيبي لا تخليني




رجع رسل لها ..
يعني متى ناوية تنورين بيتنا ؟

رسلت له ..
لما ربك يحلها

رسل لها ..
ماحنيتي يعني ؟

رسلت له ..
مارح احكي ولا كلمه

رسل لها ..
عنييييييده !!!

رسلت له ..
تعلمت العناد منك !!

رسل لها ..
تعبان انا ياحبيبي راحتي بقربك
والخير ماشوفه الا بشوفتك قبالي

ابتسمت اثير وهي التحس الدنيا ماهي سايعتها من الفرحه .. سمعت الجرس يرن وتوجهت تفتح الباب وعيونها عالجوال تبي ترد على رسالة مشعل ..
فتحت الباب وتنحت يوم شافته
مشعل: هيللووووو
اثير انصدمت .. هي قاعده تراسله الحين شلون طلع قبالها
مشعل ابتسم من صدمتها: مافي تفضل ؟
اثير خنقتها العبره ..لبسها ابد مايساعد وهو قبالها ..من زمان ماشافها وهي لابسه هاللبس
مشعل: وش فيييييييييك .. كذا تخلين زوجك واقف عند الباب ؟ وش يقولون الجيران عليك ؟!!!
اثير: امم تفضل .. مشت قدامه عشان تدله عالمكان ..
فتحت له المجلس : تفضل
مشعل دخل: زاد فضلك .. قعد على اقرب كنبه
مشعل : منتي جايه ؟
اثير: الا ثواني بس
مشعل بخبث: وين راحيه لبسك زين مافيه شي .. تعالي اقعدي بس
اثير: ومن قال لك اني رايحه اغير لبسي ؟
مشعل: من فتحتي لي الباب وانتي تناظرين بلبسك .. يجنننن مافيه شي تعالي انا جاي عشانك مو عشان لبسك
اثير استحت : طيب بجيب لك حاجه تشربها
مشعل: مابي ولااااا شي .. تعالي بس .. واشر لها تجلس جمبه
راحت اثير وجلست جمبه
مشعل : وحشتيني
اثير: مشعل ماله داعي هالكلام
مشعل :ليييييييييييييش
اثير: لا تحاول ماني راجعه البيت الحين
مشعل: حتى لو قلت لك عشاني ؟
اثير: حتى لو
مشعل: وربي انك قاسيه
اثير باستفزاز: برضو تعلمتها منك
مشعل مسك يدها : اثير .. مسامحتني ؟
اثير:.......
مشعل باس يدها : انا اسف على كل اللي صار
اثير ابتسمت: لا تتأسف .. انا ماهمني الماضي اهم شي الحين
مشعل : الله لا يحرمني منك
اثير: ولا منك
مشعل مد يده واخذ كيس كان جايبه وناوله اثير
اثير: ايش هذا ؟
مشعل : هذا الله يسلمك جوال جديد ..حبيت اهديك اياه مع شريحه
اثير: شكرااا .. تسلم لي والله , بس ليش شريحه ؟
مشعل: عشان ابيك تلغين رقمك هذاك .. بسبب الازعاجات
اثير كانت ناسيه السالفه هذي لانو من زمااان محد دق عليها يزعجها او حتى بمسجات
اثير: طيب اللي يريحك
مشعل:مارح تفتحينه تشوفينه ؟
اثير: مايحتاج انا عارفه ذوقك حلو
مشعل: وايش عرفك؟
اثير بغرور: لانك اخترتني
مشعل يبي يقهرها: بس مو انا اللي اخترتك .. امي هي اللي اختارتك ودبستني فيك
اثير عصبت: كذااااااا !!! خذ هديتك مابيها ..وترمي الكيس بحضنه
مشعل:ههههههههههههههه امزح معك وش فيك ماتحبين المزح ؟
اثير: لا
مشعل: طيب اتوب معد اسويها
اثير تسحب منه الكيس ثاني : ايوة كذا خلك عاقل
مشعل:هههههههههههههههههههههههه


بالعياده

بندر كان قاعد يقرا ملف مريض ومنسجم مره
مالقى الا شخص داخل بسرعه مليوووووون عليه ..رفع راسه وهو معصب يبي يشوف من ذا الوقح
بندر: ماجد عمى ان شاء الله والله اني داري ماغيرك يسوي ذا الحركات
ماجد يرمي نفسه عالكنبه: اسكت تكفى
بندر: وش فيك ؟؟ مو توك راجع من عند المدام اللي جاحدني انا والعياده عشانها ؟؟ المفروض تكون مروق مو كذا !!
ماجد: ياخي صعبه هالبنت .. عمري ماشفت بنت مثلها
بندر: ليش طيب فهمني ؟
ماجد : عمري ماشفت وحده بالعذوبه والهدوء تكون بقمة الشراسه ..ماهي متقبله مني اي شي!!! بس تخزني وتعطيني نظرات
بندر: ايوة.. وبعدين ؟
ماجد: وش وبعدين ؟
بندر: وش اللي مضايقك ؟
ماجد: اني مدري ليش تعاملني كذا
بندر مسوي نفسه متفاجأ: اوووه بالله ماتدري ؟؟ من جد مالها حق بنت عمي
ماجد:تتريق انت ووجهك وانا مالي خلق !
بندر: مدري عنك انت بعد .. مسوي لي فيها البريء والمسكين واللي مغلوب على امره ..الحين انت من ملكت عليها وانت ساحب عليها عشان وحده الله يستر عليها عارف انها ماتحبك وشغلها الشاغل تاخذك عشان فلوسك ..ويوم استوعبت انها حراميه ترجع للديره وترجي حنان بنت عمك وزوجتك اللي حتى ماكلفت على حالك تودعها قبل ما تسافر او تدق تتطمن عليها لو مره وحده .. تبي تجي تلاقيها تستقبلك بالحب والاشواق يعني ؟؟
ماجد :.......
بندر: لا وبعد اقول لك ترى بتتعب على بال ماتكسب حبها واهتمامها كم جديد .. وهذاك اسم الله عليك تعبت من البدايه
ماجد:......
بندر: ماترد ؟
ماجد: خلصت كلامك ؟
بندر:تقريبا
ماجد قام: اجل فمان الله لانك صدعت راسي بذا الكلام اللي بيجيب لي الضغط
بندر: الله معك بس بالله شيك على مريض غرفة رقم 509 لانو
ماجد : انطم .. طلع وسكر الباب
بندر:هههههههههه هذا اللي هو فالح فيه .. طول اللسان !


بيت ابوبندر ..
بدر كان يدور على ابوه ..ولقاه بالمكتب كالعاده ..
بدر: يبه .. سألت عني؟
ابوبندر: اي سألت عنك.. انا كلمت الشيخ واليوم رح تملك على مشاعل
بدر: نعم ؟؟ اليوووم ؟!!
ابوبندر: اي اليوم ..انا لو خليتك على هواك مارح تاخذها
بدر: يبه ماهو وقته الحين انا ..
ابوبندر: اسمع يا بدر ..اذا كنت تنتظر انو شذى تطلع من بالك كذا صدقني مارح تطلع .. لازم تتزوج بسرعه عشان تنساها ..وبنت عمك ماعليها قاصر .. اخلاق وجمال ..والكل يتمناها
بدر: يبه لو سمحت .. طيب نسمع رايها يمكنها ماهي موافقه
ابوبندر: الا موافقه .. اعمك اخذ رايها وقالت انها موافقه
بدر: .......
ابوبندر: انت تعرف انو انا ابي مصلحتك .. بعد المغرب ان شاء الله بنروح
بدر :....... اللي تشوفه
ابوبندر : ابيك كمان تكون موجود بعد شوي عشان حمد رح يجي وابي اتفاهم معه بحضورك
بدر: حمد خطيب ريما؟؟ ليش؟
ابوبندر قال له السالفه وبدر كان الشرر يطلع من عيونه
بدر: الحقير الواطي ..كيف تجرأ
ابوبندر: انا الحين بحاكيه عشان يطلقها وينقلع
بدر: والله لا اذبحه
ابوبندر :الحين انا قلت لك انت عشانك العاقل الهادي ..عكس بندر تقوم تقول لي بذبحه
بدر: يبه لا تلومني ..والله لا احط حرتي كلها فيه .. هذي ريما الغاليه اللي ما ارضى عليها
ابوبندر: ولانا ارضى عليها ..عشان كذا رح نخلصها من هالواطي باقرب فرصه
دق السنترال على مكتب ابو بندر يقول له انو حمد بره وامره انه يدخله
ابوبندر: يللا بدر ..عالمجلس


المجلس
دخل ابوبندر وبدر وكان حمد قاعد وحاط رجل على رجله وبعيونه نظرة الغرور ولا كنه مسوي شي
ابوبندر:حمد !
حمد: اي حمد .. وش الموضوع اللي بتحاكيني فيه اللي مسحبني بسببه على وجهي ؟
ابوبندر: ريما يا حمد ..
حمد: وش فيها ؟
ابوبندر: طلقها بهدوووء وبدون شوشره
حمد:نعم ؟؟ اطلقها ؟؟ ريما زوجتي ولارح اتنازل عنها
بدر: لا بتطلقها وغصب عليك ..وانت ماتشوف الدرب
حمد: اولا محد يقدر يجبرني على شي ..ثانيا ممكن اعرف السبب؟؟
بدر: يعني مسوي حالك ماتدري؟
ابوبندر: الحييييين تدخل بيتي بغيابي وتعتدي على بنتي وتقول لي وش السبب؟؟
حمد: ريما زوجتي يعني حلالي .. ومحد له عندي شي
بدر: دامك مستعجل لهالدرجه ليش ماسويت الزواج بدري واخذتها ؟؟
حمد:انا عندي مشاغل وشركات اقابلها ..ماني فاضي للزواج الحين
بدر:عالعموم حتى الزواج الحين مافي امل منه .. رح تطلق ريما
حمد: وانا قلت كلمتي وماني مطللللللللق !! وسكروا على هالسيره احسن لكم لا الحين اسحب بنتكم اللي فرحانين لي فيها قدامكم وانتو تشوفون ..ولا احد بالدنيا بيقدر يقول لي شي .. وانت يابوبندر ..لو سمحت لا تتصل كل يوم علي تراني انسان مشغووول لاقصى درجه وماني فاضي لسخافتكم .. طلع من المجلس ومن الفيلا كلها
بدر صار وجهه احمر من العصبيه : يبه يرحم لي والديك خلني عليه
ابوبندر: خله يروح الحين .. لكن والللله ريما ماتقعد على ذمته كثر ماقعدت !!!

نهاية البارت

وحشتوووووني مره ووحشتني ردودكم ..
الحمدلله خلصنا من الامتحانات وغثاها ..وان شاء الله انتو كمان خلصتوا مثلي
اشتقت لكم بجد
واتمنى البارت يعجبكم ..
لاتحرموني من ردودكم وتوقعاتكم الحلوة ..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




البارت الثامن والعشرين

بيت ابو مشعل
الكل كان مجتمع على طاولة الاكل وقت الغدا
ام مشعل: دلال..
دلال: سمي
ام مشعل: ترى تحددت ملكتك عالشهر الجاي
دلال غصت باكلها
الهنوف تخبط على ظهرها بشويش: وش فيك بتموتين علينا
دلال: ماما بدري
ام مشعل: وش بدري الله يهديك .. صار لكم مخطوبين فتره
ابومشعل: وامك صادقه ..خلاص مايصير كذا ماحب الخطبات اللي تطول
الهنوف: انتي ليش حزينه الحين ..المفروض تفرحين
دلال بنص عين: شكلك تبين الفكه مني والله اعلم ليش
الهنوف: ايوووووه وصلنا .. عشان ببساطه يا اختي الحبيبه ابي اخذ غرفتك
دلال: نععععم ؟؟ غرفتي ؟؟؟ لا يكثر بس
الهنوف: انتي يالطماعه بيكون لك بيت خاص فيك .. ضاقت عينك على هالغرفه !!!
دلال: والله غرفتي وانا حره فيها ..
الهنوف تكمل اكلها : افففف منك
ام مشعل تناظر مشعل اللي من قعد على الطاوله وهو عينه على جواله والابتسامه مافارقته
ام مشعل: مشعل .. منت ناوي تاكل يعني ؟
مشعل : قاعد اكل
ام مشعل: شوف صحنك مثل ماهو .. وش تاكل
مشعل :......
ام مشعل: مشعل !!! قاعده احاكيك
مشعل: هاا ,, سمي
ام مشعل عصبت: وش قاعد تسوي بالجوال انت هذا وقته ؟؟؟
ابومشعل:يام مشعل خلي الولد براحته وش بلاك الله يهديك ..معد هو بزر
ام مشعل: ماتشوفه .. ماهو قاعد ياكل وعيونه طايره بذا الجوال
ابومشعل:لاحوووول
ام مشعل: وش قلت ؟؟
ابومشعل: اقول كملي اكلك وخلي الولد بحاله
مشعل قام: الحمدلله .. وتوجه للصاله وعينه لسه عالجوال
ام مشعل: اموت واعرف قاعد يحاكي مين
الهنوف كحت بقوة
ام مشعل التفتت عليها ورفعت حاجبها: اكيد تعرفين !!!
الهنوف هزت راسها وبابتسامه هبله : يب يب
ام مشعل: ومن قاعد يكلم؟
الهنوف: مين يعني ؟؟ اثير!!
ام مشعل انصدمت: اثييير!!
الهنوف: ايوة
ام مشعل: ومن قال لك ؟
الهنوف وهي تغرف لها سلطه : عشان يامي العزيزه يوم كنا عندها بالبيت نزل من سيارته بعد ماركبنا ودخل جوه بيتها.. ولطعنا حق ساعه الا ربع وطلع من البيت وهو فرحان ومبتسم ولااا وتأسف لنا انا وايان وجاب لنا قهوة يحبها قلبك
ام مشعل والفرحه بانت عليها : والللللله ؟؟ الحمدلله يارب ..طيب ماقال لك متى بيرجعها البيت ؟
الهنوف : لا ماقال
ام مشعل قامت : انا بقوم اسأله
ابومشعل سحبها من يدها : يابنت الحلال خليه بحاله .. وكمل لها بهمس ..وبعدين من متى وانتي تصدقين كلام هالشيطانيه الهنوف هاا ؟
ام مشعل تحطمت وبنفس الهمس: يعني تتوقع تكذب
الهنوف بصراخ: افااااااااااااااااااااااا .. هذي اللي ماتوقعتها منك يابرهوم ..تكذبني انا ؟؟
دلال: لا تلومينه .. لك سوابق بالهبل هههههههههههه
الهنوف تتريق : ها ها ها .. مره يضحك الصراحه ..والتفتت على ابوها اما انت يا بابا مارح اسامحك بصراحه زعلتني
ابومشعل ابتسم : اجل زعلتي
الهنوف:اي زعلت .. ومافي اي قوة بالدنيا بتخليني ارضى عليك !
ابومشعل: حتى لو قلت لك اننا بنروح البر ؟
الهنوف طارت عيونها : متتتتتتتتتتتتتتتتى ؟؟
ابومشعل : لما ترضين
الهنوف قامت من مكانها وباست ابوها : رضيييييييييييييت
ابومشعل: ههههههههه قريب ان شاء الله
دلال: ياربيييييي .. يا بابا اكررررره روحة البر وانت تعرف بكذا
ابومشعل: اي عارف يابنتي .. بس وش اسوي بعمانك اصروا اننا نروح نخيم كم يوم ..
الهنوف: موب لازم ترى تجين ..توفرين علينا
دلال ماردت عليها واكتفت بالنظرات وكملت اكلها
الهنوف: بابا قريب لو سمحت
ابومشعل: من عيوني .. ام مشعل وش جاك ؟
ام مشعل كانت سرحانه تفكر بمشعل واصير ووضعهم : ولا شي
ابومشعل: وين وصلتي ؟
ام مشعل: معاكم .. بس افكر بوضع مشعل
ابومشعل وهو يقوم من الطاوله: الحمدلله ..لا تخافين عليه .. انا بروح اريح شوي لين العصر
الكل: ان شاء الله ...


بيت ام عبدالرحمن

مشعل صار له فتره كل يوم والثاني يجي يقعد مع اثير بالساعات ولا يفارقها .. يبي يعوضها عن كل الايام اللي كانت فيها بعيده عنه ..

اثير: انت الحين ماعندك شغل ؟
مشعل: شغلي الشاغل انتي
اثير: مشعل من جد احكي .. قوم على شغلك مايصير كذا
مشعل : متى طيب بترجعين البيت ؟
اثير تنهدت : وبعدين معك .. ماخلصنا من ذا السالفه ؟
مشعل : وش اسوي فيك طيب لا انتي اللي راضيه تريحيني ولا انتي اللي تبين مصلحتي ؟
اثير: ابي مصحلتك ؟
مشعل: اي ..لو تبين مصلحتي من جد كان ماخليتيني اقابلك طول الوقت وحنيتي علي ورجعتي معاي البيت ..
اثير ابتسمت:ياخي انت ملكع على مين ؟
مشعل: عليك ..
اثير تمسك المخده اللي جمبها وتخبط مشعل فيها : يللا اشوف قدامي عالسياره ..
مشعل : هههههههههههههههههه ذكرتيني بنظرتك هذي اول مره شفتك فيها
اثير : اول مره ؟
مشعل: ايوة .. لما شفتك بالمطبخ .. مدري وش كنتي تسوين بس المهم اني شفتك
اثير انحرجت من هالذكرى : ايوة ؟؟؟
مشعل: لما شفتيني قدامك ناظرتيني بنفس النظره هذي .. اللي من شفتها حسيت قلبي بيوقف من قوة دقاته
اثير تخبطه زياده بالمخده: خلااااااااااااااااااص
مشعل: ههههههههههههههههه استني استني .. ما خلصت كلامي ..
وكمان لما انصدمتي بوجودي كيف كنتي تلفين حول نفسك تبين تطلعين بس يوم شفتيني واقف قدام الباب خنقتك العبره وغطيتي وجهك بيدينك وصرتي تبكين ههههههههههههههههههههههههههههههههههههه
اثير: ياسخخخخخخخخخخخخفك
مشعل :هههههههههههه دقيقه بعد في شي ثاني
اثير وهي تتصنع عدم الاهتمام : هااا وشو بعد ؟
مشعل قرب منها وقال وعينه بعينها : واذكر كمان انو من شفتك هذيك الليله عيوني ماذاقت النوم
اثير سكتت
مشعل: بجد .. حتى خفت اني ارمش لو لحظه وحده وتروح من عيوني صورتك .. شفت قدام عيوني ملاااااااك ولا قدرت حتى رجولي تشيليني واتحرك من مكاني.. كنت سهران طول الليل افكر فيك وافكر من هذي اللي خلت قلبي يدق بشكل عمره مادقه .. ولا لأي بنت
اثير حضنته بقوووة .. عمره ماكان رومانسي معاها بكلامه .. اعترافه بجد فاجأها ..
اثير: طيب ليش ما تقبلتني من ليلة زواجنا ولاكنت طايقني ؟
مشعل سكت .. قعد يلعب بشعرها بحنان وهي بحضنه ..حس لو قال لها انو كان مجبور عليها وامه غاصبته بيجرحها ويضيق صدرها ..حب يغير السالفه وقال بمزح
مشعل: حسيتك ثقيلة دم .. عكس ماشفتك اول مره وخفت اسولف معك وكذا تخربين علي جوي
اثير طارت عيونها وقامت بسرعه من حضنه واخذت المخده ورجعت تضربه فيها : تصدق انك ماتستحي
مشعل:ههههههههههههههههههههههههههههههههههه ليش عشاني قلت الصدق يعني ؟
اثير: بررررررررررررررررا .. يللا الحين قدامي بسرعه اشوف على سيارتك ..
مشعل :هههههههههههه طرده يعني ؟
اثير وهي لسه تضربه: اي طرده .. يللاا لا اشوف وجهك قدامي بعدما اعد لين 10
مشعل: واذا لقتيني موجود بعد ماتعدين ؟
اثير: تشوف من ترد على مكالماتك ومسجاتك وتشوف من تفتح لك باب البيت وتنزل تقابلك هالوقت كله
مشعل: لااا يرحم والديك دام السالفه اني انحرم منك بروح الداوم ابرك لي
اثير: اي كذا .. يللا قدامي اشوف
مشعل مسك يدها : يللا
مشوا سوا لين وصلته لباب البيت ..
مشعل باس يدها : رح اشتاق لك ..
اثير: وانا اكثر
مشعل : انتبهي على حالك حبيبي واذا احتجتي اي شي كلميني
اثير: ان شااااااااااالله ..
مشعل : احبببببك
اثير ابتسمت له ..وطلع مشعل لدوامه
اثير وهي قلبها يرقص من الفرح : ربي لا تحرمني منه ..


بيت ابورنيم ..

رنيم كانت قاعده مع امها بالحديقه .. تغير لها جو الغرفه اللي كانت قاعده فيها من اول ..
رنيم كانت سرحانه شوي برسمتها اللي بيدها وتدندن اغنيه ..
كانت قاعده ترسم ماجد .. ترسم تفاصيله اللي حبتها وعشقتها من يومها صغيره .. ابدعت برسمتها .. رسمت عيونه البنيه الحاده ,ودقة خشمه الطويل وشفايفه الصغيره .. على طول رقبته ,, ولحيته الخفيفه .. شعره الطويل لاخر رقبته .. وحواجبه العريضه .. رسمته وهي نفسها يطلع لها من الصوره الحين ويقابلها ..
ام رنيم : رنيم ..
رنيم : سمي
ام رنيم : حبيبتي خلينا ندخل جوه .. مابيك تتقيدين فيني وتقابليني طول الوقت .. اذا دخلتيني غرفتي بتقدرين تفعدين على راحتك ..
رنيم: لا ياماما ليش تقولين كذا دايم وتحسسيني انك ثقيله علي .. انا احب قعدتي معك .. احب يتبارك وقتي فيك
ام رنيم ابتسمت بحنان لبنتها: عسى ربي يسعدك دنيا واخره يابنتي
رنيم: اميييييييين يااااااارب .. يللا عاد اشربي عصيرك كله لو سمحتي عشان تتقوين
ام رنيم اخذت العصير وسوت زي ماقالت لها بنتها ..
رنيم ابتسمت ورجعت تكمل رسمتها وتكمل اخر تفاصيلها
اول ما خلصت ابتسمت ..
" ودي بشوفك يا اغلى من خلق ربي بالبشر "
سمعت امها تهلي وترحب بأحد التفتت عليها وشافت وين تناظر التفت ولقته ..
لقته يتقدم لهم وعيونه عليها .. بابتسامته الجذابه اللي دايم تاخذها لعالمها الخاص .. ماشالت عيونها من عليه ..رجعت من سرحانها على صوته
ماجد : مساء الخير ..
ام رنيم: هلا حبيبي مساء الورد ..
ماجد يبوس راسها : شلون خالتي الغاليه ؟
ام رنيم: بخير حبيبي الحمدلله ..
ماجد التفت عليها : كيفك ؟
رنيم شالت عينها : بخير ..ورجعت عينها للرسمه من جديد ..
ماجد سحب كرسي من جمب ام رنيم وقعد عليه : كيفك خالتي اليوم عساك احسن
ام رنيم: الحمدلله احسن ..احس بخمول بس احسن من اول
ماجد: معليش مع العلاج ..الله يوقمك لنا بالسلامه يارب ..
ام رنيم :امين يارب .. اقول رنيم ..
رنيم: هلا
ام رنيم: نادي وحده من الخدم عشان تسوي لماجد شي يشربه .. ايش حاب ياماجد ؟
ماجد : اممم اشرب عصير .. بس لي طلب
ام رنيم: امر
رنيم تناظره بطرف عين
ماجد: ابي رنيم تجيبه لي بنفسها
رنيم التفتت عليه وعطته نظره هو فهم معناها وابتسم
ماجد: اذا زوجتي العزيزه ماعندها مانع تسوي لي عصير من يدينها الحلوين طبعا
ام رنيم: اكيد ماعندها مانع .. يللا حبيبتي روحي سوي لماجد العصير
قامت رنيم وعينها على ماجد : حاضر ..
مشت للمطبخ وماجد يراقبتها بمشيتها .. من شعرها الطويل البني اللي مزينته بطوق احمر.. لملابسها ..الجينز اللي لابسته مع التيشرت الاحمر .. كانت راااااايقه وشكلها حلو .. راقبها لين اختفت عن عيونه
طاحت عينه على دفتر رسوماتها ..
ماجد: وشو هذا ؟
ام رنيم : هذا دفتر رسومات رنيم ..
ماجد: اوووه ماشاء الله .. ترسم حلو ..
ام رنيم: اي اسم الله عليها
ماجد صاير يتأمل رسوماتها .. لين وصل للرسمه اللي صدمته ..
هذا انا !!!
معقوووول !! وربي انها مبدعه ..
كنه صوره مو رسمه .. ربي يحميها
يعني بجد للحين تفكر فيني ..
ابتسم ابتسامه عريضه كلها فرح وراحه .. يعني بجد رنيم تحبني ..
مارح اتعب كثير لين انسيها اللي راح ..
هي تحبني بس عتبانه علي ..
بعوضك ياروحي عن اللي راح ..

دور بالمكان اللي اخذ منه الدفتر ولقى قلم رصاص اللي كانت ترسم فيه
اخذه وصار يكتب تحت الرسمه بخط حلو وواضح ..



فدووووووووك الناس
ياأجمل من رسم فيني
بلاد احساس
يافنانه..
ياصوتٍ لو سكت
فيني تنام وتصحى ألحانه
ياشعرٍ..ماأنكتب(لسّه)
..تنام الفتنه بـ أوزانه
ياصمتٍ لونطق صارت
أصابعنا مدى وأقواس
فدوووك الناس..!

ووقع تحت هالخاطره باسمه .. ماجد بن راشد
ورجع الدفتر مكانه ولاكنه مسوي شي .. كل هذا تحت عيون ام رنيم اللي كانت تراقبه وتبتسم
التفت ماجد على ام رنيم وابتسم لها وصار يسولف معااها


بالمطبخ

رنيم كانت معصبه .. اففففففففففففف منك ..
ليش كل ماتطري على بالي القاك ؟!!!
ماكانت كلمه قلتها ولقتك ناقز بوجهي ..
وبعدين انا لمتى يعني بيوترني وجوده .. هو ماحبني ولاعمره حبني .. بس مدري وش اللي مخليه لازق لي الفتره الاخيره
صارت تسوي له العصير بعصبيه .. وهي شوي وتكسر الكاسات .. والخدم يراقبونها باستغراب ..لانو رنيم الهدوء من طبعها بس اللي هم يشوفونها الحين وحده معصبه الود ودها لو تذبح اي احد ..
خلصت اخيرا من العصير وتوجهت للحديقه من جديد ..وهي تحاول تبان طبيعيه لانو قربها من ماجد يوترها

بيت احمد ..

احمد كان قاعد يغير ملابسه وشاف شذى نايمه عالكنبه ..
احمد : انتي
شذى:..............
احمد: انتتتتتتتتتتتتتي
شذى قامت من صراخه وناظرت فيه تنتظر اوامره كالعاده
احمد: هذا اللي انتي فالحه فيه النوم ؟؟ ماعندك شغل يعني ؟
شذى وهي ماودها ترد عليه ابد : من الصبح وانا اكرف واحس بتعب ..
احمد: عن الدلع والكلام الفاضي ويللا قدامي اشوف سوي لي جمر عشان اتبخر قبل لا اطلع
شذى قامت حطت على كتوفها شال من البرد .. وتوجهت للمطبخ بدون ولا حرف .. وتركت الحريه لدموعها تعبر عنها ..
بكت بهدوء وبدون صوت بالمطبخ وهي تسوي الجمر .. تبكي قهر وذل ..لو ابوها صاحي زي الناس كان مارضى الذل لبنته دقيقه .. قررت بمجرد مايطلع احمد من البيت انها تدق على ابوها واللي يصير يصير .. ماكملت عنده كم اسبوع وهو قاعد يتفنن بعذابها وبدون سبب واضح لها
ولع الجمر وحطته بالمدخنه .. مسحت دموعها عن عيونها الواسعه وراحت للغرفه .. حطت له البخور عليه ودخنته ..
احمد : خليني اجي بس والاقيك نايمه .. قابلي امي .. وان نامت انتظريني لين ارجع وبعدها نامي .. فهمتي ؟!!
شذى هزت راسها بايه ..
قرب منها عشان يبوسها بس هي بعدت عنه بقرف ..
ناظرها باحتقار وشدها من شعرها وباسها غصب عليها ورماها على الكنبه بقوة وطلع من الغرفه ..
مسكت فمها تمنع شهقاتها وصارت تبكي .. الدموع صايره رفيقتها الوحيده هالايام ..
غير تعبها اللي زايد عليها اللي ماتعرف سببه .. دوخه وارهاق وتعب ..
استجمعت قوتها وراحت للبلكونه تطل على احمد .. تبي تتأكد انه راح عشان تسنخدم التلفون .. واول ماتطمنت انه مشى نزلت لمكتبه بسرعه وهي تدعي ربها انه مخلي الباب مفتوح اليوم
ام احمد شافتها وهي تمشي بسرعه : وش بلاك انتي انهبلتي ؟؟؟
شذى ماردت عليها وكملت طريقها
ام احمد: شذى
شذى وقفت وقالت بتعب: سمي
ام احمد: سم يقطع قلب العدو .. ماسمعتيني وانا احاكيك من اول ؟
شذى:لا اسفه ماسمعت .. امري
ام احمد: تعالي اقعدي معي .. من الصبح وانا قاعده لحالي ولاحد يسأل عني ولا شي ..
شذى: حاضر بس شوي واجيك
ام احمد : اشوفك متجهه للمكتب .. وش عندك؟
شذى: ابي ارتبه لاحمد .. هو قايل لي قبل يطلع ..
ام احمد : روحي باللي ما يحفظك .. بس خلصي بسرعه مليت من القعده لحالي
شذى وهي تكمل طريقها للمكتب: ان شاء الله ..
دخلت المكتب اللي حمدت ربها انه خلاه مفتوح ..دخلت وسكرت على نفسها الباب ..
قعدت على كرسي المكتب واخذت التلفون ودقت على رقم بيتهم
طبعا احمد شايل كل تليفونات البيت عن شذى عشان ماتستخدمها .. اما الجوال اللي كان بدر معطيها اياه مخلص شاحنه ولا تقدر تستخدمه ابد لانو شواحن احمد يختلف عن شاحنها ..وهي ناسيه الشاحن ببيت ابوها
دقت باصابع ترتجف على بيتهم وهي تدعي ربها يرد ابوها
جاها صوت بارد ..
.....: خير
ضاق صدر شذى .. طلعت مرة ابوها النذله ..خافت تتنيذل عليها ولا تخليها تكلم ابوها ..
شذى: خالتي
منيره: من انتي ؟
شذى: انا شذى
منيره باستهزاء: اييييه مرة ولد اختي .. وين الناس مختفيه ؟
شذى: اعذريني انشغلت
منيره: ووع اللي يسمعك يقول مشتاقة لك .. مادريتي انو فرقاك عيد يابنت مريوم ؟!!!
شذى انقهرت لانها ماتحب تسمع منيره تطري امها : خالتي وين ابوي ؟
منيره: وش تبين فيه ؟
شذى: ابي احاكيه شوي لو سمحتي ضروري
منيره : مشغول ..مهوب فاضي لك
شذى: الله يسعدك ياخالتي ابيه ضروري .. موضوع ما يتأجل تكفين
منيره حست من صوت شذى انو فيها شي .. ويوم فقدت الأمل انها تقول لها قررت تعطيها ابوها ..
جا ابو شذى وصوته مبين عصبيته لانه كان يبي ينام بس جته منيره وقالت له انو شذى تبيه
ابوشذى: نعم
شذى فرحت يوم سمعت صوت ابوها .. على الرغم من القسوة اللي مبينه عليه الا انها ارحم من قسوة احمد عليها مليون مره
شذى: يبه ..شلونك ؟
ابوشذى: الله ياخذك ويريحني منك .. خير وش تبين
شذى رجعت تبكي : يبه محتاجتك .. محتاجتك بجد
ابوشذى: وش تبين فيني هاا ؟؟ مو كفايه انك نسيتيني يوم عشتي بالعز ولا ذكرتي ابوك .. قلتي يمكن يكون محتاج شي او شي
شذى: يبه .. الشخص المحتاج الحين هو انا .. انا محتاجه لحضنك ..معد اقدر اعيش هنا
ابوشذى: وشوووو
شذى: يبه انا هنا انذل وانهان ..كل يوم اذوق الذل اكثر من اليوم اللي قبله .. انام واصحى على ضرب واهانه ..
ابوشذى: والمطلوب ؟
شذى: انك تجي وتاخذني من هنا .. وتخلي احمد يطلقني
ابوشذى: خوووش والله هذا اللي ناقص .. انا ماعندي بنات يتطلقون
شذى تبكي وبعلو صوتها : اقول لك اني قاعده انذل وانهااان هنا .. وش فيك يبه ماتسمعني ؟؟؟؟
ابوشذى: انتي اللي اسمعيني ..طلاق مافي .. وبدال ماتقعدين تبكين لي فكري بطريقه كيف تاخذين منه فلوس تامن مستقبلك وترفع من شان ابوك بين الرجال وتطلعنا من الفقر .. مو طلاق وقلة حيا
شذى منهاره: انت عمرك ماحسيت فيني ولارح تحس .. انت عمرك ماحسستني اني بنتك .. او لي داعي بحياتك .. انت خساره فيك كلمة اب .. ما اقول الا الله يرحمك يمه رحتي وخليتيني لحالي ..
ابوشذى: لا تبالغين .. قفلي الحين وروحي اشوف داري زوجك وحبي يديينه ورجوله بعد .. انه قبل وخذاك .. ولاعاد تدقين الا وانتي قايله تعال يبه خذ فلوس ... يللا .. وقفل بوجهها
شذى بكت بقوة تبي تغسل اللي بقلبها ..
حتى ابوها مايبيها .. يعني لوطلعت من هنا عمره مارح يستقبلها ابدا لو ايش يصير .. قفلت السماعه وتوجهت لغرفتها وهي تضغط على بطنها من الالم ..
ام احمد: وين رايحه منتي قاعده معي ؟
شذى ماردت عليها .. توجهت لغرفتها تبي ترتاح من التعب اللي زايد عليها .. وهي تبكي بدال الدموع دم


بيت ابورنيم ..

مشاعل كانت بغرفتها .. لابسه وكاشخه عالاخير وبراسها موال لازم تغنيه .. لبست عبايتها وكلمت السواق يجهز
قررت تطلع من البوابه الخلفيه عشان محد يشوفها ويسوي لها سالفه ..
صارت تمشي بشويش عشان صوت كعبها مايبان مع الرخام
ما امداها توصل للباب الا وسمعت
......: على وين ان شاء الله ؟
مشاعل نشف الدم بعروقها والتفتت ..شافت رنيم
ارتاحت شوي يوم استوعبت انها رنيم والتفتت عليها
رنيم: انا قلت على وين ؟
مشاعل: مشوار صغير مارح اطول
رنيم: انتي ماعندك خبر يعني انو بابا مانعك من الطلعه ؟
مشاعل: قلت لك مشوار صغير ولارح اطول
رنيم: اسمعيني يا مشاعل ..انا ماعندي استعداد اخبي عليك واطيح بمشاكل مالها اول ولا تالي مع بابا وماما .. ارجعي غرفتك احسن لك
مشاعل قربت منها: انا بطلع الحين .. ولا رح اطول كلها ساعتين وراجعه .. وانا اعرف انو قلبك مايطاوعك تعلمين علي .. سوو انا ضامنه الوضع تقريبا
رنيم بصراخ: مشاعل..انا اللي فيني كافيني على غرفتك الحين
مشاعل وهي تناظر الصينيه بيد رنيم: روحي روحي لضيوفك ذوقيهم عمايل يدينك ولاتضيعين وقت .. باااي وطلعت بسرعه قبل لا احد يشوفها غير رنيم وتتوهق من جد ..
رنيم حست انها بتنهار من القهر .. كل شي ضدها الحين ..توترها من ماجد وقربه لها ..ومشاعل وطلعتها اللي لو درى عنها ابوها بيقلب البيت ولودرت امها بتتعب زياده .. ايش تسوي .. خلااص زهقت !!
راحت للحديقه وهي تغلي من القهر

الحديقه ..
ماجد كان يضحك مع ام رنيم ويسولف بانسجام معها .. كان يحكي لها عن حياته باستراليا هو وبندر وايش المواقف اللي قبلتهم اول ماراحوا هناك ..
ولاحس على رنيم الا بعد ماحطت الصينيه بقوة على الطاوله لدرجة انو نص العصير انكب
ماجد فز من الحركه والتفت لها باستغراب
اما ام رنيم انصدمت من حركة بنتها ..اول مره تشوفها كذا حاميه مع انها معروفه بهدوءها
ماجد ابتسم واخذ العصير: اووه شكل زوجة المستقبل تبيني اطلع بسرعه من هنا
ام رنيم وهي تطالع بنتها: لا حشى يا ولدي لا تقول كذا .. احنا نبيك تطول بالقعده معنا ولا يارنيم ؟
رنيم وهي تقعد قالت بدون نفس: الا
ماجد ماحب يثقل عليها زياده ..حس انه وجوده مو مرحب فيه عند رنيم .. ماكمل العصير ..قام وباس راس ام رنيم
ماجد: اشوفك على خير خالتي ..
ام رنيم: ليش ياولدي اقعد توك ..ولا حتى كملت عصيرك
ماجد : مره ثانيه ان شاء الله .. عندي اشغال كثيره ..
التفت على رنيم : تامريني على شي ؟
رنيم بدون ماتطالعه : سلامتك
حزت حركتها بخاطر ماجد:طيب ..استأذن ..
ام رنيم: الله يحفظك ياولدي ..
مشى ماجد وام رنيم التفتت على بنتها
ام رنيم: وش فيك يارنيم ؟
رنيم:مافيني شي ..
ام رنيم: هذي طريقه تتعاملين فيها مع خطيبك ؟
رنيم:ماما انا الحين متوتره وهو جا فجأة .. كل شي طلع غصب علي
ام رنيم سكتت .. لانها عارفه انو ماهو طبع ببنتها ..
اما رنيم ..مسكت دفترها وفتحته تبي تكمل رسمتها ..
طاحت عينها على اللي مكتوب تحت ..
انصدددددددمت ..


فدووووووووك الناس
ياأجمل من رسم فيني
بلاد احساس
يافنانه..
ياصوتٍ لو سكت
فيني تنام وتصحى ألحانه
ياشعرٍ..ماأنكتب(لسّه)
..تنام الفتنه بـ أوزانه
ياصمتٍ لونطق صارت
أصابعنا مدى وأقواس
فدوووك الناس..!


والتوقيع تحت الكلام باسمه ..
يعني فتح الدفتر .. وشاف اللي فيه ..
اااه ياربي لااااا ..
انا الحين ابي اخفي حبي له يقوم يشوفه ..
التفتت على امها اللي كانت لاهيه بجوالها ..وسكرت الدفتر وحطته مكانه
خذت نفس عميييييق ورجعت تحكي مع امها ..لكن بالها كله مع ماجد

بيت ام عبدالله ..


خالد كان قاعد بغرفته يسمع اغاني ويفكر ..
دخلت عليه امه بعدما طقت عليه الباب اكثر من مره
ام عبدالله: خالد !!!
خالد قام من مكانه: سمي ..
ام عبدالله : وينك الله يهديك .. صار لي اطق الباب عليك من فتره
خالد قعد جمب امه : امري ..
ام عبدالله:مايامر عليك عدو .. قول لي حبيبي وش فيك ؟
خالد : وش فيني ؟
ام عبدالله : صار لك فتره منت على بعضك .. مدري وش فيك ..سرحان واحسك مهموم ..وكملت بمزح ..حتى طاري الزواج معد جبته ..
كنه ضربت على وتر حساس .. اي زواج واللي ابيها راحت مني
خالد: ابد شلت الفكره من بالي
ام عبدالله: وليش ؟
خالد : خلاص يمه الموضوع تقفل ولا ابي افتحه
ام عبدالله مسكت يده : حبيبي وش فيك ..مو بالعاده تخبي عن ماما .. انت صديقي من يومك صغير .. ايش صار الحين ماتبي تحاكيني ؟
خالد :.......
ام عبدالله : احكي حبيبي .,
خالد:............ ببساطه اللي ابيها راحت مني
ام عبدالله انصدمت
خالد: اي .. راحت مني .. ياما قلت لك يمه اخطبيها لي وبعدين نتزوج بس عييتي ..والحين راحت مني ..
ام عبدالله :..... من هي ؟
خالد : وحده بيوم ملكتها انا اختفيت عنكم اسبوع ..
ام عبدالله سكتت تفكر ..
خالد: والفتره الاخيره كل يوم اودي مها لها ..
ام عبدالله بدت تستوعب : لا تقول
خالد : الا .. ريما بنت خالي
ام عبدالله انصدمت بجد ..ماتوقعت ولدها يحب ريما
ام عبدالله : طيب ليش ما ....
قاطعها خالد : يمه لا تقولين لي ليش ماقلت من اول .. كلما جيت اقول لك منهي تعصبين وتنرفزين علي .. ماعطيتيني فرصه حتى
ام عبدالله :......
خالد :والحين خلاص راحت مني .. ولا عاد ابي وحده غيرها ... وانسوا تفتحون لي موضوع الزواج مره ثانيه ..
ام عبدالله خنقتها العبره ..
خالد نزل عينه ..مايبي امه تشوف دمعته
ام عبدالله حضنته .. حست انها فتحت عليه جروح
خالد بعد عن حضنها : انا بخير ..مافيني شي ..
ام عبدالله : سامحني ياولدي
خالد ابتسم بألم : انا قلت لكم من قبل .. لو راحت مني ريما ماني مسامح ولا احد ..لأانكم بكذا ضيعتوا عمري مني ..
ام عبدالله ماتحملت الكلام ولانبرة العتاب بكلام ولدها ..قامت من مكانها وهي تمسح دموعها
اول ماطلعت ام عبدالله من الغرفه خالد خلى دموعه تنزل براحتها .. تذكر يوم شافها وهي منهاره من حمد .. وتذكر يوم كلمها بالسياره لما وداهم المول ..ويوم تعورت بالمزرعه ووداها المستشفى .. تذكر كل المواقف اللي جمعتهم .. تذكر عيونها وكلامها وصوتها ..
كل هذا قاعد يخنقه ..
خالد: واللي خلق حبك بقلبي رح تصيرين لي .. لو اذبح حمد ..
اخذ مفاتيحه وطلع من غرفته اللي حاس انها رح تخنقه
نزل للصاله يبي يقول لهم انه بيطلع بس مالقى احد ..
شاف نور احد المجالس اللي بقسم الرجال مولعه استغرب ,,
راح له عشان يشوف من في ..طل براسه ما لقى احد
استغرب اكثر ودخل كله .. ماحس الا بشخص مسكر الباب من وراه
التفت خالد على الشخص .......



بيت ام عبدالرحمن ..
ام عبدالرحمن كانت قاعده بالصاله مع ام زياد ..
ام عبدالرحمن بدت تتضايق من وجود ام زياد اللي استمر لاسبوعين ..ولاتدري متى ناويه ترجع لجده ..بس طبعا مارح تقول لها لانهم اخوات وعشرة عمر ..
رن الجرس واستغربت ام عبدالرحمن من اللي جايهم الوقت هذا ..
ام عبدالرحمن : ان شاء الله خير .. من اللي جاي الحين ..
ام زياد :هذا زياد ولدي جاي يزورني
ام عبدالرحمن رفعت حاجبها: زياد !!
ام زياد : اي
ام عبدالرحمن : اييه .. الله يحييه .. بس ياليتك قايلة لي من قبل عشان نسوي شاهي وقهوة وكذا ونكلم احد من العيال يجي يقعد معاه
ام زياد:لا مايحتاج كلها ساعه بس وبيروح
ام عبدالرحمن راحت فتحت له الباب ودخلته للصاله عند امه ..بعد ما نبهت البنات انو احد ينزل لانه موجود
ام عبدالرحمن: حي الله زياد
زياد: الله يحييك يا خالتي
ام عبدالرحمن: اقعد مع الوالده على بال ما اروح اسوي لك شاهي وقهوه
زياد: لا تتعبين حالك ياخالتي مايحتاج ..
ام عبدالرحمن: لا تعب ولا حاجه .. تفضل
زياد:زاد فضلك .. راح وسلم على امه وقعد معها شوي ..وام عبدالرحمن راحت للمطبخ ..
زياد التفت لامه: وش اخبارك ؟
ام زياد:الحمدلله ياحبيبي بخير
زياد: ايوة وش اخر الاخبار ؟
ام زياد وهي تلتفت تشوف في احد يسمعها او لا : شكلهم رح يتصالحون من جديد
زياد بقهر واضح: لاتقولين
ام زياد: ايوة .. الايام هذي صار يجيها كثير وهي نفسيتها تحسنت مره .. شكلها رح ترجع له ..
زياد بعصبيه : الحين انا اسوي كل هذا عشان يفترقون عن بعض .. وارسل المسجات واشككه فيها وبالاخر يرجعون لبعض !!!
ام زياد : ياولدي انساها .. خليني ازوجك اختها ..وربي انها نسخه منها بكل شي
زياد: انا مابي الا اثير .. هي اللي قلبي حبها .. مو اختها البزر
ام زياد : البزر يكبر .. صدقني ياولدي اذا اخذت غدير رح تنسى اثير
زياد بعناد واصرار اكبر: وانا قلت مابي الا اثير .. قامت الدنيا او قعدت .. ورح اتزوجها طال الزمن او قصر .. والحيوان زوجها رح يطلقها يعني رح يطلقها ..
ام زياد بيأس: الله يناولك اللي ببالك ياولدي ..
زياد: الفتره الاخيره اتصلت عليها ولا كان في اي رد ..
ام زياد: ايوة غيرت رقم جوالها.. جاب مشعل لها شريحه جديده ..
زياد : ابي الرقم الجديد ..
ام زياد عطته اياه : انتبه على حالك ياولدي هذا ولد ال... والله لو عرف عنك انك ماتعيش يوم واحد
زياد: ماعندي اغلى من اثير ..ودامني خسرتها معد اهتم لحاجه خلاص ..
ام زياد: الله يهدي بالك ياولدي ..المهم انا ابي ارجع بيتي خلاص زهقت
زياد: منا راجعين الا واثير زوجتي .. وغير هالكلام ماعندي ..
وصار يسولف هو وامه شوي لين ماجت ام عبدالرحمن بالقهوه وصاروا يسولفون سوا ..


بيت ابوبندر ..
ريما كانت قاعده مع مها بالصاله .. نفسيتها الحين احسن .. والفضل بعد الله يرجع لمها وديما اللي مافارقوها ابدا
مها: اجل مشاعل البثره خلاص صارت خطيبة اخوكم
ريما: لا تذكريني ..والله ضايق صدري من هالشي وكل يوم ادعي ربي انه يعينه عليها
مها: انا اول كنت اقول من بياخذ ثقيلة الطينه هذي .. وطلعت بالنهايه من نصيب اخوكم
ريما: ومن سمعك .. الله يصبرنا ويصبره عليها بس
ديما كانت ساكته .. من فتره وهي ماهي على بعضها بس سرحانه وتفكر ومحد فيهم عارف السبب
مها: وش فيك ديما ؟
ديما: هاا ..ولا شي
مها:كيف ولا شي وانتي من فتره ابدا وضعك ماهو عاجبني
ديما: ولا حاجه
ريما: حبيبتي اذا فيك حاجه قولي لي انا اختك
ديما ابتسمت: لا تشيلين هم .. هي حاجه ببالي وحابه اتأكد منه ولو اكتشفت انها من جد صح وربي ما اسكت لاني ما ارضى بالظلم
مها: ايش الالغاز اللي تحكين فيها يابنتي
ديما ابتسمت: مع الايام رح اعرف واذا تأكدت ذيك الساعه قلت لكم ..
مها: طيب.. كلام مدهون بزبده ..يطلع عليه النهار يدوووووب
ديما: ههههههههههه على قولتك ..
جا سلطان وبيده لزقات كثيييييير وتوجه لريما وصار يفك من ذا اللزقات ويلزق بريما
ريما: هههههههههههه ايش فيك حبيبي ليش كذا ؟
سلطان: عثان انتي من اول تقولين انا تعبانه .. وماطبتي .. حطيت لك لزقه عشان تكونين طيبه
ريما: هههههههههههههههههههههههههههههههه حبيبي التعب اللي فيني مايوخره لزقات
سلطان مافهم ..ناظر فيها شوي ورجع يلزق عليها اللزقات
دخل ابو بندر ..
ابوبندر: هلا بالبنات الحلوين
الكل: هلا بك
ابوبندر: هههههههههههه سلطان وش قاعد تسوي ؟
ديما: قاعد يداوي ريما عشانها تقول انها تعبانه ههههههههههههههههه
ابوبندر راح له وحضنه بقوة: ان شاء الله اشوفك دكتور مثل اخوك
الكل: اميين يارب
ابوبندر: وين بدر وبندر؟
ريما: بندر للحين بالعياده ..وبدر نايم
ابوبندر: صحوه ورانا مشوار
ديما: ممكن اعرف وش وراكم ؟
ابوبندر: ...... اليوم بدر رح يملك على مشاعل
سكووووووت عم المكان
ديما بقهر :اليووووووووووووووم !!
ابوبندر: ايوة اليوم
ريما: بابا ليش مستعجلين .. وايش معنى اليوم ومحد فينا عنده خبر ..وفجأة وبهالطريقه ندري ؟!!!!
ابوبندر: اليوم نملك وبعد فتره نلبس الشبكه وبعدين الزواج ..
مافيها شي
ريما: والتحاليل ؟
ابوبندر: مخلصه من زمان .. بالواسطه كل شي يمشي
ريما: بابا متاكد امو مشاعل هي المناسبه لبدر ؟؟
ديما بعصبيه: تراها غيييييير والله غييييييييييير ..وبتتعب اخوي انا عارفه
ابوبندر استغرب من ردة فعل ديما بالذات: هي بنت عمكم .. وهي اللي بتسعد اخوكم انا متأكد ..
ديما: يا بابا مو الوقت المناسب صدقني !!
ابوبندر: وليش؟
ديما ماعرفت وش تقول لابوها: لانك ماتعرفها زين ..ماتعرف مشاعل ..
ماتنفع لاخوي ابدا ..
ابوبندر: انا ادرى بمصلحة بدر ياديما
ديما انقهرت مررررره وقامت لغرفتها ..
الكل انصدم من ردة فعلها وبالذات ريما ومها..هما عارفين انها ماتبلع مشاعل وكلهم مايطيقونها اصلا .. بس مايدرون وش السبب اللي مخلي ديما حاميه عليها كذا مرررره ..
ابوبندر: وش جاها اختك ؟
ريما تهز كتوفها يعني مدري ..
الكل سكت لفتره وبدون تعليق
مها حبت تلطف الجو: الله يوفقه يارب
ريما بدون نفس: امييين


غرفة ديما ..
ديما كانت تغلي من القهرررر .. زواج مشاعل من بدر هو اكبر غلطه ..والمفروض ما يتم ..بابا قاعد يدفن حياة بدر بالحياه .. مشاعل ماتناسبه
رمت حالها على الكنبه بقهر ورفعت شعرها على فوق وصارت تفكر بحل تطلع اخوها فيه من هالمصيبه اللي بتحل عليه لو ارتبط ببنت عمهم
مشاعــــــــــــــــــــــــــــــــل


توقعاتكم ..
من اللي كان بالمجلس ببيت خالد ؟
شذى واحمد وش النهايه ؟
بتتم ملكة بدر ومشاعل ولا لا ؟
زياد وبعدما طلع هو اللي يشكك مشعل بأثير ..ايش ناوي عليه بالفتره الجايه ؟
البارت الجاي كللله احداث ..اتمنى تعجبكم وما تحرموني من توقعاتكم
واسفه من جد على التأخير ..








ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





البارت التاسع والعشرين

بيت ام عبدالله ..

اول ماطلعت ام عبدالله من الغرفه خالد خلى دموعه تنزل براحتها .. تذكر يوم شافها وهي منهاره من حمد .. وتذكر يوم كلمها بالسياره لما وداهم المول ..ويوم تعورت بالمزرعه ووداها المستشفى .. تذكر كل المواقف اللي جمعتهم .. تذكر عيونها وكلامها وصوتها ..
كل هذا قاعد يخنقه ..

خالد: واللي خلق حبك بقلبي رح تصيرين لي .. لو اذبح حمد ..
اخذ مفاتيحه وطلع من غرفته اللي حاس انها رح تخنقه
نزل للصاله يبي يقول لهم انه بيطلع بس مالقى احد ..
شاف نور احد المجالس اللي بقسم الرجال مولعه استغرب ,,
راح له عشان يشوف من في ..طل براسه ما لقى احد
استغرب اكثر ودخل كله .. ماحس الا بشخص مسكر الباب من وراه
التفت خالد على الشخص .......
انصدم من اللي شافه ..
......:كنت شايله هم كيف اطلع لك او اقدر اشوفك ..ماتوقعت انو شوفتك بتكون بالسهوله هذي
خالد: انتي كيف ...
مشاعل تقاطعه : كذا الشخص يرحب بجية بنت خاله لعندهم؟
خالد عصب من وقاحتها: انتي وش جايبك هنا ؟ ماتدرين انو مها طالعه ؟
مشاعل: ومن قال لك اني جايه عشان مها ..
خالد فهم من كلامها انها جايه عشانه ..عطاها ظهره وخلاها تحكي
مشاعل: انت عارف انت وش بالنسبه لي؟
خالد انصدم من جرأتها: انتي جرى لعقلك شي؟؟؟ انتي خطيبة ولد خالي واخوي ..كيف تحكين كذا
مشاعل راحت قدامها عشان يطالعها: وان كاان؟ انت الوحيد اللي انا افكر فيه وابيه .. لا بدر ولا عشر غيره يملا قلبي مكانك
خالد توتر من كلامها: اسمعيني يابنت الناس .. الكلام اللي انتي تقولينه عيب ومايصير ..
مشاعل: عيب اني احبك ؟؟؟ وش العيب بالحب ؟
خالد: الحب مو عيب .. العيب انك تطلعين قدامي بهالملابس وبدون غطا وانتي مخطوبه لولد خالي واخوي وتقولين لي انك تحبيني
مشاعل: وانا قلت لك انو ما اهتم لولد خالك هذا .. انا اهتم لك انت ..ابيك انت مو هو
خالد كان يبي يطلع من المجلس لكن سبقته للباب وسكرته بقوه
مشاعل: خالد طالعني ..طالعني وانت بتغير رايك
خالد عصب وخصوصا انها صارت تقرب منه زياده: وخري عني ولا تجبريني اسوي شي انا ما ارضاه
مشاعل: سوي .. انت سوي كل اللي نفسك فيه والله ما اقول لك ولاشي
خالد: بعدي عني يا مشاعل .. اقول لك بعدي ..وغطي نفسك بشي ماتستحين تطلعين بهاللبس
مشاعل: مايهمني ..اي شي بيلفت نظرك فيني رح اسويه ..
خالد تنرفز: ما اقول الا يا حسافة تربية خالي فيك.. للاسف ماتربيتي .. وياليتك طالعه بربع اخلاق اختك ..كان عالاقل تشفع لك
مشاعل عصبت: انا ماني زي احد ..ولا اسمح لاي احد يقارنني برنيم المنافقه .. انا شي وهي شي ثاني
خالد: من جد .. انتي شي وهي شييييييييي ثااااااااااااااااااااني ..وبعدين اسمعي يابنت الناس ..انا قلبي ماهو لي .. ولا رح يكون لك
مشاعل سكتت شوي تبي تستوعب: مافهمت
خالد: مافي غير معنى واحد لهالكلمه
مشاعل: يعني .. يعني انت تحب؟
خالد : اي احب .. وانتي احترمي حالك والرجال اللي بتصيرين زوجته واطلعي من هنا ..
مشاعل : تطردني ؟
خالد: اي اطردك .. وامنيتي اني اقول لبدر على حقيقتك ..لكن ان شاء الله لي اجر الستر عليك ..سحبها من يدها ودفها عن الطريق وطلع

مشاعل وقفت محلها مصدومه ..
اول حاجه خالد يجحدها وبكل مافيها
ثاني شي طلع يحب
صدمه ورا الثانيه .. يحب ميييييييييييييين !!!!
الحقير النذل .. يجحدني اناااا ؟!!!
لبست عبياتها وطلعت من الفيلا باسرع ما عندها .. لازم تفكر بحل عشان خالد يصير لها

بيت ابورنيم ..
رنيم كانت قاعده بغرفتها ..جا ابوها وطق عليها الباب
رنيم فتحت الباب : هلا بابا
ابورنيم: هلا بك حبيبتي .. رنيم قولي لاختك تجهز
رنيم: تجهز ؟
ابورنيم: اي .. شوي وبيجي عمك ابوبندر ومعه بدر وبيملك على مشاعل
رنيم انصدمت: الحيييييييييييين !!
ابورنيم: اي الحين
رنيم بعتاب: كذا بابا ما تقول لي وانا اختها .. لا جهزنا ولا شي
ابورنيم: اصلا مشاعل نفسها ماتدري ..وادعي ربك ماتسوي مشاكل ولا وربي لا اكسر راسها تكسير
رنيم ماتت من الرعب يوم ذكرت انو مشاعل طالعه ..بلعت ريقها بخوف وهي تناظر بابوها
ابورنيم: وش فيك؟
رنيم بارتباك : ولا شي
ابورنيم: منتي رايحه تقولين لاختك ؟
رنيم سكرت بابا غرفتها : الا الا الحين بروح اقول لها .. انت روح وارتاح وان شاء الله مالك الا اللي يسرك ويرضيك
ابورنيم: اذا سوت شي من هنا او من هنا ناديني
رنيم: لا ان شاء الله مارح تسوي شي .. انا بحاكيها واتفاهم معاها وكل شي .. عن اذنك ..
ابورنيم: اذنك معك ..
رنيم تدعي ربها انو مشاعل تكون رجعت بس هي ماحست عليها .. مابقى شي ويجي عمها وولد عمها .. هذا غير ردة فعل ابوها وامها
لودروا انها طلعت من البيت وبدون اذن وخصوصاا وهي محبوسه .. صارت تذكر ربها بتكرار وهي متوجهه لجناح اختها ..
طقت الباب مره واثنين وعشر ..ولا في رد ..
قررت تدخل غرفتها وتسكر عليها جوه على اساس انها معها وتدق عليها ..
بس نست جوالها بغرفتها .. افففففففف
مسكت تلفون البيت ودقت على جوالها مره واثنين وعشره .. لين جاها الرد
مشاعل وهي تبكي: خيييييييييير
رنيم: مشاعل وينك ؟
مشاعل:بجهنم .. وش تبين
رنيم استوعبت صوتها: مشاعل وش فيك ؟
مشاعل من بين دموعها : وش تبين مني انتي داقه علي تقولين لي وش فيك ؟
رنيم خافت بجد لانو مشاعل مهما صار لها ماتبكي ودامها الحين تبكي اكيد صاير معاها شي كبير مره : مشاعل بابا يسأل عنك
مشاعل وهي تحاول تهدا: وش قلتي له ؟
رنيم: ما سأل عنك ثاني يحسبك بالغرفه ..ارجعي بسرعه الله يخليك ..
مشاعل: ماقال لك وش يبي ذا العله؟
رنيم: اولا ما قال لي .. ثانيا عيب عليك تقولين كذا عن ابوك ..
مشاعل : ماني فاضية لك الحين ..دقايق وانا بالبيت ..وقفلت
رنيم وهي تناظر السماعه : افففففففف منها ذي بتموتني ناقصه عمر ..وقفلت
راحت تدور بغرفة ملابس اختها على لبس مناسب عشان اكيد بدر بيشوفها .. ولازم تكون جاهزه



بيت ابومشعل

مشعل كان قاعد بالصاله مع اخواته ..يتفرجون على التلفزيون ..
الهنوف:دلال ناوليني الفشار
دلال:............
الهنوف:دلااااااااال وصقه .. ماتسمعين ؟
دلال التفتت عليها: هااااا وش تبين؟
الهنوف: كم مره اقول لك ابي الفشار؟
دلال:طيب ماسمعتك .. ماتشوفيني منسجمه ؟
الهنوف تسحب الصحن منها : مو شكرا
دلال تمد لسانها لاختها
مشعل ضحك عليهم ..كنهم اطفال ..ورجع لجواله يراسل اثير

مشعل
طيب ويعني بتداومين بكره ؟

اثير
افكر للحين محتاره .. احس اني مكسله ومالي خلق وماعندي شي مهم

مشعل
اثير وش رايك تعتذرين الترم هذا ونروح انا وانتي شهرعسل ثاني ؟

اثير
لاااااا منا رايحين ولا مكان ولاني معتذره

مشعل
ليش طيب

اثير
عشان مو وقته الحين حبيبي لاحقين

مشعل
طيب ..الله يعينني عليك بس

اثير
ههههههههههههه ويعينننننننننني يارب ..حبيبي شوي واحاكيك ماما تبيني اساعدها شوي

مشعل
ياربييي ما الحق اقعد معك شوي الا واحد يجي ياخذك مني

اثير
معليش بس شويات مرره مشغوله الحين بس اخلص احاكيك

مشعل
مايتأجل شغلك يعني ؟

اثير
نو مايتأجل

مشعل
طيب بس لا تتعبين حالك

اثير
ان شاء الللللللللللللللله .. يللا حبيبي باي

مشعل
باي ياعمري


نزلت اثير لمامتها ..
اثير: سمي ماما بغيتي شي ؟
ام اثير: اي حبيبتي .. نعالي معي بنحضر العشا الوقت تأخر
اثير: انشالله من عيوني ..وصارت تساعد امها بتقطيع السلطه

رن الجرس .. وراحت غدير تفتح الباب
غدير: مييين ؟
زياد:انا زياد
غدير كشرت وكشت عالباب مالت عليك وعلى امك: وش تبي ؟
زياد: ابي الوالده ..
غدير فتحت الباب: انتظر شوي بالحوش ولا تدخل الا لما اقول لك ..
زياد : طيب ..
فتحت الباب وراحت ركض عند باب المدخل : ادخللللللللللللل
ودخلت على جوة على طول..

ام زياد كانت بالصاله قاعده تتفرج على التلفزيون
غدير بدون نفس : زياد بره
ام زياد: وليش مادخلتيه "؟
غدير: ادخله وين ؟؟ هنا بالصاله ؟
ام زياد :اي مافيها شي ..
غدير ناظرتها بنص عين:بس احنا قاعدين نحضر العشا .. وين بنتعشى؟
ام زياد : هي دقايق وبيروح
غدير تأففت بينها وبين نفسها ودخلت المطبخ تنبه امها
غدير: ماما ترى زياد ولد ام زياد موجود الله لا يحييه
ام عبدالرحمن وهي تقلب الاكل بالقدر : طيب طيب
غدير :والله اني عارفه انك ماسمعتيني ..
غدير: يمه وين اثير؟
ام عبدالرحمن : بالمخزن تجيب مناديل للمطبخ
غدير : دامها بالمخزن يعني مارح تطلع منه الحين ..
وراحت لغرفتها

بالصاله
ام زياد: وش عندك ؟
زياد: ولا شي جاي اسلم عليك
ام زياد: تسلم علي ولا تتطمن على الحبايب؟
زياد: دامك عارفه ليش تسأليني يعني ..
ام زياد: قلت اتأكد يمكن امكن هفت على بالك وجيت تشوفها ..
زياد ابتسم وباس يدها: انتي الخير والبركه ..
ام زياد: طيب اسمع ابيك تروح الحين
زياد: وليش ؟
ام زياد: بس عشان الحين بيحطون العشا وانا قلت لهم ثواني وبيروح
زياد: افاااا يعني طرده ؟
ام زياد: ايوة طرده
زياد: وانتو بعد احد يتعشى الساعه 8 بالليل ؟
ام زياد : احنا ..



رفع عينه وتنح فجأة
اثير كانت داخله من الباب اللي ورى ومعطيه الصاله ظهرها يعني ماهي شايفه اللي قاعدين على الكنب ..وقفت عند الدرج تنادي
اثير: غدييييييييييييييييييييييييير .. ياغديييييييييير انزلي ساعديني ياعديمة الاحساس انتي ..
وبما انو البيت ماهو كبير ..الصوت يوصل لغرفة غدير ..
طلت من عند الدرج: وش تبينن ؟
اثير: ابي سموها الكريم تساعدني شوي ..
غدير: عندي مذاكره
اثير: وانا ماعندي يعني ؟ يللا اشوف انزلي
غدير : اقووول انتبهي ترى زياد موجود بالبيت ..
اثير: بمجلس الرجال ؟
غدير: لا بالصاله .. بس دامك واقفه هنا اكيد انه راح ولا ؟
اثير ضحكت : اي صاله يا فاهيه .. انا بالصاله .. فجأة صنمت والتفتت وراها وشافته .. يناظرها بعيون مشتاقه ..
اثير من الروعه صارت تطلع الدرج بسرعه
غدير: وش فيك يابنت انهبلتي ؟
اثير تركض ولا هي راده عليها ..وطاحت بقوة على رجلها وقعدت
اثير: ايييييي
زياد حس قلبه اللي طاح مو هي ..راح لها بسرعه
اثير عيونها دمعت .. رجلها تألمها مره بس مو كثر الفشيله انها طاحت قدامه
قرب زياد بسرعه : اثير .. صار لك شي .. تعورتي
اثير تغطي وجهها بيدها وتبكي: لو سمحت وخر عني ..
زياد خايف عليها .. ماهوة عارف وش يسوي
نزلت غدير بسرعه وقعدت جمب اختها : وش فيك وش يألمك ؟
اثير: ولا شي .. قومي جيبي لي جلال ولا حاجه
غدير رفعت عينها لزياد: خيييييييييييير عمي .. ممكن توخر ولا نسيت نفسك
زياد:ابي اتطمن عليها ..
غدير: مافيها شي .. روح يللا من هنا وخر خليني اعرف اتصرف ..
زياد انقهر من اسلوبها
غدير رفعت عينها ثاني: انت ماتفهم ؟؟ يا امه لوسمحتي فهميه خليه يبعد عن هنا ..
ام زياد: ياولدي ابعد عنهم خليهم بحالهم ..انت روح توكل على الله ..
زياد مارد عليهم .. فرصة وجته لعنده .. حبيبة قلبه قدام عيونه بس مو بالحال اللي يبي يشوفها فيها .. تبكي وتتألم
غدير عصبت: انت يا مخ .. انقلع ممكن ؟
زياد ناظر غدير ومشى بدون مايحكي ولا كلمه ..
غدير شمقت وقالت بصوت واطي .. بلا فشكلك ياثقل دمك انت وامك ..
غدير: اثير حبيبي من وين يالمك؟
اثير : ولا شي خلاص اقدر امشي ..
غدير : كذابه ..
اثير وقفت حاولت تدوس عليها بس ماكان بالساهل ..
غدير: قلت لك انا ..وراحت للمطبخ تقول لامها
ام زياد من بعيد: سلامتك
اثير:الله يسلمك


بالسياره

كان زياد يحمد ربه ويشكره الف مره عشان قدر يشوف اثير .. الابتسامه مافارقته ابد .. يتخيلها قدامه وهي تبكي ودموعها ماليه عيونها .. لمسة يدها .. حتى مكابرتها للألم ..
كله يشوفه قدامه الحين .. مسك جواله وارسل مسج وابتسامته صارت ابتسامة خبث ..



بيت ابوبندر

ابوبندر كلم بدر يسأله وينه وانه تأخر.. قال له بدر انه جاي بالطريق
ابوبندر راح يشوف بناته .. طلع لقاهم بالصاله يتفرجون على التلفزيون
ابوبندر: بنات .. انا وبدر وبندر بنروح الحين ...
ريما تنهدت: بابا مصر على مشاعل يعني ؟
ابوبندر: اي مصر ..
ديما سكتت ودها تحكي بس سكتت ..
ابوبندر: تبون شي ؟
البنات : سلامتك ..
ابوبندر: مع السلامه .. راح لغرفة ام بندر
طق الباب ..
ام بندر: ادخل
دخل ابوبندر: اسمعي .. انا وبدر الحين رايحين عشان يملك على مشاعل
ام بندر وقفت : وشووو ؟
ابوبندر: وش فيك ؟
ابوبندر :كيف ولدي يملك وانا مدري .. وبأي حق؟
ابوبندر: بأي حق ؟؟ اقول انا جيت اعطيك خبر مو اشاورك ..وانا رايح الحين
ام بندر تنرفزت: لهنا وبس يا سلمان .. كل شي ارضى فيه الا انك تزوج ولدي وبدون شوري
ابوبندر: انا خليت الامور تمشي بمزاجك المره الماضيه وشوفي وش صار .. زوجتي بنتي لواحد داشر مايخاف من الله ..والحين متوهقين معه ولاهو راضي يطلقها ..
ام بندر: حطها علي الحين .. انو انا اللي ما اعرف ادبر ولا لي لزمه
ابوبندر: هذا الواقع ..
ام بندر بصراخ: اكررررررهك
ابوبندر التفت وعطاها نظره وطلع من غرفتها
ام بندر مسكت جوالها تبي تدق على مشاعل .. دقت اكثر من مره بس ماردت عليها .. رمت الجوال من القهر


بيت ابورنيم

مشاعل نزلت من السياره وراحت على غرفتها بسرعه تبي تغسل وجهها قبل لا احد يشوفها بهذا المنظر ..
سمعت رنين جوالها : اوووووه منها ذي عجوز خيبر وش تبي فيني ..ماني راده
رنيم: مشاعل
مشاعل نقزت: بسم الله الرحمن الرحيم .. متى دخلتي ؟
رنيم: يومني اكلمك ابيك ترجعين انا كنت هنا
مشاعل ترفع حاجبها: وش تبين ؟
رنيم: امممم ابوي يقول ..
مشاعل : ايوووة ..
رنيم: ابوي يقول انو عمي
مشاعل بنفاذ صبر: احكي واخلصي علي
رنيم: ابوي يقول انو الحين عمي وبدر رح يجون و .. ويملك بدر عليك
طارت عيون مشاعل بالصدمه : وش قلتي عمتي ؟
رنيم: اي
مشاعل: ومن قال لكم اني موافقه ؟ على كيفك انتي وابوك انا ؟
رنيم: قلت لك يا مشاعل احكي بأدب لوسمحتي
مشاعل: اي ادب اللي تبيني احكي فيه .. انا ماح اتزوج هالبدر لو ايش
دخل ابورنيم: لا بتتزوجينه غصب عليك .. وانا كلمتي ماتصير ثنتين !!
مشاعل": مو بكيفك تزوجني .. وتوك تقول لي قبل الملكه بدقايق .. خير ان شاء الله وين عايشين احنا ؟
ابورنيم: مشاعل مابي اكثر كلام معك .. عمك والمملك على وشك يوصلون .. رح يتم الموضوع بسلام
مشاعل: ما تفرض رايك علي ..
ابورنيم قرب منها وعطاها كف : انتي الظاهر للحين ماتعرفين تحاكين ابوك .. قسم بالله يامشاعل لو ماتنضبطين لا يصير لك شي ماقد شفتيه ..سامعه ولا لا ؟
مشاعل سكتت وهي تناظر بابوها بحقد الدنيا ..وهو طالع من الغرفه
رنيم سكتت وبلعت قهرها على اختها ..لانها تستاهل وهي كانت بتفضحهم لولا ستر الله عليها ..
طلعت من الغرفه وخلت اختها تلبس ..


بعد ساعه
بالمجلس ...
ياحي اللللله ابوبندر
ابوبندر: الله يحييك ويبقيك
ابورنيم: شلونك بدر ؟
بدر:الله يسلمك ياعمي انا بخير
بندر:وانا ياعمي وراك جاحدني ؟ تهلي وترحب بأبوي وتسأل عن احوال اخوي وانا هنا كني رجل كرسي ..
ابورنيم: هههههههههه محشوم ياولدي .. وش اخبارك واخبار العياده؟
بندر: الحمدلله انا بخير والعياده ماشي شغلها تمام التمام ..
ابورنيم: الحمدلله يارب ..
ابوبندر: ها يبو رنيم .. نبدا ؟
ابورنيم يهز راسه : على بركة الله ..



بيت ابومشعل ..

دلال: اااااااه يازين ذا الفلم ..
الهنوف : وش يازينه .. الا اسمج فلم شفته بحياتي ..
دلال: انتي اصلا ماعند حس رومانسيه ..
الهنوف: خليت الرومانسيه لك انتي وبنت عمك ليان .. ياحبكم لذا الخرابيط بس .. انا مودي افلام اكشن .. شي في تصميخ ..مو هذا حبني وحبيته ..وع عساهم الحبه ان شاء الله ..ولا وش رايك يا مشعل ؟
مشعل منسدح: عادي
دلال: وش عادي ؟
مشعل: ماكنت مع الفلم اصلا
الهنوف: وين كنت فيه ياحظي ؟
دلال: وين بيكون يعني اكيد مع حبيبة القلب
الهنوف: انا بفهم بس دامها كذا على بالك ورا ماتجيبها وتريحنا وتريح حالك ؟
مشعل: كل شي بوقته حلو ..
الهنوف: طيب .. بنشوف متى الوقت ..
مشعل حس بهزه بجواله .. طلعه من جيبه ..لقاه مسج
زادت دقات قلبه يوم شاف الرقم المرسل ..

قضيت مع زوجتك احلى وقت .. بجد انو مامنها اثنين بالدنيا ..ياحلوها وياحلو وقتي بقربها .. الاخضر عليها يجنننن بس للاسف الاوقات الحلوة تنتهي بسرعه .. طاحت وتعورت ياعمري عليها ..انصحك تروح تتطمن عليها بدال منت حاقرها كذا .. او طلقها وخلها لغيرك ترى مليون من يتمناها ..


مشعل الدنيا اسودت بعيونه وماصار يشوف شي من العصبيه .. دق على اثير 3 مرات ولا ردت عليه .. شد على حاله وتوجه لبيتها .. ويتمنى الللي انقال بالرساله يكون غلط بغلط ..
الهنوف: مشعل .. مشعلللللللللللل
مارد عليها وراح
الهنوف: وش فيه اخوك ؟
دلال: علمي علمك ..
بعد دقايق
ام مشعل جت : دلال
دلال: سمي
ام مشعل: في ضيفه جت لك
دلال استغربت :وش ضيفته ؟
تهاني : انا ..
دلال انصدمت: تهاني
تهاني شمقت بوجهها : اي تهاني .. ولا ماودك تشوفيني بعد ؟
الهنوف رفعت حاجبها.. هذي وش عندها تكلم دلال كذا ؟
ام مشعل: وش دعوه يا تهاني .. الا اكيد تبي تشوفك وتفاجأت بأحلى مفاجأة ..ولا يا دلال؟
دلال: اكيد ..قامت سلمت عليها هي والهنوف ..
تهاني قعدت
دلال: وش هالمفاجأة الحلوة يا تهاني
تهاني بدون نفس: لا تفرحين مره .. انا ماجيت عشان سواد عيونك .. انا جايه لخاطر اخوي اللي طلب اني اكون قريبه منك لا اكثر ولا اقل .. جايه بزعمي صديقة لك ولا انا اصلا مايشرفني
دلال ماانصدمت من وقاحتها ابدا ..
بس الهنوف الا : انتي خيييييييييييير ان شاء الله ..جايه بيتنا وتظولين لسانك بعد
تهاني طالعت الهنوف من فوق لتحت: مابقى الا البزران يحكون بعد
الهنوف طارت عيونها: بزره بعينك احترمي حالك والزمي حدودك فاهمه ؟ وبعدين على ايش شايفه نفسك انتي ومصدقه حالك ؟
تهاني طالعت الهنوف ولا ردت عليها
الهنوف : شوف بنت الذين
دلال: الهنوف خلاص ..احترميها
الهنوف: قولي لها تحترم حالها بالاول
دلال: قلت لك خلاص يالهنوف .. اذا مو عاجبك الوضع ادخلي غرفتك ..
الهنوف رمت حالها على الكنبه بعفاشه : لا ماني داخله مكان .. بقعد هنا اخاف اجي شوي الاقيها بالعتك بكبرك امنا الغوله ذي
تهاني طالعت الهنوف بطرف عينها وصدت ..
دلال مسحت على راسها بقلق .. ودها ترد عليها بس ماتقدر عيب لانها ضيفه ببيتهم .. شكلي بتعب معك كثيير يا تهاني القرف انتي


بيت ابورنيم

تمت الملكه زي مايبون ابوبندر وابورنيم ..
وانحكم على بدر انه يكون زوج للشيطان مشاعل ..
هو خايف من هالخطوة بس خلاص معد ينفع الخوف ولا الندم الحين
ابورنيم: عالبركه يابدر ..
بدر وهو يحس انه ميت: الله يبارك فيك
ابوبندر: بعد اذنك يابو رنيم نادي مشاعل نبارك لها ومنها يشوفها بدر دامها ماشافها نظرة شرعيه
بدر بسرعه : لا ياعمي مايحتاج .. اكيد انها متوتره الحين وقلقانه ولا ابي اضغط عليها .. اشوفها بعدين ان شاء الله
ابورنيم ابتسم: بارك الله فيك ياولدي ..
ابوبندر: اللي يريحك وانا ابوك
ابورنيم: عقبالك يابندر
بندر ابتسم: ان شاء الله ..



بيت ام عبدالرحمن

بغرفة اثير ..
سالم : يا اثير الله يهديك قومي اوديك المستشفى شوفي كيف تتألمين
اثير:قلت لك مابي اروح .. خلاص شوي واطيب خلوني بحالي بس
سالم عصب: انتي ليش عنيده ؟
ام عبدالرحمن: خليها ياولدي شوي بس ونرجع لها .. اذا ماتحسنت ذيك الساعه بتروح غصب عليها
سالم: يمه الله يهديك لا يكون فيه كسر
ام عبدالرحمن: ان شاء الله لا .. شويات ان ما تحسنت وديناها المستشفى ..
سالم تنهد : اللي تشوفينه يمه ..
ام عبدالرحمن: يلاا خلونا نخليها شوي وبعدين نرجع لها ..تبين شي حبيبتي ؟
اثيير : لا شكرا
ام عبدالرحمن: انا بجيب لك اكلك لهنا
اثير: شكرا ماما ماني مشتهيه اكل ولا شي الحين .. بس ابي ارتاح
ام عبدالرحمن: طيب حبيبتي على راحتك
اثير تحاول تقاوم الالم وتتفحص رجلها ..
خذت حبة مسكن وانسدحت .. طرى على بالها مشعل تبي تكلمه .. بس تذكرت انو الجوال حقها بالمطبخ .. يللا مو مشكله لما تجيني ماما ولا غدير بقول لهم يبجيبون لي اياه ..
غمضت عيونها .. وصارت تتخيله قدامها ..
اشتاقت له ..
وصارت تفكر لما يجيها وتقول له انها بترجع معاه البيت كيف بيكون رد فعله .. وش قد بتكون فرحته ..
بدت تنسى الالم مع ذكراه
سمعت صوت طق عالباب
اثير: ادخلللل ..
دخل مشعل عليها وهي عيونها تعلقت فيه .. كان شكله يجنن او عشانها ما شافته من يومين .. تحس انها ولهانه عليه
اثير: هلاا واللللله ..
مشعل يناظرها بنظرات هو وحده عارف معناها ..
اثير: تو مانورت غرفتي .. سامحني حبيبي بس مقدر اقوم لك
مشعل ناظر رجلها: رجلك صح ؟
اثير ابتسمت بألم: صح .. اكيد غدير قالت لك ..
ناظر لبسها .. وفعلا كانت لابسه اخضر
مشعل : وين كنتي ؟
اثير مافهمت: وين كنت ؟
مشعل: يوم طحتي ..وين كنتي ومع مين ؟
اثير بهتت ابتسامتها : طحت على درج بيتنا وكنت مع غدير ..
مشعل باستهزاء: غدير ؟ يعني ماطلعتي من البيت ؟
اثير: لا ماطلعت من البيت .. مشعل وش فيك ؟ وش طاري هالاسئله ؟
مشعل سكت وهو يناظرها نظرات .. ندمان انه فكر يعطيها فرصه ثانيه
مشعل : ماكان معك احد غريب ؟
اثير ماهي فاهمه شي: احد غريب مين يعني ؟
مشعل عصب: اثير تكلمي ولاتتعبين قلبي ..
اثير: كانت معي غدير اختي و..
مشعل : ايوة .. و مين ؟
اثير: زياد
مشعل ابتسم: حلو حلووو .. زياد اجل ..
اثير سكتت مصدومه .. تحاول تستوعب كلام مشعل ونظرته
اثير: اي زياد
مشعل : اثير .. انا تعبت معك كثير.. حبيتك حب وانتي ما تستاهلينه .. عطيتك قلبي ولا عرفتي قيمته .. لحد هنا وبس .. تقعدين مع غيري وتحاكينه وبينك وبينه سوالف ما ارضاها ..
اثير انصدمت: انت وش قاعد تقول ؟؟؟؟
مشعل : اثير .. مابي اقول لك حاجه اندم عليها بعدين.. بس قراري للحين انو مالك بقلبي محل ..
مشى للباب
اثير : مشعل .. مشعل لا تخليني وين رايح ؟ انا محتاجتك استنى
مشعل يحااول يقاوم بكاها وشاد على يده بقوة
اثير: مشعل انتظر .. لاتروح افهم السالفه بالاول وبعدين احكم
مشعل بعصبيه: وش اسمععععع ؟ رجال غريب يوصفك لي بالتفصيل .. وتقولين لي اسمع وبعدين احكم ؟؟؟ من تزوجنا وانا حالي حاله .. ما ارتحت ولا يوم .. خصوصا من بديت احبك ..
خليني اروح الحين قبل لا اتهووور
اثير تبكي: طيب انت اسمع وش السالفه وانا اقول لك ..
مشعل: قلت لكككككككككككك مابي اسمممممممممع
اثير: لا تخليني يامشعل وربي مظلومه .. كنت ابي اقول لك اني برجع معاك ..لا تخليني ..
مشعل ابتسم بألم : مالك مكان لا بقلبي ولاببيتي .. طلع وسكر الباب
وترك اثير تبكي قهر


توقعاتكم الحلوة ..






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ






البارت الثلاثين

بيت ابوبندر

ابوبندر وعياله رجعوا من بيت ابورنيم بعدما تمت الملكه ..وكانت ديما قاعده بأحد الصالات تتفرج على التلفزيون ..
السلام عليكم
ديما: هلا وعليكم السلام ..
ابوبندر: حبيبتي ليش صاحيه للحين ماعندك بكره مدرسه ؟
ديما: الا بس مو جايني نوم .. قلت اغير جو واقعد بالصاله..
بندر قعد جمبها ونكش شعرها:ها تعشيتي ؟
ديما وهي تزين شعرها: هييي نكشتني .. لا ما اتعشى انا ..
ديما: اجل يلاا قدامي عالنوم
ديما: شويات مو الحين .. التفتت على بدر ..بدر شلونك ؟
بدر بهدوء: بخير
ديما مو من قلبها: مبروك
بدر ابتسم لها ابتسامه بارده بدون مايرد
ابوبندر: اختك نامت ؟
ديما: اي بابا تعشت مع سلطان وراحت تنام تقول مصدعه
ابوبندر:زين .. انا بالمكتب اخلص باقي اشغالي
الكل: طيب
بندر: وانا بروح انوووووووووووم يافيني تعب الدنيا ومافيها
ديما: وليش ان شاء الله ..اللي يسمعك يقول انك شايل العياده على راسك لحالك
بندر ضحك من قلب: ههههههههههههههههههههه كنك دارية بي .. يللا تصبحون على خير
ديما وبدر: وانت من اهله ..
بدر رمى حاله على الكنبه وتنهد بتعب
ديما ناظرت اخوها: وش فيك ؟
بدر وهو مغمض عيونه: مافيني شي
ديما:.............. شفت مشاعل ؟ وش رايك فيها ؟
بدر : ما شفتها ..
ديما استغربت: وليش؟
بدر: ماهو الوقت المناسب اللي اشوفها فيه ..
ديما بسرعه: بدر انت مقتنع بالملكه هذي اصلا ؟
بدر فتح عينه وهو على وضعيته: ليش السؤال ؟
ديما: امممم مدري .. بصراحه انصدمت يوم ابوي قال لي انك خطبت مشاعل بنت عمي ..
بدر : وليش طيب ؟ ليش تكرهونها ؟
ديما: احنا مانكرهها .. بس نكره تصرفاتها
بدر باهتمام : ليش .. احكي لي عنها
ديما ابتسمت باستهزاء: صدقني بدور ما اتوقع رح يعجبك اللي بتسمعه مني .. وخصوصا اني مابي اظلمها
بدر عقد حواجبه: تظلمينها بوشو ؟
ديما وقفت: حاجه لا اتأكد منها ذيك الساعه حكينا .. قربت من اخوها وباسته على خده .. تصبح على خير
بدر: دقيقه ديما.. وش ذا الاغاز اللي تحكين فيها ؟
ديما: خلاص بدر بعدين ان شاء الله .. تصبح على الف خير
بدر بتردد ماوده تروح قبل لا تقول له اللي عندها : وانتي من اهله ..
وش اللي تعرفه عنك ديما يا مشاعل ولا تبي تقول لي اياه لانها خايفه تظلمك .. من يومنا صغار وانا ماني متقبلك والحين بتصيرين زوجتي
الله يعيني على ما ابتلاني بس .. اساسا مشاعل ولا غيرها ماهي فارقه معي ..دام قلبي مع شذى من المستحيل انه يدق لغيرها


بيت احمد

شذى كانت نايمه على عكس ماوصاها احمد .. رجع من سهرته وشافها نايمه بغى ينهبل ..وطار عليها زي المجنون
احمد بعصبيه: هيييييييي انتتتتتتتتتي
شذى فزت بقوة لدرجة انو جتها دوخه وبغى ينزل ضغطها : ايش فيك ؟
احمد : ايش فيك ؟ هذا وصاتي لك ؟ انا قلت لك نامي ولا قلت لك اسهري على امي ولا رجعت انخمدي ؟
شذى ويدها على راسها من قوة الدوخه: احمد تعبت ونمت كل السالفه كذا
احمد: وانا وش علي فيك تعبتي ولا ان شاء الله متي .. اهم شي كلمتي تتنفذ فاهمه ولا لا ؟
شذى تبي تسكته: حاضر المره الجايه ان شاء الله مايصير خاطرك الا طيب
احمد سحبها من يدها بقوة: تتطنزين حضرة جنابك ؟
شذى خنقتها العبره: يا احمد حرام عليك اقول لك تعبانه وش فيك ماعندك احساس انت ؟
احمد قرب منها وسحبها له بقوة: انتي وش عندك لسانك طايل اليومين هذي؟
شذى تمسح دمعتها بسرعه : احمد طلقني ..
احمد انصدم : وشو ؟
شذى: ابيك تطللللقني .. لو سمحت
احمد شد على يدها: انتي واعيه للي تقولينه ؟
شذى تتألم من شدة يده على يدها وتهز راسها بإيه
احمد: تبين اطلقك عشان ترجعين له ؟
شذى رفعت عينها بصدمه وهي ماهي فاهمه شي
احمد يقرب من اذنها ويهمس: تحلللللللللللمين اطلقك
شذى انقهرت:وش فيك انت ماعندك كرامه تعيش مع وحده ماتبيك ولا هي طايقتك
احمد عطاها كف قوه خلى خدها احمر : لو فأمك خير عيدي اللي قلتيه
شذى ويدها على خدها": لا تجيب طاري امي على لسانك ..مايجوز عليها الا الرحمه
احمد عطاها الكف الثاني : حابه تكملين حبيبتي ؟
شذى دقت يده من يدها ووقفت على حيلها: ابفهم انت وش بتستفيد من قعدتي هنا معك ؟ انت انسان مقتدر وعندك فلوس ..وتقدر تتزوج بدال الوحده ثنتين .. وش تبي مني ؟ انا مابيك والله مابيك ..
احمد عطاها كف وشد على شعرها : انتي ماتعرفين تسكتين ؟ ولا حابه تجربين الضرب اللي هو يعني ؟
شذى عطته نظره حقد ماتحملها احمد ابدا ..وطاح فيها طق من القهر ..
وهي تحاول تستنجد بأي احد بس محد حولها لانو مافي غير ام احمد المقعده
ظل يطقها لين طاحت عالارض بدون حراك
احمد وقف ثواني يستوعب .. معقول تكون ماتت ولا لا ؟ لانه ضربها بوحشيه واي مكان بجسمها تجي عليه يده كان يفتري فيها بالضرب
قرب منها بشويش وهو خايف من واقع انه يكون قتلها ..
حس نبضها لقى لسه فيه نبض ..
شالها ولبسها عبايتها وطار فيها على المستشفى



بيت ام عبدالرحمن
ام عبدالرحمن تبكي مع بكى بنتها .. ماتعرف وش صار لها من طلع مشعل من عندها وهي مموته حالها من البكي
ام عبدالرحمن وهي تبكي : يابنتي قولي لي تكفين وش فيك ؟ وش صار مع مشعل ياحبيبتي ؟
اثير تبكي ولا تبي ترد على امها ..
ام عبدالرحمن: زعلك بكلمه ؟ ضيايقك ؟ مد يده عليك ؟ علميني بس عشان يرتاح قلبي والله عقلي بيطير مني ..
اثير تبكي وبدون ماترد على امها ..
غدير ومعها كاس مويه : خذي اثير سمي بالله هذي قرايه .. اشربي منها تهديك ..
اثير : مابي ولا حاجه .. اتركوني بحالي ..
ام عبدالرحمن : يابنتي الله يسعدك ..
اثير بصراخ: اقول لكم خلوني بحالي ..مابي احد مابي شي ابي اقعد مع مفسي اطلعووووووووووووا
ام عبدالرحمن طلعت من الغرفه وهي شوي وتنجن ماتدري ايش اللي صاب بنتها فجأة


ام عبدالرحمن نزلت للصاله وكانت ام زياد قاعده تتقهوى
ام عبدالرحمن وخانقتها العبره: ياربي مدري وش اللي صاب البنت فجأة
ام زياد: اكيد انها انجنت
ام عبدالرحمن عصبت: وش انجنت فالك ما قبلناه .. وش ذا الكلام ترى الملافظ سعد
ام زياد وهي تشرب قهوتها: وانا صادقه بس تبكي وتصرخ زي المجانين وتقولين لي ما انجنت
ام عبدالرحمن عطتها نظره وسفهتها ..مالها خلقها ابدا


بيت ابوبندر

ام بندر قلبها للحين ياكلها ..ماهي راضيه على فعايل زوجها وخصوصا انه زوج بدر ولا خذا برايها وحطها قدام الامر الواقع ..
مسكت الجوال وصارت تدق على مشاعل بس مافي امل انها ترد عليها خصوصا انو اخلاقها قافله بسبب خالد والموقف اللي صار بينهم
ام بندر عصبت بقوة: حسبي الله عليك من بنت .. والله انك بلشه بلشني فيها سلمانوه الله لا يوفقه .. طلعت من غرفتها
قابلها سلطان بالسيب وحضنها
ام بندر مالها خلق: سلطان وخر عني روح العب
سلطان يتعلق فيها زياده: مابي
ام بندر بعدته بقوه: اقول لك وخر .. فاضية لك انا .. اففففف
سلطان تحسس من الموقف وبكى بهدوء ودخل غرفته يلعب ..
ام بندر ولا حست بالذنب ولا شي .. راحت بشرها لريما وفتحت الباب على طول
ريما كانت نايمه
ام بندر: ريما .. ريماااااا وصقه
ريما وهي تحاول تستوعب : ماما ؟
ام بندر: اي ماما .. قومي بحاكيك
ريما تشغل نور الابجوره اللي جمب راسها: ماما فيكم شي ؟
ام بندر تقعد: وين حمد؟
ريما تطالع امها : حمد ؟
ام بندر : اي حمد خطيبك وينه ؟ ليش ما يدق ولا يجي ولا له حس ؟
ريما: وانتي تبينه يجي بعد اللي سواه ؟
ام بندر: انتي صرتي زوجتي .. لو يجي يسحبك باللي عليك محد يقدر يفتح فمه بكلمه
ريما: هذا الللي انتي قاعده تدافعين عنه .. تهجم على البيت وتعمد يجي ومحد فيه عشان نيته السوده بس ربي ما راد
ام بندر: لا تقعدين تعيدين لي السالفه .. وبعدين انا كنت موجوده
ريما: وين .. بغرفتك المعزوله عن الفيلا كلها ؟ اللي ماتدرين عن الدنيا من تدخلينها
ام بندر: ريما لا تكثرين حكي .. بكره ابوك بيسافر كلمي حمد يجي يتغدا معنا
ريما : انا اسفه ماني مكلمه لا حمد ولا غيره
ام بندر بعصبيه: لا تكسرين كلامي وسوي زي ماقلت لك
ريما: سمعت كلامك المره الماضيه ولا رح اكرر الغلط يا ماما .. وحمد هذا مارح اكلمه ولا ارفع عليه سماعه .. وكذا ولا كذا رح يطلقني
ام بندر: وشوووو ؟؟ يطلقك ؟ انا مازوجتك اياه عشان يطلقك سامعه ولا لا ..
ريما: هذي مو رغبتي لحالي .. هذي رغبة بابا واخواني قبلي
ام بندر: لا انتي ولا ابوك ولا اخوانك بتكسرون لي كلمه .. وحمد انتي اللي بتصالحينه وبتتزوجون باقرب وقت كلامي مفهوم ولا لا ؟
ريما تكتم دموعها : انتي ليش تكرهيني لهالقد ؟؟ ليش تبين تنتقمين مني ؟؟ بنتك انا ولا لا .. في ام تتمنى لبنتها التعاسه كذا ؟
ام بندر : بلاش حكي فاضي طيب .. كلمتي وحده وماتزيد عليها .. وشيلي فكرة الطلاق هذي من راسك بدال ما اكسر لك اياه مره وحده وارتاح منك ومن غباءك ..انا رح امشيها لك هالمره وبخليك على راحتك بمزاجي
وطلعت من الغرفه
ريما ظلت ساكته تقاوم دموعها .. طفت النور وحطت راسها على المخده وغمضت عيونها وهي تردد ..
" انا مارح ابكي "

بالمستشفى

احمد كان يستنى بره على بال مايخلص الدكتور من الكشف على شذى
كان متوتر واعصابه تعبانه .. معقول اكون قتلتها من الطق .. والله ممكن كل شي جايز .. انا ضربتها لين معد صارت تتنفس ولا لها حس ابدا .. احسن شي اني اطلع من المستشفى بدون محد يشوفنا عشان لو كانت ماتت من جد ما اتورط ..
قام من الكرسي وجا يبتوجه للباب الا والدكتور
.....: لو سمحت
احمد التفت على الدكتور اللي نظراته كلها تساؤل
الدكتور: على وين استاذ احمد ؟
احمد : ولا مكان بروح الحمام
الدكتور: والحمام بره المستشفى ..يعني مافي حمامات جوة ؟
احمد يطالع الدكتور: في شي يا دكتور
الدكتور: انت اكيد زوج المدام شذى
احمد : اي .. وش صار ؟
الدكتور: انا كنت ناوي اكلم الشرطه بسبب الاعتداء اللي سببته لها .. بس هي حلفتني اني ما اسويها .. ولا هي اصلا ماهي من اخلاقيات مهنتي اني اخبي شي خطير زي كذا
احمد يستعبط : مافهمت
الدكتور: ما فهمت ؟ طيب فهمني وش اللي صار لزوجتك بالضبط وايش علاقتك فيه ؟
احمد : زوجتي طاحت من الدرج وعلاقتي الوحيده بالهموضوع اني انا اللي جايبها للمستشفى وبس .. لا اكثر ولا اقل
الدكتور: بس الرضوض والكدمات اللي بجسمها ابدا ماتسببها طيحه من درج
احمد وهو طفشان": والله هذا اللي صار تبي تصدق ولا شلون
الدكتور: على العموم احمد ربك انها جت سليمه ولاسبب لها هالضرب المبرح ارتجاج بالمخ او نزيف.. او حتى فقدان الجنين
احمد اسودت الدنيا بعينه : جنين ؟؟ اي جنين ؟
الدكتور باستحقار لاحمد: وكمان ماتعرف انها حامل ..
احمد : وانا وش يدريني انها حامل ..
الدكتور: اي وانا متأكد من هالشي كمان لانك لو كنت تدري ماظن انك كنت رج تمد يدك عليها بهالشكل المؤذي هذا ولا انا غلطان ؟
احمد وهو يخز الدكتور : وش المطلوب مني الحين ؟
الدكتور : المطلوب منك انك تهتم بزوجتك وانك ماتمد يدك عليها عشان ماتخسرها لاهي ولا اللي ببطنها .. ويستحسن اني ما اشوف وجهك هنا بالمستشفى والسبب اذى انت مسببه لزوجتك عشان ما اضطر اسوي شي يردعك انت وامثالك عن هذا الاسلوب الغير حضاري
احمد عصب ومسك الدكتور من ياقته: انت بأي حق تتكلم معي بهالاسلوب ؟
الدكتور يفك يد احمد منه ": بحق اني دكتور وامارس مهنتي بنزاهه ومصداقيه .. عن اذنك ..
ومشى متوجه لمكتبه
اما احمد قعد على الكرسي من جديد يستوعب الخبر اللي طاح على راسه مثل الصاعقه
يعني شذى حامل ..

غرفة شذى
شذى كانت تبكي من حظها .. ابدا ماكانت تبي اطفال من احمد وخصوصا انو كان عندها امل انها تتطلق منه .. والحين راح الامل هذا منها من اول مادرت انها حامل .. لانها لو تطلقت منه وهي معها طفل مارح تقدر تربيه وتعيشه احسن عيشه وهي مامعها فلوس ..
صارت تبكي بصمت وتكتم شهقاتها وقهرها .. لو ابوها زي الناس كان ماصار هذا حالها .. تنجبر تعيش مع انسان تكرهه ويكرهها ويتفنن بعذابها .. لو ابوها صاحي ويخاف الله ومسؤول كان اخذها من عند احمد بالغصب وعيشها معززه مكرمه ببيته .. مو ناطلها ببيت واحد واطي بس عشان الفلوس..
ياليتك رجال .. لو انك بدر ماكان هذا حالي
كان فرحت بالطفل هذا اكثر من اي شي بالدنيا ..
كان ماخفت من بكره واللي بيصير لي فيه ..
كنت عشت اميره بدنيته ..
ياليت صار اي شي يوقف زواجي من التافه هذا .. بس ماتنفع هالكلمه الحين ..
رح تشيل من بالها فكرة الطلاق عشان تقدر تعيش حياتها براحه وهدوء حتى لو بدون حب ..
بس عشان طفلها ..

بعد مرور 6 شهور

كانت احوال ابطالنا على ماهي عليها .. مافي جديد ..

-مشعل واثير للحين مفارقين بعض .. وكل واحد فيهم حياته انقلبت عذاب بسبب حبه اللي بعيد عنه ..ولا واحد فيهم قرر يتنازل ويكلم الثاني
اثير شايفه انها مظلومه بكل شي .. مظلومه بزواجها من مشعل اللي لو يرجع بها الوقت كان ما وافقت عليه .. ومظلومه باتهام مشعل لها بالخيانه .. حتى مظلومه بحبها له اللي مو مخليها تتهنى او تعيش مرتاحه بحياتها .. معلقه .. مو متزوجه ولاهي مطلقه ..
ومشعل حالته ماهي احسن من حالتها .. بس ماهو قادر يتنازل ويروح يحكي معاها بهالموضوع .. كل يوم يقول بكره وبكره وللحين ماعنده الجرأة يروح يحكي معاها ..

-رنيم وماجد برضوا معلقين من هالناحيه .. رنيم تشوف اهتمام ماجد فيها اللي كل يزيد بين اليوم والثاني .. حنت له مره وصارت تحبه اكثر من اول وخصوصا انها صارت تشوفه يسوي المستحيل عشان يكسب حبها من جديد ..
وماجد الدنيا ماهي سايعته من الفرحه .. وحب رنيم يكبر بقلبه كل يوم اكثر من الثاني .. اعترف لها انه يحبها موووت واعترف لنفسه وبدر انه حبه لرانيا ابدا ماكان حب .. يحايل فيها للحين انهم يتزوجون بأقرب وقت بس رنيم للحين معانده وتبي تعلمه درس ماينساه ..
وكل يوم اهله يزنون على راسه عشان يسوون زواجهم بس هو متعذر انه مايبي يتزوج قبل ماعيادته تكمل سنه ..ولكن الحقيقه انه يبي يشوف النهايه مع عناد رنيم

-ليان ومحمد اخيرا خلص بيتهم وتزوجوا بعد خطبه دامت لفتره طويله مره وعايشين سوا احلى عيشه واحلى قصة حب

-حتى دلال وفهد تزوجوا وسكنوا مع اهل فهد بالبيت وتهاني مطلعه روح دلال لكنها متحمله عشانها حبت فهد ورح تتحمل كل شي لعيونه

- الهنوف وايان وغدير للحين على حالهم وهبالهم .. ومطنشين الدنيا باللي فيها وعايشين لوناستهم وبس

- ام زياد للحين مبلطه ببيت ام عبدالرحمن لدرجة انو الكل يأس انها تطلع منه بحجة انو ولدها زياد صاير مشغول الفتره هذي وخايفه تقعد بالبيت لحالها .. وقعدتها صارت مضايقه ام عبدالرحمن مره على عكس غدير اللي تأقلمت مع الوضع وصار عندها تبلد من ناحيتها .. بس لوتطاولت هي اكثر وحده توقفها عند حدها

- مشاعل وبدرتزوجوا بعد خطبة دامت 4 شهور.. ابوبندر حاس بالذنب انو خطب مشاعل له خصوصا انه شايف المشاكل بينهم كيف من اول يوم بزواجهم وانهم ما يتفقون ابدا ..

- بدر كل يوم يزيد حبه وتعلقه بشذى وخصوصا بعد ماشاف اخلاق مشاعل واسلوبها وغرورها .. بس لازم ينسى شذى لااااازم لانها متزوجه ومايجوز له انه يفكر فيها ابدا

-مشاعل للحين بتموووووت على خالد .. حاولت اكثر من مره انها تقرب منه او تخليه ينتبه لها بس عجزت لانو حبه ريما مالك قلبه للحين .. ومعاهده نفسها انو لو خالد بدا يميل لها بتطلب الطلاق من بدر عشان تبقى مع خالد ..

- خالد ماهو طايق مشاعل والود وده انه يقول لبدر على سواياها بس خايف من بردة فعله لانها زوجته .. وخايف انه ممكن يأذي بدر بالشي هذا عشان كذا قرر انه يوقف مشاعل عند حدها بنفسه بدون ما احد يدري باللي هي تحاول تسويه .. وكل يوم يدعي ربه انو ريما تتحرر من هالحمد عشان تكون له ويعوضها عن كل شي شافته من امها ومن خطيبها

-ريما للحين معلقه .. ولاتدري ولا شي عن حمد لانو بس ابوها واخوانها اللي متواصلين معاه عشان يطلقها وهو اللي رافض للحين .. بدت نفسيتها تتعب من كل شي من حولها وخصوصا ضغوطات امها

- اما شذى المسكينه فهي للحين عايشه بجحيم احمد .. اللي مارحمها حتى وهي حامل بولده .. بطنها كبر وصارت تنتظر جية ولدها للدنيا بفارغ الصبر اللي بيعوضها عن كل شي قاسي شافته بالدنيا .. ووعدت نفسها انها بتعيش عشانه هو وبس ولا رح تهتم بعد كذا لاحمد حتى لو قتلها .. وبدر مازال مالك قلبها وعقلها .. ومازالت تدعي ربها انه يوفقه ويسخره اللي تسعده ويعيش احلى حياة معها ..


- ام رنيم كل يوم حالتها تزيد من سيء لاسوأ .. لدرجة انها وقفت الكيماوي لانو خلاص معد صار يفيدها والكل يدعي لها انو ربي يشفيها



بيت ابوبندر

بدر كان توه راجع من الدوام وشاف امه ومشاعل قاعدين بالحديقه ومعهم ديما ..
مشاعل تشرب عصير وام بندر تكلم بالجوال وديما تلعب بجوالها
بدر: السلام عليكم
الكل: وعليكم السلام
بدر التفت على ديما وابتسم بوجهها وبكل حنان: شلون ديومتي ان شاء الله بخير ؟
ديما ردت له الابتسامه : انا بخير الحمدلله ..
بدر: دووم ان شاء الله ..
مشاعل : وانا مارح تسأل عن حالي يعني ؟
بدر: انتي طول الوقت مقابلتني .. واشوفك كل يوم بخير الحمدلله
مشاعل: اهاا .. يعني تبي تقول اني ناشبة لك بس بطريقه ماهي مباشره
بدر ناظر فيها ونزل الشماغ عن راسه وسفهها: ديما وين ريما ؟
ديما: نايمه
بدر: وهي للحين نايمه
ديما تنهدت : من يوم ما اعتذرت الترم هذا وهي مقضيه وقتها بالنوم
بدر تنهد بقلق: لا حول ولا قوة الا بالله .. حالها ماينسكت عليه ابدا
مشاعل : اختك انجنت وقعدت .. خليها ترجع لخطيبها احسن لها
بدر رص على اسنانه: مليون مره قلت لك تكلمي عن اختي باحترام .. ماتفهمين انتي ؟
مشاعل ابتسمت وصدت عنه
ديما تهمس له: ماعليك منها بدوور .. هي زوجتك كذا ولا نسيت وش كنا نقول لك عنها انا وريما والهنوف وايان ؟
بدر ضحك بصوت مسموع لانه تذكر حش البنات فيها كيف كان .. كانوا صادقين بكل كلمه قالوها فيها .. ولا كذبوا ولا افتروا عليها ابدا
مشاعل انقهرت لانه تشوف بدر يضحك ويبتسم لخواته بس اما هي جاحدها : ضحكونا معكم
ديما: لا مايحتاج مارح تحبين اللي انقال قبل شوي
مشاعل: ليش ؟ لايكون فيني بس ؟
ديما توقف : لاهو فيك ولاهو فغيرك .. عن اذنكم بروح غرفتي اذاكر
بدر: اذنك معك حبيبتي ..
مشاعل: وليش مارحت معها ؟ جت على هذي يعني ؟ منت طول الوقت معهم
بدر تنهد: اللهم طولك ياروح
ام بندر خلصت مكالمتها: بدر .. متى جيت ؟
بدر : من شوي .. شلونك يمه ؟
ام بندر ببرودها المعتاد: زينه
بدر وقف: الحمدلله .. بروح غرفتي ارتاح شوي
ام بندر: طيب ..والتفتت على مشاعل
ام بندر: انتو لليوم علاقتكم متوتره
مشاعل بحقد: ولبكره بعد .. عالعموم ماهي فارقه معي ابدا ... لانو لو كان فعلا نفسي بولدك كنت سويت المستحيل عشانه
ام بندر رفعت حاجبها: انتي مافي اجرأ منك .. وتقولينها قدامي انو ولدي ماهو مالي عينك ؟
مشاعل ابتسمت بحقاره: وانا ما اقول الا الصدق وبدووووون كذب
ام بندر عطتها نظره وصدت عنها


بيت ام فهد

دلال تبكي بغرفتها ودخل عليها فهد
فهد :دلوووو حبيبي
دلال مسحت دموعها بخفه وقامت: هلا والله .. كيفك ؟
فهد يناظر عيونها: وش فيك حبيبي ؟
دلال: ولا شي
فهد وهو يناظر عيونها مسك يدها: هالعيون الحلوين من بكاهم ؟ لاتكون تهاني ؟
دلال ناظرت بعيد عنه : لا مو تهاني
فهد يبوس يدها: يللا معليش حبيبتي .. عشان خاطري تحمليها واذا بجد منتي مرتاحه هنا انا مستعد الحين اروح ادور لنا بيت ونطلع من هنا بأقرب وقت
دلال بسرعه: لا مايحتاج هذا كله .. انا احب خالتي مره وارتاح بالقعده معها .. مابي اروح ولا مكان .. واذا على تهاني معليش اتحمل
فهد باس راسها: الله لا يحرمني منك يارب
دلال بابتسامه : ولا منك حبيبي .. يللا تعال عشان تتغدى
فهد مسك يدها وتوجهوا للباب: يللا


بيت احمد

احمد : انتي ياااااااااااازفت
شذى ماكانت تسمعه لانها كانت تغسل الملابس وصوت المويه والغساله كانوا عالين شوي
احمد: ماتمسعيني اناديك ؟
شذى : لا ماسمعتك اسفه
احمد بعصبيه: قومي تحركي الحين حضري الغدى تعبان وابي انام
شذى : طيب الحين
احمد :الحين يعني الحين مو بعد ساعه ونص
شذى: حاضر الحين بروح .. توجهت للمطبخ بثقل وصارت تحضر الاكل بتعب خصوصا انو شغل البيت كله على راسها وهي بالشهر السادس الحين يعني بطنها ثقل وصارت حركتها ثقيله
حضرت له الاكل ونادته عشان يتغدى
طبعا احمد مايخليها تاكل معاه ابدا كنوع من انواع العقاب .. تحضر له الاكل وتقعد تقابله لين يخلص علشان لو احتاج شي تروح تجيب له
شذى تعودت اصلا ولاهي فارقه معها بشي لانها ماتحب تاكل معاه اساسا لانه دايم يسد لها نفسها ..
احمد: سنه تحضرين الاكل ؟
شذى: معليش اسفه
احمد : انتي الفتره هذي صايره كسلانه بزياده .. ابدا حالك ماهو عاجبني
شذى ابتسمت عالخفيف:ليش احمد انت ناسي اني حامل ولا هالبطن اللي قدامي ماهو مالي عينك ؟
احمد بنص عين: دلع بنات
شذى ابتسمت ولا كثرت كلام معاه لانو الحكي معاه مامنه فايده


بيت ابورنيم

رنيم كانت بالمرسم حقها ترسم لها لوحه عشان بتهديها صاحبتها
رن جوالها وكانت المتصله ليان
رنيم ابتسمت .. تحب البنت هذي من كل قلبها
رنيم: هلا والله
ليان: اهلييييييييييييين .. كيفك رنوم ؟
رنيم: الحمدلله حبيبتي انتي كيفك وكيف محمد ؟
ليان: انا بخير ومحمد حبيبي كمان بخير الحمدلله
رنيم: ياربي دووووم
ليان: حبيبتي انتي .. وينك من زمان عنك؟
رنيم: ابد حبيبتي من تخرجت من الجامعه وانا بالبيت .. تعرفين ماما الفتره هذي تعبانه مره ولا ابي افارقها لحظه وحده
ليان: الله يقومها بالسلامه يارب وان شاء الله تخف وترجع لنا مثل اول
رنيم: امين يارب الله يسمع منك
ليان: وكيف اخوي معاك ؟
رنيم ابتسمت وهي تناظر الورد اللي قدامها اللي ماجد جايبه لها .. كل يوم يزورها ويجيب لها ورد ..وان ما جا يرسل لها الورد لحد عندها
رنيم: الحمدلله بخير ..
ليان: يللا عاد حدووا زوجاكم بدري نبي نفرح فيكم قريب
رنيم ابتسمت: الله كريم
وقعدوا يسولفون سوا لفتره طويله يتطمنون فيها على بعض وياخذون اخبار بعض

انتهى البارت
رايكم وتوقعاتكم حبايبي





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





البارت الواحد والثلاثين

بيت ابو مشعل

ام مشعل كانت بالصاله تتقهوى مع بنتها دلال ..
ام مشعل: وكيف نوره ؟
دلال: والله بخير .. ياحبي لها والله كل طيبة الدنيا فيها
ام مشعل: هذي صديقة عمري .. ومامنها اثنين
دلال: الله يسعدها يارب .. عاد تقول انها تبي تشوفك تعالي لنا يوم
ام مشعل : ان شاء الله قريب ..
دخل مشعل الصاله .. توه راجع البيت من الدوام
مشعل: السلام عليكم
الكل: وعليكم السلام
دلال: شلونك مشعل ؟
مشعل: الحمدلله .. وانتي شلونك وشلون فهد ؟
دلال: الحمدلله .. انا وفهد بخير
مشعل: الحمدلله .. عن اذنكم
ام مشعل بحزم: على وين ؟
مشعل: بروح ارتاح بغرفتي مره تعبان
ام مشعل: تعال اقعد ابيك شوي .. دلال روحي قومي الهنوف خليها تصلي العصر
دلال: ان شاء الله .. وقامت لغرفة اختها
ام مشعل : مشعل وبعدين معاك ؟
مشعل: وشو ؟
ام مشعل: لمتى بتظل على هالوضع ؟؟؟ متى ناوي ترجع اثير ؟
مشعل انقبض قلبه: مو وقته ..
ام مشعل : وشلون يعني مو وقته ؟؟ صار لك على ذا الحال فوق السبع شهور .. البنت قعدت ببيت اهلها اكثر ماقعدت ببيتك ..
مشعل تنهد بملل: هي تدل البيت وقت ماتبي الله يحييها خليها ترجع
ام مشعل بعصبيه: تستهبل انت ؟!!! البنت مرميه ببيت اهلها صار لها شهور وبدون سبب يذكر وتبيها ترجع لحالها بعد بدون ماترجعها !!!
مشعل: يمه .. انا مارح اروح ارجعها لو ايش اذا هي حابه ترجع خليها ترجع وانا مستعد ارسل لها السواق عشان يجيب لها كل اغرضها والخدم بيرتبونها لها بعد !! وش تبين اكثر !
ام مشعل وقفت من العصبيه : لااااااااا انت اكيد مهبول ولا استخفيت ! انت ماتقهم وش قاعده اقول لك انا .. اقول لك ماهي رجاعه كذا بدون ما تراضيها انت بنفسك
مشعل: اولا انا ما زعلتها عشان اراضيها .. ومن زعل بكيفه كيفه يراضيه ..وبعدين انا قلت كلمتي ولارح اروح اجيبها لو ايش يصير خلاص يمه تكفين تراني تعبت من هالمضوع خليني براحتي لين اشوف له حل
ام مشعل: لا ياحبيبي مارح اخليك بحالك .. وهذا الموضوع ما ينسكت عليه ..وبتجيبها غصب عنك تفهم ولا لا يعنبو شيطانك ما تستحي انت ؟؟ البنت مرميه عند اهلها لاهي متزوجه ولا هي مطلقه .. دامك ماتبيها وشو له هذا كله ؟
مشعل عصب: الحين حسيتي اني ما ابيها ؟!!!!!!! بعد ايش ؟ بعد ماخربتي حياتي وحياتها ؟!! ياما قلت لك انا مابي الزواج هذا بس انتي اصريتي علي وغصبتيني ورحتي خطبتيها لي من دون ما ادري ! وبعدها يوم صارت المشاكل بينا تبينا بعد نتصالح بالغصب .. انا اسف يمه بس هالكلام ماهو منطقي ابد .. كل شي بالغصب ماهي عيشه هذي .. لو اني بزر ما سويتي فيني هذا كله .. وطلع غرفته وهو شايط من العصبيه
ام مشعل قعدت على الكنبه : ماهو بكيفك .. انا اللي بتصرف واخلي اثير ترجع البيت لو على قطع رقبتي ونشوف من اللي كلمته تمشي فينا يا انا يا انت يا مشعل !!!


العياده

بندر وماجد كانوا يشتغلون من قلب بالعياده وقعدوا يرتاحون شوي
ماجد : افففففففف اعوذ بالله .. مابقى مريض بالرياض ماجاني اليوم
بندر: تقولها صادق ؟!! والله من كثرتهم حسيت انو في فايروس بالجو ولا شي زي كذا .. وش جاهم علي خصوصا يوم ما نمت كويس بالليل !!
ماجد يغمز له : ليش مانمت الليل عمي بندر ؟
بندر: افكر ياحبيبي .. تحسب بس انت اللي تفكر يعني ؟
ماجد : بمن تفكر انت وخشتك
بندر: افكر فيك
ماجد : وعع الله يقرفك .. اسكت لو سمحت مالي خلق لا احكي ولا اسمع حكي ..
بندر : طيب سكتنا .. صار بندر يقلب بالملفات اللي بيده ويقرا فيها .. شوي وسمع
ماجد: الووووووووو .. هلا والله بالغااااااااااااليه
بندر رفع عينه لماجد .. هذا اللي توه ماله خلق لا يحكي ولا شي .. قام يسولف على الجوال ..
ماجد: هلا حبيبتي .. اي .. لاااااا انا اليوم جايكم عالغدا ان شاء الله .. اي اي ولا يهمك مارح اتأخر .. طيب طيب .. يللا مع السلامه
بندر : اولا كيف تقول لك انو مالك خلق لا تحكي مع احد او تسمع حكي وترد وتسولف قدامي وانت ما صار لك دقيقتين مسكتني ؟ وثانيا على وين يا مهون ومن قال لك اصلا اني بخليك تطلع من العياده ؟
ماجد: معليش عاد هذي رنيم بروح اتغدا عندهم اليوم
بندر: ياشيخ والله لو كان المتصل الملكه ايليزابيث العاشره منت رايح ومخليني اكرف بذا العياده لحالي .. ياما تغاضيت عن هالتسيب اللي انت مسببه على حس زوجتك المصون ولا وبعد انت ووجهك ياليته نافع معك
ليومك وانت تحاول تسترجع حب رنيم لك ..وبدون فايده
ماجد وقف وفصخ البالطو الابيض وحط السماعات على جمب: خلصت محاضرتك انت ووجهك ؟؟
بندر: اي خلصلت
ماجد : اجل فمان الله
بندر بصراخ: ماجد يالثور .. احكي عربي انا منت متحرك من هنا
ماجد : عاد وش اسوي لك انا رايح لها بالطيب او بالغصب احسن لك خلك راضي عشان ماتزعل مني ..
بندر : اقول انا
ماجد قاطعه : باااااااااااااي .. وسكر الباب وراه
بندر يناظر الباب مصدوم : الحيوان سواها وطلع وخلاني لحالي

ماجد صار يمشي بالسيب وهو يدندن ومتحمس يروح لرنيم .. الود وده يطير لها وبثواني يكون عندها .. خلاص اليوم قرر انه يقول لها انو لازم يحددون موعد زواجهم قريب لانو صار لهم حوالي السنه مملكين وهو بدا يحبها من جد ولا يتخيل حياته بدونها
خبط بالسيب بوحده بقوة وطاح منها بوكيه الورد اللي هي كانت شايلته
ماجد شال البوكيه وناوله البنت : اسف ..
البنت المتلثمه وعينها بعين ماجد : لا عادي
ماجد ركز نظره على عيونها شوي ..حس انه مشبه عليها : عن اذنك
البنت : اذنك معك ..
ماجد كمل طريقه لباب المستشفى .. رايح يقابل حبيبته
اما البنت ابتسمت على شفايفها ابتسامة .. هي وحدها تعرف معناها


بيت احمد

احمد: اسمعي انا بطلع الحين انتبهي على امي
شذى ابتسمت بهدوء .. عمره ما اهتم لها ولا للي ببطنها: ان شاء الله
احمد: وكالعاده مابي ..
قاطعته: ادري .. ماتبيني انام قبل لا ترجع .. اوامر ثانيه ؟
احمد بهدوء:لا مابي شي بس وخري عن وجهي ..وطلع
شذى راحت لغرفتها عشان ترتاح شوي ..لانو فرصتها الوحيده بالراحه لما يطلع احمد من البيت ..لانو طول ماهو بالبيت وهو ذابحها بطلباته وطلبات امه .. اللي حتى لو ماكان لامه طلبات هو يتأمر على شذى على حس امه .. سوي لامي وافعلي لامي
وقفت قدام التسريحه شوي وتأملت وجهها .. الحمل غيرها شوي بس خلاها سمينه حبتين .. ضحكت على خدودها اللي تحسها تكبر كل يوم
فجأة حطت يدها على بطنها من الم رفسة البيبي لها
شذى: هههههههههه من الحين بديت ترفس ..شكلك غاوي نكد وعسر ويدك طويله مثل ابوك هههههههه
رفعت شعرها الاسود الطويل ولبست لها بجامه مريحه
وانسدحت على السرير .. عدى الوقت وبدت تتقلب
حاولت تنام مره واثنين وثلاث
بس النوم عيا يجيها ..
قرت المعوذات وغمضت عيونها .. وطرا على بالها ذكرى حلوة خلتها تبتسم
بـــــــــــــــــــــــــــــــدر
كلما ذكرت هالانسان تبتسم غصب عنها حتى لو الدنيا صاكه فيها
وش حالك الحين يابدر ؟
غمضت عيونها وهي تمسح دمعتها .. تحاول تنام بس خيال بدر يلاحقها



بيت ابوبندر

بدر: اففففففففففففففففف قلت لك ماهو وقته ..
مشاعل: وش اللي ماهو وقته .. انا قلت لك وديني ؟ انا قلت لك بروح بيت عمتي وبرجع ..واساسا احمد ربك اني عطيتك خبر تراه ماهو من عادتي اني احكي عن اللي ناوية اسويه
بدر: احلفي انتي بس !! انا زوجك ومن حقي انو يكون عندي خبر قبل ما تطلعين .. انا بحياتي ما منعتك عن شي واعاملك كويس يعني لو سمحتي عامليني بالمثل
مشاعل تناظره بنص عين: تعاملني كويس لكن ماتحبني
بدر انصدم من كلامها وانربط لسانه
مشاعل : اي وش فيك سكت ..
بدر: ممكن اعرف مناسبة الكلام هذا ؟
مشاعل حاقده عليه مره لانه مهملها وهي ماهي متعوده تكون مهمله من احد .. قعد على الكنبه وحطت رجل على رجل : والله مدري عنك .. هذا الظاهر .. بس شكلك مارح تبدا تحبني الا لما ..
بدر يناظرها: لما ايش ؟
مشاعل : لما تنسى شي .. الشي اللي مستحيل يتحقق لك
بدر: ممكن تبطلين حكي بالالغار ؟
مشاعل : تشطر عاد وافهمها .. حاجه تهمك مررره .. امممم شي صار لك قبل 4 او 5 سنين
بدر ماهو مستوعب
مشاعل ابتسمت وقامت لبست عبايتها واخذت شنطتها بيدها وباسته على خده : يللا باي .. وطلعت
بدر سكت .. ايش قصدها بهالكلام هذا ؟!!!


بيت ام عبدالله

ام عبدالله قاعده تلعب حفيدها سعود وتسولف مع امل زوجة ولدها عبدالله
امل: خالتي وش رايك نروح السوق ؟
ام عبدالله : ومتى ؟ الحين ؟
امل: اي الحين وش ورانا .. في كذا شغله ودي اشتريها ومنها نغير جو انتي صار لك فتره ماطلعتي من البيت
ام عبدالله مهمومه : والله مدري وش اللي جاني يابنتي ... مالي خلق ولا شي
امل: عشان كذا انا اقول لك خلينا نطلع شوي نغير جو
ام عبدالله : طيب .. ونادت على الخدامه عشان تجيب لها عبابتها وشنطتها
ام عبدالله : ها يا امل نمشي ؟
امل: يللا
ام عبدالله وقفت بنص الصاله وهي شايفه اللي داخله عليهم
مشاعل: السلام عليكم
ام عبدالله كشرت على الخفيف: وعليكم السلام هلا والله مشاعل
مشاعل قربت من عمتها وسلمت عليها .. وسلمت على امل من بعيد حتى ماكلفت على خاطرها تمد لها يدها
ام عبدالله : منوره .. شلون الوالده الحين ؟
مشاعل: والله على حسب كلام رنيم انها بخير
ام عبدالله : ليش انتي مارحتي لها من متى؟
مشاعل بلا مبالاة: اممم والله ما اذكر بس من فتره
ام عبدالله : الله يصلحك بس .. البيت بيتك عالعموم انا بطلع مع امل الحين .. تفضلي جوه مها فوق
مشاعل وانا وش ابي ببنتك البثره : ان شاء الله
طلعت ام عبدالله مع امل
امل: وش جابها فجأة .. وش الطاري وهي مانورت البيت من سنين وبنين
ام عبدالله: والله مدري عنها .. انا ما احب هالبنت مع انها بنت اخوي من يوم يومها وانا ما ابلعها ولا تعجبني تصرفاتها ابدا
امل : الله يهديها ويصلحها


اما مشاعل اول ما توسطت الفيلا راحت للمغاسل تشيك على لبسها وشكلها وشالت عبايتها وعطتها للخدامه اللي وراها
فكرت انها تنتظر تحت لين ماينزل خالد كالعاده .. قعدت
الخدامه: مس مشاعل تشربين شي ؟
مشاعل وهي ما ناظرت فيها حتى: مابي شي انقلعي عن وجهي
انتظرت
وانتظرت
وانتظرت
تنهدت بملل : هذا شكله ماهو ناوي ينزل .. احسن شي انا اطلع له
رقت فوق وصوت كعبها يرن بالبلاط .. مسموع بالفيلا كلها
وصلت لغرفته وطقت الباب اكثر من مره ولا لقت اجابه .. وينه ذا
افففففففففف لايكون طالع كان تكون جيتي على الفاضي
قررت تروح لغرفة مها تسلم عليها وتقعد معها ربع ساعه عشان لو قالت لها عمتها انو مشاعل كانت موجوده بالبيت ولا عدت على مها تسلم عليها بتحس انو في حاجه غلط خصوصا انها على اساس جايه لمها
تأففت : الحين بضطر اقابل ثقيلة الدم السخيفه مها ..
جت بتطق الباب بس سمعت صوت من جوه خلى قلبها يزيد نبضاته

مها: ياخي انت ما تفهمممممممم !!! ابي اذاكر
خالد: المذاكره لاحقه عليها يالدافوره .. قومي اوديك لها
مها: عندي امتحان بكره ومارح اطلع لها الا بعد العشا بروح لها ساعتين وارجع البيت ..ممكن تفارقني الحين ؟
خالد: مارح افارقك الا وانا موديك لها
مها: ليش توديني عندنا عجز سيارات وسواويق يعني ؟
خالد : مها .. ابي اتطمن عليها .. قلبي يعورني وربي على حالها
مها ترمي كتابها على جمب: اففففففف خالد ما نسيت الله يهديك .. البنت تراها على ذمة رجال ومايجوز اللي تسويه بأبنك تفكر فيها
خالد عصب: الرجال هذا اللي تحكين عنه شي واطي .. ولا يعرف قيمتها .. ورب الكون انه جاهل ولا عرف يثمنها ولا يعرف هو وش مالك .. لكن بعون الله رح يطلقها ورح اخذها واعوضها عن اللي راح
مها سكتت ..تعاطفت مع اخوها مره.. كل يوم يزيد حب ريما بقلبه زياده
وكأنه هو الشي الوحيد اللي عايش عشانه
مها: لهالدرجه تحب ريما يا خالد ؟
خالد تنهد وسكت : .............. ياليت هالكلمه بس تقدر تعبر لو عن ربع اللي بقلبي لها .. انا عايش عشان اهواها
مها سكتت شوي ..
مها: طيب يللا انا بجهز عشان توديني لها
خالد نقز من مكانه وباس راسها: عساني ما انحرم منك يارب .. وكالعاده طمنيني عليها
مها : اوكي ..
خالد : الحين انا بنتظرك تحت لين ما تخلصين .. لا تتأخرين عشان ما تتأخرين عليها
مها : طيب اطلع اشوف ولا تصجني لا اوريك الشغل
خالد بابتسامه رووووعه : ولا يهمك ..


طبعا هذا كله سمعته مشاعل من ورا الباب
بغت تموت الا شوي
يعني اللي يحبها خالد هي ريما
ريــــــــــما المعقده .. ريما هي اللي ماخذه قلبه
وماخذته مني
طيب شلون .. ومتى ؟؟
وانا وش مكاني ؟ ليش هي مو انا
انا احلى منها .. انا اجمل منها
ومع هذا كله ذايب فيها
نزلت منها دموع القهرررر .. صارت تحرقها
وتحس كمان انو في شي داخلها قاعد يحترق
اول مره تحس انها شي ماله داعي بالوجود ..
يوم قال لها خالد انه يحب ما انقهرت هالكثر .. بس يوم درت انها ريما وكأن اعصار قاعد يدمرها من جوه ..
ليييييييييييش اكره انسانه لي بالحياة تكون حبيبة حبيبي
اللي ماخذته مني
اخت زوجي الكلبه هي حبيبة حبيبي
زوجي ؟؟ هو اللي ماعبرته ولا جبت خبره على حس حبي لخالد
صحت من افكارها على صوت باب مها اللي انفتح .. ركضت مشاعل وتخبت باقرب الغرف الفاضيه
صارت تراقب خالد وهو يمشي بالممر وعلى شفايفه احلى ابتسامه شافتها
كل هذا عشان حبيبة القلب ؟ هذا وهو بيعرف اخبارها بس ومبسوط كذا شلون عاد لو شافها وصارت زوجته
يبيها تتطلق من زوجها عشان يتزوجها
مسحت دموعها بقوة ..مارح تسمح لنفسها انها تبكي ابدا
لازم تفكر بحل .. مارح تسمح بالهشي انه يصير
نزلت تحت بسرعه وطلعت من الباب الخلفي للفيلا قبل لحد يشوفها
ركبت السياره وهي تفكر بحل للمصيبه اللي حلت على راسها


بيت ام عبدالرحمن

ام زياد كانت قاعده بالصاله كالعاده مع ام عبدالرحمن اللي ابدا معد صارت طايقه وجودها .. واثير اللي كانت تشرب شاهي وتتفرج على التلفزيون
ام عبدالرحمن: انا مسوية كيك بروح اقطعه و اجيبه
ام زياد : خذي وقتك
ام زياد التفتت على اثير: اثير حبيبتي
اثير التفتت لها: هلا
ام زياد: انتي منتي ناوية ترجعين لزوجك؟
اثير انصدمت من السالفه ماتوقعت بيوم انو ام زياد بتحاكيها بشي خاص زي كذا
اثير: ليش؟

ام زياد: بصراحه يابنتي انتي تعرفين انا وش قد احبك واخاف عليك وابي مصلحتك ..
اثير سكتت تنتظرها تكمل كلام
ام زياد : وكل همي بهالدنيا اني اشوفك مبسوطه .. عشان كذا انا اقترح عليك انك تطلبين من مشعل يطلقك عشان تشوفين طريقك ونصيبك مع غيره
اثير صدمتها بدت تزيد
ام زياد: انتي الف من يتمناك ويتمنى لك الرضا ترضين .. وانتي توك صغيره وحلوة والعمر قدامك .. مايصير تقعدين كذا ببيت اهلك بالشهور وانتي معلقه متزوجه ولا انتي متزوجه
اثير الصدمه شلت لسانها ولا عرفت تحكي ولا حتى ترد او تعلق
ام زياد: اسمعيها مني يابنتي واطلبي الطلاق من مشعل ولد ابراهيم .. وانا رح ازوجك شيخ الرجال .. ولدي زياد
اثير من الصدمه طاح منها الكوب وانكسر
ام زياد: ايش فيك يابنتي بسم الله عليك
اثير: خالتي وش قاعده تقولين .. هذا زوجي كيف تطلبين مني ابتعد عنه
ام زياد: زوجك ما سأل فيك ولا جاب لك خبر .. راميك عند اهلك بالشهور ولاهو سائل فيكي .. شوفي ولدي رح يموووت عليك ورافض الزواج عشانك ومسوي المستحيل واللي مايتسوى عشانك
اثير انصدمت: ايش ؟ زياد !!! وكمان مسوي اللي ما يتسوى عشاني ,. خالتي انتي صار لك شي ؟؟ زياد مثل اخوي متربين سوا
ام زياد: بس هو يحبك اكثر من حبه لخواته .. وعمره ما اعتبرك اخت له
..........: اثير لمشعل ومشعل لاثير طال الزمن ولا قصر يا ام زياد
التفتت اثير لمصدر الصوت ولقتها ام مشعل
اثير راحت لام مشعل وضمتها بقوة .. مشتاقة لها موووت ولا شافتها من زمان مره ..سلمت عليها بحراره
ام مشعل : شلونك حبيبتي ؟
اثير وهي تدمع : بخير الله يسلمك
ام مشعل تبوس راسها : ياحبي لك .. حبيبتي خليني شوي مع ام زياد ابي اكلمها
اثير هزت راسها ومشت ..
ام مشعل: الحين ممكن افهم وش هذا اللي انتي قاعده تقولينه لاثير
ام زياد: وش قلت ؟
ام مشعل: كل هذا الكلام وتقولين وش قلت .. مستفرده بالبنت وقاعده تخربينها على زوجها وتقولين لها تطلب منه الطلاق عشان تزوجينها ولدك
ام زياد: والله ياحبيبتي ولدك ماهو مقدرها ولا عارف ثمنها .. وراميها عند اهلها بالايام والشهور ولا هو سائل فيها حتى هذا ماهو كلام
ام مشعل: يعني الكلام اللي انتي قاعده تقولينه .. انا اساسا جايه ارجع اثير لزوجها
ام زياد : هذا اذا وافقت لك امها
دخلت ام عبدالرحمن: وش فيكم وش صاير .. وانصدمت يوم شافت ام مشعل
ام عبدالرحمن: نوره .. هلا والله نورتي
ام مشعل تسلم عليها: هذا نورك حبيبتي .. انا جايه ارجع اثير يام عبدالرحمن
ام عبدالرحمن سكتت لانو مو عاجبها وضع اثير مع زوجها ابدا
ام عبدالرحمن:وفين مشعل ما جا معك ؟
ام مشعل بحزن: مشعل تعبان مرره ياعمري ولاهو قادر يجي ولا يطلع من غرفته والتعب زايد عليه الايام هذي .. قال لي اروح اجيب اثير بالنيابه عنه لانه يرتاح بقربها
ام زياد: وانتي وولدك متوقعين انو عايشه رح تسمح لبنتها ترجع لذل ولدك
ام عبدالرحمن سكتت شوي وبعدين نادت :اثثثثثثثثثثير
اثير جت : سمي
ام عبدالرحمن: حبيبتي جهزي اغراضك وارجعي مع ام مشعل لبيت زوجك
اثير بدت تبكي: هو ماجاني يمه شلون ترضينها علي اروح له ؟
ام مشعل: مشعل تعبان يا اثير ومحتاجك جمبه
اثير : تعبان؟
ام مشعل : اي تعبان وحاله مايعلم فيه الا الله ..ولدي تعبان من بعدك يا اثير ارجوك ارجعي معاي
اثير : ثواني بس اجهز لي كم غرض واجي معك
ام مشعل : طيب حبيبتي انتظرك..طلعت اثير غرفتها
ام مشعل وقدام ام عبدالرحمن : اجل يام زياد قاعده تنصحين اثير انها تطلب الطلاق عشان تزوجينها زياد
ام عبدالرحمن بصدمه : وشو
ام مشعل : الله يسلمك ام زياد قاعده تحاول تقنتع اثير انها تطلب الطلاق من ولدي مشعل عشانه يتزوجها زياد ويعوضها على قولتها
ام عبدالرحمن: طيب ليش يام زياد كذا ؟ ليش تبين تخربين حياة بنتي ؟ فوق ماني معتبرتك اختي اللي ماجابتها امي .. وفاتحة لك بيتي وعادتك الداخله واحنا الطالعين .. تقومين تسوين كذا !!!
ام زياد: انا ابي لبنتك الزين وابي مصلحتها
ام عبدالرحمن: اي مصلحه تحكين عنها ؟ ضاقت عيونك على البنات تبين بنتي المتزوجه .. خسارة بس
ام زياد عصبت: اصلا انا الغلطانه اللي ابي الزين لبنتك .. لو انها ماخذه ولدي كان ما كان هذا حالها وكانت رح تصير اسعد انسانه بالدنيا .. والحين مالي قعده ببيتك كثر ما قعدت .. وراحت تلم اغراضها وتكلم زياد يجي ياخذها
ام عبدالرحمن قعدت:استغفر الله العظيم واتوب اليه
ام مشعل تهديها: استهدي بالله يا عايشه ماصار الا كل خير
ام عبدالرحمن: لا اله الا الله


بيت ابوبندر

مشاعل وصلت البيت وهي ضايقه فيها الوسيعه .. عيونها حمره من البكا دخلت البيت وطلعت الدرج وصادفت ريما قدامها
ريما: مشاعل .. فيك شي ؟
مشاعل بصراخ وحقد: انقلعي عن وجهي مابي اشوفك قدامي
ريما خافت من هالهجوم: مشاعل وش فيك ياقلبي تعبانه ؟
مشاعل : اقول لك انقلعي ما تفهمييييين .. ركضت على غرفتها
ريما انصدمت من ردة فعلها .. عمرها ماشافت مشاعل بالحاله هذي .. بس ما قلقت عليها مره .. توقعتها تخانقت مع بدر كالعاده
بس تذكرت نظرتها الحاده لها .. لا يكون بس مزعلتها بشي وانا مدري
ما اظن لاني اصلا ما احتك فيها .. تنهدت وراحت للحديقه تشوف سلطان


بيت ام فهد

دلال كانت قاعده مع فهد بالصاله اللي تحت يتفرجون على فلم سوا ..
كانوا داخلين جو بالفلم وقاعدين جمب بعض والمكان كله هدووووووء
فهد ياكل فشار ومتحمس بالفلم .. اما دلال كانت تشرب عصيرها
دخلت تهاني وولعت عليهم النور
فهد: تووووووووووته يالسخيفه طفي الانوار خربتي علينا الفلم
تهاني : بأي حق تتفرجون على فلم بدوني .. وشو ما تقول عندك اخت زهقانه وبالبيت لوحدها
فهد: انا ماكنت ادري انك بالبيت ..دلال اقترحت علي نتفرج على فلم سوا وانا وافقتها
تهاني تأففت: طيب طيب .. راحت قعدت جمب فهد ..
دلال حاولت تتجاهلها حتى بنظراتها عشان ما يطلع منها تصرف ممكن يزعلها
تهاني: دلال ابي عصير
دلال انصدمت اول مره تكلمها بالهدوء هذا : ابشري .. صبت لها واخذته منها بدون كلمة شكر .. بس دلال ما اهتمت دامها كافه شرها عنها ماتبي حتى خيرها
فهد : الناس تقول شكرا
تهاني شربت نص كاس العصير وقالت بدون ما تطالعها : شكرا
دلال ابتسمت لها
كملوا الفلم بس تهاني ماخلتهم بحالهم .. كلما تشوف فهد يمسك يد دلال او شي تقوم تقعد تحارشه وكذا عشان ينسى دلال
شوي وتهاني خبطت فهد على راسه بقوة ووقفت
فهد عصب: تهاني يالبثره وش سويت لك انا
تهاني : هههههههههههه ومدت لسانها له
فهد قام لها وصار يلاحقها وهي تصرخ بالبيت وتضحك
راح فهد وخلى دلال لوحدها
عصصصصصصصصصصصصصصصصصصصبت والامبير عندها طق مليوووون .. ماهي اول مره يسوي فيها الحركه هذي ويضايقها بالشكل هذا ويجحدها والسبة تهاني .. قامت من الصاله على غرفتها على طول وخلت الفلم شغال زي ماهو



بيت احمد


شذى قامت من النوم وتحممت وغيرت ملابسها
واستغلت فرصة انو احمد بره وماهو راجع الا وجه الفجر كالعاده
وراحت لتلفون البيت بمكتب احمد .. الفتره الاخيره تعودت تحاكي اريج كلللل يوم طبعا من ورا احمد وبدون مايدري .. وتقول لها كل شي يصير معها بالتفصيل لانو مالها غيرها تفضفض له وتخفف عنها
شذى: والله وهذا حالي
اريج : اااااخ بس يايزن من جت لعندك وسوت كورسات ملاكمه بزوجك البثر هذا مثل ماكنت اسوي بمرت ابوي .. كان والله لا اخليه يتفل العافيه
شذى: ههههههههههه زين اجل انك منتي فيه .. منا ناقصين تسببين عاهات للرجال
اريج : بالللللله اشوفك قمتي تدافعين عنه
شذى: اي اكيد مو زوجي
اريج سكتت :......... هذا كلام جديد
شذى :شلون يعني؟
اريج : يعني وين بدر وحبك له
شذى: انتي اللي تقوليين لي الكلام هذا يا اريج .. هذا وانتي عارفه اخلاقي .. انا متزوجه كيف بفكر ببدر ؟
اريج : يعني تبين تقنعيني انك ماتفكرين فيه وانك نسيتيه
شذى: ...............
اريج : تلعبين على مين ولا مين انتي ؟
شذى: اريج .. انا اللي قاعده اسويه شي مره غلط .. لازم انسى بدر مايصير هذا كله .. انا متزوجه مقدر اخون زوجي حتى لو ماكنت احبه
........: الللللللللللللله الللللللللللللله .. قاعده بمكتبي وتكلميييين ولااا جايبه طاري الحقير بدر !!!!
شذى انشلت من الصدمه .. احمد قدامها ومسكها قاعده بمكتبه وتحي عن بدر ..
وش بيكون مصيرها الحين


العياده
بندر كان معصب من فعايل ماجد فيه جاحده من الصبح ورايح يتغدا مع رنيم
بندر: والله لا اوريه الشغل
ماجد فتح باب المكتب وطل براسه : هيلللووووو.. من ذا اللي بتوريه الشغل ومعصب عليه
بندر رمى عليه علبة الكلينكس بقوة
ماجد :ههههههههههههههههههههه وانت هذا لونك كلما زعلت علي رميت علي علب المنديل .. ياخي فلقتني حرام عليك .. شكلي بصادر منك المناديل وابدلها بخرق ومناشف عالاقل ماتعور اذا رجمتني فيها
بندر: ها ها ها .. يابو دم خفيف انت !!!
ماجد : ها عاد لا تزعل احمد ربك اني رجعت للعياده ولا انا اصلا كنت انوي ارجع البيت واسحبها نومه للصبح
بندر: الله ياااامرك بس .. هذا اللي ناقص بعد !!! كان يمينا بالله لا جي بيتك واسوي فيك العجب
ماجد:ههههههههههههههههه اموت بالمعصبين
بندر: اقول لا يكثر ..روح على مكتبك شوف فيه مرضى هناك محتاجينك ضروري من زمان وهم ينتظرونك
ماجد : طيب .. توجه لمكتبه وشاف الممرضه
الممرضه :دكتور ماجد .. في مريضه جوه تنتظرك من العصر وماهي راضيه تتحرك من هنا .. تقول مابي اتعالج الا عند الدكتور ماجد
ماجد : طيب طيب جيبي لي ملفها
الممرضه: انا فتحت لها ملف لانها جديده اول مره تجي العياده
ماجد استغرب: جديده وجايتني بالاسم .. طيب طيب انا بدخل المكتب الحين
الممرضه: عن اذنك ,.
دخل ماجد المكتب : السلام عليكم .. عفوا على التأخير اختي بس .....
سكت ماجد مصدوم من اللي شافه



ايش اللي شافه ماجد؟؟؟
وايش مصير شذى مع احمد ؟؟
اثير ومشعل ؟
رنيم وماجد ؟
مشاعل ..معقوله ناويه تسكت لخالد وريما ؟

الروايه قربت نهايتها .. ايش توقعاتكم ؟؟
هااااااااجس



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




البارت الثاني والثلاثين


بيت ام فهد

فهد بعد ما خلص من مناقرته لاخته .. راح للصاله اللي كان جالس فيها هو ودلال يتابعون الفلم بس ما لقاها
فهد : وين راحت ؟
راح لغرفتهم .. اول مافتح الباب لقى الغرفه باااااارده وظلام ..معقوله نامت؟
قعد على السرير ونادى بهدوء: دلال.. دلو حبيبتي نمتي ؟
دلال: اي نمت
فهد ابتسم: كيف نمتي والحين تردين علي
دلال: فهد ابي انام .. خليني لو سمحت
فهد قرب منها : مو بدري ؟
دلال: لا مو بدري .. انا عندي بكره دوام ولا نسيت ؟
فهد : طيب خلينا نقعد شوي ..
دلال: ماني قاعده .. اقعد لحالك ..ولا اقول لك رح اقعد مع تهاني احسن لك
فهد : حبيبي زعلانه
دلال بعصبيه:ممكن تخليني انام ولا اطلع انام بالصاله ؟
فهد: طيب طيب بخليك .. تصبحين على خير
دلال ماردت
فهد ضاق صدره لانها نامت وهي زعلانه عليه ..



بيت ام عبدالرحمن

ام زياد بعد ما لمت اغراضها وقشها قعدت تنتظر ولدها يجي ياخذها
زياد دق على امه : يمه انا تحت
ام زياد : طيب الحين بنزل لك
زياد: لا انتظري .. انا بنزل
ام زياد: زياد مارح انتظر ولا دقيقه زياده .. ابي اطلع من هنا على طول اصلا انا الغلطانه اللي طاوعتك من البدايه وخليت بيتي وحالي وجيت هنا اقابل حبيبة القلب
زياد: يمه الله يهديك بس شوي .. مارح اطول
ام زياد : بس خمس دقايق
زياد: طيب بس خمس دقايق

بالصاله
ام عبدالرحمن كانت قاعده مع ام مشعل اللي كانت تشرب شاهي وتنتظر اثير تخلص من ترتيب اغراضها عشان ترجع البيت معها
رن جرس البيت
ام عبدالرحمن: خير ان شاء الله ..من بيكون جاينا الحين ؟
غدير نزلت : انا بفتح الباب ماما اكيد المطعم انا طالبه اكل
ام عبدالرحمن: طيب

غدير من عند الباب: ميييييييييين ؟
زياد: انا زياد
غدير كشرت : نعم
زياد: ابي الوالده ..
غدير فتحت الباب : عد للعشره وادخل
زياد ابتسم : طيب ...
غدير ركضت لجوة: ماما هذا زياد
ام عبدالرحمن: طيب خليتيه يدخل ؟
غدير: خليته بالحوش
ام عبدالرحمن:شكله ينتظر امه عشان ياخذها
غدير بعدم تصديق: احلللللللللللفي انها بتطلع
ام عبدالرحمن : بس ياغدير عيب
غدير: اااااااااه اخيرا .. وركضت لغرفتها من الوناسه
ام مشعل: ههههههههه الله يسعدها .. ذكرتني ببنتي الهنوف
ام عبدالرحمن ابتسمت: الله يهديهم ويصلحهم ..
ثواني نزلت اثير بشنطها: خالتي انا جاهزه
ام مشعل ابتسمت : يللا حبيبتي .. متأكده مانسيتي شي ؟
اثير: اي متأكده .. واذا نسيت شي بكلم ماما ترسل لي اياه مع السواق
ام مشعل : طيب يللا مشينا اجل
:انتظري
اثير التفتت لمصدر الصوت وانصدمت .. هذا كيف يدخل كذا بدون لا احم ولا دستور
ام مشعل ناظرت بمشعل وشكت بالوضع .. هذا ماهو سالم ولا عبدالرحمن
زياد: اثير ممكن احكي معك شوي ؟
اثير اللي حطت شنطتها على جمب ورمت الطرحه على وجهها : عن ايش ؟
زياد: عن رجعتك لزوجي
اثير: وانت ايش لك علاقه برجعتي لزوجي ؟
زياد: اثير انتي عارفه اكثر مني انو انتي ومشعل ما تصلحون سوا
اثير: انا ماني فاهمه شي .. انت ليش تقول كذا
زياد بعصبيه: ماينفع ترجعين له .. هو مايحبك .. هو يصدق عنك كل شي ينقال ولا يثق فيك .. وكل مره بتجي له الفرصه رح يرميك عند اهلك بالشكل هذا
اثير ماهي مستوعبه اللي قاعد ينقال.. ايش دخل زياد وايش عرفه بهذا كله
اثير: زياد ممكن تكون واضح اكثر من كذا ؟
زياد بعصبيه: اثير زواجك من مشعل كان غلطه .. واكبر غلطه ممكن ترتكبينها بحق نفسك .. مشعل مجنون ولا هو مقدر النعمه اللي عايشها .. انتي زوجته وله .. عايش بجنتك بس ماهو مقدرها .. محد مقدرك كثري .. خليه يطلقك وانا باخذك ..والله لا اعيشك ملكه ..
اثير مصدومه من الكلام
ام مشعل بعصبيه: انت احترم نفسك .. بأي حق تقول عن ولدي مجنون ؟ وبعدين كيف تطلب منها تطلب الطلاق من زوجها ؟!!!!
ام عبدالرحمن: زياد .. انت جاك شي انت وامك ؟؟ خير ان شاء الله .. انتوا متفقين شي ؟
زياد: انا اللي مخلي امي تجي هنا طول الفتره هذي بس عشان تطمني عليك .. ما ابي غيرك يابنت الناس افهميني
ام عبدالرحمن زياد وش الكلام هذا ؟؟ انتو اخوان متربين سوا وبع\ين نسيت انو اثير متزوجه ولا ايش ؟
زياد: لا ما نسيت .. وكمان مارح انسى انكم انتو اللي بعدتوها عني .. ولا حتى اصلا عطيتوها فرصه تختار بيني وبين مشعل .. على طول زوجتوها له بدون ما تقولون لها اني ابيها .. حرمتوني منها
ام عبدالرحمن: يا ولدي ما يجوز الكلام اللي انت قاعد تقوله حرام عليك
زياد: ومو حرام عليكم تحرموني من حياتي ؟؟ تحرموني اياها
ام مشعل بعصبيه: اثير .. يللا مشينا عالبيت زوجك ينتظرك
اثير تقدمت خطوتين بس وقفها كلام زياد
زياد : زوجك اللي صدق انك تخونينه .. هو اللي تبين ترجعين له صح
اثير وقفت مكانها وام مشعل ماهي فاهمه اللي قاعد يصير .. اما ام عبدالرحمن شوي ويوقف قلبها .. ايش هذا اللي قاعد ينقال ؟ اي خيانه يحكي عنها المجنون زياد ؟!!!
اثير: وش قلت ؟!!!
زياد: اي .. مشعل اللي صدق انك تخونينه وانك مو مخلصه له .. وانو له فيك شريك .. اللي جحدك ورماك عند اهلك طول الفتره هذي ولا كلف خاطره حتى يسمعك او يخليك تدافعين عنه
ام مشعل : وش الكلام اللي قاعد تقوله انت .. اي خيانه واي دفاع عن النفس
زياد وهو يناظر اثير: اثير عارفه وش السالفه ما يحتاج اقولها مره واثنين وعشره
ام مشعل : امشي معي يا اثير
اثير: دقيقه .. انت وش دراك باللي صاير بيني وبين زوجي ؟؟؟
زياد:............
اثير: فهمني وش دراك ؟
زياد: ما يحتاج اقول لك ..
اثير: الا يحتاج وانا مصره اني اعرف بعد
زياد: عندي مصادري الخاصه
اثير : ممكن تحكي معي بوضوح ؟!!!
زياد : مارح اقول لك وانتهى الموضوع
اثير: شفت .. هذا دليل انك كذاب اصلا وانك تبي بس تخرب سمعتي قدام كل احد ولا انت عارف زين انو انا ومشعل مافي احسن من علاقتنا
زياد صار يطالع فيها بقهر ..مو معقوله تحبه بعد كل اللي سواه فيها ..
زياد: وش تبين توصلين له بالضبط ؟
اثير:.......
زياد: اوكي .. انا اقول لك .. بصراحه انا ورا هذا كله ..انا ورا المشاكل اللي بينك وبين زوجك
اثير : صدددددددددددددددمه
وام عبدالرحمن وام مشعل على راسهم اكبر علامة استفهام
زياد : وش فيك ؟
اثير: وش قصدك ؟ انا ماني مستوعبه اللي تقوله
زياد وهو بايعها خلااااص .. حس انو مستحيل اثير تكون له وخصوصا يوم شافها شلون متمسكه بزوجها وناويه تروح له من جديد بعد كل اللي صار .. قرر انه يقول لها كل شي : يعني انا اللي كنت اكلمك وارسل لك المسجات من الارقام الغريبه .. وانا اللي كنت اشكك مشعل فيك واسبب بينكم المشاكل ..انا السبب ورا عدم ثقته فيك .. وانا اللي خليته يقلب عليك قبل 6 شهور بعدما تحسنت الامور بينكم وانا وانا وانا
اثير حست نفسها بدا يضيق وبراكين جواها تتفجر
اثير بعصبيه: انت وش قاعد تقووووول
زياد : اللي سمعتيه
ام مشعل مصدومه وام عبدالرحمن ماهي مصدقه باللي بنته مرت فيه بدون ما تقول لها
اثير: انت السبب اللي بعدني عن مشعل طول الفتره هذي ؟؟ انت يا زياد ؟ طيب ليش انا مو اختك ؟
زياد: انتي عمرك ماكنتي اختي .. انتي حبيبتي من يوم يومي وكل يوم وانا اتمناك وكل ماكبرت يكبر حبك بقلبي
اثير بصراخ : ماهو عذررررررر ماهوووووو عذررررررررررر .. انت دمرت حياتي بسببك ما عشت يوم واحد حلو مع زوجي وحبيبي واللي تمناه قلبي
زياد: طول ما انتي بتقضين مع غيري باقي حياتك خلاص معد اهتم ولا هاي فارقه معي تعيشين مرتاحه او لا
اثير صارت تبكي من القهر .. وش تقدر ترد على انسان بليد بارد الاحساس مثل زياد !!!
ام مشعل قعدت تحاول تهدي باقي اعصابها اللي ممكن تنفلت بأي لحطة على زياد
وام عبدالرحمن مصدومه من اللي قاعده تسمعه ماهي متوقعه انو ولد هي ربته وشافته يكبر قدام عينها يكون بالوقاحه هذي ويكون كمان السبب الاساسي بدمار حياة بنتها
ام زياد نزلت اخيرا: يللا مشينا يازياد
ام عبدالرحمن: اسمعي يام زياد ..مالك دخله على بيتي من ثاني وانسي وحده اسمها عايشه وانسى اني كنت لك بيوم مثل الاخت واكثر
ام زياد: اصلا انا طالعه من هنا ولا لي رجعه ويا خسارة ايامي اللي قضيتها معك .. من جيتي الرياض وانتي شايفه حالك علينا وناكرتنا انا وولدي وحرمتيه من البنت اللي يحبها
ام عبدالرحمن: حسبي الله ونعم الوكيل
ام زياد : يللا مشينا يا زياد .. وطلعت بدون كلمه زياده
زياد قبل ما يطلع ورا امه قرب من اثير وقال لها : انا حبيتك وبظل احبك سواءا كنتي لي او لغيري ..والله يسامحك على اللي سويتيه بقلبي ..وطلع وخلاها بدموعها
اثير قعدت على الكنبه وشالت غطاها ومسحت دموعها
حضنتها وصارت تهديها
ام عبدالرحمن بهدوء: ليش ما قلتي لي انو كل هذا صاير بينك وبين مشعل ؟
اثير:...............
ام عبدالرحمن: ردي ؟؟
اثير: ما حبيت اكبر السالفه اكثر من كذا
ام عبدالرحمن: يعني عجبك اللي صار يوم سكتي .. كنا شفنا حل ..كنا رح نكتشف سوايا زياد النذل وبنحل الموضوع بسلام
اثير تبكي: ماما لا تزيدينها علي والله اللي فيني كافيني
ام مشعل اشرت لام عبدالرحمن عشان تخف على اثير شوي لانو بجد ماهو وقته ..
وبعد حوالي مص ساعه
ام مشعل: يللا يا اثير نروح البيت
ام عبدالرحمن: لا يا نوره اثير بتقعد عندي اليوم
ام مشعل: وش جاك يا عايشه الله يهديك .. خلي البنت تجي معي بيت زوجها لانه محتاجها
ام عبدالرحمن: معليش يام مشعل خليها اليوم كمان وبكره ان شاء الله تجيكم .. حتى عشان تهدى نفسيتها
ام مشعل وهي تطالع اثير: وعد ؟
ام عبدالرحمن: وعد .. خذيها مني
ام مشعل : طيب .. انا اسأتذن الحين
ام عبدالرحمن: بدري
ام مشعل: بدري من عمرك .. لازم ارجع البيت لاني ماقلت لابو مشعل اني بطلع
ام عبدالرحمن: طيب حبيبتي
ام مشعل تبوس راس اثير: يللا حبيبتي ابيك الحين ترتاحين وتنامين وتشيلين هذا اللي صار من راسك .. ابيك بكره لما ترجعين بيتك وتنوريه ما يبان عليك شي وابي ابتسامتك من هنا لهنا
اثير: ان شاء الله
ام مشعل: الله يهدي بالك يابنتي .. يللا مع السلامه
اثير: مع السلامه
ام عبدالرحمن وصلت ام مشعل لباب البيت وسلمت عليها ورجعت عشان تتطمن على بنتها ..وقررت انها ما تفتح معها الموضوع لانه رح يتعبها ومافي فايده من زيادة الحكي بهالموضوع



العياده

بندر كان معصب من فعايل ماجد فيه جاحده من الصبح ورايح يتغدا مع رنيم
بندر: والله لا اوريه الشغل
ماجد فتح باب المكتب وطل براسه : هيلللووووو.. من ذا اللي بتوريه الشغل ومعصب عليه
بندر رمى عليه علبة الكلينكس بقوة
ماجد :ههههههههههههههههههههه وانت هذا لونك كلما زعلت علي رميت علي علب المنديل .. ياخي فلقتني حرام عليك .. شكلي بصادر منك المناديل وابدلها بخرق ومناشف عالاقل ماتعور اذا رجمتني فيها
بندر: ها ها ها .. يابو دم خفيف انت !!!
ماجد : ها عاد لا تزعل احمد ربك اني رجعت للعياده ولا انا اصلا كنت انوي ارجع البيت واسحبها نومه للصبح
بندر: الله ياااامرك بس .. هذا اللي ناقص بعد !!! كان يمينا بالله لا جي بيتك واسوي فيك العجب
ماجد:ههههههههههههههههه اموت بالمعصبين
بندر: اقول لا يكثر ..روح على مكتبك شوف فيه مرضى هناك محتاجينك ضروري من زمان وهم ينتظرونك
ماجد : طيب .. توجه لمكتبه وشاف الممرضه
الممرضه :دكتور ماجد .. في مريضه جوه تنتظرك من العصر وماهي راضيه تتحرك من هنا .. تقول مابي اتعالج الا عند الدكتور ماجد
ماجد : طيب طيب جيبي لي ملفها
الممرضه: انا فتحت لها ملف لانها جديده اول مره تجي العياده
ماجد استغرب: جديده وجايتني بالاسم .. طيب طيب انا بدخل المكتب الحين
الممرضه: عن اذنك ,.
دخل ماجد المكتب : السلام عليكم .. عفوا على التأخير اختي بس .....
وقف مصدوم
......: وش فيك ؟
ماجد: انتي ؟!!
رانيا وقفت: يب انا .. ولا نسيتني ..
ماجد: وش جايبك ؟
رانيا : انت
ماجد : انا وياك انتهينا .. ومن زمان
رانيا: انت على بالك اني بطوف لك حركة نواف ولا شنو ؟
ماجد: اتوقع انك كنتي حاضره وشايفه كيف كانت ردة فعلي من الموقف .. وانك دريتي اني انصدمت مثلي مثلك ..يعني جيتك للانتقام مني بتكون عالفاضي عزيزتي
رانيا عصبت: تزوجت ؟
ماجد: بايش يهمك ؟
رانيا : نسيتني
ماجد وقف .. بلع ريقه بصعوبه .. صحيح انها واطيه لكنها باقي تأثر عليه
ماجد: رانيا اللي بيني وبينك انتهى
رانيا تقرب منه : مو بسهوله يا ماجد .. ومسكت يده
ماجد دفها: اطلعي بره الحين ولا اشوف وجهك هنا
رانيا : ماهو بصالحك ابدا تطردني من هنا .. لا انت ولا رنيم
ماجد ارتاع : وش تبين برنيم انتي .. وكيف عرفتي عنها اصلا ؟
رانيا: اللي بيسأل ما يتوهش .. عرفتها عنها زي ما عرفت عن مكان بيتك وعيادتك وكل المعلومات هذي وغيرها كثير
ماجد بوعيد: شوفي .. انا ممكن اسكت لك وكلل شي .. بس لو صار الامر له علاقة بزوجتي صدقيني مارح اسكت لك ابدا
رانيا تبعد عنه : اوووه .. شكلك بديت تحبها ..
للدرجه هذي البنيه تنحب ؟
ماجد: مالك شغل فيها وزي ما وصيتك ..
رانيا تنرفزت منه لانه يدافع عنها .. اخذت شنطتها وقبل تطلع: نشوف بالاخر يا ماجد .. بنشووووووف.. وطلعت
ماجد قعد عالمكتب يفكر باللي صار .. مو معقول يوم بدت تتحسن الامور بيني وبين رنيم تطلع لي رانيا من جديد .. اكيد اذا درت عنها رنيم رح تدري انها هي السبب اللي خلاني اجحدها ولا اقبلها طول فترة ملكتنا ..
لازم اتصرف
قام على طول من مكتبه وراح لبندر فتح الباب عليه بقوة
بندر: انااا لللللللللللللله انت ماعندك شغل ؟؟ ماعندك مرضى تقابلهم ؟ صجيتني وانت كل شوي ناط لي
ماجد : اسمع انا بطلع
بندر: نعععععععععععععم .. اقول اسمعني انت
ماجد ماعطاه فرصه يحكي: مشكله صايره لازم اتصرف نتقابل الليل واعلمك .. طلع وسكر الباب بسرعه
بندر : ياااااااااااااااااااارب صببببببببرني

ماجد طلع جواله من جيبه ودق على رنيم
اللي ماردت بالبدايه على طول .. بس كسر جوالها بالاتصالات لين ردت
رنيم: هلا
ماجد : وينك ؟
رنيم: كنت عند ماما .. ايش فيك ؟
ماجد: رنيم ابي اشوفك
رنيم ضحكت: ههههههههههههه طيب انت توك طالع من عندي ما كملت ساعه
ماجد: مشتاق لك حبيبي
رنيم: احم .. ماجد ترى بابا رح يتضايق
ماجد: ماهمني احد ..دامك زوجتي محد له كلمه عندي اقدر اخذك الحين باللي عليك
رنيم :.......
ماجد: الووو
رنيم: وش فيك ماجد وش صاير
ماجد .. ياعمري انتي الله لا يحرمني من قلبك اللي يحس فيني: مافيني شي حبيبي بس مشتاق لك
رنيم تنهدت: طيب بحاول اقتنع
ماجد : احبك .. يللا انا ربع ساعه وبكون عندك خلك جاهزه
رنيم: ليش طيب انزل انت
ماجد : لا اخاف عمي يبهذلني
رنيم: هههههههههههههههه ماجد مقدر اخلي ماما
ماجد: يابنت الحلال كلها نص ساعه وانا مرجعك البيت لا تخافين
رنيم: ...... طيب ,يللا بروح اجهز
ماجد : اوكي .. يللا باي
رنيم: باااي




بيت احمد


شذى قامت من النوم وتحممت وغيرت ملابسها
واستغلت فرصة انو احمد بره وماهو راجع الا وجه الفجر كالعاده
وراحت لتلفون البيت بمكتب احمد .. الفتره الاخيره تعودت تحاكي اريج كلللل يوم طبعا من ورا احمد وبدون مايدري .. وتقول لها كل شي يصير معها بالتفصيل لانو مالها غيرها تفضفض له وتخفف عنها
شذى: والله وهذا حالي
اريج : اااااخ بس يايزن من جت لعندك وسوت كورسات ملاكمه بزوجك البثر هذا مثل ماكنت اسوي بمرت ابوي .. كان والله لا اخليه يتفل العافيه
شذى: ههههههههههه زين اجل انك منتي فيه .. منا ناقصين تسببين عاهات للرجال
اريج : بالللللله اشوفك قمتي تدافعين عنه
شذى: اي اكيد مو زوجي
اريج سكتت :......... هذا كلام جديد
شذى :شلون يعني؟
اريج : يعني وين بدر وحبك له
شذى: انتي اللي تقوليين لي الكلام هذا يا اريج .. هذا وانتي عارفه اخلاقي .. انا متزوجه كيف بفكر ببدر ؟
اريج : يعني تبين تقنعيني انك ماتفكرين فيه وانك نسيتيه
شذى: ...............
اريج : تلعبين على مين ولا مين انتي ؟
شذى: اريج .. انا اللي قاعده اسويه شي مره غلط .. لازم انسى بدر مايصير هذا كله .. انا متزوجه مقدر اخون زوجي حتى لو ماكنت احبه
........: الللللللللللللله الللللللللللللله .. قاعده بمكتبي وتكلميييين ولااا جايبه طاري الحقير بدر !!!!
شذى انشلت من الصدمه .. احمد قدامها ومسكها قاعده بمكتبه وتحكي عن بدر ..
وش بيكون مصيرها الحين
احمد قرب منها زي المجنون وسحب السماعه منها: الووو الووووووووووووو رد من انت ؟!! الووووووووو
بس اريج كانت ساكته ماحبت تحكي لانو لو درى انو شذى تحاكيها رح يسوي لها مشكله كبيره لانه محذرها من انها تحاكيها
احمد رزع السماعه مكانها والتفت على شذى والشرار طاير من عيونه
احمد: مو كفايه علي اني متحملك وضافك عندي .. فوق هذا تخونيني وتجيبين طاري واحد حمار كنتي تعرفينه
شذى خنقتها العبره: يا احمد افهمني الله يخليك .. انت اسمع مني
احمد قرب منها زياده وسحبها من يدها بقوة وقفها : ماااااني سامع شي يا كلبه
شذى : احمد الله يخليك لا تنسى اني حامل لو سمحت لا تمد يدك ..انا بالشيطان ان شاء الله بس اهم شي ولدك لا يجيه شي تكفى
احمد: انتي لو مهتمه لولدي ماكان هذا فعل تسوينه .. اصلا انا انتظر لين تولدين وباخذه منك واحلمي تشوفينه ثاني
شذى تبكي بقهر:ليش تعذبني ؟ انا وش سويت لك ليش تكرهني .. تراك ظالمني وربي بيعاقبك
احمد بصراخ: انا ظالمك ؟!!!
شذى: اي ظالمني .. مقصر بحقي ولا انت مراعيني وتمد يدك علي وتسمعيني كل يوم انواع السب والاهانات وانا ساااكته .. ترجع لي بالليل وحالتك حاله اخلاقك بخشمك واحيانا سكران .. وملابسك ريحة عطر نسائي ولا الاقي فيه انواع المكياج والروج واسكت واقول يابنتي كبري دماغك وحافظي على زوجك وبيتك .. وبالاخر تجيني كذا تظلمني ولا ترضى تسمع لي حتى
احمد من القهر عطاها كفففففف قوي .. وصار يضربها متناسي انها حامل
اما شذى المسكينه كانت تحط يدها على بطنها خايفه يجي ولدها شي
احمد بعد ما شبع من ضربها سحبها لغرفتها ورماها عالارض
شذى بصراخ: حرررررررررام علييييييييييييييييك
احمد بعصبيه: اصصصصصصص ولا كلمه لا اسمع لك نفس .. هالغرفه مارح تطلعين منها لين ما تولدين وذيك الساعه برميك للشارع اللي جيتي منه بعدما اخذ ولدي منك واحلمي انك تشوفينه ثاني
شذى تناظره بحثد وقهر وبدون ماتحكي ولا كلمه زياده
طلع من الغرفه وسكر عليها بالمفتاح
شذى: حسبي اللللله ونعم الوكيل فيك


بيت ابوبندر

ريما وديما كانوا قاعدين بالصاله يسولفون ..نادتهم الخدامه عشان الغدا جهز
ريما:طيب نادي ماما ومشاعل
الخدامه: اوكي
ديما: اووووف اخيرا بغيت اموت من الجوع
ريما: الحين انحط العشا كلي لين تشبعين
دقايق ونزلت مشاعل
عطتهم نظره وتوجهت لغرفة الاكل
ديما: وش فيها ذا النفسيه؟
ريما:والله مدري عنها صار لها فتره وهي على ذا الحال وكلما شافتني عطتني ذا النظره
ديما: قلتها لك نفسيه البنت ..
قعدوا على الطاوله وام بندر كالعاده عيت تاكل معهم وبندر بالعياده مسكين
مشاعل وقفت عند البوفيه تصب لها عصير
ديما: مشاعل ما تبين عشا ؟
مشاعل بدون ما تطالعها : لا
ريما: ليش تعالي كلي شي لا يفوتك العشا شكله يجنن
مشاعل : قلت لك مابي
ديما: وش فيك انت منفسنه علينا بشويش ترى ما قالت لك شي
مشاعل تحط الكاس بقوة: انا قلت كلمه ليش تكثرون حكي معي ..قلت لكم ماني مشتهيه يعني ماني مشتهيه !!!
ديما : احسن توفرين
ريما : ديما عيب عليك
ديما عصبت:منتي شايفه اخلاقها انتي .. 24 ساعه قافله علينا وتحاكينا من طرف خشمها كننا نشتغل عندها ..
ريما: خلاص يابنتي ماعليك منها ماتبي تاكل
مشاعل قربت من ريما:وانتي احد طلب منك تكونين محامية الدفاع عني
ريما : مشاعل اقصري الشر واقعدي واذا ما بغيتي تاكلين خلاص بسلامتك ماله داعي مشاكل
مشاعل سكتت وصارت تناظر فيها بحقد وهي ودها تقلب الطاوله على راسها باللي فيها: بتندمين يا ريما.. وقولي ماقلت
ريما استغربت مررره وش ذا الحقد اللي عليها من مشاعل ..انا وش سويت لها
ريما نزلت عينها على صحنها ومشاعل كسرت عينها وطلعت للغرفة
ديما بعصبيه: ليش سكتي لها ؟
ريما: وش تبيني اسوي لها يعني ؟
ديما وهي تمسك المغرفه: كان صكيتي جبهتها فيها


ريما ابتسمت: انتي صايره عدوانيه بزياده ترى
ديما : لا تلوميني ذا البيت على كبره ورفاهيته الا انه بالنسبه لي اضيق مكان بالدنيا ولااا وكله مشاكل وخلافات بعد لازم اكون كذا عدوانيه عشان ادافع عن حالي
ريما :ههههههههههههه كلي يابنتي قمتي تقطين خيط وخيط
ديما تحط لها مكرونه: يابنتي الجوع كافر
ريما ضحكت عليها وصارت تتذكر اللي صار مع مشاعل قبل شوي .. ماتنكر انه ضيق صدرها بس ماهي عارفه وش السبب ..وش اللي بدر مني مضتيقها للدرجه هذي وانا مابيني وبينها غير صباح الخير ومساء الخير ..يمكن شافت مني شي ما يعجبها !!! والله مدري


بيت ابو مشعل

ام مشعل دخلت البيت .. وقعدت على الكنبه بعبايتها
الهنوف ومشعل كانوا بالصاله يتفرجون عل التلفزيون ..ومشعل كان شكله سرحان لانه حتى ما انتبه لامه اللي دخلت
الهنوف: هلا هلا
ام مشعل: هلا بك
الهنوف تقعد جمبها وتحط راسها على كتفها : وش جبتي ليييييييي
ام مشعل: هذا كبرك وتسأليني نفس السؤال ؟
الهنوف: وش اسوي .. مهما كبرت مارح اكبر على هالحركات
ام مشعل بضيق: وخري يابنتي عني مالي خلق شي
الهنوف:وش فيييييييييك
ام مشعل: يالهنوف مالي خلق شي وخري عني خليني اتنفس
الهنوف: لا حووووول وش ذا البيت كل اللي فيه ....
قاطعتها نظرة ام مشعل لها
الهنوف:وشو
ام مشعل: ايوة كملي وش فيهم اللي بالبيت ؟!!!
الهنوف تتعدل بجلستها وتتكتف: مافيهم شي
ام مشعل : مشعل
مشعل:............
ام مشعل : يا مشععععععععل
مشعل: سمي
ام مشعل: وين وصلت ؟
مشعل: معكم
ام مشعل: وش معنا وانت حتى ما انتبهت اني دخلت عليكم
مشعل وقف: اعذريني يمه تعبان مره ومحتاج انام
ام مشعل وقفت وشالت عبايتها: الهنوف ودي عبايتي الغرفه
الهنوف : لا والللللللللللله ادري بك تبين تصرفيني
ام مشعل: بسرعه يالهنوف قبل لا اخلاقي تطلع عليك الحين
الهنوف تأففت وهي تاخذ العبايه من امها:كل هالخدم ولازمممم تتعبني لااااازم ياربي وش اسوي بعمري انا ..وصارت تتحلطم وهي متوجهه لغرفة امها
ام مشعل: اقعد يا مشعل ابي اتكلم معك
مشعل: ما يتأجل لبكره يعني ؟
ام مشعل: لا
مشعل قعد وهو حاط يده على راسه .. عارف امه وش ناوية تحكي معاه عنه ولا له خلق اي شي اصلا تعب من التفكير
ام مشعل: وين تتوقع كنت الحين ؟
مشعل: وين ؟
ام مشعل: عند اصير
مشعل رفع راسه لامه : ليش ؟
ام مشعل: رحت تاطمن عليها واشوف متى ناوية ترجع البيت
مشعل عصب: انا وش قلت لك يمه
ام مشعل: خليني اكمل كلامي
مشعل:........
ام مشعل: اممم ليش ما قلتي لي عن المشاكل اللي صايره بينكم ؟
مشعل :......
ام مشعل: وليش ماقلت لي انو في احد داخل بحياكم وقاعد ينقل لك كلام عن اثير ماهو كويس
مشعل انصدم من كلام امه .. هي ايش دراها اذا كانت اثير نفسها ماتدري عن ذا الموضوع ..
بلم ولا عرف وش يقول
ام مشعل: انا عرفت كل شيييي .. وبصراحه انا مصدومه فيك .. كيف تقدر تسوي هذا كله بالبنت المسكينه اللي مالها ذنب غير انو الله كتب لها تكون زوجتك ؟
مشعل ابتسم باستهزاء: مسكينه ..ومالها ذنب ؟!! هذا كله بجمله وحده
ام مشعل: اي مسكينه .. وكمان مالها ذنب .. هي تحبك وتحترمك وانت عمرك ما عطيتها ريق حلو ولا احترمتها .. راميها عند اهلها صار لك فتره طويله ولا سألت عنها ..ولا حتى قررت انك تطلقها عشان تشوف حياتها مع غيرك
مشعل حس بالنار تاكله من كلمة امه .. كيف اثير تشوف غيره .. معقول ممكن يجي يوم ويصير هذا الشي
ام مشعل: رد علي
مشعل: ان كان قصدك من ورا هذا كله اني اطلقها ابيك ترتاحين مارح اطلقها
ام مشعل: ومن قال لك اني ابيك تطلقها ؟ انا ابيك ترجعها
مشعل: ماني مرجع احد
ام مشعل: مشعل .. رجعها واسمع لها ..شوف وش تبي تقول لك
تراك ظالمها
مشعل بانفعال: وش مخليك واثقه من هذا كله ؟؟؟
ام مشعل: انا كنت هناك ..وشهدت على شي لو تعيش عمرك كله تشكرني عليه ما تكفيني
مشعل ماهو فاهم شي : يمه تكفين انا قلت لك تعبااااان واحتاج ارتاح قولي لي وش صاير بدون الغاز ترى مافيني عقل يفكر !!
ام مشعل: انا كنت عند اثير من شوي وشفت ام زياد ..تعرفها صح ؟
مشعل يتذكر: اي ام زياد جارتهم من يومهم بجده وكانت ساكنه عندهم الفتره الاخيره
ام مشعل: طيب وتدري انو ام زياد كانت تبي اثير لولدها زياد ولا لا ؟
مشعل رجعت النار تولع فيه: طييييييييييب ؟!!!
ام مشعل: طيب تدري انو زياد هو اللي كان يبي اثير ولا لا ؟
مشعل سكت ماهو فاهم ولا شي ..
ام مشعل: ببساطه ياولدي .. زياد هو البلا ورا كل المشاكل اللي صايره بينكم
مشعل انصدم: ومن قال لك ؟ هي اللي قالت لك اكيد تغطي على سواد فعايلها
ام مشعل: اقول لك انا كنت شاهده على هالشي .. زياد كان هناك واعترف بهذا كله وقدام الكل ..انه هو ورا المسجات والاتصالات اللي تجيك وتجي اثير .. هو اللي كان يوسوس لك من ناحيتها ويخليك تشك فيها
مشعل بينهبل: شلوووون يعني .. هو يدري عن اشياء صعبه تنقال بسهوله .. يوصفها لي بالملي .. ويقول لي لبسها وكل شي يصير معها .. هذا الحكي مايقدر الواحد يعرفه بسهوله
ام مشعل: امه كانت تساعده .. عشان كذا كانت ساكنه عندهم بالبيت اخر فتره
مشعل وقف : يعني وشو ؟
ام مشعل: يعني زياد الكلب هو ورا كل هذا هو وامه يبي يشككك بأثير عشان تطلقها ويرجع ياخذها هو لانها ما خذته من اول بسبب خطبتك لها
مشعل حس بخنقه : يعني وشووووووووووو
ام مشعل: يعني اثير مظلومه من هذا كله .. اثير مالها ذنب
مشعل بضعف: يمه قولي لي انتي متأكده من الكلام هذا ؟
ام مشعل رحمت ولدها: متأكده يا ولدي
مشعل قعد عالكرسي وتنهد بقهر .. كان خايف من هالشي انه يجي اليوم اللي يبان فيه انه ظلم اثير .. انه ماسمع لها .. كيف ممكن يصدق انو وحده بالبراءة هذي ممكن يطلع منها شي زي كذا ، انها ممكن تخونه وما تخلص له
مشعل : انا ظلمتها .. ظلمتها
ام مشعل: هد حالك يامشعل .. احمد ربك انو الله بين لك الحقيقه .. الحق عاللي بقى منها ترى البنت منتهيه من بعدك .. اثير تحبك بصدق وانت خذلتها
مشعل حس وده يبكي من القهر .. مسك حاله ووقف : يمه عن اذنك
ام مشعل حست انه بوضع يبي يستوعب اللي صار : طيب حبيبي على راحتك

مشعل طلع غرفته .. وسكر الباب عليه
قعد على السرير يحاول يستوعب اللي صار
مو معقول اني كنت ظالمها طول الفتره هذي .. كيف يقدر زياد يسوي شي زي كذا , كيف هانت عليه
وانا الحمار كيف ماسمعتلها ولا عطيتها فرصه تدافع عن حالها
تذكر يوم كان عندها قبل شهور .. يوما انلوت رجلها وراح لها بعد ما جاه مسج من زياد
قبل شهور

اثير: ادخلللل ..
دخل مشعل عليها وهي عيونها تعلقت فيه .. كان شكله يجنن او عشانها ما شافته من يومين .. تحس انها ولهانه عليه
اثير: هلاا واللللله ..
مشعل يناظرها بنظرات هو وحده عارف معناها ..
اثير: تو مانورت غرفتي .. سامحني حبيبي بس مقدر اقوم لك
مشعل ناظر رجلها: رجلك صح ؟
اثير ابتسمت بألم: صح .. اكيد غدير قالت لك ..
ناظر لبسها .. وفعلا كانت لابسه اخضر
مشعل : وين كنتي ؟
اثير مافهمت: وين كنت ؟
مشعل: يوم طحتي ..وين كنتي ومع مين ؟
اثير بهتت ابتسامتها : طحت على درج بيتنا وكنت مع غدير ..
مشعل باستهزاء: غدير ؟ يعني ماطلعتي من البيت ؟
اثير: لا ماطلعت من البيت .. مشعل وش فيك ؟ وش طاري هالاسئله ؟
مشعل سكت وهو يناظرها نظرات .. ندمان انه فكر يعطيها فرصه ثانيه
مشعل : ماكان معك احد غريب ؟
اثير ماهي فاهمه شي: احد غريب مين يعني ؟
مشعل عصب: اثير تكلمي ولاتتعبين قلبي ..
اثير: كانت معي غدير اختي و..
مشعل : ايوة .. و مين ؟
اثير: زياد
مشعل ابتسم: حلو حلووو .. زياد اجل ..
اثير سكتت مصدومه .. تحاول تستوعب كلام مشعل ونظرته
اثير: اي زياد
مشعل : اثير .. انا تعبت معك كثير.. حبيتك حب وانتي ما تستاهلينه .. عطيتك قلبي ولا عرفتي قيمته .. لحد هنا وبس .. تقعدين مع غيري وتحاكينه وبينك وبينه سوالف ما ارضاها ..
اثير انصدمت: انت وش قاعد تقول ؟؟؟؟
مشعل : اثير .. مابي اقول لك حاجه اندم عليها بعدين.. بس قراري للحين انو مالك بقلبي محل ..
مشى للباب
اثير : مشعل .. مشعل لا تخليني وين رايح ؟ انا محتاجتك استنى
مشعل يحااول يقاوم بكاها وشاد على يده بقوة
اثير: مشعل انتظر .. لاتروح افهم السالفه بالاول وبعدين احكم
مشعل بعصبيه: وش اسمععععع ؟ رجال غريب يوصفك لي بالتفصيل .. وتقولين لي اسمع وبعدين احكم ؟؟؟ من تزوجنا وانا حالي حاله .. ما ارتحت ولا يوم .. خصوصا من بديت احبك ..
خليني اروح الحين قبل لا اتهووور
اثير تبكي: طيب انت اسمع وش السالفه وانا اقول لك ..
مشعل: قلت لكككككككككككك مابي اسمممممممممع
اثير: لا تخليني يامشعل وربي مظلومه .. كنت ابي اقول لك اني برجع معاك ..لا تخليني ..
مشعل ابتسم بألم : مالك مكان لا بقلبي ولاببيتي .. طلع وسكر الباب
وترك اثير تبكي قهر


مشعل كان يضغط على يده بقوووة من القهرر لدرجة حاس انو عروقه بتنفجر .. الدم يغلي فيه .. والله لو يطيح الحين الكلب زياد بيدي ما يفكني منه شي .. ذابحه ذابحه .. بس وين القاه الحقير
بكيتها .. وتعبتها وظلمتها
وهو حضرته مبسوط عاللي قاعد يصير
بس اشوووفك ..والله ما يفكك مني شي


بيت ابورنيم

ماجد وصل للبيت ودق على رنيم عشان تنزل له
رنيم ركبت السياره: السلام عليكم
ماجد ابتسم: وعليكم السلام .. وحشتيني
رنيم ابتسمت : من شوي وانت عندي
ماجد يغني لها: توحشني وانت بجنبي واشتاق لك لو تغيب
واحسد عليك حتى نفسي واخشى يمسك غريب

رنيم تكمل : واخجل اذا جت عيني صدفه بعينك واصير
مربوك وحاير في امري من فرحي ابغى اطيييير

ماجد : ياعمررررررري انتي ويلوموني فيك
رنيم ضحكت
ماجد: ها حبيبي وين حابه نروح ؟
رنيم: اي مكان ..بس يكون قريب من البيت عشان ما نتأخر على ماما
ماجد يحرك: اوكي


كان في ستار بكس قريب من البيت نزلوا له .. وجاب ماجد طلب رنيم المفضل
رنيم: اوووه وش دراك اني احبه
ماجد: معقول ما ادري وش اللي تحبينه ؟
رنيم ابتسمت وهي تحرك السكر داخل قهوتها: يخلي لي
ماجد : ويخليك لي يارب .. اممممم رنوووم
رنيم: هلا
ماجد: لمتى يعني ؟
رنيم: وشو ؟
ماجد: بنظل على ذا الحال ؟
رنيم: انت ليش مستعجل؟
ماجد: انا مستعجل ؟ انتي ليش تبين تطولينها .. حرام عليك ابوك بيذبحني ترى ان شافني ببيتكم يوم زياده
رنيم: ههههههههههههه اجل خفف زياراتك
ماجد:البلا ما اقدر يعدي يوم ما اشوفك فييييه
رنيم: طيب وش المطلوب مني ؟
ماجد: نحدد زواجنا .. وقريب بعد
رنيم: متى يعني
ماجد: اقرب وقت.. وش رايك بعد 3 اسابيع ؟
رنيم انصدمت: نعممممممممم
ماجد: اللي سمعتيه .. خلاص مافي نقاش بعد ثلاث اسابيع
رنيم: توك الحين قاعد تاخذ رايي .. تقوم تحدده على كيفك ؟
ماجد بجديه: رنيم الله يخليك .. ابيك جمبي خلاص
رنيم: بس مايمديني
ماجد: الا بيمديك .. شوفي البنات اكيد رح يساعدونك ..
رنيم: ..........
ماجد: ها حبيبي وش قلتي ؟
رنيم: طيب اللي تشوفه
ماجد حس انه ملك الدنيا كلها من الفرحه .. اخيراااا رح تكون معاه .. وبكذا بيكسر عين رانيا ولارح تقدر تسوي اي شي يبعدهم عن بعض .. رح يتزوج قريب وبأسرع وقت وخصوصا عشان ما ينتشر خبر زواجه بين الناس .. لانه ولد رجل اعمال والكل رح يحكي .. الله يستر علينا بس وبنخلي الزواج محدود مانبي الكل يدري


بيت ابوبندر


بدر كان قاعد بالصاله اللي بالجناح حقه يقرا له كتاب
مشاعل: بدر
بدر: هلا
مشاعل: انا طفشانه
بدر: طيب؟
مشاعل: لو سمحت ابي اسافر اغير جو
بدر: طيب روحي
مشاعل: يا سلام .. تبيني اروح لحالي يعني ..وانا ليش متزوجه
بدر: انا مقدر اخلي الشغل واسافر وخصوصا فجأة .. روحي شوفي المكان اللي تبين تروحين له واحجز لك عليه روحي قد ما تبين وارجعي ما اقول لك لا ومارح اقصر عليك من ناحية المصروف
مشاعل باستحقار: مسكيييين حالك .. ابيعك واشتريك يا بابا ..مادريت عنك ولا عن فلوسك
بدر تأفف: طيب وش تبين مني ؟
مشاعل: ابيك تسافر معي وش محسوب زوج عالفاضي
بدر : مو الحين الفتره هذي انا مشغول
مشاعل صرخت: يووووووووه عيشه تقصر العمر ..وطلعت من الغرفه
بدر :اففف ياحبها للصراخ .. الله يسامحك يابوي

اليوم الثاني
بيت احمد

احمد رجع من استراحته عالصبح كالعاده .. فتح الباب لقى شذى نايمه عالارض
احمد رفسها : قومي
شذى قامت : ااااه .. احمد لو سمحت انا بالطقاق بس ولدي لا يجيه شي
احمد: لا تكثرين كلام وقومي سوي لي شاهي
شذى ناظرت فيه بقهر ثواني وقامت
احمد: بحسب لك 5 دقايق من هنا للمطبخ ان كملتي 6 دقايق ولا جيتي ياويلك سامعه ولا لا ..
توجهت شذى للمبطخ واستغلت الفتره اللي يغلي فيها المويه واخذت لها خبزة تاكلها عشان مايغمى عليها من الجوع
خلصت المويه وسوت له الشاهي وطلعت لغرفتها
احمد اخذه منها : انا بسافر
شذى: بالسلامه
احمد: الخدامه هي اللي بتهتم بامي ..وانتي مالك طلعه من الغرفه هذي اكلك بيجيك لعندك مالك طلعه من هنا
شذى تبكي: ناوي تحبسني
احمد: اي
شذى: حرام عليك ياخي .. انا حامل والله لو يصير لي شي محد درا عني
احمد : انا قلت لك اللي عندي وماني متحمل اي نوع من انواع النقاش !
شذى صارت تبكي بهدوء
احمد طلع من الغرفه وسكر عليها الباب من جديد
انسدخت شذى عالسرير وهي تفكر لها بحل .. خلاص العيشه عنده مستحيله لازم اطلع من هنا بأسرع وقت ولا بنحرم من ولدي طول العمر ولا يهمني وين اروح .. ربي معي


توقعااااااتكم للبارت الجاي ؟؟!!




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





البارت الثالث والثلاثين

بيت ام عبدالرحمن

ام عبدالرحمن دخلت على بنتها اثير لقتها واقفه عند الشباك
ام عبدالرحمن: صباح الخير
اثير ابتسمت: صباح النور
ام عبدالرحمن: يللا حبيبتي انزلي افطري مع اخوانك
اثير تتوجه للستريحه: لا ماما بالعافيه عليكم انا ماني مشتيه شي الحين
ام عبدالرحمن تطالع الحوسه من حولها: ايش هذا كله يا اثير
اثير: ولا شي قاعده اجهز اغراضي
ام عبدالرحمن: بترجعين ؟
اثير: وهي تحط كريماتها بالشنطه: اكيد ماما زوجي محتاج لي
ام عبدالرحمن: انا من رايي تنتظرين لين ماهو يجي ياخذك
اثير: انتظرت بما فيه الكفايه .. متزوجه من سنه ونص ولاكني متزوجه .. اكثر المده عشاتها هنا معاكم .. لازم نصفي كل شي مابينا .. ان نفع الحمدلله يارب وان مانفع هذا معناته انو مشعل بجد ماهو من نصيبي
ام عبدالرحمن: يعني مقتنعه باللي بتسوينه ؟
اثير: اي مقتنعه .. مانمت طول الليل افكر .. وان شاء الله ربي بيعنني
ام عبدالرحمن: الله يوفقك حبيبتي .. تعالي الله يسعدك افطري او كلي لك حاجه من امس وانتي مادخل بطنك شي
اثير: صدقيني يمه مالي نفس اكل .. بشرب قهوه او اي شي
ام عبدالرحمن قعدت: طيب والله ما افطر الا وانتي نازله تفطرين معي
اثير: يا ماما الله يسعدك
ام عبدالرحمن حطت يدها على خدها: وهذي قعده ..
اثير ابتسمت: طيب باكل بسسس شوي عشانك
ام عبدالرحمن: اي كذا حبيبتي .. يللا مشينا على تحت


بيت ام فهد

دلال كانت قاعده تفطر مع ام فهد قبل ما تروح لدوامها
نزل فهد : صباااح الخييير
ام فهد : صباح الورد حبيبي
فهد باس دلال على خدها:صباح الخير حبيبي
دلال ما التفتت عليه ولا ردت اصلا
فهد ضاق صدره .. بجد زعلانه مني من بعد امس
ام فهد : فهد ترى تأخرت على شغلك
فهد : الحين بوصل دلال وبروح
دلال: لا .. بروح مع السواق
فهد: معليش حبيبي انا اللي بوصلك
دلال حطت كوب القهوه: لا شكرا انا بروح مع السواق .. قامت واخذت شنطتها
تهاني دخلت:صباح الخير
الكل: صباح النور
تهاني: فهووود توصلني الجامعه ؟
فهد : طيب حبيبي ماعندي مانع .. بس خليني اقنع دلال اول تروح معنا اوصلها
تهاني: اففف ترى عندي محاضره الاولى مابي اتأخر
فهد : طيب ثواني بس .. دلوو يللا عاد خليني اوصلك
دلال: قلت لك مابي اروح معك انا بروح مع السواق
تهاني: يللللا يا فهد تأخرت انا
فهد : طيب طيب ..مصره حبيبي ؟
دلال: اي مصره
فهد : على راحتك اجل بس انا اللي برجعك
تهاني: افففففف منك يللا
فهد : يللا مشينا .. مشت تهاني بس قبلها عطت دلال نظره
دلال تنرفزت ..دقت على السواق عشان يجهز لها السياره وتطلع للجامعه
ام فهد: دلال وش فيك ؟
دلال: مافيني شي حبيبتي
ام فهد : انتي متزاعله مع فهد؟
دلال:...... لا
ام فهد بابتسامه : اجل تهاني مضايقتك
دلال:...........
ام فهد: تهاني من يوم يومها مدلعه ..وتحب تكون شغل كل احد الشاغل وعلاقتها بأخوها مره قويه عشان كذا تشوفينهم مع بعض دايم .. هي تحبك بس مشكلتها تغار ولا تحب تشوف فهد يهتم بأحد غيرها
دلال اي هين تحبني: صدقيني ماني متاضيقه خالتي
ام فهد: الحمدلله حبيبتي..
دلال: عن اذنك خالتي بلحق على محاضرتي
ام فهد: اذنك معك حبيبتي ..موفقه
طلعت دلال وهي باقي متنرفزة من فهد وتهاني والود ودها تقطعهم



بمكان بعيييييييد زمان مارحنا له
كانت تدور بصالة البيت اللي فضى عليها الفتره الاخيره من بعد ابوها وزوجته
حالتها حاله من يومين
اريج:ياااااااااااربي شلون اتطمن على شذى الحين .. ما ادري عنها شي من يوم ما مسكها احمد تكلمني .. يارب مايكون اذاها يارب ولا شلون بوصل لها وقتها ..
قعدت وصارت تفكر بجديه شلون ممكن توصل لشذى الحين وبأي ثمن حتى لو سبب لها الامر هذا مشكله مايهما كل اللي ودها الحين انها تتطمن انو شذى بخير وانو احمد ما سوى لها شي او اذاها
طرا على بالها الحل مافي الا هذا الشي
لبست عبايتها بسرعه وطلعت




.....
مييييييييين يطق الباب علي الحين يااااااالله صباح خير
منيره: ميييييييييين ؟
اريج : انا افتحي الباب
منيره : من انتي ؟
اريج: افتحي الباب ذبحني الحررر حسبي الله على شيطانك
منيره وعرفتها من لسانها الطويل:الله لا كان جاب الغلا.. وش تبين
اريج: افتحي يام منير لا اكسر ذا الباب على راسك الحين ذبحتني الشمس
منيره : لا وش تكسرين الباب كنه ناقص .. فتحت الباب وعلى طول دخلت اريج
اريج وهي تشيل غطاها عن وجهها: افففففففففف سنه ..سننننننه تفتحين الباب انتي
منيره تتكتف: وش تبين بذا الصبح
اريج: وين زوجك ؟
منيره : نعمممممممممممم ؟ وش تبين بزوجي
اريج تتنهد بطفش: اوووووووف شوفي يامنيره .. بتروحين تنادين زوجك الحين ولا اذكرك بقوة ذي ؟؟ وتأشر على يدها
شكلو من زمان محد مد يده عليك ..روحي نادي لي زوجي
منيره مقهوره من اريج مرره : ماهو موجود مسافر
اريج: اقول لك وينه
منيره: صدقيني انه مسافر
اريج سكتت شوي .. : وين بيت ولد اختك ؟
منيره: اي ولد اخت ؟
اريج عصبت : تستعبطين انتي .. احمد زوج شذى من يعني ..ولد اختك
منيره: ووش تبين بولد اختي
اريج تعوذت من الشيطان لا تقوم تتوطاها : بتقولين لي ولا شلوووووون ..
منيره: فهميني السالفه
اريج : ماني قايلة لك شي بتقولين لي ولا اجرك جر الحين للعنوان
منيره : طيب طيب بعطيك اياه




بيت ابوبندر

بدر كان قاعد بالحديقه .. يفكر بوضعه مع مشاعل
ابدا ماهو مرتاح معاها ولاهو طايق العيشه معاها .. ماديه لابعد درجة وراعية مظاهر وتحب النكد والقلق ..
تنهد وهو يتذكر شذى ..وانها عكس مشاعل بكللل شي
كان يحس معها بالحب والراحه
والله لو القاك يا شذى ويكون املي فيك لو واحد بالميه لا اقلب الدنيا فوق تحت بس عشان القاك
.....:بدر
بدر : هلا
ام بندر تقعد : ليش لحالك ؟
بدر : ابد .. الجو حلو اليوم قلت اغير واشرب قهوتي بالحديقه
ام بندر: ووين مشاعل تجي تقعد معاك ؟
بدر: مدري
ام بندر تنهدت: بدر انا اشوف انك مهمل زوجتك
بدر يناظرها: ليش هي اشتكت لك ؟
ام بندر: لا ما اشتكت بس انا اشوف
بدر ابتسم: يمه انتي ماتدرين عننا من يومنا صغار ولا تعرفين لنا تقومين بتعرفين لي انا وزوجتي واحنا كبار !!
ام بندر عصبت: انت وبعدين معك ياولد سلمان ..
بدر : هذاك قلتيها ..ولد سلمان ..قام وقف من مكانه
ام بندر: على وين؟
بدر: بدخل جوه اغير واطلع الدوام
ام بندر : اهتم بزوجتك
بدر مارد عليها
ام بندر: اي وصح .. انسى لي بنت الفقر اللي كنت تعرفها واللي كنت ناوي تاخذها
بدر انصدم: نعم ؟
ام بندر: اللي سمعته
بدر: اي بنت ومن تقصدين؟
ام بندر: انت تعرف زين انا قصدي مين
بدر ناظر بأمه لفتره ومشى لغرفته
ام بندر : بعد هذا اللي ناقص يجيب لي الاشكال التعبانه لبيتي



بيت ابو مشعل

مشعل كان منسدح على السرير ..يفكر شلون ممكن يراضي اثير
اللي سواه فيها ابدا ماهو قليل .. اول شي قال فرحتها بيوم زواجهم وبعدها بدا يرفضها وقلب عيشتها جهنم
كيف بتاسمحه .. عمرها مارح ترضى علي ابدا
انقلب على جمبه وغمض عينه يمكن ينام ويرتاح شوي
عدا عليه وقت طويل وهو على هالوضعيه بس النوم ماجاه

حس بالباب ينفتح من وراه وصوت خطوات تقرب ..ما التفت لانه توقع انها امه كالعاده
قعد هالشخص على السرير بهدوء
مشعل بصوت هادي: يمه ابي اقعد لحالي لوسمحتي
.......: .........
مشعل : لوووو سمحتي .. مابي اشوف احد
....: ولا اي احد ؟
مشعل سكت لفتره يبي يستوعب الصوت .. مايبي يلتفت ويكتشف انه كان يتوهم ..ومع هذا بيموووت ويلتفت ويشوف وجهها
اثير: ماتبي تشوفني يا مشعل
مشعل التفت لها ولقاها .. هو مايدري هو قاعد يتوهمها الحين ولا هي فعلا قدامه
قعد يتأملها ثواني ..ولا بحلمه حتى حس انها ممكن تجيه
مشعل : اثيير
اثير: عيون اثير
مشعل مسك يدها وضمها: اثير وربي محتاجك .. انا اسف والله اسف ..صدقيني انا ندمت على كل اللي سويته فيك .. ندمااان والله وحاس بغلطتي وقاعد ادفع ثمنها كل يوم ببعدك عني
اثير دمعت عيونها : خلاص انسى اللي راح
مشعل: انسى ؟ اذا انا نسيت انتي شلون تنسين .. انا غلطت عليك واتهمتمك بشرفك ..وانك خنتيني .. صدقتهم فيك بس ما صدقت ..مع اني احبك واموت بحبك
اثير بكت من حالة مشعل .. عمرها ماشافته بالشكل هذا والضعف والندم .. ولا توقعت لو للحظة انو مشعل العنيد المغرور رح يتعبه بعدها عنه للدرجه هذي ..
حضنها مشعل بقوة وهي صارت تمسح على شعره .. تبيه يهدا ماتحب تشوفه كذا ..
وبعد فتره طويله دامت وهم على نفس الوضع
مشعل: كرهتيني ؟
اثير: لو كرهتك مارجعت لك
مشعل: اثير لا تتركيني
اثير: مارح اتركك ابدا .. واذا انت تعبان ببعدي مره انا تعبانه مليون مره
مشعل رفع عينه لها ولقى الدموع ماليه عيونها ..مسحها لها وضمها وهو يهمس لها : اوعدك مارح ابكيك مره ثانيه .. بنسيك كل اللي فات ونفتح صفحه جديده مع بعض .. بس لا تحرميني منك
اثير ارتاحت من كلامه واستسلمت لحضنه




بيت ابو ماجد


ام ماجد كانت قاعده تقرا مجله ودخل عليها ماجد وهو مبسووط
ام ماجد ابتسمت: هلا والله
ماجد باس راسها: هلا بك
ام ماجد: ما اشوفك رحت العياده
ماجد بلا مبالاه: في بندر
ام ماجد:هههههههههه ياويلك من الله بذا البندر لو هج من الديره انت السبب .. كل شي راميه عليه
ماجد: اجل اخو عالفاضي ..
ام ماجد: ههههههههههه الله يهديك
ماجد : وش تسوين ؟
ام ماجد: ابدا والله زهقانه قلت اتصفح المجله
ماجد: اي وشوفي لك فستان حلو يخليك احلى وحده بالدنيا
ام ماجد: اي فستان ؟
ماجد: الفستان اللي بتلبسينه بزواجي
ام ماجد بزعل: اي الله يحيينا
ماجد: ليش كذا ؟
ام ماجد: مدري عنك
ماجد : طيب واللي يقول لك انه قريب
ام ماجد : قريب متى يعني؟
ماجد: يعني كلها كم اسبوع
ام ماجد بصدمه وفرح: حددتوا موعد انت ورنيم ؟
ماجد ابتسم لفرح امه: اي
ام ماجد فرحت وودها تقوم ترقص من الوناسه: اخييييييييييييييراااااا .. الحمدلله يااااارب مابغيتوا والله حسيت اني بموت وانتو ما سويتوا الزواج لسه
ماجد: بسم الله عليك .. جعل عمرك طويل يالغاليه
ام ماجد : الحمدلله يارب الف الحمدلله .. ومتى حددتوه ؟
ماجد بابتسامه عريضه: بعد 3 اسابيع
ام ماجد بصدمه اكبر: نععععععععععم ؟!!! 3 اسابيع وشو
ماجد : 3 اسابيع من الحين
ام ماجد بجديه : ماجد انجنيتوا ؟!!
ماجد: ليييش
ام ماجد : يا انك تمدد وتأجل بموعد الزواج بالشهووووور او انك تضغطنا ضغطه مهببه مثل ذي .. ماعندك وقت انت يا طخه يا اكسر مخه ؟.
ماجد: يمه الله يهديك 3 اسابيع مده كافيه انكم تجهزون كل شي
ام ماجد: ومن قال لك ؟
ماجد: ولا يهمك انا بدبر كل شي .. انتي تعالي بفستانك
ام ماجد عصبت: لا ماينفع .. اقل شي خلوها شهرين
ماجد : يمه لو سمحتي عاد .. مو انتي من اول تحنين علي انو نقدمه والحين تقولين لي لا اجله
ام ماجد: تبي تتزوج اي كلام انت ؟ مايمدينا نسوي ولاشي يا ولدي
ماجد: الا يمديكم .. دام العروسه نفسها موافقه وقالت بيمديها تخلص انتو وش عذركم
ام ماجد : اعوذ بالله منك راسك ياااابس
ماجد: هههههههههههههه
ايان دخلت:ضحكونا معاكم
ام ماجد: الحقي.. ماجد حدد موعد زواجه بعد ثلاث اسابيع
ايان: خييييييييييييير ان شائ الله انهبلت ؟
ماجد: لا ما انهبلت بس هذا قراري انا ورنيم
ايان: يعني المطلوب اننا نطلع منها ؟
ماجد: بالضبط
ايان: طيب مايمدينا نخلص شي
ماجد : الا يمديكم وش عاد .. روحي جيبي فستانك من الحين ويمديك تفصلين ويمديك حتى اذا حابه تسافرين تجيبينه وترجعين
ايان: طيب انا ومحلوله .. ورنيم ؟
ماجد: رنيم انا ادبرها معها لا تخافين
ام ماجد: مع اني مقتنعه ابدا .. بس الله يوفقكم ياولدي
ماجد : اميييييين يارب
ايان: اففف منك يا ماجد انت وزوجتك جيتوا وضغطتوني هالضغطه .. ربي يعيني بس والاقي اللي ابيه بسرعه


ماجد: بيعنك الله .. يللا عن اذنكم
ام ماجد وايان: اذنك معك
ام ماجد : ياحبي له مستانس .. اللي يشوف وجهه الحين ما شافه يوم ملكته
ايان: بالله عليك ماما في احد يعرف رنيم ومايحبها ..وربي انها ملااااك .. مو مثل اختها العومه الشيطان الرجيم
ام ماجد : هههههههه عيب يابنت



بالسياره

بدر كان يفكر بكلام امه ...

ام بندر:انسى لي بنت الفقر اللي كنت تعرفها واللي كنت ناوي تاخذها
بدر انصدم: نعم ؟
ام بندر: اللي سمعته
بدر: اي بنت ومن تقصدين؟
ام بندر: انت تعرف زين انا قصدي مين


معقوله تعرف اني للحين افكر فيها بعد الوقت هذا كله .. والله مشكله لو حست امي بالشي هذا بتوهقني بمشاكل لها اول مالها تالي الله يسترها ياااارب ..


بيت احمد


شذى قامت من نومتها وهي تحس جسمها منمل .. دااايخه وماهي حتى قادره ترفع راسها .. تحس بضعف ماهو طبيعي
حاولت بحالها لين قدرت تعدل جلستها ..
شذى: اففف اكيد هذا بسبب الجوع .. انتظرت وانظرت يمكن الشغاله تحن عليها وتجيب لها اكل ..
بس مافي فايده .. فتحت الدرج اللي عند راسها وطلعت بسكوت تاكل منه قبل لا يغمى عليها من الجوع وهي ماتدري وش مصيرها ابدا لا هي ولا ولدها اللي لسى ماطلع على الدنيا



بيت ابوبندر

مشاعل كانت قايمه من الصبح وطفشانه مرره ..
مشاعل بعصبيه: افففف الحقير بدر لو انه مسافر معي كان مارح يكون كذا وضعي .. مو كفايه اني متحملته هو وثقل دمه وبروده
الله لا يوفق بابا كانه دبسني فيه وانا اللي سويته اصلا ما يستاهل هذا كله ودفعت ثمنه بزواجي من البليد هذا
مشاعل متعوده انها تكون محور اهتمام كل احد ..
وبدر مهملها لاقصى درجه .. انا مابي الا خالد هو اللي بموت عليه وبجيبه يعني بجيبه ..
فتحت جوالها وصارت تقلب بالارقام اللي عندها وعلى شفايفها احلى ابتسامه .. من زمان ما تهورت واتثلت على واحد منهم ..
اممم مين اختااار ميييييييين ؟؟
وصلت لاسم تأملته لثواني .. ودقت عليه على طووول


بمكان ثاني .. باستراحته

.....: الووووو
مشاعل: هلاااا
.....: مييين ؟
مشاعل : افاااا يا احمد نسيتني ؟
احمد تذكر صوتها اللي من زمان عنه .. وتذكر وجهها الحلو: انتي ؟ في احد ينساك انتي
مشاعل: هههههههه حسبت
احمد : اخبارها ؟
مشاعل: طفشااااانه
احمد وهو يشرب شوي من سقارته : افاااا الحلو طفشان ليش ان شاء الله ؟ مالقيتي حجز لباريس او ايطاليا تروحين تغيرين جو فيهم كم يوم ههههههههههههه
مشاعل ابتسمت: لا تقعد تسوي لي فيها وتتطنز اوكي
احمد : وانا صادق .. من متى وانتي تطفشين .. اللي مثلك مايطفش
مشاعل بغرور: طبعا اكيد .. اصلا مالي مثيل بالدنيا كلها
احمد : ااااه بس وحشني هالصوت
مشاعل قعدت على الصوفا وحطت رجل على رجل: لاي درجة طيب ؟
احمد : لدرجة تمنيت اذبحك يوم دقيتي علي اخر مره
مشاعل: هههههههههه يوم اقول لك عن و ع زوجتك
احمد : اي الله لا يعيده من يوم ولا يعيدها من ساعه
مشاعل: طيب وش سويت ؟
احمد : مثل ما امرتي ومثل مايرضيني
مشاعل : حلووو يعني عايشه بعذاب ؟
احمد : فوق ما تتصورين .. كان بامكاني اتفنن فيها بس ولدي كاسر ظهري
مشاعل : ولدك ؟؟ اي ولد ؟
احمد : شذى حامل
مشاعل : ههههههههههههههههههه امااااا حااااااامل .. مسكيييييينه
احمد : الا انا المسكين .. ساعات احس انو ربي كتب لها تحمل بس عشان يكون هالولد رحمه لها
مشاعل : وايش بعد ؟
احمد : ابدا .. بس تولد باخذ الولد واطلقها
مشاعل ابتسمت : اوووه بتحرم الام من ولدها يا قاسي
احمد : ومنكم نستفييد
مشاعل : ههههههههههه .. اممم احمد
احمد : ااااه يازين اسمي على لسانك .. امررري
مشاعل: وش رايك نطلع نغير جو تراني مره زهقاااانه
احمد : امري وين تبين تروحين ؟
مشاعل: مممم مدري .. اي حفله من الحفلات اللي كنت توديني لها اول .. تذكر ؟
احمد بوله: اذكر ؟؟ ليش انا عمري نسيت
مشاعل: وش رايك طيب ؟
احمد :اوكي ماعندي مانع .. بس متى؟
مشاعل: بأقرب وقت حدي طفشانه .. وش رايك بكره ؟
احمد : يوووووه صح .. انا مسافر بكره مقدر
مشاعل:قهرررر .. وين بتسافر؟
احمد: بروح دبي كم يوم وارجع
مشاعل: طيب وش رايك اجي معك ؟
احمد : تجين معاي وين ؟
مشاعل :دبي يعني وين
احمد ابتسم : اكيد حياك الله
مشاعل ابتسمت : بس هااا اول ما نرجع لنا طلعه من اياهم اوكي ؟؟
احمد : اكييييد
وظلت تكلم وتسولف معاه وتضيع وقتها


بسيارة تاكسي

منيره : هذا بيتها
اريج بنص عين: اكيييييد ؟
منيره : اي اكيد اجل اكذب عليك انا
اريج انزلي معي اشوف
منيره : لاتكفين لا يشوفني احمد الحين ويلعن خيري
اريج : وش يلعن خيرك مو انتي خالته اخت امه
منيره : الا بس مايدانيني
اريج: ما الومه والله .. ونزلت
اريج لمنيره: لا تتحركين سامعه .. لين اشوف الوضع وشو
منيره: طيب ..
اريج تقدمت من باب البيت الفخم .. كان شكل البيت من بره مرره حلو اجل شلون من جوه .. حزنت على صديقتها مررره ساكنه بالبيت الحلو هذا بس حياتها فيه جحييم لا يطااااق
رنت الجرس .. وطقت الباب مره واثنين وعشر
الشغاله : مييييييييين ؟
اريج : وين شذى ؟
الشغاله: في موجود
اريج : طيب افتحي الباب وناديها
الشغاله : لا مافي .. بابا قول مافي افتح باب
اريج : اقول افتحي الباب بحاكيها شوي بس
الشغاله : لا مافي افتح .. يللا رووح
اريج شهقت: هيييييييء راحت روحك عسرة ان شاء الله .. هين يا شغالة ابليس برجع لك وين بتروحين مني ..
ركبت السياره
منيره: وش صار ؟
اريج بعصبيه: وش صاااار ؟!!! ليش ما سمعتي وش قالت لي يعني ولا تستهبلين علي ؟
منيره: طيب وش فيها شذى ؟
اريج : مافيها شي .. وتحاكي السواق.. يللا امشي عالبيت مكان ما اخذتنا



بعد كم يوم


بيت ابومشعل

مشعل قام من النوم ولقى اثير لساتها نايمه .. ابتسم وباسها على خدها .. وجودها بحياته من جديد نعمه يحمد ربه عليها كل يوم
قام اخذ له دش وغير ملابسه وطلع للصاله اللي بالجناح حقه
فتح التلفزيون وطلب له قهوه وقعد يتفرج ويروق شوي ..
انبسط انو اليوم ويك اند وقرر على حسها انه بيقضي الوقت كله مع اثير
اثير: صباح الخير
مشعل: هلا حبيبي صباح الورد
اثير : متى صحيت ؟
مشعل وهو يأشر لها تجي تجلس جمبه : صار لي حوالي ساعه ..
اثير قعدت جمبه وحطت راسها على صدره : فطرت ؟
مشعل: لا انتظرك نفطر سوا .. وباس راسها
اثير: اشوة انو اليوم مافي دوام ابد مالي خلق جامعه
مشعل: اساسا حتى لو كان في داوم ماكنت بخليك تروحين
اثير: وليش ؟
مشعل : عشان ابي اقضي اليوم معك
اثير: صار لك 4 ايام وانت تقضي كل اليوم معي هههههههه
مشعل : ابي اليوم كمان وبكره وبعده والسنه كلها وعشره سنين قدام والعمري كله بعد ابي اقضيه معك
اثير ابتسمت له
مشعل: من حقي ولا مو من حقي؟
اثير تضمه: اكيد من حقك
مشعل يضمها زياده : الله لا يحرمني منك يارب
اثير: ولا منك حبيبي

دبي


كانت مشاعل فالتها عالاخييييييير مع احمد وبكل النواحي ..
كانت كل يوم تطلع معاه .. من مطعم لمقهى لمول للبحر وكللل مكان ممكن يخطر على بال انسان
مشاعل: اااه تعبت ابي ارجع الاوتيل
ااحمد : ليش تونا بدري
مشاعل: لا خلاص تعبت ابي انااام عشان الليل يمديني اطلع ثاني ابي سهره ولا ارووووووع
احمد : اوكي ولا يهمك .. اجل الحين نتوجه للاوتيل ..
وصلوا للاوتيل .. واحمد عرض على مشاعل انه يوصلها غرفتها
مشاعل : شكرا
احمد: افاا مارح تعزميني على شي اشربه يعني؟
مشاعل: بصراحه ابي انام يا احمد
احمد:معليييش يابنتي كلها خمس دقايق وش فيك ..
مشاعل :....... طيب يللا
دخل احمد وقعد بالصاله .. وانتظر مشاعل تجي وتجيب له العصير
مشاعل قعدت جمبه : طيب وين ناوي تسهرنا اليوم؟
احمد وهو يتفحصها: اي مكان انتي حابته .. تعرفين عاد انا امووت بذوقك
مشاعل ابتسمت: خلاص اجل سهرة الليله علي ..
احمد حط كاس العصير وقرب منها : ايوة وش بعد ؟
مشاعل بابتسامه : وش فيك ؟
احمد : مافيني شي
مشاعل وهي تأشر على الكنبات اللي ماليه الجناح حقها: الحين كل كنبات الغرفة ضاقت عينك على هذي ؟
احمد وهو يحوطها بيدينه : امممم لا بس عجبتني القعده هنا
مشاعل تسندت : احمد وش تبي مني ؟
احمد قرب منها زياده : ولا شي بس نحكي سوا .. نقضي وقت سوا وكذا يعني
مشاعل :.......
احمد سحبها من يدها : تعالي بس ..


بيت ابوبندر


ريما كانت قاعده مع سلطان وديما وبندر بالصاله يتابعون لهم مسلسل وبانسجااااام
رن التلفون الثابت
بندر: اماااا مين اللي داق مو بالعاده يعني احد يتصل عالثابت
ديما:رد طيب وانت بتعرف
بندر: الوو
.....: السلام عليكم
بندر استنكر الصوت:وعليكم السلام
......: هذا بيت سلمان بن .. ال.... ؟
بندر: اي نعم ..
.....: من معي .؟
بندر نفذ صبره: معك ولده بندر .. من معي ؟
.....: طيب .. انا صديق حمد
بندر : حمد ؟
.....: اي حمد ..
بندر: وش فيه ؟
......: حمد بذمة الله ..
بندر: نعععععم ؟
.....: توفى امس الليل .. لجرعة زايده من المخدرات ادعي له بالرحمه
بندر: انت متاكد ؟
.....: نعم متأكد .. انا الضابط سعد بن متعب معاك
بندر: لا حول ولا قوة الا بالله ..
الضابط: طبعا انا كلمتكم عشان جواله لقيناه متصل اخر مره على هالرقم .. وقلت ابلغكم
بندر: ماتقصر والله
الضابط : مع السلامه
بندر: مع السلامه
ديما: وش فيك يابندر ؟
بندر يناظر اخته اللي انظلمت بزواجها منه : حمد
ريما: ايش فيه ؟
بندر: حمد توفى امس بالليل
ديما انصدمت .. وريما شهقت من الصدمه
ديما: شلون توفى ؟
بندر: مخدرات ..
ريما: لا حول ولا قوة الا بالله .. انا لله وانا اليه راجعون
بندر قام من مكانه
ديما: على وين ؟
بندر: بروح ابلغ اهله ..لازم احد يقول لهم
ديما:طيب ليش دقوا علينا احنا ؟
بندر: يقول الضابط انه كان متصل اخر مره على البيت .. هو اتصل يا ريما ؟
ريما: الفتره الاخيره كان يتصل على الثابت عشان يحاكيني ..لاني مغيره رقم جوالي
بندر هز راسه : الله يرحمه يارب
ريما وديما : اميييين
بندر:انا بروح لاهله
البنات:طيب ..طلع بندر

ديما تحضن ريما: عظم الله اجرك
ريما:اجرنا واجرك .. قعدت ريما وظلت ساكته
ديما: زعلانه ياريما؟
ريما: معقول افرح يعني يا ديما ؟اكيد زعلانه ابدا ما كنت اتمنى له النهايه هذي ابدا بس كنت اتمنى انه يبعد عني ويشوف حياته بعيد عني
ديما: الله يرحمه يارب
ريما: امييييين يارب



توقعاتكم للبااارت ؟
ايش تتوقعون الاحداث الجايه باخر بارتات الروايه ؟
شذى ايش مصيرها ؟
احمد ومشاعل ..
رنيم وماجد ..
والحمدلللللله اهو رجعوا اثير ومشعل لبعض وان شاء الله ومارح يفرق شي بينهم ..ولا ؟!!!





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





البارت الرابع والثلاثين


دبي


قامت مشاعل من النوم وقعدت على حيلها .. حطت يدها على راسها وحست بصدااااع .. التفتت جمبها ولقت احمد
انصدمت ..
معقول انا سويت كذا !!!!
هزت احمد : احمد احممممد
احمد: همممممم
مشاعل: قوم اطلع
احمد وهو ميت نوم: اطلع وين ؟
مشاعل: اطلع من هنا .. روح جناحك بسرعه
احمد: ميش حبيبي خليني اكمل نومي وبس اصحى بطلع من هنا
مشاعل : لا الحين تطلع يعني الحين
احمد قام من النوم وهو يسحب رجوله تسحيب والتفت عليها : بنام شوي بعدين نقوم ناكل طيب
مشاعل هزت راسها يعني طيب
احمد عطاها بوسه بالهوى وطلع من الجناح حقها ..
مشاعل انسدحت من جديد وصارت تفكر باللي صار .. مصدومه مره من اللي صار ولا تدري كيف طاوعته اصلا



بيت ابوبندر

ام بندر وعيالها كانوا قاعدين سوا بالصاله .. الكل كان مستغرب الوضع لانو اول مره تصير معهم .. عشان كذا كانوا كلهم ساكتين
ام بندر وهي تشرب قهوتها:بدر متى بترجع مشاعل؟
بدر: مدري
ام بندر: طيب وين راحت ؟
بدر: اممم اتوقع دبي مدري ابوظبي
ام بندر: وش دعوه ماتعرف وين زوجتك
بدر:دامها سافرت وانا مدري وكلمتني من هناك وقالت لي والله انا بالبلد الفلانيه ليش اهتم يعني
ام بندر: بعذرها لازم تسوي كذا وانت مهملها
بدر: ليش هي اشتكت لك ؟
ام بندر: مشاعل ماتخبي عني شي .. مو مثل بناتي
ريما وديما ما علقوا ولا حتى طالعوا امهم
بندر يبي يغير السالفه : اقول بنات وش رايكم اطلعكم ؟
ديما: وييين ؟
بندر: اي مكان انتو نفسكم فيه
.......: لا محد رايح مكان دامني جيت
الكل التفت لمصدر الصوت : بااباا
ابوبندر : السلااام عليكم
قاموا البنات وحضنوا ابوهم اللي اشتاقوا له مووت والعيال سلموا على ابوهم
ابوبندر ابتسم: الله لا يحرمني منكم يارب.. شلونك ديما شلون دراستك ؟
ديما وهي ميته من الوناسه انو ابوها رجع: الحمدلله كله تمام
ابوبندر: وانتي ياريما؟
ر يما: الحمدلله
ابوبندر يسلم على عياله بحراره ويقعد والكل حوله
ام بندر قامت بدون ولا كلمه
بندر: يمه وش دعوه مارح تقولين لابوي الحمدلله على السلامه ؟
ام بندر طالعت بندر بنظره وطلعت لغرفتها
ابوبندر: تعال يا بندر اقعد قول لي اخبارك .. يعني ماتعرف امك وحركاتها
بندر قعد مكان ما ابوه أشر له
ريما كنت حاطه راسها على صدر ابوها وضامته بقوووه
ديما عصبت: هيييي انتي وخري من هنا مو ابوك لحالك ماشبعت منه ترى
ابوبندر: هههههههههههههههههه انا اليوم مارح اتحرك من هنا بقضي اليوم كله معكم لا تخافون .. شلون العياده يابندر؟
بندر: الحمدلله كل شي فيها ماشي تمام .. صحيح تعب بس الحمدلله
ابوبندر: اي هذا الشغل
بندر:لا وبعد ياليت ماجد يساعد
ابوبندر: ليش؟
بندر: ماجد مثال للدكتور الكسلان ..انواااع التسيب ودايم يخلي الشغل على راسي.. كله من رنيم مقضي كل وقته معها
ابوبندر ابتسم: خليه يتهنى معها احلى الايام ايام الخطبه
ابوبندر: ياسلام هو يتعنى ويتدلع وانا انكرف كرف الحمير لحالي
بدر: هههههههههههه عيب عليك تتشكى مثل الحريم
بندر: حرام يعني افضفض واقول عن اللي بقلبي
ابوبندر: خلاص خلال الفتره هذي ان شاء الله نخطب لك وعيش مثل ما ماجد عايش
بندر: ان شاء الله
ريما: والله يابندر لو تخليني اخطب لك بكون اسعد وحده
ابوبندر: شكل عينك على وحده لبندر
ريما : لا والله بس بشوف له وحده من صاحباتي
بندر ابتسم لحماس اخته
ابوبندر : الله يكتب له اللي فيه الخير يارب
بندر: امييين يارب
ابوبندر: بدر وش فيك ساكت؟
بدر ابتسم: سلامتك اسمعكم
ابوبندر يتلفت: وين مشاعل ؟
بدر: مسافره
ابوبندر استغرب: وليش ماسافرت معها ؟
بدر: ماحب السفر يبه وانت تعرف كذا
ابوبندر: بس غلط مشاعل تسافر لحالها
بدر ماهو فاهم: ليش؟
ابوبندر :.............. لا ولا شي
ابوبندر كل يوم يتأكد انه تسرع بخبطة مشاعل لولده .. وخصوصا انه يشوف انهم ابدا ماهم متفقين وحياتهم مشاكل بمشاكل
ابوبندر التفت على ريما: ريما عظم الله اجرك حبيبتي
ريما: اجرنا واجرك
ابوبندر: كل شي ربي يكتبه لنا فيه خير .. والحمدلله على كل حال
ريما: والنعم بالله .. الحمدلله ..ديما يللا قومي معي خلينا نقول لهم يحضرون الاكل عشان نتغدى مع بابا ونتأكد انو غرفته متجهزه
ديما : يللا
بندر: اما انا استاذنكم .. لازم ارجع العياده
ابوبندر: اقعد تغدى معنا وبعدين رح
بندر: ابدا مافي وقت يبه .. بتغدا هناك مع ماجد هذا اذا ما سحب علي كالعاده وراح يتغدا مع حبيبة القلب
ابوبندر: هههههههههههه قلت لك هالفتره نخطب لك
بندر ابتسم: يللا فمان الله
ابوبندر وبدر: الله معك

ظلوا ساكتين لفتره
ابوبندر: بدر
بدر: سم
ابوبندر: الوضع ماهو تمام بينك وبين زوجتك ؟
بدر:......
ابوبندر: احكي لي انا ابوك
بدر: ابدا .. عادي
ابوبندر: شلون عادي
بدر: يعني عادي .. حياتنا زي حياة اي اثنين متزوجين .. ابتسم وكمل كلامه .. تصدق يبه صرت احس انها حتى هي مغصوبه علي
ابوبندر: حاولوا تتفاهمون مع بعض ياولدي
بدر يتكتف: لا ماينفع .. حاولت بس عجزت فيها البنت مدلله ومايعجبها شي حاولت ارضيها بس مافي فايده .. حتى اني قررت اني ما اجيب منها عيال الفتره هذي ابداااا لو ايش يصير الوضع ابدا مايطمن بينا
ابوبندر تنهد وسكت .. هو محترم قرار ولده وهو كمان يشوف انو الشي هذا عين العقل الحين
تردد قبل لا يسأله بس توكل على الله وسأله : و شذى؟
بدر حس بدقات قلبه تنسمع من كثرر ماهي قويه.. من زمان ماسمع اسمها
بدر: وش فيها؟
ابوبندر: ماتعرف عنها شي ؟
بدر: لا
ابوبندر: ........ بدر انت للحين تبيها ؟
بدر التفت على ابوه وهو مستغرب من كلامه : ابيها ؟
ابوبندر: بخطبها لك
بدر اتبسم بحزن : ماهي لي
ابوبندر :....
بدر: شذى تزوجت من زمان يبه
ابوبندر حس بالذنب زياده والندم صار ياكل قلبه اكل .. تحسف انه وقف بينهم وكان السبب بفراقهم .. صحيح كان خايف على ولده بدر بس مافكر انو شذى ممكن تكون غير وتكون فعلا تحبه ومستعده تسوي المستحسل عشان حبها له
ابوبندر: الله يستر عليها يارب
بدر: امين .. عن اذنك
ابوبندر: على وين ؟
بدر: بطلع مع محمد مواعده من وقت وسحبت عليه
ابوبندر: ماتبي تتغدا معي انا وخواتك
بدر: لا يبه بالعافيه ان شاء الله .. يمكن الحق واجي اتعشى معكم ..تامرني على شي
ابوبندر: ابي سلامتك
بدر: الله يسلمك ..مع السلامه
ابوبندر: ربي يحفظك ...
ما اصدق اني سويت فيك اللي ابوي سواه فيني يا بدر
زوجتك وحده ما تطيقها مثل ماسوى لي ابوي مع فوزيه
وياخوفي ياكلونها عيالكم بالمستقبل مثل ما اكلوتها انتو بيني وبين امكم



بدر ركب سيارته وحط راسه على الدركسون وغمض عيونه
كلما بغيت اشيلك من بالي يطلع لي مليون شي يذكرني فيك
واخرها ابوي .. لا وبعد يبي يخطبك لي
تأخرت كثييييير يبه الله يسامحك ...
حرك سيارته وراح لبيتها .. للمكان اللي مليان بذكراها



بيت ابورنيم

رنيم كانت قاعده مع امها اللي كانت تعبانه بزياده الفتره الاخيره
ام رنيم بتعب واضح: حبيبتي قومي اطلعي غيري جو
رنيم: وين اروح بس ؟
ام رنيم: اي مكان .. روحي لصديقتك هديل من زمان عنها
رنيم: لا مابي بقعد معاك
ام رنيم: يابنتي روحي انا بخير ..روحي غيري جو وانبسطي
رنيم: هديل مااظنها فاضيه اليوم .. هذا اليوم اللي تتجمع فيه مع اهلها
ام رنيم: طيب روحي مطعم ولا ايش شي
رنيم: للدرجه هذي تبين الفكه مني ؟
ام رنيم: لا يابنتي بس والله مابيك تربطين حالك فيني ابدا وتدفنين نفسك هنا معاي
رنيم تبوس راس امها: انا روحي فداك ماما الله لايحرمني منك بس
ام رنيم بتعب: ولا يحرمني منك .. يللا حبيبتي قومي اطلعي
رنيم:ههههههههههههههههه مصره يعني
ام رنيم تهز راسها بايه
رنيم :........ طيب بطلع بس شوي مارح اطول
ام رنيم: اللي يريحك اهم شي تروحين وتغيرين جو
رنيم: طيب حبيبتي .. يللا يمه مع السلامه .. رنيم حضنت امها بقووووة وطلعت من غرفتها
ام رنيم تطالع بنتها وهي تدعي لها



رنيم توجهت لغرفتها وهي تفكر وش ممكن تسوي ووين ممكن تروح .. امها صادقه هي من زمان ما طلعت من البيت ومن تخرجت من الجامعه وهي ماتسوي شي غير مقابل امها
طالعت ساعة يدها لقتها وقت غدا
ابتسمت وهي تفكر ..
اروح الحين لماجد على العياده واخذ لي معاه غدا ونتغدى سوا
ماقد سويت له الحركه هذي ..
مسكت جوالها وكلمت مطعم ماجد المفضل وطلبت له كله الاكل اللي يحبه وراحت لغرفة ملابسها عشان تغير وتروح له .. ماعطته خبر تبي تسويها مفاجأة ..<< وياليتك كلمتي قبل ما تروحين


العياده

بندر وصل العياده وراح لمكتبه ..حمد ربه انو ماعنده اليوم مرضى للحين يعني يمديه يشرب له قهوه على رواق
اخذ قهوته وراح لمكتب ماجد ..طق الباب ودخل
بندر: اووووه ماجد مداوم قبلي ..وش صاير بالدنيا
ماجد : ههههههههه داومت بدري ما عجبك تأخرت ماعجبك سحبت عليك مره وحده برضو ماعجبك ..وش تبي مني انت
بندر قعد : ابي اشوفك منتظم ومحلل الراتب اللي ينصرف لك انت ووجهك
ماجد ابتسم: لا يكثر
بندر: ابوي حاكاني اليوم وقال يبي يخطب لي
ماجد فرح: اووووه اخيرا بتصير معرس
بندر: شفت كيف .. اجل تحسب مايتزوج غيرك انت ووجهك
ماجد: ومنهي سعيدة الحظ؟
بندر وهو يشرب من قهوته : مدري والله ريما تبي تخطب لي وحده من صاحباتها .. بس بيني وبينك انا ابي مها بنت عمي
ماجد : ما شاء الله .. اجل عينك على مها
بندر : اي ربي يسعدها
ماجد غمز له : وش السالفه ؟
بندر ابتسم لانه عرف انو ماجد كفشه : لا ولا شي ..
دخلت الممرضه المساعده لبندر عشان تقول له انو في مريض ينتظره
بندر كشر : يافرحه ماتمت توني اقول شكل اليوم بيكون فري عندي
ماجد: الدكاتره يطب عليهم الشغل فجاة
بندر: ربي يعيننا بس .. المهم اخليك انا الحين
ماجد: الله معك ..وكمل قرايه بالاوراق اللي قدامه

بعد خمس دقايق.. انفتح باب مكتب ماجد
ماجد بدون مايرفع راسه : بندر وبعدين معم مو عندك مريض
.....: انا مو بندر .. ارفع راسك وشو قاعد تتحجى مع منو
ماجد رفع راسه : رانيا !

بيت احمد

شذى ماهي قادرة تتحرك من التعب .. تحس بطنها يألمها مرررره والالم كلماله يزيد عليها .. جمعت قوتها وراحت للباب .. صارت تطق بكل مافيها من قوه وتنادي على احد يمكن يرد عليها
شذى تنادي الشغاله : سيتي .. سييييييتييييييييييييي وتطق على الباب .. ظلت تطق عالباب لدقايق ليين ماجتها
سيتي: نعم مدام
شذى: افتحي لي الباب الله يخليك تعبانه اااه
سيتي : مافي افتح باب .. بابا يقول مافي افتح
شذى: الله يخليك بمووووت من التعب افتحي لي الباب
سيتي : بابا قول مافي افتح باب .. وراحت
شذى تبكي من التعب حتى من كثر المسكنات اللي اخذتها خلال اليومين هذي خافت يصير شي بولدها
حطت يدها على بطنها وراحت بشويش للسرير وقعدت عليه .. تشد على يدها من الالم ..
بموووت .. اكيد اني بموت الحين ومحد بيدري عني
مارح تجيني فرصة اني اشيل ولدي بين يديني ولا حتى اشوفه
بموت ولا احد بيذكرني
وصارت تبكي ..
تعوذت بالله من الشيطان وصارت تقرا على حالها .. تذكرت جوالها
اللي كان من بدر عشان يكلمها .. تذكرت انو الشاحن مخلص ومافي امل يفتح .. بس ما يأست
شدت على حالها وراحت للادراج تدور شاحن ..بس ما لقت
حست رجولها ماهي قادره تشيلها وقعدت عالارض .. وصارت تكمل تدوير
لقت بطارية جوال .. مسكتها وكنها الامل الوحيد لها
وقفت بصعوبه وتوجهت للدولاب ... وصارت تنزل الملابس كلها على الارض تطلع جوالها لين ما لقته
صارت تدعي ربها انو البطاريه تكون مشحونه ..شغلت الجوال واشتغل
حمدت ربها .. وصارت تدور بالارقام لين وصلت للرقم اللي تبيه
شذى بتعب : الووو


بيت ابومشعل


مشعل واثير كانوا قاعدين بالحديقه يسولفون
مشعل: حبيبي ماتبين نسافر

اثير: لا مو الحين عاد ابي اركز بدراستي لاني اهملتها الفتره الاخيره
مشعل : اسبوع مارح يضرك
اثير: الا بيضر .. مارح اغيب انتظر لين ما تجي الاجازه
مشعل : بس الاجازة مطوله
اثير: مايخالف ننتظر شوي ماهو ضارنا
مشعل يمسك يدها:وين حابه نروح ؟
اثير: اي مكان معك انا راضيه اروح له
مشعل حضنها: يابعد عمري انتي
الهنوف: احم احم ..
مشعل ابتسم: هلا
الهنوف تقعد بينهم : الحين ابوي مخلي لكم جناح كبير عريض ضاقت عينكم على ذا المكان يعني
مشعل: استحي على وجهك ..وبعدين توك راجعه من المدرسه انتي ورا ماتروحين تغيرين ملابسك وتتغدين ؟
الهنوف: مابي بقعد معكم .. والحين انتي يا اخت اثير ماعندك جامعه وانتي مقابله اخوي طول الوقت ؟
اثير ابتسمت : الا عندي .. داومت وخلصت بدري اليوم ماعندي محاضرات كثيره
الهنوف: طيب يللا قوموا نتغدا
مشعل: انا واثيرتي تغدينا بدري
الهنوف: ماتنتظروني يعني ؟ ماتقولون اختنا الصغيره المسكينه بتتغدا لحالها خلونا نستناها
مشعل : تغدينا بره اصلا
الهنوف: كمااااااااااااااااان !!!
مشعل : هههههههههه الهنوف قومي الله يصلحك غيري وتغدي
الهنوف: مااااشي لنا الللله .. انا بكلم دلال واروح لها هي اختي حبيبتي اللي تسأل عني مو مثلكم .. وراحت غرفتها
اثير تضحك : ياحبي لها
مشعل يناظرها بحب : ياحبي لك انتي والله


عند بيت شذى

بدر كان واقف عند باب بيت شذى .. تذكر ايامهم سوا .. ايام لما كانت امها مريضه وكان يجيب لها الاغراض الناقصه والادويه ..وايام لما كان يسافر ابوها ويخليهم لوحدهم وتكون خايفه ويجي لعند باب بيتهم
ولما ولما ولما ...
سند راسه عالكرسي وصوتها يتردد بباله ..
كيف تناديه
كيف تنطق اسمه
كيف تقول له انها تحبه ومشتاقة له
ياليت الايام هذيك ترجع يا شذى .. ياليتك ترجعين لي ولقلبي
اااااه بس
سمع صوت طق على شباك سيارته.. التفت على الشباك ولقى بنت منقبه
بدر فتح الشباك: نعم اختي اي خدمه ؟
اريج بصوت خايف: انت بدر صح ؟
بدر استغرب من هالبنت اللي تعرفه : اي انا بدر
اريج : بدر انا اريج صديقة شذى
بدر وكالعاده زادت دقات قلبه مع طاريها: وش فيك ؟
اريج تبكي : شذى مره تعبانه يابدر
بدر يحس قلبه بيوقف: تعبانه وش فيها
اريج : ما ادري تبكي من التعب ومنهاره توها مكلمتني
بدر : تعرفين وين بيتها ؟
اريج : اي
بدر : اركبي نروح لها
اريج ترددت
بدر: يا اختي عشان شذى مو عشان شي لا تخافين
اريج وقفت ثواني بس يوم تذكرت انو شذى اختها وحبيبتها تعبانه ومحتاجة لها شالت الافكار هذي من بالها وركبت السياره على طول بس ركبت ورا
اريج : روح حي ال....
بدر حرك وهو بباله مليون سؤال : وش فيها شذى تعبانه ؟
اريج: مع الحمل
بدر انصدم وقلبه تقطع مليون قطعه : شذى حامل ؟؟؟
اريج : اي حامل وبالشهر السادس
بدر وهو يبلع غصته: وين زوجها ؟
اريج بحقد :الله لا يرده ان شاء الله مسافر وجعله مايرجع
بدر : وهي بالبيت لحالها
اريج : اي ومقفل عليها غرفتها
بدر مافهم : مقفل عليها ؟
اريج : اي حابسها بالغرفه ومسافر
بدر انصدم من الواقع اللي عايشه فيه حبيبة قلبه : اريج احكي لي عن وضع شذى مع زوجها الله يخليك
اريج من خوفها على شذى صارت تقول له كل شي عن شذى من اول يوم تزوجت احمد فيه لليوم ..
لما كان يضربها ولما كشفها تكلمها ولما درى عن موضوعهم وكلللل شي ..
وبدر قلبه يتقطع على وضع حبيبة قلبه مع كل شي يعرفه عن وضعها مع زوجها الحقير

دبي

مشاعل كانت بالمطعم مع احمد ..
احمد كان ياكل وبشراهه حاس انه اليوم منتعش وايامه بدت تحلا مع مشاعل
اما مشاعل اللي ماكان لها نفس تاكل ابدا .. قاعده تقلب بصحن السلطه وبالها ماهو معها
احمد : حبيبي ليش ماتاكلين ؟
مشاعل : مالي نفس
احمد مسك يدها: فيك شي ؟
مشاعل تهز راسها : لا .. بس ابي ارجع الرياض
احمد : لييييش توها الايام تحلا
مشاعل كذبت عليه :كلمني بدر الصبح وقال لي ارجع
احمد ابتسم : ومن متى مشاعل بنت حمد ال ... تسمع كلام احد
مشاعل: زوجي لازم اسمع كلامه
احمد: الله اكبر بس ..
مشاعل : انا حجزت الصبح وطيارتي الفجر
احمد يشد على يدها : يعني قدامنا ليله كمان
مشاعل تسحب يدها : احمد .. انت عاجبك اللي صار امس ؟
احمد ابتسم
مشاعل: انا ماعجبني ابدا ولا ادري اصلا وش اللي خلاني اطاوعك
احمد : الا انتي كمان كان ودك هذا كله يصير .. ولا ؟
مشاعل : اللي سويناه امس هذا مستحيل يتكرر .. انا اكلم اطلع اقابل اسوي اي شي .. بس برضو عندي حدود
احمد : حبيبتي .. انسي كل الدنيا معي ممكن
مشاعل حطت الشوكه وشبكت يدينها ببعض : احمد .. خلاص
احمد ابتسم وكمل اكله


العياده

ماجد : انتي وش تسوين هنا ؟
رانيا تقعد قدامه وتحط رجل على رجل : وش اسوي يعني ؟ يايه اشوفك
ماجد : انتي ماتفهمين عربي ؟ ما تستوعبين ؟ انا متزوج واحب زوجتي ولا يهمني شي بالدنيا غيرها
رانيا : وحبك لي وين راح ؟
ماجد: حبي لك اصلا ماكان .. انا ماكنت احبك اصلا كنت بس متعلق فيك
رانيا : طيب انا احبك يا ماجد
ماجد عصب: لا تقولين الكلام هذا فاهمه ولا لا
رانيا قامت وقفت قدامه ومسكت يده : انا احبببببك
ماجد بصراخ : انتي ماتحبيني .. انتي خنتيني !!
.......: ايش يعني خانتك ؟
ماجد ورانيا التفتوا لمصدر الصوت ..والدنيا اسودت بعيون ماجد
رنيم يوم سمعت صوت صراخ ماجد دخلت المكتب على طول وسمعت كلامه لرانيا وهي ماهي مستوعبه اللي قاعده تسمعه وتشوفه .. وحده بمكتب خطيبها وماسكه يده وتعترف له بحبها
وهو معصب ويقول لها خنتيني
عقلها ماهو راضي يستوعب المشهد .. تحسه اكبر من انه يدخل مخها اللي هي شايفته
رنيم: وش هذا يا ماجد ؟
ماجد دف رانيا وراح لرنيم : رنيم حبيبي
رنيم: مين هذي ؟
رانيا لقتها فرصه : انا حبيبة ماجد .. حبيبته من ايام دراستنا باستراليا
رنيم التفتت على ماجد: حبيبتك .. استراليا ؟!!!
ماجد : رنيم لا تسمعين للمجنونه هذي الله يسعدك
رنيم : وش قاعد يصير ماني فاهمه شي
رانيا تتغصب الدموع : انا حبيته وهو كمان حبني ..وعدني بالزواج وقال لي بروح افتح الموضوع مع اهلي عشان نجي نخطبك من اهلك بس يوم رجع انغصب على خطبته لك ..
رنيم بدت الامور تتفتح قدامها الحين .. وبدت تستوعب
عشان كذا كان متجاهلها .. ولاكان يدق عليها
اثاريه طلع مغصوب عليها وفوق هذا وذاك يحب
رنيم نزلت منها دمعة قهر : اجل تحبها يا ماجد
ماجد ارتاع من نبرتها: وربي ماحبيت غيرك .. كنت بس معجب فيها كان طيش شباب والله ياعمري احبك انتي وبس.. وانا كشفتها تخوني مع واحد من اصحابي وكرهتها ورجعت لك
رنيم :انا كنت احتياط يعني .. يعني لو ما اكتشفت خيانتها لك كنت الحين معها وراميني صح
ماجد: لا يادنيتي لا .. تكفين لا تقولين كذا ..
رنيم : ماجد لا تكذب علي
ماجد : والله ما اكذب عليك .. لا تصدقين الواطيه هذي ..
راح لمكتبه ورفع السماعه : الحين ادق لك على بندر يجي ويشهد معي ويفهمك كل اللي صار
رنيم مسحت دموعها وشالت الدبله من اصبعها ورمتها على الارض .. غطت وجهها وطلعت من المكتب والعياده وهي ناويه تطلع من حياة ماجد كمان وللابد
ماجد : رنيم .. رنييييم ياروحي انتظري
طلع وراها يبي يلحقها بس اختفت عن عينه
رجع للمكتب حقه وغضبه معميه .. ماهو قادر يشوف شي من قهره من الكلبه رانيا
دخل ومسكها من يدها وصار يضرب فيها وهو يسب ويلعن
ماجد بصراخ: كرهتيها فيني يا حقيره .. حرمتيني منها .. كرهتني والسبه انتي
بندر دخل عليهم لانو وحده من الممرضات نادته بعدما سمعت صوت صراخ من مكتب ماجد ..وانصدم يوم شاف رانيا بين يدين ماجد وهو نازل فيها ضرب
بندر حاول يفك رانيا من يدينه ..
ماجد : فكككككني عليها بنت الذييينا
بندر بصراخ: هدي وش صاييير فهمني
رانيا تبكي : الحقير زعلان لانو المدام طاحت علينا
بندر التفت على ماجد : وش قاعده تقول ذي
ماجد مافيه يحكي ابدا .. قعد عالكنبه حط يده على راسه يفكر بالمصيبه اللي حلت على راسه

سيارة رنيم ..
رنيم من الصدمه كانت ساكته ودموعها تنزل بهدوء ..
ندمت انها عطته فرصه ثانيه ..
ندمت انها حبته ..
ندمت لانها وافقت عليه مع حبها له
ليش يا ماجد تسوي فيني كذا ...
وصلت بيتها .. لقت رجولها توديها لغرفة امها بدون ما تحس
لامها الحنونه اللي ماتزعلها ابدا وكل همها رضاها
دخلت الغرفه بهدووء وهي فاقده كل الاحساس
تبي ترمي حالها بحضن امها وتبكي
رنيم: ماما .. ماما انا تعباااانه
قربت منها وقعدت عالسرير: ماما انا تعبانه وربي.. ماما ؟؟
طاح قلبها .. قربت زياده وصارت تهزها ..
رنيم تبكي : ماما قومي .. ماما لا تروحين مني .. قومي بشكي لك ماجد .. بقول لك وش سوى لي .. بقول لك انه زعلني وخاني ..مااماا
دخل ابورنيم على صراخ رنيم : رنيم وش فيك
رنيم تبكي بقوة : بابا الحقني مدري وش فيها ماما ..
ابورنيم قرب منها وهو ماهو راضي يتقبل الفكره اللي قاعده تدور بباله
فكرة انو اماني رفيقة عمره تكون مفارقته ..
قرب ومسك يدها: اماني .. قومي يا اماني
بكى ابورنيم .. حضن بنته المنهاره المصدومه وصار يبكي
وراحت امانــــــــــــــي



بيت احمد
بدر قلبه يدق : هذا البيت ؟
اريج تنزل من السياره بسرعه : اي هذا هو
بدر : انزلي جيبيها بسرعه بنوديها المستشفى
اريج : وش فيك انت شلون بشيلها لحالي انزل معاي
بدر: وزوجها ؟
اريج : انت صار لعقلك شي ؟ انا ماقلت لك انو زوجها مسافر وهو اللي حابسها بالغرفه
بدر حس انو عقله بدا يشت منه .. نزل مع اريج
اريج رنت الجرس وصارت تطق عالباب بقوة لين جت الشغاله
الشغاله : مييين ؟
اريج : افتحي الباب .. ابي ام احمد
الشغاله : لا مافي
اريج عصبت : اقول افتحي الباب الحين عمك احمد قال لي اجي لامه افتحي الباب
الشغاله فتحت الباب لاريج وبدر ودخلوا
الشغاله تأشر على بدر: مين هذا ؟
اريج تدفها : وخري بس عن وجهي .. تعال معي
دخلوا لنص الفيلا
اريج تنادي: شذذذذى شذذذذذذذذذذذى وينك ؟
بس مافي رد
ام احمد :مين ؟
اريج : خالتي وين شذى ؟
ام احمد : وانتو داخلين علينا كذا لا احم ولا دستور .. وش تبون بشذى .. ومن ذا ؟
اريج : ياخالتي شذى تعبانه الله يخليك قولي لي وين غرفتها بروح لها
ام احمد : ومن قال لك انها تعبانه؟
اريج : كلمتني
ام احمد : ومن ذا اللي واقف وراك ؟
اريج : اخوها
ام احمد تدور تلفونها : بكلم ولدي احمد اتاكد اذا عند هالمسعده اخ ولا لا
اريج عصصصصصبت : اقووول ياحرمه شكلك انتي مثل اختك يبي لكم اعادة تأهيل .. امكم مدري وش متوحمه عليكم فيه
ام احمد : وانتي من وين تعرفين اختي ؟
اريج : اووووووه .. طلعت الدرج بسرعه وبدر وراها .. يدورون على غرفة شذى
اريج: شذذذى شذى تسمعيني ؟ وينك
قربت اريج من الغرفة الرئيسيه وطقت عليها بقوة .. بس مافي رد
حطت اذنها عالباب وسمعت صوت خفيف
نادت بدر يجي بسرعه
اريج:بدر شذى هنا انا متاكده بس ماهي قاعده ترد علي اكسر الباب
بدر مرتبك مره وماهو راضي يستوعب انو اللي بينه وبين شذى مجرد باب .. وفوق هذا وذاك تعبانه مره لدرجة ماهي قادرة تحكي
حاول يكسر الباب من هنا من هناك عيا
قعد عالارض بقوة وهو يحس انه عاجز وضايع: مقدر مقدرررر
اريج شافت الشغاله واقفه على جمب تناظرهم : تعالي انتي
قربت الشغاله بخوف
اريج :وين المفتاح ؟
الشغاله: بابا احمد قول مافي افتح باب
اريج واعصابها تلفانه سحبت الشغاله من قميصها بقوووة وهي تصرخ عليها: اسمعي يابنت اللذينا .. ان مافتحتي الباب الحييييييييين قسم بالله لا اوديك الشرطه واقول انك ذبحتي المدام جوه ومسكره عليها الباب ..هزتها بقوة ..فاهمه ولا لا
الشغاله من الروعه راحت بسرررعه تجيب المفتاح وفتحت الباب لهم
بدر :ادخلي بسرعه يا اريج شوفيها
دخلت اريج بسرعه وشافت شذى عالارض تأن من الالم ..وملابسها مليانه دم .. نزفت بشكل كبير
بدر: وش فيها ؟
اريج تبكي : شكلها تعبانه مرررره
بدر : لبسيها عبايتها وطلعيها لي
اريج لبستها العبايه وغطت لها وجهها زين عشان ما ينزل الغطا عنها :مقدر اطلعها تعال يابدر
بدر دخل بشويش وهو ماهو شايف غير حبيبة قلبه الشبه ميته قدامه ..
قرب منها بشويش
اريج : يللا عالمستشفى .. قاعده تنزف
بدر شالها بيدينه بخفه وضمها لصدره وهو ماهو مصدق اللي قاعد يصير قدامه وكأنه بحلم
شالها للسياره واريج معهم وطار فيها على اقرب مستشفى


بيت ام عبدالله
خالد شرق بالعصير: وشوووو
ام عبدالله : والله
خالد : يعني ريما الحين خلاص .. ماهي متزوجه
ام عبدالله :لا ياولدي وش قاعده اقول لك من الصبح .. خطيبها توفى
خالد ماهو مصدق: اخيراااااااااا
ام عبدالله بزعل : وش ذا الكلام يا خالد
خالد: لا يمه مو قصدي ابدا بس انوا اخيرا ريما بتكون من نصيبي
ام عبدالله ابتسمت: يعني؟
خالد : يعني اخطبيها لي
ام عبدالله : ابشر كمان اسبوعين
خالد: لااااا .. الحين وباقرب وقت كمان مانبي يصير زي ماصار لنا المره الماضيه
ام عبداله وهي خايفه على ولدها: ابشر حبيبي .. ان شاء الله ريما لك
خالد حس قلبه يدق من الفرح وانو الدنيا ماهي سايعته ابدااا


نهاية البارت
البارت الجاي كلللله احداااااااااااااااااث
توقعااااااتكم حبايبي ..





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



البارت الخامس والثلاثين

عاليوم الثاني ..الصباح الباكر
انتشر خبر وفاة ام رنيم بالعايله والكل حزن على وفاتها لانهم خسروا اطيب قلب بالعايله وانسانه الكل يحبها الصغار قبل الكبار

بالعزا
رنيم كانت تبكي بغرفتها وماعندها استعداد تقابل اي احد.. دام مها حبيبتها والوحيده اللي تحبها وتهتم فيها راحت خلاص معد تبي من الدنيا شي

طق طق طق
رنيم: لو سمحتوا ابي ابقى لحالي مابي اشوف اي احد
دخلت ام ماجد عليها ولا سمعت الكلام
رنيم انحرجت وماتقدر تقول لها تطلع بره .. وقفت وراحت سلمت عليها وصارت تبكي بحضنها
ام ماجد والدموع ماليه عيونها : الله يرحمها ويغفر لها يارب
رنيم: امييين يارب
ام ماجد : يعلم الله اني خسرت اخت وصديقه لو الف الدنيا كلها ما القى بربع اخلاقها .. بس هذا اللي ربي كاتبه وهذا يومها .. وهي ارتاحت الحين لانها الفتره الاخيره كانت مره تعبانه يابنتي وكانت تتعذب ..
رنيم تبكي: رحح اشتاق لها يا خالتي
ام ماجد : كلنا رح نشتاق لها وبنفقد وجودها معنا ..بس مابيدنا الشي الا الدعاء لها
رنيم من قلب: الله يرحمها ويغفر لها ياااااارب
ام ماجد قعدت رنيم وشربتها مويه وصارت تمسح على راسها وهي تقرا عليها لين هدت
ام ماجد:حبيبتي انزلي الحريم تحت يبون يعزونك
رنيم : ياخالتي مقدر مابي انزل اشوف احد ..
ام ماجد: يابنتي اذا نزلتي تحت وشفتي العالم اللي جايه تعزي بأمك وتدعي لها صدقيني بترتاحين
رنيم:...... لا خالتي مقدر اليوم ابدا ..مقدررر ورجعت تبكي
ام ماجد : طيب حبيبتي اللي يريحك .. انا بخليك الحين وبنزل تحت .. صلي ركعتين وادعي لها
رنيم هزت راسها بطيب
طلعت ام ماجد للمعزين ورنيم رجعت تبكي بحرقة على فراق امها


عند الرجال
بندر يلتفت لماجد : عزيت رنيم ؟
ماجد : من امس ادق عليها جوالها مقفول وادق على الثابت السنترال يصرفني ويقول ماترد .. اكيد هي قايلة له انه مايحول لها مكالمات
بندر: طيب وش بتسوي
ماجد: مدري والله .. بموت واشوفها واوقف معها بس بنت الذين رانيا ماخلت لي مجال بفعلتها الله لا يوفقها لا دنيا ولا اخره
بندر: اميين يارب
ماجد : قوم خلينا نقعد مع عمي حمد شوف حاله مايسر لا عدو ولاصديق
بندر: لا تلومه ياخوي ..فقد زوجته وشريكة حياته
ماجد: الله يرحمها ويغفر لها يارب
بندر: امين يارب

بالمطار ..
احمد ومشاعل وصلوا الرياض
مشاعل معصبه: هذي اسوأ رحلة بحياتي .. ولارح اسكت لهم ابدا على الفوضى هذي مابغينا نوصل .. اففف
احمد: الحمدلله اننا وصلنا سالمين
مشاعل: عكروا مزاجي
احمد مسك يدها : حبيبي روقي ياشينك وانتي كذا
مشاعل تشد على يده : الله يعيني بعد الحين فوق ذا الرحله الخايسه بضطر اروح اقابل وجه بدر البارررد هو واهله ..
احمد: وش رايك تجين معي نقعد لنا بفندق كم يوم ؟
مشاعل عطته نظره : انا وش قد قلت لك .
احمد: هههههههههههههه يابنت الحلال انا غرضي شريف
مشاعل بدلع: بااااين مره
احمد يقرب منها زياده
مشاعل تدفه وهي تتلفت: انت وش بلاك انجنيت ؟؟ ترانا رجعنا الرياض
احمد : الله يقطع ذا الحاله حتى حبيبتي مقدر اقرب منها
مشاعل تسحب يدها منه : لا ..وتطلع جوالها من الشنطه وتدق عالسواق
بس مارد عليها
احمد: من تكلمين ؟
مشاعل: السواق بس الزفت مايرد
احمد: ليش السواق انا اوصلك للبيت
مشاعل : انا قايلة انك منت صاحي ..وين توصلني انهبلت انت افرض احد شافنا ؟
احمد: اي وش فيها .. انا ياما وصلتك البيت قبل لا تتزوجين
مشاعل: هذا لما كنت ببيت ابوي .. لما كان البواب ما يتجرأ يفتح فمه معاي بكلمه مو بواب بيت عمي اللي مايخلي شي ما يقوله لخالتي
احمد : يعني مصره ماتبيني اوصلك
مشاعل : لا مابي
احمد : اجل خليني اشوفك الليل
مشاعل تنهدت بطفش من ذا الاحمد اللي ناشب لها بزياده الايام هذي


المستشفى

شذى من بعد اللي صار لها امس وهي نايمه من التعب .. فتحت عينها بهدوء ناظرت المكان من حولها ولا استوعبته
غمضت عيونها تتذكر اللي صار امس ..
تعبت مره وبعدها دقت على اريج اللي وعدتها انها تجيها بأقرب وقت وبعدها اغمى عليها
فتحت عيونها بثقل من جديد ..واستوعبت انها بالمستشفى يوم شافت المغذي بيدها
حطت يدها على بطنها وكانت الطامه ..
قعدت فتره تستوعب اللي هي فيه ..
التفتت وشافت اريج جمبها ..شذى والدموع بعينها
شذى:اريييج .. اريج قومي
اريج قامت مفزوعه من صراخ شذى: بسم الله الرحمن الرحيم وش فيك شذى
شذى من بين دموعها: انا وش صار لي
اريج استوعبت انو شذى شكلها عرفت اللي صار لها
شذى: وش صاااار
اريج: امس يوم كنتي تعبانه كلمتيني وجيت لك .. واخذتك للمستشفى ..يوم وصلت لك كنتي نازفة كثيير .. و ...
شذى ببكى:كملي
اريج بتردد : النزف هذا اثر عالبيبي و .. مات
شذى غطا وجهها بيدينها وكملت بكى: يااارب لا .. استغفر الله بس استغفر الله
اريج قعدت جمبها وحضنتها : حبيبتي استهدي بالله .. ربي كاتب لك هالشي ولازم ترضين فيه مانقدر نعترض على حكمة رب العالميين
شذى وهي تحاول تهدى:والنعم بالله .. بس انا كنت متأمله مره بهالبيبي وكنت انتظره على احر من الجمر .. كنت متأمله انه هو اللي بيعوضني عن كل شي مو حلو بحياتي .. كان بيصير هو دنيتي وبس حتى اني تحملت احمد بكل بلاويه ومصايبه عشان اول مايجي ولدي يشوف انو عنده اهل متفاهمين ويقدر يتربى بجو زين .. والحين كل هذا خلاص رااح
اريج ضاق صدرها على صديقتها ..ضمتها زياده وصارت تقرى عليها لين هدت

بيت ابوبندر

مشاعل وصلت البيت وهي اخلاقها صفر ..كانت رحلتها متعبه
دخلت الفيلا لقتها بقمة الهدوء .. استغربت وينهم بالعاده يكونون بالصاله ..
رقت ولقت فوق هدوء .. ما اهتمت كثير ودخلت جناحها واخذت لها شور وغيرت لها ملابسها
انسدحت تبي تنام .. صارت تتقلب لفتره بس ماقدرت والنوم ما جاها
طلعت جوالها وشغلته صارت تشوف من محاكيها الفتره الاخيره لانو كانت مقفلة جوالها يوم كانت بدبي
لقت مكالمات كثييره من بدر ومن ابوها وعمتها
استغربت .. مو بالعاده ابوها او عمتها يكلمونها.. رن جوالها وكان المتصل بدر
تأففت وردت : هلا
بدر بهدوء: مشاعل حبيبتي
مشاعل استغرب مو بالعاده يطلع منه كلام حلو: نعم
بدر: وينك ؟
مشاعل: بالبيت
بدر: الحمدلله على سلامتك
مشاعل: الله يسلمك .. وينك ؟
بدر : كنت ببيت اهلك والحين قريب من البيت
مشاعل : وايش كنت تسوي هناك ؟
بدر: شوفي انا 5 دقايق واكون وصلت .. ابيك بموضوع
مشاعل: ايش صاير؟
بدر: مافي شي بس بحاكيك شوي
مشاعل : اوكي .. قفلت من بدر وهي تفكر وش ممكن يكون يبي منها
قامت من السرير وقعدت بصالة غرفتها تنتظر بدر

دقايق ووصلها زي ما قال بالضبط .. دخل الغرفة وهو مبتسم لها بهدوء على غير العاده .. تذكرت اول ايام زواجهم لما كان يبتسم لها ويحاكيها دايم يحاول يحببها فيه بس ماقدرت وهو فقد الامل منها ولا حاول فيها زياده لانه اصلا ماكان مهتم لها
بدر قرب منها ومد يده لها وحضنها وباسها: الحمدلله عالسلامه
مشاعل بصدمه: الله يسلمك .. وش كنت تبي ؟
بدر خايف من ردة فعلها .. شلون بيقول لها انو امها توفت وخصوصاا انها اندفنت قبل ماتشوفها او حتى تسلم عليها .. قعد عالكنبه وهو يتنهد
مشاعل: ممكن اعرف وش صاير؟
بدر يأشر لها تجلس جمبه ..راحت مشاعل بقلة صبر
بدر مسك يدها .. مشاعل ناظرت يدها وهي بين يدينه وطالعت بعيونه عشان يحكي
بدر: حبيبتي .. انتي تدرين انو كل شي بالدنيا هذا مقدر ومكتوب .. وانو الاعمار بيد الله
مشاعل بعدم اهتمام : اهاا .. كمل
بدر: وانو كل شي بالدنيا ربي يكتبه لنا هو بصالحنا
مشاعل: بدر بدون مقدمات وش فيه ؟
بدر: مشاعل .. الوالده
مشاعل : وش فيها
بدر: الوالده توفت امس
مشاعل ناظرت فيه ببرود : ماما ماتت ؟
بدر: اي الله يرحمها ويغفر لها يارب
مشاعل سكتت وصارت تناظر بالارض وبدر خاف عليها لانها ما ابدت اي رد فعل
مشاعل : متى ؟
بدر: امس العصر
مشاعل : اهاا .. اوكي
بدر يناظر فيها : حبيبي مشاعل ترى عادي تعبرين عن اللي جواتك.. بأي شكل انتي تشوفينه مناسب
مشاعل تنسدت على الكنبه بتعب: لا عادي اصلا انا متوقعه انها بتموت بأي لحظه
بدر انصدم من ردها : شلون يعني كنتي متوقعه ؟
مشاعل: الفتره الاخيره كانت تقول لي رنيم انها مره تعبانه وانا قلت خلاص كلها يوم او يومين وتموت .. يللا عاد ارتاحت وريحت
بدر انصعق من ردها ولا توقعها بهالقلب والبرود ابدااااااا .. كا يدري انها بارده وبدون قلب بس مو للدرجه هذي ابدا .. اللي حتى كلمة الله يرحمها ما قالتها ولا دعت لها
بدر وهو يتحاول يستوعب البرود اللي هي فيه : طيب قومي البسي عشان اوديك
مشاعل تناظره بنص عين وقامت من الكنبه : من جدك انت !! انا تعبانه مره وابي انام بكره اروح لهم
بدر عصب: مشاعل اختك منهاره هناك ومالها غيرك .. روحي وقفي معها ومع ابوك ووقفي بعزا امك اشوف
مشاعل تتثاوب وتغطي نفسها بالبطانيه: قلت لك بكره
بدر : انا الحين برجع للعزا لو سألوني عنك وش اقول
مشاعل : قول لهم توها راجعه و تعبانه او انها لسه بدبي .. قول اي شي تشوفه مناسب
بدر كرهها من قلب .. مو معقول هذي الانسانه تكوون زوجته وشريكة حياته على طول وام اولاده
زادت قناعته انهم ما ينفعون لبعض ابدا .. وانو حياتهم مع بعض مستحيله لانو اللي مافيه خير لاهله مافيه خير للناس

طلع من الغرفه وهو اعصابه تعبانه منها ..طرت على باله شذى يوم درا بوفاة امها .. وانها كيف كانت كل ليله تبكيها لمدة سنه من بعد وفاتها وهذي حتى ماكلفت على حالها تترحم على امها
يالله لا تقسي قلوبنا
ركب سيارته وحب يزور شذى قبل لا يرجع مره ثانيه للعزا


بيت احمد

احمد وصل البيت وهو ميت من التعب .. كل اللي يبيه انه ينام ويرتاح
ما لقى امه بالصاله كالعاده .. قرر يروح غرفته يتحمم وينام واول ما يقوم يروح يقعد معاها شوي
طلع الغرفة ولقى باب غرفته مفتوحه .. جخل للغرفة بهدوء ولقى الفوضى ماليتها
دور على شذى ولا لقاها بالغرفه ..طق باب الحمام يمكن تكون موجوده فيه بس لا مافي رد .. فتح الباب ولقى الحمام ظلام
عصب احمد ونزل طيران يدور على الشغاله يسألها
سيتي : ما اعرف
احمد بعصبيه :شلون ما تعرفين ؟ انا ما قلت لك لا تفتحين لها الباب لو ايش يصير ؟!!
سيتي قالت له عن الحرمه اللي جت مع الرجال وانها هددتها لو ماتفتح الباب بتكلم الشرطه وانهم اخذوها
احمد : وين اخذوووها ؟!!!!
سيتي : ما ادري
احمد طلع من البيت والشرار يتطاير من عيونه دور عليها بأقرب المستشفيات بس ما لقى لها اثر



بيت ابورنيم

رنيم مع البكى غفت لها ساعتين وقامت من النوم وهي مصدعه مرررره
اخذت لها مسكن يهدي صداعها عليها
قعدت على الكنبه وشربت لها مويه .. سمعت صوت طق عالباب
رنيم تأففت: الله يخليكم مابي اشوف احد .. وكملت ببكى ..خلوني بحالي
ماجد اللي كان يطق الباب .. سمع كلمتها وتراجع انه يدخل
مشى بينزل ثاني لقسم الرجال .. بس فكر بينه وبين نفسه انو اذا ما وقف مع رنيم بمحنتها فهو فعلا ما يستاهلها .. هو خطيبها وزوجها وشريك حياتها رضت ولا مارضت
وراح تسمع له وتفهمه ان ماكان الحين فبعدين .. اما الحين لازم يوقف معها ويهديها
رجع مره ثانيه لناحية غرفتها ودخل بدون ما يطق الباب
لقاها منسدحه عالكنبه بتعب وتبكي بهدوء .. قرب منها
رنيم: انا قلت مابي احد لو سمحتوا
ماجد حط يده على راسها بحنان
رنيم شالت يدها من على عينها وانصدمت يوم شافته
نفضت يده من راسها ووقفت : نعم ؟
ماجد : عظم الله اجرك حبيبتي.. الله يرحمها ويغفر لها
رنيم : امين
ماجد: من امس وانا ادق عليك وانتي ماتردين علي
رنيم: وبكل بجاحه كنت تنتظر مني اني ارد عليك ؟
ماجد :.....
رنيم: ماجد انا تعبانه .. وابدا ماهو وقت تفاهم زي مانت عارف يعني لو سمحت خلني بحالي الحين وبعدين نتفاهم
ماجد : انا مارح اتحرك من هنا الا وانتي سامعتني
رنيم: وش اسمع ؟؟ باقي شي ماسمعته ؟؟ في شي المفروض اني اسمعه اكثر من اللي انقال ؟
ماجد: اللي سمعتيه كله غلط وماهو صح ؟
رنيم ببكى: اي جزء بالضبط ماهو صح ؟ جزء خيانتك لي؟ او واقع انو لك حبيبه باستراليا ؟ او حتى انك انت انغصبت علي
ماجد : يارنيم رانيا كذابه وكل هدفها تبعدني عنك .. هي كانت شي بالنسبه لي بس شي قديم .. انا بعدما عرفتك حبيتك ونسيتها ولا عاد طرت على بالي وربي يشهد
رنيم تبكي : ماجد انت جرحتني ..وهذي ماهي اول مره .. 8 سنين وانا احبك وافكر فيك .. كل يوم حبك بقلبي يكبر من ذيك الايام وانت بثواني هديت كل شي بقلبي لك ..
ماجد : رنيم انا مالي ذنب
رنيم : لا .. انا اللي مالي ذنب مو انت .. بس الله يسامحك ..والحين ياليت تطلع وتخليني لانو مالي خلق اتكلم زياده واللي فيني مكفيني
ماجد قرب منها: مارح اطلع .. ضمها لحضنه بقوه وصار يمسح على راسها .. انا معاك حبيتي
رنيم بعدت عنه وهي تبكي: كنت اتمنى انك تكون اول شخص ابكي بحضنه من وفاة امي .. انت الوحيد اللي كنت اتمنى اشكي لي همي ويشوفني بذا الوضع .. بس الحين انت اخر انسان اتمنى اشوفه .. دخلت الحمام وقفلت على حالها
ماجد فهم انها بجد ماتبي تشوفه وطلع من الغرفه وهو يتحسب على رانيا


المستشفى

بعد كم ساعه هدت شذى وصارت اروق
شذى: اريج
اريج : عيوووون اريج
شذى بابتسامه : تسلم لي عيونها .. انتي كيف عرفتي عنوان بيتي ؟
اريج ضحكت: بلاك ماتدرين
شذى:وشو
اريج : انا قبل فتره سحبت مرت ابوك لين عند باب بيتكم عشان اتطمن عليك
شذى : اماا
اريج : اي .. بعد هذيك السالفه يوم يطيح عليك احمد وانتي تحكين معي عن بدر وانا طاقه العبايه ومسيره على بيتكم
شذى ابتسمت : ياعمري انتي
اريج : احم .. شذى
شذى :همم
اريج :في شي انتي ماتعرفينه
شذى: وشو ؟
اريج : تراني جيت لبيتكم مع بدر
شذى ما استوعبت: ها ؟
اريج : اقوووول انا جيت لبيتك مع بدر
شذى انصدمت: انتي وش تقولين
اريج : والله .. يوم كلمتيني واانتي تبكين من التعب لبست عبايتي وكنت حالفه لا اوصل لك لو ان شاء الله على رجولي .. طلعت على طول وانا ماشيه لفتت نظري سيارة فخمه مره واقفه عند باب بيتكم وفيها شاب
قلبي قرصني وفربت منها وشفت انه بدر .. طقيت عليه شباكه وتأكدت وطلع فعلا هو ..يوم قلت له انك تعبانه يقوم يصر انه يوصلني لك .. وقام يسألني عن وضعك وانو وش حالك طول ما احنا بالطريق ويوم وصلت لبيتك ونزلت وشفتك بهذاك الوضع ولا قدرت اشيلك ولا حتى ارفعك ناديت بدر ..وشالك وجبناك للمستشفى على طول
شذى ماهي مستوعبه كلام اريج: انتي وش قاعده تخربطين ؟
اريج : يوووو يا شذى عاد مالي خلق اعيد
شذى: يعني تبين تقولين لي انو بدر هو اللي جابني هنا ؟
اريج : لاااااا مو بس كذا .. الا بعد كان شايلك بين يدينه وبكل خووووف
شذى استحت: معقول ؟
اريج :وشو ؟
شذى: انه للحين يحبني ؟
اريج طلعت عيونها: تستهبليييييين انتي ؟!!!! انتي لو تشوفين بس كيف كان خايف عليك وكيف كان شايلك بحضنه كنك طفله من خوفه عليك وخوفه انو يجيك شي كان تتأكدين انه للحين عاشقك
شذى قلبها صار يدق : وش كانت ردة فعله يوم درى اني كنت .. وبلعت غصتها وكملت .. اني كنت حامل ؟
اريج : ما خفى علي انه تضايق مره من الخبر .. بس كان همه بالاول والاخير انك تقومين بالسلامه ووصى الدكتور عليك الف مره وعلى البيبي قبل لا تدخلين العمليات
شذى: يابعد عمري يا بدر .. ليومك وانت حنون علي

سمعوا صوت طق عالباب
اريج لبست حجابها وراحت للباب .. ميييين ؟
بدر: انا بدر .. حاب اتطمن على شذى
اريج استانست : دقيقه
راحت لشذى بسرررررررعه : شذذذذذى
شذى: هلا
اريج : بدر بره يبي يتطمن عليك
شذى انصدمت : هاااااا !!! لالا لا يدخل
اريج : وش لا يدخل مهبوله انتي !! وراحت جابت لها طرحتها ورمتها عليها ..خذي البسيها بسرعه الحين وبدون نقاش
شذى: يابنتي ...
اريج :انا قلت بدوووون نقااااش
شذى لبست طرحتها وتغطت زين وهي بتموت على شوفته .. واشرت لاريج عشان تفتح الباب ..
دخل بدر وبيده اكياس وبوكيه ورد كبير : السلام عليكم
اريج وشذى: وعليكم السلام
بدر: شلونك شذى عساك احسن الحين ؟
شذى تحس انو انفاسها راحت منها من سمعت صوته : الحمدلله
بدر بتردد : الله يعوضك باللي فقدتيه ..
شذى: اميين يارب
بدر : جبت لكم اكل اكيد انكم ما اكلتوا من امس .. كلي كويس انتي محتاجه تتغذين كويس
شذى مبسوطه من زمان ماحست باهتمام احد فيها شلون عاد اذا كان بدر حبيب قلبها : ان شاء الله
بدر: وانتي كمان يا اريج حسبت حسابك بالاكل .. يعطيك العافيه من امس مو ماكله اكيد
اريج : مشكوور والله
بدر : العفو .. انا بمر اتطمن عليك من الدكتور الحين ومضطر اني ارجع البيت لانو امس توفت زوجة عمي وام زوجتي وماينفع اخليهم لوقت طويل
كانت الصدمه كبيره على شذى لدرجة ما استوعبتها : انت متزوج ؟!!!
بدر بغصه : اي .. بنت عمي
شذى تكتم دموعها : الله يوفقك يارب
بدر: امين يارب وياك .. وبالنسبه لعملة زوجك انا ابي اسأذنك بشي انو ما اسكت له وابلغ عنه لانو سواته فيك ابدا ماهي هينه وهي تعتبر محاولة قتل .. حابسك لايام بدون اكل ولا شرب وانتي حامل
شذى ببرود : لا عادي مايحتاج انا وزوجي نتفاهم
بدر انقهر: يعني ماتبيني اتدخل ؟
شذى: لا ارجوك .. انا بحلها معاه ان شاء الله
بدر والنار تاكله .. عقب سواته فيها تدافع عنه للحين : طيب اللي يريحك ..عن اذنكم
اريج وشذى: اذنك معك .. طلع بدر من الغرفه وشذى رمت غطاها بقوة وقهر وهي تبكي
اريج حضنتها : يااااربي وش فيييييك
شذى تبكي: طلع متزوج يا اريج.. يعني نساني وانا احسب كل هذا يسويه لانه يحبني
اريج : هو يحبك ياقلبي بس تزوج .. زي ما انتي تموتين فيه وتزوجتي .. تحبون بعض ايه بس ربي ماكتبكم لبعض
شذى تبكي بقهر ولاهي راضيه تستوعب فكرة انو بدر لغيرها

بدر حس بضيق شذى وصوتها اللي تغير يوم درت انه متزوج .. انا ادري اني جرحتك يابعد دنيتي .. بس لازم اقول لك الصدق ولا اخبي عليك

بعد مرور اسابيع من الاحداث الماضيه

بيت ابوبندر

مشاعل قامت من النوم وهي تحس انها تعبانه مره .. تعبها الايام هذي زايد عليها ولا تدري وش سببه ...
بدر دخل الغرفه وعطاها نظره ودخل يغير ملابسه بغرفة الملابس
بعد دقايق طلع والتفت لها : وانتي مالك نيه تقومين من النوم ؟
مشاعل : قمت .. احس اني تعبانه
بدر : روحي المستشفى طيب
مشاعل : بروح بعد شوي .. انت وين رايح ؟
بدر: الدوام يعني وين
مشاعل صدت عنه وقامت للحمام
بدر وهو يصلح شماغه : عمرها مارح تتعدل او تتغير


بيت اريج

شذى كانت قعده عند اريج الفتره الاخيره من بعدما طلعت من المستشفى ولليوم مارجعت بيتها ولا قالت حتى لاحمد عن مكانها ..
طول الفتره كانت تفكر بطريقه كيف تقنع احمد فيها انه يطلقها عشان ترتاح من همها وتعيش حياتها من جديد ..
حتى انها قررت انها ماترجع لبيت ابوها .. بتقعد عند اريج
ماتبي شي من ابوها اللي مافكر حتى انه يسأل عن حالها طول الفتره الاخيره لدرجة حتى انه ماكان يدري انها حامل

اريج : يللا شذى تعالي افطري معي
شذى قامت مع صاحبتها وصاروا يفطرون ويحكون
اريج بفرحه: اسم الله عليك رد وجهك وتحسنتي .. صرتي احسن من اول بكثييييير
شذى: لاني معك ومهتمه فيني .. الله لا يحرمني منك يارب
اريج : امين يارب ولا منك .. الا شذى وش ناويه تسوين بوضعك مع احمد
شذى تنهدت: والله مدري يا اريج وش اسوي .. انا مابي منه شي ابيه بس يطلقني ويتركني بحالي وانا متنازلة له عن كل حقوقي مابي منه ولا شي ابيه يعتقني لوجه الله
اريج : بيطلقك وهو ما يشوف الدرب .. وش يحسب الدين فوضى
شذى: يارب الله يسمع منك بس

بيت ام عبدالله

ام عبدالله: يووووووه يا خالد تراك صجيتني
خالد باصرار : الحيييين تكلمين خالي وتخطبينها لي ولا ترى هااا .. يأشر عالبلكونه انه بيركي حاله منها
ام عبدالله ضحكت: الله يصلحك بس من حطيت ذا البلكونه وانا ماني بخير من يومك بزر وانت تهددني انك ترمي حالك منها .. شكلي بخليها قزاز ولا اقلبها غرفه واشوف عاد شلون تضغط علي بعد كذا
خالد: بدال ما تقولين هذا كله كان زمانك دقيتي على خالي وقلتي له عن موضوعي وخلاص
ام عبدالله وهي تدور رقم اخوها بجوالها : يالله من ذا الولد اللي بيجنني
دقت على ابوبندر ورد عليها

ابوبندر: يا هلا والله ومرحبا بالجوهره
ام عبدالله: هلا بك ياخوي ..وش اخبارك وش اخبار عيالك ؟
ابوبندر: كلهم بخير الحمدلله ..وين الناس
ام عبدالله : والله موجوده ..بس الفتره الاخيره اكون لاهيه مع رنيم بنت اخوي حمد لانو نفسيتها مره تعبانه او اكون بالبيت قاعده مع امل زوجة عبدالله تدري عاد انها حامل الحين ووحامها شين الله يعينها
ابوبندر: الله يعينها يارب ويكون بعونها
ام عبدالله: امييين يارب.. اقول سلمان
ابوبندر: سمي
ام عبدالله : سم الله عدوك .. شوف وانا اختك انت تعرف عاد اني اختك الصغيره واني امون عليك وانو مابينا رسميات ولا مقدمات
ابوبندر: اي والله مابيناا
ام عبدالله: انا داقه عليك طالبتك طلب.. وادري بك اخوي حبيبي منت رادني الله لا يخليني بس
ابوبندر: عطيتك مطلبك .. امري بس
ام عبدالله : انا متصله عليك عشان اخطب منك بنتك ريما لولدي خالد
ابوبندر فرح بشكل ماهو طبيعي: تبين ريما لخالد ... هذي والله الساعه المباركه .. وين بلاقي لريما احسن من خالد بالدنيا كلها ..انا موافق موافق مووووواااافق
ام عبدالله تهلل وجهها: عسى ربي يخليك لي ياخوي ولا يحرمني منك .. الله يفرح قلبك زي مافرحت قلبي.. متى بتسأل ريما؟
ابوبندر: بنتي وانا عارف رايها زين مارح ترفض بس بعطيها خير وبرد لكم باقرب وقت نملك فيهم
ام عبدالله : الله يفرحنا ويبلغنا فيهم ونشوف عيال عيالهم وانا اختك
ابوبندر:اميييين يارب
ام عبدالله: يللا عاد عن اذنك ياخوي ببشر ولدي وافرح قلبه
ابوبندر: ههههههههه اذنك معك يالغاليه ..مع السلامه
ام عبدالله: فمان الله .. قفلت والتفت على ولدها وهي مبتسمه احلى ابتسامه ..مبروك يا خالد
خالد حس انه الدنيا بدت تضحك له من جديد وانه اخيرا بيعيشها مع حب عمره وحبيبة قلبه .. اللي عاش طول عمره يتمناها ..ريماااا

المستشفى

مشاعل راحت المستشفى وهي تحس بغثيان ماهو طبيعي ماهي فاهمه سببه
دخلت على الدكتور وكشف عليها ..طلب منها تسوي تحاليل
والتحاليل بتطلع بعد نص ساعه
مشاعل بملل: يعني ماتطلع قبل ؟
الدكتور: لا والله معليش .. يبي لك تنتظرين بس شوي
مشاعل : طيب ..طلعت تنتظر بره .. زهقت وهي تنتظر ودقت على احمد تتسلى معاه شوي
احمد: هلاااا والللللللللله
مشاعل: اهلين
احمد:وش فيها حبيبتي ؟
مشاعل: تعبانه شوي وانا الحين بالمستشفى اكشف
احمد: طمنيني
مشاعل: حللو لي وشوي وتطلع التحاليل واعلمك
احمد: اوكي حبيبي
مشاعل : وش صار على الزفت مالقيتها ؟
احمد: اي زفت ؟
مشاعل بتريقه : في غيرها ؟ حبيبة زوجي
احمد بقهر: لا والله مالقيتها الله ياخذها ان شاء الله .. ابي الاقيها بس عشان اطلقها وارتاح منها هاللي ماشفت معها يوم واحد راحه
مشاعل: بتلاقيها وين بتروح يعني بنت الفقر
احمد : وانتي قلتيها
صاروا يسولفون شوي لين عدت النص ساعه وقفلت مشاعل من احمد عشان تروح تشوف وش نتيجة التحليل
راحت للدكتور
الدكتور بابتسامه : اهلا مدام مشاعل .. تفضلي
مشاعل: وش صار ؟
الدكتور: ابدا .. بس احب اقول لك مبروك
مشاعل ماهي فاهمه شي: مبرووك ؟ على ايش ؟
الدكتور: لانك حامل بالشهر الاول
مشاعل ماهي مستوعبه : حااامل !!!
الدكتور: اي حامل .. ياليت زوجك كان جاي معاك عشان ابشره بنفسي
مشاعل انفجعت ووقفت بسرعه : انت متأكد ..
الدكتور حس انو ردة فعلها ماهي طبيعيه : طبعا متأكد هذي نتيجة التحاليل شوفيها بنفسك لو حابه
مشاعل طلعت من الغرفة بسرعه وهي مصدومه
حامل !! بس بدر ما قرب لي من اكثر من 4 او 5 شهور
يعني هذا حملي من احمد
ياويلي وش ذا الورطه اللي طحت فيها ..
و كيف بطلع منها !!!!


البارت السادس والثلاثين ( الاخير)

بيت ابوبندر

ابوبندر كان مره مبسوط من بعد مكالمة ام عبدالله له وخطبتها لريما .. خالد هو الرجال المناسب لريما اللي بيحافظ عليها ويصونها ويعوضها عن اللي شافته مع حمد ..
طلع الصاله ما لقى احد .. توقعها بغرفتها كالعاده

طق عليها الباب لين جاه صوتها : تفضل
دخل الغرفه وعلى شفايفه احلى ابتسامه: السلام عليكم
ريما اللي كانت قاعده على التسريحه: وعليكم السلام .. هلا بابا
ابوبندر: تسمح لي بنتي الحلوة ادخل واحكي معها كم كلمه
ريما وقفت وحضنت ابوها: اكيد وش دعوه .. منور الغرفه
ابوبندر: بوجود صاحبتها منوره .. كيف حبيبتي وكيف دوامها ؟
ريما: الحمدلله انا بخير.. ودوامي ماعليه صحيح تعب بس شاده حيلي
ابوبندر: الله يوفقك يارب وعقبال ما اشوفك دكتوره
ريما ابتسمت: امين يارب الله يسمع منك بابا
ابوبندر: كلمتني عمتك الجوهره وتسلم عليك
ريما: الله يسلمها من الشر .. من زمان عنها ..ماشفتها من ايام عزا خالتي اماني الله يرحمها
ابوبندر: الله يرحمها ويغفر لها يارب .. عاد كلمتني تسأل عنكم وعني وتحكي معي بموضوع مهم مره
ريما: عساه خير ؟
ابوبندر: كل الخير .. مو يخصني انا .. يخصك انتي
ريما استغربت : يخصني انا .. خير ان شاء الله
ابوبندر بابتسامة راحه على وجهه: كل الخير يابنتي .. كلمتني طالبتني طلبه .. عاد انا قلت لها لو ريما حبيبتي موافقه انا ابدا ما عندي اي مانع .. عاد مدري حبيبة قلب ابوها رح تكسر كلمته او لا
ريما: ماعاش من يكسر لك كلمه
ابوبندر: كلمتني تبي تخطبك لخالد
ريما ارتاعت ولا علقت
ابوبندر : ها حبيبتي .. وش قلتي
ريما :................. انا مابي اتزوج
ابوبندر : افااا .. ليش ؟
ريما: انا شفت اللي يكفيني من حمد .. ولا اتوقع اني رح اقبل بوجود رجال بحياتي من بعده وبعد سواته
ابوبندر: بس خالد غير يابنتي
ريما: حتى وان كان .. اسمه رجال .. وبعدين خالد انا طول عمري اشوفه كأخ لي مو اكثر ولا اقل
ابوبندر: بس هو مايشوفك كذا .. لو كان يشوفك مثل اخت له ماكان تقدم لك ابدا
ريما: بابا لو سمحت .. انا مابي اتزوج .. كرهت الزواج والسبه حمد الله يخليك بابا لا تغصبني على شي مابيه .. قبلت بحمد وشفت منه الويل ولا ارتحت معاه ..خلوني على راحتي المره هذي
ابوبندر بضيقه: بس يابنتي مو كل يوم يتقدم لك رجال مثل خالد .. والله ان ضاع منك تراه فرصه ولاعاد تلاقين مثلها بحياتك كلها ..كفايه انه ولد عمتك وقريب من قلبي حيل
ريما: انا مابي لا خالد ولا غيره .. عشان كذا ما اهتم اذا ضاعت الفرصه هذي مني .. وخالد رجال ماعليه كلام يستاهل كل الخير بدنيته ..ربي يوفقه ويسعده مع غيري ويعوضه باللي احسن مني
ابوبندر: طيب خذي وقتك بالتفكير .. بعطيك فتره تفكرين فيها وتقلبين الموضوع براسك لين تشبعين وبعدها قولي لي قرارك
ريما بحزن: ما اظن رح يفيد التفكير بكذا ..ماله داعي اعطلهم واضيع وقتهم .. خليه يعرف من الحين ردي عشان يشوف له بنت الحلال اللي تسعده وتريحه .. اما انا ما انفع له ابدا
ابوبندر حزن ووقف: طيب يابنتي ..دام هذا قرارك ما اجبرك عليه
ريما وقفت مع ابوها ومسكت يده : لا تزعل مني يا بابا .. بس لا تجبروني الله يخليكم زي المره الاولى
ابوبندر استغرب: المره الاولى ؟؟ مين جبرك ؟
ريما حست انه مالها داعي باللي قالته وانها كذا بتوهق امها وتصير سالفه مره كبيره بينها وبين ابوها
ابوبندر : ما جاوبتيني
ريما: ولا شي
ابوبندر : ريما انا اعرفك .. ما تقولين اي كلام .. من جبرك على حمد ؟
ريما:.........
ابوبندر: امك صح ؟
ريما : لا
ابوبندر: لا تكذبين علي ..كفايه انها هي اللي جايبته لك .. كان المفروض اتوقع شي زي كذا منها
ريما: بابا الله يخليك لا تقول لها اني قلت لك الشي هذا
ابوبندر: طيب ليش جبرتك هي ؟
ريما خنقتها العبره ماتبي تزيد المشاكل بينهم وخصوصا بسببها
ابوبندر: يابنتي قولي وريحي قلبي
ريما: بابا لو سمحت .. خلاص مابي احكي بالموضوع
ابوبندر الحزن اللي فيه تحول لعصبيه وقهر .. هو يسافر ويغيب عن عياله واللي اسمها امهم والمفروض تكون حنونه عليهم موريتهم الويل ..طلع من غرفة ريما وهو ضايقه فيه الوسيعه
ريما قعدت عالكرسي: يارب استر

ابوبندر توجه لغرفة ام بندر ودخل بدون ما يطق الباب ..
شافها قاعده تسوي مناكير وبوديكير ..
ام بندر التفتت بعصبيه: نعم ؟؟؟ ما تعرف تطق الباب قبل ما تدخل ؟
ابوبندر اشر للفلبينيه بعصبيه عشان تطلع من الغرفه وهي طلعت
ام بندر: ومن اذن لك تدخل غرفتي وتنهي وتامر فيها على كيفك
ابوبندر: شوفي يافوزيه .. بداية حياتنا سببتي لي مشاكل بالهبل وتغاضيت قلت حرام صغيره وماتعودت علي مصيرها تكبر وتتعلم .. يوم بدينا نجيب عيال ما كنتي تهتمين فيهم وراميتهم على امي الله يرحمها والخدم يربونهم عشان السفر والسهر والطلعات والروحات قلت معليش خليها تعيش لانها كانت محرومه من اول .. زدتي بتمردك وصرتي شي لا يطاق قلت معليش بكره تعرف غلطها وترجع لعيالها وبيتها وتكون الام اللي المفروض تكون لهم .. قلبتي حياتي جحيم ولا سلمت منك ..مشاكل مشاكل كل يوم .. بعدتي عني وطلعتي من غرفتي وانا ساكت ..
بعدت عنك عشان تعيشين براحتك وتغربت وعشت بعيد عن بلدي وعيالي برضو عشان تاخذين راحتك واعطيك فرصه تتقربين منهم وتلتفتين لهم الا اهملتيهم زياده .. يوم وصل الحد منك قلت لك مابي عيال خلاص عاندتيني وجبتي سلطان بس عشان تكسرين كلمتي ..
كل هذا سويتيه عشان تكسرين راسي وتلوين يدي .. ولا علقت ولا حكيت .. اما انك تخلين عيالي وسيلة انتقامك مني لهنا واقول لك بسسسسس حدك ولا رح اسمح لك تتمردين اكثر
ام بندر تطالعه بغضب: وش تبي من هذا كله
ابوبندر : انا مو من طبعي انبش بالقديم .. بس هذا شي ما ينسكت عليه .. انك تجبرين بنتي انها توافق على واحد راعي مخدرات وماهو طبيعي .. بس عشان تنتقمين مني هنا مارح اسمح لك
ام بندر تتكتف: ومن قال لك هالشي ؟؟ ريما ؟
ابوبندر: مالك علاقه كيف عرفت .. المهم انو اللي سويتيه ماينغفر ..
ام بندر قعدت وحطت رجل على رجل: الحين انت جاي تحاسبني على شي راح وخلاص .. على اشياء صايره من اكثر من 25 سنه .. وكمان تعاتبني كيف اختار شخص مثل كذا يكون خطيب بنتك مع انه مات صار له كم شهر
ابوبندر يقهره برودها : اي بعاتبك واكسر راسك كمان .. انا ماحكيت طول هالسنين عشان عيالي .. بس دامهم ماهم فارقين معك ليش ممكن اسكت ..
ام بندر : سلمان يرحم والديك اطلع بره وخليني بحالي
ابوبندر قرب من زوجته وقال بهدوء: فوزيه .. انا معد اقدر اتحمل لك زياده ..مليت منك ومن هبالك واسلوبك .. لك عندي فرصه وحده .. وحححححده بس .. واذا طارت من يدك الفرصه هذي كمان والله لا ارجعك مكان ما جيتي واخذ منك كل شي واولهم عيالك واخليك عايشه لحالك على النفقه .. فاهمه ولا لا
ام بندر تنرفزت: وش قصدك ؟ تهددني ؟
ابوبندر: افهميها زي ماتبين .. قدامك بس فرصه وحده حددي موقفك فيها ياتكونين بني ادمه محترمه او انك تقضبين باب الفيلا هذي وبدون رجعه .. ولا عاد رح احكي معك ثاني ..واشوف وش اخرتها معك
طلع من غرفتها وتركها بحقدها وقهرها .. هي عارفه انها غلطانه بكل شي وانو كل شي قاله بحقها صح ، بس هي حالفه لا تنفذ اللي براسها لو ايش يكلفها


بيت ام فهد

دلال كانت قاعده بالصاله مع ام فهد يسولفون ويتفرجون على التلفزيون
دخل فهد ومعه تهاني كانوا راجعين من بره
ام فهد: الحمدلله على السلامه
فهد: الله يسلمك .. قعد جمب دلال ومسك يدها ..كيفها الغاليه ؟
دلال ابتسمت: بخير الحمدلله
تهاني تناظرهم بحقد وتقعد جمب امها وتشيل طرحتها عن راسها بعنف
ام فهد: بشويييش على راسك بغيتي تكسرينه
تهاني:ماما خليني بحالي مالي خلق احكي ولا شي
ام فهد وهي تشرب قهوتها: براحتك
فهد مد كيس صغير لدلال
دلال : ايش هذا ؟
فهد : اممم اول ما شفته بالمحل قلت ما يحليه زياده الا ايد دلولتي
دلال فتحت الكيس وطلعت علبه فيها خاتم الماس ناعم مره
دلال ابتسمت : الله لايحرمني منك يارب .. مررره يجنن
فهد طلعه من العلبه ولبسها اياه ..
دلال فرحت فيه مره ..وراحت لخالتها توريها اياه
ام فهد: يجنن ما شاء الله .. عسى الله يسعدكم ويخليكم لبعض يارب
دلال : امييين يارب .. فهد احضر لك العشا ؟
فهد: لا حبيبتي بطلع بعد شوي .. هذا اذا ماكان عندك اي مانع
دلال: لا ولو اكيد ماعندي
فهد قام: بروح اتحمم واغير واطلع بعدها
دلال وقفت معه: طيب بروح معك اجهز اغراضك .. عن اذنك خالتي
ام فهد: اذنك معك حبيبتي
فهد مسك يدها وراحوا غرفتهم
تهاني تأففت بقهر: افففففففففف
ام فهد: وش فييييييييييييك
تهاني : يابغضي لهااااا ما اطيييييقها ..وتقلد دلال " عن اذنك خالتي" يا ثقل دمها البثره
ام فهد : انا مدري ليش انتي تكرهينها
تهاني: ما احبها .. ما اطييييييقها يا ناس المحبه من الله عجزت ابلعها واقفة لي هنا هنااااا ..وتأشر على حلقها
ام فهد: انتي ما جربتي تدخلين فيها ..وربي البنت تجنن وطيبه وكلها اخلاق
تهاني: لا انا اللي اعرفها زين انتو ماتعرفونها زي ما انا اعرفها
ام فهد تهز راسها: الله يعينك على نفسك ..انا وانا امك عسى بس ما تكرهيني .. مدري انتي طالعه على مين
تهاني ناظرت امها وصدت


بيت ابوبندر

كانت مشاعل قاعده بغرفتها تفكر بالمصيبه اللي حلت على راسها .. قررت انها ما تقول لاحمد الا لما تعرف وش تسوي بهالكارثه
قعدت الشكوك تدور ببالها .. يمكن طيب غلطانين بنتيجة التحاليل .. الغلط وارد بحالة زي كذا .. انا بتأكد بنفسي
راحت الحمام -اكرمكم الله- وطلعت جهاز فحص الحمل كانت شرته اول ماطلعت من المستشفى .. وسوت الامتحان ..
شوي وطلعت لها النتيجه ..وطلعت فعلا حامل
كرهت الساعه اللي سافرت فيها مع احمد .. رمت الجهاز بكيس وحطته بالدرج عشان لو اضطرت تقدر تواجه فيه احمد لانها نست تاخذ الاوراق من المستشفى ..
طلعت وقعدت بالصاله اللي بالجناح حقها .. وماهي قادره تتجاهل المغص والغثيان اللي تحس فيهم ..

قعدت تفكر وتفكر لين رست لها على حل
قامت غيرت ملابسها ولبست احلى لبس ..وحطت مكياج وتعطرت بأحلى العطور وقعدت تنتظر بدر يرجع
ظلت على ذا الوضع ساعات .. احمد دق عليها اكثر من مره عشان يتطمن عليها وش صار لها بالمستشفى بس ماردت عليه نهائيا
كملت طناشها له وهي تنتظر رجعة بدر على نار
سمعت صوت سياره تدخل الفيلا .. طلت من بلكونة غرفتها وشافت سيارة بدر
راحت للتسريحه تتأكد من شكلها وكان رووووعه ..زادت على عطرها الجريء وقعدت عالكنبه تنتظره يطلع لها



بدر دخل الفيلا وشاف ديما قاعده بالصاله تتفرج على فلم
بدر: هيللوووو
ديما ابتسمت: هلا
بدر قرب منها ونكش شعرها القصير: ليش لحالك ..وين الباقين عنك ؟
ديما وهي تضبط شعرها : انا كم مرة قلت لك لا تسوي لي ذا الحركه ..ترى بيوم من الايام مارح اسكت لك
بدر: ههههههههه طيب اسف
ديما: بندر رجع من شوي من عيادته تعبان ودخل ينام .. وسلطان نام من بدري وريما مدري وش فيها معيه تطلع من غرفتها
بدر: وش فيها ؟
ديما: مدري بس شكلها متضايقه او مالها خلق .. المهم اني قعدت احايل فيها سنه عشان تطلع تتفرج معي على الفلم بس عيت
بدر: طيب اجل اخليك انا
ديما : طيب رح لست الحسن والدلال زوجتك
بدر ابتسم: لا بروح لبندر شوي وبعدين بروح لها
ديما: اوكي
بدر: يللا اجل اشوفك بكره ان شاء الله
ديما: ان شاء الله

بدر طلع من الصاله على غرفة بندر عشان يشوف وش اخباره
طق الباب عليه ولا رد .. دخل ولقى الدنيا ظلام وبارده
بدر بصوت شبه واطي: بندر .. نايم ؟
بندر من تحت البطانيه :لا لسه
بدر دخل : كيفك
بندر : الحمدلله .. انت كيفك
بدر : بخير.. ليش مارديت علي يوم طقيت عليك الباب ؟
بندر قعد على حيله : لاني مابي احاكي احد وابي ارتاح بس وش اسوي بك نشبه
بدر ضحك: طيب وش اسوي اشتقت لك .. صار لي زمان ما كلمتك ولا قعدت معك
بندر: تشتاق لك العافيه .. وش اخبارك ؟
بدر: انا ؟؟ صايرة لي احداااااث يا بندر
بندر: وشو ؟
بدر: شذى
بندر عقد حواجبه : شذى ؟
بدر: اي .. اللي احبها
بندر تذكرها: تحبها ؟؟ ليش انت للحين تفكر فيها ؟
بدر: ولاخر يوم بعمري رح اظل افكر فيها
بندر انصدم ماتوقع اخوه للحين عاشق شذى : كيفها طيب ؟
بدر : حالتها حاله .. زوجها معذبها وحملها طاح ونفسيتها ماهي زينه
بندر: اوف ..تزوجت ؟ و كل هذا صاير لها ؟
بدر: واكثر من كذا والله .. انا بين فتره وفتره اروح اقعد عند باب بيتها .. اكون ابي اي شي يذكرني فيها .. وشاء ربي يوم رحت ذاك اليوم انو تطلع لي جارتها وصاحبة عمرها وتقول لي انو شذى مره تعبانه
بندر: وهي وش دراها فيك ؟
بدر: اكيد شايفه صورتي عند شذى او شي زي كذا لانها جايتني وعارفه وواثقه اني انا بدر ..
بندر: طيب وش صار بعدين ؟
بدر : قالت لي انو شذى مره تعبانه من حملها وانها كلمتها وهي تبكي ..ماشفت طريقي ابدا مالقيت حالي الا عند بيتها
بندر تحمس: ايوة ..وبعدين ؟
بدر: طبعا اخذت اريج معي ورحنا لبيتها سوا ويوم وصلنا لقيناها ماهي بوعيها وكانت تنزف .. اخذتها المستشفى وطلع انو البيبي مات
بندر : لا حول ولا قوة الا بالله .. ربي يعوضها ان شاء الله ,طيب زوجها وينه ؟
بدر : كان مسافر ولاهو داري عنها .. وفوق هذا كله كان حابسها بالغرفة ومقفل عليها طول فترة سفره
بندر : حسبي الله ونعم الوكيل .. هذا بني ادم ولا وشو ؟
بدر: ما ادري يا بندر ..وربي انو كل يوم احقد عليه واكرهه زياده .. معذبها مره ودايم يضربها ويهينها ..ابدا ما سلمت منه
بندر : طيب وكيف حالها الحين ؟
بدر : ماعليها الحين .. احسن من اول ,بس نفسيتها تعبانه شوي
بندر : الله يصبرها يارب والله اللي شافته مو قليل
بدر سكت ..وسرح شوي
بندر: بدر .. وين وصلت .. بدرررررررر
بدر : هلا
بندر : وش هلا ..وين رحت ؟
بدر : افكر فيها .. افكر بحالها الحين
بندر: ان شاء الله ماعليها شر وبتكون بخير
بدر: شلتها بيديني يابندر .. ضميتها لصدري
بندر حزن على وضع اخوه : متى رح تنسى يا بدر .. ولا نسيت انها متزوجة ؟
بدر:لا مانسيت .. وهذا اللي كاسر قلبي .. يا اني كنت ماسك حالي من ناحيتها بشكل ماهو طبيعي ..حتى اني كنت احاكيها بقمة البرود ومبين لها اني ماني مهتم وانا بالواقع قلبي بياكلني عليها ..
بندر : الله يكون بعونك وانا اخوك ..والحين وش ناوي تسوي طيب ؟
بدر : ابدا .. ولا شي بكمل حياتي وهي بتكمل حياتها
بندر: بتكمل حياتها مع زوجها مع كل اللي سواه فيها ؟
بدر: قلت لها ارفع عليه شكوى او اي شي يوقفه عند حده عيت وقالت انا اتفاهم معاه وماله داعي
بندر: اكيد مو من قلبها ..لانها شافت برودك معها وقالت خلني ارفع ضغطه
بدر : وانا اشهد انها قدرت ترفع ضغطي وتلعب بأعصابي اكثر شي
بندر ابتسم: خلك ثقل يا ولد تراك متزوج لا تنسى
بدر ضاق صدره يوم ذكر مشاعل : على الطاري خليني اروح لها الحين
بندر : الله معاك
بدر: عاد بكره اكمل كلام معاك
بندر: ان شاء الله ..تصبح على خير
بدر : وانت من اهل الخير ..
بندر حط راسه عالمخده يبي ينام ..وقعد يفكر بوضع اخوه شوي
ربي يكون بعونك يا بدر ويصبر قلبك وينسيك اياها


غرفة بدر ومشاعل

بدر دخل الغرفه بدون ما يطالع مشاعل
مشاعل وقفت وهي اعصابها تلفانه : وينك انت ؟
بدر طالعها وكان شكلها روعه .. لابسه لبس يجنن ومكياج خيالي بس ما اهتم كثير: كنت مع واحد من اصحابي
مشاعل: ادري انك مع واحد من اصحابك .. ليش ماجيتني اول ما وصلت البيت ؟
بدر : كنت مع ديما شوي وبعدها رحت لبندر
مشاعل تنرفزت ..ماتحب تكون مهمله ابدا وكانت تبي تتخانق معاه بس يوم ذكرت حاجتها سكتت وقربت منه بشويش ومسكت يده وضمته: كذا تخليني لحالي طول الوقت هذا ؟ ما فكرت اني ممكن اكون مشتاقة لك ؟
بدر انصدم .. عمرها ماكلمته بالنبره هذي ولا ضمته بالحنان هذا كله
بدر: بس انا ماطولت عليك
مشاعل : الثانيه ببعدك تمر علي بسنه
بدر مستنكر الوضع شوي ..بعد عنها : بروح اغير ملابسي
مشاعل بابتسامه خيال: احضر لك العشا حبيبي ؟
بدر : لا شكرا متعشي
مشاعل : طيب .. غير ملابسك وتعال نقعد شوي سوى
بدر: طيب .. راح اغير واجيك
مشاعل بابتسامه : اوكي ..
دخل بدر غرفة الملابس ..ومشاعل قعدت على الكنبه وهي حاطه يدها على بطنها
تحس بتعب والوحم ذابحها .. بس ما اهتمت
لازم تنفذ الخطه هذي عشان تتطمن على روحها لانو ابدا ماهو بصالحها انو يعرف انها حامل ومن غيره بعد
طلع بدر من الغرفة بعد خمس دقايق ولقى مشاعل تستقبله بابتسامه
ابتسم لها بدوره وقعد عالكنبه وجت مشاعل قعدت جمبه
مشاعل : حبيبي كيف كان يومه ؟
بدر: ماعليه ..وانتي ؟
مشاعل بدلع : كنت تعبانه ورحت المستشفى اليوم
بدر: صدق؟ سلامتك والله وش طلع معاك؟
مشاعل : شوية برد
بدر: اجل انتبهي على نفسك
مشاعل حطت راسها على صدره : تخاف علي
بدر جمد من حركتها ..مايدري وش جايها اليوم ..ارتبك بالاجابه وطرت على باله شذى على طول.. لو انو شذى اللي سألته وش كان بيقول؟
بدر: اممم .. اي
مشاعل ضمته لها زياده
بدر ارتبك من وضعهم وقام
مشاعل بنظرة: وين ؟
بدر: تعبان شوي وابي انام
مشاعل: تنام وتخليني لحالي ؟
بدر : معليش بس تعبان مره فيني ارهاق ماهو طبيعي
مشاعل وقفت : بس انا تعبانه كمان
بدر : اجل تعالي نامي انتي كمان
مشاعل فكرت بينها وبين نفسها هذي فرصتها : اوكي ..
بدر قعد على السرير وحط راسه عالمخده .. لقى مشاعل تقرب منه وتحط راسها على صدره
بدر ابتسم لها ببرود ووخر بهدوء وعطاها ظهره ونام
مشاعل تنرفزت من بروده وحست انو مافي فايده منه اليوم ..بعدت عنه وغمضت عيونها وحاولت تنام هي كمان بس ماقدرت قعدت تفكر بحل لمصيبتها

بيت ابورنيم

رنيم كانت قاعده ببلكونة غرفتها تفكر بوضعها .. من يوم ماتوفت امها وهي تحس بفراغ ماهو طبيعي ..الفتره هذي محتاجه لماجد مره ..محتاجة تسمع صوته وتحكي معاه ..بس اللي سواه معها ابدا ماينغفر
خيانته لها ماتقدر تنساها بسهوله .. وبعد يجيبها العياده عنده
للدرجة هذي وصلت فيك ..
مسحت دمعتها .. حست بقهر لانها للحين تبكي عليه وتفكر فيه
تبي تشيله من بالها وقلبها وتفكيرها ولاهي قادره .. لو اني بس اعرف ياماجد انك تفكر فيني مثل ما انا افكر فيك كان اختلفت الامور هذي كلها وسامحتك ..كان نسيت كل هذا ورجعت لك ..
فتحت جوالها اللي كانت مقفلته من اسابيع .. وشافت مساجات كثير من صاحباتها ومسجات تعزيه من اللي توهم يدرون عن وفاة امها
قرتها بسرعه وهي ماهي مركزة .. مسج ورا مسج تبي توصل لرسالة من شخص معين تتمنى تكون للحين على باله
ولقتها ..
فتحتها وبدت تقرا اللي فيها بلهفة

إسأل علي ..
يمكن اكون ماني بخير
هو انت لا قسيت تترك اللي باع عشانك غوالي
هو انت لا قسيت تنسى ذيك الليالي
اللي وياك جمعتني ..
وحشتيني ..

دمعت عينها وهي تقرا المسج .. للحين يفكر فيني
للحين يبيني

دورت له مسج بين المسجات ..تبي ترد عليه ..
مالقت له رد مناسب ..
رسلت له ..
وش اخبارك ؟

استنت دقايق بسيطه حستها سنين طويله
وجاها رده بمقطع صوت
وش اخباري ؟ وش اخباري ؟
شلي جابني عالبال وش الطاري ؟
ابد على حطة يدك .. لو كان هذا يسعدك
ماشي تغير للاسف .. لليوم كلي بدبرتك
لكن اسألك بالله وش اخبارك ؟





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ







حست بالذنب من ناحيته مره .. ترددت وش ترد له
يوم تذكرت كلمات الاغنيه هذي .. قررت تكمل عليها

عسى ماشر وش خلاك تذكرني ..
بعدما اعتدت هجراني .. ليه تجدد اشجاني
بعدها تروح وتنساني .. ترجع لي في عمر ثاني
تسألني عن اخباري .. وش اخباري ..
صدقني لو كان بيدي انا تركتك من زمان
تسألني شاللي يحدني .. شاللي جبرني عالهوان
اللي جبرني اني احبك .. ياللي خذاني مني حبك
رجعني لك ارجوك حلفتك بربك


من الناحيه الثانيه .. ماجد كان مره مبسوط انها تجاوبت معاه
وحزن على ردها شوي .. توقعها كارهته مره
دق عليها ولا ردت .. دق مره وثنتين وثلاثه ولاردت
حس انه بينجن
دق على بندر ..كسر جواله لين رد عليه
بندر: هاااا
ماجد: جهز نفسك انا شوي وجايك ..
بندر:نعم ؟ وين موديني بذا الفجر
ماجد : بنروح لرنيم
بندر: ماجد انت انهبلت ؟؟ شايف الساعه كم ..وبعدين وش فيكم تسلطتوا علي لما جيت انام حرام عليكم عندي دوام من صباح الله
ماجد: لاحق عالدوام والنوم المهم انا شوي واكون عندك وربي لو ماتقوم من النوم لا اطلع اشقلك فاهم ولا لا
بندر ووده يصيح من النوم: يعني ما يستنى الموضوع لبكره ؟
ماجد: لا ماينتظر .. خلي النوم ينتظر الله لا يهينك .. يللا ..وقفل بوجهه
قام غير ملابسه بسرعه قياسيه وخذا جواله وطلع لبيت عمه سلمان عشان ياخذ بندر

رنيم ماردت عليه لانها مابغته يسمع صوتها وهي تبكي .. مايبيها تدري انها تبكي عليه للحين ..تنكدت زياده
دخلت غرفة امها وابوها ونامت على سرير امها .. ابوها صار له اسبوعين مسافر يغير جو ماهو قادر يقعد بالبيت بدون ماتكون زوجته اماني موجوده

انسدحت رنيم على السرير وضمت مخدة امها ..وصارت تدعي لها ربي يرحمها ويغفر لها ..
كملت تفكيرها بوضعها مع ماجد واذا كانت تسامحه ولا لا .. هي ماتنكر ابدا انها بحاجته وتبي تكمل باقي عمرها معاه .. بس هو خانها ..وخطبها غصب عنها وهو ماله خاطر فيها اصلا
عورها قلبها على هالكلمه .. انو حبيب عمرها مغصوب عليها ..
مارح تقدر تعيش معها وهذا واقعها معه ..
رن جوالها وكان ماجد ..
مسحت دموعها .. وقعدت على حيلها ردت ولا حكت بولا كلمه
محتاجه تسمع صوته وبس
ماجد: رنيم .. رنيم ياروحي
رنيم:........
ماجد : انزلي لي ابيك .. انا تحت
رنيم ماصدقت.. قفلت الخط ووقفت على بلكونة الغرفة ولا شافت شي ..
راحت غرفتها واخذت طرحتها عشان لو احد من العمال عدى ما يشوفها
نزلت الصالة اللي كانت ظلام ولا لقت احد .. اجل اكيد انه بره بالحديقه
طلعت وصارت تمشي بشويش .. المكان بارد وظلام ويخوف
بس احساسها انو ماجد قريب منها وبنفس المكان مخلي قلبها يهدا
مشت بالحديقه ولا لقته .. راحت ناحية النافورة قالت يمكن انه هناك ..
ولا لقته ..
شكله بس كان كلام.. انا الغلطانه اللي صدقته
لقت تبي ترجع الفيلا ولقته قدامها
تلاقت عيونهم للحظات وصار يتأملها بحب
رنيم نزلت عينها ماتبي تشوف هالنظره بعيونه ابدا
قرب منها ماجد ورفع وجهها بيده : لا تنزلين عينك ابدا ..حاكيني حبيبتي .. صرخي ازعقي اضربيني سبيني مدي يدك علي سوي كل اللي بخاطرك بس لاتسكتين والله سكوتك يتعبني
رنيم حاولت تبعد عينها عنه ماتبيه يشوف دموعه ابدا ..
ماجد : لاتبعدين عينك عني ..طالعيني
رنيم بكت": انت خنتني ..ولا عمرك حبيتني
ماجد: انا عمري ماخنتك .. واحبك واموت فيك
رنيم: وايش تعني لك هذيك البنت ؟ ليش كانت بالعياده عندك وايش تبي منك ؟
ماجد تنهد : عندك استعداد تسمعيني ؟
رنيم: اي
ماجد : وبتصدقيني ؟
رنيم:.....
ماجد: قولي بتصدقيني ولا لا ؟
رنيم: اسمع بعدها احكم ..وربي ياماجد لو اكتشفت انك تكذب علي عمري بحياتي مارح اسامحك ..
ماجد مسك يدها وقعدها على حافة النافورة وقعد على ركبته قبالها ومسك يدينها بيدينه: انا من رحت استراليا كنت صغير .. وكنت طايش ..شفت رانيا وصارت معي دايم ..تعلقت فيها وصرت معها سنين .. كنت احسب اني حبيتها بس كل السالفه كانت اعجاب .. حتى بندر ياما كان يحذرني منها وانها بس طمعانه فيني وانها ماتحبني بس ماصدقته ...سكت
رنيم هزت راسه عشان تستحثه يكمل
ماجد: كانت فعلا طمعانه فيني وانا كنت ماشي وراها على عماي .. كانت دايم تزعل مني ولا ترضى الا بهديه وقدرها .. وكانت ماتدق علي الا وتبيني اعزمها على مطعم او تبيني اشتري لها شي ..وذا عطيتها اللي تبيه تقول لي كم كلمه حلوة ولاني بطبعي رومنسي كان ينلعب علي بسهوله ..
رنيم شدت على يده وهو يحكي ..كانت مره مقهوره .. هو حس عليها بس قرر يكمل
ماجد: قررت اني افاتح ابوي بالموضوع وانه يخطب لي اياها .. اول مارجعت كلمته بالموضوع .. قوم الدنيا على راسي ولا قعدها
وقال لي مافي امل تاخذا وانت مالك الا بنت عمك ..لانه من يومنا صغار كان يبي يخطبك لي .. ولزم علي وحلف علي حلف اني اخذك
رنيم بهدوء: يعني بجد انغصبت علي
ماجد : استني اكمل لك .. رضيت بالامر الواقع وملكت عليك .. حاولت اتقبلك بالبدايه ماقدرت ولا عطيت نفسي اصلا فرصه اني اقرب منك واحاكيك .. وسافرت من القهر بدون ما اسلم عليك حتى .. ويوم رجعت استراليا قعدت ادور على رانيا فتره طويله ولا لقيتها ..وبيوم لقيتها بالمطعم مع واحد .. ويوم واجهتها قالت انها تحبه .. وتركتها من يومها ولاعاد شفتها .. حاولت تكلمني وتتواصل معاي بأكثر من طريقه ولاعاد عطيتها وجه .. ومن يومها وانا اقارنها فيك واحاول اشوف الاشياء الزينه فيك واللي اسمعها عنك من خواتي وامي ..ولما رجعت الرياض حاولت اقرب منك عشان اعرفك اكثر ..ولقيتني كل يوم والثاني اتعلق فيك ..وكل يوم حبك بقلبي يكبر ويكبر لدرجة اني نسيت رانيا وايامها وكل شي يتعلق فيها ..والحين وصلها خبر اني رح اتزوج بنت عمي ..ورجعت بس عشان تخرب علي وربي كل اللي اقوله لك صدق ياروحي

رنيم سكتت شوي تفكر بكلامه : يعني انت معد تفكر فيها ؟
ماجد: لا وربي ما افكر فيها
رنيم: وتبيني بجد؟
ماجد : انا بموت عليك مو بس ابيك ..رنيم وربي احبك ولا عمري حبيت غيرك
رنيم ماقدرت تمسك حالها حضنت ماجد وصارت تبكي بحضنه وهو يهديها ويسمي عليها .. اخيرا اعترف لها انو مافي غيرها بدنيته ..وانه كمان يحبها ويموت فيها يمكن اكثر من حبها له
رنيم: زعلان مني ؟
ماجد:لا ياروحي ..اصلا الغلط علي لاني ما قلت لك كل هذا كان لازم اكون صريح معاك من البدايه
جاهم صوت من ورا : احم احم انت وياها
ماجد ضحك : حبيبي غطي هذا بندر
رنيم تلبس طرحتها : من متى وبندر هنا ؟
ماجد ضحك والتفت له: هلا بو ماجد
بندر: لا هلا ولا مرحبا فيك .. جعلك الماني قايل حسبي الله بس ..
ماجد:ههههههههههههههههههههههه
بندر: تضحك اجل هااا !!! دامك عارف شلون تصالحها انت ووجهك وشوله مسحبني من حضن سريري وانا عندي دوام من صباح الله
ماجد: يللا عاد فلها
بندر: افلها ها جب مفاتيح سيارتك الحين خلني ارجع انام لابارك الله فيك ولا في الساعه اللي صرت فيها ولد عمي
ماجد: اعطيك المفتاح وانا شلون ارجع البيت ؟
بندر: ترجع البيت على رجولك ,ترجع تزحف ان شاء الله تنام هنا ماهي مشكلتي
ماجد ضحك طيب طيب الحين بنرجع البيت
بندر:دقيقتين انتظرك بالسياره ان ماجيت ما رح يحصل طيب
ماجد:ان شاء الله عمي
بندر مشى خطوتين وبعدين وقف: مساء الخير رنيم
رنيم ضحكت: هلا والله مساء الورد
ماجد ضحك: لا واللـــــه توك تنتبه لها
بندر بنظره: مالك شغل انا وبنت عمي نصلح ..يللا انتظرك بالسياره
ماجد :طيب
راح بندر للسياره ينتظر ماجد ..
ماجد التفت على رنيم وناظرها بكل حب بقلبه لها
رنيم انحرجت: وش فيك
ماجد: احنا متى كان المفروض يكون يوم زواجنا؟
رنيم بابتسامه : بعد يومين
ماجد : انا جاي اخذك بعد يومين للبيت على طول مانبي لا زواج ولا شي
رنيم : من جدك؟
ماجد: اي وجد الجد كمان .. من بكره بجهز جناحنا بالبيت وبنقعد بأوتيل اسبوع على بال مايخلص .. خلاص معد اقدر ابعدك عني اكثر رنيم
رنيم:طيب وبابا ؟
ماجد: عمي انا بكلمه لا تشيلين هم مارح يقول لي لا
رنيم سكتت تفكر.. هي عمرها ما اهتمت بحفلة كبيره ولافستان ابيض ..كل اللي تبيه تكون مع ماجد دايم وعلى طول
رنيم: طيب وانا ماعندي مانع
ماجد ابتسم لها وباس راسها: احبك..
رنيم:وانا احبك
ماجد: يللا حبيبي الحين برجع لبندر لا يسوي لي سالفه ماني ناقصه
رنيم ضحكت: طيب
ماجد : الله لا يحرمني منك يارب ولا من هالضحكه ..باس يدها وودعها ومشى
رنيم: ورب الكووووون احبـــــــــــــــــه


اليوم الثاني

بيت ام عبدالله

خالد بروعه: وش تقولين يمه ؟
ام عبدالله بضيقه: والله هذا اللي صار
خالد : شلون يمه قولي غير كذا
ام عبدالله : توه كلمني خالك وقال لي
خالد بينجن: يعني انا خسرت ريما للمره الثانيه ؟
ام عبدالله: هدي يا ولدي وان شاء الله مارح يصير الا كل الخير
خالد وقف: انا بروح احاكي خالي
ام عبدالله: وش بتقول له ؟
خالد بعدم وعي: بروح احكي معاه بتصرف ..مارح اقعد واحط يدي على خدي واشوفها تروح مني للمره الثانيه .. وطلع من الصاله والبيت بكبره
ام عبدالله ضاق صدرها على ولدها: يارب هدي باله وناوله اللي بخاطره


بيت ابوبندر
كان ابوبندر قاعد يشتغل بالمكتب ..
كلمه السنترال وقال له انو خالد بره يبي يكلمه ..
ابوبندر: خله يتفضل ويجيني على المكتب
السنترال: ان شاء الله طال عمرك
ابوبندر كان عارف انو خالد رح يحاول يكلمه بموضوعه مع ريما .. وماخاب توقعه ..
ثواني ودخل خالد المكتب
ابوبندر وقف: هلا والله بالغالي
خالد باس راس خاله: هلا بك والله
ابوبندر: مابغينا نشوفك .. من متى ماجيتنا
خالد: والله اعذرني يا خالي تعرف الشغل والدوامات
ابوبندر ابتسم: برضو مو عذر .. تفضل اقعد ليش واقف
خالد قعد مكان ما أشر له خاله ..
ابوبندر طلب القهوه: ياحي الله من جانا
خالد: الله يحييك .. سكت خالد ماهو عارف وش يقول لخاله تمنى انه ماتسرع وجاله الحين .. على الاقل يصفصف حكي يقدر يقوله له
ابوبندر تأكد من توتره انه يبي يحكي عن مضوعه مع ريما بس ماهو عارف شلون
ابوبندر: احكي ياخالد ..لا تستحي
خالد :......
ابوبندر: عشان ريما .. صح ؟
خالد: انا ماني فاهم ليش رفضتني .. ماهي موافقه علي انا بالذات
ابوبندر بسرعه: لا ياولدي .. هي رافضه الزواج بشكل عام
خالد بتردد: طيب ممكن اعرف وش السبب؟
ابوبندر: تقول انها ماتبي اللي صار لها مع حمد يتكرر من جديد
خالد: بس انا غير حمد.. انا بصونها وبحميها كفايه انها بنت خالي ومني وفيني
ابوبندر: وهذا عشمي فيك كمان يا خالد بس وش اسوي فيها .. حاولت اقنعها بس عجزت البنت رافضه الفكره نهائيا ولا تبي تتزوج
خالد ضاق صدره مره والدنيا اسودت بعينه : انا من زمان وانا نفسي اخطب ريما ..من قبل ما يتقدم لها حمد .. وزعلت بصراحه لانها راحت مني ..والحين يوم انو حمد توفى الله يرحمه ويسامحه حسيت الدنيا ضحكت بوجهي من جديد وانو في امل انو ريما تكون من نصيبي بيوم
ابوبندر ابتسم: عارف ياولدي عارف .. بس وش بيدي اسوي مقدر اغصبها ابدا على شي هي ماتبيه ..وتعرف ياولدي انو الزواج مافيه غصب ابدا
خالد بخيبة امل: يعني مافي امل يا خالي ؟
ابوبندر: هذا اللي باين الحين ياولدي ..والزواج قسمه ونصيب
خالد سكت لفتره ..تضايق مره ولاهو عارف وش ممكن يسوي
اما ابو بندر قعد يراقب خالد وصدره ضايق عليه .. شكله مره متنكد من رفض ريما له ..بس وش يسوي مابيده حيله
بعد فتره سكوت طويله ..وبعد تفكير من خالد
خالد: خالي .. تسمح لي احكي مع ريما ؟
ابوبندر: تحكي معها بايش ؟
خالد : بحكي معها .. بقنعها فيني .. الله يخليك يا خالي بس عطيني عشر دقايق احاكيها فيها يمكن تحن علي وتوافق
ابوبندر ضحك: للدرجه هذي متعلق فيها وتبيها ؟
خالد: واكثر من كل هذا يا خالي .. انت ماتصدق قد ايش اعز ريما وهي بنت الف من يتمناها كفايه انها بنت خالي
ابوبندر ابتسم: لك اللي تبي .. انا بناديها لك الحين احكي معها هنا بالمكتب على راحتكم وانا رح اكون بالصاله .. والله يكتب لكم اللي فيه الخير ياولدي
خالد ابتسم لانو خاله متأمل فيه خير ..قعد على اعصابه يفكر كيف يقنع ريما تتزوجه
ابوبندر طلع من المكتب وراح ينادي ريما وهو يدعي بنفسه انو خالد يكون من نصيبها لانه هو الرجال الوحيد اللي يستاهلها

بغرفة ريما

ريما: خالد يبي يحاكيني ..
ابوبندر: اي يابنتي
ريما برعب: لا يا بابا لا الله يخليك .. اصلا مالي وجه بعد ما رفضته مابي احاكيه .. قول له نايمه ..طالعه .. سافرت اي شي
ابوبندر ضحك على شكلها: يابنتي لا تخافين.. هي كلها كلمتين يبي يقولها لك وانا بكون بالصاله انتظركم شغلة خمس دقايق وانتو خالصين
ريما انهبلت: وشوووو حتى مارح تقعد معنا.. يا بابا الله يخليك مابي صرفه قل له اي شي
ابوبندر: لا ياريما مارح اصرفه .. اسمعي وش يبي يقول لك وبعدها لك اللي تبينه
ريما : بس يا بابا ...
ابوبندر يقاطعها: لا بس ولا شي .. لا تردين لي طلب يا ريما
ريما بلعت ريقها بتوتر: ماعاش من يرد لك طلب .. يعني مصر ؟
ابوبندر : اي مصر .. اسمعي وش يبي منك ذيك الساعه سوي اللي نفسك فيه
ريما بعدم اقتناع: طيب .. لبست عبايتها ونزلت مع ابوها المكتب
لما وصلوا المكتب

ابوبندر : ها ياخالد ..وهذي ريما لك احكي معها وانا بنتظركم بره
ريما زاد توترها وحست انو الجو حار ..اما خالد قلبه شوي ويطلع من مكانه لما قال له خالد ريما لك ..
دعى ربه بينه وبين نفسه انو كلمة خاله تتحقق وتكون ريما له ومن نصيبه

ريما:.......
خالد:هلا ريما
ريما بهدوء: اهلين
خالد : تفضلي اجلسي
ريما: لا مايحتاج احكي وانا واقفه كذا
خالد تنهد: ريما الله يخليك لا تصعبينها علي ..اقعدي خلينا نتفاهم
ريما قعدت بالكرسي المقابل لخالد ..ورفعت عينها له ..شافته متوتر مره وحاط يده على راسه يفكر ..استغربت حالته ..قعدت تتأمله وهو محتار ..ماتدري ليش ابتسمت غصب عنها .. يمكن لانها تذكرت خالد الحنون اللي كان دايم معها وهي صغيره واللي كان دايم يحب يلعب معها ..ويوم كبر مواقفه كانت تدل على مرجلته ..لما انجرحت يدها يوم كانوا بالمزرعه هو اللي وداها المستشفى وكان بيذبح الدكتور وهو يطهر لها جرحها ..ويوم كان حمد ناوي يعتدي عليها محد وقف له الا خالد ولولا الله ثم خالد كان راحت عليها ..
ولما ولما ولما ..
مواقف وذكريات مع خالد لا تعد ولا تحصى ..
حست قلبها رق لوضعه ..وهو يفكر شلون يحكي معها ..
هي تخاف مايكون جاي يحكي معها بموضوع خطبتهم .. وتتفشل اذا هي فتحته .. بس اصلا انا مافي بيني وبينه اي موضوع غير هذا الايام هذي ..
بلعت ريقها وقالت: خالد
خالد ناظرها: عيونه
ريما : خالد .. احكي ليش متوتر
خالد ابتسم: ماني عارف من وين ابدا
ريما:.....
خالد بهدوء: ريما .. انا فيني عيب ؟
ريما بسرعه: لا والله
خالد: طيب ليش رفضتيني ؟
ريما:.....
خالد: ريما .. اذا احنا قعدنا نفكر بالماضي واللي راح ابدا مارح نتقدم بحياتنا ..حمد كان شي والحين راح عند ربه والله يسامحه.. ليش تخلين حياتك موقفه على واحد مثله ؟؟
ريما: انا اللي شفته منه كفاني
خالد: بس اصابع يدك ماهي سوا
ريما: انا ماني مستعده ادخل تجربه مثل هذي مره ثانيه
خالد: حتى لو قلت لك عشاني ؟
ريما سكتت .. احرجها
خالد: مو قصدي احرجك والله .. بس
ريما:.....
خالد تنهد: ريما .. ليتك تعرفين وش بقلبي لك
ريما انصدمت من كلامه
خالد : ريما .. انا من وعيت على الدنيا وانتي قدامي .. حتى لو انك ملاحظه كنت اميل لك مرره بإني اقعد معك والعب معك ..ماكنت ابي احد غيرك .. ويوم كبرت وبعدوك عني بالبدايه تعبت ..وكنت دايم اسأل عنك من اختي مها .. وكنت انبسط لما تجينا البيت بس عشان استقبلك انا عند الباب حتى لو ماكنت اشوفك احساسي انك جمبي وبالمكان اللي انا فيه كان يكفيني ويغنيني عن كل شي .. ولما خلاص كبرت وقررت اخطبك ..صارت امي تأجل وتأجل وتقول لي توك صغير ومو وقته واصبر ومدري ايش لين ما جاك حمد وخطبك وحرمني منك على طول
ريما بحالة صدمة من كلامه ..ماتوقعت هذا كله بقلب خالد لها ..
خالد: تعبت مره بيوم ملكتك حتى اني طلعت من الرياض بكبرها .. حاولت اتقبل فكرة انو انتي خلاص رح تكونين لانسان ثاني بس ماقدرت .. انتي علميني في انسان يقدر يعيش بمكان وروحه وقلبه وكله بمكان ثاني ؟
ريما استحت من كلامه عمرها ما انحطت بذا الموقف من قبل ..ولا توقعت انو في احد يشيل لها بقلبه هذا كله خصوصا خالد .. ماعرفت شلون ترد عليه ابدا
خالد حس انو كلامه اثر عليها لانه شافها تضغط على يدينها بقوة وتوتر : مقدر اوصف لك شعوري وقتها .. انو ريما اللي طول عمري تمنيتها تكون لي تصير من نصيب احد غيري .. ويوم شفت حمد يحاول يقرب منك ذاك اليوم جن جنوني .. كان اهون ماعلي اني اذبحه .. ولاكان يكفيني فيه شي .. حلقت من بعدها اني رح اسوي المستحيل بس عشان ترجعين لي من جديد .. ولما ربي اخذ امانته وتوفى حمد ... جيت اتقدم لك وتوفت خالتي اماني الله يرحمها .. انتظرت فتره مناسبه وخليت امي تكلم خالي وبعدها يصدمني بواقع ثاني انك رافضة تكونين لي
ريما :.....
خالد وقف وراح لها .. قعد قبالها : ريما عطيني فرصه اسعدك .. انا مابي منك ولا شي ..ولا رح اطلب منك ولاشي غير انك تخليني اسعدك .. انا ابتسامة رضا منك تكفيني اعيش عليها العمر كله ياريما
ريما دمعت عيونها .. عمرها ماحست بذا الحنان ولا حتى من امها .. حسته فعلا يبيها وشاريها ..وانها رح تنهي حياته لو رفضته .. هي ماتنكر انها معجبه بأخلاقه ورجولته .. يعني مافيها شي لو انها واقفت عليه وبدوا حياتهم من جديد سوا
ريما وقفت وخالد يتابعها بنظراته
ريما تنهدت: مواقفه يا خالد ..وطلعت من المكتب وشالت غطاها عن وجهها عشان تمسح دموعها
اما خالد المسكين ابدا ماهو مصدق نفسه ولا هو مصدق الكلمه اللي سمعها منها .. يعني خلاص ريما موافقه تكون لي .. يارب الحمدلله الف الحمدلله يااااارب
دخل ابوبندر المكتب وهو قلقان لانه كان بالصاله وشاف ريما طالعه وهي تبكي : خير يا خالد وش صار ؟
خالد والدنيا ماهي شايلته من الفرحه : وافقت ياخالي
ابوبندر ارتاح من جوه وابتسم: الحمدلله يارب .. على البركه ياولدي
خالد حب راس خاله وحب يده : الله يطول بعمرك يارب ..
ابوبندر ربت على كتف خالد بثقه : لا اوصيك ياخالد عليها هذي الحنونه
خالد بينه وبين نفسه .. توصيني على روحي يا خالي , توصيني على نفسي
خالد: لا توصي يا خالي .. ريما بنت خالي قبل لا تكون زوجتي
ابتسم خالد لوقع الكلمه هذي على اذنه .. زوجتي
واخيرا ريما بتصير زوجتي
حدد خالد مع ابوبندر موعد الملكه وانها بتكون بعد ثلاث ايام




بعد يومين ..

بيت ابوبندر

مشاعل دايم كانت تحاول انها تقرب من بدر بس هو ابدا ماهو معطيها وجه لدرجة انه صار يعصب عليها بس اذا فكرت تحط يدها عليه
زاد الرعب بقلب مشاعل .. بدر رافضني ومستحيل يقرب مني
وش اسوي يارب ساعدني .. وش اسوي بالبلا اللي ببطني
انزله ؟ مستحييييييل انزله اخاف يصير لي شي
انسدحت ودمعتها على خدها.. مشاعل تبكي
لاول مره تبكي ..ماهي عارفه وشو مصيرها وايش نهايتها
اكيد بيذبحها لو درى انها حامل ..
غمضت عيونها على امل انها تنام وترتاح .. تبي تبعد شوي عن واقع انها حامل


بدر رجع من الدوام .. كان مره تعبان وفيه صداع ماهو طبيعي
دخل الجناح ولقاه ظلام .. رحم حال مشاعل مره .. راح غطاها وتاملها شوي
انا اسف يابنت عمي.. ابدا ماهو بيدي .. كنت افكر اني ممكن اصلح الامور بينا بس انتي ماعطيتيني فرصه ..والحين يوم رجعت شذى بحياتي من جديد ما اظن انو لي امل معك .. لما تتطلق شذى وهذا اللي انا متأكد منه رح اخذها على طول ..وذيك الساعه رح اخليك بحالك تشوفين طريقك بعيد عني .. مقدر اقرب منك مقدرررر

الصداع زاد عليه .. صار يدور له مسكن .. دور بالادراج وبكل مكان بس مالقى
دخل الحمام- الله يكرمكم- وغسل وجهه بمويه بارده ..
فتح الدرج يمكن يلاقي مسكن لانه يحط دايم بأدراج الحمام ..
صار يفتش بالادراج وحس باليأس انه يلاقي .. لقى كيس صيدليه
صار يدعي ربه يكون فيه مسكن لو حبه وحده بس
فتحه وصار يطالع اللي فيه .. ايش هذا !!!
طلع اللي بالكيس ولقى الطامه الكبرى
شاف وش فيه .. وهو ماهو مستوعب
قعد عالأرض وهو يفكر ..
الايام هذي مشاعل مره متوتره وتعبانه .. وكلما قلت لها تقول لي برد
وصار لها فتره تحاول فيني اقرب لها بس انا رافض ..
تعوذ من الشيطان ثلاث مرات .. راح يصحيها يشوف وش السالفه
بدر: مشاعل .. مشااااعل
مشاعل فتحت عينها : نعم
بدر : قومي بحكي معك بموضوع
مشاعل التعب ذابحها وهي اساسا ماهي طايقة بدر قعدت على حيلها وواست شعرها : والموضوع ما ينتظر الصبح؟
بدر ماحب يناقشها كثير .. رمى الكيس عليها : ايش هذا ؟
مشاعل ارتاعت وارتبكت .. انصدمت ابدا ماتوقعت بدر يوصل لها الشي هذا ..
مشاعل بخوف واضح وصوت يرجف: ايش هذا ؟
بدر: مدري .. انتي قولي لي ..
مشاعل: مدري
بدر: بس هذا جهاز الحمل .. والنتيجه ايجابيه ..
مشاعل والدموع تلمع بعينها: ايش قصدك ؟
بدر حس انو في شي غلط: بما انو انا ماقربت لك فوق الست شهور يعني مارح تكونين حامل .. ولا كان بطنك بيكون كبير .. صح ؟
مشاعل تبلع ريقها وتبعد عينها عنه
بدر : يعني هو لوحده من صديقاتك ؟ بس انتي ماعندك صديقات وبعمر وحده منهم ماجت البيت عندنا .. ولا .... ؟
مشاعل حست انو نهايتها قربت ..
بدر بنظرة شك : ..... قومي معي
مشاعل بخوف: لوين ؟
بدر: عالمستشفى
مشاعل : ليييييييييييش؟
بدر: عشان نشيك ..
مشاعل : لا بدر الله يخليك .. انا مافيني شي .. اصلا الجهاز هذا مو لي مو حقي مدري حق مين
بدر بقلة صبر: شلون ماتدرين حق مين وهو عندك بالغرفة .. بغرفتنا وبين اغراضك ؟
مشاعل ودموعها تنزل: قلت لك مدري والله مدري
بدر مسك يدها: قومي معاي الحين.. بسرعه عالمستشفى
مشاعل بصراخ: ماني قايمه يعني ماني قايمه
بدر سحبها بقوة من يدها وقال بعصبيه: بتقوميييين غصب عليك فاهمه ولا لا .. يللا الحين بسرعه ..
سحبها بدر ورمى عليها عبايتها وهي تبكي .. خلاها تلبسها غصب وصار يسحبها للسياره لين ركبت ..
شغل السياره وتوجه للمستشفى وهومايسمع الا صوت بكي مشاعل وكلماتها انها ماسوت شي ..
وصل المستشفى .. دخل على الدكتور المناوب وطلب منه يسوي تحليل حمل لزوجته ..ودفع مبلغ زياده عشان تطلع التحاليل بسرعه ..وكان متجاهل توسلات مشاعل وبكاها



بيت احمد

احمد كان توه راجع من احد سهراته مع اصاحبه .. لقى امه قاعده بالصاله
احمد قعد : اووه الوالده سهرانه اليوم
ام احمد: وش اسوي ياولدي ذبحني الزهق .. من راحت حرمتك وانا ماعندي احد يسليني
احمد ابتسم: خلاص معاد هي حرمتي
ام احمد: ليش ؟
احمد :طلقتها اليوم وافتكيت من شرها .. رسلت ورقتها لبيتها
ام احمد : هووو لييييش ياوليدي ..
احمد: ماني طايقها ولاني متحملها ولا ابيها ابدا
ام احمد: وانت لقيتها ؟
احمد: اي لقيتها .. رحت لبيت ابوها من يومين وقال لي واحد من الجيران انو ابوها مسافر كالعاده الله لا يرده ..ويوم قلت له طيب ماشفت احد من اهله ؟ قال لي زوجته راحت لبيت اهلها وطلقها والبنت عايشه عند الجيران ..
ام احمد: ياويلي عليك ياوخيتي طلقك هاللي مايخاف الله
احمد: لا تخافين على اختك بكره تتزوج من جديد ..
ام احمد: خلاص دامك طلقت شذى بدور لك على وحده زينه اخطبها لك
احمد وهو يقوم: لا مو الحين .. ماصدقت على الله اخلص من الشقا اقوم ابلي عمري بشقا ثاني .. خليني اتنفس اول .. يللا تصبحين على خير
ام احمد: تلاقي الخير وانا امك


اليوم الثاني

بيت اريج

اريج قامت من النوم على صوت طق باب البيت
اريج ارتاعت : شذى شذذذى قومي معي
شذى وكلها نوم: وييين ؟
اريج: الباب ينطق بقوة قومي معي نفتح الباب مره خايفه
شذى ضحكت بخفه: اريج تخاف اجل هااا
اريج :قومي قامت قيامة العدو ان شاء الله ..خلينا نشوف قبل لا يروح
شذى : يللا
طلعوا للحوش واريج تصارخ: نعععععععععععععععععععم؟؟؟!!!
......: هذا بيت شذى صالح ال ... ؟
اريج: اي نعم .. وبعدين ليش الطق هذا كله ماتعرف تطق الباب بشويش ؟
....: عفوا اختي بس صار لنا نجي من امس ولا احد يفتح الباب ..والجيران يقولون انو في احد بالبيت .. والموضوع مره ضروري
اريج وشذى طالعوا ببعض وفتحوا الباب ..

بعد خمس دقايق
شذى انصدمت: طلقني
اريج خافت ..تحسب صاحبتها زعلانه
شذى: ههههههههههههههه طلقني الحمدللـــــــــــــــه يارب الف الحمدللــــــــــــــــــه ماني مصدقه اني ارتحت منه الواطي .. الحمدلله يارب افتكيت منه
اريج حمدت ربها انو ربي فك صديقة عمرها من احمد الحقير ..
شذى تحضن اريج: الحمدلله يارب .. ماتصدقين قد ايش ارتحت اني افتكيت منه
اريج : الحمدلله حبيبتي .. مبروك ياقلبي



بيت ابوبندر

بدر من رجع من المستشفى مع مشاعل امس والدنيا صاكه فيه .. طول امس مافتح فمه بولا كلمه .. الصدمه شالته ماهو عارف يتصرف
اما مشاعل ميته خوف من هدوءه .. ماهي عارفه وش النهايه ..
قعدت بغرفة الملابس طول الوقت تنتظر مصيرها وهي ذابحه حالها من الصياح
بدر قام من مكانه بهدوء ..ودخل عليها غرفة الملابس
مشاعل فزت من مكانها وصارت تناظره بترقب وخوف
بدر مسكها من يدها بقوه وسحبها
مشاعل تبكي: بدر وش بتسوي فيني ؟؟ وش بتسوي فيييييني ؟
بدر : اووووووص ولا كلمه .. يالواطيه يالحقيره ..
مشاعل : لا تصدق التحاليل تراهم كذابين يبون يبعدونك عني وبس
بدر ابتسم بسخريه ووهو يسحبها لتحت : انا ماقلت لك لا تحكين ؟؟ اسكتي


بالصاله
ريما كانت مره فرحانه لانو ملكتها على خالد تمت الصبح

كانت توها نازله الصاله كانت متجهزة ولابسه لانو خالد بيشوفها وكان ينتظرها بالمجلس .. اما ابوبندر كان قاعد مع بندر يتفرجون على التلفزيون
بدر سحب مشاعل بقوووه ورماها بنص الصاله
ابوبندر وقف مصدوم هو وعياله من المنظر
ابوبندر: بدر .. خير ان شاء الله وش صاير ؟
اما بندر المسكين صد عشان مشاعل كانت بدون حجابها
بدر : يبه .. كلمتين مارح ازيد عليهم .. خذ بنت اخوك المنحطه وارميها على عمي وقول له اني مابيها
ابوبندر انصدم .. عمره ماشاف ولده الهادي بهالعصبيه والكره ابدا
ابوبندر: وش صاير ياولدي ؟
بدر:مابي احكي .. ارميها عليه وقل له مابيها
ابوبندر: يابدر ياحبيبي كل شي بالتفاهم ينحل .. انت هدي بس وكل شي بيصير تمام
بدر بصراخ: الواطيه ذي مابيها ببيتي ولا يمينا بالله لا اذبحها قدامكم كلكم ..
ريما تبكي: بدر هدي ياخوي .. حرام تسوي كذا بيوم ملكتي
بدر كان يدري انو اليوم ملكة ريما وخالد ولا راح معهم عشان كان للحين يفكر وش ممكن يسوي بمشاعل
بدر : غصب عني ياريما .. ماهو بيدي .. الكلبه ذي طلعتني عن طوري .. وسوت شي ما يتسوى
خالد دخل الصاله بعد ما سمع صوت الصراخ اللي فيها .. يحسبهم فيهم شي ..
خالد : ريما .. ريما فيكم شي ؟
ريما : لا مافينا شي ..
خالد : اجل ايش الصراخ هذا كله ؟
بندر اخذ خالد وطلعوا من الصاله: مشكله صايره بين بدر وزوجته
خالد حس بالقرف من طاري مشاعل ولا علق ,, اكيد مسوية لها مصيبة من مصايبها المعتاده..
مشاعل كانت تبكي ومنهاره ..وزاد عليها شوفتها لخالد ..
ابوبندر: اهدى يا خالد الله يخليك .. عيب زوج اختك بره مانبي فضايح
مشاعل انصدمت : زوج اختك ؟؟؟ خالد زوج اختك ؟؟ ريما !!!
بدر : انطمي ولا تجيبين طاري اختي على لسانك يالواطيه
مشاعل الدنيا تسكرت بعيونها من كل ناحيه .. هذي نهايتها وقربت على يد زوجها .. شافت حبيب قلبها يتزوج بنت عمها .. وكان يناظرها بقرف كمان .. خلاص .. هي خربانه خربانه ..
مشاعل قامت على حيلها وراحت لريما وعطتها كففف خلت صداه ينتشر بالمكان كله .. وصارت تضرب ريما بقوة
بدر وابوبندر مصدومين من اللي صار .. وش اللي خلى مشاعل تهيج كذا وتضرب ريما بالشكل الوحشي هذا ..
بدر صار يسحب مشاعل بقوة وابوبندر يحاول يفك بنتها من يدين مشاعل المتوحشه
مشاعل بصراخ : فكوووووووووووووني عليها الواطيييييه .. فكوني عليها اللي خذت حبيبي مني .. فكووووني عليها
ابوبندر وبدر مصدومين من اللي قاعده تقوله مشاعل .. ابوبندر ماهو فاهم شي ..وبدر خاف لايكون خالد هو حبيب مشاعل اللي هي شايله ولده ببطنها
ابوبندر: انتي وش قاعده تقوليييييييييييييينى يالمجنونه !!!!
مشاعل بانهيار: اخذته مني .. الحقيره اخذت خالد مني .. هي اللي بعدته عنه .. هي اللي خلته يكرهني ولايبيني
بدر دف مشاعل بقوة عالارض وهو يدعي انو خالد مايكون حبيب مشاعل اللي هي حامل منه
مشاعل صارت تصرخ وتضرب حالها بانهيار ..
ديما وام بندر نزلوا على اصوات الصراخ
ام بندر: وش صاااير
بدر: شفت يبه .. اقول لك ماهي طبيعيه مجنونه !!! واطيه ومجنونه كمان ..
ريما قعدت عالكنبه .. من ضرب مشاعل لها صارت تحس بدوخه ..هي ماهس مستوعبه شي وضرب مشاعل لها خلاها تحس انها بتغيب عن الوعي بأي لحظه
ابوبندر بعصبيه : وش صار فهمني
بدر: الكلبه .. الكلبه الواطيه حامل .. حامل مو مني
الكل طاحت عليه الصدمه
ابوبندر : انت وش قاعد تقول ؟
بدر: اللي سمعته يبه ..الكلبه حامل من غيري .. الخاينه
ام بندر: انت وش دراك .. على اي اساس تقول كذا ؟!!
بدر: المدام المحترمه .. حامل بالشهر الاول .. وانا ماقربتها صار لي شهور
الكل سكت من الخبر المصيبه اللي طاح على روسهم زي الصاعقه .. شلووون كذا .. وصلت فيها الوقاحه والدنائه انها تحمل بالحرام ..
ابوبندر قعد على الكرسي بصعوبه: يارب وش ذا المصيبه .. يارب لا تخسف بنا .. يااااارب
بدر: هذي هي يبه ؟؟ هذي هي اللي قلت انها بتخليني اعيش براحه .. وانها بنت عمي واحق من الغريب .. هذي هي يبه ؟
ديما بكره: ومو بس كذا يا بدر ..
الكل التفت لديما
ديما: هي اللي بعدت عنك حبيبتك اللي كنت تبي تتزوجها ..
ام بندر خافت تنفضح: اسكتي يابنت
ديما:لا مارح اسكت .. انا سمعتها ذاك اليوم تحكي مع امي عن ذا الموضوع .. تذكرت يوم العزيمة ببيت عمها ابوماجد




ام بندر بصدمه : وشوووووووووو
مشاعل : اللي سمعتيه ..
ام بندر بعصبيه : انتي وش قاعده تقولين ؟
مشاعل: انا اقول الحقيقه ..
ام بندر: كييييف يتجرأ بدر يخطب بدون علمي !!
مشاعل باستحقار: ليش يعني ما اليق بولدك ؟
ام بندر:......
مشاعل وقفت وكملت بغرور: مافي وحده عاقله بالدنيا ما تتمنى اني اكون لولدها .. وولدك هذا ماني ميته عليه .. ويحمد ربه اصلا اني رح اوافق عليه وانقذه وانقذ العايله من الفضيحه اللي كان ناوي يجيبها لنا ..
ام بندر بروعه: فضيحه ؟؟ اي فضيحه ؟!!!
مشاعل : الفضيحه يا حماتي العزيزه .. انه بدر يمووووت بوحده لاهي مننا ولا فينا ..
ام بندر: مافهمت!!
مشاعل: ولدك المصوون بدر .. يعشق وحده فقيره منتفه .. ابوها سكّير وصايع من ديره لديره وتشتغل خياطه عشان تقدر تاكل ..
ام بندر مو مصدقه :انتي وش قاعده تقولين !!!!
مشاعل بملل: اففف تراك ازعجتيني كل شوي وش تقولين ووش تقولين .. انا اقول الحقيقه .. ومستعده اواجه ولدك بعد
ام بندر تضرب كف بكف: لاااا باللله انجن ولدي .. ولد فوزية اخرة عمره يحب لي وحده منتفه ..
مشاعل بغرور يرفع الضغط وتفاهه: اصلا احمدي ربك انتي وولدك لو وافقت عليه .. انا مشاعل بنت حمد مليووون واحد يتمناني ..واتوقع انك شفتي عيون حماة بنتك كيف طلعت علي ..
ام بندر تطالع مشاعل من فوق لتحت .. البنت ملكة جمال .. وبنت عايله كبيره وبنت عم ولدي .. صحيح واثقه من حالها بزياده لكن تعجبني
مشاعل بنص ابتسامه : وش فيك .. مضيعه شي بوجهي ..
ام بندر: وانتي الحين موافقه على بدر؟
مشاعل تقعد عالكرسي وتحط رجل على رجل وتقول بدلع: والله افكر .. يمكن اي يمكن لا
ام بندر: طيب والبنت اللي يحبها .. وش الحل معها ..
مشاعل: وشو ؟
ام بندر: اذا انتي ما وافقتي عليه اكيد رح يرجع لها
مشاعل وهي تطالع اظافرها: تطمني .. البنت تزوجت
ام بندر باستهزاء: وذا تطلقت ورجعت له .. بنت الفقر اكيد ميته على ولدي .. وبتدور على اتفه سبب عشان تتطلق وتاخذه .. هو فرصه مارح تتحقق لها بالعمر مرتين ..
مشاعل ضحكت بنرفزة: اهم شي انك عارفه مخططها .. ههههههههههههههههههههههههههههههههههه ايه طبعا بتعرفين وش تفكر فيه دامك ..... وسكتت
ام بندر عصبت بقوة: احترمي نفسك لا قلة ادب !!!
مشاعل: هههههههههههههههه المهم .. لا تشيلين هم انا مدبره كل شي واعتبري موضوعها قاااااضي ..
ام بندر تطمنت لانها عارفه خباثة هالبنت: زين .. عاد انا اتمنى انك تفكرين بموضوع بدر بجديه شوي .. لانو بعد فرصه وماتتعوض ..
مشاعل ناظرتها باستهتار ولا ردت ..
ام بندر : عن اذنك .. بروح لضيوفي
مشاعل وهي تناظر بعيد : اذنك معك ...
انتهى كلامها مع بعض للحين .. بس اللي ما يدرونه انو كانت فيه اذن تسمع لهم وعين تشوفهم وهم ما يدرون !!!
ديما سمع كل كلمه دارت بينهم وكانت خايفه لا تفتح فمها امها تسوي لها مصيبه .. اساسا ماتوقعت الموضوع رح يكون بذا الجديه .. خصوصا انهم قالوا انو البنت تزوجت

ابوبندر التفت على زوجته : يعني انتي شرك طايل عيالك قبل الغريب ؟؟ انا كنت مخدوع في البنت .. وانت عارفه حركاتها تقومين تسكتين وتخليني ازوجها ولدي قدام عيونك
ام بندر حست انها خلاص استنزفت كل الفرص اللي عند ابوبندر وراحت عليها من جد .. ماعلقت بولا كلمه
ابوبندر توجه لمشاعل: وانتي .. على سواد وجهك .. وفصيحتك لابوك فوق هذا تسوين مصيبه اكبر من كذا بكثير ؟؟ فوق ماسترت عليك وزوجتك ولدي .. تقومين تسوين مصيبه اكبر من كذا ..
ابوبندر رجع التفت لزوجته : انتي طالق يافوزيه.. من بكره رح اشتري لك بيت وبالخدم حقونك مع النفقه حقتك ولاعاد ابي اشوفك مره ثانيه وعيالي احلمي تشوفينهم بحياتك ..
وانتي يامشاعل .. قومي الحين اوديك لبيت ابوك .. ولا عاد لك دخله على بيتي .. طلقها يابدر
بدر وبدون تردد: انتي طالق .. ياحقيرررره

مشاعل حطت يدها على راسها ماهي قادره تستحمل الضغط عليها ابدا .. كل سواد افعالها عدى قدام عيونها .. مالقت حالها الا قايمه من الارض وطلعت من الفيلا تبكي وبصوت عالي ..
ابوبندر: الحق عليها يابدر .. ماهي بوعيها البنت
بدر مشى وراها .. يحاول يمسكها : وقفي .. وقففففي اقول لك ..
مشاعل فتحت باب الفيلا الكبير وطلعت تركض ..الدموع ماهي مخليتها تشوف شي
وقدام عين بدر ..صدمتها سياره بقوة عنيفه خلتها تطيح عالارض والدم من حولها بكل مكان
بدر انصدم من اللي صار قدامه ...
بندر سمع الصوت وطلع هو وخالد يشوفون ولقوا مشاعل عالارض بدون حركه وبدر قدامها
قرب منها بندر يتحسس نبضها .. مالقى شي
شاف الضربه جت على راسها بشكل عنيف قتلها ..
بندر التفت على بدر بصدمه:ماتت يابدر ..
بدر وخالد مصدومين ..ماهم مستوعبين كل اللي صار ..
بدر طاح مغمى عليه .. ما اتحمل الضغوط اللي واجهها الفتره الاخيره ابدا




بالمستشفى ..

بدر فتح عينه ولقى ديما وريما حوله ..
بدر: ريما
ريما قربت منه: عيون ريما
بدر: وش صار ؟
ريما تبكي: بدر .. قل لا اله الا الله
بدر: لا اله الله الله
ريما: مشاعل توفت .. ادعي لها بالرحمه وسامحها
بدر .. اسامحها وهي اللي بعدت عني حبيبتي ..وهي اللي خانتني ولا صانتني .. وكانت تبي تضر اختي.. يارب كثير
بدر: الله يسامحها .. الله يسامحها
ديما قعدت جمب اخوها وحضنته .. وهو ساكت يفكر بوضعه اللي عدى عليه مره كثير وفوق احتماله

بيت اريج

اريج كانت قاعده تسولف مع شذى بالصاله وداخلين جو مع بعض
اريج : يابنتي وش بلاك متنحه ؟
شذى: فيني احساس غريب .. مدري وشو ؟
اريج وهي تشرب من الشاهي: وشو؟
شذى: مدري .. بس يمكن بدر
اريج : وش فيه بدر ؟
شذى: احس انو في حاجه صايره معه ..معقوله ما يسأل عني ابدا ؟
اريج: الغايب عذره معه
شذى تفكر: معك حق .. الغايب عذره معاه
كلموا سوالف سوا وضحك ..
سمعت اريج طق عالباب
اريج : يارب من ذا اللي متسلط علينا ذا اليومين
شذى: قومي نفتح .. قاموا سوا
اريج من عند الباب : ميييييين ؟
.....: افتحي الباب يابنتي
اريج استغربت الصوت ..اول مره تسمعه : مين ؟
ابوبندر: انا ابوبندر ..
اريج : من ابو بندر ؟ اعذرني ياعمي بس احنا بنات لحالنا بالبيت مقدر افتح الباب ..
ابوبندر: يابنتي انا ابو بدر سلمان ال... جاي احكي مع شذى كم كلمه بعد اذنك ..ياليت تفتحين لي الباب مارح اخذ من وقتك كثير .. حتى لو احاكيها من عند الباب مارح اطول
اريج التفتت على شذى اللي كانت مره مصدومه
اريج دخلت جوه لغرفتها
اما شذى دخلت جوه بسرعه تلبس عبايتها وحطت طرحتها عليها وفتحت الباب : تفضل ياعمي
ابوبندر: ممكن احكي من عند الباب يابنتي
شذى: لا ياعمي تفضل البيت بيتك ..
ابوبندر دخل البيت ..وخلى باب الشارع وراه مفتوح ..
لقى فرشه عالارض بالحوش قعد عليها .. وينك يابنتي يا شذى تعالي بحكي معك شوي
شذى قعدت جمبه : امر ياعمي
ابوبندر: يابنتي يا شذى .. انا حكايتي حكايه .. بحكي لك اياها وابيك تسمعيني للنهايه
شذى هزت راسها
ابوبندر : انا من اكثر من 25 سنه حبيت وحده .. شفتها بالصدفه ببيت اهلي .. كانت جايه مع امها الخياطه عشان تفصل جلابيات لامي واختي الوحيده .. شفتها مره وما اكذب عليك من وقتها دخلت قلبي على طول ..وبيوم رسلتني امي لبيتهم عشان اخذ الجلابيات اللي خلصت منهم .. وعرفت بينهم .. بمره صارحتها بحبي لها واني ابي اتزوجها مع الايام حبتني هي كمان .. ووافقت اني اتقدم لها .. بس صار شي غير كل حساباتنا ..
جتني فجأة قالت انا وياك مانصلح لبعض .. وابعد عني ولا ابي منك شي مره ثانيه..ولا قالت لي السبب .. صدمتني وحرقت قلبي وقتها .. ماعرفت وش اللي خلاها تقول كذا وتعاملني بالشكل هذا فجأة .. بعدت عنها على حسب رغبتها مع العلم اني بحياتي مانسيتها .. ولاحبيت غيرها واني كل يوم افكر فيها .. وتزوجت هي وتزوجت انا .. وفرقتنا الايام
شذى ماهي فاهمه .. ليش هو قاعد يحكي لها الحكايه هذي وايش علاقتها اصلا .. ابوبندر حس انها ماهي فاهمه شي
ابوبندر: وروحي يا ايام وتعالي يا ايام .. جاني ولدي بدر بيوم قال لي يبه ابيك تخطب لي وحده احبها.. فرحت فرحة الدنيا كلها ماشالتها .. حدد موعد مع البنت اللي يبي يخطبها ..وكلمت اختي تجي تخطبها معي ووافقت ..
يوم دلني عالمكان .. وقربت منه.. انصدمت صدمة حياتي
شذى ماهي فاهمه شي ..
ابوبندر: ولدي وداني لبيت ماجيت من ناحيته من 25 سنه .. بيت مريم .. الانسانه الللي حبيتها وتمنيتها
شذى انصدمت .. حست مويه باااارده انكبت عليها
ابوبندر: الدنيا سكت بوجهي من كل ناحيه .. البنت اللي يبيها ولدي طلعت بنت مريم ..الانسانه اللي حبيتها وباعتني برخيص .. خفت عليه .. مابغيته يجرب اللي جربته ولا يذوق اللي ذقته ..حركت من قدام البيت بكل برود وقلت له انسى البنت هذي مالك معها نصيب ..
تعب ولدي فيني وانا ماني راضي اقول له السبب .. واحتفظت فيه لنفسي .. عشان كذا يابنتي .. بدر ما جا بالموعد هذاك اليوم ..مني انا مو منه هو
هو حبك واخلص لك .. انا اللي جبرته ياخذ بنت عمه ويتزوجها عشان ينساك .. سويت بولدي اللي سواه ابوي فيني بالضبط ..وانتي صار لك نفس اللي صار لامك الله يرحمها بالضبط .. تكررت قصتك مع بدر وقصتي مع مريم .. هذي هي كل السالفه يابنتي
شذى تبكي: ليش ياعمي .. اسأت الظن بأمي .. امي بعد ماتوفت قريت رسايلها معاك .. وعرفت انها كانت تحب انسان قبل ماتتزوج ابوي .. وقريت اوراق خاصه فيها كاتبه فيها انها بعدت عنه لانها درت انه رح يتزوج ويبعد عنها .. ظلمتوا بعض يا عمي .. بعدتوا عن بعض وعشتوا بعيد عن بعض بدون ماتفهمون السالفه
ابوبندر انصدم من كلام شذى: يعني انا ظلمتك وظلمتها ؟
شذى بكت ولا ردت عليه
ابوبندر بحزن وضيق : اللــــــــــــه يرحمك يامريم ويغفر لك يارب
شذى: اميييين يارب
ابوبندر: انا يابنتي اليوم جاي بنفسي اطلبك لولدي بدر .. الله يخليك لا ترديني
شذى ابتسمت من بين دموعها: بدر هو الانسان اللي عشت احبه واتمناه .. عمره ما تخلى عني بيوم ولارح اتخلى عنه الحين بعد اللي شفته ببعدي عنه
ابوبندر فرح لانه رح يقدر يعوض ولده بحرمانه من حبيبته .. وانه رح يتهنى بقرب بنت حبيبة قلبه .. اللي رح تكون زوجة ولده قريب


الاحداث اللي صارت ..

-رنيم راحت مع ماجد لبيته وانصدمت بخبر وفاة اختها الوحيده .. تعب نفسيتها زياده بس قرب ماجد منها خفف عليها تعبها ..خصوصا انه مافارقها ولا لحظه
- تم زواج خالد وريما ..سافروا بعدها على طول يقضون كم شهر بعيد عن الدنيا ومافيها

- اثير حملت بأول مولود والشي هذا خلى مشعل يطير من فرحته
- بدر تزوج شذى بعد ماطلع من المستشفى .. وسافر معها هو كمان .. يبي ينسى كل اللي صار له بقرب حبيبة قلبه اللي تمناها سنين

- دلال كمان حملت وهالشي خلى تهاني تخف عليها شوي لانو دلال وعدتها اذا كانت بنت رح تسميها تهاني عليها

- ابورنيم درى بحقيقى بنته مشاعل قبل لا تتوفى ولا تحمل الشي هذا .. سافر وقرر انه يقعد بره حوالي سنه .. بعد وفاة زوجته الحبيبه وبنته وزواج بنته رنيم خلاص ماله داعي يقعد بالرياض .. يبي يغير جو وينسى المصايب اللي صارت له
- اما احمد عايش حياته عادي .. تأثر يوم درى بوفاة مشاعل بس تطمن انو محد درى انها حبيبته ..ومع العلم انه ماكان يدري انها كانت حامل منه .. كمل حياته عادي ..وعقابه عند رب العالمين
- ام بندر طلعت من البيت بعدما شرى لها ابوبندر فيلا واسعه وعطاها مبلغ وقدره غير نفقتها .. عشان تعيش حياتها اللي تعودت عليها .. مهما كان هي ام عياله ومستحيل يحرمها من شي وربي اللي بيحاسبها
- بدر درى انو خالد مو هو حبيب مشاعل .. وانو طلع واحد مجهول .. مشاعل توفت واخذت معها السر
- اما عصافير الحب ليان ومحمد اللي ما انذكروا كثير بالروايه .. سافروا بره عشان يكمل محمد دراسته وبيقعدون هناك ل 4 سنين

بعد مرور 3 سنين

بيت بدر وشذى ..

بدر مان قاعد مع شذى بالصاله .. ويلاعب بنتهم ..
بدر: يللا يا شذى جيبي اكلها حرام عليك جاعت ..
شذى: بدر انت عارف انها جوعانه لا تلعبها حرام عليك تبي تتتعبها يعني ؟
بدر ياخذ الصحن منها: جيبي انا بأكلها
شذى: اشوفك صاير مهتم فيها بزياده يعني
بدر ضحك: بنتي يعني ماتبيني ادلعها لو شوي
شذى:دلعها بس مو تنسى امها
بدر نادى عالمربيه حقت بنته عشان تاخذها وتأكلها ..
بدر: تعالي قربي
شذى قربت منه ..
بدر: انا بالدنيا كلها ماحبيت احد مثل ما حبيتك .. ولارح احب احد كثر ما احبك حتى لو كانت بنتي .. صحيح نعم ربي علي كثيره ولا انكرها .. لكنك يا شذى اكبر نعمة ربي من علي فيها ..
شذى ماعرفت وش تقول له .. تحبببببببببه .. تمووووووت فيه ..ولا تتمنى غيره ..
شذى: بدر .. احببببك
بدر: الله لا يحرمني منك يارب
شذى تضمه: ولا يحرمني منك يادنيتي



بيت ام فهد

دلال كانت توها راجعه من بيت اهلها
فهد: هلا والله .. الحمدلله على السلامه
دلال: الله يسلمك حبيبي .. وين تهاني ؟
فهد ابتسم: مع تهاني الكبيره
دلال: ياربي من اختك ذي ماغير تحرمني من بنتي .. البنت كبرت وهي تناديها ماما تحسبني انا العمه وعمتها تحسبها امها
فهد: هههههههههههههههههه
دخلت تهاني معها تهاني الصغيره: شووووفي توته ماما جت
دلال تاخذ بنتها: وحشتي ماما ياروحها انتي
تهاني: اقوول دلو .. في فلم مررره حلو ابيك تشوفينه معي
دلال تحمست: صدق؟؟ يللا يللا جيت
فهد قام: بتفرج معكم
تهاني بنظره :اقول بش وخر .. قعدة بنات انت وش لك فيها
دلال: من جد وش تبي .. ليش ماتطلع انت تراك دبلت كبدي مقابلني 24 ساعه
فهد : افااااا ياذا العلم .. جحدتوني يعني
دلال : اي جحدناك .. يللا مشينا تهاني خلينا نشوفه بالجناح عندي
تهاني: اووووووكي
فهد يضرب كفه بكف: ياخي ذا الحريم ماعرفنا لهم .. اول ما يطيقون بعض والحين صايرين صحبه ومطلعيني انا من الحسبه
تهاني: دلال شفتي رجلك .. شكله بيصكنا عين
دلال تضحك: ههههههههههههه ماعليك منه باخذ من بعده .. امشي يللا
فهد :هههههههههههههههههههههه


بيت مشعل واثير

اثير كانت قاعده مع الهنوف وايان وغدير بالحديقه ..
الهنوف متوتره : بناااااااااااااااات وش اسويييي يارب
ايان: يابنت الحلال هدي ممكن ..
الهنوف: اكيييد .. لو انها ملكتك انتي ماكان قلتي لي اهدي .. نقي معي الفستان الله يخليك
غدير: الحين اخنا كلما نقينا لك شي قلتي يع ويع .. نقي مع نفسمك
الهنوف بنتنف شعرها: اثير شوفي اختك
اثير اللي كانت دايخه : تراكم دوختوني طيب .. مو كفايه سعود ما يخليني انام بالليل تجون انتو تقلقوني الصباح .. انا وش مقعدني معكم اصلا
غدير: اي روحي انتي وكرشتك
اثير تحط يدها على بطنها وهي فرحانه بحملها الثاني : اي ماعليك من كرشتي .. بروح اناك ذابحني النعاس
ايان: نوم العوافي يارب ..
اثير : الله يعافيييك .. دخل مشعل
مشعل: السلام عليكم ..
الكل:وعليكم السلام
مشعل: وش فيها ام سعود عسى ماتعبتوها ؟
غدير: لا والله هي اللي تتدلع
مشعل يمسك يدها : يللا حبيبي تعالي تدلعي فوق على راحتك لا تزلين وتتعبين حالك ..
اثير: يللا طيب نطلع سوا .. اشوفكم بنات
البنات : بااااااي
ايان: يارب يرزقني بواحد يدلعني مثل ما مشعل يدلع اثير
الهنوف: ساعديني وادعي لك
ايان: ياربي منك انتي وفستانك ذبحتينييي


قدام البحر ..
كان خالد قاعد مع ريما ..الجو خيااااااااال والشمس مابقى لها شي وتغيب ..
كان قاعد خالد مع ريما يسولفون ويضحكون
ريما: قد ايش تحبني طيب ؟
خالد : لا اقول احبك من اليوم لاخر نفس فيني مارح توفيك
ريما: بسم الله عليك حبيبي لا تقول كذا
خالد : وش اسوي لك طيب .. كل يوم احبك زياده
ريما حطت يدها بيده: الله يخليك لي على طول يارب
خالد بابتسامه تشرح كل اللي يحس فيها: ويخليك لي على طول يادنيتي انتي .. دقيقه ريما بسمعك شي ..
ريما: وشوو؟
خالد وهو يقوم.. اغنية سمعتها لمحمد عبده كنت ابي اسمعك اياها ..
ريما بابتسامه: يللا طيب ..
خالد راح لسيارته وطلع السي دي وشغل عالاغنيه وعلى الصوت على الاخير ..
وعلى صوت محمد عبده بالجو الخيال هذا .. خلى خالد وريما يدخلون احلى جو سوا


ما تمنيــــــــــــــــــتك لانك
كنت ابعد من خيالي .. ماخطر في بالي مره
اني ممكن اوصلك
كنت اشوفك مثل نجم.. بالسما ساطع وعالي
يابعيد وجابك الله .. لين عندي وصلك

جيتني مثل الشروق اللي محى عتم الليالي
جيت فرحه للحزين اللي من همومه هلك
جيتني وانت يحبك الف محبوب بدالي
سخرك سبحانه اللي في عيوني كملك

هو صحيح احنا التقينا .. هو صحيح انت قبالي
هو صحيح اني حبيبك كان لي حق اسألك ؟؟
كانني احلم طلبتك خلني هايم لحالي
خلني بالحلم عايش فيه دامي به معك ..
ممتلي بالحب قلبي وغير قلبي قلب مالي
اهدني قلبك حبيبي خلني فيه اعشقك


راح وقعد جمب ريما ومسك يدها وكمل: يابعيد وجابك الله لين عندي وصلك ..
ريما دمعت عيونها من حب خالد لها
خالد : لالالا ياروحي .. انا ماقلت لك مابي اشوفك تبكين ابدا ؟
ريما: غصب عني ياخالد
خالد ضمها لها: طول مانا معاك مابي اشوفك تبكين ابدا .. طيب ريمي ؟
ريما : طيب ياروح ريمك انت ..


بيت ابوبندر ..

ابوبندر كان قاعد بالحديقه يفطر مع عياله ..
ابوبندر: تراك ذبحتني يا بندر .. اخوك اللي اصغر منك صار عنده بنت عمرها 3 سنين .. وديما اختك زواجها بالصيف .. ليش ماتبي تتزوج هاا ؟؟
بندر ضحك: خلاص يبه .. توكل على الله واخطب لي ..
ابوبندر بنص عين : اكيد ولا تكذب علي ؟
بندر ضحك: لا والله اكيد يبه ..
ابوبندر: طيب .. اخطب لك بنت عمتك مها ..وش رايك ؟
بندر ابتسم .. وتذكر مها وبرائتها وضحكتها الحلوة ..لما شافها صدفه ببيتهم ..كان نفسه يخطب مها من زمان بسسس : لا يبه مابي مها
ابوبندر: احد يعاف مها ؟
بندر:مها ما تنعاف يبه .. بس انا ابي اريج .. صديقة شذى زوجة بدر
ديما تحمست: ايييي وربي انها تجنن يابندر كلها اخلاق البنت
بندر: اي .. قال لي بدر عن وقفاتها مع شذى صديقتها وانها ابدا ماقصرت معها.. وانا ابي وحده زي كذا يبه ..كفايه انها يتيمه ومالها احد بالدنيا
ابوبندر ابتسم: اجل على بركة الله .. نخطب لك اريج يابندر
بندر ابتسم ..

بيت في احلى اثنين من ابطال روايتنا ..
على اخر الليل ..
كان ماجد قاعد بكرسي خشب بالحديقه .. يناظر النجوم ويتأملها ..
جت رنيم بهدوء ووقفت: وبعدين بذا الحركات اللي ماتبطلها
ماجد ابتسم وبانت غمازاته : اي حركات ؟
رنيم وهي تغطيه بشال كانت جايبته معها: انك تقوم بنص الليل وتنزل الحديقه .. انت وبعدين معاك ؟
ماجد اعتدل بجلسته وخلى رنيم تجي جمبه وحطت راسها على صدره وقعد يلعب بشعرها:وش اسوي طيب ماجاني النوم
رنيم: طيب قومني اقعد معك
ماجد: لا حبيبي ابيك ترتاحين ..
رنيم: حبيبي انت تعرف انو راحتي معك ..
ماجد باس راسها : رنيم
رنيم: عيونها
ماجد ضمها لها وصار يغني لها ..

انا مقدر اكون اصدق من احساسي ومن اشواقي
تبي تعرف كبر شوقي.. شوف عيوني وتكفيك
اذا مايكفي اني اصرخ .. باسمك داخل اعماقي
واشوف العمر بك وحدك .. عمري صار ملك ايديك

تراني ماعرفت القى لحبك حل او معنى
تخيل كثر ما احبك انا وصاحي واحلم فيك
انا مقدر اكون اصدق من احساسي ومن اشواقي
تبي تعرف كبر شوقي شوف عيوني وتكفيك

تعال وناظر بقلبي ..علك فيني تلاقي
جواب لكل اسألتك .. غرامي سرك ويرضيك
انا يومي عشقتك قلت .. يا شمسي واشراقي
ترى من يومها ماغاب .. نور اشرق بطاريك

انت بقلبي الدايم ..وانت فبالي الباقي
لك الله كيف ماتدري.. ابيع الكون لك واجيك


رنيم التفت عليه : انت تبي تجنني بحبك زياده ؟
ماجد ابتسم وقال ببراءه: انااا ؟؟ ليييييش
رنيم: اسأل حالك .. ياخي حرام عليك كل يوم اتعلق فيك زياده
ماجد يقرب منها : من حقي .. زوجك وحبيبك انا
رنيم: وانت الصادق.. انت كللللي انا ..

.....: ماما .. بابا
رنيم وماجد التفتوا على اولادهم التوأم ..
في و عبدالعزيز
رنيم:ماما ليش صحيتوا من النوم ؟
عبدالعزيز: في صحتني تقول شوف ماما وبابا تحت
ماجد :ههههههههههههه انتوا شغالين مخبرين علينا ؟
في: يعني ايش ؟
ماجد سحبها لحضنه: يعني احبك
في: انت تقول لماما احبك ماتقول لي انا
ماجد: احبكم كلكم
عبدالعزيز: لا بس تحب ماما
ماجد التفت على رنيم وهو ميت من الضحك: انتي محفظتهم هذا ؟
رنيم: هههههههههههه لا والله ظلمتني
ماجد: عينك بعيني
رنيم صدت:مااااااجد خلاص
ماجد:هههههههههههههه يعني انتي اللي معلمتهم .. التفت على ولده
اي حبيبي انا احب ماما
في: ليييييش؟
ماجد لرنيم: علميهم ليه احبك
رنيم ابتسمت ..
ماجد: علميهم ليه احبك حب ماحبه بشر ..
وليه انتي في حياتي شمسها وانتي القمر
وليه صوووتك لا وصل صحراي يملاها الزهر
علميهم يالحبيبه .. اااه يا اغلى حبيبه ..
رنيم ابتسمت له بكل حب ..
ماجد قرب منها وابتسم لها : يللا علميهم لييه احبك
رنيم : الله لا يحرمني منك
ماجد :ولا منك ياروح قلبي انتي



النهايه ..

