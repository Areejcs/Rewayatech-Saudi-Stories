
.. الفصل الأول ..




(الجـــــــــــــ 1ـــــــــــــزء )







لنـــــــدن ...

..


الساعة 4 عصرا

سارة : غلا يالله تكفين خل نطلع نتمشى مع البنات
غلا : ماابي ياختي لا تنشبين لي
سارة بتضجر : أنتي وش عندك ,,, هالأيام خاربة الأخلاق بقوة
غلا : سوير انقلعي برى
سارة تطلع : أوريك يالخايسة مردودة .. ع العموم أنا بروح وياهم كانك تبين معنا حركي دمك
طلعت وصكت الباب وراها .. وغلا رمت نفسها ع السرير بتعب ,, هالأيام تراودها أفكار فضيعة ودها تحققها ,, ملت من وضعها اللي هي عايشته الحين تبي تسوي شي في حياتها .. ماتبي تقعد بين اربع جدار في الدار .. تبي تشتغل بس مين يشغلها وهي ما معها الا الثانوي وغير كذا تبي مكان مضمون تأمن على نفسها فيه يكفي الضياع اللي هي تحسه ..
زفرت بقوة ,, وهي تتكلم بصوت حازم ..لازم اسويها لازم

نقزت من فراشها وطلعت بسرعة من دون ماينتبه لها أحد

قعدت تدور بالشوارع ,, هالمكان بشكل عام في لندن آمن لأن الموجودين فيه ثلاث أرباعهم وزيادة مسلمين وأغلبيتهم من العرب ,, فما كانت تخاف إنها تطلع له حتى لو كان بالليل ,,


ساعتين تدور بين المحلات والمطاعم تدور لها على وظيفة لكن محد استقبلها ووافق على توظيفها عنده....

جلست على الكرسي تنتظر الباص يجي عشان ترجع للدار ,,
حاسة بالإحباط والحزن ,, تتكلم بينها وبين نفسها بكره وحقد وهي تطالع آخر مطعم دخلته... حقيييير صاحب ذاك المطعم ماشغلني عشاني مسلمه الكلب الخنزيرالقرد اليهودي أصلا هذا ليش يدخل هالمنطقة كان ذلف لابليس هذي لنا يالمسلمين جعله الساحق الماحق والمرض المتلاحق ..
ولا راعية محل الهدايا الحقيرة يوم درت إني من دار الايتام هونت وصرفتني ولا هي كانت ناوية تشغلني أنا الغبية الي علمتها...
قسم بالله لو ماخوفي يشكوني للسكن وتعاقبني مدام كوثروه وتخليني أغسل الحمامات كان فلقت راسها وفقعت خشمها .. وش فينا حنا يابنات دار الايتام ,, اشرف منها الحقيرة موب منها من البنطلون اللي هي لابسته زين ماتمزع من الشحوم اللي تحته وينها ووين الاسلام هذي !
غمضت بتعب وهي تذكر صاحب محل الاكترونيات اللي شافها وكان وده يوافق لكن يوم شاف ضعف بنيتها تراجع وهو يقولها بصراحه أنتي بنت ضعيفه وصغيرة ماتتحملين الشغل
تفجرت براكينها من الغضب ... هذا وش دراه عني أنا اسواه واسوى عشر رجاجيل أمثاله وأقوى منه ليش يحكم على ظاهري ليش ماجرب وشاف قدراتي ..
مسحت على وجهها آآآآخ يالقهر....
قامت وهي تركل الحصاه بغضب ,, يستاهلون من يفجرهم كل ابوهم
مشت وهي ناوية ترجع للدار مشي ماعاد تبي تركب الباص كارهه كل شي بالدنيا ..
حتى نفسها ,,
طول الطريق تردد بحمق .. ماوضفوني عشاني مسلمه من دار الأيتام .. ضعيفة
مسلمة ... من دار الايتام ... ضعيفة .... مسلمة ... من دار الايتام .. ضعيفة
أورييييييييييييييكم ياعيال اللذين أوريكم هذي بنت الدار \ الضعيفة وش بتسوي


وصلت للدار ....

وع طول طلعت لغرفتها

فتحت الباب لقت سارة بوجها
سارة مرتاعة والقلق على وجهها : غلو وين كنتي اقلقتيني عليك
غلا صاده عنها : طلعت اتمشى
سارة تقرب منها وتطل بوجهها : ليش وجهك كذا ,, شكلك مرهقة مره
غلا تنسدح السرير : سارونه مالي خلق تكفين لا تكلميني
سارة تجلس بعناد : موب ع كيفك .. علميني وين كنتي
غلا تتنهد من دون ماترد
سارة باصرار: غلا قلت علميني
غلا صوت مرهق : رحت ادور لي على شغل
سارة تشهق : نعممممممممم
غلا : اللي سمعتيه
سارة مصدومة : ليه ان شا الله ,, حاسة ان أحد مقصر معك بالدار .. وبعدين لو درو بيعاقبونك
غلا تصرخ : مب ع كيفهم انا أبي أشتغل أبي أعتمد على نفسي وأصرف عليها .. مابي أكون عالة على أحد
سارة بهدوء :انتي مو عالة على أحد
غلا : إلا عالة دام ان اللي حولي ومتكفلين بي مو أهلي فأنا اعتبر نفسي عالة وماراح أرتاح إلا اذا صرفت على نفسي بنفسي
سارة تضايقت من طريقة تفكير غلا ومصدومة بنفس الوقت طول عمرها تشوف غلا قدوتها حتى لو إنها أصغر منها بس هالمره صدمتها غلا بتفكيرها
سارة : اذا كان على كذا أجل كلنا بنكون عالة صح ؟ وبعدين ماما عبير أمنا ولا ماتشوفينها كذا
غلا : اللي تشوفينه بس أنا عن نفسي أحس بهالشي ولازم أشتغل
سارة : بس ماراح يخلونك
غلا : لو اشتغلت ماراح أرجع للدار
سارة بصدمة : بتهربين ؟؟
غلا : ايه
سارة تهزها بقوة : غلا وش جاك بسم الله عليك كنت أول وش حليلك وش اللي قلب أفكارك .. من لعب عيك
غلا : محد أنا مليت وبس
سارة : إلى الحين ماقدرتي تعيشين حياة طبيعية عقب ريم؟
غلا سكتت ..
كملت سارة : ماتخافين تضيعين ,, لاتنسين إنك وحيدة مالك احد .. لو صار عليك شي من بيحميك ويدافع عنك
غلا : أنا
سارة : فكري بمنطق غلاي ... أنتي هنا معززه مكرمة مافيه أحد قد آذاك في يوم لامن البنات ولا من المربيات بالعكس يقدرونا ويحترمونا وعمرهم ماحسسونا بالنقص ماما عبير ضحت بحياتها عشانا قايمه قاعده لنا صرنا قطعة منها وهواها الي تتنفس فيه لا تجازينها بهالتصرفات,, حرام تسوين هذا في نفسك وفينا ,,, هالكلام أكيد طلع لأنك توك في صدمة بعد موت ريم الله يرحمها
غلا تلف ع الجهه الثانية وهي تدافع عبراتها : أنا قررت وخلاص ومو عشاني في صدمة ولا غيره ورجاءا لا تفتحي السيرة مره ثانية لأنه شي منتهي منه
سارة تطالعها بذهول : .............
بعد فترة : يهون عليك تروحين وتتركينا ,,,,!! تتركيني غلو أنا سارة تتركيني ,, من عرفتي نفسك وأنا قدام وجهك من عمري ثلاث سنوات وأنا معك كبرنا وأنا أمك وأنتي أمي وانا اختك وأنتي أختي كل شي شاركنا فيه بعض حتى غرفتي محد شاركني فيها إلا أنتي وريم شلون تبين تتركيني ( بدت تبكي بصوت عالي وهي تهز غلا ) وشلون تتركين ماما عبير مايكفي ريم راحت عنا شلون تبيني اعيش بعدكم ليش تفكرين بأنانية ليش ماتفكرين في اللي وراك ومالهم الا انتي بعد الله ,, وين وعدك لي مايفرقنا إلا الموت ليش أخلفتي ,,
غلااا أوعي من اللي تفكرين فيه أصحي ياحبيلك لا تسوين كذا فينا ,,
حتى في نفسك لا تحملينها شي ماتقدر عليه ,, توك ماتعديتي العشرين كيف تطلعين بهالبلد وانتي ماعندك خبرة ولا معرفة بكل شي فيها ليش تبين تضيعين وتضيعيني معك
غلا تسد أذانها وتصيح وهي تصرخ عليها : بس بس بسسسسسسسسس لا تقولين كذا لا تكملين سارة الله يخليك طلبتك لا تتكلمين طلبتك طلبتك خليني أسوي اللي يريحني لو ماعجبني الوضع برجع بس ع الاقل أحس اني بذلت لنفسي شي رفعت منها حاولت أشتغل وأكد عليها الله يعافيك لاتكملين سارونه ان كنتي تغليني صدق خليني أروح ,, ماراح أروح من دون رضاك بس واللي يعافيك أبوس يدينك قوليلي روحي صدقيني برجع لك برجع بس إذا لقيت نفسي إذا حسيت لي قيمة في الحياة برجع أبي أكون وياك مرتاحة مابي شي يشغل بالي وينغص علي ,,, سارونه قولي موافقة قولي لي يالله
سارة ماتحملت اللي قاعد يصير ولا تحملت تشوف دموع غلا ,,
ضمت غلا بقوة واختلط صوت الثنتين بالبكــــــــــاء الحار

سارة من بين شهقاتها : ما اقدر أطلعها من لساني بس ماتهونين علي أشوفك تصيحين بهالشكل .. ( وبصعوبة تصاحبها نوبة بكا عالية ) سوي اللي يريحك

ضلو على هالوضع فترة طويلة قامت بعدها سارة تصلي ولحقتها غلا ,, من دون مايتكلمون عن هالموضوع


كانت ليلة كئيبة على كل الثنتين ,, سارة اللي ماتدري وشلون تتصرف قدام غلا وشلون توقفها من دون ماتجبرها وغلا اللي تفكر بطريقة تخليها تشتغل وفي نفس الوقت تفكر لو طلعت وشلون بتكون سارة عقبها وحتى هي وش بيصير فيها من دون سارة اللي ماتقدر تستغني عنها .... لكن هي ماتقدر تتحمل تعيش بهالطريقة طول عمرها ونفسها عزيزة عليها ماتبي أحد يتعب عليها وهو موب أبوها او أمها ,, دامها انحرمت من وجودهم قررت إنها هي اللي تتعب وتكد على نفسها مب أي شخص ثاني بالدنيا .....................!


الساعة التاسعة صباحاً

قامت من فراشها ,, طالعت سرير سارة لقته فاضي عرفت إنها راحت للجامعة ,, فزت بسرعة وهي ناوية تنفذ اللي خططته أمس بالليل ,, طلعت شنطة متوسطة وحطت لها كم لبس واغراضها الهامة ,, خذت بوكها والفلوس اللي مجمعتها من كم شهر..
وهنا مابقى لها إلا آخر مهمة هنا ,, فتحت الدولاب وطلعت المقص ووقفت قدام المراية وهي تدري إنها بتسوي مجازفة مكن تعرضها للخطر بس خلاص هي مصرة تسوي هالشي
رفعت المقص وقصت شعرهاا ,,
بعد ماخلصت من شعرها لبست بنطلون ولبست عليه بالطو طويل ولبست قبعة ولفت الشال على رقبتها ,, طالعت نفسها بالمراية وهي تكلم عمرها ,, الحين شكلي بوي
بس لازم انتبه لصوتي أخليه خشن شوي عشان ما انكشف
ابتسمت برضى عن نفسها
,, خذت شنطتها والقت نظره أخيرة ع الغرفة اللي عاشت فيها طول عمرها شهدت أحلى وأمر لحظات حياتها واللي شاركتها فيها سارة وريم ,, نزلت دمعة من عيونها وهي تهمس سامحيني ياسارة بس أوعدك لأرجع لك ... وطلعت من دون ما احد ينتبه لها



بالجامعة ,,
طالعة من الكلاس فكرها كله مع غلا وسالفتها ,, من قامت من النوم وهي مكتئبة والعبرة خانقتها .. أنا ليش وافقت ليتني قلتلها لا تروحين الحين أعطيتها الضوء الاخضر ولو عاتبتها عقب بتقول أنتي وافقتي ,, وش جاها غلا وش اللي خرب أفكارها وقلب مخها .. الله ياغلا ما أدري ليش تفكرين بهالطريقة .. معقولة موت ريم خلاها تسوي كذا
طالعت الساعة .. الحين الساعة عشر ... أكيد قامت الحين .. وش ممكن تسوي بهالوقت ... _ حست بنغزة بقلبها _ لا يصير بتروح مثل مشوار أمس تدور لها وظيفة وترجع لي هلكانة ونفسيتها زفت عشان محد قبلها
أنا لازم أوقفها لازم أبين لها ان هاللي تسويه خطأ .. ابسحب كلامي اللي قلته أمس أبقولها اني ماراح ارضى ولا راح اسامحها لو راحت .. حتى لو زعلت علي بكيفها بس بعدين بتعرف ان هذا في مصلحتها ..
اسرعت في مشيها لبرى الجامعة تبي تروح لغلا ركبت السيارة ومشت للدار

وصلت للدار ومن دون ماتسلم على احد ركضت فوق لغرفتها
فتحت الباب .. وانصدمت ان المكان فاضي .. وسرير غلا مرتب .. دارت عيونها بخوف في أرجاء الغرفة ولقت شي على الكومدينه حقتها قربت منها لقت رسالة .. خذت الرسالة بيدين تتنافض وهنا كانت الصاعقة
قعدت تقرى وهي تصيح بصوت عالي مب قادرة تتحمل الصدمة
( سامحيني .. أنا قررت الذهاب .. أوعدك بأرجع لك لكن موب قبل ما ألقى ذاتي ..
أحبك )
انهارت ع السرير وهي ميته صياح ..

قامت من السرير تركض لماما عبير تبي تعلمها غلا هربت تبيهم يلحقونها بأسرع وقت وفعلا طلع الكل يدور عليها .................!!









ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




( الجــــــــــ2ــــــــــزء )


بالقطار ..
جالسة وحيدة الأفكار تجيبها وتوديها الحين هي تعدت الخطوة الأولى .. وهذاهي في الخطوة الثانية وراكبة القطار رايحة لمدينة بورنموث تبي تشتغل هناك عشان محد يعرف مكانها ,, اختارت هالولاية لأن كثير من المسلمين عايشين فيها وناسها تقريبا مثل اللي هي عايشة بينهم عشان كذا بتحس بالأمان فيها ,, ومعها مبلغ بيساعدها في إجار غرفة الين تلقى لها شغل توفر منه دخل لها


وهي تدور بأفكارها سمعت صوت يناديها
: يالحبيب على وين رايح ؟
انتفضت وهي تطالع للست عيون اللي تطالعها وتنتظر الرد
ابتسمت بتوتر وجت بتتكلم وتذكرت انها لازم تفخم صوتها .. تنحنحت وقالت بصوت مغلظ : بورنموث
: دراسة ولا أهلك هناك؟
غلا : نترزق الله
مشعل : شغلك صغير ع الشغل
غلا ودها ترفسه : الشغل ماله عمر محدد
سلطان : ماتعرفنا ع الاسم
غلا طارت بوهتها ياربيييي مافكرت وش أسمي نفسي نسييييييييت
تتنحنح وهي تعصر راسها تبي اسم : احم اسمي فيصل
جاسم : سعودي الأخ
غلا : ايه .. وانتم
جاسم : أنا كويتي وسلطان ومشعل من السعودية
غلا : تشرفنا
تصد عنهم وكأنها تبي تنهي الكلام خايفة تخرب على نفسها :
مشعل يلتفت على خوياه : وراه هذا مكبر راسه علينا يكلمنا من طرف خشمه
سلطان : هههههه يمكن ماله خلق للكلام
جاسم : شفت نظراته يوم قلتله توك صغير بغى ياكلك هههههه
سلطان : هههههههه من جد شكله ماتعدى السطعش
مشعل : لا وانت الصادق شكله بنيه لو مالبسه وصوته وجلافته كان قلت بنيه
جاسم : ايه مشعلوه لو بغيت تغازل بنيه مايحتاي تدور هاك اياها
مشعل : وش قالو لكم خربان .. أنا قلتلكم تبت من المغازل والمخاواه وتبوني أخاوي ولد خسكم الله من عيال
سلطان : والله مايندرى عنك كل يوم لك كلام
مشعل : جب انت
سلطان : هههههههههه درسك جاسم اللهجة
جاسم : اكيد شنو تبى منه اذا هو اربع وعشرين ملصق فيني
سلطان : موب حب فيك يالخبل يخطط على اختك مابعد فهمته
جاسم ويأشر بيده على راسه : شيلها من راسك يايبه اختي مايوزها واحد كل يوم مخاوي له بنيه .. اليوم اللي بتكون فيه ريال عدل ماشي ع الصراط المستقيم بفكر وقتها
مشعل يسوي نفسه مصدوم : جرحتني من دون احساس .. ترى قلبي مايتحمل شوي شوي علي ... كذا تقولها بوجهي آآآخ بس الله يسامحك ياجسوم هذي نهاية الصداقة ماتدري اني احب اختك من كنا في المهاد
آآخ عليك يامشعل ضعت واللي ضيعك جسوم
سلطان وجاسم يضحكون على خبال مشعل


غلا كانت تسمع حديثهم بانزعاج ودها تنام بس ماخلوها طول الليل مانامت الا غفوات متقطعه وركبت القطار تمني نفسها بنومة هنيئة لكن نقزو لها هذولي وازعجوها
صبرت نفسها وصبرت وصبرت لكن الحين معاد تحملت الضغغط النفسي اللي تعانيه .. وفوق كذا تعبها وارهاقها اللي بسبب قلة النوم فجرها وخلاها تلتفت عليهم وعيونها تطالعهم بغضب وشراسه وبصوت حاد خشن : الحين انتم أول مره تشوفون بعض ماسكتو ولا دقيقة فقعتو راسي ابي انام ممكن تسكتون؟!
والله لو انكم بالعين مسجل
طالعوها بصدمة هذا وش قاعد يقول قطار ابوه هو عشان يسكتنا!!

مشعل بنفس العصبية : موب مجبر تقعد جنبنا دور لك مكان ثاني هادي اما حنا ماراح نسكت وحسن اسلوبك اذا جيت تتكلم
سلطان طالع فيه بمعنى اسكت والتفت على غلا
وبابتسامة باردة : معليش اخوي كان ازعجناك غير مكانك القطار فاضي تقدر تبدل
غلا بنرفزة : ماراح اقوم من مكاني لأني ماتسببت في أي ازعاج ,, لكن اللي تسبب بالازعاج من العدل انه هو اللي يقوم
جاسم : السموحة منك بس ماله داعي هالانفعال شوي شوي على عمرك لا تتفجر

غلا تصد عنهم وتحط راسها ع الشباك ,, ياربي انا وش سويت خبببله تخيلو قامو وكفخوني شلون بدافع عن نفسي علطول بنكشف ياربييي عصبيتي هذي بتوديني في داهية ...
غلا يالخبلة خلك عاقلة وهادية ماله داعي هالانفعالات اللي ماراح تخلف لك الا المشاكل والنكبات بليييز ريلاااااكس

اما الثلاثة يطالعون بعض والاستفهامات مالية راسهم زيادة ع القهر اللي بادي عليهم ويكتمونه من اسلوب غلا

بعد الهوشه اللي صارت نامت بهدوء بعدما خفضو أصواتهم احتراما لها وللجالسين ,,
مرت ساعة وهم بالقطار ,, فجاة شافو دخان اسود كثيف يغطيهم يطلع من مقدمة القطار اختلطت الأصوات فيه مابين صراخ وصياح..
في هالاثناء قامت غلا من نومها مفزوعة ووقفت وهي تتلفت بتخبط تطالع الناس اللي قامو من اماكنهم وهم يضجون يالصياح والرعب بادي على وجيههم ,, التفتت تناظر من الشباك ارعبها منظر الدخان الاسود ,,, صرخت من الروعة خذت شنطتها في يدها وصارت تمشي لبوابة القطار تدف كل من صادفها تبي تنقذ نفسها ,,
لكن القطار توقف في هاللحظة تدريجيا وفتح الابواب وصارو الناس يتسابقون ع الخروج طلب للنجاة وخوف من الموت ,,
صارت غلا تركض وتركض وهي تلهث انفاسها وتصرخ بداخلها ياااارب ارحمني مابي اموت بهالمكان أبي اموت بين ناس يعرفوني ما اكون مجهولة الهوية احترق واموت ويمكن اندفن ولاأحد يدري وين انا ومن أنا ؟؟ !!

ابتعدت من القطار مسافة بعيدة شوي .. يوم حست انها في أمان طاحت ع الارض بتعب وهي تسترجع أنفاسها المقطوعة
صارت تناظر الناس اللي يركضون مبتعدين عن القطار في كل الجهات والكل يبي ينقذ نفسه ويخاف الموت ,,
تفكرت في نفسها الحين وش بيكون الوضع .. ؟ وشلون أوصل لبورنموث ؟؟ متى بيجيبون فرق انقاذ وكم يبي لي انتظر يا الله انا تعبااانة وأخاف أحد يكشفني ويلحقون علي مااما عبير والمربيات ..وش أسوي وكيف اصرف عمري ...


عبير منهاره ع الفراش: يمكن انخطفت بنتي يمكن احد خذاها
خاله كوثر بقهر : بلغت كل الجهات المسؤوله لكن قالوا مانعلن البلاغ الا بعد 24 ساعة يمكن البنت طالعة ويمكن مايفيدونا بشي لأنها فوق سن 18 بيقولون طالعة بإرادتها
عبير تصيح : ياربييي يابنتي وين بتكون فقدت وحده والحين الثانيه يا الله ارحمني
الكل مجتمع حولها يحاولون يهدونها ويطمونونها لكن محاولتهم كلها كانت فاشله .. حالتها بدت تسوء وانقلوها للمستشفى

الدار في حالة فوضى ... الكل خايف .. يحاتي .. الي يبكي والي مرعوب والي مستغرب وموب مصدق

ماما عبير بعد مااعطوها المهدي كانت تنام شوي وترجع تقوم
مسكت يد ساره وهي تبكي : ساره يابنتي قولي لي لا تخبين عني انتي تعرفين كل شي عن غلا وين راحت علميني وينها فيه تدرين عن شي لاتخبين عنا ساره لا تخبين علميني قبل يوقف قلبي
ساره تصيح : والله ياماما ماعرف شي ولا أدري وين راحت غير الي قلتلك حطت لي هالورقة وبس جوالها مقفل وحتى المسجات ماتوصلها ..

خالة سناء : مستحيل تكون بوعيها هالبنيه أنا ملاحظة عليها من أيام مو طبيعية ..ليش هالتصرفات الطايشة وش متوقعة تسوي بلحالها وهي بهالسن وهالمكان ..
سارة : صدقوني غلا مو مستوعبة الي قاعدة تسويه غلا مابعد طلعت من الصدمة .. تصرفاتها مو محسوبه عليها .. ولا غلا عمرها ع الرغم من طيشها وعنادها إلا إنها ماتفكر بهالطريقة أبدا
خالة كوثر بعصبية :حتى لو كانت إلى الآن ماطلعت من صدمتها هذا مو مبرر لها ولا لتصرفها الأعمى الي سوته راح ينتشر بين الناس وراح يفقدون الثقة فينا وتكون سمعتنا سيئة والي بنيناه بهالسنين ممكن ينهدم والسبب هي
ساره تسكر أذانها بيدينها وتبكي بحرارة : بس بس الله يخليكم يكفي لاتزيدون علينا بهالكلام .. يمكن تتراجع عن قرارها وترجع
خالة كوثر بحزم : حتى لو رجعت راح تعاقب عقاب شديد يكون رادع لها ولغيرها
قامت سارة وطلعت من الغرفة مو متحمله تسمع كلام زيادة .. حالتها سيئة من غير هالكلام وهم قاعدين يزيدونها سوء ...







على طريق بورنموث...


راميه نفسها ع الأرض بتعب ... طولو واقفين .. أهلكها الجوع والتعب ..

شافت ثلاثة يأشرون عليها ويتكلمون وهم يمشون جهتها تأملت فيهم وعرفتهم
هم اللي كانو بجنبها في القطار ... ..شهقت ياربييي وش يبون هذولي وراهم ناشبين لي ,,
بعد ماوصلو لها
جاسم : لنا فترة ندور عليك ياخي فقدناك
غلا تضبط الصوت : بعدت عن القطار قبل لا ينفجر ويفلقني نصين
جاسم : هههههههه بعيد الشر الحمد لله يت سلييمة المحرك احترق ووقفوه مباشرة
غلا تتنهد براحة : الحمد لله على سلامتنا
مشعل يرمي ثقله ع الارض : اقعدو احس اني بموت من التعب
سلطان : الروعة هدت حيلك هههههه
مشعل : الله أكبر ياللي ماخفت
جاسم : كلنا تروعنا والله بس الحمد لله
مشعل بحسرة : من بدايتها الرحلة ماتبشر بخير
سلطان : استغفر الله ياخي لا تصير متشائم عاد
غلا يمتلكها الفضول : رايحن شغل ولا وش ؟
سلطان : نزهة نبي نغير جو
غلا : اهاا
جاسم يناظر القطار : شكلهم مطولين
غلا بقهر : الحين هذولي ورى ما ضبطو القطار قبل لا يمشي مايدرون انهم عطلو علينا اشياء كثيرة
مشعل : حلوة ضبطو اكيد انهم تأكدو من ان القطار مافيه أي عطل بس احيانا المحركات تخرب فجأة والقطار يمشي بدون مقدمات مايعرفون الغيب هم
جاسم : وش رايكم شباب بما انا بنيلس وننتظر ع الفاضي بدال هاليلسة المتعبة نسوي رحلة استكشافية بهالمنطقة وان لقينا سيارة ركبنا فيها توصلنا يعني هي نزهة سوءا هني أو ببورنموث وهني المكان روعة بيكون فيها مغامرة خطيرة
سلطان : أي والله فكرة حلوة وش رايك يامشعل
مشعل : قداام ماعندي أي مانع
هنا التفت سلطان على غلا اللي تطالعهم بتناحة وابتسم في وجهه : وش رايك تخاوينا يافيصل ؟ تستمتع وتاخذ لك نقاهه قبل لا تبدا في العمل وطبعا انت بتكون ضيفنا ماعليك الا تستمتع بهالمغامرة
غلا بققت عيونها متفاجأة من هالعرض اللي ماتوقعته وتأتأت وهي تقول : لا يالخوي مشكور ماتقصر بس ماعندي فرصة ان شاالله مره ثانية اخاويكم .. انتم روحو بطريقكم وانا بنتظر الين يصلحون القطار
جاسم : جرب وانا أخوك صدقني بيعيبك الجو وبتتونس المكان هني كله غابات بيكون فله وناسة خاصة ومعانا مشعل بتستمتع وانت تشوف شكله خايف ومرعوب
في هالمكان
مشعل يعصب : الحين عشاني مره خفت مسكتوها علي .. هي غلطتي اللي طلعت وياكم
سلطان : هههههههههه ياخي وراك نمزح معك خل روحك رياضية
مشعل يصارخ : وين رياضية معه وهو مستلمني من اول ماركبنا لاهو اللي زوجني اخته ولا هو اللي سلمني من لسانه
انفجرو ضحك على استهبال مشعل حتى غلا ضحكت على ملامحة اللي حاول يبين لهم فيها انه مظلوم ومقهور حده
جاسم يحب راس مشعل : حقك علي خلاص من الحين وانا بمسك لساني لاكن اختي بعيده عن بوزك واتمنى ماتطري اسمها على لسانك عشان ماينقطع
سلطان : هههههههههههههههههههههه بالله الحين يقالك تراضيه خوش مراضاه
رجعو يضحكون مره ثانية وهالمرة معهم مشعل يشاركهم بالضحك...

بعد ماسكتو من الضحك والتعليقات التفت مشعل لغلا ..: هاه عاد بعد كل هاللي صار فيني من طنازة وتعليقات وكان بحجة انهم يرغبونك في الجيه معنا عيب تردنا
غلا كانت مرتبكة ومضطربة شلون توافق هي مجنونة لو وافقت كيف تروح مع شباب ماتعرفهم وأكبر منها سنا وتخاويهم برحلة ...
يا الله ياغلا نكبتي نفسك بتهورك وجنونك .. الحين وش الحجة اللي اطلعها لهم ياربييييي ساعدني وش اقول .. ولو رحت شلون بتعامل معهم وكيف بتصرف معهم ... أخاف يكشفوني وانفضح كيف اسوي ...؟؟!

سلطان خبط غلا على ظهرها بلطف : شكلك منحرج ياخي قلتلك انت ضيفنا واعتبر نفسك أخونا
مشعل يضحك : هههه أخونا الصغير
غلا تخزه بعينهها : شكلك حاقرني عشان عمري ..
مشعل انحرج : محشوم والله بس اقولك كذا عشان اعلمك انك بتلقى دلع بما انك اصغرنا بنعاملك على انك الاخ الصغير اللي بيكون مدلع .. ما اقصد شي ثاني والله السموحة منك
غلا ابتسمت يوم شافت احراجه : بالحل ... ماصار شي .._ وبتردد_ معليش اعذروني والله ما اقدر
جاسم : شكلك ودك بالروحة لكن منحرج من وضعك بما انك توك تعرفت علينا يا ابن الحلال اكسر هالاحراج مابتلقى الا سعة الصدر ان شا الله ,, قوم ويانا ,, _ وقف جاسم وهو يمد يده لغلا _ قوم مشينا ما فيه نقاش بتخاوينا يعني بتخاوينا

وقفت غلا من دون ماتمد يدها ليد جاسم الممدوده ووقفو سلطان ومشعل ,,
وما اعطوها فرصة تتكلم بأي حرف وهي خافت تنفعل وتنكشف فسكتت وهي تدعي الله ان يخلصها من هالورطة ,,

جاسم : ليش ساكت يا فيصل ولا تضايجت عشانا خذناك ويانا
غلا : لا والله ابرك الساعات بس تعرفون ما خليتوني أنام وراسي مصدع
ضحكوا الشباب
مشعل : تدري اني بغيت أفلق راسك يوم صارخت فينا لو ماسلطان هداني
سلطان: ههههه شكلك حبيب بس تنفعل بسرعة
غلا تبتسم مجاملة وماعلقت ..
مشو بين الاشجار وهم يكتشوفون المنطقة
كانت غلا تمشي وراهم بمسافه ,, شوي ويسمعون صرخة مكتومه وكانت غلا التفتوا كلهم عليها مستغربين هي ارتبكت وقالت
: وش فيكم سمعتوا اللي سمعته
كلهم هزوا روسهم بمعنى ايه
سلطان : مب كنه صوت بنت ؟
غلا تبلع ريقها من الروعة
جاسم : صج والله الصوت قريب تتوقعون حد بهالمنطقة
سلطان : الصوت قريب مره
غلا تحاول تطلع نفسها من هالمصيبة : مافيه شر خل نمشي ونكمل طريقنا
مشعل: صادق خلونا نكمل من بدايتها خوف الله يستر
غلا تكلم نفسها الحمد لله اللي طلعني من هالورطه بس من جد عورتني رجوليييييييييييييييييييي وش هالنكبة اللي أنا فيها

كملو طريقهم تخللته بعض السواليف المضحكة والمواقف ,,,

بعد نص ساعة تقريبا طلعو على مكان ريفي يطل على النهر كان المكان قمة في الروعة
مشعل : ياااااه ما أحلااا هالمكان سبحان الله
جاسم : ماشاء الله أول مره اشوفه
سلطان : بصراحة ياشباب حسافته نمر عليه مرور الكرام وش رايكم لو نقعد هنا يومين أو ثلاثة عقبها نكمل طريقنا لبورنموث
جاسم : ماعندي مانع المكان مايفوت
سلطان: وش رايك يامشعل .؟؟
مشعل بحماس: لحد يسألني عن رايي في الرحلات لأني ما اعارض على أي شي ,, اسألوني عن رايي في حالة وحدة بس
جاسم : اللي هي ؟!
مشعل : اذا جينا بنرجع خذو رايي
سلطان : هههههههههه ياحبك للدجة
غلا كانت ساكته وخايفة من العرض ..الله يعيني ويستر علي شكلي بنكشف:.(
كانت سرحانه وسابحه بافكارها ومتعمقه حست بوجه قريب من وجهها
بغى يغمى عليها ورجعت لورا بسرعه ووجهها اختفى لونه
سلطان باضطراب :بسم الله عليك
غلا وهي معصبه:وش فيه؟؟؟؟وش عندك؟؟؟
سلطان وهو يبتسم : ابد بس شفتك سرحان وبرجعك لعالمنا
غلا تتمالك نفسها:معاكم
سلطان : وش كنا نقول
غلا انحرجت وسكتت

مشعل:سلطان بلاك عالرجال
سلطان ببرود يحرك كتوفه ويقول : ولا شي
انقهرت غلا منه وتكلمت بهدوء : ياشباب أنا ماقدر اقعد معكم ,, اليوم بالليل باخذ لي سيارة وامشي لبورنموث
جاسم : ياشيخ خلك مرن لا تصير كذا ان كانك خايف ماتلقى الوظيفة ولا يهمك انا أدور لك على شغله تناسبك وترتاح فيها وبتكون جاهزة أول ماتوصل بس وسع صدرك وروحة قبلنا مافيه ترانا بننشبلك
غلا سكتت مو عارفة كيف تتصرف ,,
كان مشعل يطالعها ووده لو يصفقه كل ماقلنا له شي اعترض هذا يحمد ربي انا عازمينه غيره يتمنى هالطلعة ,,
وسلطان نفس الحالة يطالع غلا لكن مستغرب من تصرفاته
كملو طريقهم وهم يستكشفون هالمكان ويدورولهم من بين هالاكواخ شي مناسب يستأجرونه قررو يستأجرون ثلاثة لان الاكواخ صغيرة مافيها الا غرفة وحمام وغير كذا عشان الكل يكون مرتاح وهالشي ناسب غلا
ولقولهم ثلاثه جنب بعض واستأجروها
كانو الشباب حدهم ميتين من الجوع طبعا غلا مب احسن منهم
لاح لهم طيف مطعم صغير
نقزت غلا مطــــــــــــــــــــــــــــــــــــعم
لفو عليها مستغربين
غلا تطالع فيهم ببرائه :والله مطعم
مشعل:هههههههههههههههههههههههههه جوعان
غلا مبرطمة :ليه انتو موب جوعانين كني سمعتكم تقولون قبل شوي جوعانين
جاسم وهو يضرب كتف غلا بخفه : يتهيا لك بس صج احنا ميتين يوووووع يلا تحركو شباب
ضحكت غلا على نفسها
مشعل : نتسابق
سلطان وجاسم : نتسابق ليش لا ..فكره
غلا تطالع فيهم مستغربه ماشاء الله عليهم فيهم حيل
مشعل وهو يسحب يد غلا يلا صف معانا
غلا بتعب : ماااااااااااافيني حيل الله
مشعل : يلااااااااا بس .. احسن لك عشان نوصل المطعم بسرعه
غلا تحمست :هههههههههههه يلا
صفت معاهم ورفعت يدها بتحمس ون توووووووو اكشن
وانطلقو الشباااب
بحماس غريييييب
اول من وقف غلا : خلاص شباب ستووووووووووووب
وقفوا وهم يضحكون
سلطان : ليه وقفت ؟
غلا تلتقط انفاسها : ما فيني حيل حرام عليكم
اللي فاز كان جاسم
مشعل :اول مره اكتشف انك سريع
جاسم :جب عيل شنو فايدة الرياضه اللي مهلك عمري فيها
سلطان: يلا ندخل المطعم
دخلو وكان المطعم شعبي وهادي قعدوا عالطاوله
سلطان:كح كح كح ابغى مويه
جتهم حرمة كبيرة بالسن :هلوووووووووووو
غلا :هلوووو بليز 4 وواترز كويكلي
الحرمه:اوكي
رراحت بسرعه وجابت لهم المويه
كل واحد أخذ له مويه بسرعه وقعدوا يشربون من العطش
شوي ويجيهم الجيرسون وكل واحد طلب له طلبية وقعدو ياكلون
خلصت غلا أول وحدة وقامت : أكرمكم الله
الشباب : بالعافية
غلا : أنا بطلع برى الين تخلصون
مشعل : شكل ودك تنحاش
غلا: ههههه لو أدل الطريق انحشت بس ما أدل
سلطان يغمز لها : ان بغيت بس قل لي وانا أدلك
جاسم : بعد تشجعه أنت
سلطان يهز اكتافه ببرود : ما اشجعه بس أعرض خدماتي
قامت غلا وهم يستهبلون على بعض

طلعت برى كان الوقت قرب العشاء ...
قعدت على كرسي تطالع النهر وهي تفكر ,, سرحت عند سارة .. الحين وش تسوي ؟؟ أكيد منهارة .. اكيد الكل قلب الدنيا علي ماراح يتوقعون ولا واحد في المية اني بروح لهالمكان اااه ياسارة سامحيني ,,, تذكرت جوالها هي كسرت الشريحة وشرت وحده جديدة بس مابعد فتحت الجوال ,, طلعته من جيبها وفتحته قعدت تلعب شوي بالجهاز
فتحت الارقام شافت أول رقم مكتوب my life ودها لو تضغط اتصال تبي تسمع صوتها تحس انها من زماااااان عنها بس ماا تبي .... تعرف لو سمعت صوتها بتضعف وترجع عشان كذا ماراح تكلمها ,, غمضت وهي تضغط على ديليت
وعقبها مسحت كل الاسماء المخزنة بجهازها ,, كذا بتكون مرتاحة انها ماراح تضعف لو شافت ارقامهم قدامها ...
سمعت صوت احد يجلس جنبها وهو يقول : وراك سرحان
التفتت وكان سلطان قالت وهي تبتسم بهدوء: تبيني اشوف هالمنظر ولا أسرح
سلطان : بس لاحظت انك طول الوقت تسرح
غلا : يتهيأ لك
سلطان وده لو يسحب منه حكي : لك أهل ببورنموث
غلا : لا
سلطان : طيب ورا ما اشتغلت بلندن
غلا : مافيه شغل ناسبني وارتحت فيه
سلطان : انت المسؤول عن أهلك
غلا تقول بنفسها أي أهل الله يرحم والديك .. تنهدت : ايه انا المسؤول عنهم \
سلطان : اهااا الله يعينك شكلك الكبير
سكتت غلا وهو سكت يوم سكتت ,, شوي تكلمت
: انت ماتشتغل
سلطان : حاليا أدرس ماستر
غلا منبهرة : تدرس
سلطان يبتسم :ايه ليش مو بين علي
غلا : لا مو القصد كذا بس حسبتك تشتغل
سلطان : أدرس وأشتغل برى عندي مؤسسة حقت الوالد وكوفي ببورنموث قاعد أديره
وجاسم ومشعل يدرسون معاي
غلا : ماشا الله بس مو باين انكم نفس العمر
سلطان : حنا مو نفس العمر ,, جاسم أكبرنا عمره 29 وأنا عمري 28 ومشعل 25
غلا تبتسم : أجل دلوعكم مشعل
سلطان :هههه أكيد ماتشوفه عال قلوبنا
غلا : ههههههههههههههه
شوي وجوهم مشعل وجاسم
سلطان : كان طولتو شوي زين ماكليتو القدور
جاسم : والله هذا الدب طلب له طبق ثاني عاد ليته يبان فيه مدري وين يروح هالأكل
سلطان : ههههههه الله لا يبلانا
مشعل : وش دخلكم دخل فبطني ولا بطونكم
جاسم : بس تراها قروشي
مشعل : لا يكثر هذا من المهر اللي اعطيتك اياه تعطيه اختك
جاسم ظربه ع راسه : انا شنو قلت اختي انساها
مشعل : ههههههههه زين لا تعور
سلطان : الله يعينا عليكم قطو وفار المهم ماودكم نصلي العشا ونرتاح عقبها عشان نقوم الفجر بنشاط
غلا : أنا ميييت تعب وفيني النوم
مشعل يتثاوب : وأنا بعد والله
جاسم : يلا اجل خل نصلي ونريح عقبها
قامو الشباب للأكواخ وصلو بعد مادخل وقت الصلاة وعقبها كل دخل كوخه وهم في قمة الارهاق

دمتم بخير


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( الجــــــــــــــــ3ــــــــــــــزء )

****** ********







قامت بتأفف وهي تسمع خبط ع الباب ... فيصل ... فيصل قوووووم
جلست ع السرير تفرك عيونها تبي تستوعب وينها ومن هذا فيصل !!
نقزت من ع السرير وهي تذكر انها في رحلة مع الشباب
وبصوت خشن : خلااااص قمت شوي وأطلع
مشعل : زين لا تتأخر بنروح نتمشى
غلا تنفخ : خلاااص ياخي جاي

التفت مشعل على سلطان وبقهر : كله بسببك انت وياه جايب لنا هالعلة .. مضيفينه ومكبر راسه علينا وينفخ .. وتلوموني لو قلت لكم ما ارتحت له
سلطان يهدي مشعل : اذكر الله شوي شوي ع الرجال وبعدين انت طقك ينرفز كم مره قلتلك لا بغيت تطق الباب طقه بشويش
جاسم : اششش طلع الريال سكتو

غلا تطالعهم وابتسمت لهم : صباح الخير
الشباب : صباح النور
غلا : وين بنروح له
جاسم : بندش للغابة ونفطر هناك
غلا : أوكي
سلطان : يالله نمشي
جاسم : توكلنا على الله

بعد ماوصلو للغابة فرشو لهم فرشة وجلسو يفطرون
سلطان : أقول فيصل أنت قلت انك سعودي بس فيك لكنة أهل الخليج يعني كأن فيك عرق عراقي أو كويتي أو شي زي كذا
غلا طالعت فيه وقالت وهي تصرف : البيئة اللي أنا عايش فيها خليط من ذولي عشان كذا متأثر فيهم
سلطان : أهاا بس قلت يمكن فيه عرق لك
جاسم : لا بس شكلك واضح انك سعودي من قبل لاتتكلم حسيت انك سعودي
ابتسمت غلا وهي تبلع الغصة ,
ايه سعودية بس ماخذه هالإسم ولا مدري منهو أبوي رماني هنا وراح وخلاني غلط غلطة دفعت ثمنها أنا بزواجة من أوروبية كافرة .. تزوجها لمدة شهر وطلقها ورجع للسعودية في الوقت الي حملت فيني من غير مايحسب حساب لهالشي أو يهتم .. ويوم ولدتني رمتني بهالدار متبرية مني ...!

آآآخ ياارب ارحمني ,, رفعت عيونها ولقتهم يطالعونها بفضول وكأنهم يبونها تفسر لهم سبب سكوتها وسرحانها ,,
تداركت الموقف والتفتت على جاسم : جاسم أنت متأكد اني بلقى وظيفة بسهولة لو رحت لبورنموث
جاسم : ايه دامي تكفلت بهالشي ماعليك بطلع لك من تحت الارض
سلطان : طيب وش رايك انا عندي الكوفي الي قلتلك عليه امس هناك تحب تشتغل فيه ؟؟
ارتسمت معالم الفرح على وجهها وطالعت سلطان بدون تصديق : واللله ؟؟؟
سلطان يبتسم : ايه والله ليش لا
غلا تضحك من شدة الفرح : يا الله جزاك الله خير ياسلطان ماتتصور شكثر فرحتني الحين ضمنت
طالعها سلطان متعجب من حماسها..
هذا الانسان وراه شي مب طبيعي شخص في مثل سنه يبي يتوظف وفي مكان غير المكان اللي أهله عايشين فيه
أكيد وراه شي............!
سلطان ابتسم بتشجيع : ولا يهمك بنروح سوا وتشوف الوضع إذا مريح لك اشتغل فيه
جاسم خبطها على ظهرها : ياسلااام ويتك الوظيفة الحين استانس ويانا ولا تفكر بشي
غلا حست بقشعريرة والتفتت عليه : أوكي بس لا تخبطني مره ثانية كسرت ظهري
مشعل يطالعها باشمئزاز : بنية انت ينكسر ظهرك ؟ ؟
غلا فتحت عيونها بدهشة وتدراكت بسرعة وهي ترفع حاجب : صح ما اتحمل احد يمزح معي باليد حتى لو اني رجال بس ع الاقل فيني شجاعة
وشددت على كلمة شجاعة
مشعل بكره : وش قصدك ؟
غلا تهز كتوفها بلامبالاة : قصدي واضح
وقف سلطان وهو يقول : يالله ياشباب خل نكمل الطريق
وقفو كلهم ومشعل وغلا كل واحد شايل في قلبه ع الثاني

يتمشون ويلعبون ويتسابقون كانو مبسوطين مع بعض لاخر درجة لكن غلا كانت شوي متحفظة مو كل شي تسويه وياهم بس ماعارضو رغباتها وخلوها على راحتها واللي مريحها انهم ابد ماشكو فيها

قربت الشمس تغرب وقررو يرجعون
بالطريق ,,
غلا : شباب كم بنقعد هنا
جاسم : ليش مليت ؟
غلا : لا بس انتم كنتو تقولون ثلاث أيام وانا احسها كثيرة ودي ارجع قبل
سلطان : يا ابن الحلال انت اول كنت مستعجل عشان الوظيفة والحين ضمنتها فخلك معنا ونروح سوا عشان انا اعلمك بنفسي وش تسوي واوديك للكوفي الي بتشتغل فيه
سكتت غلا وهي كارهه بس ماتبي تحسسهم بشي ابد وقالت : مايخالف


اليوم الثاني

قاعدين ع النهر وكل واحد معه سنارة الصيد ومتحمس يصيد
مشعل ينقز وهو يصارخ : العاااااشرة برااااااااااااافوووو علي
جاسم : هههههههههه يا سلااام عليك والله وصرت تعرف يا ريال
مشعل : وش قالو لك اخ جاسم تراي مشعل لو ناسي
جاسم : لااا افا عليك ما نسيت هههه
بعد خمس دقايق صرخ وهو يطلع الثانية
سلطان : هههههههههههههههههههههه والله وصرت تتحدانا يا مشعلووه منتب سهل
مشعل : من زمااان من زمااان بس كنتو عميااان عن هالمواهب اللي عندي بصراحة انا الحين اكتشفت اني كنت مظلوم معكم يكفي اني متنازل ومخاوي لي شياب وزود عن كذا حاقريني
جاسم : ههههههههه مااعاااش من يحقر مشعلووه ولا يابته امه
مشعل يطالعه بنص عين وبطريقة مسرحية كمل: اشكرك يا خال عياالي
جاسم بقق عيونه وسلطان ماات من الضحك ..
قطع صوتهم صرخة غلا التفتو لها بسرعة برعب .. كانت قاعدة على صخرة مرتفعه شوي
شافوها تناقز وهي تهز السنارة بقهر وتصارخ :اطلعووووووو ياحيوااااناااااات
ضحكو الشباب على حركتها
وصوت لها جاسم : شوي شوي يافيصل بالهداوة
التفتت بيأس : مليييت كلكم صدتو اللي عشره واللي خمس طعش واللي مدري كم وانا لي ساعه احاول اطلع لو راس ميت وليته طلع
تقدم سلطان وهو يطلع ع الصخرة ويقول بمصخرة : قلنالك خلك جنبنا عشان نعلمك لكنك سويت اللي براسك
سكتت غلا وهي متوترة بسبب قربه منها ..شافت يده الممدوده يطلب السنارة .. اعطته اياها ومسكها واشر عليها يعني ركزي وقال بهدوء : ارميها كذا بهدوء وحركها بخفه زي كذا واصبر شوي ...... اذا حسيت ان فيه شي علق ارفعها
وبدا يرفع السنارة وغلا تطالعه ومبققه عيونه فيه باعجاب بعد ماطلعها مسك السمكه بيمينه والسنارة بيساره وطالعها وهو يغمز لها : وش رايك ؟
يوم شافها مبققه عيونها ومبلمه ضحك : ههههههههههههههه وش فيك طايره بوهتك
غلا تشد شعرها بقهر : شلوووووووووووووووووووووووووون قدرت بنجننننن
سلطان :هههههه شوي شوي على عمرك انزل خل نروح للشباب وبنعلمك سوى
نزلت غلا معه وهي ميته قهر تبي تعرف شلون يصيدون
حاول معها سلطان أكثر من مره لكن عجز معها ..رمى السنارة و التفت ع جاسم : آآآخ جاسم تعال معاد فيني حيل هبل بي
غلا بعصبية : أنت ماتعرف تعلم زين
سلطان يضربها على راسها : لا أنت اللي مخك مقفل
غلا : أنا مخي مقفففل ؟؟؟
مشعل باستهزاء : ليش معلومه جديدة عليك ؟؟
غلا التفتت له وعيونها بتطلع من العصبية
جاسم يضحك على شكلها المعصب : شوي عن يطق لك عرق هات اوريك بس ريلاااكس فيصل هدي عمرك هم بس يحبون ينرفزونك
غلا تزفر بضيق : ماعلينا منهم يالله علمني ولا ترى ابرمي نفسي بالنهر واطلعهم بالقوة
سلطان بصوت واطي يكلم مشعل وعيونه على غلا : ههههههههههه والله يا إنه تحفه وهو معصب أول مره أشوفه كذا
مشعل : ليش ناسي صراخه علينا بالقطار يوم ماخليناه ينام
سلطان : ايييه والله صح تذكرت هههههههههههه عجيب هالانسان يااخي احسه بزر
مشعل بطفش : حس اللي تحسه أنا ما بلعته هالانسان يرفع لي ضغطي
سلطان : صدقني هو يحس بنفس احساسك هههههه
مشعل طلع كاميرا الفيديو وشغلها : خل اصورهم والله اشكالهم ماتفوت
سلطان : قرب الصورة عشان تطلع واضحة
والتفت على جاسم وغلا وهو يشوف جاسم يشرح له الطريقه بهدوء وغلا متفاعله معه وكلما رمتها يا اما تضرب في الصخر او تطلعها فاضيه .. واذا فشلت ترجع تصرخ وتناقز .. ابتسم من قلبه وهو يقول بنفسه .. اول مره اشوف ولد بهالشكل .. لو كان فيصل بنت بتكون قمة في العفوية والبرائة خاصة مع ملامحه الطفولية وحركاته وطريقة كلامه
لكن اموت وادري وش سر هالولد اللي ماظنه تعدى العشرين وطالع لبورنموث عشان يشتغل بعيد عن أهله ... وغير كذا موب راضي يتكلم عن احد من اهله او اصحابه ؟!! هذا وراه شي... لازم اعرف لازم

وقف ومشى اتجاههم وهو ناوي يساعد جاسم اللي انقطع صوته وهو يحاول يعلم غلا شلون ترمي
قرب منهم وهو يقول بصوت مرح : جاسم تبي مساعدة في الشرح اشوفك متوهق
غلا بنرفزة : اصصصصصصصصصصصصصص بتنحاااش
سلطان بتعجب : من هي ؟؟
غلا وهي مركزه على موقع السنارة وتقول من بين اسنانها بغضب : اسسسسكت
التفت عليه جاسم وابتسم : اسكت ياخي بتنحاش صيدته
ضحك سلطان بصوت مكتوم وهو يشوف شكل غلا واعصابها المشدودة واشر على مشعل انه يركز الصورة عليها
شوي وطلع صوتها وهي تقول بخوف : انسحبت انسحبت
جاسم بحماس : ارفعـــــــــه بسرعـــه
بدت ترفع السنارة وهي ماسكته بقووه وعلى شوي شوي بدى يظهر خيط السنارة الطويل وفي نهايته راس السمكة
رفعتها بحماس اكبر وهي خايفه لو تنفك منها .. اول ماوصلت لها السمكه بدت تناقز وهي تصااارخ باعلى صووتها : مسكتهاااااااااااااااااااااااا مسكتهااااااااااااااااااااااااااااااا
نجححححححححححححححححححححححححححححححححححححححححححححت
صفقو لها الشباب وهم ميتين ضحك عليها وهي تدور من الوناسة وتصفق
مشعل من بعيد يضحك : فييييييييصل طالع الكاميرااا فيصل يالخبببببل طااالع
التفتت غلا وهي ترفع يدينها وتقول : مشعلوووووه يالدبببب نجحححت
مشعل يصارخ : انا دب يالمسمااااار
جاسم : مبروووك عليك الصيده عقبال ماتصيد بالمئات
غلا تمسح وجهها بيديها : الله يبارك فيك عاد انت مدربي .. دربني كل يوم
سلطان : ههه الله يعينك ناوي عليك نيه بسرعه انسحب ولا بيشيب راسك
غلا تطالع فيه بقهر : مالك شغل هو موافق صح جاسم
جاسم : تاامر امر كم عندنا فيصل
رفعت راسها بفخر وقالت : واحد بس
جاسم ضحك: يالله اجل تعال نشوي ونستفتح بصيدتك
مشو الثلاثة متجهين لمشعل اللي حط الكاميرا ع جنب ويطالع في غلا باستهزاء: الحين ماتقولي كل هالمزاعق والصراخ عشان هذي والله اللي يشوفك يقول صدت لك حوت
غلا مالها خلقه :بما اني مبسوط وما ابيك تخرب علي جوي بسوي نفسي ماسمعت
مشعل : اخسسس يارايق

سلطان :يالله عاد بلا مناقر عيب تراكم رجاجيل موب مبزره
سكتو عن بعض وانششغلو بالشوي وابتدو بسمكة غلا
سلطان : هاااه فيصل تبي تذوق
غلا : طبعا هات انتقم منها
جاسم : ههههه حلوه انتقم
غلا تعطي لجاسم قطعه بعد مالفتها بخبزة : خذ جاسم هذي هديتك بما انك ساعدتني
جاسم يتناولها منها : تسلم يديك والله
كانو يشوون وياكلون بنفس الوقت ومشعل مرات يفتح الكاميرا ويصورهم .. كانو مستمتعين لاقصى درجة ... غلا خذت راحتها معهم حتى انها نست غلا ماحطت في بالها غير انها فيصـــل

بعد ما انتهو من الشوي كملو رحلتهم الين غربت الشمس وبعدها رجعو
وهم منهكين من التعب

الساعة عشر بالليل .. كانت تتقلب ماجاها النوم كلما غمضت عينها جت صورة سارة في وجهها وهي تصيح وتلومها على غيابها ..وتفز من الخوف
قامت من سريرها ولبست جاكيتها وخذت جوالها وطلعت من الكوخ
راحت للكرسي اللي قدام الاكواخ وجلست عليه وهي تتأمل النهر اللي منعكس عليه ضوء القمر وماتسمع غير صوت انفاسها وهدير الموج

كانت تقلب الجوال في يديها وهي تتفرج ع الصور اللي بالاستيديو ماكان فيه صور غير الصور اللي صورتها بهالرحلة لانها حذفت كل شي كان يتعلق فيها قبل
فتحت الرسايل وكان الصندوق فاضي راحت للحافظات وتفاجأت بحافظة كاملة مامسحتها
فتحتها كانت كلها من سارة وريم بعضها سواليف وبعضها اشعار عادية .. بلعت غصة وهي تقول كيف غفلت عنها .. بدت تفتحها وحده ورى الثانية وكلما قرت شي حذفته
الين وصلت لآخر مسج وقفت عنده كان من ريم كاتبه فيه ( لو تدري ماما باللي نخطط له كان شنقتنا ههههه )
ابتسمت وهي تقول بالم كنا نخطط نشتغل مع بعض كلنا ما كنا راضيين بوضعنا في الدار ..
ااخ الله يرحمك ياالريم لو تدرين اني سويتها وش بتقولين
لو كنتي عايشه بتكونين معي الحين ع الاقل ماراح احس بالضياع والوحشة مثل الحين
بتونس فيك لاني حتى لو ضعت وتشردت مااعتبر نفسي كذا لانك معي
الله يرحمك بواسع رحمته ...
طلعت من المسج ولا هان عليها انها تحذفه هذا اخر ماتبقى لها من ذكريات ريم بالجوال لان ساره حذفت كل مسجاتها عشان ماتتعذب غلا وهي تقراها لكن شكلها غفلت عن هالحافظة
تذكرت ساره .. شكثر اشتاقت تسمع صوتها .. اكيد الحين ماخلت مكان مادورتها فيه ..اكيد منهارة يابعد قلبي ياسارة .. سامحيني ...
بس لازم انفذ اللي خططت له واذا نجحت برجع لها واقنعها تجي معي
طفت الجوال وحطته بجيبها وهي تتنهد براحة ماتدري وش سرها .. .. ؟!!

قعدت ساعة تتأمل النهر والأفكار تجيبها وتوديها ماخلت شي مافكرت فيه

شوي سمعت صوت وراها .. الفتت برعب .. وهي تشوف واحد متجه لها
خذت نفس وهي تقول بخوف : روعتني
سلطان : ليش قايم وطالع هالوقت
غلا : ماجاني النوم قلت ابطلع اشم هوا .. وانت ؟
سلطان : انا مايجيني النوم مبكر
جلس بالكرسي المجاور وهو يسمع غلا تقول بهدوء وتطالع النهر
: الجو خياااالي
سلطان : جدا ماشا الله جو شاعري
غلا ابتسمت : حلوه شاعري
سلطان : من جد يصلح لعرسان
غلا : زين تزوج وتعال انت وياها هنا
سلطان يضحك: علطول مايحتاج
غلا : خل جاسم يزوجك اخته اسرقها من مشعل
سلطان بخوف مصطنع : تبيه يشنقني انت
غلا : هههههههههههههه الا مشعل وين شاف اخت جاسم هاللي ميت عليها
سلطان : هههههه يشوفها نادرا إذا لقيناهم بمجمع أو الجامعة أحياناعاد من فترة نشب فيه وجاسم يقول لا مستحيل وأنت بهالهبال
غلا : هههههههه والله انه عجيب هالانسان عاد جاسم الضعيف توهق بهالنشبة
سلطان : جاسم يستانس على حركات مشعل ويحب ينرفزه خاصة لو طرا هالموضوع
غلا : ومشعل جاد ؟؟
سلطان : تقريبا
غلا : وجاسم وش رايه ؟
سلطان : جاسم بالحقيقة ماعنده مانع بس يقول لمشعل متى ماشفتك عقلت وتركت عنك اللعب زوجتك اختي
غلا ابتسمت : الله يكتب لهم اللي فيه الخير
سلطان : امين
غلا : تدري اول ماشفت جاسم توقعته متزوج وعنده عيال بعد
سلطان ضحك بخفه : ليش شكله كبير ؟
غلا : لا مو على شكله بس ماشا الله تحسه أبو
سلطان : جاسم ربى اخوانه من توفى ابوه وعمره 18 سنة عشان كذا تحسه أبو
غلا منبهره : يا الله وهو مسؤول عنهم بس وين اخوانه مايساعدونه
سلطان : جاسم ماعنده غير اختين واخوين صغار الكبير فيهم عمره 13 والصغير عشر سنين ولدته أمه وتوفت وهي تولده وبعد وفاة أمه مباشرة توفى أبوه بجلطة

غلا بحزن : يا الله ..الله يرحمهم .. سكتت ثم قالت بهدوء : عشان كذا حنون
سلطان يرفع حاجب : ليش وش الحنية اللي شفتها منه
بلعت ريقها وحست انها قالت شي خطأ .. سبت نفسها بداخلها كيف نست ان الرجال مايهتمون بهالجانب ولا يناظرون له او ينتبهون عليه ماينتبه عليه الا الحريم
قالت بتدراك وهي تحاول انها تكمل بثقه عشان مايشك بشي : اقصد انه معاملته معنا مثل مايعامل الاب عياله .. معاملته فيها لطف .. فهمت علي
سلطان : اهااا ( ابتسم ) صح رغم اني ماركزت على هالشي من قبل يمكن لاننا اخويا من طفولتنا .. لكن أي احد يدخل معنا يلاحظ صفات كل احد فينا
سكتت وهي مرتاحه انه ماوهقها بسؤال او غيره
سكتو الاثنين وكلن سرح بواديه
بعد فتره تكلم سلطان بهدوء وعينه عالنهر : عادي تتحمل الشغل؟؟
غلا تراقب الموج وهي حاسه بغصة : ليش لا ؟
سلطان : بس ما ابيك تفصل بعد كم أسبوع
غلا : لو أبي أفصل كان من الاساس ماجيت وتعنيت
سلطان متعجب منه : أنا متعجب منك ومن اصرارك ع الشغل رغم انك بهالسن
غلا تنهدت بهدوء
التفت عليه سلطان وهو يتأمله بفضول يتمنى يعرف وش ورى هالانسان .. التفتت عليه غلا وابتسمت له بألم وقالت وهي تقوم من مكانها : يوم تكون بنفس وضعي بتتمنى تكد على نفسك لو كنت ولد سبع سنوات
مشت وهي تلوح له وتقول : تصبح ع خير
اختفت ورى الباب الخشبي ونظراته عالقه بطيفها اللي كان قبل لحظات هنا .. وكلماتها اللي كانت نابعة بألم ترن في إذنه
قام من مكانه بينام والأفكار براسه... هالفيصل كله لغز على لغز
دخل وبدال مايدخله وراسه فاضي من كل شي يزعجه ويهمه دخله وراسه بينفجر من كثر التفكير بلغز فيصــــــــــــــــــــــل!


في الدار ...

هذا فجر اليوم الرابع من طلعت غلا من البيت .. فقدوا الأمل من رجوعها ..
محد قدر يساعدهم لأنها طلعت برغبتها وهي فوق السن القانوني
ماما عبير منهارة وسارة حالها مو أحسن منها .. خالة كوثر وخالة سناء السالفة شاغلة تفكيرهم ومتضايقين كثير بسببها .. بنات الدار ماوقفوا عن الكلام بهالموضوع .. الاشاعات صارت تدور بينهم والكلام السيء كثر ...


سارة صارت تنام بغرفتها صارت تنام عند ماما عبير لأن حالتها ماتسمح انها تكون بلحالها...


قاعدة جنب ماما عبير الي منسدحة ع السرير والتعب يشل حركتها ...
ماما عبير : سارة
سارة : لبيه ماما
ماما عبير : تتوقعين غلا وش تسوي الحين .؟
سارة تبلع العبرة : إن شاءالله تكون بخير
ماما عبير وعيونها تدمع : أخاف تاهت وماقدرت ترجع خايفة نعاقبها ولا تعرض لها أحد وآذاها .. أخاف ما تاكل زين .. طول عمرها مهمله بأكلها وهو بين يدينها وشلون لو الحين تبي تاكل بس مو قادرة ؟ وشلون بتصرف على عمرها من وين لها فلوس
سارة تبكي بس ياماما لاتزيدين حرقتي الي خايفة منه أنا خايفة منه .. طول الوقت أفكر فيه بس أدعي إن الله يحفظها ويكفيها أي أذى ..
..ٌقربت منها ومسكت يدها وباستها : ماما حبيبتي لاتخافين صدقيني غلا بخير ولو بعترض طريقها شي بترجع وماراح تتردد لحظة .. حتى لو كانت خايفة منكم بس بترجع لأنك أمها ماراح تفكر بحضن غير حضنك
ماما عبير بكت بحرقة : يارب يارب احفظها لي وردها قريب بالسلامة يارب لاتفجعني فيها ...
ساره تمسح على راسها وتحاول تهديها .. قررت تسوي أي شي يريح شوي من نفسية ماماعبير ..
لكن راح تسوي هالشي بكرا أفضل ...










اليوم الأخير كان الجو دافي أفطرو وبعد الفطور قرروا يركبون الجاتكسي

جاسم : هاه شباب تركبون
سلطان : وش رايكم ناخذ اربعة ونتاسبق
مشعل : يالله أجل
غلا كانت تطالعهم وقلبها يرقع هذولي وش يقولون مجنونة انا لو ادخل معهم واركب الجاتكسي مستحيل لو يصير اللي يصير
التفت عليها سلطان وكانه فقدها : فيصل وراك ساكت تركب؟؟
غلا : هاه ... ( وبابتسامة باهته ) معليش ما احب اركب الجاتكسي
جاسم : ليش بتستانس ياشيخ
غلا : لاا والله اعذروني انا بقعد هنا اشجعكم وش رايكم ( وضحكت بهبل )
سلطان : على راحتك خلااص انت الجمهور والحكم ههههه
غلا ارتاحت : والمصور بعد ههههههههه يالله استعدو
ركبو الشباب وانطلقو يتسابقون ويستهبلون على بعض كانت تصورهم وتضحك على اشكالهم من اعماقها ,, حبتهم كثير وحبت جمعتهم في هاللحظة تمنت انها صدق ولد عشان تاخذ راحتها معهم عشان تكون هي الفرد الرابع من الشلة ,, اعجبها فيهم صفاء قلوبهم وحبهم لبعض
اليوم آخر يوم لها معهم وبتروح لبورنموث .. وبتشتغل هناك وبتبعد عنهم
خنقتها العبرة ,,
يا الله بتنتهي هاللحظات الحلوة ...
جاسم لقت فيه حنان الأبو اللي انحرمت منه ... وسلطان لقت فيه العطاء والقوة ورجاحة العقل .... ومشعل لقت فيه الاخو المشاكس اللي ماتتفق هي وياه
صدفة جمعتها فيهم لكن كانت صدفه روعة وماراح تنساها أبد ..

بدت عيونها تدمع بشكل غزير حاولت تكتم عبراتها ماقدرت ...
ياربييي وش اسوي أخاف يجون وانا اصيح وش بقولهم ,,
حطت الكاميرا وركضت بعيد عنهم ودخلت بين الاشجار تبي تروح للمكان اللي دايم يروحون له بالغابة تبي تودعه و بتصيح هناك على كيفها
صارت تمشي وهي ماتسمع غير صوت الأشجار والطيور يخالطه صوت بكائها المرتفع
وشريط حياتها المأساوي يدور قدام عيونها صرخت بأعلى صوت تقدر تطلعه كأنها تبي تريح نفسها تزيح شي من الي تعانيه بداخلها

ساعة تمشي وهي على هالحال وموب حاسة في نفسها
بعد هالوقت استوعبت انها تمشي بدون توقف ..
طالعت المكان ودارت عيونها فيه لكن تفاجأت انها ماتعرف هي بأي مكان ولا بأي اتجاه ...!!
ظربات قلبها زادت ... رجعت لورا وصارت تمشي بالطريق اللي جت منه والرعب مالي قلبها ,, نص ساعة وهي تمشي ونفس الشي تحس انها في متاهة بدت تصوت عليهم بصوت عالي لعل وعسى يكونون قريب منها لكن لا مجيب ......................!
جوالها ماجابته معها عشان تدق عليهم .. تلفتت تناظر المكان .. زادها رعب المنظر والاصوات اللي تسمعها...

الحين ماتلوم مشعل يوم يخاف من الغابات .... !!!
رجعت تبكي بقلة حيلة وهي تتنافض من الخوف ,, بدت تتخيل نفسها تايهه هنا ومحد راح يلقاها وتموت بين الاشجار ,,, صارت تركض بتخبط وهي تصيح بأعلى صوتها .. تنادي عليهم وتترجى أحد يرد عليها ...
تتعثر بالاغصان ,, تطيح وتقوم ترجع تركض تمزعت ملابسها من كثر ماطاحت .. وتشبكت بالاغصان .. وتجرح جسمها وحست بالهلاك ...
مرت ثلاث ساعات وهي على هالحال

تحس بالخوف .. والجوع .. واللآلام الجسدية ..
تعبت ويأست تلقى احد فيهم او تدل المكان اللي جت منه قعدت تحت شجرة من الاشجار وهي حاضنة رجولها لجسمها وحاطه راسها بين رجولها ومابيدها الا تعبر عن خوفها بالبكاء والدعاء ان ربي ينجيها



في مكان ثاني ,,,

جاسم والخوف مالي قلبه : مالقيتوه بالكوخ
مشعل باضطراب : لا موب موجود ولاهوب موجود حتى بهالمنطقة كلها تتوقعون انحاش
سلطان والقلق بادي على ملامحه : هذا جواله معي كان محطوط مع الكاميرا .. وشنطته بمكانها وين ممكن يروح يعني
جاسم يفكر :تتوقعون دش الغابة
مشعل يركض باتجاه مدخل الغابة : امشو بسرعة خل نشوف بقي ساعتين وتغرب الشمس
ركضو وراه سلطان وجاسم وهم يدعون انهم يلقونه بالمكان الي دايم يقعدون فيه ,, وصلوله وهم يلهثون من شدة التعب وانصدمو بالمكان فاضي
طالعوا بعض برعب
جاسم : الله يستر الله يستر
سلطان : خل نتوزع بالغابة واللي يلقاه يدق علينا وان كان مافيه ابراج بعد ساعة ارجعوا لمكانا
جاسم : اوكي بس مشعل خلك لا تدور معنا يمكن يرجع بأي لحظة
مشعل : زين بس انتم انتبهو على انفسكم ارجعو قبل لا تغرب الشمس
سلطان : زين لا تقلق بس خلك هناك وانت ياجاسم رح من الجهه الشمالية والغربية وانا بروح من الجهه الجنوببية والشرقية
تفرقو الثلاثة كل راح بحسب الاتجاه المخطط له وهم يدعون ان الله يحفظ فيصل ويلقونه بأسرع وقت
..
دورو بكل اتجاه حتى فوق الاشجار صارو يدورون الرعب مالي قلوبهم حسو انهم هم المسؤولين لو صار عليه شي لأنهم هم اللي أصرو عليه يخاويهم بهالرحلة ,,

جلس بتعب وهو ياخذ نفس حط يدينه على راسه يفكر وشلون ممكن يلقاه ,,
بدا يتخيل الأسوأ .. لو انهم مالقوه وش ممكن يصير ووين ممكن يكون . لو جو بيعلمون أهله ان ولدهم ضايع وشلون يلقون أهله وهم مايعرفون عنه الا اسمه حتى مكان سكنه بالضبط صرفهم يوم سألوه
تأوه بصوت عالي وهو يدعي ان الله يرده لهم بالسلامة
قام يمشي وهو يتلفت بكل جهه طالع الساعة ,, المكان بادي يظلم ومابقى شي على المغرب مايدري يرجع ولا يستمر يدور ,,
يخاف ان الشباب لقوه وبما انه مافيه أي ابراج بالمنطقة محد قدر يدق ع الثاني


قرر أخيرا بعد بحث طويل يرجع ولو مالقوه بيدقون على جهات الانقاذ وتجي تدور عليه
مشى ببطئ وهو مرهق من كثر التفكير ,, لكن فجأة لمح هيئة انسان مكوم على بعضه ومرمي تحت جذع شجرة
شهق وهو يركض بسرعة تجاه هالجسم ويوم وصل تفاجأ ان اللي يشوفه هو فيصـــل
جلس بسرعه قباله وهو يهزه ويصرخ فيه .. فيصل ,, فيصل,, فيصل ,, فيصل

رفعت راسها بطئ تطالع وهي موب في كامل وعيها ,,
بعد مايأست انها تلقى المكان قعدت تحت هالجذع
تحس بروحها بتطلع من شدة الخوف والتعب الجسدي والنفسي ومن كثر البكاء ماعاد حست بعمرها

: فيصـــــل تسمعني أنت واعي ؟؟ انت بخير
جاه صوتها الواهن بتاوه متقطع: سـ ـ ـ ـ ـ ــاره !

سارة ؟!!!!... انتفض جسمه وهو يسمع الصوت ,, هذا صوت فيصل ,,
لااا هذا صوت أنثوي ........ لكن هذا فيصل شلوون ؟؟
مستحيل يكون صوت فيصل مستحيل يكون صوت رجال مهما كان مستحيل مستحيييل

طالعها يتأمل في ملامحها يبي يكذب اللي يسمعه لكن فاجأته وهي تمسك يده وتقول بنفس الصوت : خذينــ ـــ ــي أنا خايفــــ ـــــ ـة

بعد يده بسرعة وكأنه متكهرب وقام من مكانه مصعوق منصدم مو مصدق : قوم فيصل بتغرب الشمس وحنا هنا
ماتحركت غلا من مكانها ماكانت واعية تماما
طالعها وشاف عيونها متعلقة فيه لكنها تسبح في عالم ثاني ,, عرف انها موب في وعيها
جلس قبالها مد يده بتردد كان يحس بالاشمئزاز بس هو مضطرر ويبيها تصحى عشان يرجعون باسرع وقت ..
هزها مره مرتين ثلاث وهو ينادي .. فيصل فيصل
الين بدت تسترجع وعيها
جلست قباله وهي تطالعه من دون ماتتكلم
يوم تأكد انها قامت وقف وكأنه مايبها تتكلم وقال : الحمد لله ع سلامتك .. يالله خل نرجع
قامت غلا بوهن وهي تعرج مشت وراه من دون ماتنطق بحرف .. كانت تعبانه بشكل كبير اللي خلاها تعجز حتى عن الكلام

مشى هو وياها الين وصلو للكوخ وكان مشعل وجاسم واقفين ينتظرون سلطان
اول ماشافوهم ركضو باتجاهم بفرح كبير
جاسم : الحمد لله على سلامتك فيصل يابن الحلال اقلقتنا عليك
غلا تحاول تفخم صوتها لكن التعب مسيطر عليها ومب قادره حتى تحرك لسانها
فماكان منها الا ان ترمي نفسها ع الارض من التعب
جاسم جلس قبالها وهو يسندها بيدينه: بسم الله عليك فيصل عساك ماتوذيت من شي
هزت راسها بالنفي
جاسم التفت على سلطان اللي واقف ويطالع غلا بنظرات غريبه وقال بعتب : ورا ماساعدته بالمشي ماتشوف الريال بين الحياة والموت
طالعه سلطان ومارد عليه
مشعل اللي رحمه قال لجاسم: خل نشيله للكوخ الولد تعبان شف رجوله شلون تنزف
جا جاسم بيشيل غلا هنا التفت سلطان بسرعه وتقدمه وهو يقول : أنا بدخله الغرفة انتم روحو ارتاحو
جاسم : ماعليك اناباخذه انت اللي روح ارتاح شكلك مرهق
سلطان : لا ابد مو تعبان .. انا بدخله وبعقم جروحه وانتم روحو ارتاحو لين اجي
جاسم يوم شاف سلطان مصر ما ناقش راح واخذ مشعل معه بعد ماتطمنوا على فيصل
بعد مامشو .. التفت سلطان لغلا وقال : تقدر تمشي للكوخ
وقفت غلا وهي تهز راسها بالموافقه
مشت ومشى جنبها سلطان الين دخلو ورمت نفسها ع السرير

سلطان يبي يتاكد اكثرمن شكوكة : ابروح اجيب شنطة الاسعاف عشان اعقم لك جروحك
غلا انتفضت وقالت بصوت مخشن : لااا انا بخييير بس اطلع ابي ارتاح
سلطان اللي صار واثق اكثر واكثر .. طلع وخلااها وهو بينفجر من القهر

مجتمعين عند جاسم ,,
جاسم : يا ابن الحلال شنو اللي صابك من رديت وانت مو ع بعضك
سلطان : مافيني شي بس مرهق شوي
جاسم : اوكي لازم واحد فينا ينام عنده الليله
سلطان : قلتلك ماله داعي
مشعل : ياخي الرجال تعبان لو يجيه شي بالليل وحنا غافلين عنه وبعدين ترانا مسؤولين عنه يعني لو ماتبي تنام انت انا مستعد اروح انام عنده
سلطان بانفعال : انتم وش فيكم الحين ماتفهمون عربي قلتلكم الرجال بخير بس كان تعبان من الروعة اللي جته وقلتله ابنام عندك قال مايحتاج يعني بالعربي مايبي أحد منا
سكتو الاثنين
بعد فتره
مشعل بصوت هادي : صح اني كنت اكرهه وما اواطنه بس يوم شفت حالته اليوم رحمته شكله اصغر من عمره بكثير
جاسم : عاد لو تدري اني شاك في عمره احس انها ماتدش العقل انه بالسبع طعش
شكله توه بالخمس طعش
مشعل : غريب أمره
هنا انتبه سلطان ,, يعني اللي صار اكيد ولا ليش الكل يحس ان وراه سالفه فمافيه الا انها مثلت علينا ,,

معقوله فيصل بيكون بنت ..؟!! انتفض من هالفكرة اللي راودته .. وشوي رجع يقول
عادي اصلا ملامحه وصغر جسمه وغير تصرفاتها اللي تأكد هالشي مليون في المية ...
بس وش اللي دفعها تسوي كذا وتغامر هالمغامرة الخطيرة ...؟؟!! ورايحة لبورنموث ؟؟ بلحالها تبي تشتغل ؟ اكيد فيه سر ..
لا تصير هاربة من اهلها ترى عادي بنات هالايام يسوونها ..
لااازم اعرف سر هالبنت واعرف وش وراها

حس بيد جاسم تربت على كتفه : قوم ياشيخ ارقد شكلك مرهق ورانا طريق بكره
قام سلطان وهو يقول : تصبحون على خير

** **

دخلت على ماما عبير
سارة : ماما
: هلا حبيبتي
سارة : غلا ارسلت لي مسج
ماما عبير تقوم من سدحتها بسرعة : متى أرسلتلك ووش قالت وينها الحين وش صار عليها
سارة بارتباك : ماقالت شي قالت أنا بخير ولا تخافون علي مرتاحة وبمكان آمن .. وبس
ماما عبير : ليش مادقيتي ع الرقم
سارة : دقيت بس مقفل الرقم مستحيل مااعتقد راح تفتحه عشان محد يكلمها
ماما عبير تبكي : ليش تسوي فينا كذا ليش ياغلا وش قصرت معك فيه وش ضيقت عليك فيه
سارة تحب راسها : ماما الله يخليك لاتبكين خلاص أهم شي تطمنا عليها وعرفنا إنها بخير ومو متورطة أو ضايعة


ساره مو قادرة تحط عيونها بعيون ماما عبير لأنها تحس بالذنب ع الكذبة الي كذبتها لكن ماعندها إلا هالحل يمكن يريحها ويحسسها إن غلا مرتاحة وفي مكان آمن .......




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





( الجـــــــــــــــــــــ 4 ـــــــــــــــــــــزء )












في الصبــــــاح ..



قاعدين يلمون أغراضهم بعد ما افطرو ...


جاسم : شباب ماخصتو
مشعل: الا خلاص قضينا
جاسم يطالع غلا بحنان وهو يبتسم
: فيصل مستعد حبيبي
غلا تبتسم : ايه
مشعل يتفحص وجهه : ماتشكي من شي
غلا : لا الحمدلله
مشعل : تدري أمس متنا روعة عليك والله ماتوقعت اني بخاف عيك هالكثر
غلا : غصبا عليك تخاف علي
مشعل : اصلا كنت ابهاوشك يوم جابك سلطان بس من شفت شكلك تراجعت
غلا : ليه وش فيه شكلي
مشعل : ههههه قسم بالله كنك بيبي ..التفت ع الشباب : صح شباب ههههه
جاسم : هيه والله صاج عورت قلوبنا

غلا بلعت ريقها من الروعة وابتسمت بخوف خاصة بعد ماشافت نظرات سلطان اللي مافهمتها زادتها رعب


ركبو سيارة أجرة ومشو متجهين بورنموث

الكل كان مبسوط ومستمتع الا سلطان كان معظم الوقت ساكت فسروه الشباب انه ممكن يكون مرهق ومتعودين على مزاج سلطان المتقلب ..



بعد ساعة وصلو لبورنموث واتجهو لبيت سلطان


وقفت سيارة الاجرة قدام البيت

جاسم : يلاا فيصل شبلاك مانزلت
غلا بتردد :عندي سكن مضبط وضعي قبل لا أجي ( وابتسمت ) نلتقي ان شا الله بكره
جاسم : يا اخي اليوم خلك هني وباجر توكل على الله الحين انته مافيك حيل تطق مشوار ثاني
فيصل : مشكور جاسم .... ماتقصر بس زميلي موفر لي سكن وينتظر اتصالي
سلطان ببرود : خله ع راحته
غلا التفتت لسلطان وابتسمت .. مستغربه من هالاسلوب بس فسرته على انه زعلان عشانها امس ضاعت وخوفتهم : مشكورين والله ماتقصرون بكره ا ن شا الله نلتقي
مشعل باستهبال : حتوحشني اوي
غلا : ههههههههههههه حتى انت حتوحشني اوي
مشعل ضحك : الله معك
فيصل : فمان الله
مشو الثلاثه باتجاه البيت تحت مراقبة غلا لهم
مجرد مادخلو البوابه تحرك التاكسي باتجاه المجهول ..!

عند المدخل :
مشعل : شفيك سلطان ناسي شي؟
سلطان : ايه اطلعو وبلحقكم
وطلع يركض .. ركب سيارته الي واقفه عند الباب و مشي بسرعه لعل وعسى يلحق التاكسي الي فيه غلا ..
طلعو ع الشارع الرئيسي ولحسن الحظ لقى التاكسي واقف بالاشارة ..
قام يتبع هالسيارة ..

غلا كانت بالسيارة تايهه وتكلم نفسها ...
الحين وين اروح .. وش المكان الي بلقاه امن واستأجر فيه غرفة ... موب لو اني سمعت كلام جاسم ووافقت انزل معهم ع الاقل الليله الين استكشف هالمكان ..؟؟
لالا مايصير اخاف يكشفوني لازم ما احتك فيهم ازود من كذا ....
(ابتسمت ) وهي تتذكر صورهم ..
يا الله حبيتهم مره حسيت كاني عايشه معهم فترة طويلة .. و
امتعض وجهها وهي تذكر اسلوب سلطان معها اللحظات الأخيرة ..
صح شفيه سلطان يكلمني بهالطريقة ..؟! كل هذا عشاني ضعت ... موب كنه مزودها ..خوياه نسو وهو توه حاقد
بكيفه خله يولي .. بس المشكلة اني ابشتغل عنده اخاف يصير حاقد علي .. ولا هو صح بيرجع لندن وافتك منه

انتبهت لصوت السايق وهو يسألها عن وجهتها ..!

طلبت منه يوقف ونزلت من التاكسي وصارت تمشي بلا هدى
كل اللي يدور في بالها انها تبي مكان تنام فيه الليله


يراقبها من بعيد نزل وراها والفضول ماليه .. وين تبي تروح هالمجنونه ...
كان متاكد مليون بالمية انه مالها سكن وانها نصبت عليهم .. الشي اللي يتمنى يعرفه هي نية غلا ...!!!
نص ساعة يدور وراها بالشوارع .. من مكان لمكان .. شافها ترمي نفسها بارهاق ع كرسي .. وتحط يدينها ع وجهها بتعب

تقدم الين صار قدامها .. قال بهدوء : فيـــصل انت هنا
فزت من قعدتها وطالعت فيه بعيون مرعوبه والتوتر ع وجهها ..شلوووون لقاااني : ســـلطاان
ابتسم ببرود : موب تقول انك بتروح لشقتك ؟
توترت وقالت بابتسامه تخفي توترها : انا رايح لها الحين لكني حبيت ااشم هوا
ابتسم بسخريه ماخفت عن غلا : اوكي ع العموم انت بتشتغل عندي وانا موفر سكن للعمالة.. عشان كذا بكون مسؤول عن سكنك لانك من ضمن عمالتي (وشدد باستهزاء واضح ) رح الغي حجز الشقة
سكتت غلا وهي مستغربه هاللهجة من سلطان ... حست بالقلق يسيطر عليها
و خاصة مع صمت سلطان بدى قلقها يزيد ركبو السيارة واتجهوا لمقر العمارة ,,

التفت سلطان وكان وبالرغم من انه متأكد لكن مازال مو مستوعب هالشي

:فيصل بيكون معك واحد من الموظفين بالغرفه اللي انت فيها اوكي؟
تغير لون غلا وهي تصرخ من جواا لاااااامستحيييل تكفى سلطاان لاتوهقني
سلطان كان يراقب تعابير وجه غلا وهو يحس بالنصر بجواته
ابتسم وقال بعد ماوصل للمطلوب : شكلك ماودك ...؟!
خلاص الي يريحك بتكون بغرفة بلحالك .. يرضيك ؟
غلا تنهدت براحه وابتسمت : ماتقصر سلطان الله يعطيك العافية بصراحة احرجتني والله بجمايلك
سلطان : مافيه احراج الغالي
وبينه وبين نفسه يتوعدها ... ان ماعلمتك نتيجة لعبك هذا ما اكون سلطان

حطها وتأكد من انها دخلت للشقة ومشى راجع للبيت

_ _ _


فجر اليوم الثاني
قامت على صوت المنبه
دخلت الحمام وغسلت وجهها وتوضت وصلت
بعد الصلاة راحت للشنطة تطلع ملابسها مسكت البنطلون الفضفاض والقميص بيدها وقامت تلبس قدام المراية ,,

طالعت المراية وشافت وجهها شكثر مرهق وتعبان .. امس طول الليل مانامت الموقف الاخير اللي سواه معها سلطان ارعبها اكثر مما هو مريحها
ياترى ليه يتصرف كذا ..هل هو حاس بشي ولا كيف؟

معقوله الصدفه اللي خلته يلقاني بالشارع بعد ماودعتهم ولا من البداية قام ولحقني ..!!

وش كان قصده يوم يقول انه بيخليني اسكن مع شخص ثاني ثم غير راييه وقال لي اعيش بلحالي ...!!!
انا مالاحظت عليه هالتصرفات الا بعد ماضعت قبل امس .. معقوله يوم لقاني كشفني ؟؟ بس انا ما اذكر شي بذاك الوقت موب حاسه بنفسي وش قلت او وش سويت ؟؟


يا الله ياغلا وش هاللي جاك انتي تتوهمين بس لانك خايفه ان هالشي يصير ويكشفونك
ابعدي هالافكار من عقلك ولا تفضحين نفسك لاكشفك سلطان ولاغيره لا تصيرين غبيه وتفضحين عمرك

ابتسمت وهي تحاول تنفض هالافكار من بالها وكملت لبسها وخذت جوالها وطلعت من الشقه متجهه للكوفي اللي وراها اياه سلطان امس مقابل السكن

مشت بخطوات سريعه ومتوتره نوعا ما هذا اليوم الاول لها بالعمل كموظفه تحت قناع موظف ذكر...!

وصلت للكوفي ودخلت بهدوء وهي تلقي التحية ..

التقت عيونها بعيون الرجل الكبير اللي واقف ورى الكاشير ابتسمت له بهدوء وتقدمت له ...

بصوت خشن : كيفك عمي انا فيصل موظف جديد بهالكوفي
ابتسم الرجل ابتسامه رزينه : حياك الله ابني انا مختار المدير هون
غلا : تشرفنا
بصوت هادي : شو عم بتشتغل يا ابني ؟
غلا : ما اعرف الى الان اذا جا سلطان هو بيحدد لي شغله
مختار : أصدك مستر سلطان
طالعته وعرفت انه يدقها بالكلام ضحكت باحراج : عفوا أقصد مستر سلطان
مختار : استريح بدك شي قهوه
غلا : مشكور عمي ما ابي شي
مختار : لا شو بدنا نضيفك اليوم بما انو اول يوم الك هون
جلست ع الكرسي في الوقت اللي راح العم مختار يجيب لها قهوه ..
هذا العم مختار المدير بهالمكان .. زميل والد سلطان رجال كبير الكل يقدره ويحترمه ..


دارت بعيونها تتفحص المكان كانت الانوار خافته والجو دافي يبعث في النفس الانشراح والراحة..

حست جو هالكوفي جو حميمي .. بهاللحظة تمنت من كل قلبها ان ساره تكون جالسه وياها هنا لو لحظة ...

غلا : الله يعطيك العافية عمي
بدت ترتشف من القهوة بهدوء .. بينما العم مختار رجع لمكانه ورى الكاشير ..لبس نظارته وفتح دفتر الحسابات وهو ماسك القلم بيده ...

ابتسمت وهي تناظره بمحبه ..رغم كبر سنه الا انه يشتغل باخلاص .. ذكرها بخاله سناء تقريبا نفس عمره ومع ذلك تشتغل باخلاص وضمير ولا تتعب ولا تمل


التفتت على صوت فتحة الباب تبي تشوف من اللي داخل..

منير و باسل : صباح الخيرات عمو
العم مختار : صباح النور
منير: كيفك عمو
العم مختار : منيح الحمد لله
باسل: اليوم ماتأخرنا مو هيك ؟ صحينا بكير عشان ماتزعل منا
العم بابتسامة هادية : ايه تكرم عينك .. واشر لهم على غلا : هذا الموظف الجديد رحبو فيه أخوكم فيصل
طالعوه الإثنين بنظرات فضول اربكتها .. وقفت وابتسمت لهم بارتباك : أهلا
منير بترحيب حار : يا أهلا فيك شرفت أخي فيصل
باسل ببرود وكأنه موعاجبه وجودها : أهلا فيصل إن شاءالله بتكون أد المسؤولية ولو إني مابعرف ليش عم بتشتغل هون لأنا مكتفين بالعدد
سكتت منحرجة من اسلوبه وشافت نظرات الإحراج من منير لأخوه
منير يحاول يرقعها : بالعكس ماعم بتشوفنا مضغوطين هالأيام جيت بوأتك فيصل
غلا : إن شاء الله أكون قد المسؤولية و نتعاون مع بعض
منير : إن شاءالله يارب


بعد ساعة من هالوقت دخل سلطان ومعاه مشعل وجاسم

طارت من الفرح يوم شافتهم ..

جاسم : هاه شلون الدوام اليوم
غلا : ماشي الحال بس مابعد عرفت وش أسوي بالضبط
مشعل يكلم سلطان : سلطان تكفى أكرفه كرف
غلا بعصبية : ياخي أنت النذالة تمشي بعروقك
مشعل : ههههههه امزح معك ياخي وراك أنت محد يمزح معك
سلطان يطالع غلا : فيصل أنت بتكون مع عمي مختار مسؤول عن الحسابات وأي توجيهات يطلبها منك نفذها
غلا : أوكي
سلطان : وأتمنى تكون قد المسؤولية وتداوم بانتظام
غلا : أكيد ماراح أقصر بعملي
جاسم باعجاب : كفو خوينا
غلا ابتسمت : أعجبك هاه
جاسم : ههههه وايد
سلطان : المهم احنا طالعين الحين إذا احتجت شي عندك العم مختار اطلب منه الي تبي
غلا : يعطيك العافيه مشكور
سلطان يكلم الشباب : يلا شباب مشينا
مشعل : موفق ياقدع مع السلامة
غلا ضحكت : الله وياك

طلعو وهي راحت عند العم مختار تسمع له بانصات وحماس كبير ....


بعد أسبوع بدت تفهم ع الشغل وتتأقلم ع المكان بالرغم من المضايقات الي تتعرض لها أحيانا من باسل إلا إنها حبت المكان ..

جاسم ومشعل جو اليوم الصبح وودعوها راجعين للندن .. لكن سلطان ما كان معهم .. عرفت منهم إنه راح يقعد هنا كم يوم زيادة لأن له أشغال ما خلصها..



العم مختار : فيصل تعال لهون
فيصل : هلا عمي وش بغيت
العم : بدي وصيك ع شغله ممكن
فيصل : تامر أمر ياعمي
العم : الله يخليك يابني بدياك تشتري فطور لبناتي طلعت اليوم بكير ماعملت لهم فطور ووصله لهم ع البيت
ابتسم فيصل : من عيوني الحين رايح
العم مختار : تكرم عينك ..ولاتتاخر يابني
فيصل يغمز له : ولا يهمك ابروح طيران
طلعت من الكوفي وراحت للمطعم شرت فطور وراحت تمشي لبيت العم مختار

دقت الجرس .. أول مره بتدخل هالبيت ..

مره مشت مع العم مختار الين وصلته لبيته لكن عيت تدخل

علمها انو زوجته متوفيه وعنده بنتين وحده عمرها 13 سنة الكبيرة والصغيره عمرها 5 سنوات ورافض يتزوج يبي يربي بناته بنفسه ..
وتحسرت ع عمرها والعبره خانقتها الي ابوها وامها تخلو عنها ورموها بملجأ مو عارفين وش بيكون مستقبل بنتهم


دقت الجرس مره ثانية مره..
ع ثالث دقه انفتح باب الشقة وطل راس بنوته صغيره
ابتسمت غلا : انتي روان
هزت راسها بالايجاب
مسحت ع راسها وباستها كيفك ياحلوه
روان : منيحه انته مين
غلا: أنا فيصل اشتغل مع بابا بالكوفي
توسعت ابتسامة روان وقالت بصوت عالي : عموووو فيصل بابا عم بيحكي عنك كتير ووعدني يجيبك لعندنا
شالتها غلا وباستها بقوه : هذاني جيت عشان اشوفكم
سمعت صوت يجي من جوه خايف : روان ليه بتفتحي الباب من غير لاتؤليلي
دخلت غلا وهي شايله روان ولمى تطالعهم بعيون خايفه وبنفس الوقت مستغربه من هاللي شايل اختها واختها راضيه
روان بفرحة : لموو ها عمو فيصل اللي عم يشتغل عند بابا
ارتخت ملامح لمى براحه وفجأة حمر وجهها من الحيا وقربت بشويش ومدت يدها تبي تصافح غلا وهي ميته بثيابها
ماتت عليها غلا وعلى شكلها الخجول الطفولي نزلت روان وقربت منها وصافتحها وحبتها ع راسها
: كيفك لمو
لمى : منيحه كيفك انته عمو فيصل
غلا : منيح الحمد لله
ابتسمت لمى والاحراج مابعد اختفى من ملاحها
روان الي تعرف ان اختها تستحي من أي احد غريب : عمو لمو بتستحي كتير من أي حدا مابتعرفه
غلا : لا لمو ماتستحي مني انا اخوها
روان : لا انته مو اخونا انتا عموو
غلاا ضحكت : خلاص انا عمو ماتستحي مني لمو صح يالمو
ضحكت لمى بخجل وقالت بصوت هادي : ايه
غلا حست انها تاخرت اعطتهم الفطور : هذا الفطور من بابا افطروا زين وانا برجع للكوفي تأخرت ومره ثانيه بجي اقعد معكم أوكي حبايبي
لمى وروان : أوكي
غلا : يلا انا بطلع باي ياحلوات
طلعت غلا وودعوها البنات
ورجعت للكوفي وهي مبسوطه انها شافت بناته حبتهم وهي ماقعدت معهم مجرد انها شافتهم وهي واقفه وتمنت لو طول الوقت تقعد معهم عشان يونسونها

وصلت للكوفي وشافت نظرات الاخوين متجهه لها بحده خافت يعلقون تدري إنهم كارهين وجودها خاصة بعد ماشافو مكانتها عند العم مختار واهتمامه فيها تجاهلت نظراتهم..

وراحت للعم مختار وقالت : عمي وصلت لهم الفطور
العم : يكتر خيرك يابني
فيصل بسعادة : مره حبيت بناتك كان ودي اقعد معهم
العم بابتسامة رضا : لو كنت فاضي أي وأت تعالا للبيت الله يحييك باية وأت
فيصل : ان شاءالله
يلا عمي بباشر العمل مره ثانية نتكلم

انهكها التعب اليوم زحمة مو طبيعية .. تحس بدوخة وارهاق ماتاكل زين وحتى نومها سيء وفوق كذا تقوم مبكر وتشتغل شغل جامد يهد حيلها تماما

ع الساعه وحده الظهر سكروا الكوفي ياخذون شفت للصلاة والراحة بعد ماصلو وجو بيتفرقون الي بيطلع والي بيروح ع الغرفه الي فوق يرتاح فيها


دخل سلطان عليهم .. اتجهوا له كلهم يسلمون عليه ويحييون فيه

قامت غلا تجيب له كوب نسكافيه صلحت له واحد وحطته ع الطاولة قدامه
أخذه من غير مايطالعها وقام يشرب ..
ابتسمت باحراج لانها حست الكل انتبه انو ماشكرها ولا حتى رفع راسه

راحت وجلست ع كرسي بعيد شوي عنهم

كان العم يكلم سلطان عن الكوفي والعمل ويسأله مرات عن العمل ومرات عن اشياء ثانيه ومنير وباسل يشاركونهم الا هي وجودها كان غلط بينهم ..

قامت وطلعت من الكوفي

سحبت كرسي من الكراسي وقعدت عليه ورفعت رجولها وهي ضامتها بيدينها وحطت راسها على رجولها ....

كانت تطالع الرايح والجاي وفي راسها الاف الافكار ..

مرات يروح تفكيرها لسارة وماما عبير ومدام كوثر وسناء وبنات الدار

ومرات يرجع لسلطان وربعه والي صار

ومرات لوضعها هنا ومعاملة سلطان الغريبه لها ..

تحس بالاضطراب والخوف لكن تحاول تبعد هالاحساس فيها لانها اذا اعطت نفسها المجال بتفشل وتنكشف بينهم

يراودها أحيانا شعور بالندم على انها طلعت من الدار وفي نفس الوقت تتراجع وتقول أنه لا مو ندمانه أبدا ...!

: فيصل
فزت من قعدتها وقامت وهي تلتفت ع ورى
بارتباك خفيف : هلا
سلطان بجمود : انتهى الوقت باشر عملك
ابتسمت ابتسامه صفرا : آسف ما انتبهت للوقت
في هاللحظة سمعت اصوات بنات جايين طالعتهم وانتبهت لوحده من البنات كانت تناظرها بهاللحظة حست الدم جمد بعروقها


.. شافت ملامح البنت بدت تتغير وقربت منها
وغلا كانت شوي وتطيح مغمى عليها وتدعي ان الله مايفضحها

البنت : معليش السموحه منك بس ممكن أسألك سؤال
غلا بثبات مصطنع : تفضلي
البنت : تعرف وحده اسمها غلا ساكنه بلندن ؟؟
غلا تحاول باقصى قواها انها تكون طبيعيه ظاهريا : لا ماعرفها ليه
البنت : يا الله نسختها والله كأنك توأمها
سلطان نغزه قلبه وحس بالتغير الي صار لغلا ورجفة يدينها الي تحاول تخفيها تكلم : هذا فيصل يشتغل عندي بالكوفي من فتره
وماراحت عينه عن غلا اللي ارتخت اعصابها بعد ماتكلم سلطان
وبنذاله التفت لها : فيصل ماتعرف وحده اسمها غلا يمكن تصير لك
غلا تطالع سلطان وبنفسها تقول يارب ارحمني بالبداية كان تمام لايخربها الحين
: لا ماعندنا احد بهالاسم يمكن مشبهه... عن اذنكم بدخل الكوفي
ونزلت راسها ومشت ووجها بيتفجر من الدم المتجمع فيه ..

كان سلطان مو راحمها ببنظراته وهي تحاول انها ماتطالع وجهه لانها تخاف يكشفها ماتدري ان سلطان عارف بلعبتها من البداية

ابتسم سلطان للبنت وقال : معقوله في شبه لهالدرجة
البنت : أي والله مره حتى يوم شفته من بعيد جيت بسرعه قلت يا انها غلا او احد من اهلها بس تذكرت الحين انها من الدار مالها أحد
سلطان يحاول يخفي الصدمة : شلون من الدار
البنت : غلا الي أعرفها من دار ايتام كانت تدرس معنا هي واختها الي بالدار ومن تخرجنا من الثانوي ماشفناها لأنها ما دخلت الجامعه البنات يقولون جتها صدمة من موت اختها
سلطان : أها الله يعين .._وضحك بخفه .. معليش تحمست مع الموضوع
البنت : لا عادي هههههه تشرفنا
سلطان : عن اذنكم

طلع وركب السيارة وهو في دهشة ... افكاره تجيبه وتوديه ... معقوله يكون هالفيصل هو غلا الي من الدار ....!

صدمة غلا تبين له انها نفسها غلا الي تسأل عنها هالبنت .. والكلام الي قالته البنت كلام كبير ..

معقولة وضعها هذا هو اللي خلاها تجي هنا وتتصرف بهمجية وتتقمص هالشخصية
طيب ليه ماجت واستمرت كونها بنت ؟؟!!
وشلون تفكر هالبنت وش هالجنون الي مسويته
حيرتني وصدع راسي من كثر ما افكر بسالفتها


جوا الكوفي ,,

العم : شوفيك يابني فيصل تعبان ؟
غلا : شوي ياعمي احس بدوخه من الصبح
العم : اطلع ارتاح بالغرفه الي فوق
غلا تبتسم بهدوء : لا عادي أقدر أتحمل
العم كان حاس انها خايفة من تعليقات باسل : اطلع شويه باين تعبان ماراح يتكلم حدا بحرف وانا موجود

طالعت العم وكلمالها تحس بامتنانها لهالشخص يكبر ..

طلعت للغرفه وحطت راسها ع السرير تبي تريح ربع ساعه وترجع تكمل .. ماتوقعت انها ممكن تسحبها نومه.............................!

صحت على صوت العم يناديها
نقزت من السرير وهي تقول بخوف : آسف راحت علي نومه ياعمي
العم مختار : مابتخاف يابني اعطيتك اجازة من عندي اليوم

طالعت فيه بخوف وبنفس الوقت بامتنان
كمل ,, : روح للبيت وصلي صلاتك فاتتك اكتر من صلاة وحط راسك ونام باين عليك تعبان كتير
فيصل : الله يجزاك خير ياعمي ماانسى فضلك علي
العم : ولو يابني انا بشوفك مثل روان ولمى

قامت غلا وودعت العم وراحت للبيت رغم انها نامت الا انها تحس بتعب هاد حيلها وبدت تحس بالم في جنبها

توضت وصلت صلواتها .. مره كانت متضايقه من نفسها انها فوتت الصلاة .. وعدت نفسها انها ماتفوت ولا صلاة وتصليها بوقتها لانها تحس ان الصلاة اهم شي بالحياة لو ماصلحت ماراح يصلح لها شي بحياتها

كانت تصلي وهي تقاوم التعب الي كلمالها تحس انه يزيد ويزيد

اول ما انتهت رمت نفسها ع السرير وهي تتعصر من الالم

نامت على حالها وقامت بعد ساعة من شدة الالم الي تحسه بجنبها الأيمن
وجسمها يعرق من كل مكان من كثر الالم
قاومت وقاومت فالاخير حست بالموت خذت بوكها وجوالها وطلعت تسحب نفسها تسحيب للمستشفى

وصلت للمستشفى ودخلت ع الطوارئ مباشرة ..
جتها النيرس واعطتها مسكن ومغذي يهديها الين يجي الدكتور
غلا ماسكة جنبها : نيرس بليييز بموووت وينه الدكتور
النيرس : دقيقة وسيأتي الطبيب تحملي دقايق
غلا تعض شفايفها لاتصارخ وعيونها تدمع من الألم : مو قادره وربي أحس بالمووت الله يخلييكم الحقووني آآآآآآه يا الله ارحمني آآآآآآآآآه آآآآآآآآآآآآآآآآه
النيرس طلعت تستعجل الدكتور
.. دخل الدكتور وهي منتهيه وماعاد هي حاسه بنفسها
ورته مكان الالم وشخص حالتها وقال عندها الزايده ملتهبه ولازم عمليه باسرع وقت


ماكانت تعرف وش تسوي مامعها المبلغ الكافي للعملية .. من وين تجيب الفلوس وكيف تتصرف .. تحس بالموت .. بالخنقه ..وزاد عليها مرضها مرضين ..

قالها الدكتور انه لازم تدخل غرفة العمليات الحين لانه خايف من انفجار الزايده
قالتله ماعندها مبلغ الي يخليها تسوي العمليه
لكن الدكتور قال مو مشكله تسوينها وبعدين حاولي تدبرينها من أي مكان لان وضعك مايسمح للتأخير
سكتت لأنها بحال مايسمح لها تفكر بأي شي كل الي تحس به وتشوفه هو الموت
دقايق وماحست بنفسها ....

الساعه 4 صحت من البنج فتحت عيونها .. تحس بدوخه وتعب .. تحرك راسها يمين ويسار .. شوي بدت تستوعب المكان وتنتبه .. حركت نفسها لكنها حست بالم في جنبها ..
تذكرت انها كانت تعبانه وراحت للمستشفى بعد مازاد عليها تعبها وقالوا التهاب في الزايده

حطت يدها على موضع العملية وحمدت الله انها ارتاحت من هذاك الالم الي بغى يموتها لكن فجاه تجمعت الدموع بعينها وانفجرت تنزل بغزاره
حاولت وحاولت تمسك نفسها بس كلمالها يزيد صياحها زاد ألمها بمكان العملية

دخلت النيرس وشافتها بهالوضع جتها مسرعه

: أرجوك اهدئي هذا سيء لك للتو خرجتي من غرفة العمليات
غلا: ما قدرت غصبن عني
النيرس تعاطفت معها : أين أهلك أليس لك أي أحد ؟

هنا زاد صياحها .. غلطت غلطة كبيرة يوم هربت من الدار .. لو مرضت وهي بالدار كان الحين الكل حولها ماما عبير وخالة كوثر وخالة سناء وساره

ترجتها النيرس تسكت لأنو خطير صياحها وهي توها طالعه من العملية ممكن يسبب فتح في العملية.. ماطاعتها غلا فماكان منها إلا تعطيها مخدر في المغذي ينومها ..
اعطتها المخدر ونامت في لحظات....

في هالوقت راحت النيرس لأغراض غلا وقامت تفتش تبي توصل لأي رقم عشان تكلمهم ويجون لها ..
فتحت الجوال ودورت بالاسماء اسم مقارب لاسمها مالقت فكرت تدق بالترتيب دقت ع الاول رن التلفون الين انقطع محد رد ..
وراحت دقت ع الثاني طلع مقفل ..

طالعت غلا النايمه وجتها خيبه مو عارفه كيف تتصرف مره كانت راحمة غلا وراحمة وضعها الي تشوفها عليه ؟؟؟؟

سمعت صوت وصول مسج للجوال ..فتحته لعل وعسى لو قرت المسج يوصلها لأحد من أهلها
قرت المسج
( أنا مسافر الفجر دقيت ع العم مختار مقفل جواله ياليت تقول له أول ماتشوفه يروح للبيت وياخذ غرض من الخدامه ضروري بس أخاف مايفتح جواله مبكر )

دقت مباشره ع صاحب المسج
رد من أول رنه
بهدوء : نعم
كان يتوقع صوت معين لكنه فوجئ بصوت أنثى يتكلم بالانجليزيه
: أهلا هل انت صاحب الجوال
سلطان مستغرب: ايه أنا صاحبه من معي
النيرس ابتسمت بسرور : لقد كنت أبحث عن أحد ما في جوال هذه الفتاة يأتي إلى المشفى بأقرب وقت ولكن لم استطع الوصول إلى أحد ومن الجيد إرسالك الرسالة في هذا الوقت
سلطان فز من مكانه واقف وهو يسمع كلمة مستشفى وماحس بنفسه إلا وهو بالشارع مايدري كيف وليه سوى كذا ..
سلطان بانفعال : ليه وش فيه وش صار لها
النيرس : هل أنت من أهل الفتاة غلا
سلطان بدون تردد : ايه وينها البنت تكلمي
النيرس : المريضة غلا أتت لنا بالأمس في المساء وهي تتألم بشده من جانبها الأيمن واخبرها الطبيب أنها تحتاج لعملية في أسرع وقت ممكن لأنها تعاني من التهاب في الزائده وقد تمت العملية
سلطان قاطعها بانفعال : وينها فيه في أي مستشفى
النيرس علمته وين المستشفى وركب السيارة وبسرعة توجه له

دخل المستشفى وتوجه لقسم التنويم وسأل عن المريضه غلا .. حس الاسم ثقيل عليه وحس برجفه يوم نطق باسمها وقشعريره مايدري وش سببها
وصل للغرفه ولقى النيرس قاعده ع المكتب الي قدام الغرفه
توجه لها
: وين المريضة غلا
النيرس ابتسمت : اهلا أنا التي حدثتك منذ قليل
سلطان : هلا كيف حالها الحين ووش صار فيها
النيرس تجمدت ملامحها : كيف جعلتموها تاتي إلى هنا بمفردها وأين انتم منها هل تسكنون في نفس المنزل ؟
سلطان ماعرف وش يقول : أنا كنت طالع لعمل ضروري وكنت اظنها بغرفتها
النيرس بحزن : قام الطبيب بعمل العملية لها بعدما أخبرها ان حالتها لا تسمح بالتأجيل لأنها اخبرته أنها لاتملك النقود الكافيه للعملية ولكنه قام بكفلها واخبرها انه سيقوم بها ولكن بعدما تتم عمليتها تأخذها من أي شخص قريب

وعندما استيقضت دخلت كي اطمئن عليها وفوجئت بانها تبكي بشده حاولت بشتى الطرق تهدئتها واخبرتها أنه مضر لها ولكنها تستمر بالقول أنها لاتستطيع أن تقاوم دموعها فلم أر حيلة غير أني اعطيها جرعة منومه

غصة ... حزن ... الم ... وفي نفس الوقت غضب وكراهيه
هذي مشاعره بهالوقت تجاهها
ماودي أقول تستاهل هي الي جابته لنفسها ليش ماقعدت بالمكان الي كانت فيه مهما كان عذرها مايشفع لها تسوي هالسوات

راح للغرفه وطل مع القزاز شافها نايمه والمغذي معلق جنبها ولباس المستشفى عليها وكان منظرها يوحي للشخص الي يطالع كأن هالجسد مافيه روح
نزل راسه وهو يفكر بشتات مايعرف كيف يتصرف


بالاخير .....راح للنيرس ..
سلطان : كم مبلغ العملية


النيرس : ...
سلطان : أوكي هذا مبلغ العملية بروح اسدده واتمنى ماتعلمينها بأي شي صار أو انك كلمتيني واذا الجوال معك ياليت تحذفين الاتصال والمسج وان شاء الله تكونين قد الثقه .. وانا بدق عليك الظهر اتطمن عليها بس لاتعلمينها بشي
النيرس طالعت فيه بنظرات استفهام : ألست أخيها
ارتبك سلطان ماعرف وش يقول
ابتسمت النيرس بخبث : اذن لست اخيها أظنك حبيبها
ظحك سلطان بسخريه : فطينه انتي ..!
المهم مثل ماقلت لك أوكي
النيرس مبسوطه : اوكي
راح يسدد عنها للعملية وليومين راحة بالمستشفى وطلع وهو يحس بانشراح بصدره ع اللي سواه

ليش يحس بانشراح وهو يكرهها وكاره تصرفاتها الطايشه ويحس بغيض اذا شافها ..برر لنفسه إن هذا الشعور مجرد شفقه واحسان لها
وقام يحاول طردها من تفكيره تماما
ألغى سفرته الي كان بيسافرها ... ورجع للبيت وحط راسه ونام ............


الساعه 9 الصبح قامت غلا وهي تحس بثقل وتعب شديد ذكرت إنها كانت تصيح وآخر شي حست فيه يوم تحط النيرس الأبره في المغذي عرفت الحين انه كان مخدر ..
ماتضايقت ولا شي بالعكس تمنت إنها تخدرها لمدة شهر كامل ماتبي تصحى ولا تبي تشوف أحد..

تذكرت انها لازم تدبر فلوس العملية جاها الهم من وين تجيب ومن مين تاخذ ...

قعدت تفكر وتفكر بالأخير قررت إنها تاخذ من سلطان راتب الشهر مقدما عشان تسدد االلي عليها وتطلع
دقت الجرس
وجتها النيرس وابتسمت لها بمرح وكانت تحاول تغير لها جوها
طلبت منها غلا تجيب جوالها .. جابته لها بعد ماحذفت رقم سلطان من المكالمات مثل ماقالها وطلعت ...
كانت متردده وخايفه يرفض وبعد لازم تطلب اجازة مرضية ...
دقت رقمه بتوتر وحاولت تصلح صوتها عشان مايحس بأي شي
رن الجوال ومارد حست بالخيبه والاحباط يوم جت بتسكر الا رد

زادت نبضات قلبها ورجفة يدينها وهي تسمع صوته من السماعه
غلا تفخم صوتها : السلام عليكم
سلطان يبتسم بسخريه : وعليكم السلام
غلا : كيفك سلطان
سلطان : تمام الحمد لله
غلا : آسف إذا أزعجتك لاتصير نايم
سلطان : لا أبدا تفضل تبي شي
سكتت غلا ومن زود ماهي خايفه تخاف يسمع صوت دقات قلبها
غلا : سلطان ممكن أطلب منك طلب
سلطان : تفضل
غلا بارتباك : محتاج راتب الشهر مقدما
سلطان رافع حاجب : توك مالك الا اسبوع من داومت
غلا: أدري بس مره محتاجه أهلي يبوني أرسل لهم فلوس وأنا مامعي قلت ابشوف لو فيه إمكانية تعطيني راتبي
سلطان :بما إن الأهل هم الي محتاجينه فمافي مشكله بس ما ودي تتكرر الحركه كل شهر
غلا والدنيا مو واسعتها وباينه الفرحه ع صوتها التعبان : مشكورسلطان من جد الله يعطيك العافيه مدري وشلون أعبرلك فرحتي
طيب أدري بتقول ما انعطى وجه بس ما اقدر هاليومين أداوم لأني لازم أروح لهم في مشكله صايره ويبوني اجي بسرعه
سلطان يضحك بينه وبين نفسه ويقول لاعبتها صح : عسى ماشر
غلا : الشر مايجيك مافيه شي كبير بس مضطر أروح وآخذ معي المبلغ
سلطان : أوكي مو مشكله بس ترى غيابك بهاليومين بيخصم من راتبك
سكتت شوي
غلا : طيب ممكن تخصمه من راتب الشهر الجاي
سلطان : طيب ع راحتك تبيني أحولك الراتب على حسابك
غلا هنا تورطت كيف تاخذه منه وكيف تتصرف
قالت بسرعه : ماعندي حساب ابيه كاش بحاول أجيك اليوم آخذه
سكت سلطان الي سوت هذا كله ماعندها مشكله تطلع بنفس اليوم الي سوت فيه العمليه بس زين انه يعرف الموضوع وسدد فاتورة المستشفى لانها اذا عرفت ماراح تضطر تطلع
سلطان : خلاص ع خير تبي شي ثاني
غلا : لا بس يعطيك العافيه وربي ماقصرت
ابتسسم سلطان وهو متخيل فرحتها وسكر السماعه
من صوتها عرف إنها بخير

غمضت عيونها وهي تحمد ربي الي يسرها لها .. ومستغربه الطيبه الي نزلت على سلطان هالوقت بس قالت ربي سخره لي لانه عارف شكثر أنا محتاجه هالوقت وعارف الحاله الي انا فيها الحين
.....................


دخلت النيرس معها الفطور ...
النيرس : غلا
غلا : نعم
النيرس : انتي ستجلسين بالمستشفى ليومين
غلا : لا انا بطلع بالليل إن شاءالله
النيرس : لماذا انتي متعبه لم يطب جرحك ولو لقليل
غلا ابتسمت ابتسامة صفرا : انا مامعي مصاريف ليومين وفوقها حقت العملية
النيرس بضحكه واسعه : ألم أخبرك . . لقد أتى رجل وسمعنا نتحدث أنك لم تريدي العملية لأنك لاتملكين نقودا فدفع عنك واخبرني أن أخبرك انه دفع فاتورة العملية ويومين اضافيين لكي ترتاحي هنا وتكونين تحت اشرافنا
غلا تطالعها بصدمة : مستحيل أكيد غلطانه
النيرس : لست مخطأه وتأكدي أنت وسترين انه قد تم دفع فواتير التي عليك
غلا والدنيا مو واسعتها من الفرحه مو مصدقة إن هالتيسير جاها من كل مكان : يا الله ... الحمد لله ..

قامت تضحك وتشكر الممرضة على هالبشارة الحلوه
النيرس لسانها يحكها ودها تقول الي صار مع سلطان بس خافت يعرف ويسويلها سالفة .. طلعت قبل لا تخربها وتتكلم


ع الظهر دق سلطان ع الممرضة الي قالت له شلون فرحت غلا بهالخبر وانها ماصدقت لين تأكدت ..
ولا شكت بشي لأنها مو متوقعه إن فيه أحد يعرف إنها بالمستشفى


سكر منها واتصل على العم مختار وقاله إن فيصل أخذ اجازة اضطرارية راح لأهله وبيقعد يومين

بعد ماتأكدت غلا من صحة الكلام فكرت إنه مو لازم تاخذ راتبها غير الصعوبه الي بتلاقيها عشان تروح تاخذه من سلطان وهي بهالوضع
فكرت ترسل له مسج وارسلت له إنها خلاص مو محتاجه المبلغ حاليا وانها مشت لاهلها
مارد عليها سلطان وخلاها مثل ماتبي


مرت اليومين وطلعت غلا من المستشفى وكانت صحتها أفضل من اليومين الي قبل
راحت لشقتها وع الطريق شرت لها فطور دخلت وتروشت و قعدت تفطر

بعد ماخلصت الفطور .. طلعت متجهه للكوفي

كانت تمشي بصعوبة بس ضغطت ع نفسها عشان محد يلاحظ
وصلت الكوفي والكل كان موجود العم مختار ومنير وباسل

أول مادخلت توجهت الأنظار لها
ابتسمت لهم بحماس وقالت بصوت مرتفع : مرحبا .. صبااح الخير ياجماعه
تقدموا لها العم مختار ومنير يسلمون عليها
أما باسل فماكان معطيها اهتمام
راحت له ومدت يدها متجاهله تجاهله لها : أهلين باسل كيفك
مد يده ببطئ وقال بدون مايطالعها : تمام نشكر الله
التفتت عنه ولقت منير منزل راسه منحرج من تصرفات أخوه
غمزت له باستهبال عشان تبعد عنه الاحراج وضحك لها وهو يقول : لك تؤبرني فيصل عن جد اشتأنالك
فيصل : وأنا بعد اشتقت لكم والله وحشتوني
العم مختار : كيفك ابني وكيف الأهل إن شاء الله بخير
فيصل : ابشرك كلهم بخير ويسلمون عليكم
العم مختار : الله يسلمهم ويخليهم
منير : ماكان بدك تطول الاجازة لأسبوع
فيصل : والله وأنا اخوك الود ودي بس مهوب بيدي أخاف أطولها لأسبوع ولاعاد أجي أنطرد
منير : هههههههه الله يستر
دخلو زباين ع المحل فتفرقوا وقاموا يشتغلون

بعد فتره دخل سلطان

قعد ع وحدة من الطاولات وجابوا له نسكافيه وكروسان

ما أعطى غلا أي اهتمام حتى ماتحمد لها ع السلامة ولا كأنه يعرفها

حست بغصة لأنها كانت تنتظر منه يتحمد لها ع السلامة بس تابعت عملها تشغل نفسها عن التفكير

كان سلطان يراقبها طول الوقت بشكل خفي من غير محد يلاحظ ..
التفت ع صوت العم مختار وهو ينادي غلا
العم مختار : فيصل تعال لهون
فيصل : نعم عمي آمر
العم مختار بحنان : فيك شي يابني تعبان من شي
فيصل تخفي تعبها الي وضح في ملامحها مو متحمله المشي بعد العملية
: لا أبد مافيني إلا العافيه
العم مختار: أشوفك مابتئدر تمشي بشكل سريع وكل شوي توقف تاخذ نفس إذا تعبان خبرني أخليك ترتاح
فيصل : تسلم الله يعطيك العافيه عمي صدقني مافيني شي بس تعرف لأني توي جاي من السفر دايخ
العم مختار : فيك تتحمل تشتغل
فيصل : أفا عليك شلون ما أقدر
العم مختار : الله يعينك يابني
لفت عنه .. غمضت عيونها وسحبت نفس تبي تسترجع قواها وتكمل ماتدري بالعيون الي قاعده تراقبها ,,

ضحك بسخرية عليها .. بنشوف إلى متى تقاوم يافيصل أقصد يا غلا..!

بعد ماخلص فطوره ....

قام عند العم مختار
سلطان : عمي كيف الشغل إن شاء الله تمام
العم مختار :الحمد لله كتير كويس خاصة بداية هالاسبوع عشان العالم بإجازة فالزباين فازدياد طول الوأت عم بيجو يفطروا هون ويشربوا قهوه
سلطان : الحمد لله طيب وكيف شغل الجماعة الي عندك
العم : منيح ماشاء الله بس أنا بيضيء حالي ع فيصل لساته صغير وأحسه يجهد نفسه كتير
سلطان : هو مصر يشتغل ولا أنا من البداية ماكنت أبيه يشتغل
العم مختار : يابني ماتدري بضروفه أحيانا الضروف تجبر الطفل يدور شغله يعيش نفسه وأهله منها وفيصل ألبي حاسس إن حالته صعبه كتير عشان هيك بحب أراعيه أكتر من منير وباسل
سلطان : الله يعطيك العافيه ويخليك يارب صدقني وجودك هنا اكبر نعمة لي أحسك بمكان الوالد وواثق من كل شي تسويه إنه هو الصح والي المفروض يصير
العم مختار : ولو يابني تكرم عينك ربي يخليك ويسرلك أمرك
سلطان : يلا انا أستأذن تامر ع شي
العم مختار : سلامتك بالتوفيء يارب

خلص اليوم وحيلها شوي وينهد موب قادرة حتى تحط يدها ع مكان العملية ,,
وصلت للشقة ورمت نفسها ع السرير بتعب
كل يوم توصل للشقه وترمي نفسها ع السرير وهي ميته تعب بس اليوم تحس وجعها أضعاف أضعاف الأيام الي راحت ولا فيه أحد يطلع ن المستشفى وطريقة ع الدوام ...!!
............................................

وش راح تخبي الايام لغلا .. ؟! والى متى بتستمر على هالوضع

انتظركم
دمتم بخير



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





( البـــــــــــــارت الخامس )



مر شهر على وجودها ببورنموث ,,,
في يوم اجازتهم الي تكون فيها مع العم مختار ويكون منير وباسل بالكوفي واليوم الي بعده يستلمون منير وباسل يكونون باجازة

كانوا يطلعون يتمشون

تدق الجرس : عمووو رووني لموو لك تكرم عيونكم ردووو
فتح الباب وطلعت روان نزلت نفسها وهي فاتحه يدينها ونطت روان بحضنها
شالتها وقامت تدور فيها وروان شايلة السكن ع راسها من الضحك
طلع العم مختار ومعه لمى
العم مختار : اششش يابنت عيب الجيران بينزعجوا من صوتك
غلا : خلها عمووو مبسوطة لاتخرب عليها
روان : بابا كتير حلوه هاللعبة
العم مختار : أي حلوه بس صوتك وطي عليه ياماما عم بيزعج جيراننا
روان : تكرم عينك بابا ولفت ع غلا وكملت : المره الجايه سويلي هيا جوا البيت حتى مانزعج جيراننا

ضمتها غلا وباستها بقوه وهي منهبله ع طريقة حكي هالبنت

العم مختار : يلا يابنتي نمشي
غلا : يلا توكلنا على الله
لمى : خالتو غلا جبتي معك السنارة ولا نسيتي متل المره الماضيه
غلا : ههههه لاتخافين حبيبتي جبتها حطيتها تحت عند الباب
لمى : خفت تنسيا ونروح نشتري تانيه
غلا : افا عليك مره وحده اغلط موب كل مره وجبت لك شي تموتين عليه
لمى بحماس : شو هوا
غلا : خليها مفاجأه اذا صلنا

ابتسمت وهي تذكر شلون عرفوا عنها ,, بعد ماسوت العملية وداومت كان يلاحظ تعبها وكلما سألها طلعت له اعذار وهميه لين جا ذاك اليوم وأصر تعلمه وش قصتها ..
انحرجت منه وقالت بقولك بس بشرط يكون بيني وبينك وتستمر تعاملني مثل ماأنت تعاملني الحين ..

أعطاها الوعد وقالت له القصة من البداية إلى النهاية ,,
تالم لقصتها وكان وده ينصحها ترجع بس لأنه وعدها ماحب يخلف وعده وخلاها ع راحتها بس صار يهتم فيها ويرسل بناته لها باي وقت تبي

وإذا كان طالع لشوار يخليها تجي عند بناته الي حبوها وتفاجئوا كونها بنت ووعدوها هم بعد يحفظون السر .. لين صارت قريبة من هالعائلة واعتبرتها عائلتها ,,

سلطان سافر بعد هذاك اليوم ورجع للندن لان دراسته بدت ...
وكان مرتاح بعد ماشاف العم مختار مهتم بغلا ومعتبرها بنته ..


ع الشاطي فرشوا فرشتهم وحطوا اغراضهم وقعدوا يسولفون شوي ..

غلا : لمو هاه ماودك تعرفين وش جبت لك معي
لمى : الا بدي اعرف شو جبتي معاكي
غلا طلعت الطيارة الورقيه اول ماشافتها لمى صرخت بفرحه : ياااا تكرم عينك خالتو غلا
غلا : مو قلتي المره الي راحت نفسك تشترين وحده تلعبين فيها رحت وجبتها لك
ضمتها لمى وباستها وقامت تلعب فيها ووراها روان تلحقها

التفتت غلا للعم مختار : عمي ماودك تسبح
العم مختار : والله يابنتي اليوم مافيني ع السباحه حاسس حالي تعبان شوي
غلا : ليه سلامتك وش فيك
العم مختار : الله يسلمك يارب بس بداية انفلونزا ولو سبحت حيضربني الهوا
غلا : ماتشوف شر يارب
العم مختار : تسلمي ربي يخليكي
سكت شوي ثم كمل : يابنتي لمتى حابه تجلسي هون ماتفكري ترجعي
غلا : الحين لا ع الاقل اجمع لي شوي فلوس وبعدين بفكر
العم مختار : انا مابدي اتدخل في قراراتك لكن والله بعتبرك وحده من بناتي وحالك بيهمني كتير خايف عليكي لو طولتي اكتر من هيك يسوو فيكي شي كبير ويمكن مايقبلوا فيكي خاصة لانك طالعه من غير ماتخبريهم

غلا تنهدت : ياعمي سواءا رجعت الحين ولا اجلتها في الاخير ردت فعلهم بتكون وحده عشان كذا ابي ارجع وانا معي شي احتياطا لو ماقبلوا يخلوني ارجع للسكن اقدر اصرف نفسي فيه
العم مختار : مابعرف شو بقول لكن الله يسرلك امرك يارب ولو فكرتي تروحي ومحد قبل فيك الك ترجعي لهون وبيتي مفتوح الك انتي وحده من بناتي

غلا : تسلم عمو الله يخليك وانا والله اشوفك بمكان ابوي الي انحرمت منه واحمد ربي اني لقيتك ولا مدري وشلون بيكون حالي هنا

العم مختار : الله يخليكي مابتعرفي الاستاذ سلطان راح يكون اليوم هون
غلا تغيرت ملامحها : من جد مادريت متى راح يوصل
العم مختار : مابعرف بس كلمني بعد الفجر وخبرني انو راح يكون اليوم عندنا
غلا : أها
سكتت شوي ثم
قامت من مكانها بنشاط والتفتت للبنات تصرخ فيهم تنبهم لجيتها
كانوا يلعبون ثلاثتهم بكل متعه مافيه شي مالعبوه دخلوا بالبحر ولعبوا بالرمل وتسابقوا الين ارتموا ع الرمل من التعب
غلا ياالله تسحب نفس : يااااربييي تعبت
لمى : وانا كمان تعبت بدي ماي
روان : هههههههه وانا متلكون تعبت كتير حاسه حالي بيغمى علي
انطلقت ضحكاتهم بالهوا بكل احساس للمتعه

فجأه حست بشعور النشاط والحيويه من بعد ماعرفت ان سلطان جاي ماتدري شالسبب لكن الي تعرفه انها حست بالانتعاش من عرفت بهالخبر


دخل وقت صلاة المغرب وقاموا يصلون وعقبها ضفوا عفشهم ورجعوا لبيوتهم



قامت الفجر متحمسه توضت وصلت قعدت شوي تقرا قران وغيرت ملابسها
اليوم أكيد بتشوف سلطان .. متوتره وفرحانه وخايفه مشاعر مختلطه تحس فيها

سألت نفسها ليش مستانسه هالكثر .. ماتشوف من سلطان غير الجفا والاسلوب الجاف ..
ضربت راسها وهي تسكر باب الشقه .. ماعلي شرهه خبله خبله
شافت عيون جارها الاسيوي يطالعها مستغرب وش تتمتم فيه ضحكت بوجهه باحراج ومشت طالعه للكوفي ..

ع الساعه سبع الصبح كانت واقفه ع الكاشير تساعد العم مختار في الحسابات لان منير وباسل باجازة
: السلام عليكم
غلا وعينها ع الشاشه : وعليكم السلام تفضل وش طلبك
سلطان بجمود : وكذا تستقبل زباين المحل من غير حتى ماتطالع عيونهم
رفعت عينها بسرعه وبارتباك : سلطا .. مستر سلطان
ابتسمت باحراج ومدت يدها : هلا حياك الله الحمد لله ع السلامه
مد يده ببطئ صافحها وسحب يده مباشره .. وين العم مختار
غلا : طلع فوق شوي وبينزل تفضل تبي كوفي
سلطان : عطني نسكافيه
غلا : أوكي
جهزت له النسكافيه وحطت له كرواسان تعرفه يحبها
وحطت له ع الطاوله
في هالوقت نزل العم مختار ورحب بسلطان وقعدوا يتكلمون مع بعض
وغلا تدور مابين الزباين والكاشير والتنظيف

كم مره اختلست النظر لسلطان وصادفت انه كان يناظرها وحست بالارتباك زود

تتمنى تعرف ليش يناظرها بهالطريقه وكأن في باله حكي يبي يوصله لها
معقوله سلطان يعرف هويتها الحقيقيه .. بس لوكان يعرف ماخلاها دقيقه وحده ..!! أجل وش هالنظرات والتغير
سلطان بالنسبه لها صاير لغز بس هي ماراح تحتك فيه فترة وجوده

طلع سلطان وماوجه لها أي كلمه ولا هي احتكت فيه ..

خلص اليوم ورجعت للشقه بعد ماتعشت

قعدت على سريرها .. مسكت جوالها بيدها قعدت تلعب فيه .. دقت ع الارقام الي شبه يوميا تدق عليها وقبل يدق تقطع الخط
ذبحها الشوق .. شكثر اشتاقت لساره .. شكثر اشتاقت لصوتها ... لضحكتها .. لنصايحها وهوشاتها .. ودها تسمع صوتها ... مستعده تسمع تهزيئاتها ..وهواشها وعتبها بس خايفه تدق .. خايفه تسمع صوتها وتضعف .. وخايفه لو تكلمها وتصير ساره متغيره عليها
أشياء كثيره خايفه منها موب مخليتها تجرأ تدق؟؟؟

طرت في بالها ريم خنقتها العبرة ..
قالت بصوت مسموع .. فاقدتك ياالريم .. فاقده وجودك .. لو كنتي موجوده كان صرتي معي الحين ...
الله يرحمك ويغمد روحك الفردوس
ضمت جوالها لصدرها ونامت وهي تفكر فيهم

اليوم الثاني بالكوفي ..
كانت مرهقه ومن أمس بدى حماسها ينطفي على شوي شوي .. صايره هاليومين تفكر كثير بساره وماما عبير والبنات
تعبت من الوحده .. وكلام العم مختار خلا هالشي المكبوت الي كانت تتجاهله داخلها ينفجر ............


باسل يتحرش : شو فيك فيصل شكلك مليت من الشغل
غلا : لا مليت ولا شي يتهيا لك
باسل بلئامه : لو حاسس حالك ماتأدر تكمل شغل عادي فيك لتترك هالمكان وتشتغل بمكان تاني
غلا تتمالك أعصابها ابتسمت بوجهه وبطولة بال : عندك شغل يناسبني تتكرم حظرتك وتدلني عليه
باسل رفع حاجبه : ايه عندي... بيناسبك كتيير
غلا : وين بأي مكان
باسل بنظرات حقيرة : الكازينو الي بالشارع التاني واحد يشتغل هيك شغلات ( غمز لها بعينه وناظر من فوق لتحت ) وبشوف جسمك كتير مناسب وملامحك .. حيحبوك كثير
شهقت من الصدمة ومن دناءة نفسه وتفكيره وبدون شعور شالت كاس المويه وكبته ع وجهه
الكل التفت يطالع بصدمة ..
باسل يمسح المويه عن وجهه بعصبية : خير شو عملت انته
غلا بصوت مرتفع : إسأل نفسك يا محترم
باسل : أنا اعطيتك إقتراح من شان تعيش نفسك
غلا : هالعيشه خلها لك ولأمثالك واحترم نفسك واحترم المكان الي أنت موجود فيه لا تخليني أفضحك وأقول للكل وش قلتلي يا الواطي
باسل بدا يخاف إنها تفضح فيه .. فسحب نفسه ونظرات منير والعم مختار من بعيد تراقبهم بفضول

راحت للعم مختار ووجها محمر بغضب ..

العم مختار بقلق : شو فيه يابنتي
غلا تهدي نفسها : مافيه شي عمي لاتقلق
العم مختار : عملك شي باسل خبريني أنا بتصرف معاه
غلا : لا عمي تعرفه باسل وحركاته مو غريبه عليه متعوده منه هالشي وأنا أنهيت الموضوع
العم مختار : الله يصلح حاله هالولد
غلا تحس بالدم بيتفجر من عروقها .. هالشخص تكره من أول ماشافته .. صح دايم يحارشها ويقط عليها كلمات تضايقها لكن ماتوقعت يكون دنيء بهالصورة وتفكيره قذر... وكل يوم يزيد تعجبها كيف هالاثنين أخوان وكل واحد يختلف عن الثاني تماما ..


في نهاية وقت الدوام .. طلع منير وباسل وبقت هي والعم مختار ينهون الحسابات ..

غلا : خلاص عمي مابقى شي رح أنت لا تتأخر ع البنات وأنا بس بنهي هالي في يدي وبسكر الكوفي ...
العم مختار : تكرم عينك ياغلا .. مافيكي تتأخري أكتر من هيك
غلا : أكيد لاتشغل بالك
العم مختار : يلا تصبحي على خير ..
غلا : وانت من أهله .. الله معك
بعد ماطلع خلصت الي بيدها ... وسكرت الكوفي وطلعت ..

تحس بطفش وضيقة خلق ... مالها نفس ترجع للشقة .. قعدت تدور شوي .. وراحت للمول تتمشى ... تبي تغير جوها ..

بعد مادارت الين تعبت طلعت راجعة للشقة ...
وقفت عند المطعم القريب من الشقة ودخلت تطلب لها شي خفيف ...


بعد دقايق من قعدتها بالمطعم انتبهت لسلطان يدخل المطعم ..
حطت الملعقه ع الطاولة ووقفت وعيونها تناظره ..
ناظرها وتفاجأ من وجودها ..
راحت له وسلمت عليه وكالعاده رد عليها ببرود ..
غلا : كيف الحال
سلطان : الحمد لله
غلا : ماجيت اليوم للكوفي
سلطان كنت مشغول
غلا تفرك يدينها ببعض مو عارفة وش تقول لأنها هي الي تسأل وهو بس يجاوب
ابتسمت بمجاملة : تفضل تعشى معي
سلطان : مشكور باخذ لي وبروح للبيت ..
غلا عرفت إنه مايبي ياكل معها : ع راحتك أنا أستأذن ..
لفت عنه تبي ترجع لطاولتها
سلطان : فيصل
غلا التفتت له بنظرات استفهام
سلطان : مو كنكم تسكرون الكوفي أبكر من كذا
غلا : ايه سكرنا من زمان بس طلعت اتمشى وتوي راجع وجيت أتعشى هنا
سلطان حس بعصبية مفاجأة : أتمنى تحاول ماتتأخر بالرجعة للشقة الين هالوقت
غلا متفاجأة من الي يقوله .. يوم شاف ملامحها تغيرت ابتعد عنها عشان مايترك لها مجال تستفسر عن الأسباب ..

رجعت لطاولتها وفضولها عن شخصية هالانسان تزاداد .. متقلب وكل يوم يبان لها شي .. عجزت تفهمه وتفهم وش يفكر فيه ...

شافته ياخذ طلبه ويطلع من غير حتى مايناظرها أو يودعها .. تجاهلت هالشي لأنها تعبت من تحليل تصرفاته

خلصت أكلها وطلعت من المطعم للشقة ..




** **


الساعة 12 .. سهرانة بلحالها .. ماكانت تحب تسهر لكن من راحت غلا صارت تسهر كثير .. والأرق بالنوم أتعبها حيل ...


ماسكة جوالها وتلعب فيه .. تقرا مسجات غلا .. تتخيلها بكل مسج وتتخيل تعابير وجهها المناسبة للمسج .. مره تضحك ومره تبكي ..

رمت الجوال وهي تمسح دموعها بيدينها وشالت الصورة الي حاطتها ع الكومدينة ..
كانت صورتها وصورة غلا وريم يوم تخرجهم .. هالصورة خبتها بعيد عن عيون غلا بعد ماماتت ريم .. لكن الحين طلعتها .. تواسي قلبها فيها
كانت واقفة بالنص بينهم وعلى يمينها غلا وعلى يسارها ريم ..
تذكر ذاك اليوم بكل تفاصيله ..
ريم وغلا تعبو زميلتهم الي تصور كلما جت بتاخذ الصورة تحركت وحده ..
علبالهم يبون يسوون حركة مميزة وماعرفو وش يسوون ..
بالأخير وعقب مادوخو البنت ودوخو سارة .. ضموها ثنتينهم وحطو وجيهم جنب بعض وطلعت صورة ولا أحلا منها .. تبين مدى محبتهم لبعض وهبالهم الي مشتركين فيه
تلمست الصورة بيدينها بكل تفاصيلها .. دققت على ملامحهم .. على لبسهم .. على المكان الي كانوا فيه ..
كل شي بهالصورة حفظته زين ...


بذاك اليوم بعد مارجعو من حفل التخرج .. كانوا في قمة الفرح .. ويخططون وش بيسوون بأيامهم الجاية .. يتناقشون أي قسم يدخلونه وأي جامعة يروحون لها ..

ماكانوا حاسبين حساب أي شي ممكن يتغير بالمستقبل ..


بعدها بأسبوعين تعبت ريم فجأة ومايدرون وش فيها .. ارتفعت حرارتها بشكل مفجع .. أسبوع وحرارتها مانزلت .. كانت طريحة الفراش الأبيض

ماما عبير وسارة وغلا كانوا أكثر المتأثرين على حالها بحكم انهم كانوا عائلة وحده ..

كانت غلا ماتفارقها دقيقة رافقتها بالمستشفى بكل الأوقات واللحظات .. ماما عبير وسارة يرجعون للبيت لأنه يمنع وجود أكثر من مرافق ,, ويحاولون فيها ترجع وتجلس وحده فيهم بدالها لكنها كانت ترفض بقوه ...

توكلها وتشربها .. توديها لدورة المياة .. وتروشها وتلبسها ..
تسولف عليها وتضحكها وتنسيها ألمها ...

ماتخلي شي بنفسها أبد ...

اليوم الثامن بشرهم الدكتور إن حرارتها انخفضت وصحتها أفضل من أول...

الى الآن تذكر فرحتهم بهالخبر .. وصياح غلا بذاك اليوم بشدة ..
سألتها ريم ليش تبكين أنا الحين أحسن الحمد لله ماسمعتي الدكتور
قالت وهي تضمها : من فرحتي والله كنت خايفة أفقدك ياريم
ضحكت ريم وقالت بأسلوب مزح : أنا معك لآخر يوم بحياتك وراك وراك ناشبه فيك ..
ضحكوا وتغير جوهم عن الأيام الي راحت ..
رجعت ماما عبير وسارة للبيت .. ووعدوها راح يجونها الصبح أول مايقومون ودعتهم بابتسامة مشرقة وعيون محبة ..

ماكانوا يتوقعون إن هذا آخر لقاء.. وآخر قعدة .. وآخر ابتسامه راح يشوفونها من وجه ريم البشوش.....

الساعة 7 كان الكل موجود بالمستشفى بعد ماجاهم الخبر بموت ريم ..
لقو غلا في حالة هستيريه .. ومو حاسة بنفسها ولا بالي حولها ..

هنا بكت بشدة .. عاودتها نفس المشاعر بذاك اليوم .. مشاعر الصدمة والفاجعة والألم والخوف والحزن المميت ..

ماكانت أحسن حال من غلا ولا من ماما عبير ولا حتى من خالة كوثر وخالة سناء .. الي كلهم انهاروا بشكل مرعب ...

أصعب الأيام الي واجهتهم بالحياة هي هذيك الأيام ..

بصعوبة طلعوا من جو الأسى والحزن الي أصابهم .. لكن كلما شافوا غلا وحالتها رجعت لهم نفس الألم ...

تنهدت وعيونها تدمع بغزارة .. وهي تترحم على ريم وتدعي ربي يحفظ غلا ويردها لهم بالسلامة ..

قامت فتحت الباب تبي تنزل للمطبخ .. انصدمت بوجود ريماس قدامها

سارة تشهق بخوف : رموس روعتيني وش موعييك الحين
ريماس بابتسامة كرتونية : عيى يجيني النوم
سارة تروعها : طيييب أبعلم خالة كوثر
ريماس بخوف : لا خلاص والله بنام ( عبست بضيق ) بس سارونه عيى يجيني النوم كلما غمضت عيوني رجعت تنفتح
ساره تقبص خدها: ههههه آآخ يالملكعة تعرفين كيف تهديني
ريماس تضحك : أبي أقعد معك وين بتطلعين
سارة : ابنزل آكل شي
ريماس : وأنا بعد جوعاانه مره
ساره : وأنتي متى صرتي شبعانه يارموس
ريماس : ولا يوم
سارة : ههههههههههه انتي تحفه الكون والله يلا انزلي معي
ريماس تمسك يد سارة مبسوطة : بس سارونه إذا طلعت خالة كوثر قوليلها انتي قومتيني عشان أنزل معك ناكل سوا
سارة : من عيوني
ريماس ناظرتها : ساررونه ليش تبكين
سارة : ما أبكي
ريماس : إلا عيونك وارمه ووجهك أحمر
ساره ابتسمت وهي تمسح ع شعرها : ما أبكي حبيبتي
ريماس سكتت شوي : عشان غلا سافرت
بلعت غصة حستها من سمعت اسم غلا وقالت بصعوبة : ايه
ريماس بحزن : ياربيي متى ترجع أنا مره مشتاقة لها أول يوم يطقوني بالمدرسة كنت أقولهم أبخلي غلا تجي تطقكم ويخافون والحين ماصرت أقول لأن غلا مسافرة
ابتسمت بصعوبة : راح تجي حبيبتي قريب إن شاءالله
دخلت المطبخ وسوت لهم شي خفيف وقعدت تاكل وهي تسمع لخرابيط ريماس وبربرتها الي ماتوقف بس كانت مستمتعه فيها حيل لأنها ماتقعد معها إلا وتغير لها مزاجها وتضحكها ...

هذي ريماس ينادونها رموسه .. أبوها أردني جابها الدار وعمرها شهر لأن أمها توفت وهو مقطوع من شجرة ومو قادر يربيها بنفسه .. رجع للأردن بس بين فترة وفترة يجي يزورها ويطمن عليها ..
عمرها 10 سنوات دبدوبه وتحب الأكل بس تبلع وقمة التعذيب احرميها من الأكل .. راعية مشاكل وطقاق ماتتفاهم إلا باليد ..
بس مع هذا محبوبه وسواليفها حلوه وبريئة ومضحكه تخلي الي حولها يتعاطف معها ويضحك غصب...






** **






الكل موجود بالكوفي العم مختار وسلطان .. ومنير وباسل كانوا مسكرين الكوفي وقاعدين يجردون حسابات هالشهر ..
بعد ساعه من الجرد ..
سلطان : تقريبا خمس الاف ناقصه وين راحت فيه ؟!
العم مختار :..يمكن يكون خطأ في حسابنا
سلطان : هذي ثالث مره نعيد الجرد ..
باسل بخبث ولئآمه : أول مره بيصير نقص في الجرد .. وأنا ومنير مابنمسك الحسابات أبدا
انتبهت غلا لكلامه وفهمت قصده خاصه يوم شافت نظرات سلطان بدت تتحول لها وكأن وده يسألها وين راحت الفلوس..

قالت بحده : أنا ما أفتح الدرج إلا بإذن العم مختار وعمري مامديت يدي لحاجه او لغير حاجه على شي مو حلال لي...
سلطان من غير مايناظر : ع العموم اتمنى الي اخطأ يعالج خطأه ويعترف وين حطها فيه بأقرب وقت قبل لا أتخذ إجراء ثاني
العم مختار بقلق : والله يابني الكل حريص هون ومابعرف كيف صار هالنقص

قامت غلا تغلي من القهر تدري ان الكل موجه لها اصابع الاتهام ..
طلعت برا ووقفت بحديقة الكوفي الجانبيه ضربت العمود بقوتها ..
ودها لو هالضربه تصير بوجه باسل الحقير الي خلاهم يشكون فيها
عمرها مامدت يدها على شي ولا تفكر تمدها وتتمنى تنقطع يدها قبل يجي هاليوم

وشلون يجرأون يشككون في أمانتها ... هي خلقه قافله معها اليوم وجو كملوها زياده ..
شافت منير وباسل طالعين يتغدون كالعادة .. انتظرت العم مختار يطلع عشان تكلمه لكنه ماطلع .. عرفت انه طلع فوق بغرفته الي يقعد فيها فترة الغدا اذا كان صايم وبناته عند خالتهم
مرت نص ساعه .. لمحت سلطان يطلع من الكوفي .. التفتت للجهه الثانيه مالها خلق تشوفه ..
: فيصــل
التفتت عليه وببرود : نعم
سلطان : ماتدري وين راحت الخمس الاف
غلا بقهر وانفعال : قصدك وين حطيت الخمس الاف صح
سلطان بابتسامه جانبيه بارده : زين فاهم قصدي .. أنا يوم شغلتك شغلتك رحمه لك ماحبيت تضيع بهالمكان لكن ماحطيت في بالي انك ممكن تمد يدك على شي موب لك
غلا بعصبيه : سلطان وش قاعد تقول من جدك انت ..!!
سلطان بهدوء : المقام مو مقام مزح
غلا : لو سمحت لاتغلط .. أنا صح اشتغل عندك وانت اكبر مني ولك علي الاحترام لكن ا تغلط علي وتتهمني في امانتي هنا وقف حدك فلوسك الضايعه دور عليها انت ... وشوف وين تلقاها انا لو اشوفها مرميه قدامي ما اخذها وهي موب لي ..

سلطان بدى ينفعل : أنا أثق بالموجودين بالكوفي وعمره مانقص شي من الميزانيه
غلا : ونقص يوم جيت واشتغلت معكم
سلطان : بالضبط
غلا : ومعناته اني سارقك يعني ؟ ؟ ليش مايكون بالصدفه ؟؟
سلطان بتهكم: وحده مالها أصل منحاشه ورايحه لمدينة ثانية وعلبالها في فلم متنكره بهيئة ولد وشلون بأثق فيها ...؟!! أكيد بتكون سارقه وماعندها امانه

طالعت فيه بصدمه ..بذهول .. برعب ..

سلطان بضحكة استهتار وقهر : ليش تحسبيني مغفل طول هالفتره كذبتي كذبه وصدقتيها
غلا صرخت بوجهه : انت حقيييير انت نذل تااااافه أكرهههك من كل قلبي

دخلت الكوفي تركض بتاخذ شنطتها وبتطلع من غير رجعه ..

شمت ريحة شي يحترق .. التفتت حولها بس مالقت شي .. .. رفعت راسها فوق طلعت تركض وفتحت باب الغرفه..

صرخت صرخه عاليه وصلت لمسامع سلطان

فصلت سلك الدفايه المحترق عن الفيش وفتحت الشباك عشان يطلع الدخان وركضت للعم مختار الي غايب عن الوعي في سريره
غلا تصيح فيه وتهزه : عمي قم عمي مختااار قمم الله يخليييييك ( تبكي بقوه )

دخل سلطان مرعوب وشاله على ظهره بسرعه نزله تحت عشان يستنشق هوا نظيف سدحه ع الارض ودق ع الاسعاف بعد ماتأكد انه يتنفس

كانت غلا تبكي بقوه على راسه .. وتناديه تترجاه يقوم...
سلطان صرخ فيها : بس بس اسكتي
غلا طنشته وهي تبكي : عمي تكفى رد علي ...بناتك بناتك يحترونك ...عمي لاتخلي بناتك ... تكفى الله يخلييييك لاتخليهم مالهم غيرك.. كافي أمهم راحت وخلتهم
سلطان يصرخ فيها مره ثانية : أقووولك بس اسكتي يكفي صياااح

غلا تصيح فيه : ماااالك شغل فيني ابعد عن وجهي ريحني منك .. رجعت تنادي العم مختار وتترجاه يقوم

وصل الاسعاف وخذوه معهم وركبت غلا وسلطان وياهم
كانت تبكي وكأن الي قدامها أبوها .. تبكي بحرقة قلب وحسرة..
سوو له الاسعافات الاوليه.. قالهم الدكتور انو لو تأخروا ثلاث دقايق كان اختنق لحد الموت

سلطان بعد ماتطمن على العم مختار
طالع فيها وهو يشوف وجهها الوارم من الصياح وشهقاتها الي ماانقطعت
بتعاطف قال : خلاص الحمد لله يقولون بخير ماجاه شي بس الحين ياخذ اوكسجين ودايخ شوي
طالعت فيه وهي تشهق من البكي : اخاف مايقوم أبد
سلطان بضيق : فال الله ولا فالك قلتلك بيقوم ان شاءالله
غلا : يارب احفظه لبناته يارب ... ولا تحرمهم منه يارب مالهم غيره بعدك

سكت سلطان كانت تدعي من قلب وكأنها حاسه بالشعور الي ممكن يمرون فيه بناته لو فقدوه ...
أكيد بتحس بهالشي دامها من دار الايتام فقدت هالشي من طفولتها وانحرمت منه



بعد فتره بدى يسترجع وعيه .. ويستوعب الي حوله ..
غلا تناديه برجا : عمي مختار .. عمي رد علي انت تشوفني .. تسمعني
العم مختار ناظرها ابتسم بتعب : ايه يابنتي انا بسمعك
تفاجأ سلطان ... العم مختار يعرف بحقيقة غلا .. التفت العم مختار وكأنه تفاجأ بوجود سلطان وتغيرت ملامحه لانه نادى غلا ببنتي
ولاحظوا كل الاثننين هالشي بلامحه وعلطول قالت غلا : مايخالف عمي مايخالف
انتبه لصوتها على طبيعته وكانت موب خايفه ..
جاه صوت سلطان : الحمد لله ع سلامتك ياعمي
العم مختار :الله يسلمك .. شو صار ياابني
سلطان : سلك الدفايه احترق وانت نايم بس الحمد لله طلعناك علطول
العم مختار : الحمد لله رب العالمين
غلا تضحك ودموعها على خدها : خوفتني عليك بغيت اموت والله
العم مختار يضحك بتعب : الله يخليكي يابنتي الله ... وبحنان أبوي كمل .. تكرم عيتك لاتبكي انا قدامك طيب وبخير
غلا تمسح دموعها : الحمد لله

كان يراقبها ويراقب حركاتها وكلامها .. متملكته الصدمة كيف هالبنت قدرت تمثل عليهم طول هالفترة .. كيف تحملت وكيف قاومت ..
الحين يشوفها قدامه شكل وقبل كانت شكل ثاني مختلف ....!!
مايدري وش يصنفها من أي نوع من الشخصيات ..؟!!!

بعد ساعتين طلعوا من المستشفى لان العم مختار اصر يطلع يشوف انه طيب ومافيه شي يستدعي وجوده بالمستشفى

راحوا للبيت ونزلت معه غلا اما سلطان راح للبيت

بعد ماتطمنت عليه راحت للبيت وجمعت اغراضها وخذت الراتب الي اعطاها سلطان حق الشهر هذا ماصرفت منه شي وحطته بظرف وراحت للكوفي اعطاها سلطان المفاتيح عشان تاخذ اغراضها وطلب منها تعطيها العم مختار بعد ماتسكره

راحت وخذت الشنطه وحطت الظرف في درج الكاشير

سكرت الكوفي ورجعت المفاتيح لبيت العم مختار وراحت للشقه ..
غيرت ملابسها وقررت تمشي الصبح وبترسل للعم مختار رسالة بعد ماتمشي
كان معها مبلغ بسيط باقي من الفلوس الي جمعتها قبل لاتجي يرجعها للندن
كانت تعبانه حيييل اشياء كثير صارت اليوم موب قادر عقلها يستوعبها بس الي تعرفه انها بترجع بكره للدار والي يصير يصير
لأنهاالحين اعترفت إنها سوت شي اكبر منها بكثير ...


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( الفصــــــــــــــل الثــــــــاني )



_ الجــــــ 6 ـــــزء __ وصل القطار للندن ..

خذت شنطتها ونزلت .. اليوم مشت بعد الفجر .. ماراحت تودع العم مختار بس دقت عليه وتفاجأ يوم قالت له .. سألها فيه شي صار واذا كان عشان الي صار امس راح يحل الموضوع بنفسه وأكد لها إنه واثق منها ومو شاك فيها أبد ..
قالت له انها ماتتحمل تجلس أكثر من هالوقت ومتأكده من ثقته فيها ونبهته للظرف الي حطته بالدرج طلبت منه يعطيه سلطان ووعدته إنها راح تتواصل معه وتزوره .. وطلبته يبلغ البنات سلامها وطلبها الأخير إنه يحرص ع الموضوع ويشوف من سحب الخمس الاف من ميزانية المحل ,,,,,


ركبت تاكسي واتجهت للدار .. الساعه 9 الصبح .. كانت خايفه مره .. رجفة يدينها تزيد كلما قربت من الدار .. كيف تدخل ؟ وش تقول ..؟! لها شهرين مختفيه ..؟؟!!
خايفه من ردة فعلهم ... خايفة يرفضونها .. ويرفضون وجودها ..!

وقف التاكسي قريب من الدار ...
نزلت .. فركت يدينها بتوتر ببعض ومسحت وجهها ..
قعدت على وحده من الكراسي بعيد عن البوابه شوي ... تنتظر تشوف زول ساره ..


مرت ساعة .. ساعتين .. ثلاث ... ماشافت أحد .. أنهكها التعب .. شوي وبيغمى عليها .. أمس مانامت .. غير ساعه .. والحين قاعده بالشارع لها ثلاث ساعات ..

ع الساعة وحده .. شافت سارة جايه من نهاية الشارع ومعها ثنتين من البنات .. نقزت من مكانها والدنيا موب واسعتها من الفرحه ..
مستحيل تخليها تدخل قبل لاتشوفها .. بس كيف تصرف البنات الي معها .. تكلم نفسها بصوت مسموع ... يا الله وش اسوي ..
التفتت بسرعه .. شافت بنت تمر من جنبها نادتها بسرعه وطلبت منها تنادي ساره .... راحت البنت رغم النظرات المستغربه الي وجهتها لغلا ..
كانت تراقب البنت وهي تحاكي ساره .. وساره تستفسر منها وكأنه تسألها وش تبين بالضبط .. مشت معها ساره ..
زادت دقات قلبها وهي تشوف ساره تقرب منها ..كانت متلثمه بشالها اشرت للبنت بيدها كشكر لها ..
قربت منها ساره بفضول ...
فتحت الشال وعيونها امتلت دموع .. أول ماصارت ساره قبالها ..
ماقدرت تفتح فمها بحرف .. كانت دموعها الي تحكي ..
شهقت ساره شهقه عاليه وصرخت باسم غلا
ابتسمت غلا لها ودموعها تنزل بغزاره ..
ماحست بنفسها الا بحضن ساره .. ضمتها بالقووه واختلطت اصوات بكاء ثنتيهم ببعض
ساره تشهق : حرام عليييك والله العظيم حراااام ليش سويتي كذا
غلا تصيح : اشتقت لك سارونه حيل اشتقت لماما عبير وخالة كوثر والبنات ..
ساره : وينك ليش تركتيني بلحالي ليش ماكلمتيني ليش خليتيني أحاتيك ..
غلا : خفت منكم .. خفت أكلم تصدوني .. خفت تقوليلي لا ترجعين كنت خايفه حد الموت
ساره تضمها : انتي مجنونه لو يرفضونك العالم ماأرفضك أنا محد يرفض أخته
غلا تبكي : أنا تعباانه ياساره .. تعبت والله تعبت من الوحده والشوق ندمانه حيييل ع الي سويته بس ماقدرت أرجع خفت منكم
ساره تمسح دموعها بيدينها : بس حبيبتي بس لاتبكين خلاص انتي الحين عندي ومحد راح يفتح فمه بكلمه دامك معي
لاتخافين غلو لاتخافين فديتك تعالي اجلسي اشربي مويه
طلعت مويه من شنطتها .. وشربتها
طالعوا بعض بعد ماهدت أنفاسهم ضحكوا لبعض بكل سعادة ان الله جمعهم مره ثانيه وكأنهم كانوا مستبعدين هاللقاء يصير بيوم من الايام ..
قعدت غلا تحكي لها من يوم طلعت من عندهم الين اليوم ..
ساره متأثره : يا الله .. مدري وش اقول بس الي في بالي الحين اني احمد الله انك قدامي
غلا : آآخ ياساره كله كوم ويوم يتهموني اني سارقه كوم ثاني احس بحره وقهر
ساره : ماعليك منهم اهم شي انك واثقه من نفسك وعارفه انك مامديتي يدك ع شي مو لك خلاص وهم بيجي يوم وبيعرفون غلطهم ويكفي انك رجعتي له الراتب هذا الشي بيخليه يراجع حساباته ويجي يدورك دواره يعتذر منك
غلا بعصبيه : يخسى والله .. الله لا يجمعني فيه مره ثانيه
ساره : ماتعرفين وين ساكن او وين يدرس
غلا : ساكن هنا بس مدري وين بالضبط والجامعه تصدقين ما أدري ناسيه وش قالوا لي
ساره : طيب وراح تقابلين اخوياه
غلا : اممم مدري تراهم مايدرون اني بنت بس هو الي درا عاد مدري قالهم ولا لا
بيكون صعب اشوفهم اخاف يكون موجود معهم بس لو دقوا برد
ساره : اتوقع لو علمهم ماراح يدقون فلو دقوا قيسي النبض شوفي
غلا : مايهموني اصلا صح حبيبين وبصراحه مافيه مقارنه بينهم وبينه لكن ان تواصلت معهم ولا ماتواصلت عادي مايهمني
ساره : ياربيييي حسستيني كاني اتفرج على فلم
غلاا : ههههههههههه
ساره تخبطها ع راسها : مجنووونه والله مجنووووونه ههههههههه
غلا : ساره
ساره : لبيه
غلا : كيف ماما عبير وخاله كوثر وخاله سناء والبنات
ساره سكتت شوي وتنهدت : مدري وش اقولك بس ماما عبير بغت تموت يوم مالقيناك طاحت علينا وطول الوقت تفكر فيك وخايفة يصير لك شي .. والى الحين وضعها مو مستقر بين فترة وفترة ترجع لكآبتها وتقعد تبكي وتحكي عنك ..

غلا تطالع الارض : وش اسوي اخاف ماتتقبلني
ساره : ماراح اكذب عليك واقولك الا بتتقبلك وتفتح لك الاحضان شي طبيعي راح يعاملونك بجفا خاصه ماما عبير لانها بمقام امنا هي الي ربتنا وكانت لنا بمثابة الام فتخيلي وش بتكون ردة فعل أي ام بعد ماترجع لها بنتها بعد ماانحاشت من البيت لكن انتي سوي المستحيل عشان ترضينها وحسسيها بندمك ... اما البقيه فحتى لو سوو شي مايخالف تجاهليهم أهم شي رضا ماما عبير
طيب الحين بنروح للبيت
وقفت غلا متوتره ..
ابتسمت ساره : لاتخافين انتي معي خليها علي

قاموا متجهين للبيت .. دخلت غلا تتقدمها ساره .. كان البيت هادي ..الساعه 2 ونص الكل بغرفهم ..

ساره بهمس : تعالي بنروح لغرفة ماما عبير
غلا هزت راسها بالرضا
طقت الباب .. سمعوا صوت ماما عبير تسال من عند الباب وقفت ع الجنب
مجرد ماسمعت صوتها تجمعت الدموع بعينها
اشتاقت لهالصوت تبي تختصر المسافه وترمي نفسها بحضنها ... تبي تحس بالامان الي فقدته الفتره الي راحت .. كانت تقول انها ماتحس بالامان بهالمكان لكن الحين عرفت شكثر كانت غبيه ومغفله وشلون ماتحس بالامان وعندها ماما عبير الي من وعت ع الدنيا وهي حاضنتها ولامتها
دار شريط حياتها بسرعه عمرها ماتنمت شي ماجاها عمرها ماطلبت شي مالبته لها ..
ماما عبير انحرمت من الاطفال وجت لهالدار وربت ساره وغلا وريم
حبتهم بكل جوارحها .. تمرض من مرضهم وتسهر من سهرهم .. بس ماكانت حاسه بهالشي الا يوم فقدته تذكرت يوم ماتت ريم ووش صار لماما عبير الي بغت تموت عقبها مرضت وماصارت تاكل ولا تشرب الكل تأثر بقوه وخاصه غلا لكن تاثر ماما عبير كان تأثر أم مات ضناها ..!
انفتح الباب .. قطع عليها تفكيرها ..
ماما عبير: هلا يمه ساره بغيتي شي
ساره : عندي لك مفاجأه
ماما عبير : وش المفاجأه
سحبت غلا وقدمتها قدامها .. وقفت ماما عبير تناظر بصدمه تبي تستوعب .. ماكانت نصدقة عيونها
الي خلاها تصدق يوم جاها صوت ساره : يمه هذي غلا بنتك رجعت
صاحت بقوه وهي تدفها برا : اطلعي برااا اطلعي براااا ماعندي بنت اسمها غلا اطلعي برااا
غلا بكت بصوت عالي ورمت نفسها عليها : ماما الله يخليك سامحيني ابوس رجولك سامحيني
ماما عبير تبعدها بقسوه : اطلعي برااا ارجعي للمكان الي كنتي فيه لا اشوف وجهك مره ثانيه
غلا تتمسك فيها : ماما تكفييين لاتسوين فيني كذا انا آآآآسفه والله آآآآسفه غطت وماراح اكررها تكفين لا تبعديني عنك ماما اشتقت لك محتاجه حضنك
ساره ضمت ماما عبيرتهديها : مااما الله يخليك بس هدي نفسك
ماما عبير وهي منهاره : طلعيها برا خليها تطلع
ساره : غلا اطلعي روحي لغرفتنا
طلعت غلا منهاره صادفت طلعتها وجود خاله كوثر وخاله سناء وبعض بنات الدار الي سمعوا الصياح وجو يركضون
خاله سناء صاحت : غـــــــــــــــــــــــلا
جا صوت خاله كوثر بعدها مباشره : خلصتي صياعه ورديتي
سمعت صوت ماتدري من صاحبته لانها ماعاد تشوف أحد : يالحقيره العاهره
غلا صرخت فيهم من الي تحسه بقلبها :
خلاااااص خلااااص اكرهوني قاطعوني بكيفكم بس ابعدوا عني
لاتحاكوني مالكم شغل فيني
حست روحها بحضن واسع .. ماكانت متخيله ان فيه احد ممكن يحضنها بهالوقت ..
خاله سناء تبكي : يابعد هلي ياغلا وينج وين رحتي كنا نحاتيج الحمد لله ع سلامتج يابنيتي
ضمتها موب مصدقه انه فيه احد واخيرا تقبلها : خاله سناء انا اسفه سامحيني أنا غلطت والله العظيم اشتقت لك مــــره
_خاله سناء مسحت ع راسها : فديتج أنا مسامحتج اهم شي انج بخير سلامتج عندي بالدنيا ومافيها .. تعالي دارج ريحي بسج صياح
مشت معها وسط نظرات الجميع ..
دخلت معها الغرفه وقعدتها ع السرير وعقبها جت ساره وطلعت خاله سناء .. كان الوضع متوتر مره والاصوات من برا مرتفعه الكل يبي يعرف من وين جت وكيف رجعت وليه رجعت .. الي معترض على رجعتها والي راضي عن رجعتها ..
لكن ساره هدتها وطمنتها ان هذي ردت فعل طبيعيه وكل شي بيصير بخير
طلبت منها تريح وتنام شوي ...
حطت راسها ع السرير .. بس كان النوم بالنسبه لها صعب .. كانت الكلمات الي سمعتها اليوم تتردد بعقلها .. جرحوها باتهاماتهم .. صح هي غلطت ومو أي غلط بس مهما كان مايقولون عنها كذا
ساره نايمه معها وهي بعد ماجاها النوم وتدري ان غلا ماراح تنام لكن كان ودها تخليها تريح شوي بعد الي صار ...



_ في بورنموث ......

وقف مصدوم من الي سمعه.. : أنت متأكد انها مشت
العم مختار: ايه ياابني كلمتني وهيا ماشيه وقالت لي عن الظرف واكدت لي اسلمك هوا ..
فتح الظرف وعبس بوجهه .. فتح الورقه .. كتبت فيها بدون مقدمات
_ هذي المبلغ الي اخذته منك الفتره الي راحت .. وبالنسبة للمبلغ المفقود دور عليه وتأكد وين مكانه

طلع من غير مايتكلم ..

وش تقصد من هالحركه .. .!!
وكيف سوتها من غير حتى ما تقولهم او تعتذر .. علبالها تشتغل بمحل ابوها متى مابغت تشتغل ومتى ماهونت تتركه ..

أول مره يحس بقهر من شخص بهالكثر .. متنرفز منها ومن تصرفاتها

بس وين ممكن تروح ..

عادي هذي الي قعدت هنا هالمدة الطويلة مايستبعد عليها تسوي أي شي

أخاف تضيع .. أخاف تلقى ناس مايخافون الله فيها هالمجنونه تحسب الدنيا لعب وكل شي بيجي على مزاجها ..

وأنا وش دخلني فيها تروح ماتروح بالطقاق في الي مايحفظها .. ليش شاغل بالي عليها .. خلاص هالبنت راحت وافتك من المسؤوليه الي كان يحسها تجاهها
هم وانزاح .........!
رجعه صوت باسل : أهلا مستر سلطان
سلطان : أهلا
باسل : عرفت شو الخبر الجديد
سلطان : ايه
باسل بلؤم : هلاً تأكدت أنو هوا الي أخد المبلغ ولا من شو راح يقدم الاستقالة بهالوقت بالذات .. ومن غير لا يعطي حدا خبر
سلطان بهدوء : أعطاني خبر أمس وأنا قبلت استقالته ..
باسل ارتبك : أها .. ماكنت بعرف حسبالي مشى هيك من غير لايخبركم أنا بترككم بشوف الزباين


التفت سلطان للعم مختار : عمي ياليت تشوف الموضوع مره ثانية وتحاول تعرف وين ممكن راح هالمبلغ
العم مختار :تكرم عينك إن شاءالله يابني لاتاخذ ببالك
سلطان : استئذن الحين وبمركم ان شاءالله عقب
العم مختار : الله معاك
ركب سيارته ورجع للبيت وفي باله أمور ملخبطه كثير ..



...

مر أسبوع ورا أسبوع .. وغلا تحاول ترضي ماما عبير عنها بس مارضت تكلمها أو تسمع منها شي .. تحس بالاحباط والهم جاثم ع صدرها تحس محد متقبل وجودها ..
خاله كوثر كانت تكلمها ببرود ماصارت معها مثل أول .. والبنات الي معهم يتحاشونها ويذبون عليها الحكي من بعيد لبعيد
صارت عصبيه .. مزاجها صعب ..

بس ساره كانت تساندها وتهون عليها وخاله سناء كانت تخفف عنها وتقول فتره ويرضون أهم شي تصرفي تصرفات ترضيهم عنك ..



دخلت عليها سارة ..
ساره : غلو قوومي
غلا تنقلب ع الجهه الثانيه : هممم
ساره : قومي بسرعه عندي لك بشاره
غلا بصوت ثقيل: وشي
ساره : اول اجلسي وفتحي عيونك زي الناس وبعدين ابتكلم
جلست غلا بتأفف مسحت ع وجهها وهي تتنهد بتعب : خير وش عندك
ساره والابتسامه شاقه الحلق : كم تعطيني
غلا : بعطيك الي تبين بس اذا تسوى
ساره : تسوى مية مره ..احم احم توي جايه من عند ماما عبير
غلا ناظرتها بفضول : وش صار
ساره تستهبل : أبد تسلم عليك
غلا تضربها : ياسخفك تكلمي
ساره : ههههه طيب كنت عند ماما عبير وقلتلها وش صار عليك من طلعتي الين جيتي وقالت اذا كملتي دراستك بترضى عنك وتنسى الي صار ..
غلا مسكت يدينها بقوه : قولي والله قولي والله سارونه
ساره : والله العظيم .. قالت لي لو رجعتي تدرسين راح تنسى كل الي صار اهم شي ترجعين لدراستك
قامت تناقز وتصارخ من الوناسه : أبدرس من عيوني لو تبيني اخذ الماستر اباخذه بس ترضى عني تسامحني
ساره تضحك على حركاتها : خبله والله العظيم ههههه
غلا : اسكتي تكفين
ساره : يعني موافقه
غلا جلست قبالها : اكيد موافقه من جدك انتي
ساره سكتت ..ثم كملت بهدوء : تصدقين طول عمري كنت احسك ماتحبين ماما عبير ما اقصد ماتحبينها بس يعني احسك ماتعتبرينها شي مهم يعني راحت ولا جت عادي ورضت ولا مارضت عادي بس فاجأتيني والله ماتوقعتك تحبينها هالكثر حتى هي ماتصورت هالشي وقالت لي بنفسها تفاجأت فيك تقول ماكنت احس احد يحبني فيكم ويعتبرني امه غير ريم وانتي يوم كبرت شوي لكن بعد ماشفت غلا ووش سوت عشان ترضيني ماقدرت أقاوم احاول اقسى بس ماقدرت لاني اول مره احس الشعور بينا متبادل.. أول مره احس ان غلا تشوفني امها

غلا ابتسمت : بالعكس ماما عبير طول عمري أشوفها أمي بس يمكن كنت أظهر اللامبالاه وما انتبهت إني لازم أحسسها إني أشوفها أمي وأحبها أكثر من أي أحد بالدنيا
ماما عبير سوت لنا شي محد سواه ربتنا من كنا صغار حسستنا انا عائله مكونه من خمس أفراد
هي الام والاب وحنا ثلاث بنات أنا وانتي وريم الله يرحمها ..

بس مااستوعبت هالشي الا يوم طلعت وفقدته .. يوم صرت وحيده محد حولي ..

ساره : ههههه اخصص يالدنيا والله صرنا نتكلم ونقول حكي كبار لا ياغلو ما أتحمل
غلا دفتها باحراج انقلعي بس
ساره : آآي هههه يلا قومي معي وبوسي راسها وقوليلها الي تبينه ابسويه
غلا قامت : طيب بس لاتدخلين معي
ساره : نعـــــم
غلا ترفع حاجب : ايه عشان توفرين التعليقات الي بتعلقينها علي لنفسك
ساره باحباط جلست ع السرير : خااايسه
طلعت غلا وراحت لغرفة ماما عبير

فتحت الباب بشويش .. ودخلت .. شافت ماما عبير قاعده ع الكرسي ومنهمكه بالقراءة ..
مشت لمها وقلبها يدق بقوه .. يوم وصلت لها .. ضمتها من وراها بقووه وقعدت تبوس راسها
وبصوت مخنوق ضعيف : آآسفه ياماما سامحيني والله بسوي الي تبين ابدرس وابجتهد وابفرحك بتخرجي ان شاءالله بس ارضي عني ماعاد ارتاح بقعده ولا بنومه وانتي زعلانه علي
بكت ماما عبير وهي تحس بمشاعر الامومه تطلق عنانها
قامت وضمتها بقوه وتمسح ع راسها وتبوسها .. مشتاقه لها حيل.. مشتاقة لصوتها .. لريحتها .. لك شي فيها ..
: غلا بنتي ليش يمه تسوين فيني كذا شهرين ماكنت أنام أحاتيك أفكر فيك ليل ونهار وينك فيه وش تاكلين وش تشربين خايفه يصير فيك شي خايفه أحد يعتدي عليك كل مادق تلفوني افز اقول الاتصال منك ... ليش تسوين في أمك كذا ولا ماتعتبريني أمك
غلا تدفن وجهها بحضنها : والله العظيم أنتي أمي وابوي وعمري ماشفتك غير هالشي تكفين سامحيني الله يخليك سامحيني أنا غلطت بس والله ندمانه

مسكت وجهها بيدينها وناظرت فيها : أبي أملا عيني من شوفتك
ضحكت غلا بوجهها وباستها ع راسها : رضيتي عني
ماما عبير : رضيت ياروح أمك
ضمتها بفرحه وهي تبكي وتضحك من زود ماكانت موب مصدقه ومستانسه

قعدت ساعه كامله تسولف معها وكل وحده تحكي للثانيه وش صار بالفتره الي راحت ..
ماقامت الا بعد ماجت ساره تقولها بنطلع للسوبرماركت نجيب بعض الاغراض الي وصتهم عليها خاله كوثر

طلعت بعد ماوعدتها تروح من بكره تسجل بالجامعه وتبدا تدرس وتجتهد

ومن هاليوم تغيرت نفسيتها ورجعت مثل ماكانت .. سجلت بالجامعه وبدت تدرس باجتهاد عشان ترضي ماما عبير وبدت تفكر في مستقبلها الدراسي وتبي تمشي بطريق صح مثل مامشت ساره قبلها







قاعده مع زميلاتها بالساحة .. رحاب وأسماء .. كانوا معها من أيام المدرسة وصادف انهم يدرسون معها بنفس الكلاس .. رغم ان علاقتها فيهم بايام المدرسة ماكانت ذاك الزود الا يوم شافوها طاروا فيها وصاروا ينادونها تقعد معهم لين تأقلمت معهم وحبتهم وحبت قعدتهم




رحاب : من عليه اليوم يروح يشتري لنا فطور
غلا : على أسوم
أسوم بكسل : ياربييي متعيجزه
رحاب : طول عمرك كسوله خخخخ
أسماء : ايه حبيبتي وهذا الوزن الزايد ايش سببه العجز الله لا يبلاكم
غلا ورحاب : ههههههههههههه
بعد ماخذت طلباتهم شرت لهم فطور ورجعت

أسماء : بنات تخيلوا مين شفت بالكافتريا
غلا ورحاب : مين ؟
أسماء : شفت عفرا وشلتها تذكرونها
غلا: وع وع وععععع
رحاب : من جد وش جابهم ذولي
أسماء : وع وانتم مابعد شفتوها اجل لو شفتوا وش مهببه بعمرها وش بتقولون
غلا : ليه وش مسويه
أسماء : مسويه تان وقاصة بوي وصابغه شعرها ثلجي
رحاب : الله يحوم كبدها علبالها كاشخه كذا
غلا : ايه الكشخه عندهم يمشون ع الموضه تناسبهم ولا ماتناسب
أسماء تضحك : غلا تذكرين يوم تظاربتي معاها أيام المدرسة انتي و ريم
غلا شرقت بالمويه يوم ذكرت الموقف
غلا تكح : الله يقلعك بغيت اموت هههههههه
أسماء : ههههههه اذكر تظاربتي معاها بس تدرين الى الحين ماادري وش السبب
غلا : قامت تطنز على ريم وتقول بنت الدار والخ من الحكي الخايس وماكنت موجوده يوم دخلت الا وريم خانقتها العبره وقالت لي سوزان وش سوت عفرا بريم ومن الحره رحت لها وبدون مقدمات صفقتها كف ومعطت شعرها والبنات يصارخون يبوني افكها وانا اسحب شعرها واكفخها الين جت المس وفكتني عنها بعد الموت
رحاب _ أسماء : ههههههههههههههههههههههههههههههههههههههههههه
رحاب : اااخ ياربي حسااافه فاتني المشهد اذكر قالوا لي عليه بس كنت غايبه ذاك اليوم ماشفته
غلا : هههههههه فاتك نص عمرك بس بهذلوني عقبها بغوا يفصلون فصل نهائي بس جت ماما عبير وكلمتهم وقالتلهم اني تصرفت هالتصرف لانها تكلمت بكلام مالها حق تقوله
وخففوا العقوبه وفصلوني اسبوع خخخخخخ
أسماء : وريم ايش سوت
غلا: ههههههه ريم بغت تموت صياح عشاني وانا اهديها حبيبتي كانت تخاف من تصرفاتي وماودها اني اعرف اصلا بس السوسه سوزان ماتخلي شي تخبرونها كانت سي ان ان
رحاب : ههههههههه من جد كانت الاخبار عندها اول باول
أسماء : ههههههه ياحليلك والله انك خطيره مايوقفك شي
غلا : عاد من بعد ذاك اليوم وعفرا معتبرتني عدوها الاول من تشوفني كنها تشوف شيطان
رحاب : والله ماتنلام وانااختك
غلا : هههههههههههه
أسماء : ودي نشوفها والله نشوف ردة فعلها اذا شافتك
غلا : دامها بالجامعه مصيرنا نلتقي

بهالوقت شافوا ساره طالعه من الكلاس
غلا تناديها وهي رافعه يدها : سارووووونه
ساره التفتت وشافت غلا مع صديقاتها وجتهم
غلا ترحب : يامية أهلا وسهلا
ساره : غلا شكلك تحسبين نفسك بالبيت وش هالصوت كله الكل يطالعك
غلا بلامبالاه وقفت وضمتها بقوه وباستها ع خدها : وانا وش علي من الناس خلهم يناظرون ماسويت غلط قاعده انادي اختي وحبيبتي
ساره بعدتها عنها باحراج : منتيب صاحيه شوفي هالشباب عيونهم علينا
غلا : هههههه يلا عاد من جد وش دخلهم ع الاقل قاعده اضم اختي موب خويي
ساره : بس بس خلاص فهمنا سوي الي تبين
والتفتت ع البنات : ميؤوس منها
اسماء ورحاب يضحكون

: اقعدي سارونه افطري معنا
ساره : مقدر والله عندي كلاس بيبدا الحين
خذت قطعه من السندويتش : طيب كلي هذي قبل لاتروحين
ساره : يلا عشانك ولو اني ما اشتهيها
غلا : ايه بعدي اختي .. طيب والعصير خذيه ماشربت منه الا شوي
ساره : غلو ابخلص عليك فطورك
غلا : ماابيه والله شبعت ولو بغيت شي ابقوم اشتري ماوراي شي الكلاس ماراح يبدا الا بعد ساعه بس انتي كلي الحين خليه يعطيك طاقه شوي للكلاس الجاي
ساره : الله لايحرمني من الي يحاتوني
غلا ترفع يدينها : آمين يارب
ساره _ أسماء _ رحاب : ههههههه
كانت رحاب واسماء يراقبونهم باعجاب علاقتهم ببعض حلوه كانهم صدق خوات واكثر من خوات .. كثير كانوا يسمعون بالمدرسة عن علاقة ريم وغلا وساره في بعض وانها قويه ومن هالحكي بس ماكانوا يتوقعون انها هالكثر .. لان علاقتهم بريم وغلا كانت سطحيه وساره ماكانوا يعرفونها بحكم انها اكبر منهم بكم سنه


** **





** **


: نعــــــــــــــــــــــــــــــــــــــم ..!
كانوا في حالة صدمة وذهول من الي قاعدين يسمعونه
سلطان : الي سمعتوه
مشعل : أنا كنت شاك وقسم بالله كنت احس هالانسان موب طبيعي
جاسم بذهول : تصدق انا ماانتبهت ولا شكيت ولا شي صح كنت اقول وراه شي بس ماشكيت في جنسه ابدا كانت متنكره صج
سلطان يضحك بتطنز : صرنا مخفه
مشعل بقهر : بنت الذين وش حادها تسوي كذا ومشتها علينا
جاسم : والله مو هينه هالبنيه .. عيل تتنكر ولد وتروح بورنموث تشتغل ع بالها محد كاشفها
مشعل : ايه محد كاشفها احنا الخبول ماانتبهنا
جاسم : ايه لانا مااحتكينا فيها وايد حتى كانت تتجنبنا يوم كانت ويانا بس سلطان لانه احتك فيها شويه عرفها مباشره
مشعل : بنيتها ضعيفه عشان كذا قدرت تمشيها علينا
جاسم : وانا والله كنت مستغرب اتصل فيه مايرد ومو من عوايده يطنش طلع مكشوف وصار بنيه
مشعل : وانا بعد دقيت مارد اقصد ماردت
فجأة ..
ضحك جاسم التفتوا اثنينتهم عليه مستغربين
مشعل بعصبيه : مايضحك
جاسم : ههههههههه لا والله يموت ضحك
مشعل : آآآخ لو تصير بين يديني
سلطان : ماعلينا خلاص راحت وخلصنا منها
مشعل : سلطان تهقى وين راحت رجعت لاهلها ولا بعد راحت تدج بمكان ثاني
سلطان : والله ماادري وماتابعت اخبارها كنت حاس بالمسؤوليه وهي عندي بس بماانها راحت بخيارها ماعلي منها كانت هم وانزاح الحمد لله
جاسم : متهوره والله هالبنيه شنو الي حادها تسوي جذي وين اهلها مادوروها ولا سئلوا عنها
سكت سلطان .. ماحب يعلمهم انه عرف انها من دار الايتام .. خلاص مثل ماقال راحت ولاعاد تهمه .... تذكر الي صار بآخر يوم وكيف اتهموها وبالأخير صار الي سرق المبلغ باسل .. ماينكر إنه تضايق وحس بتأنيب الضمير مهما كان مايحب يظلم أحد أو يتهمه بشي ماسواه بس يمكن لسوء العلاقة بينهم ووضعها خلاه يصدق فيها علطول بدون مايتثبت .. لكن الي سواه في باسل مو شوي طرده وقاضاه مو عشان المبلغ وبس لكن المسالة مسألة أمانه وثقة أكثر من فلوس ..


قام سلطان : يلا شباب انا استئذن أبمشي دايخ وودي انام مبكر وراي دوام
مشعل : وانا وياك تصبحون ع خير
جاسم : وانتوا من اهله

ودعوا بعض وكلن راح لبيته .. والصدمة تصاحب مشعل وجاسم الي كان الخبر بالنسبه لهم مثل الصاعقه .

** **


قاعده مع ساره بالغرفه
كل وحده قاعده ع سريرها وفارشه كتبها تذاكر ..
غلا : ياربيييييي
ساره رفعت راسها تطالعها : خير وش فيك
غلا تاخذ اللحاف وتلفه عليها : برررد .. عجزت اذاكر من البرد
ساره : قتلك شغلي الدفايه بس معيه وش اسوي بك
غلا تذكر يوم تحترق الدفايه على العم مختار ويختنق : لا ماابيها مااحبها
ساره : كيفك اجل لا تبثريني خليني اذاكر اشربي حليبك يدفيك شوي
غلا خذت الحليب تشربه وهي منقهره منها : افففف
....
رجعوا يكملون المذاكره ..

غلا : ساره
ساره وعينها ع الكتاب : همممم
غلا بتردد : جاسم له كم يوم يدق علي بس ماارد واليوم مشعل دق بعد
ساره رفعت راسها وطالعتها بفضول : ورديتي
غلا : لا مارديت
ساره تنهدت : أشوى
غلا : ليش ما ارد عليهم
ساره : غلا حبيبتي خلاص اقطعي علاقتك فيهم وش تبين فيهم ولا تنسين هم صادقوك على انك ولد موب بنت فتخيلي ردت فعلهم لو دروا عنك ويمكن اتصالهم هذا يكون تهزيء بعد ماقالهم سلطان
غلا : تهقين سلطان قالهم
ساره : أكيد بيقولهم موب تقولين ربع
غلا : ايه بس مدري يمكن مايقول
ساره : ليش وش الي بيمنعه .. لو سألوه عنك بيقول موب موجوده رجعت اكيد بيستفسرون وبيعلمهم من والى
غلا : اها .. يمكن
ساره : أهم شي انتي اقطعي علاقتك فيهم وانسيهم
غلا ابتسمت : ان شاءالله عمتي
ساره : زين بعد طلعتي تسمعين الكلام
غلا : يلا اسكتي ابي اذاكر
ساره : نعــــــم !! اسمع من يتكلم
غلا : ههههههههه

بعد ماذاكروا .. قاموا يتعشون ويقعدون مع البنات ...



بعد اسبوع

ساره : غلوش يالمطيوره وقفي
غلا : بسرعه تأخرنا بيبدا كلاسي بعد شوي ماراح يدخلني السير
ساره تلبس حجابها وتاخذ شنطتها وتطلع بسرعه : الله ياخذه ماصدقت افتكيت منه رجع يدرسك
غلا : عليه قوانين مدري وش تبي .. الي يدخل بعدي يعتبر غياب والي يرن جواله يغيبه والي يتكلم من غير اذن يغيبه مصخره وقسم جازت له السالفه
ساره : تكفين طلع عيونا يوم درسنا قبل سنتين ورسب نص اللي معي
غلا : الله يستر بس .. المهم انتي اذا خلصتي مريني عشان نروح للمكتبه تساعديني في البحث
ساره : أوكي

بعد ماوصلوا الجامعه ودخلوا الكلاس .. ... بعد ماخلصوا دقت ساره على غلا الي قالت لها تنتظرها عند البوابه
غلا طلعت من الكلاس وراحت لساره : اهلين سارونه
ساره : هلا والله
غلا : تأخرت عليك
ساره : لا توني واصله
غلا : زين يلا نروح للمكتبه
ساره : يلا ..
دخلوا المكتبه وراحوا يدورون ع الكتب الي يبونها ..
ساره : مابقي غير هالاخير دوري عليه بالرف الثاني وانا بدور هناك بالرف الاول
غلا : زين
قعدت تدور بالكتب واخيرا لقته خذته وراحت لساره

في هالوقت كانت ساره تحوس بالكتب وتدور ع الكتاب سمع

احد يناديها ..
: ساره
رفعت راسها .. ابتسمت : اهلين وسهلين حياك الله
: الله يحييك من زمان ماشفناك وين هالغيبه
ساره : والله بالدراسه عاد تعرف اخر سنه وكرف
: الله يعينكم يارب
ساره : انت وش اخبارك وكيف الماستر معاك
: الحمد لله ماشي الحال هالكورس اسهل من الكورس الاول لكن شوي مضغوطين بالبحوث
سارة : الله يعينكم موفقين ان شاءالله

: سارونه واخيرا لقيته بغت تنقز عيوني من الدواره
ساره ضحكت : اخيراا مابغينا نلقاه
قربت غلا من غير ماتنتبه للي واقف قبال ساره ومعطيها ظهره
ساره التفتت له : هذي غلا اختي اعرفك عليها توها اول سنه
التفت بسرعه وانصدم يوم شافها بالمقابل كانت تطالعه بصدمه موب مصدقه الي تشوفه
طاح الكتاب من يدها وعيونها تناظره وتيبست بمكانها....


ساره جتها بسرعه وخذت الكتاب من الارض : بسم الله عليك غلو وش فيك
غلا انتبهت وقالت بصوت واطي مرتبك وهي تاخذ الكتاب من يدها : لا مافيني شي
ساره : غلا هذا زميلي سلطان درس معي السنه الي راحت خذينا ماده مع بعض
سلطان بهدوء : حياك الله تشرفنا
غلا من غير ماتناظره : الله يحييك .. التفتت لساره .. سارونه ابنتظرك هناك
استغربت ساره اسلوبها..
ودعت سلطان وراحت لها
ساره : خير وش فيك وراك تنحتي بالرجال
غلا حاطه يدينها ع راسها
ساره تدفها تبي تنبهها : غلا احاكيك تكلمي
غلا رفعت راسها وناظرتها : ساره
ساره : خير وش فيك
غلا : تدرين هذا مين
ساره مستفهمه : مين تقصدين سلطان
هزت راسها
ساره : ايه درس معي قلتلك
غلا بتأفف : لالا اقصد تدرين انه هو الي حكيتك عنه
شهقت ساره بصدمه : نعـــــــم
غلا تمسح وجهها بيدينها
ساره : سلطان هذا ماغيره الي رحتي معه واشتغلتي عنده
غلا بضعف : ايه
ساره مصدومه : يا الله ياصغر الدنيا

سكتوا شوي ..
ساره مسكت يد غلا : غلا حبيبتي ليش تنتفضين
غلا : ماادري يمكن من الصدمه
ساره : خلاص الي بينكم انتهى وتصرفي كانك ماتعرفينه ولا شي
غلا : أكيد هذا الي بيصير
ساره : حتى هو واضح انه منصدم بس الحين توي استوعب الموقف يوم قلت اسمك قبل لا يلتفت تغيرت ملامحه مره وحده والتفت بسرعه كانه يبي يتاكد انتي الي في باله ولا غلا ثانيه
غلا تضحك بسخريه : وصرت الي في باله
ساره : خلاص وش تبين فيه انتي بطريق وهو بطريق خلينا نكمل البحث مافيه وقت
غلا تحاول تركز : أوكي يلا

بدوا يبحثون وغلا تحاول قد ماتقدر تركز وماتشتت انتباهها لين قدرت ع نفسها وانهمكت مع ساره ..


في طرف المكتبه من الجهه الثانيه .. كان جالس وباله موب معه .. ماينكر ان صدمته اليوم كبيره .. شاف غلا وماكان متوقع يشوفها ولا واحد بالميه ..
اليوم شاف غلا ماشاف فيصل .. !!
لابسه لبس انثوي ... !
ساره تقول اختي ..! هذي تصير اختها معقوله .. بس الي وصلت له ان غلا من دار الايتام .... تذكر لحظتها مره سمع من بعض البنات الي درسوا معهم إن سارة من دار الايتام ..
وانا وش ابي فيهم ليش جاني اضطراب وارتبكت يوم شفتها ..
بس يمكن انصدمت اكثر لكونها مع ساره ..
ابتسم وهو يذكر يوم كانوا يدرسون سوا كان هو ومشعل يعلقون على جاسم كلما شافوا ساره .... لانه كثير يمدحها ويهتم لوجودها ..
وش بتكون ردة فعل جاسم لو شاف الي شفته

جاه اتصال من الشباب وقام طلع من المكتبه ..



مشعل : ياخي وينك كل شوي مختفي
سلطان : رحت للمكتبه
جاسم : يالله ذكرتني ناسي يبي لي أدرو ع كم كتاب والله ياهي شغله
مشعل : خله بوقت ثاني ترى حامت كبودنا من هالكتب
سلطان : والله يامشعل الي يشوفك يقول مقطع الكتب أنا أموت واعرف وشلون عديت هالسنوات كلها
مشعل : تفل علي بسم الله لا اله الا الله
جاسم : ههههه اتفل عليه
سلطان يتفل عليه بقوه
مشعل يعطيه بكس ببطنه : الله يقرفك يالوصخ روشتني يالقذر
سلطان : هههه أنت طلبت ولا يا جاسم ؟
جاسم : ايه انت طلبت منه
مشعل : انا اقصد شي يرد العين مهوب كذا
سلطان : يامشعل يامشعل والله انت مسكين .. العين صدقني ماتمسك معك .. انت مضاد
مشعل يلتفت لجاسم : هذا اليوم ناوي علي شكله يبي ينهيني
جاسم :ههههههه اسم الله عليك لا عاد مانبيك تنتهي وراك درب زواج وحياة حلوة ان شاءالله
مشعل تحمس : أي والله عاد سيمو تبي جنتل مان ماتبي واحد مظروب
جاسم يشده مع قميصة : وش قلت أنا ؟ ماقلت لاعاد تطري اسمها ع لسانك
مشعل : ياخي وراكم علي اليوم مستلميني انت قايل الزواج
جاسم: أنا قلت الزواج بس ماقلت زواجك من اختي
مشعل يسوي عمره مصدوم : وأنت متخيل اني أفكر يوم من الايام اخذ غيرها
جاسم : ايه اذا مافيه نصيب عندنا
مشعل يتنهد ويناظره بطرف عيونه وينشد : وراكم وراكم والزمن طويل
جاسم وسلطان انفجروا ضحك ع شكله وتعبيره ..

*****************************************


أسماء : رحاب تعالي هذي هي غلا
رحاب : غلا وينك وليش قافله جوالك
غلا : كنت اخلص بحثي مع ساره
أسماء : ليش وجهك باهت فيك حاجه
غلا ابتسمت مجامله : لا مافيني شي بس مرهقه شوي من حوسة البحث
رحاب : زين ماودك نتغدى مع بعض
غلا : الا يلا خل ننزل
نزلوا وراحوا للمطعم القريب من الجامعه ..
رحاب : بنات تصدقون ودي أسافر
أسماء : وانا كمان بابا بيسافر كم يوم للسعوديه ونشبت فيه الا ياخذني معاه بس هو رافض يقول مو فاضي بيسلم على امه واخواته وبيخلص كم شغله وبيرجع
رحاب : عاد انتي عكسي امي هالايام شابه علينا تقول اول ماتخلصون دراسه بنرجع للسعوديه ملت من هنا ودها تشوف اهلها وحنا معيين نبي نروح لكندا منها نتمشى ومنها نزور خالتي وبناتها
أسماء : ليش ماتبغي تروحي والله انك غبيه مره فله هناك وجمعه وبسطه
رحاب : يمكن انتم عندكم كذا بس حنا وع وع كله تكلف وتصنع ومجاملات ورسميات يوم نروح قبل اربع سنوات طقت روحنا ملينا ماصدقنا نرجع

رحاب التفتت لغلا ...: غلو وش فيك ساكته

غلا بنرفزه : وش أقول يعني انتم قاعدين تتكلمون في موضوع مالي فيه
سكتوا البنات حسوا ان جوها متكهرب من البدايه

اما هي تضايقت من نفسها ليش ردت بهالاسلوب .. اصلا وش تقول بتسافر مثلا عند جدتها ولا عمتها ؟!!
هي خلقه متضايقه والموضوع الي يتكلمون فيه زاد ضيقتها ... تدري مالها حق تتضايق بس غصبن عليها .. هالموضوع حساس بالنسبه لها ..
غلا قامت : بنات انا بروح تعبانه شوي اشوفكم بكره ان شاءالله
أسماء ورحاب : الله معك
جت بتطلع الا تلقى عفراء وشلتها قدامها ...
قالت بنفسها وش هاليوم المميز ..!!
تقدمت عفرا وقالت بغنج وصوتها مرتفع : هااااي انتي غلا صح
غلا من غير ماتبتسم : اهلين
صافحتها ببرود
عفرا : كيفك
غلا : تمام انتي كيفك
عفرا : الحمد لله ماشي الحال .. وش جابك هنا تدلين مطاعم ههههه ( قالتها بسخريه )
غلا تحاول تتماسك : تصدقين بالغلط
عفرا : هههههههه توقعت
عفرا : انت تدرسين بالجامعه ؟
غلا بطفش تبيها تخلص: ايه ادرس يارب لك الحمد
عفرا : ايه انا مره كاني شفتك من بعيد بس ماتوقعت انتي لان مره قالوا لي انك وقفتي عن الدراسه بعد ماماتت ريم
غلا : لا ابشرك رجعت ادرس
عفرا بسخريه : يعني خلاص خلص الحزن و نسيتيها هههههههههه
غلا والشرار بدا يولع بعيونها : عفرا حنا بمكان عام وبما انا اول مره نشوف بعض من تخرجنا فلازم نحترم بعض فاتمنى تعرفين وش تقولين عشان ماانسى نفسي واسوي شي مايصير اسويه
عفرا بدلع ممزوج بخوف: يوو ياغلا ماتغيرتي الى الحين ...وش قلت انا ع العموم اخليك وفرصه سعيده شفناك
غلا بجفاف : باي
مشت قبل لا تتحرك وطلعت رايحه للبيت .. قالت وهي تعض على ظروسها بقهر ........ مانقصني الا عفروه

التفتت اسماء لرحاب وانفجرت : هههههههههههههههههههههههههههههه
رحاب : هههههههههههه ياربي ياغلا ماعندك فرامل علطول كاش بالوجه
أسماء :هههههههه آآخ يابطني آآآآآآخ شفتي وجه عفرا يوم هددتها والله خافت بس تكابر
والله هذي البنت زاحفه
رحاب : تدرين عاد شكلها اليوم متضايقه من قابلناها وهي موب ع بعضها
أسماء : وجت هذي وكملتها
رحاب بضيق : حتى يوم تكلمنا عن اهلنا مره تضايقت
أسماء : لا صدقيني هي مو غبيه وسطحيه لهالدرجة بس احنا تكلمنا بوقت هي كانت من الاساس متضايقه ولا مو عشانا قلنا كذا
رحاب : صح ممكن بس حتى ودي مانتكلم عن هالمواضيع قدامها
أسماء : لا بالعكس كذا راح تتضايق وتحسنا نخبي عنها ونحسسها بالنقص خلي الموضوع طبيعي
رحاب : صادقه بس والله كلما اشوفها يضيق صدري حياتها صعبه محد يحس الا الي بنفس الوضع
أسماء: والله حتى انا اقول كيف تقدر تضحك وتسولف وهي ماتعرف مين هي ولا مين اهلها
الله يعوضها يارب
رحاب : آمين يارب
أسماء : اممم تتوقعين وش اصلها
رحاب : ياختي دمها خليجي وبشرتها حنطيه مثلنا بس شقار شعرها ولون عيونها يحسسني فيها عرق اجنبي
أسماء : يمكن ابوها عربي وامها اجنبيه أو العكس
رحاب : ممكن ليش لا .. واجد كذا
أسماء : يا الله الله يكون بعونهم
رحاب : يارب .. أسوم قومي تأخرت أمي تبيني أطلع معهم للمول
اسماء : أوكي يلا مشينا

...


ساره : وش فيك اليوم جوك موب رايق
غلا : مدري والله أحسني مشتته
ساره : كله عشانك شفتي أبو غمازه
غلا مستغربه : من ابو غمازه
ساره : ههههههههههه أقصد سلطان
غلا حمر وجهها : خايسه وبعد ركزتي بغمازته
ساره : تحلفين انك ماانتبهتي عليها
غلا باحراج : والله ماركزت
ساره تنغزها بخصرها : عليييينا .. والله انك سوسه من تحت لتحت
غلا : آآي سارونه لا تستهبلين
ساره : من جدك انتي كل هذا عشانك شفتيه
غلا : لا موب عشان كذا .. ( ماتدري وش تصرفها فيه كملت .. ) شفت عفرا اليوم واستفزتني بكلامها
ساره : من جد ...؟!! وين شفتيها
غلا : بالمطعم
ساره : ليه وش قالت لك
غلا : قالت كلام يغث ماودي اقوله بس من شفت وجه النحس جتني ضيقة الخلق
ساره : يلا عاد لا تفكرين بأحد يخسون كلهم قدامك
غلا : ياحبيلك بس
سكتت ساره .. ثم كملت .. بتردد : غلا
غلا : هلا
ساره : انتي تعرفين اخوياه الاثنين
غلا : ايه وش فيهم
ساره تفرك يدينها ببعض موب عارفه كيف توصل للي تبيه : لا بس تدرين جاسم خويه بعد كان يدرس معي
غلا : من جد ..!
ساره : أي والله عاد كان مره حبيب وداخل في الكل مافيه أحد معنا بالكلاس الا يعرفه
غلا : ايه بصراحه مره حبيب على انه صغير بس تحسينه اب حنون وعاقل يمكن لان ابوه ميت وهو متكفل باخوانه وخواته
ساره بفضول : صدق وانتي كيف عرفتي
غلا : هو قايل لي عنده اختين وحده كبري والثانيه عمرها 15 تقريبا والظاهر ولدين تحت الـ15
ساره : يا الله وهو متكفل فيهم
غلا: ايه ابوه ميت من قبل ثمان سنوات
ساره : ماشاءالله عليه بصراحه كفو
غلا توها تنتبه لتعابير وجه ساره : ههههههههههههههههههههههههههههههههههههههههه
ساره احمرت من الاحراج : وش فيك خير
غلا : هههههههههه ليش وجهك صار كذا لا تصيرين الي بالي بالك
ساره عصبت : وش فيه وجهي
غلا: توي استوعب كل هالاسئله ليش والوجه يتلون مع كل سؤال واليدين تفرك بعضها اثاري البنت طايحه من زمان ومحد مسمي عليها
ساره صرخت بوجهها : غليوه يالخايسه وش هالحكي ليش يعني اذا بسأل عن احد معناته كذا
أسأل بس لأنه كان يدرس معي
غلا تكتم ضحكتها : طيب آسفه بس سارونه إذا تبين رقمه تراه عندي
نطت ساره عليها وقعدت عليها ترفسها وتصفقها وغلا تصارخ وتضحك بنفس الوقت

جت ماما عبير ع الصوت : بسم الله وش فيكم وش صار عليكم ساره .. غلا ... قوموا عن بعض هذا كبركم وتطاقون من جدكم انتم
بعدتهم عن بعض وكل وحده ارتمت بمكان بتعب

غلا تزين شعرها : ااااه تعبت يالخايسه عورتيني
ساره تقعد ع الكرسي : محد خايس غيرك
ماما عبير طارت عيونها : من جدكم انتم
غلا : ايه من جدنا ماما ماابيها معي بالغرفه طلعيها من عندي
ساره : عاد انا الي ابيك اصلا ابطلع من غير لاتقولين القعده معك تنعاف
غلا بطنازه: خساره عظيمه الي بتتركيني فيها ابموت عقبك
ماما عبير صرخت : بــــــــــــس هذا كبركم ويطلع منكم هالحكي وانا الي اضرب باخوتكم المثل اثاريها طلعت خرطي
غلا نطت وحضنتها وهي ميته ضحك : مااما الله يهديك لاتتحمسين بقوه ترى نستهبل بس نبي نشوف ردة فعلك
ماما عبير مسكتها مع اذنها بقوه : ياللي ماتستحين انتي وياها وقفتوا قلبي
ساره : هههههههههه هذي اسمها دعابه ماتعرفين الدعابه
ماما عبير : دعابه ع راسكم لاعاد اشوفكم تعيدون هالحركات قدامي بتجيبون لي الضغط
غلا : يؤ يؤ بسم الله عليك في سارونه ولا فيك
ساره عصبت : وجع ان شاء الله في العدو يالدبا
غلا : بسم الله علي خلاص بس كنت احسبك عادي تفدين ماما عبير بالمرض
ساره انحرجت : ايه افديها والله بس عاد مهوب تدعين علي
غلا : ههههههههههههههههههههه
ماما عبير ضحكت .. من زمان عن هالجو واستهبال البنات ..من ماتت ريم والوضع صار ميت وعقبها طلعت غلا والحين ردت لها الروح وحست بالجو الاسري الي فقدته رجع مثل اول

ماما عبير : ماودكم تنزلون تحت كلنا قاعدين بالمجلس وحاطين القهوه
ساره : الا بنجي قومي غلا
غلا قامت معهم ونزلوا تحت يتقهوون ...

..... ......
قاعدة ويا البنات بالمجلس يشربون قهوتهم ويسولفون ..شوي تسمع صوت مسج ...
فتحت المسج وقرت المكتوب ..تفاجأت وانحرجت بنفس الوقت .. لكنها ابتسمت لظرافة اسلوبه وروحه الحلوة ...



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




( الجـــــــــــــــــــــزء السابع )










( والله وطلعت ياخوينا بنيه ..!! منتيب سهله ع العموم بمشيها لك بس دقي علي لاني ابيك بخدمات واجده )
ماتدري تضحك ولا وش تسوي على ردة فعل هالمرجوج مشعل ماخذ الامور ببساطه .. لا وبعد من قواة الميانه يبي منها خدمات مهيب خدمه حتى ..

قامت وطلعت برا... دقت عليه من ثاني رنه رد عليها .. كانت متوتره شوي بس تدري انه بيسهل عليها المكالمه ..
: الو .. مرحبا
غلا : احم اهلين
مشعل : كيف الحال
غلا: تمام الحمد لله كيفك انت
مشعل : الحمد لله .. ممكن اتعرف
غلا منحرجة : لا تصير غثيث
مشعل دخل عرض : من جد من جد كيف قدرتي تسوينها ومشيتيها علينا
سكتت غلا
مشعل : ماودي احرجك بس مستغرب والله صح اني كنت احس فيك شي موب طبيعي بس ماجا في بالي ولا واحد في الميه انك بنت
غلا منحرجه ماودها يتكلم بهالموضوع : طيب خلاص مشت عليكم عاد وش اسوي لكم
مشعل : تبين الصراحه ..
غلا : ايه
مشعل : تصلحين ممثله بتنجحين والله
غلا : هههههههه
مشعل : هههه المهم انتي اخبارك وعلومك
غلا : تمام الحمد لله وش عندك وش الاوامر الي تبيني انفذها
مشعل منحرج : ادري اني مستعجل ودخلت علطول بس بصراحه انا محتاج بنت تساعدني وانا ماعرف بنات ولا عندي خوات
غلا : ماتعرف بنات ؟! هههه ياكبرها عند الله
مشعل ضحك ضحكه عاليه : هههههههههههههههههههههههههههههههه وياراسك اجل السمعه رايحه وطي .. يابنت الحلال انا قصدي ماعندي علاقات قريبه والله اني صادق ماعرف احد الي اعرفهم هذولي بس استهبل عليهم من بعيد لبعيد يعني مافيه شي عن قرب ابد
غلا : اها احاول اصدق
مشعل : لا اله الا الله .. يعني كذا ماراح تفيديني
غلا : لالا لا بفيدك ان شاءا الله قد ما اقدر بس وش تبي
مشعل يتحنحن : مدري وشلون ابدا انتي تدرين اني ابي سميه اخت جسوم
غلا ابتسمت : ايه ادري
مشعل : جسوم وعدني اذا خلصت هالكورس يكلمها يشوف رايها بس والله مافيني صبر اخاف اتعشم فيها واخرتها ماتوافق .. عشان كذا ابي منك تكلمينها
غلا : ايه بس مشعل على أي أساس أكلمها تراي مااعرفها ابد ولو مثلا جبت لي رقمها وكلمتها مستحيل تجاوبني بيصير موقفها صعب ترى وماراح تقولي شي
مشعل : لا ماابيك تكلمينها ابييك تقابلينها هي معك بالجامعه بعطيك رقم الكلاس وروحي لها أو إذا شفتها بمكان بدق عليك وتروحين لها وقوليلها اني مرسلك وانك من اهلي
غلا : أخاف تدري اني العب عليها
مشعل لا ماعليك لاتخافين لو عرفت قوليلها اني قايلك كذا
غلا: خلاص ولا يهمك بكره اروح لها
مشعل : صدق والله
غلا : أي والله
مشعل بتوتر : طيب تهقين تقول لا
غلا ضحكت عليه من قلب : تبي الصراحه
مشعل بخوف : وشو
غلا : لو انا بمكانها برفض
مشعل باحباط : ليه
غلا : هههههههههههههههههههههه يابريء بعد تسأل ليه
مشعل عصب : لاتنرفزيني تراي متوتر لاخر درجه فلاتقعدين تهبلين بي
غلا : هههههههه خلاص اعصابك بكره ان شاءالله بسأل عنها واذا شفتها بحاكيها
مشعل : اول ماتحاكينها كلميني موب تنتظرين لين ترجعين للبيت تفهمين
غلا : ان شاء الله عمي .. أوامر ثانيه ؟!
مشعل تنهد : سلامتك مشكوره غلا .. ماراح انسى لك هالخدمه
غلا ابتسمت : العفو ماسويت شي اجل بينا اتصال ان شاءا الله
مشعل :اوكي فمان الله
غلا : فحفظه ؟؟
سكرت الخط ابتسمت وهي تسترجع المكالمه .... من جد لو بتاخذه سميه بتكون محظوظه يحبها بجنون وفوق كذا مشعل طيب وقلبه ابيض

دخلت جوا وهي ناويه تدور على سميه بكرا وتكلمها عن مشعل وان شاءالله تعطيها اجابه وتتفهم الموضوع



... ...

ألووو
غلا بتأفف : مشعل عاشر مره تدق قلتلك أنا قاعده ادور عليها الحين مابعد لقيتها
مشعل : انتي وينك تعالي بسرعه الكوفي قبل لاتطلع
غلا : أوكي دقايق وأنا عندك
نزلت للكوفي وقابلت مشعل عند الباب كان متوتر مره اشر لها على سميه ومشى قبل لا تشوفه
دخلت غلا للكوفي وراحت لم الطاولة الي جالسة عليها سميه .. كانت بلحالها قاعدة فاتحة كتاب تقرا
غلا قربت منها وبصوت رزين : السلام عليكم
رفعت راسها وردت السلام
ابتسمت ابتسامة عريضة يوم شافتها والله ماتنلام يامشعلوه كل هالزين والنعومة وتبي نلومك ؟!
تحنحنت مو عارفة كيف تبدا وعلامة تعجب على راس سميه
غلا : اممم ممكن اجلس
سميه ابتسمت بهدوء : تفضلي حياج
غلا :كيفك
سميه : زينه الحمد لله وانتي شحالج
غلا : تمام الحمد لله
سميه : من الاخت ؟
غلا : معك غلا
سميه : تشرفنا
غلا : الشرف لي كملت .. ههه ادري داخله عرض يمكن مستغربه وجودي بما انك ماتعرفيني بس أنا اعرفك زين
سميه بتعجب : تعرفيني ؟ من وين
غلا : ايه اعرفك اممم مدري وشلون ا بدا بصراحة بس أنا جايتك بموضوع واتمنى تسمعيني زين وتفهميني
سميه تعجبها وفضولها يزيد : تفضلي خذي راحتج
غلا : أنا جايه من طرف مشعل
سميه تغيرت ملامحها وطالعتها بفضول قوي شجع غلا تكمل
غلا : مشعل ارسلني لك بعد ماحاول يوصلك بأكثر من طريق بس كلها انقطعت فيه فمالقى حل الا انه يرسلني ..
بلغني اقولك انه خطبك من جاسم وجاسم قاله راح يسالك اذا انتهيتي من الاختبارات لكن مشعل مره حالته حاله (ضحكت ) بس يهوجس فيك وخايف يأمل وترفضينه فيبي يسمع منك الحين رد عشان ماينصدم لو كان فيه رفض .. مايحتاج اقولك من مشعل انتي اعرف فيه مني فلو تقدملك وبصراحه بتوافقين او لا .؟ طبعا انتي لك الخيار من غير احراج هالموضوع مافيه أي مجامله لانه قرار مصيري ..

سميه وجهها انقلب احمر من الاحراج ومن الصدمة.. ماتوقعت هالموضوع ينفتح أبد..
غلا ابتسمت وهي تشوف وجهها وتمنت لو تصوره لمشعل عشان تجيب نهايته
سميه بارتباك : فاجأتيني بالموضوع
غلا : ادري دخلت بقوه بس والله هو اصر علي اجي واكلمك
سميه بغيره واضحه : وانتي شتصيرين له
غلا تمسك ضحكتها : أنا من اهله
سميه نزلت عيونها : أها ... مدري شنو أرد عليج بس خليه يحاجي جاسم ان وافق جاسم انا موافقه
غلا بفرحه : جاسم ماعنده مانع وهو قال هالشي لمشعل
سمية سكتت
غلا : يعني افهم من كذا انك موافقه
سكتت سميه وهي بتموت احراج وماوعت الا غلا تصررخ باعلى صوتها وتقوم تحضنها
سميه مصدومه ومنحرجه : شفيج غلا العالم تطالع
غلا : هههههههههه خليهم يطالعون اخيرا رديتي روح هالفقير لازم ابشره الحين بشوفك بعدين سميه الحين بروح
سميه : لحظه غلا ..
لكن غلا ماعطتها فرصه راحت تركض لمشعل
سمية تلفتت حولها وهي تشوف نظرات العالم تطالعها بفضول جلست منحرجة وفي نفس اللحظة خانتها ابتسامة طلعت من طرف فمها ..
دفنت وجهها بالكتاب وكملت قراءة وشعور في داخلها مجهول ماتدري وش تفسر نوعه ...



طلعت من الكوفي تركض شافت مشعل واقف بزاوية قريب من الكوفي وكانه ينتظرها غيرت ملامحها


ومشت ببطئ .. انتبه لها وجمدت ملامحه يوم شاف ملامحها ..
غلا تمثل عليه بصوت متوتر .. هلا مشعل انت تنتظرني
مشعل بحماس : ايه وش صار كلمتيها
غلا : ايه
مشعل توتره يزيد : وش قالت تكلمي
غلا : مدري وش اقولك مشعل بس شكلها ..
مشعل شوي ويوقف قلبه قال بسرعه : مو موافقه صح
سكتت غلا شوي .. ضحك بسخريه ولف عنها وقال بصوت يحاول يهديه .. شكرا غلا
غلا : على كيفك انت تكمل عني أقولك البنت شكلها موافقه
التفت بسرعة متفاجئ : نعــــم
غلا تناقز و تصرخ فرحانه له : مشعلووه موااافقه والله العظيم شكلها تبيك قالت اذا جاسم موافق انا موافقه وقلتلها انه موافق ولا تكلمت
مشعل يضحك والدنيا مو واسعته من الفرحه ..رمى نفسه ع الكرسي ومسح ع وجهه ..الحمد لله ياربي الحمد لله .. طيب وش قلتي عني مدحتيني
غلا : لا مامدحتك
مشعل عصب : ليش وش بيضرك لو مدحتيني بكلمتين قدامها
غلا ترفع حاجب : ليش أمدحك أكيد هي تعرفك أكثر مني وبعدين قلتلها أنا مشعل وتعرفينه زين مايحتاج أقولك شي عنه
مشعل تنهد مبسوط
غلا : بس تراي كذبت عليها وقلت إني من أهلك
مشعل : مايخالف عقب فهميها أهم شي ضمنا الموافقة
غلا : ياعيني
مشعل : مايمديك تصيرين زميلتها عشان تجيبين لي أخبارها
غلا : ويين جاسم يسمعك
مشعل برعب : إلا جاسم يرحم والديك لا الحين يقلب دنياي علي
غلا : ههههههههههههههههههههههههههههههههههههههههههه يأطع الحب شو بيذل
مشعل : اقلبي وجهك ماعاش من يذلني
غلا : آآه أشوف بدينا حركات النذاله استغنيت الحين
مشعل وقف بنشاط والضحكة مو مفارقة وجهه : لا والله ماقصرتي قسم بالله ماتتصورين شكثر أنا شاكر لك بس ماعرف كيف أقول .. قطع كلامه وصاح بصوت عالي .. سلطان
التفت سلطان وطالع الشخص الواقف وانصدم من وجودها

رجع يناظر مشعل : هلا مشعل وينك ماترد ع الجوال
مشعل بسعادة مو قادر يخفيها ...: سلطان واااافقت وااااااافقت ياسلطان يعني ماراح أخاف من رفضها
سلطان مستغرب : مين ؟
مشعل منقهر من غباء سلطان : يعني مين .. وفي أحد غير سيمو متربع بالقلب
ضحك سلطان ع التعبير : والله وبدينا ندلع من الحين
مشعل : هههههه ايييه يابوي ادلعها وادلع طوايفها
سلطان : ههههههههه الله يعينك بس وشلون دريت
مشعل التفت لغلا وابتسم بامتنان : الفضل بعد الله لغلا راحت وكلمتها
طالعها بجمود ورجع يطالع مشعل : أها .. يلا مشعل انا بدخل الكوفي جاسم والشباب بينزلون بعد شوي بنقعد سوا
مشعل : أوكي .. التفت لغلا : غلا مشكوره ماقصرتي والسموحه تعبتك معي
غلا ابتسمت له : لا أبدا تحت أمرك دام فيها جمع راسين بالحلال حاضرين ههههه
ضحك مشعل : الله يعطيك العافيه استأذن
غلا : اذنك معك
راحت عنهم ..ياربي ياهالسلطان .. تكره شوفته وتكره اسلوبه ونظراته لها ..دايم يناظرها بنظرات احتقار ودها لو تنتقم منه وترد له الي سواه فيها ...

....

مشعل طايره عيونه : خير وراك تطالعني كذا
سلطان بعصبيه : ليش تخليها تكلم سميه
مشعل ارتبك : ياخي وش اسوي مالي بعد الله غيرها
سلطان : بيوم وليله صار مالك احد غيرها .. توك عرفتها وتقول كذا
مشعل : لا أقصد يعني بما اني كنت اعرفها على انها ولد فخلاص حسيتني أمون
سلطان بتهكم : تمون أجل ..!! رجاءا مشعل خلنا بعيدين عن هالبنت
مشعل ببراءه : ليه والله وش حليلها
سلطان يحاول يمسك اعصابه لا ينفجر فيه : رجاءا مشعل خلنا بعيدين أتمنى تستوعب كلامي
مشعل باحباط وقهر : أوكي أوكي غيرت مزاجي ياخي تعال ندخل ننتظر الشباب ..


راجعه للبنات وتمشي وموب منتبهه لأحد ..
: فيصل
التفتت بسرعه وكأن أحد ظربها ع راسها
وانصدمت بوجود جاسم قبالها يضحك بسخريه
ارتبكت يوم شافته وما عرفت كيف تتصرف ابتسمت له بارتباك
قرب منها ومسك اذنها وقال بعتب : رغم ان شكلج متغير وايد إلا اني عرفتج .. مدري شنو أقول لج غير إني بعدني مصدوم ولو إني أخوج ذبحتج ع تهورج المينون
غلا باحراج : وانا بعد مدري وش أرد عليك
جاسم ابتسم بحنان : لاتردين بس شحالج
غلا : تمام الحمد لله كيف حالك انت
جاسم : الحمد لله بخير .. تدرسين هني
غلا : ايه توي باديه هالكورس
جاسم بتشجيع : حلوو واايد حلو الله يوفقج ويسرلج
غلا : واياك يارب
جاسم : عيل أخليج أنا رايح لربعي توصين ع شي
غلا : سلامتك موفق ا ن شاءالله
التفتت بتروح عنه سمعته يناديها
: غلا
ضحكت وهي تسمع اسمها من لسانه وكأنه يجرب
ضحك جاسم : الله الله بنفسج وبلاش تهور ترى اللي سويتيه شي وايد كبير وانتي بعدج بنوته صغيره ينخاف عليج
غلا نزلت عيونها باحراج : ابشر ولا يهمك
جاسم : كفو والله يلا فمان الله
غلا : الله يحفظك
مشت وهي ممتنه له كثير انحرجت حيل من كلماته وحبت تصرفه
ماكذبت يوم تقول عنه أبوالكل

شافت أسماء واقفه عند البوابه

غلا : أسوم وش تسويين
أسماء : وينك ساعه ادورك جوالك مقفل وانتي مختفيه
غلا : سوري بس رحت اخلص شغله وجيت .. رحاب وين
أسماء : طلعت من زمان
غلا : أها وانتي بتطلعين ولا مطوله
أسماء : أبطلع بس انتظرك ابي اقولك تجين اليوم لبيتنا تقدرين
غلا : ليه وش عندكم
أسماء : بس مسويه جمعة بنات نبي نغير جو وودي تجين عشان نستانس
غلا : أوكي بس خل اشوف وش وضعي اليوم وبرد لك
أسماء : تكفين حاولي وخلي ساره تجي معك
غلا : ابشري تامرين امر كم عندنا اسماء حنا
أسماء بدلع : وحده طبعا
غلا تظربها ع راسها : ياشين الغرور
أسماء : آآي ههههههه
غلا تضحك .. خلاص أسوم أبشوف ساره وأرد عليك
أسماء : زين أنا بمشي الحين وبينا اتصال
غلا : ان شاءالله .. الله معك

طلعت أسماء وطلعت عقبها غلا بشوي ..


بالدار ..

: يلااا قولي نروح ولا لا
ساره : مالي خلق والله روحي انتي
غلا : ماابي لو منتب رايحه منيب رايحه
ساره :أففف متعيجزة ياختي
غلا : حتى أنا بس ماودي أرد أسوم مره متحمسه نجي خل نروح ننبسط
ساره : خلاص بنروح
غلا رمت نفسها ع الكرسي: أخيييرا مابغيتي ..!! .. يعني أكلمها
ساره : ايه بس ترى ماراح نتأخر فاهمه مو اذا قعدنا عجبتك القعده وطولتي
غلا : لا أبد متى ماتبينا نطلع بنطلع اهم شي نروح

كلمت أسماء وقالتلها انهم بيجون بعد المغرب

.....
ف بيت أسماء

يالله حي البنات .. الساعه المباركة والله
: الله يحيك ويسلمك
أسماء : عاد كنت خايفه ياغلا ماتجون قلت شكلها بتعتذر
غلا : ههههه والله كان فيه احتمال اني مااجي بس في الاخير تشجعت لان ساره بتجي معي
أسماء : ياحبيلك ياساره من جد فرحت بجيتك والله
ساره : الله يسعدك حبيبتي
اسماء : ماعرفتكم ع الموجودين ... هذي ديمه بنت جيراننا وهذي شهد بنت عمتي وهذي رغد اختها وعاد رحوب ماتحتاج تعريف هههه
غلا بتعجب : لا ماعرفها عرفيني عليها
رحاب بعصبيه : يالخايسه ماتتركين حركاتك
الجميع : ههههههههههههههههههههههههههههه
غلا : ولا تزعلين انتي الغاليه والحبيبه والصديقه
رحاب حمر وجهها : ايه كذا حلو
ماتو ضحك عليها ودخلو في جو السواليف بدون تحفظ

ماطلعو من عند اسماء الا الساعه تسع

بالطريق ..
غلا : هاه اشوفك استانستي مابغيتي تقومين
ساره : والله تبين الصدق نسيت نفسي
غلا : هذي الي تقول لا نطول ومدري ايش
ساره : اعجبتني القعده ياختي من زمان عن هالجمعه الي كذا
غلا : أي والله ياحليلهم من جد يونسون
ساره : ماتلاحظين ديمه لزقت فيك لزقه
غلا : أيه لاحظت اسئلتها ماانقطعت
ساره : يمكن تبي خطبك لاحد من اهلها
غلا : وين ياحسره بلاها موب عارفه شي ولا كان سحبت نفسها
سكتت ساره وسرحت .. مايقدرون يحلمون ويكبرون أحلامهم .. كلما بدو يحلمون ... ينصدمون بواقعهم المرير .. الواقع الي يكرهه المجتمع ومايتقبله ..
التفتت غلا لساره وشافتها سرحانه حست فيها وفي الي تفكر فيه .. حطت ايدها ع كتفها ورصت عليه : تدرين سارونه ... انتي بالذات الي بياخذك بياخذك وهو بايع الدنيا كلها عشانك ولا راح يهمه من بنته ولا من اهلك ..
ساره ضحكت بسخريه : وليه ان شاءالله سندريلا على غفله
غلا ابتسمت : لا حبيبتي انتي مو سندريلا .. انتي ساره الي يعشقها كل من عرفها
.. ساره الحنونه الحبيبه صاحبة القلب الكبير وفوق كل هذا ربي معطيها جمال ونعومة مهيب في احد ..
ساره ضحكت باحراج : اييه تشوفني كذا لانك غلا الي تحبني بس غيرك مايشوفني بهالصورة

غلا : لا والله العظيم مو عشاني غلا .. لكن كل من صادفت يعرفك يقولون هالشي عنك
ساره تنهدت وسكتت
غلا : ليش سكتي
ساره غمضت عيونها بتعب : غلو لاتخليني أحلم فوق ترى بتعب كثير
غلا باصرار : طيب ياساره تشوفين لو ماصار كلامي هذا بمحله مااكون غلا .. انتي طيبه حيل ومضحيه للكل وواثقه من الله انه راح يعوضك بشي كبير لا انا ولا انتي ممكن نتخيله
ساره ابتسمت ماتدري وش السر بس الي تعرفه انه الكلام الاخير ريحها كثير وخلاها تثق بالله اكثر واكثر
: الله كريم وباذن الله راح نتعوض كلنا
غلا لوت ع كتفها بقوه وباستها ع خدها: ايه خلك كذا متفائله
ساره : اااي يالجفسه عورتيني
غلا : ههههههههههه
وصلو الدار وراحو لماما عبير سلمو عليها وقعدو شوي عندا وطلعو ينامون ..



,,,,,,,,,,,,



رحاب : غلا مادريتي عن آخر خبر
غلا : لا وشو
رحاب : آخر الأسبوع فيه حفل بالجامعة للمستجدين
غلا : واااو ونااااسه
رحاب : أي والله مره تحمست للحفل حتى خواتي نشبو فيني يبغو يحضرو
غلا : عادي نجيب أحد معنا
رحاب : أتوقع ايوه بس اكيد عدد معين
غلا : أصلا كم بجيب أهم شي سارونه وماما عبير
رحاب : لازم اروح للمول أشتري أفخم شي أبغى أصير شي مميز( وبنظره حالمه ) يمكن أصير سندريلا الأمير
غلا : ههههههههههههه عيشي يمه أحلام الفقارى
رحاب شهقت بصدمة : ليه ماتحسيني مؤهله لهالشي
غلا ضمتها : من يحصل له بس يفوز فيك
رحاب حطت راسها ع كتفها وتنهدت : آآآآه يتعبني هالكلام والله ياربييي ابغى القى الأمير ويشيلني معاه ونسافر لمكان بعييييد
غلا بعدتها عنها بقوه : اصحي يالمهبوله عايشه بأحلام يقضه انتي
رحاب عصبت : ياربييي انتي هادمة اللذات خربتي علي الجو
غلا : هههههههههههههههههههههههههههههههههههههههه
رحاب : ههههههههههههههههههههههههههههههههههههه
غلا : زين وين أسماء الى الحين ماطلعلنا
رحاب : تقول بتلاقينا في الكافتيريا ع الساعة 9
رحاب : اوكي يلا

ع الساعة 9 نزلو الكافتيريا

بعد ماالتقو بأسماء وهم داخلين إلا يصادفون عفرا وزميلاتها
عفرا بغنج : أهلييين صبايا
تنهدت غلا بضيق ومدت يدها بملل تصافحها : أهلا
عفرا : كيفكم
غلا ورحاب وأسماء : تمام الحمد لله
عفرا : ياربيييي ماتنشافون هذا وحنا بجامعه وحده
غلا : هذا حنا شفناك الحين
عفرا تبلعها لها : ياحليلكم والله .. سمعت ان فيه حفل للمستجدات اخر الاسبوع
غلا : ايه ودك تقطين فيه
عفرا وجهها بدا يتلون :شدعوى اقط أنا معزومه بنت خالتي من المستجدات
غلا : أوكي بنخليك الحين
عفرا : باي

تعدوهم وقعدو باول طاوله قدامهم ..


عفرا بقهر : حقيره تافهه ياالله كيف حاقده عليها مدري وش شايفه عمرها عليه
أسيل : من جد تستفز هذا وهي بنت الدار وتكلمنا من طرف خشمها اجل لو صار عندها اهل وش بتسوي
عفرا : ياربي متى بيجي اليوم الي امسح بكرامتها البلاط
نسرين : اتركوها في حالها تجنبوها وش تبغون بصدعة الراس والمشاكل
عفرا جت بتتكلم الا وتشوف سلطان قدامها وبتوتر قالت : بنات أخليكم شوي بسلم على سلطان
أسيل : ياعيييني ع الحب اتعب من كذا
عفرا باحراج : يلا عاد
أسيل : روحي الله يعينك منتهيه شكلك ههههههه

عفرا وقفت قباله وبغنج: اهلين سلطان
سلطان بهدوء وملامح جامده : أهلا
عفرا : كيفك وين هالغيبه مالك شوفه هاليومين
سلطان : مشغولين شوي بالدراسه
عفرا بدلع : اممم دريت فيه حفل للمستجدين بالويك اند
سلطان : ايه بلغوني
عفرا : بتحظر ؟
سلطان :مادري اشوف
عفرا بترجي : تكفى تعال
سلطان : يمكن اكون مرتبط مااوعدك
عفرا بدلع : عشاااني سلطان ماراح احظر لو ماجيت
سلطان يبي يخلص منها : اوكي يصير خير
عفرا طايره من الفرح : ياااااي وناااسه مره شكرا حمستني للحفل اكثر واكثر
سلطان : اوكي استأذن الشباب جوا ينتظروني
عفرا : باي اشوفك ان شاءالله
سلطان : ان شاءالله
تعداها واخذ نفس وقعد يقول لنفسه الله يعيني على هالنشبه متى راح اخلص منها ...

دخل الكافتريا وراح لطاولتهم .. ..
رحاب : بنات فيه واحد من الشباب مانزل عينه عنا بس يطالع
غلا : مين
رحاب : طالعي الطاوله الي قدامنا ع اليمين لابس تيشرت اسود
رفعت عينها وجت عينها بعينه اتربكت وبعدت نظرها عنه بسرعه
أسماء : وش فيك تعرفينه
غلا : ومن وين اعرفه
أسماء : لا بس يناظرك انتي
رحاب تنهدت التفتو عليها البنات
غلا : خير سلامات
رحاب بنظرات حالمه : وسييييم
أسماء :ههههههههههه خس الله عدوك
غلا : هههههه أسماء البنت رايحة وطي لازم نجيب لها واحد بأقرب فرصة
رحاب التفتت لغلا بحمااس : هذا هو الأمير الي أبيه
غلا : زين ياسندريلا
رحاب باحباط : وش فيكم ماخذين الموضوع بطنازة
أسماء : لأنك تحلمين فوق ومتأثره بالافلام الي تشوفينها
رحاب حطت يدينها ع راسها بقهر : يعني حرام أحلم والله تقهروون
غلا : لا مو حرام بس انتي متخيله الزواج شكل وبرستيج ورومانسيه وبس نخاف تنصدمين بالواقع عقب
أسماء : من جد لازم تدرين ترى الزواج مسؤوليه اكثر من ماهو حب وغرام
رحاب : أدري والله ادري تعبت من هالكلام أمي كل يوم تذكرني فيه لا وتقولي ماراح أزوجك الا واحد بجدة عشان تتعلمي السنع وأنا أتجنن أبغى واحد هنا بس أقولكم ابغى أحلم أقلها حلم ياجماعه وش فيكم لاتخافون علي أنا عارفه ايش هوا الزواج اشوف النماذج الي عندي الله يقرفهم قولو امين
أسماء وغلا طالعو بعض بصدمه البنت قلبت مره وحده وفجاه انفجرو يضحكون بصوت عالي
رحاب : اشبكم انتو عيب قصروا صوتكم خليتو العالم تطل فينا
رفعت عيونها لقت سلطان يطالعها بنظرات حاقده واحتقار ومن كثر حرتها رجعت تضحك بصوت عالي تبي تقهره
أسماء تضحك : حششت غلا
رحاب :هههههه مسكت الخط السريع اش بيوقفها الحين
أسماء : ههههههههههههه
غلا : آآه يابطني والله انك رهيبه يارحاب يارب يارب مايمر كم شهر الا وانتي معرسه
رحاب تخبطها ع راسها : يالظالمه دامها دعوه قولي يارب مايجي نهاية الاسبوع الا وانا مخطوبه
غلا : والله طمااعه انتي هههههه
أسماء : معليش خليها تطمع دامها دعوه
رحاب بجديه : بس بنات بقولكم شي في قلبي والله ماامزح
غلا واسماء : وشو
رحاب : احيانا اخاف مااتزوج واعنس
غلا واسماء فاطسين ضحك عليها
رحاب : لاتضحكون والله دايم يجيني هالكابوس احس بانتحر لو مااتزوج
غلا : ههههههه بطني بطني والله ماعاد اتحمل تعبت من الضحك
أسماء : اااه ههههه الله يقطع ابليسك ياريري الحين حسستيني الحياة توقف ع الزواج
رحاب : اجل ايش
أسماء : والله حبيبتي الزواج مو كل شي اذا ماجا الرجل السنع الي يستاهلني ماله داعي اتزوج اقعد ببيتنا ابرك لي
رحاب تشهق : عادي عندك ماتتزوجين
أسماء : طبعا عادي والف عادي اهم شي راحتي حبيبتي
رحاب : وانتي غلوش
غلا : وانا عادي جدا الزواج اخر اهتماماتي
رحاب حطت راسها ع الطاوله من زود الصدمه : صدمتوني والله أنا أول اهتماماتي ووسطها واخرها الزواج
غلا : ههههههههه لالا خلاص رحاب لاتتكلمين اكثر والله بيغمى علي من الضحك
رحاب : ههههههه اشبكم والله انتو ماادري كيف تفكرون ( شهقت ) بنات أميري اختفى
طالعو البنات الطاوله مالقوه موجود مع الشباب
ابتسمت غلا ,, حست انها حرته يستاهل
في هاللحظة دقت سارة على غلا تقولها يلا .. ودعت البنات وقالتلهم راح يلتقون بالويك اند بحفل المستجدين لان بقية الاسبوع ماعندهم شي وماراح يحضرون





** **




يوم الحفل ..


طلعت غلا مع ساره وماما عبير ..
كانت متحمسه مره للحفل والي محمسها اكثر أسماء ورحاب صارت تنبسط بالقعدة معهم ..
أول مادخلت قابلوها البنات .. قعدو يصارخون أول ماشافوها .. وهي تضحك منحرجه
أول مره يشوفونها بهالشكل ..
كانت لابسه فستان أسود ناعم و وشعرها كيرلي .. وحاطه ميك اب خفيف

أسماء : وش هالزين ماشاءالله تقطرين ملح ياختي
غلا منحرجه : ترى استحي لاتمدحوني كذا
رحاب : وربي قمر صايره برنسيسه من جد
غلا : تسلمون والله انتم الي تهبلون ماشاءالله
ساره تقدمت وسلمت عليهم وغلا عرفتهم على ماما عبير الي انبسطت فيهم وارتاحت لاشكالهم لانها كانت قلقانه على غلا من بتصاحب
رحاب : كيف حالك خالتي أخيرا شفناك غلا طول الوقت تتكلم عنك لدرجة خلتنا نتمنى نشوفك
ماما عبير : حبيبتي الله يخليك يارب تسلمين لي كيف حالك انتي وكيف الاهل
رحاب : بخير ربي يسلمك
أسماء : كيف حالك خالتي
ماما عبير : الحمد لله بخير كيف حالك انتي وكيف الاهل
أسماء : الحمد لله بخير الوالدة جايه معي ودي تقابلينها
ماما عبير : الله يحييها
غلا تمسك ماما عبير .: يلا ماما ندخل
ماما عبير :يلا
دخلو القاعة وراحو لاهل أسماء ورحاب كانو جالسن مع بعض سلمو عليهم وقعدو بكراسيهم



بدا الحفل وبعد مدة


ماما عبير : أنا بقوم دورة المياة
ساره : بقوم معك
قامو لدورة المياة وبطريق الرجعه ..
: خالتي عبير
التفتوا الثنتين لمصدر الصوت وكانت مفاجأة للثنتين والمفاجأة الأكبر لسارة
ماما عبير بسعادة بالغة : سلطان ..! ياهلا وغلا بولدي الغالي
سلطان بابتسامه واسعة : هلا فيك وش هالصدفة السعيدة
ماما عبير : الله يخليك ياحبيبي كيف حالك وكيف الأهل وينك من فترة ماسمعتني صوتك رقمك ضاع من عندي
سلطان : اسمحي لي مقصر والله بس انشغلت بالدراسة وامي دايم مااكلمها الا وتسألني عنك وتقولي كلمها واسأل عنها بس مقصر اعذريني
ماما : الله يسلمها ويخليها يارب أصيله الله يجزاها الجنه .. وانت مايجي منك قصور ومعذور أهم شي انت بخير وصحتك بخير
سلطان : ابشرك يارب لك الحمد بخير وبصحه وعافيه
ماما عبير : دوم يارب ..
سلطان التفت لساره وابتسم : كيفك ياساره
ساره : الحمد لله تمام كيفك انت
سلطان : بخير الحمد لله
ماما عبير : هذي بنتي سارة تعرفها
بانت ملامح الصدمة بوجهه الي ماغابت عن عيون ساره وقالت : درست معه كورس قبل سنة تقريبا
ماما عبير مبسوطه : ماشاءالله أثاريك تدرس مع بنتي وانا ماادري
ابتسم بذهول : والله ماأدري إنها بنتك .. ماكنت ادري ان عندك بنت
ماما عبير : هههههه احسن خليني صغيره بنظركم انا عندي بنتين ساره وغلا
جمدت ملامحه .. توه يذكر ان امه قالت له ان ماما عبير مربية لأيتام ناسي هالشي تماما وناسي إنه قد وصلها أكثر من مره للسكن
والحين ركب الكلام ومن صارت مربيته ..مربية غلا..!!!!!


سارة كانت تراقب ملامحه الي مو قادر يسيطر عليها من الصدمة
قال بهدوء : الله يخليهم لك يارب
ماما عبير : ويخليك ويحفظك لوالديك انا بخليك ولاتقطعني من اتصالك تراني افرح كثير باتصالك واذا احتجت شي انا مكان الوالدة عيوني لك
سلطان : الله يخليك ولا يحرمنا منك طول عمرك منيب مقصرة وماننسى جميلك علينا أبد لولا الله ثم انتي ماكنت بهالمكان مدين لك بحياتي ياخالتي
ماما عبير : لاتقول كذا أنا ماسويت شي وهذا واجب الي سويته سلم ع الاهل الله لايحرمكم من بعض
سلطان : يسلم عمرك خالتي يوصل ان شاءالله
ماما عبير : عطني رقمك لأنه مو موجود عندي
سلطان يعطيها الرقم
عبير : يعطيك العافية يلا فمان الله حبيبي
سلطان : فمان الكريم
مشو وعيون سلطان تطالعهم بفضول يصاحبها الصدمة ..
سارة بفضول : ماما من متى تعرفينهم وليش مدين لك بحياته
ماما عبير تبتسم : قصة بحكيها لك اذا طلعنا
ساره : اوكي
سكتت وهي تفكر تقول لغلا ولا لا .. كل يوم تتفاجأ بشي ياصغر الدنيا والله..........

رجعو أماكنهم ..

غلا : تاخرتوا
ساره بتردد : اسكتي لو اقولك من شفنا بتصعقين
غلا بفضول : مين
سارة : سلطان
غلا متفاجأة : موجود
ساره : موب هنا الصدمة
غلا : أجل وين
ساره : طلعت ماما عبير تعرفه زين لا ويقول مدين لها بحياته
غلا طالعتها بصدمة : نعممم
ساره : قسم بالله تعرفهم وشكلها تعرف اهله كلهم بس قالت بتعلمني سالفتهم اذا طلعنا

غلا سكتت والفضول والصدمة تتملكها .. هذا سلطان كل ماراحت مكان لقته بوجهها
كرهته أكثر وأكثر... خاصة لما حست بمشاعر الخوف من لو تعرف ماما عبير انها راحت معه واشتغلت عنده ........

انتهى الحفل وقامو للبوفيه ..


أسماء وغلا يناظرونها
رحاب حاطه يدها ع قلبها : أميري أميري
غلا : خير وش فيك وش أميري تكلمي زين
رحاب تاخذ نفس : أميري الوسيم لقيته هنا
أسماء : من أميرك الوسيم ؟؟!!
رحاب : اشبك انتي ..؟؟ من غيره يعني أميري هذاك الي كان بالكوفي ذاك اليوم قدامنا
أسماء : ههههههههههههههههههههههههههههههه مالت عليك يالمرجوجه
ضحكت غلا ببلادة .. وجوده بهالمكان بالرغم إنها ماشافته وترها وماكانت متوقعته أبد .. والي وترها زيادة معرفته لمااما عبير ..
جتها ظربه من رحاب ع كتفها : يابنت اشبك أكلمك
غلا : هاه .. معليش بس احس بارهاق شوي
رحاب : آآه ياقلبي يمكن ربي حقق امنيتي وبيصير هو أميري الي أحلم فيه
غلا دفتها بخفه : هههه طيري عني أنت وأميرك
رحاب تمثل الاحباط : حرام عليكم .. ماتشاركوني مشاعري أوريكم إذا طحتوا في الحب هذا وجهي إن شاركتكم مشاعركم
أسماء : يرحم أمك لا تشاركينا بس علمينا نهايتك مع الامير الي مادرى عنك هههههه
رحاب شافت سارة جايه ابتسمت : نرجع برستيج بليز سارة جت
غلا : هههههههه ياعيني
سارة : غلو يلا ماما عبير تنتظرك بنطلع
غلا : يلا بنات أشوفكم ع خير
أسماء ورحاب : يلا حبيبتي مع السلامة


طلعو للبيت مرهقين مره ...

مجرد ماوصلو كل وحده راحت لغرفتها وعلى سريرها .. بس في بالهم اشياء كثير يبون يعرفونها لكن من زود التعب اجلوها لبكره

وش علاقة سلطان بماما عبير ؟
غلا وعفرا هل ممكن تنقلب عداوتهم بيوم من الايام لصداقة ؟؟
أنتظركم ... دمتم بخير .....



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( الجـــــــــــــــــ8ــــــــــــــــزء )









الساعة 8 الصبح

ع طاولة الفطور ..


ساره : ايه صح ذكرت ماما عبير ماقلتيلي شلون تعرفين سلطان
ماما عبير : سلطان عرفته من قبل 16 سنه كان وقتها صغير كنت طالعة اتسوق وبالطريق وانا راجعة شفت سلطان يركض وقطع الشارع بدون ماينتبه لسيارة جايه وصدمته الين طار للشارع المقابل نزلت اركض بين السيارات من غير شعور وخذيته بين يديني وركبته السيارة كانو الناس يصرخون فيني اتركيه لين يجي الاسعاف لاكني ماسمعت احد فيهم .. خذيته لاقرب مستشفى واسعفوه مباشره كان راسه ينزف وكنت ابكي بخوف للحظة حسيت ان هذا ولدي ..
دخلوه العناية المركزه وكنت واقفه عند باب الغرفة سألوني عن اهله قلتلهم مااعرف وعلمتهم وش صار بالضبط كانو بياخذوني للتحقيق بس رفضت اتحرك لين يجون اهله بعد ساعة تقريبا عرفوا اهله من بعض الناس وجو وهم منهارين .. طمنتهم ان حالته استقرت لكنه تحت الملاحظة .. وقلتلهم القصة عرفت ان ماعندهم غير هالولد عشان كذا الأم كانت شوي وتفقد عقلها ... عرفت منهم انهم مسكو الي صدمة واحالوه لقسم الشرطة وتركوني عقبها محد حاكاني .. قعد يومين بغيبوبه .. وبعدها صحى لكن كان مو بوعيه .. طمنوها انه شي طبيعي وتدريجيا راح يصحصح المخ سليم وكل شي سليم بس كانت رضوض قوية خلته يدخل بغيبوبه

كنت طول الوقت بالمستشفى ماتركت امه ابد وانتم كنتو صغار خليت كوثر تنتبه لكم ..

بعد اربع ايام بدى يتحسن استأذنت منها ارجع للبيت كانو مره شاكرين وحاسين انهم تعبوني معهم صرت ازورهم يوميا وتعلقت فيهم وتعلقو فيني
حتى بعد ماطلع من المستشفى صرت ازورهم بشكل مستمر ولو انقطع عنهم يدقون علي ويسألون .. قبل اربع سنوات رجعوا للسعودية عشان أم ابو سلطان تعبت وطلبت من ولدها يجي عندها فرفض الاب يرجع هنا مره ثانيه وقعد عند امه بس سلطان بحكم دراسته واشغال ابوه قعد هنا ..

ساره وغلا كانو مندمجين بشكل كبير ومبهورين من الي يسمعونه ..

ساره : ياالله أجل هذي هي القصة والله انك بطله ياماماعبير حسستيني انك من حقين الافلام
ماما عبير :ههههههه تطنزين
ساره : ههههه لا والله اتكلم جد القصة شدتني ياحياتي عليه الحمد لله ربي حفظه
التفتت لغلا الي كانت سرحانه : غلا تعليقك ؟
و بزلة لسان : ماتفاجأتي هالي اشتغلتي عنده وجننك بالاخير صرت ادرس معه وفوق كذا يعرفون ماما عبير ما أقول إلا ياصغر الدنيا
غلا طالعتها بصدمة خلت سارة تستوعب الي قاعدة تقوله سكتت وهي حاسة بنهايتها
ماما عبير طالعتهم بفضول : وش علاقته فيك ياغلا وش تقصد سارة بهالحكي
غلا بارتباك : ولا شي ماما
ماما عبير بجدية : ماراح تقومين من هنا الا وتقولين وش هالي سمعته
غلا ناظرت ساره بنظرات استنجاد وسارة بتموت بثيابها مو عارفة وش تبرر وكيف تصرفها : ماما استهبل عليها بس سالفة بيني وبينها
ماما عبير : انا مو صغيره او تافهه تلعبون علي بكلمتين .. الحكي اللي قلتيه الحين يتفسر بسرعة قدامي
غلا بترجي : الله يخليك ياماما خلاص ولا شي وش فيك قلبتي
مااما عبير بعصبية مو متعودينها : غلا تكلمي اعتقد اني تساهلت معك كثير كثير
غلا بخوف : بس سلطان هو الي شغلني عنده بالكوفي
ماما عبير مصدومه : نعـــــم مو انتي تقولين اشتغلتي مع زميلتك بكوفي ابوها وسكنتي معها
غلا بتردد : كنت ابيك ترضين علي
ماما عبير صرخت بوجهها : اطلعي برااااا ابعدي عن وجهي ياحسافة تربيتي وتعبي فيك اطلعي براااا ومن اليوم ورايح مالك طلعة من هنا
غلا : والله ياماما
ماما عبير تقطع عليها : اطلعي برااا اقول ولا كلمة ماابي اسمع منك شي
ساره : ماما اهدي الله يخليك انتي فاهمه غلط والله مابينهم شي
ماما عبير :انتي اسكتي انتي مشاركتها بجرمها لانك ساكته على بلاويها لكن انا اوريها كيف اتعامل معها واعلمها نهاية سواتها الي سوتها وعقوبتها

غلا طلعت تركض خاصة لما شافت الكل جا يبي يشوف وش هالصراخ

سكرت عليها الباب ورمت نفسها ع الارض وانفجرت تبكي .. ماصدقت تهدا الاوضاع وترضى عنها ماما عبير والحين ترجع تنقلب عليها

كله من هالحقير اكرهه اكرهه ليش دايم وراي وراي ابيه يطلع من حياتي الله ياخذه ليته ماااات بالحادث ليته ماعاش

سمعت سارة تطق الباب تجاهلتها .. سارة تناديها وتترجاها تفتح ..صرخت عليها ولأول مره بحياتها : انقلي من وجههههههههي ماابي اشوووفك

سارة كانت بحال سيء انهارت تحس بالذنب لأنها زلت قدام ماما عبير

شافت ماما عبير طالعة وخافت أكثر وأكثر ماتدري وش ناوية عليه ..





رفعت جوالها تكلم
ماما عبير : السلام عليكم
سلطان : وعليكم السلام ياهلا ومرحبا
ماما عبير برسميه : حياك الله سلطان وينك أبيك الان تقابلني
سلطان مستغرب : خير عسى ماشر ؟
ماما عبير : مافيه شي بس تعال الحين أنا طالعة وين أقابلك
سلطان : أنا طالع الجامعة بس راح أمرك عندي وقت وينك فيه
وصلها سلطان وكانت الافكار تدور في راسه مو عارف وش ممكن السبب الطارئ الي يخليها تناديه


بعد ماسلم عليها...

سلطان يناظرها مستغرب : خالتي ليش وجهك كذا عسى ماشر أحد فيه شي
ماما عبير تتماسك : أنا جيت اكلمك عن موضوع توني عرفت عنه اليوم ع الفطور وبزلة لسان سارة قالت لغلا كلام استشفيت منه انكم على علاقة وكانت تشتغل عندك الفترة الي هربت من الدار .. وصعقت لهالخبر كيف تسمح لك نفسك تستقبلها ووش العلاقة الي بينكم وكيف توصلت لك
سلطان مصدوم من الكلام : أولا البنت اذا ماكنتي تدرين تنكرت بشكل ولد وتقابلنا بالقطار وماكنت اعرفها كانت متقمصه شخصية فيصل ومو انا الي مشى علي هالشي بس حتى اخوياي ماتبين لهم لكني بعد ماوصلنا عرفت انها بنت بس ماتاكدت وسكت عشان ماافضحها وكنت أراقبها من بعيد لبعيد وشغلتها عندي عشان تكون تحت نظر عمي مختار لاني اثق فيه وهو رجال كبير بمقام الوالد وراح يحافظ عليها لو عرف انها بنت وكنت متاكد انه راح يعرف وفعلا عرف وحطها بعيونه ووفرت لها شقه بمكان آمن وخليت شخص يراقبها من بعيد ويراقب تحركاتها وصرت اجيهم بشكل متواصل عشان اتطمن عليها .. ماكنت اعرف من تكون لكن خوفي عليها من باب اني عرفت انها بنت ومن لحمي ودمي ..
بكت عبير بقوه بشكل أثار ألم سلطان .. وصلت له مشاعرها ووش تحس فيه مباشرة من غير ماتترجم له بالحكي..


سلطان بحنان : خالتي فديتك ليش هالدموع والله ماكنت اعرف عنها أي شي ولا كنت ادري انها تمت لك بصلة ..وتطمني ماشفت عليها أي شي يسيء لها كانت محافظة على نفسها بشكل كبير صح مو مبرر للي سوته لكن ابيك تتطمنين
عبير : هالبنتين أمانة برقبتي وبهالشي حسيت اني ماحافظت على الأمانة
سارة ماتعبتني كثر ماتعبت من غلا جتني سارة وعمرها يوم وكان مكتوب بورقة محطوطة بلفتها اني سرقت هالبنت من عائلة خليجية انتقاما من ابوهم لأنه رفض يتزوجها اعلنا بكل مكان عنها ووزعنا صورها لكن محد جا يسأل ولا يدور عنها الى يومك هذا ....

وبعدها بثلاث سنوات جتنا حرمة اجنبية ومعها غلا واعطتنياها قالت هالبنت أبوها تزوجني وبعد الزواج بخمس شهور طلقني وراح للسعودية وحملت وجبت هالبنت وأنا ماابيها ورمتها علي
وبنفس الأيام كانو جايبين لنا بنت غيرها اهلها توفو بحادث ومابقى غيرها كان عمرها ثلاث شهور ومن عائله مسلمة ولا توصلو لاهلها ولا احد من اقاربها فحطوها عندنا

.. ربيت هالثلاثا وصرت الأم والاخت لهم .. عشقتهم وصارو هم حياتي ودنيتي ماأفكر في غيرهم حرمت نفسي اتزوج واجيب اطفال من بطني لأنهم صارو بناتي الي ماولدتهم .. أهلي قاطعوني لأني رفضت ارجع للسعودية بعد وفاة الوالد ومع هذا رضيت وماهمني هالشي ....
قبل سنة توفت ريم وحسيت اني بلحقها بعد كم يوم خاصة لماشفت خواتها منهارين ومو قادرين ينسونها .. غلا صارت شخصية ثانيه ..
مرت فترة كنت أخاف انها مريضة فجأة نلقاها هادية تضحك وتسولف وفجأة تنفجر فينا تصرخ وتبكي ..

رفضت تدخل الجامعة لأنها مو متخيلة تدرس بدون ريم .. .
.. .. صارت تخاف كثير .. احيانا تجي تصحيني بالليل تبكي تبغى تنام جنبي تمسك يدي بخوف .. وتترجاني ماأتركها تحلفني لو أفكر أتركهم .. أحلف لها وأنا ابكي واقول كيف قد شفتي أم تتخلى عن بنتها بس ترد علي برد يحرق لي قلبي تقول ايه أمي رمتني
.. وأحيانا تجيني تبكي تقولي لاتموتين قبلي أخاف أعيش لحالي ..
كنت أموت باليوم ألف مره بسبب حالتها حاولت فيها ترجع تدرس عشان تنسى وتلهى لكن رفضت وقطعت الأمل فيها
سارة ماكانت تقصر معها كانت هي بعد الله الي خلت حالتها تتحسن شوي
توقعناها نست وتعدت الأزمة لكن صدمتنا بهروبها من البيت بين لي ان البنت الى الآن تعاني من ذكرى ريم..

طول الفترة الي كانت مختفية ولا نعرف وينها كنت مثل الميته
فقدت الأمل اني راح اشوفها بيوم صرت بفراشي مااقوم الين جا ذاك اليوم الي دخلت علي فيه ( بكت بشدة ) كان حلم .. حلم جميل غلا نور عيني بنتي وقطعة من قلبي قدامي .. دفيتها بعيد مني صرخت فيها بقوة الألم الي احسه جواتي .. كانت تصيح فيني ندمانه ياماما سامحيني غلطت بحقك لكني دفيتها بعيد باللحظة الي تمنيت انها بحضني تطفي لهيبه ..
كل يوم تجي تترجاني ارضى عنها واردها بعد اسبوعين تقريبا جتني سارة وطلبتني وقالت لي ان غلا حالتها تسوء يوم ورا يوم بسببي خفت افقدها مره ثانيه خفت تكون هالمره للأبد
وقالت لي راح تخليها تكمل الدارسة وهذا الشي على انه شرطي

وافقت بدون ماتتردد جتني تبكي بحرقة ورمت نفسها بحضني كانت تبوسني بكل مكان وتدفن وجهها بحضني .. ذاك اليوم حسيت بطعم الأمومه عرفت إنهم يعتبروني الأم الحقيقية ماندمت على لحظة قدمتها لهم ....

واليوم صعقت بهالخبر كيف تكون غلا تعرفك وكيف بدت علاقتكم ياولدي أنا تعبت خايفة أموت والبنات وراي من لهم بعد الله غيري .. خايفة على مصيرهم وين بيكون

سلطان كان متأثر بدرجة كبيرة .. ماتوقع ان هالقصة كلها هي سر غلا الي كان يبي يعرفه وتعجب من هالأم الي سوت الي يمكن مايسوونه بعض الامهات الحقيقيات هالايام....

قلبها كبير شي ماينوصف ومو غريب عليه هالشي كان هو شخص من الي ذاقوا حنية هالقلب

سلطان بحنان : خالتي الله يعوضك ويخليك لهم ويخليهم لك صدقيني ربي ماراح يخيبك ولا راح يضيعك بتلقين نتيجة تعبك قريب بالدنيا وبالاخره ان شاءالله صدقيني غلا بعد الي صار بتحاول ترضيك وتكون عند حسن ظنك ماراح تخسرك مره ثانيه لاتخافين عليها
عبير تتنهد : ماادري والله خايفة كثير ماصرت أثق فيها
سلطان بابتسامه هاديه : صدقيني مو غبية هي عشان تخسرك الحين هي تبي تبين لك الأفضل عشان تكسب ثقتك مره ثانيه ماراح تدمرها بأي تصرف طايش بس ريحي قلبك ولا تتعبين نفسك بالتفكير تراك أمنا كلنا وغالية علينا مانرضى عليك
عبير : الله لايحرمني منكم ويخليكم لي
سلطان : ويخليك لنا يالغالية
عبير باحراج : انا آسفة ياوليدي روعتك وشديت عليك بالكلام واخرتك عن الجامعة بس طلعت بدون شعور لا تحسب على كلامي
سلطان بعفوية : تبين الصراحة ارتعت منك قلت اليوم بتصفق قدام هالعالم الي تمشي
عبير ضحكت على أسلوبه: ماعاش من يهينك
سلطان : ههههه فديتك أنا ولدك سوي الي تبين فيني
عبير : الله يسعدك ويعوضك ويرزقك ببنت الحلال الي تنور لك حياتك
سلطان ضحك : بدري علينا
عبير : وين بدري الله يهديك تزوج خل امك وابوك يفرحون فيك وتنور لهم حياتهم تجيب لهم حفيد
سلطان : الله كريم
عبير : يلا توكل على الله ولاتقطعني من اتصالك
سلطان : اكيد ابشري
عبير : فمان الله
سلطان : في حفظه مع السلامة
عبير : الله يحفظك


كلن راح في طريق .. كان الشريط ينعاد قدام سلطان وحكي عبير يتردد في راسه .. تنهد وركب سيارته

أما عبير قررت ما تتكلم بالموضوع مره ثانيه وراح تنسى وماتفتح الموضوع ابد شي صار وانتهى وان شاءالله ماراح يتكرر ...


رجعت للدار لقت سارة تنتظرها
ركضت باتجاها : ماما وينك انشغلت عليك مره
عبير بهدوء : ماله داعي تنشغلين هذاني رجعت
سارة خنقتها العبرة : الله يخليك ياماما لاتسوين فينا كذا وربي مانسوى شي بدون رضاك خلاص ماضي وانتهى وش تبين يتصلح في الموضوع شوفي غلا صارت تتغير للاحسن كله عشان ترضيك
عبير : الموضوع يتسكر ولا ينفتح مره ثانيه ابد
ساره : طيب زعلانه
عبير تنهدت بتعب : حتى لو زعلت أنتو بناتي راح أرضى بالنهاية لأنكم أغلى شي بحياتي
ساره حضنتها : فديت قلبك انا .. الله لايحرمنا منك ولا من رضاك معليش تحملينا ياماما من لنا غيرك بعد الله يتحملنا لكن بإذن الله بنعوضك أوعدك ياماما راح نخليك ملكه ونعيشك أحلا عيشه ونطلعك من هالمكان ونسكن معك في بيت لحالنا أنا وانتي وغلا

دمعت عيونها وهي تسمع هالحكي تدري انه صعب وممكن يكون من المستحيلات لكن طيب خاطرها هالحكي وبرد ع قلبها .. مسحت راس ساره وباسته : الله لايحرمني منكم .. روحي لإختك راضيها وهوني عليها

ابتسمت ساره وراحت تشوف غلا ممكن تكون هدت هالوقت

طلعت فوق ولقت الباب مفتوح دخلت ولقت غلا توها طالعه من الحمام

ساره باحراج وأسف : غلوي حبيبتي آسفه قلبي يتقطع وربي مدري كيف طلعت من لساني
غلا من غير ماتناظرها : حصل خير
ساره : تدرين ماما عبير رضت
غلا رفعت عيونها تناظرها باهتمام :
ابتسمت ساره : طلعت من البيت معصبة ورجعت وهي هادية وقالت لي حتى لو زعلت برضى لانكم بناتي وقالت سكرو الموضوع هذا شي وانتهى
غلا بفضول : وين راحت
ساره : ماقالت لي بس شاكة انها راحت تقابل سلطان
غلا بحقد ضربت الطاولة : الله ياخذه الحقير متى بيطلع من حياتي
ساره : اصص اهدي يابنت لاتفضحينا
غلا : بالطقاق خليهم يسمعون اكرهه اكرهه
ساره : خلاص طيب ممكن تنزلين لماما عبير
غلا : مو الحين
سارة : طيب ماراح تروحين للجامعة راح استأذن ماما عبير
غلا : لا مالي خلق برجع انام
ساره : أوكي وأنا بروح للجامعة
انسدحت وتلحفت : طفي اللمبه وصكي الباب
ساره : طيب مع السلامه
غلا : مع السلامة



بالجامعة ....


وصلت متأخر وماقدرت تدخل ..

جلست على اقرب كرسي وبقهر :الله ياخذها متى بنفتك منها عمري ما تأخرت إلا هالمره والحين تعيي تدخلني .. تنهدت بقهر ..

رفعت راسها وشافت جاسم يطالعها ويبتسم ..
ابتسمت بارتباك وزاد ارتباكها لما شافته جاي لها ..

جاسم : ياهلا بساره شحالج
ساره بخجل : الحمد لله كيفك جاسم إن شاءالله بخير
جاسم : بخير الله يسلم عمرج وينج يابنت ماتنشافين قبل أيام سألت الشباب عنج قالي سلطان انه شافج وسلم عليج
ساره ووجها يتقلب من الحيا : الله يسلمك ماتقصر والله لاهيه بالدراسة تدري هالكورس آخر كورس ومضغوطين
جاسم : موفقين ان شاءالله
سارة : واياك يارب إنت وش مسوي مع الماستر
جاسم : الحمد لله ماشيين صح ضغط وكرف بس نقول هانت ان شاءالله

.... : جاسم
التفتو الاثنين لمصدر الصوت
جاسم بصوت حنون : لبيه يالغلا
وقف الدم بعروق ساره وهي تناظر البنت الي متجهه لجاسم وراسمه أحلا ابتسامه
سميه بعتب : ويينك أدق ع موبايلك ماترد
جاسم : فديتج والله ماانتبهت حاطه سايلنت بغيتي شي
سمية : لا بس خاطري أتغدا وياك بمطعم
جاسم : ماطلبتي شي عيوني لج
سمية : فديت عيونك أنا _ والتفتت لسارة وباستفهام : منو هذي عرفنا عليها
جاسم : هذي سارة زميلة لنا خذينا مادة مع بعض العام
سمية مدت يدها تصافح سارة الي كان قلبها يلتهب من الحره .. صافحتها سارة وابتسمت بمجامله : أهلا
سمية : ياهلا فيج شحالج
ساره : الحمد لله تمام شخبارك إنتي
سمية : بخير الحمد لله ( دقت كتف جاسم بخفه ) جسوووم عرفها علي
جاسم : ههههههه ليش ماتعرفينها إنتي على نفسك
سمية بدلع : لا أبيك إنت تعرفها علي عشان أخق شوي
جاسم : هههههههه متى تكبرين انتي
سمية : هههههههه
جاسم طالع سارة : سارة هذي حبيتي وصديقتي وكل شي لي بهالدنيا _
هنا سارة حست بالاختناق قعدت تصرخ من جوا خلاص ياجاسم اسكت تكفى اسكت لاأنفضح قدامك الحين ويبان كل شي على وجهي .. وقفت صرخاتها يوم سمعته يكمل _ هذي اختي وأمي سمية .

ابتسمت ابتسامة سعادة ودها تصرخ بفرح ودها تبكي تدري ان هالمشاعر بالمكان الغلط ومع الشخص الغلط لكن غصبن عليها
: حياك الله ياسمية تشرفنا
سمية : الله يحيج .. الشرف لي حبيبتي
جاسم : ماعندج محاظرات ؟
سارة : إلا بس جيت متأخره ولا خلتني أدخل الله ياخذها
جاسم : هههههه هالدكتورات فيهم نحاسة أكثر من الدكاتره
سارة : أي والله
جاسم : عيل أخليج تامرين ع شي
سارة : سلامتك مشكور
جاسم الله يسلمج
سمية : فرصة سعيدة تعرفت عليج
سارة : وأنا أسعد حبيبتي


تركوها واقفة بمشاعرها المضطربة مجرد ماتشوفه .. تحس بهالمشاعر .. ماتبي تكبرها وتعطيها مجال تنفجر لأنها راح تتعب .. راح تتعب كثييير ..
الموقف الي صار قدامها خلاها تهيج .. بس لازم تحط في بالها إن هالشخص موب لها وبينها وبينه بحور واسعة.. تجاهلت هالأفكار الي تضايقها وخذت شنطتها وراحت للمكتبة تستفيد من وقتها وتخلص بحوثها ...

****


سمية :احم احم
جاسم : خير شفيج
سمية تطالعه بطرف عيونها : والله وطلعت موب هين من هالمزيونه
جاسم : ههههه الله يغربل عدوج شقصدج
سمية : قصدي واضح ترى اعرفك جسووم ماتقدر تجذب علي نظراتك لها كانت نظرات أعجاب
جاسم : ههههههههههههه والله موب هينه انتي
سمية : طبعا يلا اعترف شنو بينكم
جاسم : والله مابينا شي من زمان ماشفتها ولا عندي رقمها حتى
سمية : جسووووووم
جاسم : والله العظيم اني صاج وياج
سمية : انزين وهالنظرات الي كنت تناظرها فيها شنو تفسيرها
جاسم : هههههههه شنواقول
سمية : قول الصج
جاسم : ما أخفي عليج وايد وايد معجب فيها من أيام مادرسنا ويا بعض هالبنت رزينة وهادية وتستحي وايد ورسمية ويا الشباب عمري ماشفتها تضحك ويا أحد أو تسولف وتتغشمر جذبتني وما أخفيج فكرت أخطبها بس عقب عرفت شي خلاني أكنسل الموضوع
سمية بفضول : شنو هالشي
جاسم : شي مااقدر أقولج
سمية : تكفى جسوم قووول
جاسم : ايييه ماتنعطين ويه لا مو قايل يلا ذلفي من جدامي واذا خلصتي دقي علي آخذج ونمر شهودة والعيال نتغدا بمطعم
سمية : أوكي تشوف مصيري أعرف
جاسم : هههه ذابحج الفضول
سمية سوت عمرها زعلانه وراحت وهو يضحك عليها


انقطعت ضحكته بظربه قويه على ظهره التفت بسرعة يشوف من هالمجنون
مشعل : آآآآآآآخ يالقهر آآآخ كان أمداني أجيك وتوها عندك ( والتفت لسلطان ) كله منك ياسليطين أخرتني بسبة خويك الغثيث


_لفت انتباها الصوت والتفتت تشوف لقت مشعل يهزأ وسلطان وجاسم يضحكون
مشت بسرعة وعلى شفايفها شبه ابتسامها .. !


جاسم يكلم سلطان : مينون خويك ههههه
سلطان : ههههههه الله يعينا الحين اليوم كله بتصير سالفتنا هالسالفة
مشعل مسك جاسم بقميصه وبرجا : جسوم يالظالم أنا ما أنام الليل شف كيف صاير هيكل عظمي ارحمني لايصير مصيري مصير قيس .. يرحم امك زوجني سيمو
جاسم يفك يده ويعصرها : كم مره قلتلك لاتطريها ع لسانك
مشعل باستضعاف : مو لساني الي يتكلم
جاسم : عيل شنو
مشعل بطريقة مسرحية : قلبي قلبي ياجسووم ( ويأشر على قلبه بقوة )
سلطان مسكه : تعال الله يهديك اجلس اهد شوي يعني هذا كله عشانك مالحقت عليها واقفه مع جاسم
مشعل يمسك يدين سلطان ويبوسها مثل الأطفال : سلطان توسط لي عند هالقاسي
سلطان موب قادر يمسك نفسه من الضحك : أوكي بس هدي شوي فضحتنا العالم تطالعنا
مشعل : لو يدرون وش بقلبي سوو مظاهره على جسوم وخلوه يزوجني اليوم غصبن عليه
جاسم : ههههههه يايبه قول لا اله الا الله
مشعل يتنهد : لا اله الا الله
جاسم : انت تبي سمية ؟
مشعل بقهر : يعني وش رايك بالله
جاسم يضحك : انزين أنا ماقلتلك ابشر بس تخلص هالكورس واحاجيها لك
مشعل برجا : قلت لي قلت لي بس ياجاسم أنا أبي الحين أقلها ملكة والزواج بعدين
سلطان : جاسم ارحمه قسم بالله بينتهي الخبل
جاسم سكت شوي : خلاص ابشر بحاجيها اليوم مثلك يستاهل
مشعل نقز واقف : قل قســــــــم
جاسم يضحك : قسم
ضمه مشعل وقام يبوس راسه : أخيراااا يالنذل أخيرااااا مابغيت
جاسم : هاااه أنا نذل لا تخليني أتراجع
مشعل : ياخي اتغشمر وياك وش فيك
جاسم : هههههههه اوكي بمشيها لك ( واشر ع راسه ) يلا بوسه أخيره
مشعل يسحب راسه بقوه : ياخي ابوسه لو تبي مية مره وزياده عليها
سلطان : ههههههه أخيرا الله يعينك عاد بيهلكك اتصالات لين يجي الرد
جاسم بجديه : عاد حط ببالك ممكن ماتوافق
مشعل بثقة : ماعليك انت كلمها وبس أنا راضي بردها
سلطان : شكلك واثق
مشعل : موب واثق بس كل شي يطلع منها يرضيني
جاسم هز راسه بيأس : حالتك صعبه
مشعل يتنهد : أي والله عذبتني اختك

جاسم ابتسم .. مبسوط كثير بمشعل صار مايتخيل أحد ياخذها غير مشعل ..
متأكد ان مشعل لو خذاها بيعيشها ملكه لأنه يحبها بجنون وهاللي يتمناه لها ولشهد يزوجهم الي يحبهم ويقدرهم عشان يتطمن ان خواته بخير وفي راحه ..
سلطان : أوكي شباب خلونا نطلع ناصر ومحمد دقو قبل شوي يبونا نجي نتناقش بالبحث
جاسم : اوكي يلا





الساعة 4 ..

نزلت تحت وتوجهت لغرفة عبير ..
فتحت الباب
غلا : ماما
عبير : طالعتها من غير ماترد
غلا قربت منها وباست راسها وجلست قبالها : ماما أنا مدري وش اقول وكيف أبرر ماعندي شي غير إني أقولك ان هذا ماضي وغلطة ماراح تتكرر .. واسفة لأني آذيتك بتصرفاتي وانتي ماتستاهلين هالشي مني تستاهلين اني ارفع راسك بأفعالي بس أوعدك ماراح تشوفين مني عقب اليوم الا الي يرضيك عني بس ماما أبي رضاك


ابتسمت عبير .. كبرتي ياغلا .. كبرتي كثير ماعاد انتي الطفلة الشيطانه العنيدة الي ماتعطي احد فرصة يحاكيها
ضمتها لصدرها وباستها : حبيبتي غلا من اليوم ورايح راح أثق فيك ومتأكده ماراح تخيبيني
غلا ارتاحت إن امها هاديه وكلمتها بهالطريقة
:اكيد ماراح أخيبك وبثيت لك هالشي مع الايام
عبير : الله يخليك ويحفظك لي
غلا : ويخليك لنا يا الغالية .. أنا بطلع أتغدا مع سارة توها جاية من الجامعة ..
عبير : بالعافية حبيبتي
غلا : الله يعافيك

طلعت وراحت لسارة الي تنتظرها بالمطبخ ..


غلا : ساره
سارة تحرك الملعقة : همممم
غلا : وش فيك
سارة : غلوي اليوم جا جاسم وسلم علي وشفت اخته بعد
غلا متفاجأة : والله وشلون
سارة : كنت جالسة برا وكان مار وشافني وجا يسلم ويسألني وينك قطعتينا وماعاد تنشافين شوي الا تجي اخته وتسلم علي
غلا : عسوله اخته صح
سارة بابتسامة خجوله : تشبه له كثير
غلا تطالعها بخبث : يعني حلوة ولا شينه
سارة بعفوية : أكيد تهبل
غلا : ههههههههههههههههههههههههههههههههههههههههه
سارة شرقت بالعصير توها تستوعب غلطتها .. وصارت تكح من قو الشرقة
غلا قامت تطقها مع ظهرها : بسم الله عليك ههههههههه هدي يابنت حصل خير
هدت شوي وشربت موية ..
قعدت قدامها غلا وطالعتها وهي ماسكة ضحكتها وبخبث كملت : ياعيني ياعيني أتعب أنا .. وينه يسمعك
سارة ميته احراج : ياختي ما أقصد ذبحتيني
غلا : ههههههه خلاص مو مشكلة نسلك لك هالمره
سارة بقهر : والله ما أسولف معك
غلا : بكيفك أنا بسولف .. ترى ماما عبير رضت عني رحت لها وقلتلها هالشي ماضي وانتهى وكانت هادية حيل وخاطرها طيب
سارة : أشوى الحمد لله
غلا : قولي آمين
سارة : آمين ..على ؟
غلا : ياااااااااارب ماتاخذين إلا واحد يبيه خاطرك ويريحك ويسعدك
ساره ضحكت بسخريه
غلا : ليش تضحكين كذا
سارة : انتي أدرى
غلا منقهرة : سارة ليش يائسة أنتي .. أقلها خلينا نعيش هالجو لو بالأحلام
سارة : أنا مو يائسة لكن هذا واقعنا لازم نعيشه ومانحلم بشي أكبر منا لأن محد راح يتعب ولا يتالم غيرنا ..
غلا : انتي موب قاعدة تعيشين واقعك إنتي قاعدة تكابرين شوفي مشاعرك لجاسم وشلون تعبتك وتحاولين تبعدينها بس مو قادرة .. قاعدة تعذبين حالك بهالطريقة
سارة بانفعال : طيب وش تبيني أسوي ؟ أروح له أقوله أنا وحده مالي أصل ولا فصل وأحبك تعال تزوجني
غلا : ماأقصد كذا بس أقلها خلينا نفضفض لبعض نطيح شوي عن بعض الحمل دامنا عارفين إنها أحلام وبتتبخر
سارة خنقتها العبرة : خايفة أتعلق فيه زود ما أبي أفتح لنفسي مجال خلينا على كذا غلوش صدقيني مو في صالحنا هالشي
سكتت غلا .. فاهمه شعور سارة وفاهمة وش تبي توصل له .. تحس بألمها ووجعها لكن مابيدها شي تسويه لها ..
قطعت كلامهم ريماس : أبي آكل معااكم
غلا : تعالي حبيبتي ليش ما أكلتي مع البنات بعد مارجعتو من المدرسة
ريماس بوزت : لا عشان ماما كوثر هاوشتني
غلا : أفااا ليش
ريماس : دقت عليها المس وقالتلها إني تطاقيت مع وحده من البنات
غلا : وليش تطاقيتو
ريماس بحقد : تستاهل هي الي بدت قامت تسبني وتقول عني يالدبا يا أم كرشه
ساره وغلا مسكو نفسهم لا يضحكون
غلا : وش سويتي فيها
ريماس طالعتهم بنظرات شيطانه : عطيتها كف
انفجروا ضحك عليها ..
سارة : هههههههه فديت قلبك أنا... كفو أختي ماقصرتي فيها تستاهل الي ماتستحي أحد يقول لرموسه دبا وأم كرشة
غلا : لو إني كنت هناك كان توطيت بطنها وفرشتها بالارض وخليتك تصفقينها لين تشبعين
ريماس تتطالعها بحماس : أي والله بكره تعالي معي
غلا وساره : ههههههههههههههههه
غلا : علطول جاهزين يابعد قلبي يارموسه بس علميني انتي أي احد يزعلك والله لوريك وش اسوي فيه
ريماس طنشتهم وقعدت تاكل بشراهه
ساره : اذا حظر الاكل بطل الكلام سحبت عليك هههههه
غلا : تحفة الكون ريماس هههههه بالعافيه حبيبتي حنا بنقوم



في مكان ثاني .....


قاعدين بالمطعم يتغدون ..


طلال : بابا جاسم كل يوم ييبنا هني
جاسم : ليش أعجبك هالمطعم حبيبي
طلال : إيه وايد حلو فيه ألعاب
شهد : أهم شي الألعاب موجودة هههههه
سمية : ههههههههه فديتك طلول
جاسم : وانته حمودي ماعيبك المطعم
محمد : اممم مو وايد
جاسم : أفا ..ليه عاد
محمد : جذي ماحبيته وايد زحمة
محمد 13 سنة أكبر من طلال بسنتين شخصية هادية وفي حالها مايحب الأماكن المزحومه بالناس والصخب الواجد عقله اكبر من عمره بكثير بعكس حمودي الي إلى الآن فيه براءة وطفولة
جاسم :: ولا تزعل حبيبي المره الياية راح تختار المكان الي تبينا نتغدا فيه اوكي
شهد مبوزه : ايه دلعوهم وأنا محد سألني عيبني المطعم ولا لا
جاسم يضحك على غيرتها : عاد كله ولا زعلج يمه إنتي عيوني وحبيبتي الي تبينه أسويه لج ( وبصوت واطي ) بس لازم أطيب خاطرهم صح ولا لا
شهد بدلع : ايه خلاص مابي شي معيبني هالمطعم
سمية : ياربييييييييه صج الله يعينك على دلعها
شهد : جااااسم طالع سمية شنو تقول
جاسم : سمية بسج عاد خليها تدلع هذي شهودة دلوعة أخوها صح شهودة ؟
شهد بدلع : ايه
سمية : لا عاد صج الحين بغار أنا
جاسم :فديتكم كلكم والله حبايبي الله لايحرمني منكم
سمية : ولا يحرمنا منك يارب
جاسم : انزين سمية حبيبتي بغيتج بكلمة راس شهودة خذي العيال للألعاب لين اييكم
شهد : أوكي
جاسم : بس انتهبي حق اخوانج
شهد: انزين


التفت لسمية وابتسم بحنية وهو يشوف التوتر بعيونها
جاسم : سمية حبيبتي بحاجيج بموضوع كان خاطري أفتحه وياج آخر هالكورس لكن لأسباب بفتحه وياج اليوم
سمية بقلق واحساسها يقول هالموضوع يخص مشعل : شنو الموضوع
جاسم : سمية ياقلبي من فترة طويلة وخويي مشعل يطلبني يبيج ع سنة الله ورسوله ..
بس كنت أرفضه لأني أشوف فيه بعض العيوب الي ماأتمناها في ريلج
لكني شفته هالفترة الماضية صاير وايد أحسن وصاير يثبت لي رجولته والتزامه
طلبج مني مره وثنين وعشره ( وابتسم وهو يتذكر طريقة مشعل يوم يترجاه )
وكل مره أرفضه لكنه مصر ويرد يطلبج مني حسيته وايد متعلق فيج ويحبج بشكل كبير
قلتله قبل فترة أوكي لكن خلها تكمل هالكورس وبحاجيها وأشوف رايها لكن اليوم ياني وطلبني أحاجيج هاليومين يبي منج الرد عشان لو ماصار فيه نصيب مايتعلق فيج زيادة .. وبصراحة أنا ماألومه لأني أشوفه وايد يفكر فيج ويمكن ماتوافقين فينعكس سلبيا عليه فمن الأفضل من الحين تعطيني رايج بالموضوع
مشعل ريال كفو ويعتمد عليه وأثق فيه وايد وأحبه لكن هذي حياتج وإنتي حره لج الخيار مفتوح بدون ضغط لأن راحتج وسعادتج أهم شي عندي بهالدنيا


كانت منزلة عيونها بالأرض منحرجة حيل .. أول مره يكلمها جاسم بموضوع مثل كذا .. ماكانت تدري وشلون ترد عليه ولا وش تقوله


قالت وبصعوبة من غير ماتطالعه : إذا تشوفه مناسب لي ماعندي مانع
جاسم ابتسم : يعني أفهم من هذا إنج موافقة
سكتت وهي ميته بثيابها من الإحراج
جاسم فجأة دمعت عينه تمنى لو أمه وأبوه موجودين بهالوقت وهم الي قاعدين يسألونها عن رايها
رفعت عيونها تطالعه وشافت دموعه .. فهمت سببها مباشرة .. وانهارت دموعها بدون توقف ..
جاسم يمسح دموعه : فديت قلبج سمية .. الله يسعدج ويوفقج ويتمم لج ع خير
فرحان لج وايد وصدقيني راح يريحج مشعل ويحطج ع راسه
سمية تحاول تتماسك ماتبكي : واياك فديتك
جاسم : قومي اغسلي ويهج وخلينا نرد البيت وأنا بسير أنادي العيال
سمية : أوكي
راحت تغسل وجهها وراح جاسم ياخذ أخوانه .. عشان يرجعون للبيت





*** ***


جاسم : مشعل تعال
مشعل متوتر جلس جنبه : خير
جاسم : أنا حاجيت سمية اليوم بالموضوع
مشعل اضطرب وطالع جاسم باهتمام : وش قالت
جاسم ابتسم : شنو قالت يعني ؟برايك انت مثلك ينرد ؟
مشعل وفرحته ماتوصف : لا والله مثلي ماينرد وأنا اخوك لكن ماتدري عن النصيب أحيانا
جاسم : هههههههههه وياراسك
مشعل يضحك بفرحة والدنيا مو واسعته : من جد وافقت ياجاسم ؟
جاسم : ايه وافقت
مشعل تنهدت : الحمد لله ياربي أنا ماقلتلكم سمية لي و أنا لها
جاسم حط يده ع كتف مشعل : مشعل أدري بك تحبها وايد وواثق فيك بس هم بعد بحرصك .. هذي سمية وانت تعرف شنو يعني سمية حطها بعيونك ولا تفكر بيوم تكدر خاطرها
مشعل ابتسم :.. أنا ماراح أوعدك واقولك راح اعيشها بكذا وكذا بس كل الي بقوله ..سمية هي حلمي وانت أدرى كيف الناس تتعامل مع احلامها ..
راح تثبت لك الايام ان شاءالله
ضمه جاسم بقووه : لو مو واثق فيك ماسلمتك اياها لكن ماراح أثق أسلمها عند أحد غيرك حط هالشي فبالك ..
مشعل : تسلم جاسم بكون قد ثقتك فيها والله يتمم ع خير ..
جاسم : آمين يارب .. ع العموم الزواج لو تبيه بيكون بعد شهر نهاية هالكورس وأنا افضل يكون الزواج والملكة مع بعض عشان ماتنشغل عن دراستها
مشعل : ماعندي مشكله
جاسم يضحك : مااتخيلك معرس هههههه
مشعل : هههههههه ولا أنا والله
جاسم : انزين دق ع سلطان وقوله لا يزعل علينا
مشعل : أوكي الحين بس ابروح آخذ الوالدة من المستشفى راحت تزور زميلتها وبكلمه عقب اذا فضيت
جاسم : يلا انا اخليك برد البيت
مشعل : الله معك .. جسوم .. بطلبك طلب
جاسم : امر
مشعل ارتبك : سلم عليها
جاسم شاف كيف ملامح مشعل تغيرت : هههههههههههههههههههه بدري عليك كلها شهر لا تستعجل
مشعل وقف بخيبة : مالت عليك مامنك فايدة
جاسم : انزين اوريك
مشعل يضحك : يلا اشوفك بكره ان شاءالله
جاسم : فمان الله
مشعل : فحفظه

** **



راح ياخذ أمه من المستشفى .. وبالسيارة

مشعل : يمه
أم مشعل : لبيه
مشعل : لبيتي بمنى .. ابي أقولك خطبت إخت جاسم ووافقوا وودي بعد أسبوع نروح لهم نخطب رسمي
أم مشعل مبسوطة : ألف مبروك الله يتمم لكم ع خير يارب .. والنعم بجاسم وأخته .. خير مااخترت ياولدي ..
مشعل : الله يبارك بعمرك يارب ..
أم مشعل : خلاص متى مابغيت نروح رحنا .. بناخذ معنا هدايا للعروس ونروح لهم
مشعل مستانس : ان شاءالله وأبكلم أبوي اليوم وبشوف وش يقول
أم مشعل : الله يتمم لكم ياولدي ويسر لكم
مشعل : آمين


بعد ماوصل البيت وبلغ ابوه الي فرح كثير له وبارك له .. ارتاح كثير مشعل وحس بانتعاش وفرحة ماتوصف ..

كلم سلطان وعطاه الخبر .. وقعد يسولف وياه شوي ثم سكر

** **



بعد يومين ..


رحاب : وين رايحة
غلا : دقيقة بسلم على سمية
رحاب : مين سمية
غلا : وحدة أعرفها

مشت بسرعة تبي تلحقها

غلا : سمية
التفتت وشافت غلا ابتسمت بحيا : أهلا
غلا : هلا بك كيفك
سمية : تمام شحالج انتي
غلا : الحمد لله بخير ... احم أقول مبروك
ضحكت باحراج : الله يبارك فيج
غلا : الله يوفقكم ويتمم لكم ع خير يارب ..
سمية : الله يسلمج حبيبتي
غلا : عاد لاتنسيني اعزميني بالزواج
سمية : هههه أكيد أفا عليج
غلا : ياحبيلك .. ابخليك الحين لا أشغلك بس شفتك قلت أسلم عليك وابارك لك
سمية : الله يبارك بأيامج ..أبي رقمج غلا
غلا : أوكي تفضلي
خذت منها الرقم
سمية : أشوفج إن شاءالله وقت ثاني
غلا : إذا صرتي فاضية كلميني عشان لاصرنا فاضيين نجلس ويا البنات مع بعض وتتعرفين عليهم
سمية : أوكي إن شاءالله ولا يهمج
غلا : يلا حبيبتي الله معك
سمية : مع السلامة



رجعت غلا للبنات ..

غلا : يلا بنات وش رايكم ننزل للكافتيريا
أسماء : أنا عندي كلاس الحين
رحاب : زين اذا خلصتي الحقينا بالكافتيريا بنقعد هناك احنا خلصنا
أسماء : أوكي بحظر بداية المحاظرة وبطلع راسي مصدع ومالي خلق
غلا : أجل ننتظرك

جلسوا ع طاولتهم الي دايم يجلسون عليها ..


غلا : رحوب شفتي البنت الي سلمت عليها
رحاب : ايه وش فيها
غلا : هذي انخطبت لواحد يعشقها عادي يموت عشانها
رحاب باهتمام : من جد
غلا : والله .. الي اعرفه كان واحد لعاب وراعي استهبال بس تعدل 180 درجة عشانها لان اخوها قاله ماراح ازوجك أختي إلا إذا شفتك تعدلت
رحاب : آآآآآآه ياربي الله يرزقنا
غلا : ههههه آمين
رحاب : خايفة أتزوج وأنصدم
غلا : لا إن شاءالله ماتنصدمين .. ويجيك الي تتمنين
رحاب : يااااارب من بؤك لباب السماء
غلا : هههههههههه حالتك صعبه
رحاب: ههههههههه غلووي ناظري عفراا
غلا : يرحم أمك مالي خلقها
رحاب : ههههه أحب أشوفكم مع بعض أحسك تولعين شرار
غلا : أتكهرب إذا شفتها والله مو بيدي
رحاب : هههههه تحفه إنتي
غلا : لاتناظرينها عشان ماتجي
رحاب حطت راسها ع الطاولة : راحت للجهه الثانية... فيني النووم مانمت أمس
غلا : ليه وش عندك
رحاب : ماما كانت تعبانه شوي وسهرت معها
غلا : سلامتها وش فيها
رحاب : انفلونزا بس حبيبتي مانامت
غلا : ماتشوف شر
رحاب : الشر مايجيك
غلا حطت راسها ع الطاولة : يلا خل ننام الين تجي أسوم
رحاب : في هالازعاج ؟
غلا : ايه حطي في بالك تنامين وبتنامين
رحاب أعجبتها الفكرة : هههه يلا نجرب
غمضوا ثنتينهم ما كانوا متوقعين أبد إنهم راح ينامون ... لكن سحبوها نووومه !!!





مشعل: مو كأن هذي غلا
جاسم يناظر : إيه
مشعل : من جدها نايمة هي والي معها
جاسم : هههههههههههههههههه راقدين بعمق
سلطان اكتفى بالنظر بدون مايعلق
مشعل : ليتني أرمي عليها شي أروعها
جاسم : يالمجرم ههههه
مشعل : ياحليلهم أشكالهم تنرحم
جاسم : طالع الي وقفت يمهم ملامحها كيف مصدومه هههههههه
مشعل : ماتنلام هههههههههههههههههههههههههه



أسماء تشهق : من جدكم نايمين ؟؟ مستحييل ... غليووه رحيييب
طالعتها غلا بطرف عيونها وبتعب : خير
أسماء مصدومة : مستحيييل
رحاب قامت بتأفف : اشبك انتي مزعجة
أسماء : كيف نمتو هنا قدام الرايح والجاي وبهالإزعاج
رحاب تمسح ع وجهها : ياخي تعبانه مانمت أمس
غلا : وجابت لي النوم معها
أسماء : قسم بالله أشكالكم نكته ليتني مصورتكم
غلا تطالع الساعه شهقت : نمنا ساعة كاملة والله ماحسيت أبد
أسماء : هههههههههههه مايعوقكم شي
رحاب :هههههههه أبدا

: يالنواااااااااااامة

التفتو البنات لمصدر الصوت
مشعل يضحك وهو يشوف ملامح البنات الي تطالعهم بتعجب

غلا ضحكت وقامت
رحاب مسكتها : غلووو أميررري
غلا : طيري عني خل أسلم وبرجع

راحت لهم : سلام
الكل : وعليكم السلام
جاسم : نوم العوافي
غلا : هههه الله يعافيك ليه شفتونا
جاسم : ومنو الي ماشافكم
غلا تمسح وجهها : والله شفت رحاب فيها النوم وجاني النوم وقلت حطي راسك يابنت وعيني من الله خير ونمنا بدون شعور
مشعل : هههههههههه التفت للشباب : وش رايكم نجرب مثلهم
جاسم : فكرة مش بطالة ع قولة مصطفى المهم شحالج انتي ان شاءالله بخير
غلا : الحمد لله بخير ومبروك لسمية
جاسم :الله يبارك فيج وعقبالج
ابتسمت بخجل : الله يسلمك

كانت تحس بنظرات سلطان تخرقها بس ماحاولت تناظرة أبد

غلا : يلا عن إذنكم
مشعل : موفقه
جاسم : الله معك

رجعت للبنات

رحاب : يالنذلة من وين تعرفينهم ولا تقولين
غلا ضحكت باحراج : ما سألتوني عشان أقول
رحاب : متزوجين
غلا : لا بس هذا الي لابس تيشرت ابيض هو الي أقولك عليه خاطب سمية
رحاب : يااااالبى والله
أسماء : هههههههه منتهية وربي منتيب صاحية
غلا : ليت سمية تسمعك
رحاب دفتها بقوة : انقلعي مامنك فايدة إلا في الفتنة
غلا : هههههه قوموا بنروح نشتري شي ينوكل جعت


قاموا ثلاثتهم يشترون ..

غلا : بنات اشترو لي بروح أغسل وجهي أحسني دايخة شوي
أسماء : اوكي لا تتأخرين
راحت متجهه لدورات المياة .. وهي تمشي بطريقها تفاجأت بوجود سلطان قدام وجهها..
جت بتغير مسارها لكن فاجأها لما تقدم وصار مقابلها

طالعت فيه باستفهام وتوتر تخفيه : خير .. أي خدمة ؟؟!
سلطان بغضب : ممكن تبعدين عن اخوياي وما تحتكين فيهم
غلا : هذا شي بيني وبينهم ما أعتقد إن لك دخل
سلطان يعظ على شفايفة : أقول ابعدي عنهم أحسن لك وريحينا من شوفتك
غلا بقوة : اخوياك رجال وكل واحد عقله براسه ومو أنت الي بتقيد علاقاتهم ومالك شغل فيني
مسك يدها بقوه لدرجة حست إنه كسرها
غلا ماتبي تبين وجعها : اترك يدي يا حقير
سلطان يشد بقوه : احترمي نفسك وتكلمي معي عدل انتي وجودك حولنا شبهه
غلا بدت تتوجع أكثر ويبان ع وجهها : سلطان اترك يدي
سلطان ترك يدها بتقزز : لا تجيبين اسمي ع لسانك القذر
طالعته بحقد وكراهيه : أنت القذر والخسيس الله ياخذك
وراحت بسرعة قبل يلحقها وهي تنتفض من القهر والألم النفسي الي تحس فيه
ليش وجودها شبهه ؟! ليش يحسسها إنها شي مرفوض من المجتمع .. شي حقير .. يعتبر وجودها عار ومخزي


دخلت دورة المياة وخذت نفس بعمق .. ماراح تبكي من يكون عشان تنزل دموعها بسببه ؟
غسلت وجهها وطلعت بسرعه للبنات أكيد بيستغربون تأخرها عليهم


رحاب : وينك تأخرتي
غلا : معليش بس شفت ساره بالطريق وقعدت أسولف معها شوي
أسماء :ماتشبعون من بعض أنتم
غلا : قووولي لا إله إلا الله
أسماء : ههههه اللهم لاحسد
رحاب : اتفلي عليها
أسماء تتفل
رحاب : لا أكثر أكثر
غلا: وع الله يحوم كبودكم روشتيني
أسماء _ رحاب : هههههههههه

بعد ماخلصو أكلهم .. قاموا بيروحون لبيوتهم

**

سارة : وش فيك ياختي متضايقة مو ع بعضك اليوم
غلا : مافيني شي بس أحس بارهاق
سارة : متأكدة تراي صرت أشك فيك
غلا : والله مافيني شي سارونه لا تطفشيني
سارة : بكيفك المهم وش رايك نطلع اليوم للمول نتمشى
غلا : طيب بس بعد المغرب ودي أنام الحين
سارة : ايه أصلا ناوية المغرب أنا بعد أبي أنام
غلا : زين طفي النور واخمدي بفراشك
سارة : ما تلاحظين دايم أنا الي أطفي النور وأنتي حظرتك بس تلقين أوامر
غلا : وش نسوي عاد هذا حظك بالدنيا
سارة عصبت : يعني بدال لا تقولين المرات الجاية أبطفي النور تقولين هذا حظك يعني منتيب ناوية تتتغيرين
ضحكت غلا رغم الضيقة الي تحسها
غلا : يازينك ياسارونتي الله لايحرمني منك
سارة مبسوطة : وأخيرا شفت ضروسك ايه هذي غلو الي اعرفها مهوب الي قبل شوي معبسه كن ميت لك أحد اللهم ياكافي
غلا : ههههه سوير نامي تكفين مالي خلقك
سارة : ههههه أوكي نوم العوافي
غلا : الله يعافيك


نامو ثنتينهم .. ومخططين يقومون ويروحون للمول ..




بالمول ...

سارة : تعالي غلو شوفي هاللبس وش رايك فيه
غلا : مره حلو بس لو فيه لون ثاني منه أحسن دايم ملابسك الوان غامقة غيري
سارة : ما أحب الألوان الفاتحة
غلا : مايخالف جربي
سارة : طيب بخليه باخذ هذا الفستان
غلا : ايه هذا يهبل والفيروزي بيطلعك جنان
سارة : أجل باخذه
غلا : تعالي أنا أعجبني الفستان الأحمر هذا وش رايك آخذه
سارة : اممم لا تاخذينه فيه أحلا
غلا : صدق .. بس مره معجبني أحسه ناعم وفخم
سارة : خلينا نشوف غيره وان مالقينا رجعنا له
غلا : أوكي يلا .. تعالي هنا ودي آخذ لماما عبير عطر
سارة : وش بتاخذين لها
غلا : هي معجبها جوسي كوتر أبي آخذه لها
ساره : حلو أجل خذيه وأنا بروح للمحل الثاني أجيب شي وأرجع

غلا دخلت محل العطورات وشرت لماما عبير العطر وسارة راحت تجيب غرضها ورجعت

بعدها دخلو كوفي وخذولهم قهوه .. وقعدوا يسولفون شوي ثم قاموا راجعين للبيت..

عند مدخل البيت ..
غلا : نتسابق من توصل للغرفة أول
سارة : لا تكفين مافيني حيل
غلا : الله يخليك يلا أبي أخلص طاقتي اليوم
سارة : لا ماابي طاقتي أنا خلصت اليوم
غلا : ياشينك تقهرين .. والتفتت تصك الباب .. مجرد مالفت وجهها انطلقت سارة تركض ..
غلا صرخت فيها وهي تركض وراها تبي تلحقها : يالنذلة والله غش يالغشااااشة
سارة تركض بالدرج خايفة غلا تلحقها وبلحظة اختل توازنها وطاحت من طولها

ماسكة رجلها وتصيح من قو الألم .. التم عليها الكل

ماما عبير : وين يوجعك
سارة : قدمي توجعني وساقي
غلا مرتاعة : معقولة انكسرت
ماما عبير : قومي خل ناخذك للمستشفى
سارة : لا ماابي المستشفى
غلا بعصبية : تستهبلين شوفي رجلك وارمة
سارة تمسح دموعها
خذتها خالة كوثر وماما عبير وغلا للمستشفى..


بالمستشفى :

دخلوها غرفة الاشعه وطلع عندها كسر وجبسو رجلها

غلا بحزن : والله طلع عندك كسر
سارة تبكي : أكيد بيطول
غلا : ايه طبعا
سارة : ما أبي ما أتحمل
غلا بعصبية : لا تصيرين مثل البزارين تحملي هذا جزات الي يغش
سارة : انقلعي مهوب وقت التهزيء الحين
غلا : ههههههههههههههههههه سبحان الله ماتلاحظين العقوبة جت علطول ربي ما يخلي الغشاش الظالم
سارة تبكي بقوة منقهره من غلا الي قاعدة تضحك وهي تتألم : والله لوريك بدال ماتقعدين تصيحين معي قاعدة تضحكين

دخلت ماما عبير : غلا منتيب صاحية جبناك معنا نبيك تعاونينا وصايرة بس تضحكين عليها
غلا : أنا قاعدة أحاول أهديها و أنسيها الوجع
خالة كوثر : انتي ماتهدينها انتي قاعدة تصيحينها زيادة يلا قومو خل نمشي للبيت
ركبت سارة بعربية لين وصلوها للسيارة

بعد ماوصلوا للبيت والكل اجتمع عندها ويتحمد لها بالسلامة

ماما عبير : سارة حبيبتي نامي عندي هالفترة بتصير صعبة الطلعة والنزلة عليك
غلا: وتخليني بلحالي فوق
مااما عبير: هي فترة وبترجع
سارة : جربي تقعدين بلحالك بهالغرفة

فهمت غلا قصدها .. يعني عيشي الايام الي عشتها بدونك ياغلا بهالغرفة وحسي بإحساسي
ابتسمت بهدوء وسكتت ..


بعد العشاء ..

ماما عبير : يلا سارة حبيبتي ادخلي ارتاحي
غلا تقوم وتساعد ماما عبير بسارة لين وصلوها الغرفة
حطت راسها ع السرير .. وبتعب قالت : كنت متحمسة أشوف وش شريت اليوم وانكسرت رجلي
غلا : لاحقة حبيبتي بكرة بنزل لك كل شي شريناه وبنفتحه سوا بس الحين نامي انتي وريحي
سارة : أوكي
غلا : يلا تصبحون ع خير
سارة : وانتي من اهله



طلعت فوق .. حطت الأكياس بطرف الغرفة .. بكره راح تنزلها تحت ويفتحونها مع بعض ..
رمت جسمها ع السرير ..غمضت عيونها .. اليوم مرهق وكريه .. من بدايته كان مقرف .. تذكرت سلطان والي سواه لها .. زفرت بقوة وقهر .. انقلبت للجهه الثانية تبي تبعد هالطاري لكن ماقدرت ..
قامت من السرير وخذت مخدتها وبطانيتها ونزلت تحت ..

فتحت الباب بشويش .. وراحت لسرير ماما عبير .. وقفت شوي قبالهم بس لقتهم نايمين رمت المخدة ع الارض وانسدحت جنب السرير وتلحفت ببطانيتها ..
مجرد شعورها إنهم حولها خلاها تنام بعمق ...................




صلاة الفجر ..

ماما عبير نزلت من سريرها ووطت طرف رجل غلا: بسم الله الرحمن الرحيم
مشت باتجاه النور وفتحته .. رجعت تتأكد وش هالشي الي تحت البطانية
قالت بصدمة : غلا
غلا تنقلب بانزعاج : همممم
ماما عبير : وش منومك هنا .. غلا قومي متى جيتي هنا
غلا تفتح عيونها بكسل وتطالع ماما عبير .. ابتسمت ببلاهه : جيت بالليل ماقدرت أنام بلحالي
ماما عبير ضحكت : طيب ليش ماقومتيني أفرش لك زين
غلا : عادي مرتاحة كذا أهم شي أنام عندكم
ماما عبير : قومي حبيبتي صلي وأبفرش لك زين عشان ترتاحين بالنوم
غلا تقوم: لا فديتك ماما أنا بفرش لنفسي .. الفتت لسارة .. كيفها سارة
ماما عبير : الحمد لله نامت
غلا : سارونه قومي للصلاة
سارة قامت ووجها يتألم : رجلي تعورني
ماما عبير : سلامتك حبيبتي الحين قومي صلي وخذي مسكن عشان يهديك
سارة : أوكي
غلا : تدرين نمت عندكم هههههه
سارة متفاجأة : من جد؟
غلا : والله يالدباا ماقدرت أنام بالغرفة بلحالي
سارة : ماحسيت فيك والله
غلا : ياحياتي من التعب
سارة : أي والله مره تألمني أحس ودي أصيح
غلا : ماخلصت دموعك أمس
سارة : تطنزين .؟؟ طيب ياغليوه لاتخليني أدعي عليك يصير فيك
غلا بخوف : أعووذ بالله منك ما أقصد شي عطيني يدك أوديك للحمام
سارة تتسند عليها : بغيب اليوم وبكره بداوم
غلا : تستهبلين ؟ خذي إجازة لين تطيبين
سارة : ما أقدر عندي محاظرات مهمه لازم أحضرها
غلا : أجل أبغيب معك اليوم ماراح أخليك بلحالك
سارة : مؤازرة لي ولا تبين تشبعين نوم
غلا : مالت عليك ماتستاهلين دايم تفسرين نواياي ع كيفك
سارة : ههههههه أحسن
غلا : تأدبي معي تراك الحين في يدي يعني ممكن افكك وتتوهقين أو أجرم فيك وادفك وأكسر رجلك الثانية
سارة تمسكها بخوف : غليوه ياويلك وقسم
غلا تضحك بانتصار : أجل اعقلي وتأدبي معي
سارة منقهره : طيب والله لأوريك يالخايسة
غلا : ههههههههههههههههههههههه



بعد ماصلو رجعو ينامون ......




**


ع الساعة 9 قاموا من النوم وراحوا للصالة .. بعد ما حطو الفطور وأفطروا ..

غلا : وش رايك أنزل الأكياس
سارة : ايه خل نوري ماما عبير وش شرينا أمس
غلا : أوكي دقايق

جابت الأكياس ..

وقاموا يفتحونها ويشوفون وش شروا

غلا طلعت العطر : ماما عبير شريت هالعطر لك أذكر مره قلتي لي ودك تاخذين واحد منه
ماما عبير مستانسة : حبيبتي غلو ليش كلفتي ع عمرك أنا أبيك تشترين لنفسك مو لي
غلا : فديتك إن ماشريت لك من أشري له
ماما عبير : الله لا يحرمني منك
سارة : ياعيني مايمديني ع التغزل
غلا : غرتي ههههه
سارة : بقووه هههههه
غلا فتحت كيس وتفاجأت من وجود الفستان الأحمر : ساروونه الفستان وشلون جا هنا
سارة بدلع : أنا شريته لك هدية
غلا قامت وضمتها بقوه وباستها مع خدها : ياااااالبى قلبك سارونتي ياجعلي ماخلا من هالوجه
سارة : الحين لبى قلبي وامس كاسرة رجلي ومشتغله تطنز
غلا : ههههههههههه حرام عليك ماتعرفين شي اسمه دعابة
سارة : تكفين يالدعابة كسريني وتصيحيني ودعابة
غلا : هههههههههههههههه بعدين انتي الي كسرتي رجلك بنفسك وش دخلني أنا
سارة : فكرتك هذي
غلا : فكرتي نتسابق مهوب تلعبين علي وتركضين وتخليني
ساره : ههههههههه يرحم أمك لا تذكريني
غلا : هههههههههههههههههه

دخلت خالة كوثر وخالة سناء

خالة كوثر : الله شنو هذا
غلا : هالاغراض شريناها أمس
خالة سناء : ماشاءالله لبس العافية
غلا : الله يعافيك يارب
ماما عبير بفخر : شوفو هالعطر شرته لي غلو الله لا يحرمني منها
خالة كوثر : واحنا مانستاهل تشترون لنا هدايا
غلا انحرجت : لا بالعكس والله تستاهلون بس شريته وكنت مستعجلة
خالة كوثر : هههههه استهبل معاج عبير تستاهل هي أمكم وواجب عليكم تبرونها
سارة : وأنتم بعد أهلنا وحبايبنا وواجب علينا نبركم مثل مانبرها احنا عائلة وحدة والله لا يفرقنا
خالة كوثر ابتسمت بحب : آمين يارب الله يوفقكم ويسعدكم ويعوضكم خير
خالة سناء : ويفرحنا بشوفتكم عرايس يااارب
ماما عبير والسعادة بقلبها ماتوصف : آآآآمين
غلا وسارة طالعوا بعض وابتسموا ابتسامة تعبر عن كلام كثير بداخلهم مايفهمه غيرهم ......!




بعد أسبوع ..



عند مدخل الجامعة .. غلا تدف سارة بالعربية ..
سارة : غلا دوختيني سوقي زي الناس وربي أحس باستفرغ
غلا : الله يعيني عليك طرار ويتشرط بعد خلك ساكته لا اتركك هنا وأروح وأخليك عاد دوري من يدفك
سارة : ايه ذليني يالكريهه أكرهك
غلا: وأنا أموووووت فيك
سارة معصبة وساكتة .. وغلا مستانسة إنها قاهرتها .. بهاللحظة طرت في بالها خطة جهنمية ..
طالعت الساعة .... هالوقت دايم جاسم يكون بالكافتيريا .. لازم تخلق لهم صدفة حلوة ..!!

مشت متجهه للكافتيريا ..

سارة : غليوه وين رايحة كلاسي يسار
غلا : بس بمر الكافتيريا باخذ لي كراوسون
سارة : توك مفطرة بالبيت أمداك تجوعين
غلا : ما أفطرت زين
سارة : طيب تكفين عجلي ما أبي أتأخر ع الكلاس
غلا بابتسامة خبيثة : أوكي ولا يهمك حبيبتي

دخلو الكافتيريا

ومشت متجهه للطاولة الي يجلس عليها جاسم وهي تدعي إنه يكون موجود .. وسارة تناظر الي قدامها ببراءة ما تدري وش الي مخططة له غلا ..................!






هل راح يتحقق مخطط غلا ويلتقون الإثنين ؟!
عفرا غابت عنا هالجزء .. هل بتكون لها رجعة قوية ؟؟!!
سلطان بيستمر يضايق غلا ولا بيبعد عنها ؟!!!



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




الجـــــــــــــــــــــــــــــــــــزء التاسع





دخلو الكافتيريا

ومشت متجهه للطاولة الي يجلس عليها جاسم وهي تدعي إنه يكون موجود .. وسارة تناظر الي قدامها ببراءة ما تدري وش الي مخططة له غلا ..................!











غلا لمحت وجود جاسم وأسرعت بخطواتها .. سارة انشغلت بجوالها مو منتبهه ..

غلا بتفاجئ مصطنع : جاسم ..؟!
رفعت راسها منتبهه وكأنها تقول وينه ...
طاحت عينها بعينه المصدومة ..
وقف بسرعة وتقدم ..
جاسم : سارة ..؟ سلامات ماتشوفين شر
سارة باحراج شديد : الله يسلمك الشر مايجيك
جاسم : شنو صار لج وين انكسرت ريلج
سارة : طحت من الدرج ومثل ماتشوف انكسرت هههه
جاسم بتأثر واضح : والله شكلها طيحة جامدة سلامتج سارة

غلا مستمتعة بالي قاعدة تشوفه والابتسامة شاقة الحلق ..

غلا : احم احم نحن هنا
رفع عينه يطالعها : هلا غلا شحالج
غلا : الحمد لله بخير أخبارك انت
جاسم : الحمد لله الله يسلمج .. ماشاءالله زميلة سارة ؟
غلا : ههههه سارة اختي ماتدري
جاسم مصدوم : أختج ؟؟!
غلا : ايه
جاسم : ماأدري والله فاجأتيني ...الله يخليكم لبعض
سارة : آمين يارب
غلا : ماتشوفني مبتلشة فيها تتأمر علي وديني يمين ووديني يسار ولا تسرعين دفي زين وحومتي كبدي
جاسم : هههههههههه ايه كفو سارة تأمري عليها خذي راحتج
سارة : أجل كاسرة رجلي وماتبيني أتأمر عليها
جاسم بصدمة : هي كاسرة ريلج
غلا : لا والله حبيبتي أنتي كاسرة رجلك بنفسك قلتلك مو ذنبي إنك ركضتي تبين تسبقيني وطحتي
سارة : ايه بس قلتلك هذي فكرتك
غلا : ايه بس غشيتيني
سارة ضحكت : خلاص أنا السبب ارتحتي الحين
غلا : والله مايندرى عنك كل يوم لك كلام فضحتيني
سارة : ههههههه تستاهلين

جاسم واقف وعيونه معلقة بسارة .. اليوم أول مره يشوفها تضحك وتتكلم بأريحية .. يمكن لآن غلا معها ومجرأتها بالكلام ..

انتبهت له سارة يطالعها ابتسمت باحراج وبعدت عينها عنه
وهو انتبه لنفسه وابتسم : ما أعطلكم .. فرصة سعيدة شفناكم .. وماتشوفين شر ياسارة ..
سارة : الشر مايجيك والله يعطيك العافية
غلا : يلا نستأذن تبيني أوصلها للكلاس قبل يبدا
جاسم : إذنكم معكم موفقين ..


تعدوه وهو توه واقف .. ابتسامته مافارقت شفايفه .. هالبنت مجرد مايشوفها يحس بشعور غير .. تجذبه بكل شي .. بس مو قادر يوصل لها .. صعب كثير عليه ..


جلس ع الكرسي وهو يردد بينه وبين نفسه .. والله يا غلا وصرتي أخت سارة ..!! طيب شلون وسارة من بنات الدار .. معناته غلا مثل وضعها أكيد .. !!

الحين عرفت ليش غلا سوت الي سوته .. وبانت الصورة .. الله يعين وضعهم وايد صعب ..





غلا : يابنت وين وصلتي سرحانه بايش ؟
سارة : هاه .. ولا شي بس خايفة أصير تأخرت
غلا : لا تأخرتي ولا شي .. وقربت من إذنها وهمست : وش رايك بالصدفة الحلوة
سارة تبعد وجهها بيدها : ريحينا من تعليقك
غلا : ههههههههههه ليش تتوترين إذا طريته
سارة : ما أتوتر بس ما أحسه شي مهم
غلا : متأكدة ؟؟!
سارة تخفي مشاعرها : ايه المهم الحين ليش رجعتينا مو كنتي تبين تشترين كروسان
غلا : وأنتي مصدقة إني أبي أشتريه
سارة لفت عليها مصدومة : يعني كنتي مخططه للي صار
غلا رفعت حاجب: أجل حبيبتي ليه تحسبينها صدفة حقيقية
سارة : خبيثة
غلا : هههههه بس بالله ما أعجبك ماودك تحضنيني وتبوسيني
سارة بعصبية مصطنعة : لا طبعا
غلا حضنتها مع كتفها : احلفي
سارة ابتسمت لاشعوريا .. وبعدت يدين غلا : غثيتيني غليوه ريحيني
غلا : فديييت الي يستحووون الله لايحرمني
سكتت سارة وهي مبسوطة .. ودها صدق تقوم تبوس غلا وتضمها بس لازم ماتتهور وتبين لغلا هالمشاعر لأن غلا وحده مفضوحة عادي تتحمس وترجعها لجاسم ................!






بعد ما وصلت سارة .. راحت للكلاس لقت أسماء بطريقها ودخلوا مع بعض


بالكلاس ..

أسماء بهمس : وين رحوب
غلا : غايبة
أسماء : وش عندها
غلا: مدري عنها بس مرسلة لي اليوم تبي مني آخذ كتابها من فاطمة .
أسماء : أها عشان كذا جتني فاطمة تسألني عنها
غلا : يووه ليتها معطيتك الكتاب الحين وين نلقاها هالفاطمة
أسماء : أعرف مكان شلتهم بنروح لهم عقب الكلاس
غلا : أوكي .. ياربي يالرجال هذا منيب أطيقه ولا أطيق محاظرته ليته يقعد ببيتهم أصرف
أسماء : هههه لا يسمعك ينهيك من الوجود
غلا : الله يستر ههههه
أسماء : يممه يطالع اسكتي قبل لا يطردنا يفشلنا
غلا : عادي مهيب غريبة علينا الطردات
أسماء بخوف : مهيب غريبة عليك أنتي ورحاب بس أنا لو أنطرد بموت بمكاني والله
غلا : ياحياتي هههههه



بعد ماانتهى الكلاس راحوا يدورون على فاطمة وخذوا منها كتاب رحاب ..


بعدها تفرقوا أسماء وغلا .. أسماء طلعت للبيت وغلا انتظرت سارة لين تطلع وطلعوا للبيت ...







المغرب ..

بالدار ..


ماما عبير : سارة حبيبتي كيف رجلك اليوم تحسين بألم ولا هدت
سارة : لا الحمد لله ماعاد أحس بشي مثل أول أهون بكثير بس ماما شوفي غلا تهبل بي بالجامعة .. تخيلي لدرجة تفحط فيني
غلا شرقت بالقهوة : أنـــــــــــــا ؟!!!
سارة بعصبية : أجل مين ؟
غلا : ههههههههههههه احمدي ربي أوسع صدرك بس انتي ماتستاهلين
ماما عبير : ودك تطيحينها وتكسرين لها عضو ثاني
غلا : لا بسم الله عليها ماما والله تبالغ بس تحب تدلع عندك سوير
ماما عبير : لا سارة ما تدلع لو ماسويتي كذا ماقالت
غلا طالعت سارة بحقد : أكرهك
سارة : هههههه ثانكس

خالة سناء مستمتعة : ههههه ماكبرتوا يابنات حليلكم والله
ماما عبير : ههههه أنا راح يقعدون صغار بعيوني حتى لو أشوف أحفادهم
غلا : أحلا شي والله ونااسة
خالة سناء : استانست غلا ههههه
غلا : طبعا باستانس عشان أسوي أي شي في راسي ومحد يشره علي
ماما عبير : هذا الي هامك .. لا حبيبتي ماعندي دلع الغلط مايعرف صغير ولا كبير
غلا انسدحت ع فخذ ماما عبير : هذا الكلام مع سارونه بس أنا غير
سارة عصبت : يا سلام ليه زايدة عني رجل ولا ايد
غلا : لا أبدا بس أنا غلو دلوعة ماما
سارة : وأنا ؟! سارة مقطوع حظي
مااما عبير ضحكت : فديتك أنتي الكل في الكل ولا تزعلين
غلا بزعل : نعــــــم
ماماعبير ظربتها ع راسها : انتي خلك ساكته
سارة : هههههههههههههاي فشلوها
غلا مبوزه بزعل
سارة : ازعلي إلى بكرة محد بيعبرك
غلا : مالت عليك أصلا مايهمني
خالة سناء : ياحلو لمتكم يابنات مادري شنو بيصير اذا تزوجتوا
غلا : ماراح نطلع من هنا حتى لو تزوجنا
ماما عبير : أجل نحط لكم أجنحه برا نجهزها لكم
غلا : فكرة حلوة
ماما عبير : هههه الي تتزوج الله يوفقها تروح مع رجلها لا صارت مرتاحة ومبسوطة حنا بنصير مرتاحين
خالة سناء : أي والله



بعد شهر ...


أسماء : غلا سمية برا تبيك
غلا : صدق
اسماء : ايه اطلعي لها
طلعت غلا من الكلاس .. ابتسمت بسعادة ..
غلا بترحيب حار : ياهلا وغلا بسمية
سمية : هلا فيج حبيبتي شحالج
غلا : تمام الحمد لله أنتي وش اخبارك وش مسوية
سمية : الحمد لله بخير
غلا : هاه نقول مبروك
سمية بحيا : هههههه
غلا : ههههه حبيبتي والله مبرووك ألف مبروك متى الزواج
سمية : الجمعة إن شاءالله
غلا : موفقة ياقلبي
سمية : الله يسلمك عقبالك إن شاءالله
غلا : حبيبتي تسلمين
سمية : كنت مارة من هني وشفت أسماء قلت فرصة أخبرج إنا حددنا الموعد خاطري تيين أنتي وأهلج
غلا : اممم والله الساعة المباركة الي نحظر فيها بس خليني أشوف ماما عبير وسارة أختي وأردلك
سمية : انزين حاولي فيهم متحمسة وايد تحظرون
غلا : وأنا بعد والله.. طيب وين بتسوونها
سمية : بفندق.. كان خاطري بالبيت أبي شي بسيط بس مشعل يبي جذي
غلا تطالعها بخبث : ياعيييني ياعيييني من الحين حركات
ضحكت باحراج : بسج عاد ترى استحي
غلا: هههههههه الله يوفقكم مع بعض وياحظه فيك والله
سمية : فديتج الله يسعدج حبيبتي انزين أنا وراي محاظرة بس قلت أمرج أعزمج بليز حاولي وردي لي خبر
غلا : من عيوني ولا يهمك
سمية : تسلم عيونج ,, أشوفج ع خير
غلا : الله يحفظك


بعد مادخلت غلا الكلاس ..

: سمية سمية
الفتت تشوف من يناديها
سمية : أهلييين عفرا
عفرا : كيفك
سمية : الحمد لله بخير
عفرا بفضول : بس بسألك من وين تعرفين غلا
سمية استغربت السؤال : أعرفها من فترة ( ماحبت تقول مشعل كان السبب ) عرفني عليها جاسم
عفرا متفاجأة : ليش هي تعرف جاسم
سمية : ايه تعرف جاسم وسلطان ومشعل
عفرا بغيض تحاول تكتمه : شلون تعرفهم
سمية : ماعرف والله بس علاقتها فيهم قوية ليش السؤال
عفرا تحاول تكتم القهر الي تحس فيه : لا ولا شي بس استغربت يوم شفتك تكلمينها
سمية : ايه أبي أعزمها
عفرا مصدومة : تعزمينها ؟
سمية :ايه إن شاءالله تيي وايد أحبها هالبنيه
عفرا تعض ظروسها : ان شاءالله
سمية : أوكي أنا وراي محاظرة اشوفج عقب
عفرا : أوكي باي


طالعت صديقاتها والقهر يتفجر من عيونها : هالحقيرة وش معرفها عليهم
أسيل بلعانه : أكيد مشبكة مع واحد منهم
عفرا بخوف : والله لو تقرب من سلطان لأمحيها من الأرض
نسرين : وش فيكم بنات أنتم مو متأكدين من شي يمكن تعرفهم معرفة سطحية
عفرا بعصبية : تقولك بتعزمها لزواجها أكيد الي بينهم كبير
نسرين : بس مو شرط يكون سلطان يمكن جاسم
عفرا : خلونا نمشي من هنا لازم أعرف وأتأكد
أسيل : ليش وش ناويه تسويين
عفرا : بفكر وأشوف وش بينهم وبينها ...امشو ننزل تحت هالوقت يكونون بالكافتيريا
نسرين : ياختي وش تبغين فيها ليش حاطه راسك براسها
عفرا : انا مو حاطه راسي براسها لكن هالبنت تستفزني ولا فوق كذا اعرف انه تعرف سلطان وتبيني أوقف أتفرج عليهم لاحبيبتي هالبنت لا أصل ولا فصل عادي عندها تسوي أي شي لابغته

سكتو الثنتين وهم يشوفون الشر يطلع من عيونها

نزلت الكافتيريا .. وراحت لطاولتهم الي دايم يقعدون فيها ..
ماكان موجود إلا جاسم ومشعل ..
احبطت بس قالت لازم تاخذ أي طرف خيط
عفرا : هاي شباب
مشعل : هايات
عفرا : كيفكم
مشعل جاسم : بخير الحمد لله
جاسم : شحالج عفرا
عفرا : تمام وش اخبارك انت ومبروك لسمية ومبروك لك يامشعل
جاسم : الله يبارك فيج
مشعل :الله يبارك فيك
عفرا : أجل الزواج الجمعة
مشعل : ايه إن شاءالله وشلون دريتي
عفرا : سمية قالت لي كانت تبي تعزمني
جاسم :الله يحييج
عفرا : عاد كنت مع وحده من زميلاتي وبالصدفة عرفت انها راح تحظر وتفاجأت صارت تعرفكم
جاسم : منو ؟
عفرا : غلا
جاسم ابتسم : والنعم بغلا خوش بنيه
عفرا بتفجر غيظ : أي والله تدرون كانت تدرس معي بالمدرسة بس أول مره أعرف أنها تعرفكم
مشعل : تعرفنا عليها من فترة
عفرا بلؤم : لاتصير مخاويها ترى ابعلم سمية
مشعل : أفاااا عليك أنا بطلت هالخرابيط من زمان بس كانك شاكه بأحد شكي بجاسم ولا سلطان ههههه
جاسم : أنا وييين وهالسوالف وييين
مشعل : أووه ولا صح نسينا جسوم القلب عاشق له وحده من زمان
عفرا بقهر : يعني مخاويها سلطان
مشعل : هالسلطان محد يدري وش يطلع من تحت راسه فمهيب بعيده عليه
جاسم : وينه يسمعك هههههههههه
مشعل : كان يفصل راسي والله

تركتهم وهي تكتوي قهر .. كانو يتكلمون باستهبال أما هي خذت الموضوع جد

عفرا : شفتو قايلتلكم هالبنت موهينه .. مستحيل يحبها سلطان ... مستحيل ولو حبها أكيد مايدري إنها بنت دار ولعبت عليه
لازم أكشف له خياس هالبنت
أسيل بحقارة : من جد لازم نرسم على شي كبير ونورطها فيه
نسرين مرعوبه : بنات حرام لاتتبلون ع البنت بعدين هالشي مو أكيد مو معناته سمعتوهم يقولون كذا فيه شي جدي
عفرا : أنتي اسكتي يرحم والديك غثيتينا بنصايحك بنات انا بطلع راسي يوجعني باي
أسيل ونسرين : باي

مشت عنهم وهي تتوعد غلا ماراح تسمح لها تقرب من سلطان ..



مشعل : الحين هذي ماملت تركض ورا سلطان
جاسم : الحين ليش تتحجى جدامها بهالحجي لو يدري عنك سلطان يذبحك
مشعل : أبيها تشيله من راسها غثتنا ياخي
جاسم : ههههه والله ماضنتي
مشعل حط راسه ع الطاولة : آآآه يالجمعة الجايه متى بتجين
جاسم : لاتستعجل بقى هاليومين
مشعل : جسوم تدري ماعاد أنام بس أفكر فيها أختك هذي بذبحها لأنها جننتني
جاسم بتهديد : أقص ايدك إن فكرت تمدها
مشعل باحباط : آآآخ عليك ماعندك تفاهم ماتفهم لهالحركات هذي يسمونها رومانسية عنيفة
جاسم : ههههههه الله يستر من هالرومانسية وين بتوصلك
مشعل يضحك بسعادة ويدعي ربي يتمم له هالفرحة ..




** **

يوم الجمعة ..

غلا : يلاااا ماودنا نتأخر
سارة تطالع نفسها لآخر مره بالمراية : أوكي يلا خلصت .. غلا تكفين شكلي حلو ؟
غلا : شكلك مو حلو وبس إلا عذااب صدقيني لو يشوفك اليوم جاسم كان يخق ومن بكرة تلقينه مسنتر عند ماما عبير يخطب
سارة وجهها يحمر : مالت عليك هذا همك
غلا ترفع حاجب : احلفي إن ماودك يصير هالشي
سارة تلبس الكعب وهي تتجاهل سؤالها : يلا نطلع
ضحكت غلا وعدتها لها ..

ركبو السيارة واتجهو للفندق ...

غلا : ياحسافة ياليت ماما عبير جت معنا
سارة : تعرفين ماما عبير ماتحب الزواجات ماتقدرين تقنعينها
غلا : اتخيل شكل مشعل الحين تلقين قلبه يرقص الحين
سارة : هههههه حبيته هالمشعل والله عليه سوالف مهيب صاحيه
غلا : من جد هههههه
سارة : الله يسعدهم ..
غلا : آمين

وصلو الفندق واتجهو للصالة ...
كان في استقبالهم أم مشعل وخواته وشهد أخت سمية وناس من جماعتهم ..
بعد ماسلمو عليهم ورحبو فيهم جلسو على طاولة لقو فيها بعض زميلاتهم بالجامعة كان من ضمنهم عفرا وأسيل ...

بعد السلام وكيف الحال ..

عفرا : وش هالصدفة ماتوقعتك تجين
غلا: حتى أنا تفاجأت بوجودك
عفرا : لا عاد أنا علاقتي فيهم قوية مره
غلا ودها لو تذبحها : ماكنت أدري بس فرصة سعيدة شفناك
عفرا بابتسامة زائفة : وأنا أسعد
ديمه : مره متحمسة أشوف سمية
فاطمة : حتى أنا احسها بتطلع ملاك
غلا : من جد هالبنت فيها نعومة وجمال بسم الله عليها
ديمه : صادقة .. الله يحفظها
سارة : آمين يارب
غلا : عاد سبحان الله شتان بين شخصيتها وشخصية مشعل هههههههه
ديمه : هههههه عادي حلاته كذا ..أصلا نادرا تلقين زوجين نفس الطبع يايجيك بارد وهي حارة ولا هي حارة وهو بارد ولا يجيك راعي هبال وصرقعه وهي وحده هادية وفي حالها ..
ساره : أي والله ياكثرهم الي اشوفهم كذا


عفرا تساسر أسيل : راح نسوي الي قلتلك عليه
أسيل : أوكي
عفرا : راح أخليها تندم على قربها منه
أسيل تضحك بخبث وتناظر غلا الي مندمجة بالسواليف ...

بدت الزفة .. وطلعت العروس .. كانت تمشي بخجل .. طلتها كانت روعة هادية وفخمة ..

بعد ماقعدت ع الكوشة بفترة ..

طلعو البنات يسلمون عليها وقعدو معها يسولفون يخففون من توترها .. قامو يرقصون ويستهبلون .. فرحت بوجودهم وحبتهم أكثر وأكثر .. كانت خايفة تكون وحيدة لكن صديقاتها عوضوها وكانو لها الأهل الي فقدتهم


بعد فترة قالو بيدخل المعرس واهله ..

نزلو البنات بعد ماودعوها .. .. ولبسو عباياتهم وجلسو بأماكنهم ..

عفرا قربت من غلا : غلا أبنزل تحت الكوفي
غلا باستفهام : طيب انزلي مسكتك
عفرا منقهره من اسلوبها : ماودي أنزل بلحالي ودي تنزلين معي
غلا : وين أسيل
عفرا : أسيل طلعت من زمان
فكرت شوي شافت إنها ماراح تخسر شي لو نزلت بما إن أهل سمية راح يدخلون وهي بتقعد بمككانها مقيدة وتحمست تشوف الفندق أكثر
غلا : أوكي مو مشكله بس أقول لسارة وأجيب عبايتي
عفرا ابتسمت بخبث : انتظرك هنا
وارسلت لأسيل مسج ( نازلين )
غلا راحت لسارة وقالتلها إنها راح تنزل الكوفي مع عفرا ..كانت سارة مستانسة مع البنات وسواليفهم فقالت ماابي انزل الحين..

نزلت عفرا وغلا للكوفي وجلسو بقعدة من القعدات ..
عفرا : وش تشربين
غلا : أي شي جيبي لي الي بتشربينه ماتفرق معي
عفرا : أوكي دقايق
جابت لها عصير
عفرا : جبت عصير تونا شاربين قهوه قلت نغير
ابتسمت غلا بملل : حلو مشكورة
عفرا : بالعافية
غلا بدت تشرب : ماانخطبتي
عفرا : لا توني ان شاءالله قريب
غلا : من سعيد الحظ (وبقلبها تقول من تعيس الحظ )
عفرا بدلع : اممم مع اني ماودي أقول بس يلا دامك سألتيني أبعلمك
هو يصير صديق مشعل وجاسم اسمه سلطان
طالعت فيها بصدمة ولسانها يردد الطيور على اشكالها تقع
: أها الله يوفقكم
عفرا شافت ملامحها متغيره واستانست انها قدرت تقهرها
مامرت دقايق الا وبدت غلا تضيع بالكلام ..
هنا دقت على أسيل واعطتها اشارة تجي
قعدت أسيل عند غلا وعفرا طلعت فوق بسرعة ...

راحت للمكان الي متواجدين فيه الرجاجيل .. ووقفت بعيد .. لمحت سلطان يسولف مع واحد .. أشرت له من بعيد .. لكن ماكان منتبه لوجودها .. ماكان منها الا تتهور وتنادي عليه بصوت عالي..
رفع عيونه وتفاجأ بوجودها ..
جا مسرع ووجهه بينفجر من العصبية وشلون تجي لهالمكان وهي بهالشكل واللبس
قال بعصبيه : خير إن شاءالله
عفرا بتمثيل تسوي عمرها بتصيح : الحق علي تكفى ياسلطان مالي بعد الله غيرك
سلطان مستغرب : وش فيه
عفرا : زميلتي نزلت تحت ولقيتها قاعدة تشرب لين سكرت ولقيت معها شباب وقعدت أصرخ فيهم لين هربوا .. وخليت أسيل تقعد معاها لين أجيب أحد يساعدني أختها فوق لو تدري عنها راح تموت
سلطان بضيق : أوكي اهدي قصري صوتك وامشي معي
عفرا حاسه بالانتصار ومستانسة ان خطتها مشت مثل ماتبي

نزلو تحت .. ووصلو للكوفي مشى معها ..الين وقفت عند الجلسة الي قاعدة فيها غلا
طالع بوجهها ووقف من الصدمة الي شلت كل أطرافه...


عفرا تصيح بتمثيل متقن : ماأدري وش الي خلاها تسوي هالمصيبة يمكن لأنها بنت دار مالها أحد يوقف بوجهها تجرأت تسوي هالشي ... انقطع كلامها وهي تشوف سلطان يسحب غلا من ثيابها ويوقفها غصب ..
غلا بتخبط : بعد عني شفييك انت
عطها كف بقوة الحسرة الي يحس فيها .. وعطاها كف ثاني وثالث

صرخت عفرا وأسيل والي حولهم ارتفعت صيحاتهم .. لكنه ماكان بوعيه كل الي يشوفه قدامه دموع عبير وهي تشكي له ألمها وخوفها على هالبنت ..

تجمعو حوله الأمن .. صرخ فيهم بغضب : بعدو عني

قرب منه واحد من الأمن وحاول يسحبها من بين يدينه

دزه بعيد عنه وهو يصرخ فيه : لحد يقرب هذي زوجــــــــــــتي تفهمووون هذي زوجـــــتي

شهقت عفرا وأسيل من الصدمة من الي شافوه وردة فعل سلطان كان صادمهم بقوه وهالكلمة الي فجرها بالأخير كملت الصدمة عليهم

سحبها معه لين طلعها من الفندق .. ورماها بسيارته وهو يشاهق من القهر والفاجعة الي يحس فيها

كان يغلي بقهر يسمع وناتها وكلمات متقطعه وصياح خفيف بس كانت مرمية بالمرتبة الي ورا ومو قادة تحرك جسمها ...













سارة قاعدة تدق على جوال غلا للمره الثلاثين لكن بدون اجابه .. دخلو للعشاء لكن غلا ماردت ولا رجعت
ودعت البنات واستأذنت تطلع ..

وهي طالعة .. لقت جاسم واقف قدامها

ابتسمت بارتباك : السلام عليكم
جاسم متفاجئ من وجودها : وعليكم السلام ياهلا وغلا بسارة تو ما تبارك المكان
ساره باحراج : الله يسلمك يارب ويبارك بعمرك .... مبرووك لسمية
جاسم : الله يبارك فيج يارب .. شنوهالمفاجأة..
سارة ضحكت بخفة : جيت مع غلا سمية أصرت إلا نجي كلنا
جاسم : الساعة المباركة والله
سارة تبتسم :الله يبارك بأيامك
جاسم : ووينها غلا ماشوفها وياج
سارة : مدري والله لي ساعة أدورها الله يصلحها ماترد ع جوالها
جاسم : الله يعينج حطي حيلج فيها اذا لقيتيها ههههه
سارة : ههههه لا توصي بذبحها
جاسم ضحك : ع العموم ما أشغلج نورتي المكان والله
سارة : الله يسلمك ومنور فيكم .. ماقصرتو كثر الله خيركم والله يبارك للمعاريس ويسعدهم
جاسم : يبارك بأيامج إن شاءالله وعقبالج
سارة ابتسمت بخجل : الله كريم .. أنا أستئذن
جاسم : الله يحفظج
سارة : فمان الله
جاسم : فمان الكريم

مشت عنه وهي تفرك يدينها ببعض من زود التوتر .. توردت خدودها مجرد ماشافته .. خلاص أيقنت إن إعجابها فيه تحول لحب كبير .. خايفه على نفسها تتألم .. هي تشوف نفسها ضعيفة ماتقوى هالأشياء..

تابعها بعيونه لين اختفت .. شنو وصل هالبنت للدار ..؟! شلون يهون عليهم يتركون وحدة مثلها ...؟؟!!

قارن بينها وبين غلا .. اختلاف كبير بين هالبنتين .. سارة وحده هادية وخجولة وغلا جريئة
لكن هالثنتين كلهم قلوبهم صافية وطيبة ...












عفرا منهارة وجنبها أسيل ..
عفرا تبكي : مستحيل أصدق هذي الحثالة زوجته ..؟!!
أسيل : أنا بعد مو مصدقة
عفرا : لو كانت زوجته ليش ما قالوا لي مشعل وجاسم ذاك اليوم أو حتى سمية يوم سألتها عنها
أسيل : يمكن خاطبها
عفرا تصرخ بانفعال : تخسى هي وأشكالها .. مستحيل سلطان ياخذ وحده لا أصل ولا فصل
أسيل : بس عفرا اهدي الوضع مضطرب هنا
عفرا تحط يدها ع راسها : مايهموني الله ياخذك يا غلا وياخذك ياسلطان ياخاين .. أنا كنت أقول ليش ما صار يعطيني وجه أثاري هالسوسة تدور حوله ..


بهاللحظة جتهم سارة ..
سارة متفاجأة من شكل عفرا : عفراا وش فيه
عفرا تطالعها بحقد : مافيه شي
سارة بقلق دارت عيونها تدور غلا مالقتها : وين غلا
عفرا بسخرية : راحت مع رجلها .. ورمت عليها شنطة غلا .. خذي شنطتها ما أمداها تاخذها
سارة صرخت : نعم ..؟!! من رجلها .؟؟ وليش تركت شنتطتها
عفرا بنفس الصوت والصراخ : أسئليها .. أنتم حثالة تركضون ورى الرجاجيل لأن مالكم شرف يردكم يالحقيرات
سارة مصدومة : أحترمي نفسك أشرف منك ومن أمثالك والله العظيم لو مااحترامي للي عازمينا بهالمكان لأسحب فيك قدام هالعالم
مشت تاركتها والعبرة خانقتها من الي سمعته .. وقلقها على غلا يزيد ..
لقت وحدة من البنات عند باب الفندق وقالت لها إن غلا طلعت مع سلطان

طلعت تركض بخوف وخذت اول سيارة أجرة صادفتها .. وهي مستغربة السبب الي خلا سلطان ياخذ غلا .. وكلام عفرا وشنطة غلا الي معها كل الامور تضاربت في راسها وموب فاهمة شي

قررت تروح للبيت .. عشان لو مالقت غلا تكلم ماما عبير تتصرف ..


مشى متجه للدار .. يذكر هالمكان مره وصل عبير له .. كان الغضب يسيطر عليه بشكل مجنون ...

وصل للدار ونزل من السيارة .. فتح الباب الخلفي وسحبها بقسوة
غلا بدت تسترجع عقلها لكن ماكانت مستوعبة وش الي قاعد يصير
بلسان ثقيل طالعت فيه بعيونها الوارمة من الصياح : ياحقير وش تبي أنا ماعاد أشتغل عندك وين موديني
سلطان : انطمي ولا كلمة يالواطية
غلا تحاول تبعد قبضته : فكني أقووول
سلطان يشد من قبضته : أمشي قدامي لا أذبحك اليوم قدام هالعالم
مشت بخوف بخطوات مضطربة ..دق الجرس .. وفتحت له الخدامة الباب
شافت غلا في يده وصرخت
سلطان : بليييز اسكتي لااحد يسمعك نادي لي خاله عبير
راحت تركض تنادي عبير الي جت مرعوبة ..
ماما عبير تضرب صدرها وتشهق : غلاااا بنتي وش الي صار فيك من مسوي فيك كذا

سلطان يدفها بتقزز ويرميها ع الارض بينما عبير تناظر فيه مصدومة

سلطان بقهر : بنتك هذي لقيتها بكوفي سكرانه وكانت مجمعه لها شباب والله العالم وش كانت مسوية معهم
عبير تصيح فيه : مستحيل مستحيل غلا تسويها
سلطان بعصبية : لا تسويها وش الي مايخليها تسويها ؟ هذي انحاشت منكم وقعدت شهر وزيادة برا البيت وش ترجين منها
عبير بدون شعور قامت تظرب في غلا وتصيح : ليش تسوين فيني كذا ليش كل مره تصدميني فيك أكثر ...ليش ياغلا ليش تخيبين ظني فيك .. تهزها بقوه .. مو انتي وعدتيني تكونين قد الثقة الي اعطيتك اياها
ليييييش لييييييش

غلا تبكي : والله ما ادري وش تقولون عورتوني .. خلاص يكفي أنا تعبانه

عبير مرمية ع الارض قدامها : أكيد ماراح تدرين وش نقول ياحسرة قلبي بنتي سكرانه بنتي الي ربيتها ترجع لي سكرانه
ياحسرة قلبك ياعبير ياحسافة تعبك فيها

: راح أتزوجها

طالعت فيه بصدمة

سلطان يعض ع أسنانه ويكمل : راح أتزوجها .. طلع من جيبه بطاقة البنك .. واعطاها لعبير .. خذي منها قد ماتبين جهزيها فيها .. ومتى ماخلصتو بجي آخذها

طلع وخلا عبير في صدمة وحسرة وذهول .. بينما غلا مرمية ع الأرض وتحس بدوامة تسمع صراخ وصياح بس مو مستوعبة وش الي قاعد يدور حولها

على طلعته صادف سارة الي انصدمت من منظره
ساره بصدمة : سلطـــان ؟!!
مشى وخلاها من غير مايرد وركب السيارة ومشى بسرعة جنونية

ساره تركض جوا البيت .. شافت ماما عبير وغلا ع الارض
صاحت فيهم : وش فييه وش الي صار
ماما عبير تصفق يدينها ببعض وتبكي : جتني سكرانه ياسارة آآه ياقلبي بنتي رجعت للبيت سكرانة
سارة شهقت : وشلون مستحيل غلا مستحيل تسويها وش الي صار
ماما عبير : ماأدري والله ماأدري جابها لي بهالحال ومو مستوعبة الي قاعد يصير قاعدة تضيع بالكلام
سارة مسكت غلا ورفعت راسها عن الارض .. روعها وجهها الوارم .. ضمتها لصدرها وبكت بقوه : مستحيل ياغلا ما أصدق فيك لو أشوفك تشربين قدامي ماأصدق عيوني
ماما عبير : ماكنت أتوقعها بيوم تسويها
سارة تبكي بألم وقهر: لاااا ياماما لاتقولين عنها كذا .. غلا طول عمرها ماتغلط هالاغلاط .. غلا تعرف وش تسوي أكيد صار شي هي نزلت مع عفرا .. عفرا السبب والله العظيم عفرا السبب وتشوفين
ماما عبير قامت بصعوبة : شيليها قبل لا يجي أحد ويشوفها
شالوها ثنتينهم ورقوها للغرفه واسدحوها ع السرير

وكانو بحالة يرثى لها ........



وقف السيارة بنص الطريق .. حط يدينه ع وجهه .. وش سوييت أنا .. وش هالتصرف الي طلع مني ... وش هالجنووون .. ليش انفعلت بهالطريقة .. ليش قلت لهم زوجتي .. ليش من الاساس قمت اضربها منهي عشان أهتم لها وأظربها .. والأعظم منها ليش أقول لخالة عبير بتزوجها
ظرب راسة ع الدريكسون .. هذي حثاالة هذي حقيرة واطية كيف أرضى فيها ..
أعرف هالي سويته تعاطف مع خاله عبير بس بالغت بالغت كثيير على حساب حياتي .. ياالله ريحني من هالمصيبة .. وشلون أبعيش معها وشلوون ؟!




** **


في جو هادي .. مليء بالمحبة والسعادة .. في إحدى أجنحة الفندق الفاخرة ..


سمية جالسة ع الكنب والتوتر والخوف مسيطر عليها ..

مشعل جالس جنبها ومتوتر من توترها .. رغم السعادة الي يحس فيها
مسك يدها بخفه وابتسم بحب : ألف مبروك يالغالية
سمية شوي وتصيح من الحيا : ............
مشعل : ماراح تباركين لي ؟
سمية : .........
مشعل : يعني ماوافقتي تاخذيني برضاك ؟
سمية بدون شعور : إلا برضاي
توسعت ابتسامة مشعل خاصة لما شافها تشد من قبضة يدينها من الاحراج
: اهدي سمية حبيبتي .. إن شاء الله راح أسعدك واعيشك أحلا عيشة .. بحطك بعيوني وبصير لك الأم والأب والزوج والأخ .. صح ماراح أقدر آخذ مكان أحد فيهم بس أقلها راح أحسسك بهالإحساس ولو كان بسيط ..

هدت اعصابها بعد ماسمعت منه هالكلمتين .. ماتنكر إعجابها بمشعل .. لكن هي ماتعرف عنه الا إنه مشعل صديق طفولة جاسم المرح اللعاب .. الي ماتشوف جاسم يضحك إلا وتدري إن حوله مشعل عشان كذا أعجبت فيه وحبت شخصيته وروحه الحلوة .. وزاد هالإعجاب بعد ما حست منه هالشعور إذا صادفها من بمكان ...

مشعل : وين سرحتي .. أكلمك
سمية بصوت واطي : همم
مشعل : ماودك تقولين لي مبروك
سمية توردت خدودها وقالت وهي بتتقطع : مبروك
مشعل تنهد بسعادة : الله يبارك بعمرك
كمل .. : سمية
سمية : هممم
مشعل : هالزين كله لي أنا ؟!
سمية ابتسمت باحراج
مشعل ضحك :الله يسامحه جسوم كان حارمني من هذا كله
رفعت عينها تطالعة لقته يطالع عيونها وابتسامته مو مفارقه وجهه
نزلت عينها بسرعة .. لكن يده مسكت ذقنها ورفعته ... اجبرتها ترجع تطالعه

مشعل : ايه كذا ناظريني مو تناظرين الأرض
بعدت عيونها عنه منحرجة ..
مشعل توه ماسك ذقنها : ناظريني سمية
سمية تناظر الفراغ وشوي وتموت بثيابها :........
مشعل : ناظريني أنا .. يلا سمية

رفعت عينها له وناظرت وجهه .. قرب منها وطبع ع خدها بوسه خفيفة خلت قلبها يرجف بقووه..

قام من مكانه : أنا بدخل الغرفة الثانية وأنتي غيري فستانك عشان تتعشين وتنامين أكيد مرهقة مانمتي اليوم

بعد ما تأكدت من دخلته للغرفة حطت يدها ع قلبها تهدي أنفاسها ..
ابتسمت براحة .. مثل ماتوقعت روحه حلوه وأسلوبه مجنون ...
قامت بتغير فستانها وتدخل دورة المياة .. من جد اليوم مانامت وتحس بيغمى عليها من الارهاق........................................... ......






** **

قامت الصبح تحس بثقل راسها وغثيان .. يا الله وشلون نمت أمس ما أذكر

طالعت لبسها .. نفس اللبس الي كان عليها قامت تناظر نفسها بالمراية انفجعت من وجهها ..
بدت تسترجع أحداث أمس آخر شي تذكره زين كانت تسولف مع عفرا وتسألها مخطوبة وعقبها شربت العصير وصار كل شي مشوش .. كأنها شافت سلطان يظربها وشافت ماما عبير تبكي وسلطان يقول راح أتزوجها .. !!

لا مستحيل أكيد حلم أكيد

راحت لسارة .. كانت نايمة بعمق ..
جلست ع سريرها هزتها بقوة : ساره ساره قووومي ساااارة
قامت سارة مفزوعة : بسم الله الرحمن الرحيم وش فيك
غلا بروعة : ليش وجهي كذا وليش ما أذكر وش صار أمس ووشلون رجعت البيت
سارة مسكتها من كتوفها : اهدي غلاي اهدي حبيبتي
غلا : وشلون تبيني أهدا .. فيه أشياء مشوشة تدور بعقلي أبغى أكذبها أبغى أتأكد من كونها حلم
سارة باضطراب : مدري ياغلا أمس كانت ليلة صعبة علينا دورتك ودقيت عليك مارديتي علي بعد مانزلتي مع عفرا .. ويوم طلعت _ سكتت ماحبت تقولها الي صار مع عفرا _ كملت .. قابلتني وأعطتني شنطتك وقالتلي إن سلطان خذاك معه السيارة .. ورجعت هنا بسرعة وتفاجأت بسلطان طالع من البيت وماما عبير وانتي كنتو بالمجلس ...
وبتردد وخوف كملت ... : كنتي ياغلا سكرانه

غلا وقفت من الصدمة والفاجعة : نعــــــــــــــــــــم أنا كنت سكرانه
سارة وقفت خايفة : ايه وهاللي صدمنا وخلانا ننهار ماندري وشلون صرتي بهالحال
غلا تصارخ بجنون : يعني سلطان ظربني صدق وسحبني بين الناس وقال لهم اني زوجته .. سلطان قال لماما عبير راح يتزوجني ؟!! يعني كل هذا ما كان حلم
زاد صراخها وجنونها وهي تردد: عفرااااا عفرااااا عفراااااااا
سارة تصيح وتضمها لصدرها : بس بس غلا الله يخليك اهدي خلينا نفهم وش صار بالضبط
رمت نفسها ع الارض بانهيار وصارت تبكي بقووه وتصفق عمرها

جت ماما عبيروخالة سناء الي كانت موجوده قريب من الغرفة على صياحها

دخلو الغرفة وهي منهارة

ماما عبير مسكتها تسمي عليها

غلا ماكانت تسمع لأحد : عفرااااا الحقييييرة عفراااا شربتني اياه ( تصفق وجهها بحسرة ) ماكنت أدري بنيتها راح أنتقم والله العظيم راح أذبحها
ماما عبير تمسك يدينها : بس بس يكفي لا تعذبيني زوود
خالة سناء : بسم الله عليج ياحبيبتي اهدي اذكري الله لا تعذبين روحج جذي
غلا تصيح وتبعدهم عنها : بعدووو عني اتركوووني اطلعووو كلكم برااا اطلعووو براااا ماأبيكم ولا أبي أشوفكم
ماما عبير تبكي ع الحال الي وصلت له غلا ومو فاهمه وش الي صار بالضبط
كل الي فهمته ان غلا تتهم وحده اسمها عفرا ..
خالة سناء شالت سارة وماما عبير وطلعتهم من الغرفة عشان تهدا غلا ..

طلعو وسكرو الباب ..شافو البعض قام على صراخ غلا والفضول بعيونهم بس مااعطوهم مجال للسؤال ونزلو تحت للمجلس


دخلت الحمام تتروش وهي منهارة جسديا ونفسيا وكل الي في راسها تبي بس تقابل عفرا وتجرم فيها .. تتمنى لو اليوم الاثنين مافيها صبر تنتظر ..



بالمجلس سارة قالت لماما عبير وخالة سناء السالفة ..


بكت ماما عبير .. تذكرت منظرها أمس يوم جت وكيف ظربتها زيادة ع الظرب الي انظربت من سلطان .. قلبها يتقطع على حال غلا .. ماتدري كيف تتصرف وكيف تتعامل معها أول مره تحس بصعوبة في تربيتهم والتعامل معهم .. تذكرت سلطان وطلبه الي فاجأها .. ماتدري وش السبب الي خلاه يطلبها .. بس الي حسته كانه كان يبي يريحها ويشيل عنها مسؤولية غلا الي ارهقتها ويرد الدين الي يحسه مدين لها فيه .. بس ماتوقعت انه راح يكون بهالصورة أبدا .. راح تكلمه مره ثانية وتسأله عن قراره يمكن طلع بلحظة غضب ماكان مسيطر على نفسه فيها


** **




واقفة قدام بوابة الجامعة على بعد مسافة .. ... ..

من الساعة 8 تنتظر .. اليوم ياقاتل يامقتول ياعفرا .. ماراح أخليك بنهيييك من هالوجود ..

بعد وقت طويل من الإنتظار .. شافتها طالعة تمشي بكل ثقة ومعها زميلاتها .. تضحك وتسولف ..
تفجرت براكينها مجرد مالمحتها ..
ركضت لها ووقفت وحقد العالم كله براسها ..

نقزت عفرا بخوف من شافت غلا واقفة قدامها بهالطريقة وعرفت إنها بين يدين الموت
عفرا بارتباك : مراحب غلا
غلا بصوت قوي : لا مراحب ولا هم يحزنون .. وش كنتي معطيتني أشرب ؟
عفرا زاد خوفها : عصير ليه
غلا صرخت فيها ومسكتها بقميصها : كذاااااابة معطيتني وسكي يالحقيييييرة ليش تعطينياه لييش
عفرا تحاول تبعدها : أنا طلبت لك عصير ماطلبت وسكي مو غلطتي انهم حطولك معه كحول
غلا ماتمالكت اعصابها وصارت تظرب فيها بجنون وتبكي : لعبتك ماتمشي علي يالحقيييرة ليييش لييش تخليني أكون بهذاك المظهر .. توقعت نيتك سليمة يوم تنزليني معك مادريت انك واطية وخبيثة يالخبييييييثة يالسااااافله

عفرا تصيح وتستنجد بالي حولها لكن الكل كان يتفرج حتى زميلاتها ابعدو عنها خايفين من غلا وظرباتها المجنونه ..

حست في أحد يسحبها لكن كانت ماسكة في عفرا ومو راضية تتركها
صرخات هالشخص كانت ترن في إذنها لكن ماالقت لها بال

في الأخير سحبها بالقوووة ويصيح فيها : بسس بسس ياغلا لا يبلغون عليك البوليس
غلا : خلوووهم يبلغوووون خلوووهم يسووون الي يبون راح اذبحها راح اموتها بيديني والله راح اموتها ابعد عني اتركنييي مالكم شغل فييييني
: غلاااااا أنا جااااسم اتركيها ياغلاااا دخيلج اتركيها
مسكها بإجبار واخذها بعيد وهي منهارة تماما ..

عفرا بعد ماتخلصت من يدين غلا طاحت بالأرض وميته صياح .. من قو الالام الي تحسها .. وزادت عليها الالام وهي تشوف الي حولها يناظرونها بشقة او ضحكات سخرية ,,, خذوها زميلاتها عشان ماتصير عرضة للرايح والجاي



أخذها لمكان بعيد وجلسها ع الكرسي
حطت راسها ع الطاولة ودخلت بنوبة صياح شديدة ...

جاسم كان متأثر من منظرها .. عرف السالفة الي صارت بزواج سمية لكن مايدري وش تفاصيلها وكان منصدم من غلا ومن تصرفها و جزء كبير من عقله مو مصدق الي صار وحاس إن فيه لبس بالموضوع

منظر غلا اليوم بين له طرف ثاني من السالفة

جاسم بتأثر : ذكري الله غلا اهدي الله يخليج ذبحتي عمرج
غلا مواصلة صياحها من غير ماتسمع له
جاسم : قولي لااله الا الله يابنت الحلال شنو هالي يخليج تسوين بعمرج جذي

غلا بين شهقاتها : الله لا يوفقها ... شربتني وسكي من غير مااعرف ( وتشهق ) خلتني بين الناس امشي سكرانه ( تهز راسها بحسره ) أنا أمشي بين الناس سكرانه
كنت مستغربه ليش تبيني انزل معها وصدقتها يوم قالت ماتبي تنزل بلحالها ماكنت ادري انها مخططه لشي حقير .. بس مدري ليش سوت كذا أدري ماتحبني من زمان بس ليش سوت كذا .. لييش

جاسم سكت مو عارف وش يقول مايلومها الموضوع كبير ومروع ومؤلم .. حتى هو مفجوع ليش سوت كذا وش غرضها ... هنا تذكر يوم راح يبي يشوف سلطان قاله واحد من الشباب ان فيه بنيه جت ونادته وراح مستعجل ..

وسمع من الي كانو تحت بالكوفي ان سلطان خذا غلا بعد مااشبعها ظرب
بدى يربط الاحداث وتذكر ملامح عفرا يوم قالها مشعل ممكن تكون بين غلا وسلطان
حط يده على راسه مصدوم من عفرا كان يحس بخبثها لكن ماتوقعها توصل لهالمستوى ..

طالع غلا الي هدت شوي تأثر كثير من منظرها حاس فيها وفي شعورها .. أكيد تحس ان الكل يناظرها بازدراء ..

ابتسم لها بحنان : أنا كنت متأكد يوم سمعت بالي صار ان هذي مو اخلاقج .. لاتتأثرين هالكثر .. إنتي صرتي لعبة لها من غير ماتحسين لأنج ماعرفتي بخبثها وهالشي مو غلطج انج واثقة فيها .. الي يعرفج غلا راح يثق فيج .. وماعليج من البقية .. هالبقية لو صار عندهم فضول راح يحاولون يشوفونج عن قرب وبيتفاجأون بأخلاقج وعقب بيعرفون ان السالفة صارت لج بخديعة ..
بس قولي لا اله الا الله وهدي بالج وانسي هالشي دام الي حولج معج ومصدقينج خلاص لايهمج احد

كان كلامه بالنسبة لها مثل الموية الباردة على قلبها .. حست براحة وانشراح فقدتها اليومين الي راحوا .. طالعت ملامح هالشخص .. الحنان مرسوم على وجهه

.. تذكرت العم مختار .. نفس النظرات شافتها بعيونه .. تمنت لو كانت أخته عشان يمسح على راسها ويضمها لصدره ..

تنهدت بهدوء .. ومسحت وجهها ..
جاسم : قولي لا اله الا الله
غلا بصوت مبحوح : لا اله الا الله
ابتسم : شوفي شكثر انشرح صدرج الحين صح
غلا ابتسمت : ايه
جاسم تنهد براحة :اييه ابي هالابتسامة من زمان خلج جذي وهدي بالج
غلا : الله يعين بس
جاسم يبي يلطف الجو : غلا
غلا طالعت فيه باستفهام : هلا
جاسم : ماتوقعتج قوية جذي تروعت والله خفت لا أطيح ضحيتج أنا بعد
من وين لج هالعضلات كلها
كمل وهو يضحك : بس والله تبين الصج ماتوقع تنسى هالجرعة طول عمرها اسميج نتفتي شعرها
ضحكت غلا وقالت بتشفي : تستاهل أكثر من كذا
جاسم : يلا خلاص انسيها ولا عليج منها كملي طريقج وهالاشكال ابعدي عنهم
غلا باحراج : جاسم أنا اسفة غلطت عليك وبهذلتك معاي
جاسم : أفا عليج .. أنا أخوج .. بس من تحتاييني دقي تلفون واييج
غلا بامتنان : ماتقصر ياجاسم الله يخليك ويسعد قلبك
جاسم : واياج ان شاءالله يلا عيل أنا بمشي وانتي ردي البيت ومثل ماقلتلج انسي كل الي صار اوكي
غلا : اوكي من عيوني
جاسم : كفو غلا .. يلا فمان الله
غلا : الله يحفظك

رجعت للبيت ورقت غرفتها ودخلت تاخذ شور .. طلعت من الحمام لقت سارة قدامها


سارة قربت منها : غلا حبيبتي وينك وليش مارديتي علي
غلا : ماانتبهت للجوال
سارة : وش صار اليوم قالوا لي البنات تطاقيتي مع عفرا صدق هالحكي
غلا تلف شعرها بالفوطه وبلامبالاه : ايه
سارة بخوف : حرام عليك ياغلا تقولينه بكل برود وانا من عرفت الخبر شوي ويوقف قلبي
غلا : وش تبين اسوي اصارخ يعني
سارة : وش سويتي
غلا ابتسمت بانتصار : بس غديتها وجيت
ساره تشهق: لا يا غلا ليش تسوين كذا .. تخيلي لو تشكي عليك وش بيسوون لك
غلا ترفع صوتها : أتحداها تشتكي .. لأني راح أفضحها وبقولهم انها جايبة لي وسكي على انه عصير وبنروح نفس المكان ونسألهم وهم بيقولون وش طلبت منهم ليه تحسبين الدنيا فوضى .. قسم بالله لأجرجرها وأنهيها من الوجود لو فكرت تقرب مني مره ثانية هذي حقيرة .. واطية ماتخاف الله ..
ساره سكتت شوي .. طيب وين كنتي
غلا ركزت نظراتها على سارة : كنت مع جاسم
سارة الي تغيرت ملامحها : ليه
غلا : جا يوم كنت اتظارب مع عفرا واخذني عنها ..تبين الصراحة ( غمزت لها ) ماألوم القلب لاحبه
سارة رمت عليها المخده : بايخه
سارة ناظرت غلا شافت نفسيتها تغيرت 180 درجة عن اليومين الي راحو .. فرحت كثير .. بس كانت قلقانه عليها ...








قاعدة بغرفتها .. ماسكة جوالها تدق على سلطان ..

سلطان : السلام عليكم
ماما عبير : وعليكم السلام هلا سلطان كيف الحال
سلطان : بخير ربي يسلمك كيف حالك أنتي بشريني عنك
ماما عبير: الحمد لله بخيير
سلطان : آمري خالتي
ماما عبير : سلطان ياولدي أبي أحاكيك بموضوع فاضي الحين
سلطان : ايه فاضي تفضلي
ماما عبير : بكملك بخصوص الي صار الجمعة الماضية أنت جبت لي غلا وكانت بذاك الوضع وقلتلي راح تتزوجها وأعطيتني بطاقة البنك .. أنا أدري إنك مو في طورك ذيك اللحظة .. وقرارك ماحطيته في بالي أبد ..

الي أبي أوضحه لك الحين .. شيين ..

الأول اليوم الثاني بعد ماقامت غلا واستوعبت الي صار انهارت علينا ودخلت بحالة هستيرية وصارت تصيح وتصرخ باسم وحده من زميلاتها اسمها عفرا .. بعد ماتقصينا عرفنا ان هالبنت هي الي جرتها وخلتها تشرب من غير لاتدري .. صحيح الموضوع كان بالنسبة لي موجع وصدمتي كبيرة لكن بعد ماعرفت الي صار وتأكدت منه خف علي لأنها صارت ضحية هالبنت .. وماراح أعاقب بنتي على خطة خبيثة كانت هي ضحيتها

الشي الثاني ياسلطان الكلام الي قلته لي راح أنساه وبطاقة البنك يا تمرني تاخذها أو أنا راح أمرك وأعطيكياها متى ماطلعت ..
واعذرنا ع الي صار وعلى هالفوضى .. إنت ماقصرت وبيض الله وجهك ..

سكت فترة كان بداخله مصدوم معقولة عفرا سوتها ؟!! ليش وش غرضها ؟ طيب ليه نادتني ؟ هل كانت صدفة ولا مقصودة ؟! حس بالتشتت وعقله مو مستوعب ..


رجعه لواقعه صوت ماما عبير : ألو سلطان معي انت
سلطان : ايه معك خالتي
ماما عبير : إذا ماتقدر تمرني خلاص أنا متى ماطلعت مريتك وعطيتك البطاقة
سلطان بهدوء : خليها معك خالتي أنا ماتراجعت عن قراري .. أبي أملك عليها الأسبوع الجاي
ماما عبير الدنيا مو واسعتها من الفرح : ياوليدي هذي الساعة المباركة الي بتكون غلا فيها بين يدينك بس ودي لو تفكر أكثر وتستخير ..
سلطان : لا تخافين ياخالتي أنا فكرت كثير واستخرت الله
ماما عبير : سلطان
سلطان : سمي
ماما عبير : عشاني بتاخذها
سكت شوي ورجع كمل : لا خالتي قلتلك استخرت الله وارتحت
ماما عبير وصوتها مخنوق من العبرة : الله يبارك لكم ياولدي ويتمم لكم ع خير
سلطان : يبارك بعمرك خالتي
ماما عبير: أجل أخليك الحين وبكلمك مره ثانيه
سلطان :الله معك يالغالية

سكر الخط .. حط يدينه ع راسه ... وش سويت ياسلطان ... مجنون إنت .. مستوعب الي قاعد تسويه ؟!! ... متخيل من راح تتزوج ..؟!! غلا الي انحاشت وراحت لبورنموث بلحالها .. وتنكرت على شكل ولد .. قعدت حول الشهرين بعيد عن أهلها وبلحالها ..
وحده عندها هالجرأة وش تبي فيها ؟!! وحده ماتدري من أبوها وأمها ؟ وش أصلها .. وش ترجي منها ؟!!

عفرا .. نطق اسمها بصوت مسموع .. وقعد يردده .. عفرا ليش سويتي كذا ؟
معقولة كانت الصدفة لاعبة دورها يوم تناديني .. معقولة ماكنتي تدرين إني أعرف غلا .. ولا كانت هذي خطة منك من البداية ...؟!!
هز راسه بتعب .. وقام يطلع من البيت بيروح يقابل الشباب .. يمكن يهدا الثوران الي داخله...........










وقفت وهي تصرخ : نعــــــــــــــم ؟!! والله لو تقطعوني شرايح ماآخذه لو مايبقى بهالدنيا غيره ماخذيته
ماما عبير بصبر : غلا تكلمي بهدوء ولا ترفعين صوتك علي
جلست وهي تنتفض بعصبية
ماما عبير بصرامة : أنا مو قاعدة أشاورك أو آخذ رايك .. أنا أعطيك خبر .. الي مثلك ما يحكم عقله بالأمور وكل يوم طالعة لنا بمصيبة محد ياخذ رايها ..

سلطان رجال ماينعاب واعرفه من عمر وماقد شفت عليه شي .. جاب المهر والاسبوع الجاي الملكة راح نسوي حفلة صغيرة ريم توها ما تمت السنة من توفت ماله داعي نبالغ بالفرح .. خذي استعداداتك واطلعي مع سارة السوق بعطيك البطاقة واشتري الي تحتاجينه ..

غلا انفجرت تصيح : ما أبييييه ماما لاتسوين فيني كذا ما أطيقه كيف تزوجينياه .. ماتدرين وش ناوي عليه لاتصدقينه هذا حقييييييير مستحيل يبي ياخذني لآنه يبيني سلطان مايحبني والله العظيم مايواطني كيف يتقدم لي

ماما عبير : كل الي تقولينه ماله أساس من الصحة .. لو مايبيك ماتقدم لك ومو مجبر يتقدم لك بعدين قلتلك سلطان رجال مافيه مثله وماكنت أتوقع يجيك رجل مثله

غلا تصيح : ايييه لأني بنت دااار مو مثل غيري لازم يتقدم لي واحد ماله أصل

ماما عبير بعصبية .. : غــــلا ..

غلا : سلطان مايبيييني والله ياماامااا مايبيني تبينه يعايرني .. تبينه يهيني إذا خذاني ... قد قالها لي إني وحده مالها أصل وشلون لو صرت زوجته أكيد بيكررها دايم قدامي .. أكيد بيذلني ويستقوي علي

ماما عبير : لو سوا لك شي من هالي قلتيه قولي لي .. وراح آخذك من عنده

غلا : الزواج ياماما مو لعبه ليش تبيني أتزوج واحد أنا مو واثقة فيه .. ولا راح أقدر أثق فيه وبينا فرق شاسع ماما افهميني الله يخليك

ماما عبير : أدري إن الزواج مو لعبة بس أنا عارفة من سلمتك له .. أنتي بنتي الي ربيتها وأكيد ماراح أحطك بين يدين أحد إلا واثقة فيه وعارفة من يكون ..

حست إن محاولاتها كلها مالها فايدة وتبخرت بالهوا .. قامت منهارة وطلعت غرفتها تركض ...

صكت الباب بقوة قومت سارة من النوم مفزوعة

سارة مرتاعة : بسم الله الرحمن الرحيم وش فيك
غلا تشاهق : ما أبيييه تبي ترميني عليه الله ياخذه والله العظيم مايحبني ولا يطيقني ومتأكدة إنه ماخذاني يبيني .. بس عيت تصدقني مخدوعة فيه ماما عبير

سارة تضمها : بس حبيبتي بس غلو هدي بالك ياقلبي وصدقيني ماراح يصير إلا الي يريحك
غلا : ويين ياسارة تقولي أنا ما آخذ رايك بس أعطيك خبر .. أكيد تبي ترتاح مني أنا مو بنتها مايهمها بأي جحيم أروح أهم شي تزوجني وترتاح مني

سارة : لا ياغلو لا تقولين كذا ماما عبير عمرها مافكرت بهالطريقة ماما عبير تشوفنا بناتها من لحمها ودمها .. وراحتنا أهم لها من راحتها .. بس هي تشوف إن هالشي مصلحتك
غلا تشهق من الصياح : أي مصلحة وأي قرف .. إنتي مستوعبة الموضوع ...؟!! سلطان يبي يتزوجني .. تمسك راسها بقوة ... يبي يتزوجني .. وش ناوي عليه الله ياخذه وياخذني بعد ياااارب أموووت اليوم قبل بكره
سارة : بسسسس لا تدعين على نفسك تعوذي من ابليس

رمت نفسها ع الفراش ودفنت وجههابالمخدة .. وانخرطت بنوبة بكاء شديدة ...

سارة كانت واقفة تناظرها مو عارفة كيف تتصرف أو كيف تواسيها الموضوع صعب عليها هي بعد ومنظر غلا قطع قلبها ..








نزلت تحت لغرفة ماما عبير ..

ماما عبير : ادخلي حبيبتي
سارة تجلس ع الكرسي : ماما .. غلا منهارة بقوة ..
ماما عبير بألم : أدري بس أنا أبي مصلحتها
سارة بتردد : بس ترى سلطان مايحب غلا ودايم يرمي عليها كلام قوي
ماما عبير : سلطان ولدي وأنا أعرفه زين .. واثقة فيه ولو مو واثقة ماحطيتها بين يدينه ..
سارة : شلون يعني ..
ماما عبير : سارة حبيبتي أنا أهم شي عندي أضمن مستقبلكم وراحتكم .. ولا اعتقد أحد بيجي غلا أحسن من سلطان صح ولا لا
هزت راسها بايجاب
ماما عبير: ممكن سلطان يبان عليه الكره لغلا .. بس صدقيني لو ماهي فخاطره يبيها ومستعد يشيل مسؤوليتها ماتقدم وأصر عليها
سارة : بس غلا ماتبيه
ماما عبير : غلا وحده ماتحاسب على تصرفاتها وماتتحكم بمشاعرها .. وإنتي أكثر وحده تعرفها .. فماراح آخذ رايها بقرار مصيري مثل هذا ..

سارة متأكدة إن كلام ماما عبير صح وواثقة من قراراتها بس عاطفتها في صف غلا ماتهون عليها تشوفها بهالحال

ماما عبير ابتسمت لسارة وهي تشوف الاضطراب والتأثر ع وجهها : لاتحاتين حبيبتي صدقيني غلا بترتاح معه وبتذكرين كلامي
سارة ابتسمت بتوتر : يااااارب
قامت : ماما أنا بطلع أنام ودك أجيب لك شي قبل لاتنامين
ماما عبير : ايه فديتك أبي تعبين هالجيك موية وتجيبينه
سارة : من عيوني دقايق بس
ماما عبير : تسلم عيونك ياقلبي
راحت تجيب الموية لماما عبير وهي تدعي لغلا من كل قلبها بالتوفيق ..



سلطان قاعد مع الشباب ومو عارف كيف يقولهم الخبر الجديد ...

سلطان : شباب أبقولكم خبر
جاسم : عسى خير ..
مشعل : والله ماظنتي أنا لاشفت وجهك ياسليطين كذا تجيني روعة أحس وراك شي كبير
سلطان يضحك : لا .. خير لا ترتاع
جاسم : انزين شنو الخبر
سلطان يتنهد : بتزوج
جاسم + مشعل طالعوه بصدمة وبنفس اللحظة نطقو : بتتـــــزوج ؟؟!
سلطان يفرك يدينه ببعض بتوتر : ايه
مشعل : متى ومين وكيف وليه ؟
جاسم : شفيك مشعل شوي شوي ع الريال
سلطان : معليش شباب بس كل شي صار هاليومين وفجأة ولا حسبت حساب له ..
جاسم :انزين منو بتاخذ
سلطان بتردد : غلا
عم السكوووون بالمكان .. ونظرات الصدمة والتعجب التفت حوله
جاسم مصدوم : غلا ما غيرها
سلطان :ايه
مشعل : كيف ؟!!!
سلطان : ماادري وش أقول أو كيف أشرح بس اعذروني هالي اقدر اقوله
جاسم : سلطان ياخوي اذا فيه شي مضايقك او ضاغط عليك خبرنا احنا اخوياك
سلطان : لا أبدا والله بس دعواتكم
مشعل : ومتى الزواج
سلطان : بملك آخر الاسبوع
مشعل : بس بس ياسلطان بتوقف قلبي وش هالعرس عرسك صدمة وعروسك صدمة ووقتك صدمة
سلطان يضحك بتعب : وش نسوي ياخوي ربك كاتب
جاسم يحط يده ع كتف سلطان ويشد عليه : ربي يوفقك ويبارك لك .. ترى غلا كفو بس لو تفهمها زين .. وانسى كل الماضي وانتبه تعاتبها على شي وضعها غير وحياتها كانت غير عشان كذا ابدا معها من اول وجديد وأهم شي أعطها الثقة والأمان .. وصدقني بتشوف منها أشياء وايد حلوه وتعيبك ..

سلطان ابتسم : إن شاءالله وأكيد هالشي بسويه
جا كلام جاسم بوقته كان محتاج أحد يرشده لأول خطوه يبني فيها حياته .. وهذا جاسم أعطاه الخطوة الأولى ..

جاسم : بما إن طاري غلا يا الحين اسمح لي ياسلطان اتحجى بموضوع لازم تعرفه أنت ومشعل الي أكيد سمع بالخبر
سكتوا اثنينهم يطالعون جاسم باهتمام وعارفين وش بيتكلم عنه

جاسم كمل : الي صار بزواج مشعل كانت غلا ضحية عفرا .. والي عرفته وحللته
عفرا زميلة لغلا من أيام المدرسة بس ماكانوا ويا بعض كله مناقر وظرابه .. بينهم عداوة شديدة .. الي صار قبل الزواج باسبوع
يتنا عفرا وسألتنا من وين نعرف غلا .. فمشعل رد عليها باستهبال إنه فيه شبه علاقة بينكم وانا شاكين فيكم .. البنت راحت والقهر واضح عليها .. وخططت تحط لغلا هالفخ وتييبك لها تشوفها عشان لو كان فيه شي بينكم ينتهي بعد ماتشوفها بهالوضع ...!!

مشعل بصدمة : يا الله ياحقارة هالإنسانة كيف تتجرأ وتسوي بوحدة من دمها ولحمها هالشي حسبي الله عليها

سلطان حط يده ع راسها والقهر واضح بعيونه ..

جاسم : يمكن تشوف مالي داعي أذكر الموضوع بس الي صار خلا العالم تقذف فيها وفي عرضها وهي بريئة من هالشي وشهادة الحق لازم أقولها مو معناته هالبنت مالها أحد يدافع عن عرضها نسكت ونمشي الموضوع وعفرا لو ماشفت غلا انتقمت منها بايدها مااتردد لحظة وحدة في إني أنتقم لها منها وآخذ حقها

سلطان وأخيرا تكلم .. : ليه وش سوت
جاسم ابتسم : وقفت لها عند بوابة الجامعة .. وكفختها قدام العالم ..
مشعل ماقدر يتماسك : هههههههههههههههههههههههههههههههه مجنونة هالبنت
جاسم : ههههههه وربي أجرمت فيها لو ماييت جان انتهت عفرا
مشعل : تستاهل والله دواها الله ياخذ عمرها
جاسم : الله يكفينا شرها مي هينه هالبنت
مشعل : المهم خلونا منها نقول مبروك للمعرس الجديد
سلطان ابتسم يجامله : الله يبارك فيك
مشعل التفت لجاسم وغمز له : موب كن الموضوع صار أسهل من أول دام سلطان تجرأ وأقدم عليه وش رايك تكمل مشروع الزواج وتاخذ سارة حرام تصير وحيدة عقب غلا
جاسم انحرج : جب يلا طير عن ويهي
مشعل : ههههههههههه حبيب قلبي الي يستحي
سلطان ضحك من قلب على ملامح جاسم الي صدق يبان انه انحرج وكأنه صدق الموضوع

سلطان : هاه جاسم وش قلت مهيب شينه والله نسوي عرس جماعي
مشعل : ايه وانا شيخكم معرس قبلكم
جاسم : ياحبك لكبرة الراس يامشعلوه
مشعل : لا تغلط علي لو سمحت ترى الحين ماعاد فيه شي يخليني امسك اعصابي اختك وصرت ضامنها يعني مافيه شي تقدر تهددني فيه
جاسم يقوم عليه ويضاربه : ايا النذل الخايس عيل يوم ضمنتها طلع لسانك
مشعل : هههههههههههههههه سلطان الحق علي كسرني
سلطان : هههههه تستاهل توطاه زين ياجاسم شد حيلك
مشعل يحاول يدافع عن نفسه : طيب ياسليطين محد خسران غيرك ماراح احضر عرسك اذا كسرني
جاسم يخنقه : تحترمني وتتأدب معي ولا أكمل
مشعل : ايه الله يقلعك قل امين
جاسم ماتحمل يوم شاف ملامح مشعل وطريقة كلامه المستضعفه رمى نفسه ع الارض وقعد يضحك ..
... هالضحك طلع سلطان من جو الكآبة والتوتر الي كان عايشه .. رجع للبيت مرتاح نفسيا ونام ذيك الليلة من غير مايفكر بشي...







** **



واقفة من الصبح تنتظر عند بوابة الكافتيريا .. المرة الي راحت اجرمت في عفرا .. الحين بتنتظره وتصفي حساباتها معاه .. خلاص هي بايعتها بايعتها ماعاد يهمها أحد ...



بعد مرور وقت طويل من انتظارها .. شافته يمشي شايل كتب بيده ومستعجل ..

تحركت بسرعة وكل شياطين العالم تجمعت على راسها

وقف متفاجئ من وقفتها قدامه مباشرة وهو يشوف نظرات الحقد والغضب بعيونها

سلطان ابتسم بسخرية : أهلا عروستي
غلا تفجرت براكين الغضب بعيونها : جعل تعرس عليك جنيه على كيفك إنت قررت شي يتنفذ من قالك وكذب عليك اني أبيك أو مشتهية حتى شوفتك
سلطان يمثل البرود : المطلوب ياآنسة ؟؟
غلا بعصبية : أنا ما أطلب منك أنا آمرك تنقلع من وجهي وتطلع من حياتي لأني ما أطيق أشوفك أو حتى أسمع اسمك أنا أكرهك وأكره أيامي السودا الي جمعتني فيك
تفهم ..
سلطان ابتسم يحرها أكثر : أفهم طبعا
غلا : والحين بما إنك طلعت ذهين كلم ماما وقلها إنك هونت عن موضوع الزواج
سلطان : لا
غلا بقهر : وش الي يمنعك
سلطان : لأني أبي أتزوجك
غلا بجنون : أنت وشلون ترضى تاخذ وحده ماتبيك وماتبي شوفتك ماعندك كرامة ارفع نفسك ولا مالقيت من توافق عليك وجيت تلزقني فيك
سلطان تنرفز وبان الغيض بعيونه : احترمي نفسك تراي صبرت كثير على كلامك الغثيث وابعدي عن وجهي
غلا صرخت : أكرهك ياحقييير
سلطان حس بالعيون تناظرهم تعداها بيمشي ويتركها .. مجرد ما أعطاها ظهره .. حس بظربه قوية ع راسه افقدته توازنه ..

التفت مصدووم .. شافها تركض مبتعده من المكان ..
وصرختها فجرتها من بعد .. بكلمة الله ياااااخذك

أخذ قارورة الموية من الأرض وبراكين من القهر مشتعلة بداخله متجاهل نظرات الي حوله وضحكاتهم المتعالية بسبب الموقف .. وهو يتوعد غلا بحساب شديد




الجـــــــــــــــــــــ10ـــــــــــــــــــزء




جالس في الكافتيريا .. يكتوي من القهر .. ضغط على قارورة الموية بقوة القهر الي يحس فيه ..
فتح كتابه وهو يقول بغيض .. طيب ياغلا ماراح أعديها لك ..





تمشي منهارة نفسيا وجسديا .. ماتشوف الي قدامها .. عيونه مليانه دموع حابستها ..

حست بيد تمسكها .. بعدتها بعنف من غير ماتناظر الشخص

رحاب مفجوعه : اشبك غلا
ناظرتها غلا وانهمرت دموعها بقوه

رحاب ضمتها : بسم الله عليك وش صاير

غلا : الله ياخذ روحه اليوم قبل بكره

رحاب بانفعال : آآمين يااااارب بس مين هوا

غلا : سلطان الحقير

رحاب تحسها ضايعه ومو فاهمه شي : تعالي اجلسي اهدي شوي بعدين فهميني
جلسو ع الكراسي .. .. سكتت رحاب لين هدت غلا ..

رحاب ابتسمت : هديتي

غلا من غير ماتناظرها : ايه

رحاب طيب ممكن تفهميني ايش الي صار ومين هوا سلطان

تنهدت غلا ماتدري وش تقول .. وهل هي مجبرة تقولها السالفة .. بس هي محتاجة تفضفض لشخص غير سارة .. لأن سارة ماتقدر تبين لها بعض الانفعالات عشان ماتزيد حالتها سوء ..


ناظرت وجه رحاب الي ريحها وشجعها تتكلم .. رحاب من الأشخاص الي يجبرونك تتكلمين مهم بأريحيه .. لأنها شخصية مريحة وحبوبة ..

بدت تسرد عليها الكلام من يوم هربت الين الي صار اليوم ..


ملامح الدهشة والصدمة بوجه رحاب ماغابت عن غلا .. وماتلومها لأن الي قاعدة تقوله محد يصدقه ..


غلا : وبعد ماتشادينا بالكلام ماقدرت اتحمل ورميته بالقارورة وهربت

رحاب سكتت شوي بعدين ضحكت :
أدري مالها داعي ضحكتي بس ماقدرت أمسك نفسي متخيله شكله يوم رميتيه فشله ههههه

غلا بحقد : يستاهل الله يقطعه

رحاب : غلا والله الكلام الي قلتيه أحسني مو مستوعبته ولو غيرك الي قالت لي يمكن مااصدقها بس مدري اش المفروض يكون تعليقي عليه بس بعلق على شي واحد إنو لازم توقفين بوجه ماما عبير وتقولين لها إنك انتي وهوا ماتتفقون وهالزواج لازم يتفركش

غلا : قلتلها يارحاب وكلمتها سارة بس مصره ومو معطيتني مجال للنقاش تقول انتي ماتعرفين مصلحة نفسك

رحاب: طيب يمكن الرجال كويس بس لأنه لقائكم ببعض كان بطريقة غلط أخذ موقف ولو مايبغاك ياغلا ما أصر

غلا : لا أبدا ماله دخل هالشي .. أنا وياه مانصلح لبعض أبد .. وهو ماأصر عشاني أنا متأكدة مليون بالمية إنه أصر عشان ماما عبير ..

رحاب محتارة ومو عارفة كيف ممكن تساعد غلا حط يدها على يد غلا : معليش غلو إنتي ادعي وربي بيفرجها وحاولي تروحين له وتكلمينه بهدوء وتبينين له إنكم ماتناسبون بعض

غلا : ماأعطاني فرصة أتكلم اليوم وأنا ماسويت له شي مستحيل يعطيني فرصة عقب الي سويته

رحاب : معليش حاولي الحين هو اكيد يقول مستحيل تجينه مره ثانيه بس لو رحتي له بيدري إنك مو متقبلته أبد وممكن يحس على دمه ويفركش الموضوع

غلا : وهو عنده دم أصلا ..؟!ياربي كيف أكرهه وأكره شوفة نفسه
وقفت : معليش رحاب أبرجع للبيت ما أقدر أكمل الدوام مره تعبانه

رحاب متضايقة عشانها : أوكي بس لا تفكرين حبيبتي معليش ادعي وتوكلي على الله وربي بيكتب لك الي فيه الخير

غلا بضيق : إن شاءالله يلا اشوفك عقب سلمي على اسماء

رحاب : الله يسلمك مع السلامة






بالكافتيريا ....




عفرا بغنج : سلام سلطان

رفع عيونه لها مجرد ماشافها حس ببراكين من الغيض تتفجر داخله .. تماسك عشان مايبين لها شي .. لين يشوف وش عندها ..

سلطان ببرود : وعليكم السلام

عفرا بكل جرأة تسحب كرسي وتجلس قباله : كيفك

سلطان : تمام _ وطالعها من فوق لتحت _ أي خدمة؟

عفرا بدت تتوتر حست إنه عارف الي صار قالت بملامح متألمة : سلطان أنا ماشفتك عقب الي صار هذاك اليوم ... يوم ناديتك أبيك تساعدني ما كنت أدري إنك تعرف غلا .. وصدمتني يوم قلت هذي زوجتي صح أدري إنك قلتها بس تبي توهمهم عشان محد يقرب منك بس تراها قوية علي

سلطان متقزز منها : من قالك إني أبي أوهمهم

عفرا مصدومة : غلا زوجتك ؟ بس غلا مو متزوجة

سلطان بابتسامة سخرية : زوجتي المستقبلية فيه أي اعتراض ؟

عفرا خنقتها العبرة قالت بقهر : إنت تدري إنها بنت دار تدري إنها مالها أصل

سلطان تغيرت ملامحه للغضب : احترمي نفسك واياني واياك اسمعك تحكين عنها بهالحكي .. غلا لها أهل ومو لازم تجي تعلمك تفاصيل حياتها عشان تشفعين لها وجودها بالدار ..

عفرا تبكي : طيب ماتدري انت انها متهمتني اني مشربتها أنا بذاك اليوم وسكي وظربتني قدام العالم .. هذا جزاي عقب ماكنت ناوية استر عليها واخليك تطلعها من المكان عشان ماتنفضح

سلطان قاعد يمسك اعصابه من قوة الخبث الي يشوفه بهالانسانه : قصدك واجهتك وكشفت خبثك قدام العالم ..
عفرا قومي عني رجاءا لأني الى الحين ماسك أعصابي
ولو سمحتي لا تخليني أشوف وجهك مره ثانية وأحذرك مره ومرتين وثلاث غلا خلك بعيد عنها لأنك لو قربتي منها راح تندمين بقوة تفهمين

قامت وهي تبكي : إنت ليش ماتحس فيني أنا أحبك ومتحمله اهاناتك وتطنيشك على أمل يوم من الأيام تفتح عيونك علي لكن بالأخير يجيني منك هالحكي السم
طيب ياسلطان .. مبروك عليك غلا لكن والله والله ما أخليكم براحة


مشت وقلبها يكتوي قهر .. وحاطة هالإثنين براسها ..




تنهد بعصبية وده لو يذبح هالبنت .. لأنه يدري مافيه شي يردها ممكن تسوي أي شي خبيث وحقير مثل طينتها ..
بس كان مرتاح نوعا ما لأن غلا مو هينه وماراح تستلم لها .. تذكر غلا وموقفها الي سوته .. قام من الطاولة كاره المكان بالي فيه ..







في الدار ..




دخلت الغرفة بهدوء .. سارة نايمة اليوم ماداومت .. حطت شنطتها ورمت نفسها ع السرير .. غمضت بتعب .. منهارة نفسيا وجسديا .. تحس نفسها بدوامه ماتدري وش أولها وتاليها ..



سارة : غلا
غلا على نفس وضعيتها : هممم
سارة : ليش رجعتي
غلا : تعبانه شوي
سارة قامت من فراشها وجت لغلا : سلامتك ياقلبي وش فيك
غلا بصوت مخنوق : مافيني شي
جلست جنبها سارة وحطت يدها ع راسها : راسك يوجعك
غلا : لا بس مانمت أمس زين
سارة : طيب حبيبتي نامي الحين وريحي وإذا تبين شي دقي علي أنا بنزل تحت أفطر مع ماما وخالاتي ..
غلا : أوكي



سارة نزلت تحت وشافت الكل قاعد ع الفطور




سارة : صباح الخيرات
الجميع : صباح المسرات
ماما عبير بقلق : تو شفت غلا راجعه من الجامعه وش فيها
سارة : تقول مرهقه شوي مانامت أمس
ماما عبير بضيق : مدري وش أسوي خايفة عليها تسوي بعمرها شي وبنفس الوقت أبي مصلحتها
خالة كوثر : لاتخافين في البداية بس بتتعبك وبعدين بترضى بالامر الواقع .. مصلحتها أهم وغلا وحده ماتفكر بعقلانية ومتهورة .. لازم تتزوج وتحس بالمسؤولية تجاه تصرفاتها
خالة سناء : فعلا .. بس هم بعد لاتجبرونها حاولوا تسايسونها وترضونها الين تقتنع .. لأن هالتصرف ممكن ينعكس سلبيا عليها اسمعوا شنو عندها وشنهي اسبابها الي تخليها ترفضه
ماما عبير : تقول لا أحبه ولا يحبني ومانناسب بعض ماعندها غير هالسببين
خالة كوثر : ماعليج منها دام هذي اسبابها .. الحب مش كل شي وعقب الزواج يي الحب


سارة سحبت نفس عميق الوضع موعاجبها بس مو قادرة تقول شي لأن محد راح يسمعها وخايفة يفهمونها غلط ويحسبونها حاسدتها


ماما عبير الي فاهمتها وفاهمة الي بداخلها التفتت عليها : وش في حبيبتي متضايقة

سارة ابتسمت تجاملها : مافيني شي ماما

ماما عبير : زين أبيك إذا قامت غلا تقولين لها إنك راح تاخذينها تتقضون جهازها .. عشان نهاية الأسبوع الملكة ونبي نسوي لها حفلة بسيطة بينا ..

سارة بتوتر : طيب ابشري



كملت فطورها ومسألة السوق في راسها .. ماتدري كيف تفتح الموضوع مع غلا .. ماراح تتقبله منها أبد وبتعصب .. غير كذا هي تدري وش الي رجع غلا من الجامعه مو عشانها مانامت بس لأن حالتها النفسية سيئة بسبب هالموضوع
لكن بتقولها وتشوف لازم غلا تاخذ موقف حاسم .. يا توقف بوجه الكل يا ترضى بالزواج .. الملكة مابقى عليها غير كمن يوم ..







الساعة وحده الظهر ...



قامت من فراشها بتعب .. ماتدري كيف نامت ومتى نامت آخر شي تذكره سارة قالت لها بتنزل تفطر ..
دخلت الحمام تتوظا عشان تصلي ..



طلعت من الحمام لقت ساره بالغرفة ..



سارة : نوم العوافي
غلا : الله يعافيك
سارة : نمتي زين
غلا : ايه الحمد لله ..
سارة : زين وش رايك نطلع نتمشى ونتغدى بمطعم الجو مره حلو
غلا : بصلي وأشوف مالي خلق للطلعة
سارة : تكفين غلو لا ترديني
غلا : يصير خير خليني اصلي أول
سارة : طيب وأنا بروح أستأذن من ماما
غلا سكتت صح نفسيتها عدم بس محتاجة لهالطلعة يمكن ترتاح شوي بعد ماتطلع وتغير جو
صلت الظهر .. وغيرت ملابسها .. في هالوقت دخلت سارة
سارة بحماس : يلا نمشي
غلا : يلا




طلعوا يمشون بالشارع فضلو يمشون للمطعم لأن الجو مايتضيع ..




غلا كانت ساكته طول الوقت ... ماتتكلم بس ترد ع الاسئلة الموجهه لها وسارة احترمت رغبتها ماحبت تضغط عليها ..



وصلوا المطعم وطلبوا ..



سارة ماتدري كيف تبدا مع سارة المنغلقة على نفسها ..


سارة : غلا حبيبتي وضعك موعاجبني أبد أنا ما ألومك وربي وحاولت أساعدك قد ما اقدر بس كلنا مافي ايدنا شي .. بس طلبتك غلو لاتخليني هالشي يكسرك لازم تصيرين قوية وتواجهين الظروف .. أما كذا راح تنتهين وربي

غلا : ابركها من ساعة

سارة عصبت : لا تقولين كذا إذا نفسك تهون عليك تراك ماتهونين علينا

غلا بيأس: وش تبيني اسوي ياسارة ماما عبير أول مره أشوفها تتصرف معي بهالطريقة و سلطان الحقيراليوم رحت وحاكيته وقلتله أنا ما أبيك ولا أقدر أعيش معك لكن قالي إنه ماراح يفسخ الخطبه وبيتزوجني غصبن عني .. مدري كيف أسوي أبي أواجههم كالعادة بس أحس هالمرة ماتت قواي أحس حتى لو واجهت بواجه ع الفاضي .. مرات يوم أفكر أقول ماما عبير تبي مصلحتي أدري ومتأكدة من هالشي هي ماصدقت أحد بيجي يطق بابنا يوم من الايام فيوم جا واحد مثل سلطان ماصدقت وتمسكت فيه أفكر أقلب الدنيا فوق تحت بس أرجع أتذكر إني أنا بنت دار ربتني ماما وحبتني واعتبرتني بنتها لكن بنفس الوقت مالي الحق إني أواجهها في قرار إتخذته عشان تطيح عنها مسؤوليتي كم لها وهي مضحية عشانا ويوم جا الوقت الي حست إنه المفروض أطلع ولقت الشخص المناسب بنظرها أروح أواجهها وأقلب الدنيا عليها ..
أنا تعبت ياسارة تعبت من كل شي .. أحس بالألم جواتي خاصة من بعد الموقف الي صار يوم زواج مشعل وسمية .. صرت أخاف من كل شي ولا أحس بالأمان عشان كذا ماراح أتكلم بتزوج مثل ماتبي بس كل غيضي بحطه عليه وأعيشه بجحيم لين يطلقني ..
ولو تطلقت ماراح أرجع لها بختفي هالمره جد وبدون ندم لو أذبح نفسي ماتفرق معي


سارة بكت بقوة كلام غلا أثر فيها .. أول مره تحس غلا تتكلم بهالكمية من الألم .. كابته حزنها وخوفها من الي بيواجهها بس عشان ماما عبير


غلا ابتسمت بألم : لا تصيحين حبيبتي ماقلتلك هالكلام عشان تصيحين بس أبي أطيح شوي من الثقل إلي أحس فيه


سارة : أدري بس منقهرة من نفسي لأني مو قادرة أساعدك بشي ولا تهونيني علي اشوفك بهالحال بس مرات أقول ماندري يمكن يكون فيها خيرة وتتوفقين وتشوفين سلطان غير الي أنتي حاطة في بالك
سكتت غلا خلاص تكره طاريه وتكره الكلام عنه .. ماراح تقول شي تعبت من كثر الكلام ....


سارة بتردد : طيب غلو وش رايك نطلع أنا وياك نشتري لزواجك الملكة مابقى عليها غير كم يوم وانتي ماعندك شي تلبسينه


غلا ضحكت بسخرية : وانتي حاطه في بالك إني بلبس شي حبيبتي إذا انتم حاطين في بالكم إن هذا زواج بكيفكم بس أنا لا ولا راح اشتري أي شي لا للملكة ولا للزواج ولا بخليه حتى يشوفني يوم الملكة وبلغي ماما عبير هالحكي


سارة : بس ياغلا ..

غلا تقاطعها : لا بس ولا شي هذا قراري وماراح أغيره

سارة بقلة حيلة : أوكي حبيبتي سوي الي يريحك بس لاتتضايقين ..

كملو أكلهم وقاموا راجعين البيت والوضع بينهم ساكن غلا ساكته وسارة نفس الشي ...




بعد العشاء ..



ماما عبير : هاه وش صار كلمتي غلا

سارة : ماما كلمتها بس رافضة تشتري أي شي وقالت لي حطو في بالكم إني ماراح أشوفه يوم الملكة ولا أبي حفل ولا شي
ماما عبير متضايقة : يا الله هالبنت مدري وشلون أتعامل معها أحسني ظلمتها بهالزواج بس خايفة تضيع هالفرصة وتندم ونندم كلنا

سارة اكتفت بالصمت ..

ماما عبير قامت : أبروح أكلمها يمكن تفهمني وتقتنع



طقت الباب ..

غلا : مين
ماما عبير : افتحي أنا ماما

قامت تفتح الباب .. فتحته من غير ماتناظرها .. رجعت تجلس ع الكرسي

ماما عبير : كيفك حبيبتي ماشفتك اليوم ولا مريتيني

غلا : تعبانه شوي

مااما عبير : غلو حبيبة قلبي أدري إنك زعلانه وتحسين اني ظالمتك بس صدقيني لو ما أشوف هالشي من مصلحتك ما أصريت عليه .. إنتي مو فاهمة بس بعدين بتفهمين كلامي

غلا تنهدت بتعب .: إلا فاهمه خلاص مو تبيني أتزوجه خلاص بسوي الي يرضيك _ ابتسمت بقهر _ بتزوجه وبريحك مني ومن مسؤوليتي يرضيك كذا

ماما عبير بكت : لا تقولين كذا ياغلا لا تعورين قلبي والله العظيم وربي الشاهد سعادتك بالدنيا عندي أبيك تفرحين مثل غيرك

غلا تبلع عبرتها : وش تبين مني الحين ما أرضيتك

ماما عبير : أبيك تروحين تشترين لك فستان للملكة وتجهزين لزواجك
شي

غلا : لا تضغطين علي يكفي وافقت ع الزواج فلا تضغطين علي زيادة رجاءا ماما لاتتعبوني فيني الي كافيني

ماما عبير : بس مايصلح كذا حبيبتي لازم تفرحين مثل غيرك

غلا ضحكت بسخرية : صدقيني فرحانه بشكل ماتتصورينه مو أنا بس إحساسي إني بتزوجه كافي يسعدني
طالعتها ماما عبير وشافت إن اقناعها صعب .. ماحبت تضغط عليها زيادة طلعت من الغرفة وضميرها يأنبها

مجرد ما طلعت انهارت غلا وصاحت بحرقة .. زواجها منه صار واقع لازم تستوعبه ...




يوم الاربعاء ..


بالجـــــامعة ..


جالسة مع زميلاتها ..

أسماء : الحين لا صرت بعرس بتصير نفسيتي كذا ترى خوفتيني ياغلو من الزواج
غلا ضحكت تجاملها : لا أنا خوافة ولا الموضوع عادي
رحاب الي فاهمة غلا : الحين تشوفينها كذا بس خليها تتزوج بنشوف حاجة ثانية .. هذا يسمونه توتر ماقبل الزواج وأحيانا يتعدى التوتر وتصير عند الوحدة حالة نفسية
غلا : مثلي أنا تعدت مرحلة التوتر
أسماء : ههههههههه حبيبتي ان شاءالله من تتزوجين ترتاحين وتنبسطين بحياتك
رحاب : آآمين ياااارب
أسماء : رحاب ما انصدمتي إنه هو الي سميتيه أميرك
رحاب انحرجت : اشبك انتي كنت استعبط عليكم لاتخلينها الحين تخاف آخذه منها
غلا : ههههههه ضحكتيني ومالي خلق
رحاب : من جد هذي تبغى تشعلها بيني وبينك
أسماء : هههههههه ماتوقعتك تخافين كذا
غلا : هههههههههههههههههههه
رحاب : والله خفت هذا الموضوع مافيه واحد اثنين
غلا : لا تخافين واثقة فيك وان بغيتيه ترى حلال عليك ماعندي مانع
رحاب : لا حبيبتي ماأبغاه خليه لك أنا بستنى أميري يجيني ع الفرس الأبيض
أسماء مسكت راسها : ياليييل ماطولك .. رجعنا للأمير المفقود
رحاب بعصبيه : بيجي وبذكرك يا أسووم وبتقولي قالت رحاب
غلا : ياااارب والله نتمنى هالشي يصير
أسماء : اي والله ماتتصورين شكثر أتمنى أشوفك عروس ومبسوطة
رحاب خنقتها العبرة : من جد بنات حتى أنا أتمنى والله كلامكم ببيكيني الحين

أسماء وغلا ماتمالكوا أنفسهم وانفجروا يضحكون ...

أسماء : ياشيخة محد قالك إنك تحفة
غلا : ههههههههه من جد
رحاب بدلع مصطنع: كثير يقولو لي


قطع كلامهم صوت سمية
: سلام صبايا
قاموا من كراسيهم : وعليكم السلام
غلا بفرحة : ياهلااا وغلا بأحلا عروس
سمية ضحكت باحراج : هلا فيج حبيبتي شحالج
غلا : تمام أخبارك انتي
سمية : الحمد لله بخير .. شحالكم بنات
أسماء ورحاب : الحمد لله بخير مبروك
سمية : الله يبارك فيكم يارب
غلا : هاه كيفك مع الزواج
سمية : والله الحمد لله مرتاحة بس شوي متلخبطة مو قادرة ارتب نفسي
غلا : بالبداية كذا وان شاء الله عقب تتأقلمين
سمية : إن شاءالله يارب .. انزين شنوهالأخبار الحلوة الي سمعناها .. من ورانا ياغلوو
غلا ضحكت بخفة : وش سمعتي طيب
سمية : ملكتج يوم السبت على سلطان ..
غلا ابتسمت : ايه
سمية بفرح كبير : والله ماتتصورين شكثر فرحت لج يوم قالي مشعل حتى هو وايد مستانس لج
غلا : الله يسلمكم ويسعدكم
سمية : وياج ياقلبي انزين بتسوين حفل ؟
غلا : لا بس عقد من غير حفل اختي مالها غير سنة متوفية
سمية : الله يرحمها ويغفر لها . . ويبارك لج حبيبتي ويتمم لج ع خير
غلا : تسلمين ياقلبي الله يبارك فيك ويسعد قلبك
سمية : انزين حبايبي بخليكم بيبدا كلاس الحين
غلا : الله معك موفقه
سمية : فمان الله
البنات : فحفظه



أسماء : ياحلوها هالبنية
رحاب : من جد ذوووق وملح بسم الله عليها
أسماء : الله يسعدها تدرون من زمان أشوفها ولافته انتباهي
غلا : تهبل سمية وربي أعطاها واحد مثلها الله يهنيهم ويا بعض
البنات : آمين يارب
غلا : زين بنات أنا أشوفكم بكره إن شاء الله
رحاب : أوكي سلمي على سارونه
غلا : الله يسلمك يوصل يلا فمان الله
رحاب وأسماء : بحفظه



راحت عنهم وكآبتها واصلة حدها .. خبر زواجها انتشر وسلطان علم الكل ..
للحظة تمنت تنتحر وتفتك. لو ما الانتحار حرام ومصيرها للنار كان انتحرت بدون ماتتردد


شافت سلطان داخل من بوابة الجامعة .. زادت دقات قلبها بقوه .. ما كان منتبه لها .. بدون شعور ساقتها رجولها له ..

بصوت ضعيف : سلطان
التفت بسرعة متفاجئ من وجودها مجرد ماشافها طارت شياطينه قال بتهكم : خير عندك هاالمره عصى ولا حديدة ناوية ترميني فيها ؟!!

سكتت مو عارفه وش ترد عليه .. حالتها النفسية ماتسمح لها تدخل في مشادات معه

ناظرها ينتظر منها الرد لكن ملامح غلا اليوم غير عن كل مره .. اليوم الهم والأسى والكآبة مرسومه على وجهها .. حزن وتعب تنطق فيه ملامحها قبل لسانها ..

رجع تكلم بعد ماشافها ساكته : أي خدمة ..؟! تبين مبلغ زيادة ع الي اعطيتكياه

غلا بترجي ممزوج بألم متجاهله سخريته وإهانته : أرجوك سلطان لا تخلي هالزواج يتم وربي ما أقدر أعيش معك

سكت للحظة .. نبرتها منكسرة على غير العادة ..

سلطان باستفزاز: وليه إن شاءالله ماتقدرين تعيشين معي كائن متوحش مثلا

غلا تنهدت بتعب : حنا مانناسب بعض أنا غير أنت غير ..

سلطان يستغبي : وشلون يعني

غلا تطول بالها : كذا من غير تفسير حنا مو لبعض مانصلح لبعض أبد .. وربي راح نتعب سوا ماراح تفهمني ولا راح أفهمك

سلطان : أنا عني لا تشيلن همي فاهمك زين

غلا فقدت أعصابها : سلطان لو سمحت خذ الموضوع بمحمل الجد أقولك حنا مانصلح لبعض الزواج لازم يتفركش أنا أكرهك وما أقدر أعيش معك

سلطان طالعها نظره طويله أخذ نفس عميق : شوفي ياغلا وحطي في بالك قرار اتخذته ما أرجع فيه .. وزواجي منك مو حبا فيك حطي هالشي في بالك
أخذتك بس أستر عليك رحمة بهالضعيفة الي ضحت بحياتها عشانك وبهذلتيها واهنتيها قدام الناس بتصرفاتك الزواج راح يتم وبتعيشين معي غصبن عنك وبتتأقلمين سواء تبين ولا ماتبين

غلا صرخت فيه : محد طلب منك تستر علي وماما ماتبي منك شفقه أنت واحد حقير وخسيس ونذل ما تشوف غير نفسك يا أناني يامريض الله ياخذك ويريحني منك ليتك مت بالحادث الي صار لك

مشت تاركته وهي تشهق بالعبرة .. كلامه قوي .. جرحها وأهانها .. حسسها إنها عاله ع الكل حتى عليه رغم إنه هو الي فارض نفسه ..


كمل طريقه .. وابتسامة جانبية على فمه .. ماقال هالكلام إلا يبي يستفزها ويثيرها .. كذا حس إنه انتقم منها ورد اعتباره على حركتها البايخة الي سوتها قبل كمن يوم ....




دخلت البيت منهارة .. راحت المجلس .. فتحت الباب بقوه خوفت ماما عبير وخالة سناء وكوثر..
ماما عبير قامت خايفة : بسم الله عليك غلا وش فيك
غلا تصرخ : شفتي هذا الي تبيني آخذه يقولي بكل حقارة إنه ماخذني يستر علي بس ويريحك مني .. شفتي هذي هي طينة الي مالي عينك وغاصبتني عليه ..
بس تدرين باخذه وبخليكم تكملون هالزواج الزفت تدرين ليه عشان أوريك بعدين كلام مين الصح أنا ولا أنتم .. عشان تشوفين حقيقة الي حطيتيني بين يديه ..
لو أنا بين أهلي مارضوا علي لكن راح آخذه ولو قلتوا لا الحين راح آخذه بس اليوم الي أطلع من هنا ما أبي أشوف أحد فيكم يسأل عني ولا عن أخباري سواء كنت في جحيم أو غيره تفهمووون

طلعت لغرفتها تركض مو معطيه أحد فرصة يحاكيها ...
وهي تتوعد تخليهم يندمون ع اللي سووه .. ويعرفون إنهم ضيعوا الأمانه ...!!




بالمجلس ..


ماما عبير منهارة وخالة سناء وكوثر يهدونها

ماما عبير : ياربي بنتي بتروح من بين يديني .. كنت ابي مصلحتها بس ما كنت أتصور إن الموضوع بالنسبة لها بهالسوء

خالة كوثر : خلاص اهدي وحاكيها عقب وطيبي خاطرها وإذا ماتبي هالزواج الغو كل شي وبلاش عوار راس

ماما عبير : ما أدري كيف أكلمها مالي وجه ياعمري ياغلا .. آآسفه وربي آآآسفه
خالة سناء : يا بنت الحلال شفيج هدي خلي سارة تيي وبتشوفها وتحاكيها وان شاءالله كل شي يزين

بعد ماهدت ماما عبير وحاولوا يغيرون مجرى الموضوع عشان ترتاح شوي .. قاموا يجهزون الغدا ..






ع الساعة أربع دخلت سارة للبيت .. قابلتها خالة سناء

سارة : أهلا خالتي كيفك
خالة سناء : الحمد لله حبيبتي شحالج انتي
سارة : تمام ليش وجهك كذا صار شي
خالة سناء بتوتر : اليوم ياتنا غلا من الجامعة منهارة وقالت لنا ان سلطان يبغي ياخذها يريح عبير من مسؤوليتها ويستر عليها وقالت بتتزوجه وحتى لو صار وغيرت عبير رايها وقالت مافيه زواج وبتخلي الكل يندم ع الي سووه فيها
انهارت عبير علينا وتاثرت حيل من هالحجي .. بس قلنا ننتظرج تحاجينها وتقولين لها الي تبغيه بيصير بس لا تسوي جذي بعمرها

سارة متأثرة : خالة سناء غلا حالتها النفسية مره تعبانه حتى أنا ما اعتقد تسمع لي هاليومين منغلقة على نفسها وماتتكلم .. بس بجرب وبشوف

خالة سناء : ايه فديتج طلعي فوق شوفيها

سارة : ابشري خالتي

طلعت للغرفة .. دخلت لقت غلا تكلم زميلتها


فصخت عبايتها وحطت شنطتها .. وجلست قبال غلا


خلصت المكالمة ..


سارة : مساء الخير
غلا : مساء النور
سارة : وحشتيني ياوحشه
غلا : آآخ يالمهايطة توك شايفتني الصبح
سارة : وحتى لو شفتك الصبح هالكم ساعة خلتني اشتاق لك ولا مايصير
غلا تسحب نفس : يصير
سارة : غصبن عنك
غلا ترفسها بخفه : انقلعي
سارة: ههههه أخبارك حبيبتي وش سويتي اليوم بالجامعة
غلا : ولا شي خلصنا بدري وطلعت شفت سمية أول يوم تداوم بعد الزواج ياحلوها هالبنت
سارة باهتمام : والله متى شفتيها
غلا ابتسمت وهي تشوف نظرات سارة : قبل لا أطلع
سارة فهمت غلا : أها الله يسعدها


شافت غلا تسولف وحبت تغتنم الفرصة

سارة : غلو حبيبتي وش صار بينك وبين مااما
غلا : ولا شي بس وضحت لها الصورة
سارة : ماما مره متأثرة وتقول الي يرضيك بتسويه وإذا ماتبين هالزواج خلاص بتكلم سلطان
غلا ضحكت بسخرية : بعد ايش ..؟! لا حبيبتي بتزوج وبريحها مني وبريح الكل ولا تفتحون معي الموضوع مره ثانية بليز سارة
سارة : لا ياغلا خطأ كذا لا تخلين الموضوع عناد دامه صار بيدك الحين سوي الي تبين وفركشو الخطبة هالزواج من أساسة خطأ لازم ينتهي وربي بيعوضك أحسن منه
غلا : الحين عرفوا إن هالشي الي سووه غلط ولا خافوا ارجع لهم بعد كمن يوم ويبتلشون فيني
بتزوج يا سارة بس والله العظيم لأخليهم يندمون كلهم
سارة : تكفين غلو شيلي هالأفكار من بالك
غلا : خلاص سارة لاتفتحين معي هالموضوع الله يسعدك أنا تعبانة لا تتعبيني زيادة سارة بيأس قامت : اللي يريحك وإذا غيرتي رايك قولي لي
غلا : ....








يوم الخميس ..



بالجامعة ..


طالعة من الكلاس .. كل تفكيرها مع غلا والي ممكن تسويه .. أمس مانامت لأنها حاسة إن غلا مو نايمة بس تمثل ..


شافت تجمع شباب قدامها .. غيرت طريقها .. ورفعت عينها لقت جاسم يطالعها وكأنه يراقبها من فترة ...


ارتبكت من نظراته .. وارتبكت أكثر لما شافته جاي لها ..
جاسم : السلام عليكم
سارة : وعليكم السلام
جاسم : شحالج سارة
سارة : تمام الحمد لله وش أخبارك أنت وكيف سمية
جاسم : بخير الله يسلمج والله سمية الحمد لله مرتاحة
سارة : دوم يارب
جاسم : تدوم أيامج .. سلامات شفيه ويهج مصفر تعبانة ؟
سارة : لا أبد بس تعرف ارهاق الدوام
جاسم حاس إنها تصرفه : الله يعينج .. ومبروك لغلا الله يوفقها
سارة : الله يبارك فيك
جاسم بهدوء : عقبالج
سارة توترت وضيعت نظراتها بعيد عنه .. حس فيها جاسم وحب شكلها وخجلها
جاسم : قولي آمين ولا ما ودج تعرسين
سارة بامتعاض : الله كريم
جاسم تغير لونه : ضايقتج سارة .. اتغشمر معاج والله
سارة بغصة : لا والله بس وش تبيني أقول
جاسم بصدق : يمكن مالي الحق أقول هالشي لكن محظوظ الي بياخذج والله


سارة ناظرت فيه شافته يناظرها بنظرات مو مفهومه لها


تركته من غير ماترد عليه .. ودها تصرخ بأعلى صوتها بوجهه .. ليه يا جاسم .. دامه محظوظ ليش ماتكون إنت المحظوظ ولا أنا مو من مستواك ..


تبعها بنظراته .. وده لو تصير عنده الجرأة ويطلبها للزواج منه .. بس ما يقدر صعب يتزوجها .. سارة تستاهل أفضل منه .. بقائه بدون زواج أحسن .. لأن وضعه ماتقبله أي حرمه ويمكن لو جته الجرأة و قالها ترفضه وتجرحه




طلعت من الجامعة مرت محل حلويات .. شرت لغلا تشكليت الي تفضلها .. غلفتها بشكل حلو ... وطلعت راجعة للبيت ..



فتحت باب الغرفة ..


سارة : سلام
غلا : وعليكم السلام
سارة : ليش بالغرفة مانزلتي تتغدين
غلا : توي راقيه .. تغديت
سارة : بالعافية حبيبتي
غلا : الله يعافيك
سارة وحاطه الكيس ورا ظهرها : حزري وش جبت لك
غلا بفضول : وش ؟ أعطوك البنات ملزمتي
سارة باحباط : لا يا الخبلة وش ملزمته أقولك جبت لك شي مني هدية
غلا ضحكت : الله وش جبتي
سارة : يلا حزري
غلا : امممم عقد ألماس
سارة : تبطين يابعدي
غلا : هههه خايسة وربي بدال ماتقولين مايغلى عليك
سارة : هههههه هو مايغلى عليك بس خل ينحط بيدي أول
غلا : زين يا حلوة وش جبتي لي يلا حمستيني
سارة طلعت الكيسة : جبت لك التشاكليت الي يحبها قلبك
غلا نطت من السرير وسحبت الكيسة وضمتها : وااااو حبيبة قلبي سارونه ما تصدقين لو أقولك أمس بالليل اشتهيتها وقلت أبطلع اليوم اشتري
سارة : فديتني الي فاهمتك
غلا ضمتها بقوه وباستها : فديتك وربي
سارة : بعد بوسة ثانية
غلا رجعت وعضتها
سارة دفتها بقوه : آآآآآآآآآي يالكريهه هذا جزاي
غلا جلست ع سريرها وفتحت الكيسة : انتي طمعتي ماكفتك بوسة وحده
سارة ضحكت ... مبسوطة كثير يوم شافت نفسية غلا حلوة .. تدري إنها تكابر ومخفية بصدرها .. بس حتى شوفتها كذا ريحتها حيل ...




المغرب ..

جالسين بالمجلس .. يتكلمون بمواضيع عادية مبتعدين عن موضوع غلا


ريماس قربت من غلا وبصوت واطي : غلا
غلا : هلا حبيبتي
ريماس : صدق بتتزوجين ؟
غلا : من قالك
ريماس بمكر : سمعت ماما كوثر وماما عبير يتكلمون ويقولون غلا بتتزوج
غلا ابتسمت : أها
ريماس بحزن : ياحظك إن شاء الله أتزوج مثلك قريب
غلا مصدومة : ليه
ريماس بابتسامة واسعة : عشان ماتتحكم فيني ماما كوثر وأروح بيت بلحالي وما آخذها معي للمول
غلا : هههههههههههه حبيبتي إن شاء الله
ريماس : بس باخذك إنتي وسارة عشانكم صديقاتي
غلا : ههههه بعد قلبي الوفية
سارة تقرب منهم : وش تقولون علموني
ريماس تلصق بغلا : سر ماراح أقولك
سارة تمثل الصدمة : تخبين علي يا رمووس
ريماس طنشتها : ايه
غلا : مو إنتي توك تقولين سارة صديقتك ليش تخبين عنها
ريماس غمزت لها : بعدين نعلمها مو الحين
غلا : ههههه تقولك بعدين مو الحين عشان محد ينتبه
سارة : وعد
ريماس بتأفف : ايه
سارة قبصتها مع خدها : أموت أنا على أصحاب الأسرار
غلا : عاد لو تدرين وش هالسر تنصرعين
سارة : لا عاد
غلا : ههههه أثاري البنت طلعت داهية وحنا نحسبها بريئة
وأشرت لها بحركة ماانتبهت لها ريماس إنها تبي تتزوج
سارة شهقت : مستحيل
غلا : تخيلي تفكر من الحين
سارة : محد صغير والله
غلا : من جد ههههه
سارة : يا ملحها ياختي تهبل
غلا ضمت ريماس : أحلا وحدة بالدنيا رموسه
ريماس تحط راسها بحضن غلا معجبها الوضع
سارة : ياحبها للمدح هالبنت

سارة وغلا يضحكون ... وما غابت عنهم عيون ماما عبير الي تطمنت شوي من شافت غلا تضحك ....










.... يوم السبت ....




ماما عبير تكلم سلطان : هلا حبيبي وش أخبارك
سلطان : بخير الله يسلمك خالتي
ماما عبير : وش صار عليكم متى بتجون
سلطان : بعد ما نصلي المغرب إن شاءالله بنجي نعقد
ماما عبير : الله يسر
سلطان : ماراح تسوون حفل
ماما عبير بضيق : لا رفضت تعرف اختها توها متوفية
سلطان يدري إنها مخبية عنه السبب الأساسي : الله يعين المهم إذا جينا بينا اتصال
ماما عبير : إن شاءالله الله معك




سارة : غلا
غلا : هممم
سارة : ماودك تقومين
غلا : لا
سارة متضايقة : الحين العصر ولا قمتي حتى تاكلين شي
غلا : سارة خليني على راحتي
سارة : طيب لا تنزلين أقلها اقعدي معي
غلا : أقولك ماابي مالي خلق أتكلم ولا لي خلق لشي الله يخليك سارة أفهميني


بعد مايئست منها سارة طلعت من الغرفة وتركتها ..
تلحفت .. اليوم بترتبط بأكره شخص قابلته بحياتها .. غمضت عيونها بقوة تعبت تبكي تحس مابقى بعيونها دموع ..

يا الله شكثر كانت تتمنى تكون بهالليلة سعيدة .. دايم كانت ترسم أحلام حلوة لهالليلة .. وتتخيلها ليلة وردية .. تكون فيها بقمة أناقتها وسعادتها .. وتلتقي بالشخص الي تكون مستعدة تقدم له روحها .. لكن تفاجأت بعكس أحلامها تماما ..


زفرت بقوة ألمها .. ومن بعدها ماوعت إلا بماما عبير جالسة جنبها وتقومها ..

ماما عبير : غلا حبيبتي قومي صلي .. الرجال تحت ينتظرونك عشان يعقدون ..
قامت مرتاعة ..
ماما عبير مسكتها : بسم الله عليك وش فيك
غلا بعدت يدها عنها : مافيني شي
ماما عبير بحزن : قومي صلي وانزلي بسرعة
غلا دخلت الحمام من غير ماترد .. سكرت باب الحمام وسندت راسها عليه .. تحس بدوخة مو طبيعية وتعب هاد جسمها .. جمعت قواها وراحت تتوظا

طلعت وصلت .. وطول الوقت ومااما عبير تطل تشوف خلصت ولا لا والتوتر واضح عليها ..

بعد ماخلصت ..

ماما عبير : يلا حبيبتي البسي حجابك وانزلي
غلا بعناد :ماراح البس شي
ماما عبير : طيب رتبي شكلك شوي
غلا : ما أبي معجبني شكلي
ماما عبير بيأس : طيب الي يريحك امشي معي
مشت مثل الي يسوقونها للقصاص .. بخطى متباطئة ..

دخلت المجلس مع ماما عبير .. من غير ماترفع راسها .. أو تناظر الموجودين ..
جلست بطرف المجلس .. وبدى المأذون يتكلم .. ومن بعدها سأل سلطان عن موافقته وسألها هي عن موافقتها .. ردت بهدوء ووقعت وقامت مباشرة من غير ماتنتظر منهم الإذن ...



كانت عيونه طول الوقت عليها .. واضح عليها التعب .. وعدم الرضا .. وصوتها المبحوح وضح له وشكثر كانت تبكي ..

ماما عبير : ألف مبروك يا ولدي الله يوفقكم ويسعدكم ويتمم لكم على خير
سلطان : الله يبارك فيك ويسلم عمرك خالتي
المأذون : مبروك موفقين إن شاءالله
سلطان : الله يبارك فيك .. ماقصرت الله يعطيك العافية ..
المأذون يوقف ووقفوا معه سلطان والشهود : الله يعافيك ربي يسعدكم ويبارك لكم
سلطان : آمين يارب .. التفت لماما عبير .. نستأذن ياخالتي ..
ماما عبير : الله يحفظكم ويعطيكم العافية

قبل مايطلع أعطاها كيس فيه شبكة غلا . ودبلة .. شراها لها اليوم ع السريع بعد مازعل عليه مشعل يوم درا إنه ماشرى لها شي

خذتها ماما عبير وخبتها عندها لبعدين لأنها تدري إن غلا ماراح تاخذها بهالوقت

طلعوا من الدار .. وكلن ركب سيارته ...


كان يحس بشعور الاضطراب داخله .. خاصة بعد ماشاف غلا بذاك الشكل ..

وقف بالإشارة .. وبالصدفة لمحها تمشي بالشارع .. حاول يركز نظره أكثر يتأكد من كونها هي .. جنب السيارة .. ونزل يمشي بخطوات سريعة ..

سلطان : غلا
التفتت بخوف مو مصدقه الصوت .. وانصدمت لوجوده .. وانصدم من شكلها .. عيونها وارمه من الصياح ووجها مصفر بتعب ..

مشت متاجهلته ..مسك يدها بحركة غير متوقعه

صرخت فيه : اترك يدي
سلطان ببرود : ليش عادي أمسكك _ وبلؤم _مو أنا زوجك
غلا تصرخ فيه بجنون : منتب زوجي اترك يدي
سلطان ترك يدها خاف يلفت الأنظار .. : أوكي بس قولي لي ع الأقل مبروك
غلا بحقد : الله لا يبارك فيك ولا يبارك في أيامك إن شاء الله

مشت تاركته مصدوم منها ومن دعوتها القوية .. شافها تستند ع الجداروحاطه راسها عليه .. قرب بهدوء .. سمع أنفاسها المرتفعه باضطراب ..
ارتمت ع الأرض مو قادرة توقف على رجولها قرب منها والخوف على وجهه
: وش فيك
حاسه بالدنيا تدور فيها ولسانها ثقيل .. وجسمها مثل البركان يغلي .. تبي تصرخ فيه يبعد ويتركها بس مو قادرة حتى ترفع عيونها له ..

نزل بمستواها وبقلق : وش فيك غلا تعبانه ؟
غلا بصوت مخنوق : اتركني روح عني
سلطان يتجاهلها : امشي أوصلك للبيت
غلا قامت بصعوبة : انقلع عن وجهي
سلطان بعصبية : تكلمي بأدب دامي الى الحين ماسك أعصابي

مسكها بقوه وسحبها للسيارة .. ماقدرت تقاوم لأنها ماصارت تشوف شي قدامها

وصل للبيت نزلها من السيارة .. ودخلها للبيت .. قابلته خالة سناء ..
خالة سناء بخوف : شنو فيج غلو حبيبتي
غلا بتعب : مافيني شي خالتي ( بكت ) خليه يتركني ويبعد عني ما أبيه
سلطان تركها وهو كاتم قهره : خالتي شفتها طايحة بالشارع وجبتها هنا
خالة سناء : ماتقصر ياولدي الله يعافيك _ طالعت غلا _ الله يهديج ياغلا من الصبح مو ماكله شي وطالعة من البيت ومعدتج فاضية .. شنو ماتخافين ع نفسج لو مغمي عليج بالشارع ومحد لمج
غلا تبعد يدها عنها وبغصة: خالتي بطلع أنام
خالة سناء : انزين حبيبتي وانا بيب لج أكل
غلا : ماابي شي مو مشتهيه
خالة سناء : انزين طلعي ويصير خير
بعد ماراحت عنهم .. التفتت خالة سناء لسلطان
: الله يصلحها عنيدة هالبنية
ابتسم يجاملها : زين استأذن
خالة سناء : فمان الله
سلطان : في حفظه



ركب سيارته .. بدا يراوده شعور الندم .. ويفكر حقيقة كيف بتكون حياته معها .. كان يعتقد إن عدم تقبله لها أكثر من عدم تقبلها له .. لكن اليوم وضح له إنها مو طايقته أبد ولا طايقه حتى تسمع صوته أو تحس بوجوده حولها ..!


جاه اتصال من جاسم رد : يا مراحب
جاسم : يااااا هلاااا بالمعرس ألف مبروك
سلطان ضحك بخفه : الله يبارك فيك عقبالك
جاسم : الله يسمعك منك يبه .. بديت أغار منكم
سلطان : هههههه يلا شد حيلك وش وراك
جاسم : الله كريم ياخوي .. المهم بشرني شالاخبار .. كل شي تمام
سلطان : الحمد لله ملكنا وربك ييسر
جاسم : ع البركة والله الله يوفقكم ويتمم لكم
سلطان : آمين
جاسم : انزين بخليك يالحبيب تامر على شي
سلطان : سلامتك .. يعطيك العافية
جاسم : يعافيك ربي فمان الله
سلطان : فحفظه


بعد ما صك منه دق على مشعل لأنه شاف له اتصال

مشعل : يااااامية أهلا وسهلا .. نقول مبروك
سلطان : هههه هلا بك قول وأنا أخوك
مشعل : مبروووك ألف مبرووك والله وكبرت يا سلطان وصرت معرس
سلطان : ههههههههههههههههههه تكفى تكفى يالشايب
مشعل : ههههههههه أخبارك .. متى خلصتوا
سلطان : الحمد لله بخير .. بعد المغرب عقدنا
مشعل : الف مبروك والله
سلطان : الله يبارك فيك
مشعل : عقبال ماتاخذها لبيتك وتكتمل الفرحة
سلطان ضحك بسخرية : على خير
مشعل : أنا داخل البيت بكلمك بعدين
سلطان : موفق
مشعل : فمان الله
سلطان : فحفظه



سند راسه ع المرتبة .. غمض بتعب .. صورة غلا ما راحت عن باله .. غبي يوم عاند وتهور ..
حرك السيارة رايح للبيت ..






سارة تمسح على راس غلا : حبيبتي غلو ليش تطلعين من غير ماتقولين لأحد
غلا : ماجا في بالي
سارة : زين ريحي شوي وبروح أجيب لك شي تاكلينه
غلا : مابي شي
سارة : مو ع كيفك لازم تاكلين مو معقوله من الصبح ماأكلتي شي
فتحت الباب لقت خالة سناء عند الباب ومعها صينية الأكل

سارة : ياحبيلك ياخالتي ماقصرتي توي بنزل أجيب لها شي تاكله
خالة سناء : فديتج .. حطيت لها غداها هالبنت مادري شنو ناوية عليه الله يصلحها
سارة : آمين ..

خذتها عنها ودخلت وصكت الباب ..

سارة : يلا قومي غلو هذاهي خالة سناء جابت لك غداك
غلا جلست بعد ماحطت سارة الصينية قدامها..

غلا : كلي معي
سارة : من عيوني بس كلي ريحيني
غلا تاكل ببطئ .. من غير ماتتكلم .. تحس كل لقمة تنزل مثل الأشواك بحلقها ..

سارة تراقبها بصمت حاسها فيها وحاسها بكبر همها بس مو عارفة وش تقول أو كيف تواسيها ...

بدون شعور صارت دموعها تنزل بصمت .. رفعت عيونها غلا وتفاجأت بسارة تبكي
غلا تكابر : وش فيك
سارة تحاول تتماسك : مافيني شي
غلا تمنع دموعها تنزل : عشاني
سارة انفجرت تبكي بحرارة .. بعد فترة صمت قصيرة ... :
مو عارفة وش أسوي عشانك .. أحس بقلة الحيلة .. معورني قلبي يوم أشوفك متألمة ومهمومة وأنا أتفرج مافي يدي شي .. غلو حبيبة قلبي إذا تعرفين شي أقدر أسويه عشانك وهو بيريحك مهما كان هالشي مستعدة أسويه

غلا تنهدت بتعب وقربت منها ضمتها بحب وقالت بصدق : وربي يا سارة لولا وجودك حولي كان تشوفيني منهارة بس الي مهديني شوي إني أعرف لو صار شي مستقبلا ورجعت بتكونين أول وحده تفتح لي حضنها .. لاتتضايقين سارونتي
مابي منك شي غير قربك

سارة : حبيبتي غلو والله لو أبيع الكل عشان عيونك لأبيعهم .. إنتي إختي الي ماجابتها أمي أحس بالضياع من غيرك إنتي أنا وأنا إنتي .. مستحيل أتخلى عنك لو على موتي .. الله يسعدك ويوفقك ويرزقك الراحة بحياتك
غلا باستها : الله لا يحرمني منك ويسعدك ياقلبي ويعوضك الي يريحك
سارة ابتسمت بامتنان : زين يلا إذا تحبيني كملي غداك
غلا رفعت حاجب : ومن لاعب عليك وقايل لك إني أحبك
سارة معصبة : غصبن عنك يالدبااا
غلا : ههههه
انفتحت شهيتها شوي للأكل .. كملو أكلهم مع شوية سواليف تغير الجو






مر أسبوع من غير ماتصادف سلطان أو أحد من اخوياه .. كانت مرتاحة نسبيا .. ماتبي تقابله ولا تشوفه ولا تشوف أحد من طرفه ....







واقفين قريب من الكافتيريا ينتظرون أسماء تطلع من الكلاس عشان ياخذون فطورهم ويفطرون برا بالساحة ماتبي تدخل تخاف سلطان يكون موجود ....

شافوا عفرا جايه وعلى وجهها ابتسامة خبيثة ..
رحاب : بسم الله من أي مقبرة طلعت هذي
غلا مجرد ماشافتها تفجرت براكين الغضب داخلها

عفرا بكل جرأة توقف قدامهم وباستهزاء : مبروك يقولون ملكتو
غلا تعض على اسنانها بقوة : لو سمحتي روحي عن وجهي دام النفس راضية
عفرا طالعتها من فوق لتحت : جايه أبارك ولا ماودك
غلا : ما أبي منك شي وريني عرض أكتافك
عفرا : ليش تحسين هالزواج مافيه تكافؤ
رحاب ماتحملت : احترمي نفسك إنتي من تكونين عشان تتكلمين بهالأسلوب
عفرا : إنتي ابلعي لسانك محد وجه لك الكلام
غلا بعصبية : انتي الي ابلعي لسانك يالواطية
عفرا : الواطية أنتي يا بنت الشوارع الي كل يوم مع رجال مره مع منصور وسحبتي عليه ماملى عينك والحين حوشتي على سلطان وشفتيه غنيمة وتزوجتيه الله العالم بيقنعك ولابتشبكين مع غيره عقب فترة ..
ما أمداها تخلص كلامها إلا يجيها كف قوي طيحها ع الأرض من غلا ..
ركبت عليها وصارت تعطيها كفوف من غير شعور
تعالت صرخات الي حولهم
رحاب تصيح : بس بس غلا الله يخليك اتركيها
غلا تصرخ : حقييييييييرة حقيييييييرة خليني أعلمها وش تسوي بنت الشوارع فيها
رحاب : تكفين غلا خليها هذي حثالة احقريها تكفيين غلا لا تجمعين علينا العالم
غلا تخنق عفرا الي تصرخ بصوتها وتستغيث : قسم بالله لو طلعتي بوجهي مره ثانية يالحقيرة السافلة لأذبحك ولا يهمني أحد _ صرخت بأعلى صوتها _ ولا يهمني أحد تفهميييين
حست بيد قوية تسحبها بعنف وتدفها ع الجدار
رفعت عيونها له في الوقت الي رفع يده وصفقها ع وجهها صفقة خلت كل حواسها تتخدر ..
سلطان بغضب شديد : كيف تمدين يدك عليها ولا يردك أي قانون أو احترام
غلا تصيح فيه : لا تتدخل .. مالك دخل .. اتركني كم مره قلتلك ابعد عني واتركني بحالي
سلطان يمسكها مع كتفها ويشد عليها بقوة : لا أسمع هالكلام يطلع من لسانك مره ثانية أقصه .. أمشي قدامي يلااا

مسكها مع يدها ومشى من غير مايناظر أحد أو يلتف لعفرا الي كانت تلعن وتسب وتشتم...



وصل لمكان فاضي من الطلاب وقف بزاويته وتركها بقوه .. وهو يزفر بقوة ...

طالع فيها من غير مايتكلم .. كانت تدافع عبراتها وتظهر القوة قدامه ..

سلطان بعصبية : وش تسمين هالي سويتيه ؟ حتى الشباب ما سوو حركاتك
غلا : ......
سلطان : ما عندك لغة تتعاملين فيها غير مد الايد
غلا صرخت بوجهه بصوت مخنوق : غلطت علي هي تعرضتني وجتني مو أنا الي رحت لها
سلطان بقوة :.. إنتي بالجامعة .. احترمي وجودك هنا وحاسبي على تصرفاتك
غلا : أنا مسؤولة عن تصرفاتي مالك شغل فيها
سلطان مسكها مع كتفها بقوة ألمتها : أقول لا أسمع منك كلمة مالك شغل أعتقد كلامي واضح .. والله ياغلا لو أشوفك مره ثانية تضاربين أحد وتمدين يدك أو حتى بالكلام ماتلومين إلا نفسك
تركها بتقزز ومشى طالع من الجامعة ..

تمنت لو تصرخ في وجهه بس شكله وهو معصب أرعبها .. وبرد الكلام بلسانها ...



وهو طالع صادف رحاب قدامه .. ارتبكت من شافته .. ناداها
رحاب واقفة بارتباك : نعم
سلطان : وش صار بينهم
رحاب بضيق : عفرا جت وحنا واقفين ورمت على غلا كلام قوي وماتمالكت نفسها غلا ومدت يدها عليها
سلطان بفضول : وش قالت
رحاب : إسأل غلا
سلطان بصوت حازم : أنا سألتك إنتي
رحاب بتوتر : جت على انها بتبارك وغلا رفضت مباركتها قالت ليش تحسين زواجكم مافيه تكافؤ بعدين قالتلها إنتي بنت شوارع كل يوم مشبكه مع واحد

هنا وقفت رحاب ... زلت بهالكلمة حست إنها المفروض ماتقولها

سلطان طالعها باهتمام : وش قصدها ؟ من كانت معه غلا
رحاب بخوف : لا غلا ما تعرف أحد أبد بس يوم كنا ندرس كان فيه واحد معجب فيها والكل يدري وكان يفكر يتزوجها بس ..
سلطان : بس ايش ؟؟
رحاب : بس يوم عرف إنها من دار الأيتام تركها .. بس صدق غلا ما كانت تكن له بأي مشاعر ولا تعطيه وجه كان الموضوع من طرفه بس
سلطان بامتعاض : أوكي .. _ أشر على مكان غلا _ روحي لها هناك

مشى تاركها منقهره من نفسها ليش قالت له المفروض ماتقول هالحكي بس ملامحه القاسية أرعبتها .. خايفة تقول لغلا وتزعل عليها ماتدري وش تسوي



راحت للمكان الي أشر عليه سلطان .. شافتها جالسة ع الكرسي وسرحانه وواضح على ملامحها الضيق

رحاب بقلق : غلو
غلا رفعت عيونها : هلا
رحاب : وش صار
غلا تنهدت : الله ياخذه أكرهه
رحاب مسكت يدها : معليش حبيبتي لا تتضايقين خلاص انسي الموضوع وعفرا احقريها هذي حثالة محد يكلمها
غلا تذكرت كلامها السم : حسبي الله عليها هذي مريضة
رحاب : تكفين غلا لا تكدرين خاطرك مادامك تعرفين إنها مريضة ليش مضيقة عمرك
غلا مسحت ع وجهها : تعبت منهم يارحاب تعبت والله .. أكره سلطان مدري كيف بعيش معه
رحاب ضاق صدرها على حالة غلا : غلا حبيبتي لا تحكمين على حياتكم قبل تجربينها .. ماتدرين يمكن تكونين سعيدة معه وتفهمون بعض
غلا : آآه يارحاب ما أظن والله
رحاب : الله يخليك تفائلي لا تصيرين كذا تتعبين نفسك
غلا : الله كريم
رحاب بتردد : قابلني بالطريق وسألني وش صار
غلا طالعتها : وقلتيله ؟
رحاب منحرجة : خوفني والله لهجته قويه مره شوي ويظربني يوم قلتله اسأل غلا
غلا بعدم اهتمام : بالطقاق فيه ما يهمني عرف ولا ما عرف تعالي نشوف أسماء أكيد لقينها جالسة تنتظرنا
رحاب ارتاحت لأن غلا ما زعلت : يلا مشينا




جالسة وحولها زميلاتها بعد ماهدت شوي ..

أسيل : شفتوا أعطاها كف
عفرا : تستاهل إن شاءالله يكثر لها من هالكفوف
اسيل : مستغربة كيف يعطيها كف وتوهم مملكين كيف يتصرف معها كذا
عفرا : أنا أحس فيه شي مو طبيعي بينهم زواجهم فيه شبهه
أسيل : من جد حتى أنا أحس من شفته اليوم كيف تصرف معها وأنا شاكة مافيه أحد يتصرف كذا مع وحده يحبها وفرحان فيها



بهاللحظة وصلها مسج



فتحته ورمت الجوال بقهر :يا حيـــــواااان يا سلطان ..
أسيل : وش فيه
عفرا تعطيها الجوال : شوفي وش مرسل
قرت أسيل متفاجأة : ( آخر مره أحذرك فيها تقربين من زوجتي المره الجاية بيني وبينك أهلك )
عفرا بحقد شديد : قاعد يهدد والله ما أتهنى لين أفرق بينهم وقولوا قالت عفرا .........!


الجـــــــــــــــــــــــــــــ11ــــــــــــــــ ـــــــــــزء





بالهايد بارك ...



سارة : يا الله من زمان عن هالجمعات الحلوة
أسماء : أي والله لهينا بالدراسة والكرف
غلا : الجو اليوم وش حلوه حسسني بالانتعاش مانقصنا إلا سمية حسافتها والله
سارة : من جد ليتها جايه
رحاب : ماتشوفي الزحمة عشان الجو .. نفسي انسدح
غلا : تعالي يابعد قلب غلا انسدحي على رجولي
سارة ترفسها برجلها : اعقلي انتي وياها .. ياخزياه بس وش خلينا للغرب لا صرنا نتسسدح قدام الرايح والجاي
غلا بامتعاض : عادي وش فيها
سارة : انسدحي في بيتك حبيبتي مو هنا
رحاب : ياعيني ع اللي يصدرون أوامر ..
أسماء : والله ياسارة منتيب هينه كلمتين منك تهجد غلا
سارة : حبيبتي غصبن عنها ولا اختها الكبيرة ع الفاضي
غلا زفرت بقوة : ايه تحكمي فيني ع كيفك هذا الي نستفيدة من الاخوات الكبار ولا لا بغينا دلع قالت طيري هناك
سارة : آآخ بتذبحني هالبنت يعني شوفوني الضعيفة المظلومة وهي تقدر تطلعنا برا البيت
رحاب : هههههههههههههههه
أسماء : يمه ياغلا بديت أخاف إذا إختك تقول كذا وش نقول حنا
غلا : شوهتي سمعتي يالخايسة ههههههه
سارة : ههههههههههه
رحاب : بقوم آخذ لي دورة وبشتري آيسكريم من يبي
أسماء : كلنا نبي
رحاب : أجل وحدة تقوم معي
غلا قامت : يلا تعالي




رحاب : غلا
غلا : همممم
رحاب : وش أخبارك هالأيام
غلا : الحمد لله لا جديد
رحاب : ما شفتيه قريب
غلا : لا بس شفت جاسم ومشعل وسلمت عليهم ع السريع
رحاب : أها ..
غلا : ماصرت أفكر بشي أبد لأن نفسيتي تعبت كثير
رحاب : أحسن زين سويتي
غلا : الله يعين .. زين تعالي نشتري الايسكريم من هنا







سارة : يسلمو حبايب قلبي
أسماء : الله يوم آكل آيسكريم يذكرني بطفولتي يوم كنا بالرياض قبل يطلع ابوي لصلاة العصر يعطي كل واحد فينا ريال .. والساعة أربع نرتص قدام باب الشارع ننتظر سيارة الايسكريم .. وما نصدق نشوف زولها .. ونقعد ناكل بمتعه ..
هذيك الأيام لها نكهتها الخاصة .. كلما أكلت آيسكريم تذكرتها رغم إني ما أحس بحلاوة طعمه مثل ذاك الي كنا ناكله


سارة مندمجة معها : الله يا حلو هالشعور .. تدرين أتمنى أروح السعودية من كثر ما أشوف الي حولي يحكون عنها وعن عيشة أهلها ..
رحاب بحماس : تعالي عندنا جدة والله العظيم ماأخلي فيها شبر إلا أوديك له ..
سارة : أنا ما أبي مولات وحدايق وهالاشياء ..شبعانين منها هنا .. أبي الجو الأسري الي هناك .. أبي مثل مايقولون زميلاتي .. بعد المغرب يسيرون الجيران على بعض .. بقهوتهم .. وببساطتهم .. كأنهم عائلة وحده ..
رحاب : بسس ولا يهمك يا أمي .. احنا حارتنا كلهم قلوبهم على بعض .. مو من بعد المغرب أحيانا من العصر يلتمو .. وتعالي شوفي القهاوي والحلا أكثر من الحريم ههههههه كل وحده تجيب معها شي .. وسواليف وبسطة على كيفك
واحيانا نتواعد ونروح حديقة الحي نبسط هناك
سارة تنهدت بوجع : ياربي يا رحاب أبي كذا عورتي قلبي
رحاب : والله لو تقدري بالاجازة أكون هناك لأخليك تحلفي ماتتعدي بيتنا والله يعين جدتي عليك أما أنا راجعه هنا
غلا : هههههههههههههههههههه خلاص حسمت الأمر إنك منتيب راجعه وقاعدة تعزي جدتها الي بتبلش فيك
سارة : هههههههههههههههههههه يازينك يا رحاب
أسماء : تصدقون حنا كنا أول كذا بس بعد ما ماتت جدتي الله يرحمها الكل تفرق وكلن راح مكان .. وحنا نقلنا حي جديد ماعندهم هاللمات .. أصلا مايبون حتى يتعرفون على أحد كلن يبي يكون بلحاله
رحاب : يا حسافة .. من جد أحيانا الدنيا تغير الناس ..
غلا : تدرون وين نفسي أروح له
طالعوها البنات باستفهام ..؟!
غلا تناظر الفراغ : أبي مكة .. أتمنى أشوف الكعبة .. ألمسها بيديني .. أحب الحجر الأسود .. أبكي وأنا متعلقة بأستارها .. وأشكي لربي من كل شي يألمني .. يمكن إنتم يارحاب وأسماء ما عندكم هالشعور لأن روحتكم لها سهلة وكل سنة لازم تزورونها ..لكن لأني محرومة من هالشي أحس بشعور قوي تجاهه .. من أشوف الحرم بالتلفزيون يفز قلبي ..أغبط الي موجودين فيه .. ويصلون بخشوع وراحة ..
أبي أصلي فيه معهم .. أبي أعتمر و أحج .. بس أحس هالشي صعب كثير وبعيد كل البعد .. لكن مع ذلك أتمناه من كل قلبي ..

خيم السكون عليهم .. كلام قوي .. وشعور مؤلم ..

أسماء ابتسمت : دامك تتمنين هالشي بقوة .. صدقيني غلا ربي ماراح يترك هالأمنية إلا ويحققها لك .. إنتي تشوفينها صعبة .. بس ربي راح ييسرها لك بقدرته ..
غلا : ياااارب
سارة بضيق : بس لا تروحين وتتركيني أنا معك يا غلا
رحاب: سيبيك منها إنتي إذا نزلتي عندنا جدة احنا بنوديك لمكة ونعتمر سوا
ضحكو البنات بصوت واحد ..

سارة : هههههههههه يعني خلاص قررت رحاب بس ننتظر تخلص الدراسة وكلش جاهز
غلا : من زود الثقة هي بتوديك يعني نزلتك هناك عليهم مباشرة ههههههههه
رحاب : اشبكم تضحكو والله أتكلم جد حتى لو آخذك من هنا ياسارة ماعندي مشكلة
أسماء : ههههههه عايشة حياتك انتي الحين لو روحتهم للسعودية سهله ماانتظروك ياحلوة
رحاب كنها استوعبت : من جد
سارة : ياحلوك يارحاب والله يكفيني بس كلامك هذا أعطاني أمل وحسسني إن كل شي سهل ههههههه
رحاب استحت : الله يسلمك احرجتييني والله
غلا : أمووت أنا ع الي يستحون
رحاب : طيري من قدامي لا ألطشك
غلا : إلا تلطيشك يارحاب مانبيه


استمروا في سواليفهم الحلوة .. وبسطتهم الين تأخر الوقت ورجعوا لبيوتهم ..
كانت جمعة حلوة للجميع .. بتبقى في ذاكرتهم للأبد ......................











الساعة 9 الصباح ..



سارة : يلا ما ودك تقومين
غلا : إلا بس محاظرتي بتبدا على عشر ونص
سارة : أجل يالله يمديك تلبسين وتوصلين للجامعة ..
غلا : وأنتي ما عندك شي
سارة : عندي برزنتيشن أبي أخلصه بروح للمكتبة
غلا : أها ..
قامت بتكاسل .. .. بعد مالبست وخلصت نزلت تحت .. لقت سارة تنتظرها بالمجلس
وعندها ماما عبير وخالة سناء

غلا : صباح الخير
الجميع : صباح النور
سارة : يلا ولا ودك تفطرين أول
غلا : مابي شي بنتأخر
ماما عبير: كيفك غلو حبيبتي
غلا : الحمد لله بخير
ماما عبير : افطري قبل تطلعين
غلا : مااشتهي شي والله وبتأخر ع المحاظرة
سارة توقف : اجل نشوفكم ع خير
الجميع : موفقين






عند مدخل الجامعة ..

غلا : أجل بتقعدين بالمكتبة
سارة : ايه يا الله أخلص ربع البرزنتيشن
غلا : زين عشان لا طلعت مبكر جيتك البنات غايبين اليوم
سارة : أوكي انتظرك


تفرقوا .. كل وحده راحت جهتها ..






شافت جاسم واقف مع سمية ويسولف بحماس .. ابتسمت لأشكالهم الحلوة .. تعجبها علاقتهم في بعض ... أصدقاء أكثر من أخوان ..




غلا : السلام عليكم
جاسم وسمية : وعليكم السلام
جاسم : ياهلا ويامرحبا حيا الله غلا
غلا : الله يحييك كيف الحال
جاسم : الحمد لله بخير شحالج أنتي
غلا : تمام الحمد لله
سمية : شحالج غلو .. شالاخبار
غلا : نحمد الله بهالدنيا .. تمنيناك معنا أمس
سمية : والله حتى أنا بس ماحصل لي كان جاسم طالع ويا ربعه وبيتأخر .. ورحت للبيت يلست ويا العيال
غلا : خيرها بغيرها ان شاء الله
جاسم : عساكم استانستوا بطلعتكم
غلا : مررره الحمد لله من جد كنا محتاجين هالطلعة غيرنا جو وانبسطنا
جاسم : دوم يارب
غلا : تدوم أنفاسك
سمية : شخبار سارونه وينها ماتنشاف
غلا : عندها برزنتيشن وراحت للمكتبة تبي تخلص .. ذابحها يا عمري عليها
جاسم باهتمام : الله يعينها يا رب ..
غلا : آمين ..
غلا وسمية .. ثنتينهم يختلسون النظر لجاسم بعد ما طرو سارة .. كيف شد اهتمامه
الكلام .. ومجرد ما غيروا الموضوع سرح بعيد عنهم .. غلا بدت تستغرب تصرفاته وكأنها شكت بمشاعره تجاه سارة بس ما تبي تأمل تبي تتأكد أكثر وأكثر .. وسمية الي فاهمة أخوها ومشاعره ..



: فيه أحد قد قالكم إن القمر يطلع بالنهار ..
التفتوا عليه وهم يضحكون
جاسم : لا ماكو حد قالنا هالشي
مشعل : خذوها مني لا غاب قمر الليل طلع لنا هالقمر ( وحط يده على كتوف سمية )
جاسم : شيل يدك عن اختي
مشعل : لا تخليني أضمها الحين قدام العالم
سمية بعدت عنه بخوف
مشعل : وش فيك خايفة أسويها ههههه
سمية : مايوقفك شي انت هههه
مشعل : هههههه وش أخبارك ياغلا
غلا : الحمد لله بخير أخبارك أنت
مشعل : بخير الله يسلمك وش مسويه مع الدراسة
غلا : ماشي الحال الله يعين
مشعل : آمين
غلا : يلا أستأذنكم وراي كلاس
الجميع : الله معك


راحت للكلاس ونظرات جاسم ماغابت عن بالها .. طرى في بالها شي .. جاسم يدري إن سارة بالمكتبة .. لو راح للمكتبة بتتأكد مليون بالمية إنه يحس بمشاعر تجاهها .. وياويلكم مني يالأثنين لو صار هالشي صحيح ..


ابتسمت بخبث وهي تدخل الكلاس متمنية إن الي في بالها يكون صحيح .........







في المكتبة ..


حطت الكتب الي تبيها ع الطاولة .. وجلست .. فتحت الكتب وبدت شغلها ....

متعمقة تقرا وتدور ... مو حاسة بالي حولها ..

بعد لحظات ..

جاسم : صباح الخير
سارة نقزت من مكانها متفاجأة من وجوده : صباح النور ياهلا
جاسم : شحالج سارة
سارة : الحمد لله بخير وش أخبارك أنت
جاسم : تمام الحمد لله .. شنو يالسة تسويين
سارة مكشره : عندي برزنتيشن وأبي أخلص منه
جاسم : تبغين أي مساعدة حاضرين
سارة باحراج : ماتقصر
جاسم بجرأة مو معهوده جلس ع الكرسي المقابل :والله أنا فاضي ما وراي شي خليني أساعدج
سارة جلست بكرسيها ووجها أحمر من كثر الاحراج : تسلم جاسم يعطيك العافية بس مافيه شي بتساعدني فيه لأني قاعدة أجمع .. لو احتجتك صدقني ماراح أتردد وبطلبك تساعدني
جاسم بنص عين : أكيد
سارة ابتسمت : اكيد
جاسم : انزين بسألج عن غلا شفيها جذي ويهها مو عايبني تعبان و باين عليه الضيج فيه شي بينها وبين سلطان ؟
سارة ترددت وبان ع وجهها التردد ..
جاسم : فيه شي ؟ شصاير سارة تحجي ماراح أقول لأحد

سارة حكت له السالفة من بدايتها لنهايتها ..
جاسم تنهد : أنا قلبي ناغزني مو مرتاح من هالزواج الله يهديك يا سلطان شهالتصرف السقيم انزين والحين كيفهم ويا بعض
سارة : غلا صايرة تتجنب أي مكان تحس إنه ممكن يكون موجود فيه
جاسم : .. الله يعينها صراحة سلطان مابين لنا شي بالعكس حسسنا انه وايد مستانس ومرتاح بس كنت مستغرب هالزواج المفاجئ وبالذات من غلا ما كنت أحسهم يناسبون بعض بس النصيب خلاهم لبعض والله يصلح بينهم
سارة : آمين
جاسم طالعها نظره طويلة قال بهدوء : عادي أسألج سؤال خاص
سارة ارتبكت : تفضل
جاسم : لو ياج خطيب بس ماييب عيال بتوافقين .. _ وقف شوي وبتردد _ لأن خويي يبغي يتزوج وحده وهو عقيم وخايف ترده
سارة سكتت سؤاله نفض كل خليه بجسمها
جاسم : هاه سارة لو أنتي بمكانها توافقين بصراحة
سارة نزلت راسها وبضعف : أنا ما أفكر بالزواج ..!
جاسم مصدوم : ليه ؟
سارة : كذا ماراح أتزوج بكمل دراستي وآخذ الماستر وبتوظف
جاسم : انزين مايمنع إنج تتزوجين وهم بعد تتوظفين
سارة هزت راسها بالنفي : بس أنا مابي
جاسم بانفعال غير مقصود : ليش سارة ؟؟ ما تتمنين يصير لج بيت وتصيرين مستقلة بحياتج و تكونين لج أسرة صغيرة عائلة تكبرين وتكبر وياج .. ..
سارة تتماسك لا تنهار قدامه ابتسمت والعبرة خانقتها : بس جاسم أنا ما أفكر ولا أتمنى هالشي معليش جاسم غير الموضوع
سكت شوي وعيونه عليها وقف : أستأذن عطلتج عن بحثج موفقه سارة
سارة : الله معك مشكور جاسم

جاسم تركها وهو حاس بالاحباط والخيبة وحرقة القلب ..


سارة تبعته بعيونها .. ليش يفتح معها ويسألها عن هالموضوع .. مايدري وش كثر يألمها لما يسألها عن أحد ثاني .. مسكت راسها تجمع أفكارها .. ورجعت تفتح الكتب ....



بعد ساعة ونص ..

غلا تدق على سارة : ألو
سارة : هلا حبيبتي
غلا : هلا بك توك بالمكتبة
سارة : ايه
غلا : يلا جايتك
سارة : أوكي



غلا .. : سلام
سارة : وعليكم السلام خلصتي
غلا ترمي نفسها ع الكرسي : ايه ما بغى يطلع
سارة : الله يعينك
غلا مستغربة : وش فيك ضايق خلقك
سارة : قرفانه من هالي قدامي دوخني
غلا تذكرت : أقووول ما جاك أحد
سارة طالعتها باهتمام : ليه
غلا غمزت : ياعيني يعني جا
سارة بعصبية : مين طيب
غلا : الي بالي بالك يابعد جبدي
سارة : لا تتكفخين تكلمي
غلا : هههه جسوم
سارة انحرجت : وش يدريك
غلا لفقت كلام : قابلته وسلمت عليه قالي بيروح للمكتبة قلت أكيد بيشوفك
سارة نزلت راسها تسوي نفسها منشغله بالكتب : ايه سلم وراح
غلا : أهاااا ..إلا ما تلاحظين كاثر سلامكم هالأيام
سارة عصبت : غلااااااا
غلا كتمت ضحكتها : خلاص آسفه بس هي ملاحظه بسيطة
سارة : كلي تراب
غلا : ههههههه

قعدوا شوي لين خلصت سارة وقاموا طالعين للبيت ...




وهم داخلين البيت .. انصدموا بوجود سلطان قدامهم ..

سلطان : هلا سارة كيف الحال
سارة : الحمد لله بخير كيفك أنت
سلطان : بخير الحمد لله أخبارك غلا
غلا تعدتهم ومشت ولا كأنه موجود

سارة انحرجت .: عن إذنك
سلطان : موفقه


عند المدخل ..

غلا معصبه : هذا ليش جاي وش عنده
سارة : مدري عنه بس أكيد ماما عبير قالت له يجي
غلا : قوليلها لا تناديه مره ثانية ولا يطب هالبيت
سارة : أوكي بس خلاص اهدي ما صار شي
غلا : أكره أشوفه ما أطيقه



دخلو المجلس ..

سارة : السلام عليكم
الجميع : وعليكم السلام
سارة ترمي نفسها ع الكنب : من جد اليوم إرهاق صدع راسي من الكتب تعبت نفسيا من هالبرزنتيشن
غلا بصوت واطي : تعبانة نفسيا من البرزنتيشن ولا من الي سير عليك اليوم
سارة تقبصها وبتهديد : غلا انثبري لا أجرم فيك الحين
غلا : يمه منك من يجي طاريه تنقلبين وحش
ماما عبير : غلا يمه وش سويتي اليوم أشوفك رايقة
غلا ابتسمت بخفه : ولا شي أخذنا محاظرة ورجعت .. مافيه ضغط اليوم
ماما عبير : الله يسر لكم
خالة كوثر بخبث : ريلج كان هني
غلا انعفست ملامحها
سارة بتوتر : غلو خل نرقى فوق نغير ملابسنا ثم ننزل نتغدا
قامت غلا والعيون كلها عليها .. وطلعت مع سارة



ماما عبير: الله يهديك يا كوثر ماله داعي تقولين لها
خالة كوثر : لا عادي مو معقولة بتم جذي ماتبي طاريه تراه ريلها يوم من الأيام بتصير وياه في بيت واحد
ماما عبير بضيق : ايه بس البنت نفسيتها تعبانه من هالموضوع وأقل شي نحترم رغبتها .. الله يصلحك بس كانت مبسوطة ورايقة الحين غيرتي مزاجها
خالة كوثر بعدم اكتراث : ماعليج منها شوي وترضى





فوق بالغرفة ...



سارة بزعل : الحين من جدك متضايقة عشان خالة كوثر يعني بالله ماتعرفينها تحب تحارش
غلا : تحارش بكيفها بس لا تقرب مني .. والله العظيم المره الجاية ما أعديها لها أنا محترمتها ومقدرتها لكن خلاص ما فيني صبر زيادة ..
سارة : خلاص خلاص هالمره عديها والمره الجايه سوي الي براسك بس ياختي تكفيييين الله يخليك لا ترجعين للنكد ترى تعبت بتجيني حالة نفسية والله
غلا غصبن عنها ضحكت
سارة رمت نفسها ع السرير بحركة مسرحية : وهــ ماأصدق بانت ضروسك بهالسرعة
غلا : هههههههه خايسة طيب تبين أرضى صدق ويروح كل الي بخاطري
سارة : أي والله أتمنى
غلا : بطلبك طلب ولبيه لي
سارة :آمري أنتي بس فكينا من هالنفسية
غلا : وش صار بينك اليوم وبين جاسم
سارة رمت عليها الخدادية : يا لئييييمة من جد استغلالية
غلا : وعدتيني ما علي منك
سارة تنهدت وهي تذكر الحوار الي دار بينهم : اممم بس قالي إذا احتاج مساعدة وسألني وش أخبارك و... _ سكتت شوي
غلا : ايه كملي ابي الي بعد الواو هذي
سارة نزلت راسها : قالي ان له زميل عقيم ويبي يتقدم يخطب وحده .. سألني على أساس لو كنت مكانها هل ممكن أوافق
انصدمت غلا من الكلام وبانت لها الصورة مباشرة : وش قلتي أنتي
سارة :.. قلت أنا ما أفكر بالزواج أصلا يعني سواءا كان عقيم أو غيره
غلا بصوت مرتفع مقهور : لييييش تقولين كذا لييييش
سارة مصدومة : وش فيك
غلا تمالكت أعصابها : ليش تكذبين عليه تقولين ما تفكرين بالزواج كان أعطيتيه رايك صدق
سارة : بس أنا صدق ما أفكر بالزواج
غلا : نصاااابة
سارة : والله
غلا بقوة : نصااابة لا تحلفين .. إنتي تقولين هالحكي لأن في بالك جاسم ويائسة إنه يتقدم لك فتبين تقنعين نفسك إنك ماتبين تتزوجين ..
سارة سكتت
غلا بقهر : ليش سكتي تكلمي
سارة بعبرة : ما قدرت أقول رايي صدق قدامه .. أخاف أضعف .. وأنفضح قدامه .. ما أبي أحسسه بشي ولا أبي أغلط غلطة قدامه أندم عليها وأهين نفسي ..

غلا : ماراح تغلطين يا سارة .. بس لا تضغطين على مشاعرك بهالطريقة ..
أوكي جاسم تحسينه من المستحيلات يتقدم لك زين ليش تقولين له أنا ما أفكر بالزواج .. كان قلتي على حسب الي يتقدم لي .. أو بستخير الله .. ليش سلبيه انتي

سارة زفرت بقوة : بس غلو صار وانتهى وجاسم بحاول إني ما أصادفه مره ثانية ..
سكتت غلا .. ما تدري سارة إن اللقاء اليوم ما كان صدفة .. عرف إنها بالمكتبة وراح يشوفها ..
معقولة جاسم يحب سارة ...؟!! من متى ؟؟ وكيف ؟؟ وليش ما حست فيه سارة الي معذبه عمرها ..؟؟
وسالفة زميله هذا معقوله يكون يتكلم عن نفسه .؟؟ مستحيل ...!! جاسم عقيم ..؟؟!! يا الله لو كان هالشي صدق بتكون صدمة ..صدق مافيه شخص بهالدنيا كامل ..

سارة : وين سرحتي
غلا انتبهت لها : هنا معك ..
سارة : ودك ننزل نتغدا الحين ولا ننام شوي
غلا : لا خلينا ننام شوي
سارة انسدحت وتلحفت : أوكي طفي النور
غلا : هههههههه صدتيني هالمرة يلا لعيونك أبطفيه المرات الجاية حلمي أطفيها
سارة : موب ع كيفك قصي يديني إن طفيتها مره ثانيه
غلا : أحسن خل ننام واللمبات مفتوحة وش حلاته
سارة : انطقي ونامي
غلا : ههههه نوم العوفي يا بعد مصاريني
سارة : يعافيك يا بعد كليتي
غلا : ههههه يا خف دمك يا سوير اليوم كل يوم شوفي جسوم تكفين
سارة بعصبية : غليووووه نامي والله لو أقوم بتشوفين شي مايرضيك
غلا : ههههههه خلاص يا شريرة
سارة : اهجدي ونامي



ما نامت غلا إلا بعد ما لعبت بأعصاب سارة .. في نفس الوقت سارة تضحك بداخلها ومبسوطة ع الجو بس ماتبي تبين عشان ماتزودها غلا ...





الساعة 6 المغرب ..

سارة : ماما أبي جوالك شوي
ماما عبير : خذيه حبيبتي
سارة خذت الجوال .. وحفظت الرقم ورجعت الجوال

قعدت شوي ثم قامت ...


دقت ع الرقم من جوالها ..

سارة : ألو
سلطان : ياهلا
سارة : سلطان ؟
سلطان : أي نعم من معي
سارة : معك سارة
سلطان استغرب اتصالها : هلا سارة حياك الله
سارة : الله يحييك كيف الحال
سلطان : الحمد لله بخير كيفكم أنتم وش أخباركم
سارة : بخير الله يسلمك .. _ بارتباك _ ممم سلطان بغيت أتكلم معك بموضوع إذا ماتمانع
سلطان عرف إن الموضوع يتعلق بغلا : تفضلي سارة
سارة : ما أدري وشلون أبدى ويمكن تشوف إنه مالي دخل بالموضوع بس أنا ماتحملت أسكت أكثر من كذا ولازم أتكلم أقلها أوصل الي عندي
سلطان: أبدا .. خذي راحتك
سارة بضيقه : غلا يا سلطان ...
سلطان بهدوء : وش فيها غلا
سارة : حالتها ما تسر مرات تتعب ويبان عليها ومرات تكابر وتحاول تلهي عمرها .. زواجكم بهالطريقة صعب .. والمفروض يكون بموافقة الطرفين دامكم تبون تبنون حياة خاصة فيكم .. مو معقولة إنك تفكر تبنيها والطرف الثاني مو راضي بهالزواج .. بالتالي ماراح يكون فيه أي شعور بالاستقرار ..
أنا أعرفك سلطان أول ماقد شفت شي يعيب فيك .. لكن غلا تشوفك ما تناسبها .. وإنت مع ذلك تعاملها بأسلوب ينفرها منك زيادة . . يعني حتى لو جيت أحاول أقنعها تقولي شوفي معاملته لي معاملة إنسان رافض وجودي
ما أعرف وش الي حدك تتزوجها دامك ما تبيها .. أعرف المفروض ما أتدخل بشي زي كذا بس صعبه أسكت ويتم الزواج وبعدها فيه احتمال كبير للإنفصال ..
وماراح أرضى على غلا تنفصل بأول أيامها .. إذا كذا من الحين دامنا تونا راسيين ع البر .. ياليت يا سلطان تتجاهل كل الأمور الي صارت وتحكم عقلك وتناظر لقدام وش ممكن يصير .. وتنفصل عنها لأنها ما تبيك .. وماراح ترتاح معها ..

سلطان سكت شوي : ومن قالك إني ناوي أنفصل عنها أنا ما خطبتها عشان أنفصل عنها
سارة : بس خلنا صريحين .. حتى أنت يا سلطان ما تزوجتها لأنك تبيها تزوجتها عشان ماما عبير
سلطان : صح أنا تزوجتها عشان خالتي عبير لكني مو ندمان وراضي فيها
سارة : طيب إذا إنت راضي فيها أقلها عاملها بلطف عشان تحس بهالشي من ناحيتك يمكن تأثر فيها معاملتك
سلطان : إن شاء الله أصلا ناوي على هالشي
سارة : الله يوفقكم ويصلح بينكم
سلطان : واياك يارب
سارة : الله يخليك لا تدري غلا ولا أي أحد إني مكلمتك
سلطان : أكيد تطمني
سارة : مشكور
سلطان : العفو .. يعطيك العافية سارة ..
سارة : الله يعافيك ..

سكرت منه .. رصت ع الجوال وهي منقهره إن محاولتها ماجابت فايده .. وكان بارد معها في الكلام ..
بس ارتاحت مجرد ماقالت له هالكلام يمكن يحاول يتغير ويغير معاملته معها ..






** **




مر كم يوم وغلا نفسيتها عال العال .. بيوم دقت سمية على غلا تبي تطلع معها للمول ..




سمية : هلا غلو وينج
غلا : قريبين وصلتي
سمية : ايه
غلا : يلا دقايق وحنا عندك
سمية : أوكي


سارة : وش تقول
غلا : وصلت تنتظرنا
سارة : أها ..
غلا غمزت لها : سوسو ياريحة الحبايب
سارة : كلي تراب بلا مصاخه
غلا : ههههههه


وصلو المول..

سارة : انزلي وأنا بوقف السيارة وألحقك
غلا : أوكي

نزلت غلا .. ومشت سارة توقف السيارة في الباركنق



نزلت من السيارة .. عند مدخل المول ..

جاسم : سارة ..
سارة طالعت فيه متفاجأة : هـ هلا
جاسم : شلونج
سارة من غير ماتناظر : الحمد لله بخير
جاسم : يايه ويا غلا ؟
سارة : ايه
جاسم ابتسم : زين والله سمية وايد مستانسة ومتحمسة لهالطلعة
سارة بابتسامة ركيكة : أبخليك ينتظروني

جت بتمشي وقفها صوته

جاسم : سارة دقيقة
سارة : وش تبي
جاسم بارتباك : ليش صادة عني ؟ مو من عوايدج
سارة برجفة : مو صادة عنك بس البنات ينتظروني ما أبي أتاخر عليهم
جاسم مو مقتنع بعذرها تنهد بضيق : الله وياج يالغالية ..!

مشت بسرعه ودقات قلبها تخفق بقوه .. والغالية تتردد بأذنها ...

قالي الغالية ولا يتهيأ لي ؟! جاسم قالي الغالية ..؟! ليش يقولي أكيد من غير قصد مستحيل يكون قاصدها ..!! من أكون أنا بحياته عشان يقولها لي بمعناها ...
بس ليش أحسه مهتم فيني .. ونظراته لي فيها حكي مبهم ...!!!

لا يا سارة لا تتوهمين انتبهي .. جاسم ما يفكر فيك ويشوفك زميلة لا أقل ولا أكثر .. طبعه مع الكل كذا حتى غلا يعاملها بنفس الطريقة ...

قطع أفكارها صوت غلا تناديها ..


غلا : وينك تأخرتي
سارة : كنت أكلم خلصت المكالمة وجيت
سمية : شلونج سارة
سارة: الحمد لله بخيركيفك أنتي
سمية : بخير فديتج
غلا : جيتي بلحالك سمية
سمية : مشعل وصلني مواعد جاسم و ربعه هني
غلا : أها .. زين يلا ندخل
سمية : يلا بس تعالو نمشي من هني لأن بهالجهه مشعل وربعه
غلا : أوكي
سارة مجرد احساسها إنها بنفس المكان الي فيه جاسم خلاها طول الوقت مرتبكة ومتوترة ..


غلا بصوت واطي : هدي يا بنت ماراح نشوفهم
سارة معصبه : فكيني من تعليقاتك وبصير بخير
سمية : شفيج سارة
سارة ابتسمت : ولا شي بس غليوه غاثتني
سمية : عاد كله ولا سارة
غلا : أشم ريحة خيانة هنا
سمية : سميها الي تسمينها بنقوم أنا وياها ضدج
غلا : لا ماتسويها سارونتي
سارة : إلا حبيبتي أسويها
غلا شهقت : مالك خاتمة يالخايسة
سمية : هههههههه شفتي
سارة : هههههههه عشان تعقلين
غلا سوت نفسها زعلانه : أوريكم أستاهل الي طلعت معكم
سارة : لأ لأ مانقدر على زعلك
غلا : بعدي يالنصابة
سمية : فقدت الثقه فيج

جلسوا في الكوفي .. بيتقهوون ثم بيقومون يتمشون بالمول






في مكان ثاني من المول


مشعل يكلم سلطان : حبيبتك هنا
سلطان متفاجئ : من حبيبتي ؟!
مشعل : ليش كم لك حبيبة
سلطان ارتبك : ليش تحسبني مشعل
مشعل بخوف : انثبر لا يسمعك جاسم أنا تبت لا تشوه سمعتي
سلطان : ههههه
مشعل : أقصد غلا لا تسوي نفسك مو فاهم هذا إذا ما كنت تدري إنها موجوده هنا وعندك خبر
سلطان ضحك بخفه
مشعل : لو أنا بمكانك قمت وخطفتها وما رجعتها الا بعد يومين
سلطان : تصدق فكرة
مشعل : أجل قم توكل على الله
سلطان يقوم : أستأذن شوي وبرجع
جاسم : على وين
سلطان : بروح أجيب شي وبرجع
مشعل ضحك وبهمس : أمووت أنا ع الحركات
سلطان : كل تراب


......


غلا : بقوم أشري بوب كورن مشتهيته أحد يبي
سارة : جيبي لي واحد
غلا : وانتي سمية
سمية : لا فديتج ما آكله
غلا : أوكي دقايق وبرجع




راحت للكشك الي دايم تشري من عنده

غلا : please 2 popcorn
: ok 1 minutes
غلا : how much
: one piese is cost 4 jeneeh
غلا : why ? it was by 2 jeneeh ,, any thing changes
: no u r a mistaken our price didn’t changed ?! do u thing am lier
غلا بعصبية : I always by it from by by 2 jeneeh if u will give it to me with this pris 2 jeneeh I will buy it if not thanks a lot I don’t want it dear


: وأنتي أي أحد مستعدة تتطاقين معه ؟؟!
غلا التفتت متفاجأة من وجوده .. جت بتمشي وتترك المكان .. حدها ووقف قبالها مباشرة
سلطان : ليش يعني إذا حظرت الملائكة ذهبت الشياطين ..
غلا : ابعد من قدامي
سلطان : ليش
غلا : أبي أمشي
سلطان : وإذا قلتلك ماأبي
غلا : مو ع كيفك
سلطان : أول شي وش أخبارك ؟
غلا : مالك دخل قلتلك ابعد عني
سلطان : ماراح أتحرك إلا إذا قلتي لي وش أخبارك
غلا : ................
سلطان بخبث : جايه تجهزين للزواج
غلا بانفعال : تخسى
سلطان يكتم غيضه : تكلمي معي باحترام أعتقد للمره الألف أعيدها عليك
غلا بعصبيه : أنت احترم نفسك وبعد عن طريقي
سلطان بعناد : وأنا سألتك وجاوبيني
غلا : وش تبي ؟
سلطان : قلتلك وش أخبارك
غلا بقوه : زفت بشوفة وجهك

رجع ع ورا واعطاها مجال تمشي .. مشت وهي تتنفس بقوة من القهر ..

احتر من كلمتها وأسلوبها ... ندم إنه قام يدورها .. كان يحاول يجدد العلاقة بينهم .. بس لقاها رافضة تماما وجوده أو أي حوار معه ..!!








جلست ع الكرسي وهي تنافخ ووجهها مكفهر ..
سارة : خير وش فيك
غلا : ولا شي
سارة : صدق وش فيك ووين البوب كورن
غلا : تطاقيت معها ورجعت
سمية : أوووف ليش عاد
غلا : أول كنت أشريه بجنيهين والحين تقول باربعه لا وتكذبني تقول من يومنا وأسعارنا كذا عصبت وتهاوشت معها وجيت
سارة : الله يصلحك مايسوى كان أعطيتيها وانتهى الموضوع
غلا : مو عشان الفلوس بس قاهرني النصب وأسلوبها استفزني
سمية : هههههه الحمد لله اني مو هي .. لو أشوفج جدامي جذي بيغمى علي من الروعه
غلا : وش أسوي أعصب بسرعة ما أقدر أتمالك نفسي
سارة : طيب أهدي ليش نافخين الى الحين
غلا تذكرت سلطان ..بلعت ريقها وهي تهدي أنفاسها .. مسحت ع وجهها
: أبي موكا
سارة : أبقوم أجيب لك
سمية : يا حظج والله بسارة .. أمنيتي تصير عندي إخت تحبني هالكثر
غلا : إي والله سارونه ما في مثلها ... ما أتخيل حياتي بدونها
سمية : حتى هي أحسها وايد متعلقه فيج .. شنو بتسوي إذا تزوجتي
غلا تنهدت : طول الوقت أفكر بهالموضوع ... بس إن شاء الله تلحقني وتتزوج
سمية : يا رب تستاهل سارة كل خير
غلا : ياحبيلك والله



سارة : خذي حبيبتي
غلا : تسلمين فديتك
سارة : سمية وشلون موفقه بين الدراسة والبيت ماتحسين صعب ولا عادي
سمية : أول الأيام صراحة تعبت وايد ماقدرت أوفق بينهم بس الحين تعودت ورتبت نفسي .. ومشعل مو مقصر وياي يعاوني
سارة : الحمد لله ..
غلا : أهم شي لا تحملين الحين
سمية : ايه ما أفكر بهالشي إن شاءالله إذا تخرجت مو مستعيلين ع الأطفال
غلا : أي والله لاحقين على صدعة الراس
سمية : صج والله بس ماادري ليش أحسج بتحملين ع طول ههههه
غلا تغير لونها : لا إن شاءالله فال الله ولا فالك
سمية : بسلامتج إن شاءالله
سارة : الله يكتب لكم الي فيه الخير
سمية : آمين يارب شرايكم نقوم نتمشى
سارة : أوكي يلا


قاموا يدورون بالمحلات .. .. سمية وسارة شروا كم شي لكن غلا كانت تتفرج ورافضه تشتري شي



جا سمية اتصال ..
سمية : دقيقة بنات جاسم يدق .. هلا حبيبي
جاسم : هلا فديتج شلونج
سمية : الحمد لله بخير شلونك انت شخبارك
جاسم : بخير يعلج بخير .. وينج أبغي أسلم عليج
سمية : أنا بالدور الأول قريب من البوابة وياي البنات
جاسم بهمس : سارة وياج ؟
سمية ضحكت : ايه
جاسم : اص لحد يدري اني سألتج
سمية : يا لعاب هههه
جاسم : هههه انزين بييج الحين
سمية : هههه أوكي انطرك


صكت منه .. : بنات جاسم يبغي يسلم علي بننطره هني
سارة : أوكي احنا بنمشي وإذا سلمتي عليه الحقينا
غلا بسرعة : لا وقفي خل نسلم عليه من زمان عنه
سمية : ايه سلموا عليه

سارة طالعتها بقهر وسكتت عشان ماتنتبه سمية ابتسمت لها غلا تقهرها والتفتت لسمية تكلمها ..





بعد دقايق ..

جاسم : السلام عليكم
الجميع : وعليكم السلام
جاسم : شلونكم ؟
الجميع : الحمد لله بخير
سمية : شلونك جاسم شنو الأخبار
جاسم : والله تمام الحمد لله أنتم شلونكم استانستوا هني
سمية : ايه وايد الحمد لله
غلا : كيفك جاسم وش أخبارك
جاسم : بخير الله يسلمج

اختلس النظر لسارة .. لقاها تطالع الأرض وتفرك يدينها ببعض ..

جاسم بابتسامة واسعة : شحالج سارة
سارة : بخير الحمد لله كيفك أنت
جاسم : بخير الحمد لله
سكتت سارة .. كمل جاسم : ناويين تطولون هني ولا بتمشون ؟
سمية : أول بندش صالة السكيتنق
جاسم : والله زين عاد من حظكم فاضية مافيها وايد ناس
غلا : ياسلام نفسي أتزلج قلت لو فيها زحمة ماراح أقدر
جاسم : لا مافيها توني راد منها ويا الشباب
سمية : وينه مشعل
جاسم : بعده بصالة السكيتنق مع سلطان شوي وبيلحقونا
سمية : أها انزين احنا بنطلع الحين
جاسم : أوكي موفقين .. تامرون ع شي
غلا وسمية : سلامتك
التفت على سارة : سارة شفيج تعبانة
سارة ارتبكت : لا
جاسم طالع فيها باستفهام وكأنه يقولها ليش صاده .. بعدت عيونها عنه ومشت تاركتهم
جاسم تنهد : يلا فمان الله
سمية حست بضيقة أخوها مسكت يده ورصت عليها : الله يحفظك

غلا وسمية لحقوا سارة من غير مايتكلمون ويسألونها ليش انقلب مزاجها .. طلعوا للسكيتنق متحمسين يتزلجون ..



سمية دقت على مشعل ..

سمية :ألو
مشعل : هلا حبيبتي
سمية : وينك .؟
مشعل : بالسكيتنق تبين نرجع
سمية : لا ياقلبي احنا داشين الحين عندك ..
مشعل : بتتزلجين
سمية : ايه
مشعل : لا تتزلجين
سمية بزعل : ليش مشعل جاسم يقول مافيه حد
مشعل : ايه مافيه أحد بس خايف عليك تطيحين
سمية : لا تخاف علي أعجبك أنا بالتزلج
مشعل : اممم خلاص أنا براقبك من بعيد
سمية بدلع : مشعــل لا تحسسني إني بيبي
مشعل :انتي بيبي يلا باي
سمية : باي






مشعل التفت على سلطان : يلا تعال خل نجلس هنا
سلطان : ليش
مشعل : سمية وغلا وسارة بيدخلون يتزلجون وبيستحون إذا شافونا
سلطان سكت ماعلق



غلا : وش فيك
سمية : يقول بيلس أراقبج من بعيد
غلا : ههههه ياعيني
سمية : يوه يحسسني جني بيبي
غلا : يلا عاد لا تدلعين احمدي ربي لاقيه من يدلعك ويهتم فيك
سمية : لاحقتني أنتي بالطريج هههه لا وترى ريلج وياه يعني هم بعد انتي مراقبة


سكتت غلا وهي تحس باضطراب وتوتر .. ماتبي تشوفه ولا تصادفه .. دارت بعيونها .. ومالقته ارتاحت شوي بس تدري إنه موجود على كلام جاسم وسمية ..
بس قررت تتجاهل وجوده حتى لو شافته ....




لبسوا ودخلوا يتزلجون ..

سارة : غلوو يالدباااا لا تمسكيني بطييح
غلا : انتي الي تمسكيني
سارة : لأنك مسكتيني ابعدي عني لا أتكرفس قدام العالم
غلا : هههههه أوكي زين من تسابقني
سمية : يلا أنا أسابقج
سارة : وأنا بعد بس لا تقربين مني خلي سمية بالنص
غلا : أوكي بس ترا روحه وجيه مو روحه وبس
سمية : انزين
غلا : يلا .. ون ... توووو ... آكشن

انطلقوا الثلاثة يتسابقون والي ساعدهم إن الصالة فاضيه تقريبا ..
كانت أشكالهم مضحكه ماعندهم ذيك المهاره في التزلج .. مرات يختل توازنهم وشوي ويطيحون وسط ضحكاتهم وصراخهم ..
أول وحده وصلت في الروحه كانت سمية ... بعدها غلا وبعدها سارة ..

غلا في الرجعه تبي تسبق سمية .. بصوت عالي صاحت فيها : والله ما أخليك تسبقيني
سمية : هههههه أتحداج
غلا تسرع أكثر : أوريك الحين ..




في الطرف الثاني ..
مشعل : ههههههه والله إنهم مهبل شف وشلون يتزلجون .. يفشلون كنهم يسبحون
سلطان ضحك : زوجتك موب هينه سابقتهم
مشعل : ماتوقعتها تعرف أبد كنت حاقرها أحسها ماتعرف هالأشياء طلعت مهيب سهله
سلطان : لا يغرك الشكل الحريم دواهي
زكمشعل : أي والله انك صادق ... شف غلا تبي تسبقها ههههه جايه طيران
سلطان : ....
مشعل : الله الله لحقتها بنت الذين

شوي يشوفون بنت صغيره تجي قبال غلا بشكل خلاها تفقد توازنها
.. وتطيح ع وجهها بقوووه .. وسط صرخات البنات

نقز سلطان من مكانه مفجوع وركض من غير ما يشاور نفسه حتى ..


غلا طايحه ع وجهها وتتأوه من قوة الألم ..
سمية ماسكتها تبي ترفعها : بسم الله عليج الرحمن الرحيم تعورتي
سارة ماسكه وجهها : يا الله خشمك ينزف فيه أحد عنده منديل
غلا تمسك خشمها بيدينها وبألم : آآه أنكسر خشمي يعور .
سارة : يابعد قلبي يا غلو .. ماتقدرين تقومين
غلا : شوي مقدر أتحرك ... آآي رجولي انكسرت ...اصبري ودي أصيح
سمية : صيحي حبيبتي عادي خليه يخفف عنج العوار
غلا ماصدقت أحد يقولها صيحي انفجرت تبكي ..

بهاللحظة وصل سلطان وبخوف: وش فيها
سمية بعدت شوي عنهم و سارة وقفت بتوتر : تعورت خشمها ينزف ورجولها شكلها انعكفت

طلع من جيبه منديل .. جلس قبالها وحط المنديل ع خشمها
غلا تبعد يده وتمسك المنديل : سارة أبي أقوم
سارة فصخت الأبوات حقت التزلج ومدت يدها تمسكها .. لكن ماقدرت غلا تتوازن بالوقفه

سلطان بعدي سارة أنا برفعها
غلا : ما أبي .. وبترجي : سارة ارفعيني لا تروحين
سلطان قرب منها وبهمس : سمية ومشعل يطالعون لا تحسسينهم بشي قومي معي
غلا بحقد : أكرهك أكرهك
تجاهلها ورفعها عن الأرض ..
سلطان : تسندي علي
غلا تبعد عنه وتحاول تمشي ..
اختل توازنها
آآآآآآآآآآه
مسكها بيدينه: اتركي العناد وامشي معي
غلا طاوعته وهي تتأوه وتبكي من الوجع ..

طلعوا من الصالة ..

غلا متثبته بيدينه : آآي شوي شوي
سلطان : أوكي _ وبلآمه _ تبين أشيلك
غلا تبكي بخوف تركت يدينه : اتركني خلاص ما أبيك أبي سارة
سلطان ابتسم من ردة فعلها : أمزح معك .. اجلسي هنا ع الكرسي
جلست بصعوبه ..
غلا تنادي سارة : سارة تعالي
التفت سلطان لسارة واشر لها لا تجي
سارة أعطت ظهرها لغلا وسوت عمرها منشغله مع سمية
سلطان : سدي خشمك عشان يوقف النزيف .. وانتظري بجيب موية
غلا بعصبية : لا تجيب شي خل سارة تجي وانت رح مالك شغل
سلطان تركها ولا كأنه يسمعها ..راح جاب موية ورجع ..طلع مناديل وبللها مويه وصار يمسح الدم الي بوجهها ..
غلا تبعد وجهها يمين ويسار : أنا بمسحه ما تفهم أنت
سلطان ثبت وجهها بيده : لا ما أفهم اعقلي
بعد مانظف وجهها
غلا بترجي : طيب أبي سارة تجي بنروح للبيت
سلطان : بتجي سارة بس أي رجل تعورك
غلا : مالك شغل
سلطان : غلا أقول أي رجل تعورك ردي وماله داعي هالكلمات
غلا بتعب : اليسار ..ركبتي توجعني مره وقدمي
سلطان : زين باخذك للمستشفى
غلا بطفش : مافيني شي خلاص فكني منك رح عني
سلطان : بكيفك .. بنادي لك سارة
مسك يدينها وحط فيها منديل .. : امسحي الدم من يدينك
خذت المنديل بهدوء من غير ماتتكلم ..

راح عنها ونادى سارة ..
جتها سارة وسمية والقلق ع وجيههم

غلا معصبة : ليش ماجيتي يوم أناديك
سارة ارتبكت : سمية كانت تبيني وشفت سلطان عندك استحيت
سمية : شلونج الحين حبيبتي
غلا : تمام وقف النزيف بس رجلي توجعني كلها
سمية : حبيبتي فديتج والله ماتشوفين شر
غلا : الشر ما يجيك ياقلبي بنات أبي الحمام بغسل
سمية وسارة يساندونها وياخونها لدورة المياة

بعد ماغسلت خذوها للسيارة بعد ما عذبتهم و بهذلتهم كلما خطو خطوه
صارخت وصاحت بألم .. .. صاروا فرجه للرايح والجاي ..





مشعل بقلق : سلامتها شكلها طيحة جامده
سلطان : إي والله تعورت
مشعل : طيب ليش ما خذيتها المستشفى
سلطان : عيت .. بعدين ما فيها كسر شكله رضوض بس
مشعل : يلا الحمد لله ع سلامتها
سلطان : الله يسلمك
مشعل : بعدين شالت المجمع ع راسها تصيح بأعلى صوت والله هالبنت نكته ياحظك يا سلطان بتونسك ههههههههه
ضحك سلطان بخفه وهو يناظر يدينه الي امتلت دم فركها ببعض وضغط عليها ..
: بروح أغسل يديني وقميصي من هالبقع
مشعل : أوكي أجل أنا بمشي أكيد سمية تنتظرني برا
سلطان : موفق
مشعل : نشوفك ع خير
سلطان : ان شاءالله .. الله معك



راح يغسل يدينه .. وابتسامة خفيفة ع وجهه مو عارف وش مناسبتها وليش مافارقته ..







في البيت .. منسدحه ع السرير .. ووناتها ما انقطعت ..

سارة الي صدع راسها : الحين من جدك تتألمين هالكثر ؟
غلا : ايه أجل أتدلع
سارة : والله مدري عنك أنا انكسرت رجلي ماسويت هالحفله الي سويتيها وأنتي بس رضوض خفيفة
غلا بزعل : ايه مهوب فيك ماتحسين فيني أنتي
سارة : إلا والله حاسه فيك بس لو هالكثر يألمك خلينا ناخذك المستشفى
غلا : ماابي مستشفى
سارة : زين تبين أجيب لك شي
غلا : لا شكرا بس إقعدي عندي
سارة : أوكي .. ضحكت ..
غلا : وش فيك
سارة : تذكرتك يوم تقولين أبي أصيح وقالت لك سمية صيحي وكنك ماصدقتي خبر انفجرتي تصيحين بقوه
غلا : ههههههه والله حسيت جسمي تكسر من راسي لرجولي حتى خشمي قلت راح فيها
سارة : هههههه تحفه أنتي

سكتوا شوي
غلا: قولي آمين
سارة ببراءة : آمين

غلا بتعابير وجه حاقدة : الله ياخذه ويفكني من وجهه الي يطلع لي في كل مكان

سارة مصدومة : استغفر الله حرام عليك يا غلو مو لهالدرجة تدعين عليه بعدين ما شفتي وش سوا لك اليوم وخاف عليك

غلا : مالت عليه ما أبي منه شي علباله طرزان جاي مسرع يقاله المنقذ ينثبر بمكانه ماله دخل فيني كم مره قلت له هالشي لكنه دلخ مايفهم

سارة هزت راسها بيئس ..رغم إنهاكانت مبسوطة ع الموقف الي صار اليوم وتفائلت خير لكن شكله ما أثر أي تأثير إيجابي ..!!


دخلت ماما عبير : هاه حبيبتي كيفك الحين
غلا : طيبه الحمد لله
ماما عبير : متأكدة ماتبين مستشفى
غلا : ايه مافيني شي يستاهل
ماما عبير :طيب حبيبتي تبين أطبخ لك شي
غلا : لا ماما بنام الحين مو مشتهية أي شي
ماما عبير : خلاص متى مابغيتي شي قولي لسارة وسارة تنزل تقولي ولا كلميني
غلا : طيب ماتقصرين
ماما عبير : يلا نوم العوافي تصبحون ع خير
غلا وسارة : الله يعافيك .. وانتي من أهله

بعد ما طلعت ماما عبير


سارة بتردد : غلو
غلا : هلا
سارة : إلى متى بتعاملين ماما بهالطريقة
غلا : وش فيها طريقتي
سارة : باردة وتكلمينها بأسلوب رسمي
غلا بلامبالاة : مافيه شي أسلوبي
سارة تنهدت : غلا حبيبتي مهما سوت ماما وحتى لو غلطت وحتى لو وصل فيها إنها آذتنا ما تعاملينها بهالطريقة مهما كان هذي أمنا الي ربتنا وراح عمرها كله علينا .. كل شي ينحط في يدها تدري إنه راح يسعدنا حتى لو تبيه تحوله علينا ..
عمرها ما خلت شي بخاطرنا إلا وسوته لنا نسيتي يوم طلبتي منها في التخرج جوال وطلبتي نسافر لفرنسا قالت لك شي واحد تطلبينه قلتي خلاص الجوال .. وبعد فترة اكتشفنا إنها جابت لك الجوال وحجزت لنا على فرنسا بس تعبت ريم وتوفت الله يرحمها وتكنسلت الروحة ..
غلا نزلت راسها : لا مانسيت
سارة : ماما ما تستاهل منك هالمعاملة ..صح هي غلطت بتصرفها بس كانت تبي تضمن مستقبلك بعدين هي بنظرها ماسلمتك إلا شخص تعرفه من صغره وتعرف أهله .. ماراحت أعطتك واحد ماتعرف من يكون .. لاتلومينها ياغلا ولا تزيدين ألمها ماما كثير متأثرة .. وبس تفكر فيك وتهوجس ..ريحيها تكفين

غلا خذت نفس طويل .. كلام سارة صح .. وبقرارة نفسها تدري إن الي قاعدة تسويه غلط .. صح ماما ماتستاهل منها هالمعاملة .. مهما سوت تبقى أمها صحيح ما ولدتها لكن هي أفضل بكثير من أمها الي ولدتها ورمتها أو حرام تقارنها فيها ...
: صح أنا غلطانه ومن بكرا إن شاءالله راح أرجع نفس أول
سارة مو مصدقة : صدق والله ؟
غلا : والله
سارة ضمتها : يالبى قلبك يا غلو ايه هذي اختي الي أعرفها
غلا : هههههه ارتحتي الحين
سارة : بقوه بقوه
غلا : أجل قومي طفي النور بننام
سارة حاطه يدها ع خصرها : وش قلت آخر مره
غلا تأشر ع رجولها ورافعه حاجب : ودك أقوم وأنا بهالوضع
سارة : تدرين إنك كريهه
غلا بابتسامة كرتونية : لا ما أدري
سارة : نامي يالدبا
غلا : تصبحين ع خير
سارة : وانتي من أهله










صباح اليوم الثاني ..



غلا نزلت المجلس : صباح الخير
الجميع : صباح النور
ماما عبير : كيفك حبيبتي اليوم أحسن إن شاءالله
غلا : ايه الحمد لله أحسن ولو إني أحس ركبتي تهشمت
ماما عبير : بسم الله عليك لا تقولين كذا أول يومين بتحسين بالألم وبيخف إن شاءالله جبت لك الرباط حق الركب ابدهنها بمرهم وبربطها لك وبترتاحين بس تعالي افطري أول
غلا جلست جنبها باستها ع راسها وضمتها بقوه : الله لا يحرمني منك ماما
ماما عبير تفاجأت من حركة غلا .. فقدت هالشي من فترة .. نزلت دموعها مباشرة
غلا : إنا لله يعني إن زعلنا صحتي وإن رضينا صحتي وش الحل
خالة سناء : هههههه صج والله عبير حيرتينا وياج
ماما عبير تمسح دموعها وهي تضحك : ماعليكم من دموعي لأنها تنزل بكل وقت
غلا باست عيونها : فديت هالدموع وربي جعلها ماتنزل إلا من فرحة يارب
ماما عبير : فديتك أنا يابعدي .. قومي افطري يلا
غلا : ما أشتهي
ماما عبير : إذا تبين تريحيني قومي
غلا تقوم : يلا عشان خاطرك ولا ما أبيه والله
خالة كوثر : يا عيني ع هالحركات
غلا سكتت هالفترة مو طايقتها لأنها كثير تعلق وترمي عليها حكي ..


بعد ما أفطرت جابت ماما عبير المرهم وحطت ع ركبتها وربطتها ..

غلا : تسلمين ماما
ماما عبير : يلا حبيبتي قومي ارتاحي ولا تتحركين كثير
غلا : أوكي بطلع أذاكر عندي بعد بكره اختبار
ماما عبير : موفقه




طلعت فوق .. وجلست تذاكر ..


جاها اتصال من رحاب

غلا : ياهلاااا وغلا
رحاب : بالمهلي كيفك يابنت
غلا : الحمد لله بخير
رحاب : اش هالخبر الي سمعته من جد طحتي وتعورتي
غلا : ههههههه قالت لك سارة
رحاب : ايوه والله فجعتني سلامتك
غلا : حبيبتي الله يسلمك .. مو شي قوي بس رضوض ..قلت منها ارتاح بالبيت وأذاكر للإمتحان
رحاب : زين وكيفك الحين كويسة .؟
غلا : ايه أحسن من أمس
رحاب : ما تشوفين شر حبيبتي والله انفجعت عليك
غلا : الشر مايجيك يابعدي ماتقصرين
رحاب : خذي كلمي أسماء تبغاك
غلا : اعطينياها

أسماء : ألو
غلا : هلا حبيبتي
أسماء : سلامتك غلو والله ارتعنا يوم قالت لنا سارة
غلا : ياحبيلكم الله يسعدكم لا الحمد لله مو شي قوي بس قلت بريح أخاف أمشي وتوجعني رجلي أكثر
أسماء : ايه أحسن ارتاحي لا تجين إلا يوم الإمتحان
غلا : ايه مفكره كذا
أسماء : يلا قلبي أخليك قلنا بنتطمن عليك
غلا : الله يعطيكم العافية ماتقصرون
أسماء : وياك حبيبتي مع السلامة
غلا : الله معك







بعد المغرب



ريماس تنادي من ورا الباب: إختي غلو
غلا تكلم سارة : شوفي تتميلح عشان نفتح لها
سارة : هههههههه
غلا : هلا حبيبة إختها
ريماس : ممكن أدخل
غلا : تفضلي
ريماس تفتح الباب وتطل : أجي
غلا :ايه تعالي
ريماس جت تركض ونطت ع سرير غلا
غلا : وش عند الحلوين
ريماس : طفشانة
غلا : أفا ليش
ريماس : ماما كوثر بس تعصب علي وتقول عني غلطانة
غلا : وش سويتي
ريماس : ماسويت شي
سارة : متأكدة والمواعين الي كركبتيها ع بعض بالمطبخ وش تكون
ريماس معصبة : انتي لا تتدخلين
سارة مصدومة : أنا
ريماس: ايه لأنك شفتيها تهاوشني ولا دافعتي عني
سارة : طيب ياريماس أوريك بعدين تجيني وشوفي من يعطيك وجه
ريماس تسفها : غلو تعالي بكرا مدرستنا
غلا : ليش حبيبتي وش عندكم
ريماس : ولا شي بس أبي زميلاتي يشوفونك
سارة : وش رايك أنا أجيك
ريماس : ماأبيك
سارة معصبة : هين ياريماسوه هين
غلا : ههههههه لا تزعلين سارة ترى إذا زعلت أزعل أنا
ريماس مو عاجبها الكلام : خلاص اذا تبي تجي معك تجي
سارة : ماراح أجي
ريماس : بكيفك
غلا ضحكت على ملامح سارة المنقهره : بس ما أقدر تعبانة
ريماس عفست وجهها :حسافة
غلا : خليها مره ثانية طيب إذا صرت زينه بجي
ريماس بفرح : صدق
غلا : ايه حبيبتي أوعدك
ريماس قامت مبسوطة : خلاص أنا بنزل تحت
غلا : طيب مع السلامة
ريماس : مع السلامة



بعد ماطلعت التفتت غلا على سارة تضحك
غلا : وش مسوية لها أنتي حاقده عليك هالكثر
سارة : ههههه والله ماسويت شي بس عشاني يوم تهاوشها خالة كوثر ماتكلمت
غلا : نكته هالإنسانة
سارة : عمري ماشفت مثلها ههههه رغم قلة أدبها أحيانا وطول لسانها إلا إني أعشقها ههههه
غلا : حتى أنا .. رحمتها تبيني أروح آخذها لو صرت أحسن بكره بفاجئها
سارة : لا بروح لها أنا عشان تنصدم وتكرهني طول عمرها
غلا : ههههههههههههههههههههههه
سارة : زين خلصتي مذاكرة
غلا : خلصت الجزئية الي حاطتها لليوم وبكره بكمل الباقي
سارة : الله يسر
غلا : آمين







ثاني يوم .. بعد ماقامت غلا وشافت وضعها أحسن قررت تروح لمدرسة ريماس تفاجئها ... لبست وكشخت عشان تنبسط عليها ريماس .. ومجرد ما جا الوقت على طلعتهم راحت لها ..


وصلت للمدرسة انتظرتها تطلع .. ربع ساعة .. نص ساعة .. ماطلعت .. الكل طلع الا هي ..

بدى القلق داخلها .. دارت ع المدرسة يمكن تكون بالساحة الخلفية .. عن طريق الصدفة لقت زميلتها .. سألتها عنها قالت لها شي صدمها ..

طلعت تركض للجهه المقابلة الي قالت لها البنت عليها .. وانصدمت يوم شافت ريماس واقفه .. قدام بسطة وتبيع سيديهات ..!!

غلا مفجوعة : ريمااااس
ريماس طالعتها بخوف وصدمة : غلا
غلا : وش تسوين هنا
ريماس تلعثمت والرعب باين ع وجهها : والله مو أنا الي أبيع مو حقتي هذي
غلا : أجل مين
ريماس : زميلتي هي تبيع مع أخوها
غلا : ووينهم
ريماس : قالوا أوقف هنا الين يرجعون
غلا تصرخ فيها : ليش رضيتي ليييش تدرين لو تشوفك خالة كوثر بتذبحك
ريماس صاحت بخوف : والله مو لي
غلا : ووينهم هالحقارى
ريماس : ماعرف
غلا : بسررررعه ارجعي البيت الحقي ع الباص بسررررعه وبتفاهم معك إذا رجعت
ريماس : والله العظيم ...
غلا : بسس ولا كلمة ارجعي أقول

راحت ريماس تلحق الباص وغلا تنتفض بعصبية وحرقة .. ماتوقعت تشوف ريماس بهالمكان تبيع بالشارع وغير كذا تبيع سيديهات وأفلام خلاعة
كانت تنتظر زميلتها وأخوها يجون عشان توريهم شغلهم ..
لكن انصدمت بسيارة سلطان توقف قدامها ..

سلطان نزل وجا وقف قبالها ويناظر السيديهات بعلامة استفهام : ليش هنا ؟
غلا ونبضات قلبها زادت : مو لازم أعلمك وأبرر لك وجودي هنا
سلطان بعصبية : تبيعين بالشارع ؟؟!!
غلا : ....
سلطان يمسك السيديهات بيده ويرجع يرميها : تبيعين هالأشياء وبالشارع
غلا بتحدي وقوة: ايه أبيع عندك مانع
سلطان.. ضحك بقهر : نقول تعدلتي وعقلتي وترجعين تصيرين أكثر دناءة
غلا : إحترم نفسك ومو أنت الي تحكم علي ولا على أخلاقي
سلطان فقد السيطرة على أعصابه مسكها مع كتفها بقوه : امشي قدامي
غلا تحاول تفلت منه : اتركني
سلطان يسحبها بقوه ويركبها السيارة وهي تصرخ فيه

ركب وحرك السيارة من غير ما يرد على صرخاتها وكلامها المسموم الي توجهه له كان يسوق بسرعة جنونية أرعبت غلا زيادة ..

وقف السيارة ونزل .. فتح الباب الي من جهتها بحزم : انزلي
غلا برعب : وين بتاخذني
سلطان صرخ فيها : انزلي بسرعة
غلا بعناد : ماراح أنزل مو ع كيفك
سلطان سحبها معه بالقوة ودخلها البيت

غلا وقفت بزاوية الصالة تصرخ وتبكي : ليش جايبني هنا وش تبي مني
سلطان ينافخ بعصبية : من اليوم ورايح مالك طلعه من هالبيت .. أنتي وأمثالك ما تستحقون حفلة زواج ولا تستحقون أي احترام وتقدير
غلا صاحت بجنووون : رجعني البييييت راح أعلم ماما على حركاتك رجعنييييي ما أبييييك
سلطان قرب منها مسك ذقنها بقوه : مكانك هنا وبيتك هنا مالك طلعه منه الا ورجلي ع رجلك

غلا صارت تبكي وتضرب فيه بجنون وهي تشتمه وتسبه
سلطان مسك يدينها ونزلها بقوه : خليها تنمد هاليد مره ثانية صدقيني ماراح ترجع إلا مكسورة

مسك شنطتها وطلع جوالها وحطه بجيبه وطلع من الشقه وسكر الباب ...............!!





دمتمـ بخير


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




ثاني يوم .. بعد ماقامت غلا وشافت وضعها أحسن قررت تروح لمدرسة ريماس تفاجئها ... لبست وكشخت عشان تنبسط عليها ريماس .. ومجرد ما جا الوقت على طلعتهم راحت لها ..


وصلت للمدرسة انتظرتها تطلع .. ربع ساعة .. نص ساعة .. ماطلعت .. الكل طلع الا هي ..

بدى القلق داخلها .. دارت ع المدرسة يمكن تكون بالساحة الخلفية .. عن طريق الصدفة لقت زميلتها .. سألتها عنها قالت لها شي صدمها ..

طلعت تركض للجهه المقابلة الي قالت لها البنت عليها .. وانصدمت يوم شافت ريماس واقفه .. قدام بسطة وتبيع سيديهات ..!!

غلا مفجوعة : ريمااااس
ريماس طالعتها بخوف وصدمة : غلا
غلا : وش تسوين هنا
ريماس تلعثمت والرعب باين ع وجهها : والله مو أنا الي أبيع مو حقتي هذي
غلا : أجل مين
ريماس : زميلتي هي تبيع مع أخوها
غلا : ووينهم
ريماس : قالوا أوقف هنا الين يرجعون
غلا تصرخ فيها : ليش رضيتي ليييش تدرين لو تشوفك خالة كوثر بتذبحك
ريماس صاحت بخوف : والله مو لي
غلا : ووينهم هالحقارى
ريماس : ماعرف
غلا : بسررررعه ارجعي البيت الحقي ع الباص بسررررعه وبتفاهم معك إذا رجعت
ريماس : والله العظيم ...
غلا : بسس ولا كلمة ارجعي أقول

راحت ريماس تلحق الباص وغلا تنتفض بعصبية وحرقة .. ماتوقعت تشوف ريماس بهالمكان تبيع بالشارع وغير كذا تبيع سيديهات وأفلام خلاعة
كانت تنتظر زميلتها وأخوها يجون عشان توريهم شغلهم ..
لكن انصدمت بسيارة سلطان توقف قدامها ..

سلطان نزل وجا وقف قبالها ويناظر السيديهات بعلامة استفهام : ليش هنا ؟
غلا ونبضات قلبها زادت : مو لازم أعلمك وأبرر لك وجودي هنا
سلطان بعصبية : تبيعين بالشارع ؟؟!!
غلا : ....
سلطان يمسك السيديهات بيده ويرجع يرميها : تبيعين هالأشياء وبالشارع
غلا بتحدي وقوة: ايه أبيع عندك مانع
سلطان.. ضحك بقهر : نقول تعدلتي وعقلتي وترجعين تصيرين أكثر دناءة
غلا : إحترم نفسك ومو أنت الي تحكم علي ولا على أخلاقي
سلطان فقد السيطرة على أعصابه مسكها مع كتفها بقوه : امشي قدامي
غلا تحاول تفلت منه : اتركني
سلطان يسحبها بقوه ويركبها السيارة وهي تصرخ فيه

ركب وحرك السيارة من غير ما يرد على صرخاتها وكلامها المسموم الي توجهه له كان يسوق بسرعة جنونية أرعبت غلا زيادة ..

وقف السيارة ونزل .. فتح الباب الي من جهتها بحزم : انزلي
غلا برعب : وين بتاخذني
سلطان صرخ فيها : انزلي بسرعة
غلا بعناد : ماراح أنزل مو ع كيفك
سلطان سحبها معه بالقوة ودخلها البيت

غلا وقفت بزاوية الصالة تصرخ وتبكي : ليش جايبني هنا وش تبي مني
سلطان ينافخ بعصبية : من اليوم ورايح مالك طلعه من هالبيت .. أنتي وأمثالك ما تستحقون حفلة زواج ولا تستحقون أي احترام وتقدير
غلا صاحت بجنووون : رجعني البييييت راح أعلم ماما على حركاتك رجعنييييي ما أبييييك
سلطان قرب منها مسك ذقنها بقوه : مكانك هنا وبيتك هنا مالك طلعه منه الا ورجلي ع رجلك

غلا صارت تبكي وتضرب فيه بجنون وهي تشتمه وتسبه
سلطان مسك يدينها ونزلها بقوه : خليها تنمد هاليد مره ثانية صدقيني ماراح ترجع إلا مكسورة

مسك شنطتها وطلع جوالها وحطه بجيبه وطلع من الشقه وسكر الباب ...............!!









الجـــــــــــــــــــــــــ12ــــــــــــــــــــ ــــــــزء






ركب سيارته .. مسح ع وجهه .. جسمه ينتفض من قو العصبية ..


طلع جواله .. دق ع ماما عبير ..

ماما عبير : يا هلا
سلطان : السلام عليكم
ماما عبير : وعليكم السلام حياك الله سلطان
سلطان : الله يحييك .. كيفك خالتي إن شاءالله بخير
ماما عبير : بخير الله يسلمك وش أخبارك أنت وكيف أهلك ؟
سلطان : أبشرك بخير الحمد لله
ماما عبير : آمر سلطان بغيت شي
سلطان سحب نفس عميق : خالتي بغيت أقولك غلا عندي
ماما عبير بصدمة : غلا ..؟! وشلون ؟
سلطان : ولا شي قابلتها وتكلمت معها واتفقنا وقلت باخذها نسافر كم يوم .. ورفضت تسوي حفل زواج قلت بنسوي لها عقب فترة إذا أقنعتها ..
ماما عبير متفاجأة : فاجأتني والله .. بس إذا كان هالشي يريحها ماعندي مانع .. بسوي الي يرضيها ..
سلطان : الله يسعدك خالتي
ماما عبير : وينها غلا .. عندك هي ؟
سلطان : لا أنا نزلت آخذ كم غرض عشان السفرة ..
ماما عبير : طيب وأغراضها ؟
سلطان : ياليت إذا ماعليك كلافة تجهزينها بمر آخذها
ماما عبير : وغلا ماراح تمرنا ؟
سلطان : إن شاء الله راح نمر سوا
ماما عبير : الله يوفقكم ويبارك لكم يارب .. والله الله بغلا لا أوصيك عليها .. ترا ما سلمتك اياها إلا ثقة فيك
سلطان تنهد : بعيوني غلا ياخالتي لا توصين
ماما عبير : تسلم عيونك الله يسعدكم يا رب
سلطان : الله يسلمك يارب ..





بهاللحظة دخلت سارة وسمعت طاري غلا ..

سارة : وش فيه ماما
ماما عبير : سلطان يكلمني يقول غلا عندي
سارة مصدومة : نعــــــــــــــــــــــــــم!!!
ماما عبير: وش فيك يقول تراضوا وبيسافرون كم يوم وعقب فترة بيسوي لها حفل بدال حفلة الزواج ..
سارة : مستحيل الي يقوله أكيد فيه شي
ماما عبير : وش فيك سارة يقول تفاهمنا وش الي مستحيل
سارة : ما أصدق سلطان أنا .. والله العظيم فيه شي ... ماراح ترضخ له غلا بهالسهولة ..
ماما عبير : لو يكذب ما قال بيمرونا قبل يمشون
سارة : بدق عليها أتأكد بنفسي

دقت ع جوال غلا .. محد رد
سارة بقلق : ما ترد
ماما عبير : إذا مرتنا تأكدي بعيونك .. لا تدقين مره ثانية خليها متى ما بغت تكلمنا بتكلم
سارة : والله العظيم قلبي مو مرتاح وراح تشوفين إن ما كان احساسي بمكانه
ماما عبير : قلتلك إذا جت بنشوف .. جهزي أغراضها وبلحقك أرتب معك

طلعت غرفتها وقلقها يزيد على غلا





فتحت الشنط وصارت تدخل ملابسها وأغراضها فيها .. ..
غلا راحت .. طلعت من هالبيت للأبد .. ماراح تشاركها هالغرفة .. ماراح يتهاوشون ويتناقرون مره ثانية على أتفه الأسباب ..
دموعها ما وقفت .. حاسه بقلق .. بخوف على غلا .. بوحشه وكآبه ...
بس بتنتظر غلا تجيهم وتشوفها بعيونها تطمن قلبها وتعرف الي صار منها مباشرة .....







بعد ساعة تقريبا ..



انتفضت بمكانها مجرد ما سمعت صوت الباب ينفتح .. دخل الصالة .. شافها بنفس المكان وبنفس وضعيتها الي تركها عليه ...

غلا صرخت فيه : أبي أطلع من هنا يا حقيييير والله لأعلم ماما عليك عشان تعرف خبثك ولآمتك
سلطان ضحك باستهزاء : كلمت خالتي وقلتلها إني خذيتك وراح نسافر فترة ونرجع .. وباركت لنا وأعجبها الوضع ..
غلا : بقوووولها إنك كذااااب خذيتني غصب يا كذاااااب
قرب منها ومد جواله : امسكي دقي عليها قوليلها سلطان لقاني أبيع سيديهات أفلام خلاعة بوسط الشارع وخذاني غصب ووداني لشقته ودق عليك وقالك إني راضيه ورحت معه بموافقتي .. خذي الجوال ودقي يلا ..

غلا مسكت الجوال ورمته بقووه ..وطاحت ع الأرض تصيح بانهيار ..

جلس قبالها : وش فيك ؟ ليش تصيحين ؟ قلتلك دقي عليها قوليلها الي صار ؟ تبين تكلمين من جوالك .. طلع جوالها .. هـاك اياه خذيه كلميها منه

غلا مستمره في نوبة صياح قوية .. مو قادرة تدق عليها وتقولها هالحكي لأنها بتوقف بصفه ضدها وراح تشجعه ع الي سواه .. ماراح تصدقها لو تقولها الحقيقة .. وريماس ممكن تنكر خاصة بحكم خوفها من خالة كوثر وعقابها ..
وحتى لو اعترفت ريماس الوضع عند ماما ماراح يتغير .. بتشوف إن هالتصرف هو الأفضل ..!!!

صرخت فيه : اتركنيي ابعد عن وجهيييي أكرهههك أكرههههك الله ياخذك وياخذني معك

قام بهدوء .. دخل غرفته وسكر عليه ونام ...




الساعة 6 ..

طلع من غرفته .. حس بالهدوء ..دار بعيونه ع المكان مالقاها موجوده .. .. دخل المطبخ مالقاها ..
راح للغرفة المقابلة لغرفته فتح الباب .. ما انفتح استغرب من وين لها مفتاح ؟! ..
فتحه بقوه انفتح الباب شوي .. طل براسه لقاها حاطه الطاوله ع الباب ..
دورها بالغرفة لقاها جالسة بطرفها وضامه رجولها لصدرها وحاطه راسها ع رجولها ونايمه ..
ابتسم بسخرية وسكر الباب ..
جلس بالصالة يفكر .. وش يسوي .. هل يسافر مثل ما قال لماما عبير ولا يجلسون بالبيت من غير ما يدري عنهم أحد لين تهدى أوضاعهم ...


قام وطلع من الشقة وسكر الباب ..


وقف قدام البيت .. دق على ماما عبير ..

ماما عبير: هلا سلطان
سلطان : هلا خالتي كيفك
ماما عبير : بخير الحمد لله وينكم جيتوا
سلطان : خالتي غلا قالت تبي لك تنام قبل نمشي وجيت أختصر الوقت آخذ الشنط .. كانها قامت وعندنا فرصة نمركم بنمر
ماما عبير بخيبة : الله يسامحكم كان جبتها أقلها نسلم عليها وهي ماشية ...
سلطان : بحاول نمر إن شاءالله
ماما عبير : ع خير بس إذا قامت خلها تكلمني
سلطان : ابشري
ماما عبير : دقايق بخلي الخدامة تطلع لك الشنط
سلطان : اوكي ماتقصرين
ماما عبير : سلطان
سلطان : سمي
ماما عبير : لا أوصيك على غلا ... عاملها بلين وطول بالك عليها تراها تجي بالكلمة الطيبة
سلطان : ابشري بحطها بعيوني لا تشيلين هم
ماما عبير : الله يخليك ياولدي ويسعدكم ويا بعض
سلطان : الله يسلمك خالتي يلا تامرين ع شي
ماما عبير : سلامتك
سلطان : فمان الله
ماما عبير : فحفظه


أخذ شنطها .. بعد ما طلعتها الخدامة .. ورجع للبيت .. فتح باب الغرفة بقوه لكن الباب يندف لجهته .. حاول مره ثانية جاه صوتها
: خييير وش تبي
سلطان : جبت شنطك

خيم صمت طويــل عليهم .. انصدمت وصعقت .. وانجرحت بقوة .. ما توقعت أغراضها توصل بهالسرعة .. من غير ما يسألون عنها أو يكلمونها

فتح الباب وفتحت له بدون مقاومة .. ماتشوف شي قدامها غير غشاوة الدموع الي مالية عيونها ..

حط الشنط والتفت عليها .. شاف مظهرها المهمل وعيونها الوارمة والممتلية دموع .. ابعد نظره ومد الجوال : خالتي تبي تكلمك خذي كلميها وقوليلها الي
في بالك بس ما أعتقد عندك شي غير إنك ترضين بعد ما أرسلوا أغراضك وما تفضحين عمرك

غلا بتعب : اطلع برا
سلطان : خذي الجوال
غلا : ماأبي أكلم أحد أطلع برا
سلطان : بكيفك ..

أول ما طلع صكت الباب بقوه ورجعت لها حالة البكاء الشديد مصحوب بخيبة أمل وجرح عميق ....!!








سارة من الجهه الثانية .. في حالة انهيار وقلق .. ما تدري وش تسوي .. بس تبي تكلمها تبي تطمن وترتاح .. تبي تسمعها تقول راضيه حتى لو كانت تكذب ...

سلطان ما يرد عليها وجوال غلا كان يدق وصار مغلق ..!

بعد تردد دقت على سمية ..

سمية : ياهلااا ومرحباااا بالغالية
سارة : هلا فيك حبيبتي كيفك
سمية : بخير الله يسلمج شلونج انتي
سارة : الحمد لله بخير عسى ما أزعجتك
سمية : أبدا حبيبتي الساعة المباركة سمعنا صوتج
سارة : الله يسلمك يا قلبي .. بتردد .. سمية
سمية : هلا
سارة : ممكن تكلمين جاسم
سمية مستغربة : ليه وش فيه
سارة تصرف : أبيه يكلم سلطان لأنه خذا غلا اليوم اتفقوا انهم يسافرون ويسوون حفل بعد فترة .. لأن غلا رافضة أي حفل ..
سمية متفاجأة : غلااا راحت بيت ريلها
سارة : ايه توهم مقررين هالشي اليوم
سمية : حبيبتي الله يوفقها ويسعدها
سارة : امين واياك ياقلبي
سمية : انزين شنو تبغين يقوله
سارة : أبيه يقوله يرد ع جواله أو يخلي غلا تكلمني ضروري
سمية : أنا بعطيج رقمه وحاجيه متهاوشه وياه
سارة بارتباك : لا كلميه انتي تكفين أو ارسليله مسج
سمية : السموحة منج سارونه ما أبغي أحاجيه أبد حتى لو بمسج هاج رقمه ودقي عليه
سارة بتردد : أوكي
سمية بابتسامة واسعه أعطتها الرقم .. وسكرت الخط ..





قاعدة تقرا الرقم للمرة العاشرة .. خايفة ومتوترة .. مو قادرة تدق ولا عندها الجرأة .. بس قلقها على غلا شجعها تدق


دقت .. رن مره ..مرتين .. وثلاث .. مارد .. قررت تصك الخط .. جاها صوته
: هلا
سارة ارتبكت وجسمها تكهرب : ألو .. السلام عليكم
جاسم بهدوء : وعليكم السلام منو وياي ؟
سارة خفقات قلبها مضطربة : معك سارة
جاسم مو مستوعب : سارة ؟!!
سارة : سارة عبد الله اخت غلا
جاسم متفاجئ : ياااهلااا ألف بسارة شنو هالمفاجأة
سارة تلخبطت : هلا فيك شخبارك
جاسم : بخير ونعمة شخبارج أنتي
سارة : الحمد لله
جاسم : آمري سارة شفيج وليش صوتج جذي
سارة بعبرة : جاسم سلطان خذا غلا
جاسم بقلق : شلون ؟ ما فهمت ؟
سارة : ما أدري والله رجعت من الجامعة ومالقيتها .. شوي وتقولي ماما سلطان دق علي وقال اتفقنا وغلا معي بنسافر كم يوم ونرجع وحفلة الزواج بنسويها عقب فترة ..
جاسم : نعم ..؟! شنو هالحجي
سارة بكت : مو مصدقة .. والله غلا مستحيل تسويها وإن فكرت فيها مستحيل ما تقولي .. شلون اتفقوا اصلا غلا ما تعطيه فرصة يحاكيها وفجأة يتفقون بلحظات ..!! أكيد صار شي إحساسي يقول أجبرها وأخذها
جاسم عصب : شفيه سلطان ما خبرته جذي .. خليني بدق عليه الحين وارد لج
سارة : ما راح يقولك شي بس أبيك تقوله ليش ما يرد علي و غلا ليش ما ترد .. لا تحسسه إنك عارف شي
جاسم : أوكي ولا يهمج سارة ... بس دخيلج اهدي وكل شي بيصير زين
سارة : إن شاءالله
جاسم : يلا بدق عليه وأرد أكلمج
سارة : ما تقصر جاسم
جاسم : ولو ما سوينا شي
سارة : تسلم يلا مع السلامة
جاسم : الله وياج


مسك الجوال بيدينه .. سارة دقت علي .. سارة فكرت فيني ولجئت لي ..
تنهد و ابتسم بسعادة .. .. رجع يدق على سلطان وهو منصدم من الكلام الي قالت له سارة ..

سلطان : مرحبا يالخوي
جاسم برسمية : هلا سلطان شلونك
سلطان : الحمد لله بخير شخبارك
جاسم : تمام الحمد لله وينك مختفي
سلطان : خذيت غلا للبيت
جاسم الي ما توقع يقوله بهالسرعة : شلون من غير حفلة زواج
سلطان ببرود : هي رفضت قالت اختها متوفية من فترة وما تبي
جاسم : حتى ولو أقلها جمعة ياخوي
سلطان : قلت أبسوي لها بعد فترة ..
جاسم : ع البركة موفقين يارب
سلطان : الله يبارك فيك وعقبالك
جاسم تنهد : انزين سارة دقت علي
سكت سلطان وكأنه خاف تكون وصلت له شي
جاسم يكمل : تقول ليش ما ترد عليها وليش موبايل غلا مغلق
سلطان ارتاح : غلا نايمة .. وأنا كنت مشغول ..
جاسم : انزين رد ع البنت طمنها قلقانه على أختها .. _ وبلهجه قوية _ خاصة إنها يت من الجامعة وتفاجأت بعدم وجودها بالبيت
سلطان حس إنه ينغزه بالكلام : لاحقه عليها ماراح تطير غلا
جاسم بضيق واضح : انزين رد عليها الله يهديك
سلطان : أوكي أمرك
جاسم : فمان الله
سلطان : فحفظه





رجع دق على سارة ... ردت من أول رنه وكأنها تنتظره على جمر

سارة : ألو .. وش صار رد عليك
جاسم : ايه
سارة : وش قالك
جاسم : قالي بيدق عليج بس غلا راقده
سارة بقهر : نصااااب والله العظيم ينصب علينا
جاسم : مدري والله بس وعدني يحاكيج
سارة تمنع صوت شهقاتها يطلع : أوكي مشكور
جاسم بخوف : تصيحين سارة
سارة : لا
جاسم : هدي يالغالية ماراح يصير لها شي غلا قوية وبتاخذ حقها صدقيني
سارة تبكي : بس خايفة عليها قلبي مو مرتاح .. حاسة انه ماخذها غصب ..
جاسم : لا تخافين مستحيل يقدر يسوييها إن غصبها يوم يومين مردها ترد البيت لو ما تبيه إنتي بس هدي بالج سارة
سكتت شوي تهدي أنفاسها ..: أوكي إن شاء الله
جاسم بحنان : طلبتج لا تصيحين عشان خاطري
سارة : ابشر
جاسم : انزين بخليج الحين وإذا صار لج شي دقي علي
سارة : إن شاءالله مشكور جاسم أقلقتك معاي
جاسم : أبد تعبج راحة أنتي إختي وهم بعد غلا أختي
سارة : الله يعطيك العافيه .. يلا فمان الله
جاسم : يعافيج .. فحفظه ...




غطت وجهها بيدينها .. نبرة صوته تتعبها .. ودها لو تقوله لا يتكلم معها بهالطريقة .. تكره نبرة الحنان في صوته ..
اليوم بعد قالها الغالية .. طلب منها لا تصيح عشان خاطره .. معقولة حاس إنها تهتم لخاطره ..

لا مستحيل بس قالها بشكل تلقائي ما يقصد شي
ارسلت لسلطان مسج ( أول ما تقوم غلا خلها تكلمني ضروري )
خلت جوالها ع العام وحطت راسها بتنام وهي تنتظر اتصال من غلا ...........









قامت الفجر .. وراسها بينفجر .. صداع قوي تحس فيه مو مخليها ترفع راسها ..
حطت يدها ع راسها .. وهي مغمضه عيونها من الألم ..

اليوم وشو ..؟! يا الله علي اختبار .. شكلي بروح للجامعه قبل سارونه عشان أراجع مع البنات .. بس وش هالصداع الي من صباح الله ... شكلي ما نمت مبكره أمس ..
فتحت عيونها بصعوبة ..
أوريك يا سويروه فاتحة اللمبه .. كم مره محذرتك ما تفتحينها قبل أقوم ..


فزت من مكانها وتلفتت تطالع المكان .. هي مو في سريرها ..! سارة مو عندها بالغرفة

شوي بدت تسترجع ذاكرة أمس وأحداثها ..

أنا في بيت سلطان .. أمس خذاني هنا ودخلت هالغرفة ونمت فيها ..

أبي أطلع وأرجع لبيتنا ..

هنا تذكرت شنطها الي جابها سلطان أمس وكيف انصدمت يوم شافتها ..

فتحت الباب بشويش ومشت لباب الشقه فتحته .. لكن طلع مقفل بالمفتاح ..
دورت ع الرف الي جنب الباب المفتاح .. وتفاجأت بوجود مفتاح .. خذته بسرعة وبفرحه ماتوصف .. دخلته بهدوء في فتحة الباب .. لكن المفتاح ماكان حق هالباب .. مسكت قبضة الباب تهزه وتترجاه ينفتح بشكل يخلي الي يشوفها يشك بعقلها ..
: الله يخليك انفتح .. الله يخليك ..

حطت راسها ع الباب بيأس .. وتعب ..

سلطان : ودك تهربين ؟!
ما تحركت من مكانها ولا أعطته أي ردة فعل ..
سلطان : علميني وين تبين تروحين وبفتح لك الباب
غلا : ...............................
سلطان باستفزاز : المشكلة لو قلنا تبين ترجعين لماما صعبة أرسلوا أغراضك وكل شي يخصك ..
غلا حست بسكاكين تنغرس بصدرها .. التفتت متماسكة لا تبكي .. ومشت رايحه للغرفة
مسكها مع يدها
غلا تبعد يده بقوه : اتركني
سلطان يشد من مسكته : ليش ما تردين ؟ حاسه إن مالك وجود بينهم
غلا تبلع العبرة : أقولك اتركني
سلطان : عادي قولي صح ما صار لي وجود بينهم عقب ما أرسلوا كل شي لي
انهارت دموعها بصمت وهي منزله راسها ماتبيه يشوف
سلطان : ليش تصيحين ؟ ألمك هالحكي ؟
غلا من بين شهقاتها : تكفى بس بس

سكت يطالعها .. ترك يدها ودخل غرفته ..

دخلت الغرفة وصكت الباب .. جلست ع الكنب تبكي بحرقة

الله ياخذك يا سلطان .. الله يفكني منك ياحقير .. يا نذل .. ياعديم الإحساس ..

كلامه جرحها لكنه كان صحيح .. وين تروح بعد ما أرسلوا أغراضها وكأنهم ينتظرون هاللحظة ..ما سألوا عنها ولا فكروا يشوفونها .. حتى سارة ما فكرت فيها الي توقعتها أكثر إنسانه تفهمها .. المفروض مجرد ما يجيها الخبر تفهم الموضوع أقلها تكلم ...
تعبت من الصياح المتواصل .. وراسها زاد عليه الصداع .. طلعت للحمام عشان تتوظا وتصلي ..



فتحت شنطتها تدور على شي تصلي فيه ساتر .. لقت جلابية جابتها خالة سناء يوم راحت بالصيف للكويت .. لبستها ولبست شال ..جت بتصلي .. لكن استوعبت إنها ما تعرف مكان القبلة ..

قعدت تفكر وتحاول تستوعب بدون فايدة .. في الأخير رضخت في إنها تطلع تسأله

طلعت ووقفت عند الباب .. طقت الباب برجلها بقوه .. تبيه يسمع ويجي ..
جا مباشرة بعد ماسمع الصوت مستغرب

طالعها من فوق لتحت متفاجئ من شكلها .. أول مره يشوفها بهالصورة .. طلعت منه ابتسامة جانبية
غلا بجفاف من غير ماتناظره : وين القبلة
اشر لها جهة القبلة ونظراته ما بعدت عنها
لفت عنه وصكت الباب من غير حتى ماتعطيه مجال يتكلم ..

رجع الصالة وصورتها بهاللبس في باله .. انصدم يوم شافها للوهله الأولى .. شكلها متغير بشكل جذري .. واكتشف إنها لابسته عشان الصلاة ..
سوا له فطور وأفطر .. وحط لها فطور ع الطاولة وغطاه .. وعقب طلع من البيت للدوام



بعد ما صلت قررت ترجع تنام .. الإمتحان بيروح عليها وبتجيب عذر وتعيده .. مافيه غير الحل ... ماراح تروح وتكلمه يخسى تعبره وتكبر راسه وتجيه تقوله عندها امتحان وتنتظر موافقته ..








الساعة ثمان .. جاه اتصال من سارة .. رد عليها

سارة : السلام عليكم
سلطان : وعليكم السلام
سارة : كيف الحال
سلطان : الحمد لله كيفك أنتي
سارة بجفاف : بخير ... ممكن أعرف وين غلا ؟ وليش قافله جوالها وما ترد ؟
سلطان : كانت مشغولة
سارة بحده : هالحكي يمشي على ماما مو علي !! وش صار وخلاك تاخذها
سلطان : أعتقد غلا زوجتي وهذي حياتنا الخاصة مالك الحق تتدخلين فيها
سارة : زوجتك محد قال شي بس ما بعد أعلن الزواج وما يحق لك تاخذها من غير تحديد زواج وحفل
سلطان : هذي رغبتها
سارة : كذاااااب أنت واحد ما تخاف الله أنا حاسه إنك مجبرها على هالشي ومو إحساس إلا أكيد بس مصيري أعرف ..
اليوم عندها اختبار وحظرتك أكيد بتمنعها وماراح تخليها تختبر .. لكن بتنفضح قريب وبترجع لنا غلا لأنك ما تستاهلها ..

صكت بوجهه وهي تنتفض . . أول مره بحياتها تتكلم مع أحد بهالطريقة .. بس كمية القهر الي داخلها خلاها تتكلم كذا ....


مسك الجوال بقهر .. حاول يبعد عن سارة لأنه يدري إنها بتسوي كذا وأكثر من كذا ..
عندها اختبار ...!!

قال بصوت مسموع ما قالت لي ..

..

ركب سيارته راجع للبيت ...


دخل البيت .. وفتح باب الغرفة .. لقاها حاطه الطاولة مره ثانية .. دف الباب بقوه ودخل ..

لقاها نايمة بطرف الغرفة بالجلابية ومغطيه وجهها بالشال ... ومتكوره ع نفسها ..

جلس ع الأرض ورفع الشال عن وجهها .. لقاها نايمة بعمق ... مد يده لوجهها .. لكن تراجع بسرعة
: غلا .. غلا ..
غلا فزت من نومها مرعوبة ..
سلطان طالعها نظره طويلة : ليش ما قلتي لي عندك اختبار ؟
غلا نزلت راسها من غير ما تجاوبه
سلطان : ردي ليش ما قلتي لي
غلا : مو لازم أقولك
تنهد : قومي معي أوصلك
غلا : ما أبي
سلطان : قومي غلا لا تعاندين
غلا : ما راح أقوم ولا راح أكمل دراسة وأنا معك
سلطان : زين نتفاهم بعدين الحين قومي لا يفوتك الاختبار
غلا : اتركني ع راحتي
سلطان : ماراح أتركك ع راحتك هذا مستقبلك قومي ولا أباخذك غصب
غلا صرخت بقهر : وأنت كل شي عندك غصب أكرهك ياكريييه
مسك يدها ووقف : يلا امشي
غلا سحبت يدها بقوة : اترك يدي
سلطان : أجل بنتظرك خمس دقايق لين تلبسين .. إذا ما طلعتي علي دخلت وسحبتك يلا لا تأخريني وراي دوام

طلع الصالة بعد ما سكر الباب ...



شوي سمع الباب ينفتح .. رفع عيونه .. لقاها لابسه وخالصه ..

قام وطلع من الشقة .. كانت تلحقه بهدوء من غير ما تتكلم .. ركب السيارة ..
ركبت ورا
سلطان : هالمره راح أعديها .. لكن المره الجايه تركبين قدام تبين ولا ما تبين .. حطي هالشي في بالك ..
غلا سحبت نفس ودها لو تذبحه .. الحين بتروح الجامعة .. ما تبي تشوف أحد مزاجها ما يساعد تشوف أحد .. قررت تروح كلاس الاختبار وتطلع مباشرة .
بس رحاب معها بتختبر .. لكن رحاب بتتفاهم معها وبتعذرها ..


وصلوا الجامعة ... وقف السيارة ..

سلطان : متى تخلصين ؟
غلا : ما عرف
سلطان : متى يبدا الاختبار
غلا : بعد شوي
سلطان : أجل عشر ونص بكون واقف هنا

نزلت وصكت الباب بقووه هيضت غضب سلطان بس تمالك نفسه ومشى


دخلت الجامعة تتحاشى تناظر أحد متجهه مباشرة للكلاس .. كان فكرها كله عند سارة ... تتمنى لو تشوفها بالصدفة .. صح عتبانه عليها بقوه بس مشتاقة لها .. ودها لو تشوفها قدامها وترمي راسها بحضنها وتصيح الين يخف الي داخلها ..
حتى لو كانت سارة خيبت ضنها لكن مهما كان هذي سارة الي لا يمكن تتخلى عنها ..

وصلت الكلاس

دخلت وجلست ع الكرسي .. ماكانت رحاب موجوده .. ارتاحت شوي .. إن شاءالله ما تجي إلا إذا بدا الاختبار وبتطلع قبلها عشان ما تضطر تكلمها ..







دق جوالها وهي داخلة الجامعة.. ردت ..

سارة : هلا رحاب
رحاب : هلا بك كيفك
سارة : بخير الله يسلمك كيفك أنتي
رحاب : تمام الحمد لله بسألك وينها غلا جوالها مقفل .. اليوم عندنا اختبار ومتفقين نجي من بدري نذاكر سوا
سارة بتردد : غلا ما اعتقد بتجي اليوم
رحاب : ليييه اش فيها لسى تعبانه؟
سارة : لا بس غلا راحت بيت رجلها
رحاب مصدومة : نعم ..؟؟؟! كيف راحت ؟؟ ومتى ؟؟
سارة تنهدت بضيق : مدري وش أقولك راحت وبس .. أنا نفسك ما أدري كيف ..
رحاب بضيق : يا حبيبتي يا غلو طيب هي راضية
سارة : هذا الي ما أعرفه والله ما أعرف عن شي جيت من الجامعة أمس ومالقيتها قالت لي ماما إنها مع سلطان .. كيف ووشلون ما أدري .. ما ردت علي وعقبها قفلت جوالها
رحاب : يا الله .. طيب وماراح تجي اليوم
سارة : ما أعتقد ..
رحاب : إن شاءالله تكون مرتاحة يارب .. لا تقلقي نفسك حتى لو اختفت كم يوم بتطلع لنا ونعرف منها اش الي صار
سارة : الله يعين
رحاب : يلا أنا بدخل الاختبار ولو جاك منها اتصال طمنيني الله يخليك
سارة : ابشري
رحاب: يلا مع السلامة حبيبتي
سارة : الله معك



صكت من سارة ودخلت الكلاس .. دارت بعيونها وتفاجأت بوجود غلا .. فز قلبها لشوفتها .. لكن صدمها منظرها ووجها المرهق وعيونها الوارمة بشكل ملاحظ .. تأكدت إنه فيه شي كبير صار ..
تمنت لو يمديها ترسل لسارة وتطمنها بوجود غلا .. لكن ماقدرت السير دخل وبدا وقت الاختبار .. قررت تكلمها أول ما تطلع ويشوفون وش الي صار ..







بعد ما خلصت طلعت أول وحدة من الكلاس .. ومشت بسرعة طالعة برا الجامعة ..
مجرد ماانتبهت رحاب إن غلا مو موجودة طلعت مباشرة لكن مالقت لها أي أثر ..
بغت تموت من الحره والقهر .. عرفت إن غلا قاصدة هالشي ومتجنبه شوفتها ...

دقت على سارة لكن أعطتها بيزي .. جلست بقهر لأنها ضيعت غلا منها ...





وقفت تناظر ساعتها .. الساعة 10 وربع .. بقى وقت ع جيته .. جت بتجلس ع الكرسي في الوقت الي ضرب لها بوري ينبها بوجوده ..

وقفت وهي تشتم فيه وتسبه داخلها .. ركبت السيارة من غير ما تتكلم ..


سلطان : وعليكم السلام ..
غلا : ....
سلطان : كيف اختبارك
غلا : ....
سلطان : ترى أنا ما أحاكي الجدار ردي
غلا : ما أبي أرد عليك عشان كذا وفر أسأله

سكت منقهر منها .. وحرك السيارة ...



مجرد ما دخلت البيت راحت للغرفة وسكرت الباب ..
ماكلمها خلاها ع راحتها .. أخذ أوراق من البيت محتاجها وطلع مره ثانية ...








سارة : ألو رحاب دقيتي وكنت بالكلاس وش فيه ؟
رحاب : تخيلي غلا جت وطلعت بسرعة لحقتها ولا لقيتها شكلها ماتبغى تقابلني
سارة مصدومة : نصااابه غلا جت تختبر؟؟!!
رحاب : أي والله
سارة : حقير قالي إنه ما يدري ولا قالت له ؟طيب تتوقعين بترجع معه غلا ..؟!
رحاب : ما أدري بس أكيد وين راحت
سارة : خليني أدق على ماما أشوف يمكن رجعت للبيت
رحاب : طيب وطمنيني علطول
سارة :اوكي دقايق واكلمك


دقت ع ماما عبير بتقيس النبض وتشوف ..

ماما عبير: هلا سارة حبيبتي
سارة : هلا ماما كيفك
ماما عبير: الحمد لله كيفك انتي
سارة : بخير .. ماما جاكم أحد
ماما عبير : لا مين بيجي ؟
سارة : بس زميلتي قالت بتمر البيت تحط ملزمتي عندك ما مرت
ماما عبير: لا مافيه أحد جانا أبد
سارة باحباط : أها خلاص أخليك ماما عندي كلاس
ماما عببير : موفقه حبيبتي



دقت على رحاب

رحاب : هاه بشري رجعت للبيت
سارة : تخيلي .. لا .. أكيد رجعت معه
رحاب : معقوله
سارة : يعني كلام ماما وسلطان صح .. غلا راضية بروحتها معه .. ما أدري وش الي صار وقلبها فجأة راسي يعورني من كثر ما أفكر
رحاب : آآه الموضوع معقد لازم نشوف غلا ونسمع منها
سارة : والله يارحاب قلبي يعورني ما نمت من أمس أفكر فيها
رحاب : حبيبتي اهدي ولا تعورين قلبك غلا مهما يصير تراها قوية .. لا تخافي عليها ..وكل شي بيوضح ويبان انتي بس ريحي بالك
سارة : إن شاء الله يلا بخليك رحاب بدخل الكلاس
رحاب : يلا حبيبتي فمان الله
سارة : فحفظه











ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




الساعة 4 العصر ..

حاسه بدوخه ووجع بكل جسمها .. مو ماكله من أمس الصبح .. حطت راسها
ع الأرض وغمضت عيونها ..


قامت من غفوتها
و ضربات قلبها تدق بسرعة .. أطرافها باردة وجسمها يرجف ..

ناظرت يدينها وأرعبها صفارها الواضح ورجفتها .. مسكت قلبها بخوف ..
والدوخة مو راحمتها ..
صاحت بصوت مسموع : مااامااا .. مااامااا

زحفت إلى الباب وصارت تضرب فيه بتخبط وتبكي ..



سمع صوت يطلع من الغرفة .. أول شي توقع إنه يتوهم .. لكن الصوت كلماله يوضح .. خاصة بعد ما سمع ضربات ع الباب ..


فز من سريره وطلع .. فتح الباب .. وانصدم بغلا طايحة عند الباب وتصيح ..

مسكها ورفعها عن الأرض : وش فيك ؟
شاف جسمها يرجف ويدينها باردة ..بقلق كمل : وش صار لك

غلا تصيح : شكلي بموت قلبي يوجعني
سلطان بخوف : ..قومي معي باخذك المستشفى
من بعد هالكلمة ما حست بشي .. كل الي مر عليها عقب هاللحظة مثل الحلم ..

صحت وهي على سرير المستشفى .. فتحت عيونها ولقت سلطان واقف ع راسها

سلطان : الحمد لله ع السلامة
غلا : ....
سلطان : قالوا عندك ضعف شديد .. من متى ما أكلتي ..؟! توقعتك تدخلين المطبخ إذا طلعت من البيت
غلا بكت بقوة شديدة ..
سلطان بقلق : وش فيك ؟ ليش تصيحين
غلا : أبي أروح لماما .. أبي سارة .. سكتت شوي واسترجعت الي سووه فيها .. صاحت بجنون .. لاااا ما أبي أروح لهم ما أبيييهم ما أبيييهم

سكت مستغرب ليش انقلبت عليهم .. معقولة عشاني قلت لها بعد ما أرسلوا أغراضك مالك وجود بينهم .. معقولة حست من كلامي إنهم ما يبونها وفرحوا بطلعتها .. أكيد هالي حسته ولا ليش الى الحين ما فكرت تهرب مره ثانية .. ليش بالجامعة ما فكرت تروح لبيتهم ورجعت معي بكل إرادتها ..

ما يدري الي سواه صح ولا غلط .. بس المهم إنه خلاها ترضخ له وترضى بالعيشة معاه وما تتعبه في مراقبتها وتفضحه عند خالة عبير وتطلعه كذاب ...

اقنع نفسه انه ما سوا هالشي وتصرف هالتصرف إلا يبي مصلحتها ويبي يهذب تصرفاتها .. ولو تدري ماما عبير بالي سوته غلا ماراح ترضى وبتوافقه ع الي سواه.....


غلا غطت وجهها بيدها : اطلع برا ..
سلطان : اهدي غلا
غلا : اطلع برااا كله بسببك أنت أكرهههك أكرههك
سلطان بحده : بسس ... بسس غلا .. أنا مو قاعد هنا أسولف معاك أو أضحك وياك أنا قاعد مجبر لأنا بالمستشفى .. مجرد ما توصلين البيت ادخلي غرفتك وارتاحي من شوفة وجهي .. لا تعيدين هالكلام على مسامعي مره ثانية رجاااءا غلا

صدت عنه الجهه الثانية ورجعت تبكي بقهر ووجع .. كارهه نفسها وكارهته وكارهه وضعها وظروفها الي خلتها بهالحال ...


.. جلس ع الكرسي وفتح المجلة وقعد يقرا يقضي وقته ..



في الدار .....


جالسة معهم ومو جالسة ..

جسد بلا روح وياهم .. للمرة الألف تدق على جوالها ويعطيها مغلق ..
فجأة دق جوالها .. رفعته بسرعة مأملة تكون غلا .. لكن تفاجأت باتصال من جاسم ما كانت متوقعته ...

قامت من المجلس متوترة ... طلعت للحديقة .. وردت عليه وهي تحاول تضبط أعصابها ..

سارة : ألو
جاسم : هلا سارة شلونج
سارة : تمام الحمد لله كيفك أنت
جاسم : بخير ربي يسلمج .. بشريني عنج اليوم
سارة : الحمد لله ما فيه شي جديد
جاسم : ما دقت عليج غلا
سارة : لا بس كلمت سلطان وسألته عنها وصرفني واليوم جت للجامعة وطلعت بسرعة أول مااختبرت عشان ما تقابل أحد فينا
جاسم متفاجئ : معقولة
سارة : أي والله ما أدري ليش سوت كذا
جاسم : انزين يمكن صج تصالحوا
سارة : لا جاسم والله ما تصالحوا هذي غلا أختي وأعرفها مستحيل ومن سابع المستحيلات تكون متصالحه معه بس أموت وأعرف وش صار بينهم خلاها ترضخ له وش سوا فيها حسبي الله عليه
جاسم : لا تضيقين حالج سارة .. كل شي بيوضح ويبان وإن كان مجبرها ع شي ماراح يطول مصيره يتعدل وترد بإرادتها .. انتي ريحي ولا تفكرين وايد
سارة بصوت مخنوق : ايه بس خايفة عليها خايفة موووت قلبي يقولي غلا تعبانه ومو مرتاحة ..
جاسم : اششش مو وعديتي ما تبجين ؟
سارة : بس مو قادرة أمسك نفسي
جاسم : حاولي خلج قوية سارة .. لازم تصيرين أقوى من جذي .. مو كل شي يهدج ..
سارة : إن شاء الله
جاسم : الحين أوعديني مره ثانية ما تبجين ولا تضيقين عمرج ولا تفكرين بشي
سارة بصوت ضعيف : أوعدك
جاسم تنهد براحة : الله يخليج يارب .. عيل أخليج الحين قلت اطمن عليج بس
سارة : تسلم جاسم ما تقصر
جاسم : الله يسلمج ..فمان الله
سارة : فحفظه


مسح وجهه بيدينه والابتسامة مو مفارقته ... صوتها يريحه .. يعيشه عالم ثاني ..
يعوض الحرمان الي يحسه بداخله ..

بس ليش مو قادر يفتح معها موضوع الزواج .. حتى لو رفضته بس أقلها يجرب عشان لو رفضت ما يعلق نفسه فيها أكثر وأكثر ..
بس سارة هالأيام مو ع بعضها عقلها وفكرها كله منشغل مع غلا

وقف وهو مصمم هالمرة إذا انتهى موضوع غلا يكلم سارة ويطلبها للزواج ...!


شهد دخلت عليه شافته يتعطر : جاسم وين بتروح
جاسم : بطلع حبيبتي بقابل الربع تبغين شي
شهد بدلع : ملانه وايد العيال زهقوني
جاسم ضمها بلطف : فديتج شهودة تملين وأنا بعدني حي يلا لبسي والحقيني ع السيارة .. _ نادى بصوته .. حموود ... طلووول ..
شهد : بس إنته طالع ويا ربعك بنخرب عليك
جاسم : أفا عليج بس ... شنو هالحجي أخلي العالم كله لجل عيون حبيبة قلبي ودلوعتي شهوده
شهد : فديتك الله لا يحرمني منك
جاسم : ولا يحرمني منكم يارب
محمد وطلال دخلوا
جاسم : يلا حبايبي لبسوا والحقوني ع السيارة بنطلع نتمشى ونغير جو
طلال بفرحة : الله أخيرااا بنطلع من هالبيت زهقنا
جاسم يمسكه مع خشمه : يا لعاااب كل يوم بمكان وهم بعد مو راضي
طلال يضحك : ههههه آي عورت خشمي
جاسم يمسك خشمه مره ثانيه : تستاهل
طلال يحاول يوصل لخشم جاسم وجاسم يضحك ويبعد راسه عنه
طلال : والله لأمسكه حمودي تعال مسكه وياي
محمد تحمس وصاروا يدفون جاسم عشان يطيحون ع السرير ويمسكون خشمه
جاسم يصيح على شهد : شهودة لحقي علي
شهد : ههههههههه لا أبغي أشوف يهزمونك ولا لا
جاسم : ترى ما أطلعكم اتركوني
لكن تعلقوا فيه بطريقة خلته ما يتمالك نفسه من الضحك وطاح ع السرير ..
نقز طلال بسرعة ومسك خشمه بقووه
جاسم يبعد يد طلال :آآي خلااص كافي كسرتوا خشمي
طلال بضحكه شيطانية : حموودي دورك يلا
جاسم نفضهم الاثنين لين طيرهم بعيد وقف وبصوت عالي يبي يخوفهم : لاااا والله هم بعد حاطين أدوار يلا طيروا عني هناك ماكو طلع
شهد : ههههههههههههههههههههههههههههههههه والله هزموووك كفووو أخواني كفووو
جاسم يسوي نفسه معصب : يلسوا في البيت ماكو طلعه
طلال تعلق فيه يبوسه : تووبه والله توووبه بس انت الي بادي
جاسم ضحك عليه ضمه وباسه : يلا عيل بسرعة ثواني وتصيرون عندي بالسيارة
طلال ومحمد ركضوا يلبسون
شهد : جاسم تقول حكيمه تسوي عشا ولا لا
جاسم : لا بنتعشى بمطعم
شهد : انزين يلا بلبس وبطلع ..
جاسم : اوكي





طلعو مع بعض ودار فيهم الين طير الملل منهم وعقبها دخلهم مطعم وعشاهم ورجعوا للبيت وكانوا في قمة سعادتهم .....





** **









صباح اليوم الثاني ..


قامت من النوم .. جلست وهي تعدل شعرها ..

ناظرت قدامها لقت صحن العشاء الي جابه لها أمس سلطان وأجبرها تاكل منه ..بعدته عنها بقرف .. كارهه كل شي منه .. علباله مسوي فيها الطيب الحنون ..


فتحت باب الغرفة بهدوء عشان تتأكد إنه مو موجود .. لكن كان البيت هادي وما فيه أي حركة ..

دخلت الحمام تتروش تبي تطير التعب الي تحس فيه .. ..
بعد ما خلصت طلعت راجعة للغرفة ..

قعدت ع الكنب .. وهي تفكر بدراستها .. ما تدري تكمل ولا لا ..صح ما كانت تبي تدرس وما درست إلا عشان ماما عبير لكن الحين تعلقت بالدراسة .. وحبتها ..
حاليا ماراح تفكر بشي أبد لين تستقر أوضاعها وترتب نفسها ..

رجعت تكلم نفسها بضيق شديد .. معقولة بعيش معه ؟! معقولة بيكون هالمكان مكاني وهالبيت بيتي أنا وياه ؟؟ مستحيل أشاركه حياتي هذا شخص ما يتعاشر ..!
لكن هي فترة وبعدها بجبره يطلقني ويتركني ..
جاها صوت من داخلها .. إذا تطلقتي وين بتروحين .. كيف بترجعين للدار وهم ما صدقوا خبر تطلعين وتتزوجين ..!! ماما ما صدقت ترتاح من مسؤوليتك وتعبك وتفكرين ترجعين لها ؟! ماراح يستقبلك أحد بمحبه وحفاوه ..!

حطت يدينها ع أذانها تمنع هالصوت وهي تشهق بوجع ..
بيطلقني وبعيش بعيد عنهم كلهم ...!!


سمعت صوت الباب ينفتح .. تنهدت بكراهية ..

شوي انفتح الباب ..
غلا وقفت بعصبية : أنت ما تعرف تطق الباب وتستأذن
سلطان رفع يدينه بلامبالاه : بيتي أدخل متى ما أبي وأطلع متى ما أبي
غلا : بس هالغرفة تدخلها باستئذان
سلطان : ليش ؟ هالغرفة مو من ضمن البيت
غلا : بس أنا جالسة فيها وما اسمح لك تدخل علي من غير ما تستأذن
سلطان قرب وجلس جنبها : ماراح أستأذن لا تتعبين نفسك
غلا تبعد عنه : قم من عندي
سلطان : كيفك ؟
غلا : مو شغلك
سلطان ياخذ نفس عميق : شكلك أحسن من أمس
غلا : ....
سلطان : ما أفطرتي طبعا
غلا : وماراح أفطر
سلطان : مو بكيفك مافيني توديني مره ثانية للمستشفى
غلا : أصلا ما أبيك توديني ولا أبي منك شي
سلطان سكت شوي : سارة من يوم أخذتك وهي تدق علي تبي تكلمك
غلا فزت من سمعت اسم سارة لكن قالت بضيق : ما أبي أكلم أحد
سلطان : كلمي سارة .. أنا قلتلهم إنا سافرنا عشان كذا حاطين في بالهم إنك مشغولة .. كلميها مره منشغله عليك
غلا صرخت عليه بقدر الألم الي تحسه : ما أبي أكلم أحد ما تفهم أنت غثيتني .. بس اطلع من هنا
سلطان بعصبية : لا ترفعين صوتك علي ولا والله العظيم لأوريك شي ما شفتيه
غلا حست بالخوف من شكله ولفت وجهها عنه
طلع من الغرفة وصك الباب بقوة ..




مر أسبوع والوضع نفسه ما تغير .. كان سلطان يحط لها الأكل بالمطبخ .. ويبلغها إنه بيطلع .. إذا طلع دخلت تاكل ورجعت الغرفة ..



بداية الأسبوع الثاني ..

دخل عليها بعد ما صلى الفجر ...

سلطان : جهزي نفسك اليوم بتروحين للجامعة
غلا بعناد : ما ابي
سلطان : لا بتروحين .. هذا مستقبلك وأعتقد إنك وحده عاقلة وفاهمة ما تفرط في مستقبلها .. إذا جا وقت دوامك تجهزي و قوميني عشان أوديك

طلع قبل ترد عليه ..
رمت نفسها ع الكنب بقهر . . هذا وش يحسب نفسه .. امبراطور بس يلقي أوامر ويروح .. لكن فكرت بالموضوع معه حق هذا مستقبلي ومو معقول أفرط فيه عشان أحد .. تذكرت البنات الي أكيد بتشوفهم .. بس صار عندها لامبالاة وماراح تعطي الموضوع أهمية بتتكلم ببرود في هالموضوع .. وماراح تعطيهم مجال يناقشونها فيه ويسألونها...


بعد ما تجهزت ورتبت شنطتها .. طلعت تشوف وينه .. مالقته بالصالة .. ناظرت باب غرفته لقته مسكر ..
وقفت قدامه بتوتر مو عارفه كيف تقومه .. طقت الباب المره الاولى محد رد .. الثانية محد رد .. صارت تطق الباب ورا بعض ..

فتح الباب بقوة ارعبتها ..
سلطان بعصبية : فيه أحد يطق الباب كذا
غلا بخوف : طقيته بشويش ما قمت وش أسوي لك
سلطان : انتظري شوي أكيد مو من أول مره بقوم سبحان الله أنتي وشلون تركيبة عقلك
غلا بحدة : أحسن من تركيبة عقلك المريض
قرب منها ومسكها بقوة مع كتفها : وش قلتي
غلا تخفي ألمها : أتركني
سلطان يشد من مسكته : وش قلتي الحين
غلا : أنت الي غلطت بالبداية
سلطان : لا تخليني أفقد صبري معك
غلا ماقدرت تتحمل الألم غمضت عيونها بألم : تعورني أنت .. بعد يدك
سلطان خفف من مسكته ووقف يناظرها الين بعدت يده عنها واعطته ظهرها ومشت ..
دخل الغرفة .. غير لبسه وأخذ جواله وبوكه وطلع ..
شافها واقفه عند الباب سرحانه .. انتبهت له وعدلت وقفتها وشالت شنطتها
فتح الباب وطلع .. لحقته .. وركبوا السيارة ..



عند باب الجامعة ..

سلطان : متى تطلعين
غلا : ع الساعة ثنتين تقريبا
سلطان : أوكي .. طلع من الدرج جوالها .. خذي جوالك ودقي علي أول ما تخلصين
غلا خذت الجوال ونزلت مباشرة ..



دخلت الجامعة وراحت للكلاس .. لقت أسماء قدامها

أسماء متفاجأة : غلوووو
غلا ابتسمت بسعادة : هلا وغلا
ضمتها أسماء بقوه : وينك حرام عليك يابنت .. اشتقنالك وربي لك فقده
غلا : ياحبيلك والله تسلمين الله يخليك وأنا أكثر
أسماء : ألف مبروك .. وش هالمفاجأة أنتي خطبتك و ملكتك وزواجك كله فجأة ياختي أعطينا مقدمات
غلا : ههههه والله أنا مثلكم أتفاجأ
أسماء : أهم شي تكونين مبسوطة ومرتاحة
غلا : الحمد لله
أسماء : الله يديمها عليك يارب هالراحة .. تعالي خل نفاجئ رحوب
غلا : وينها
أسماء : جوا بالكلاس
غلا : لا ناديها أحسن

دخلت أسماء الكلاس شوي طلعت رحاب معها وعلامات الدهشه بعيونها
أول ما شافت غلا صرخت بقوه : غلوووووو
ضمتها بقوه وهي تناقز بفرح
غلا : ههههه رحوب بس رجيتيني
رحاب : اسكتي يالدبا ليش كذا تسوين فينا وينك وليش جوالك مقفل
غلا : ياختي كان خربان وتوي أزينه
رحاب: حرام عليك يابنت والله انشغلت عليك
غلا : ياحبيلك يارحوب آسفه وربي
رحاب : مبروك
غلا ابتسمت : الله يبارك فيك
رحاب : إن شاءالله مرتاحة
غلا : الحمد لله
أسماء : خل ندخل الكلاس وإذا طلعنا نكمل سوالف لو جا السير وشافنا واقفين هنا ماراح يدخلنا
غلا : أوكي يلا ..

رحاب بهالوقت أرسلت لسارة إن غلا موجودة وطلبت منها تنتبه ع الجوال عشان تكلمها أول ما يطلعون ..






سارة ماسكة الجوال بيدينها ومو مصدقة الي قرته .. غلا جت للجامعة أخيرا بتشوفها .. قررت ما تدخل الكلاس وتروح تنتظر غلا لأنها ما تضمن تقعد تخاف تسوي فيها مثل المره الأولى ...

في هالوقت أرسلت لجاسم ( غلا بالجامعة وأنا أنتظرها قدام الكلاس تطلع )

ما أمداها ترسل إلا ويدق عليها مباشرة
ارتبكت يوم شافت رقمه ماتوقته يدق ..
شوي ردت عليه : مرحبا
جاسم : هلا سارة شلونج
سارة : بخير الحمد لله شخبارك أنت
جاسم : بخير ربي يسلمج .. صج غلا داومت
سارة بفرحة واضحة ع صوتها : ايه ارسلت لي رحاب زميلتها مسج تقولي غلا موجودة
جاسم : زين والله ردت تداوم
سارة : الحمد لله عاد قاعدة قدام الكلاس انتظرها خوفي تطلع وتختفي مثل المرة الاولى
جاسم : ما عندج محاظرات
سارة : إلا بس ماراح أحظر .. شوفة غلا أهم
جاسم : لهالدرجة ؟!
سارة : وأكثر يا جاسم أنا لي أسبوع ما أنام مثل العالم بس أفكر فيها وبالي مشغول عليها
جاسم : ياحلو قلبج
سارة سكتت .
جاسم حسها انحرجت كمل : ويا حظها فيج والله
سارة باحراج : تسلم
جاسم : الله يسلمج عيل أخليج .. طمنيني عقب شنو صار وياها
سارة : أوكي ابشر
جاسم : يلا فمان الله
سارة : فحفظه


حطت يدها ع قلبها ..

ليش اضطرب هالكثر إذا كلمته .. رن صدى صوته وهو يقولها ياحلو قلبج .. ليش جاسم يحاكيني بهالطريقة .. لطيف بزيادة بكلماته .. واهتمامه واضح ..
أخاف أوهم نفسي بهالشي ولا جاسم مع الكل كذا .. ماراح أوهم نفس ولا أعطيها مجال أبد ... تنهدت بتعب .. وهي تبعد طاريه من راسها ...






بعد ما خذو المحاظرة .. وطلعوا كانت سارة واقفة قبالهم .. مجرد ماشافت سارة قدامها حست بغصة وشوق شديد لحضنها خاصة وهي تشوف سارة تركض لها وفي عيونها كلام كثير

بهاللحظة رحاب سحبت أسماء معها وراحت تفاديا لا تسمع أي شي يطلع من سارة بالغلط ..


سارة قبل ما تقول أي كلمة ضمتها بقوووه وصارت تبكي بحرارة أبكت غلا ..
بعد فترة تكلمت وعبراتها تسبقها : ليش تسوين فيني كذا .. وين وعدك لي ما تقطعيني ولا تتركين لو يصير الي يصير ؟
غلا : .....
سارة مسكت وجهها بيدينها : كيفك غلاي طمنيني عنك
غلا ابتسمت لها وهي تمسك عبرتها : بخير الحمد لله
سارة مسكت يدها : تعالي معي نجلس هناك





سارة تشوف غلا تتجنب النظر لعيونها : وش فيك غلا وش الي صار ليش تتهربين مني وليش قافلة جوالك طول هالفترة ..
غلا : ما أتهرب منك بس مشغولة كنت
سارة : مشغولة ؟! تنشغلين عني ياغلا ..؟!
غلا : .......
سارة : وش الي صار ؟ كيف رحتي وياه
غلا : ما صار شي اتفقنا وخذاني معاه
سارة بحده : كذاااابة .. لا تلعبين علي وش الي صار طلعت للجامعة وكنتي بالبيت رجعت مالقيتك قالوا لي إنك رحتي مع سلطان وش الي تغير بهالكم ساعة ؟!
غلا : مافي شي تغير مثل ما قلتلك
سارة بكت بقهر : طلبتك غلا لا تزيدين علي .. تكلمي لا تخبين عني قولي لي الصدق وش سوا فيك سلطان
غلا تنهدت وهي تدافع عبراتها ..
سارة : ايه وش فيه تكلمي
غلا بصوت ضعيف : بذاك اليوم طلعت أبي أفاجئ ريماس ورحت لمدرستها قعدت أنتظرها ما طلعت بالأخير جتني زميلتها قالت لي ريماس بالشارع الثاني قاعدة تبيع عند الإشارة .. رحت أركض مفجوعة لقيتها واقفة تبيع سيديهات أفلام .. يوم شافتني خافت وقامت تصيح وتقولي هذي مو لي لزميلتي وأخوها يوم سألتها وينهم قالت راحوا بيرجعون الحين قالوا لي أنتظر .. قلتلها ارجعي للبيت مع الباص الحقي عليه وحسابك معي بعدين وأنا بوقف انتظرهم .. و قفت انتظرهم ناوية عليهم .. بهاللحظة تفاجأت بسلطان قدامي .. قعد يصارخ علي وإني ما تغيرت وشتمني ورماني بكلام قوي قالي وش تسوين ومن الحره قلتله أبيع .. سحبني معه غصب ووداني لبيته قالي مافيه طلعه وانتي ما تستحقين حفلة زواج ..بعدها طلع من البيت ورجع بأغراضي هالشي الي صدمني وخلاني أنهزم لأني كنت مقرره أهرب من عنده .. قالي بمعنى كلامه انهم ماصدقوا تطلعين .. انهرت وحسيتني مجبره أعيش معه ..ما أدري وش قالكم بالضبط بس كنت متأكدة إنه كذب عليكم ..
بس هذا الي صار ..
سارة صاحت فيها بحرقة قلب : ليش سكتي دامك تعرفينه كذب علينا .. قالنا إنكم مسافرين ويوم سألناه ليش ما جيتي قال نايمة تريح قبل السفر .. وقال لماما إنه كلمك وأقنعك ورضيتي أنا ماصدقت .. قعدت أدق عليه بشكل متواصل مارد علي الا اليوم الثاني وسبيته وهزأته وقلتله إني مو مصدقته .. بسما توقعتك ترضخين له .. وكنت أنتظر اتصالك ما يدق جوالي إلا أفز أحسبه أنتي .. كيف تتخيلين وتحطين في بالك إني راح أستغني عنك ..
غلا : ما أدري سامحيني سارة أنا يوم شفت الشنط مدخلها علي انهرت .. قلت كيف ترسلها سارة وهي تدري علاقتي فيه وإنه مستحيل أكون معه برضاي
سارة تصيح : مو بيدي وربي مو بيدي
غلا ابتسمت بحزن : معليه حبيبتي صار خير
سارة : وريماس الي ما تستحي ما قالت شي ولا تكلمت بس كانت طول الوقت تسأل عنك وليش ما رجعتي للبيت ماحسستني بشي أبد
غلا : ريماس طفلة ماراح تربط بين الموضوعين .. كل همها خالة كوثر لا تدري عن شي ..
سارة : طيب وأنتي ماراح ترجعين
غلا بألم : لا
سارة : ليش يا غلا لا تضغطين ع نفسك ارجعي ماما عبير ما تدري عن شي لعب عليها بكلمتين وصدقته لو تدري بحقيقته والله العظيم إن تحرم عليه ياخذك مره ثانية
غلا : لا سارة أنا ماراح أرجع .. خلاص هذي حياتي وماراح أستفيد لو رجعت
سارة : ليش تقولين كذا حرام عليك تجبرين نفسك ع شي ماتبينه
غلا : مع الوقت بتأقلم لا تشيلين هم ولا تتضايقين .. ترى صح أنا ما اواطنه ولا أبيه بس الحق ينقال مو مأذيني أبد ومحسن معاملتي بشكل ما توقعته
سارة : صدق ولا تبيني أرتاح
غلا : لا والله أتكلم جد
سارة سكتت وهي مو راضية على وضع غلا بس وش تقول دام هذا كلامها
غلا ابتسمت ومسكت يدها : انتي وش اخبارك مشتاقة لك
سارة : ولهانة عليك وفاقدتك والله
غلا : لبى قلبك من اليوم ورايح بتشوفيني كل يوم إن شاءالله
سارة : فديتك غلو الله يسعدك ويريح بالك
غلا : واياك حبيبتي
سارة : وش رايك نقوم للكافتيريا ..
غلا : يلا من زمان ما أكلنا مع بعض
سارة : أي والله اشتقت لشفاحتك
غلا : أوريك يالكريهه هذا الي اشتقتي له بس
سارة : ههههه




نزلوا الكافتيريا .. وخذتهم السواليف لين صارت الساعة 2 بعدها ودعوا بعض وطلعت غلا ع البوابة تنتظر سلطان .. جت بتدق عليه لكن تفاجأت بجوالها طافي فضت بطاريته .. .. قعدت تنتظر فترة طويلة ماجا .. دارت بنظرها في الشارع تمنت لو تهرب وترتاح من هالحياة .. بس ليش ما تهرب هي قد سوتها مره تقدر تسويها ثانية ..!!
سلطان تأخر .. .. تعبت من الانتظار .. قامت ومشت بعيد عن مبنى الجامعة .. وأفكار كثيرة تتضارب في راسها.. بس الي مترأسها إن عندها فرصة كبيرة للهروب للمجهول...................!!!


يدق على جوالها للمره المية يطلع مقفل .. دار ع الجامعة أكثر من مره مالقاها .... جن جنونه .. وبدا يفقد أعصابه . . له الحين فوق الساعة ينتظرها ..

دق على سارة ..
سارة : نعم
سلطان بعجله وعصبية : وين غلا
سارة مستغربة : راحت من زمان
سلطان بعصبية : وين راحت
سارة : قالت لي إنك بتجي تاخذها
سلطان بحده : اعترفي غلا وين وش قلتيلها ولعبتي براسها
سارة : وش قاعد تقول انت قلتلك غلا راحت من زمان وأنا بالبيت دق على ماما واسألها كان غلا موجوده ولا لا.. وشف وين راحت والله العظيم يا سلطان لو يصير في غلا شي ماراح أسامحك طول عمري وراح أنتقم منك شر انتقام

سلطان صك الخط وهو فاقد أعصابه .. وين ممكن تروح إذا ما رجعت مع سارة ..
دار للمره العاشرة ع الجامعة ولا لها أثر .. دار بالشوارع القريبة من الجامعة ونفس الشي ما لقى لها أثر .. رجع يدق ع جوالها يعطيه مغلق ..!!!!!

ردد في نفسه .. معقولة تكون انحاشت ..؟! معقولة تسويها ؟! .. لا مستحيل .. هي جربتها مره وتبهذلت مستحيل تفكر فيها مره ثانية .....؟!! بس هذي غلا
ما يعوق معها شي ..


مجرد ما سيطر هالشي ع تفكيرة ... فقد القدرة ع التركيز .. ووقف السيارة ع جنب فتح درج السيارة يدور الحبوب مالقاها .. تذكر إنه ما بقى معه غير العلبة الي في البيت ..
حط راسة ع الدركسون .. وصار ياخذ نفس عميق بشكل متواصل .. عشان يهدى شوي وما يفقد وعيه ..
لكن من شدة التوتر والاضطراب الي حاس فيه عقله والضيق الشديد .. فقد السيطرة على أعصابه .. ودخل في نوبة الصرع ..............!!




دمتم بخير



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ









الجـــــــــــــــــــــ13ـــــــــــــــــزء




استعاد وعيه بعد كم دقيقة .. وراسه طايح ع الدركسون .. رفعه بثقل شديد .. وأخذ منديل يمسح الدم عن فمه .. .. رجع راسه لورى مغمض عيونه يحاول استعادة توازنه ..
تنهد بتعب شديد .. له فترة طويلة ما جته نوبة الصرع .. صار يحافظ على أكل الحبوب .. ويحاول قد ما يقدر يبعد عن نفسه عن الأمور الي تسبب له ضيق وتوتر واضطراب لأنها السبب في حدوث نوبة الصرع له ..

قعد يردد بثقل .. غلا .. وين ممكن تكونين رحتي ..؟!

بعد ما استعاد القوة الي تساعده يسوق السيارة .. ساقها ببطئ لين وصل البيت ..
نزل ووقف على رجوله وهو يحس الدنيا تدور بعيونه .. دخل العمارة .. وطلع للدور الثاني من غير لا ينتظر الأصنصير .. كل همه يوصل للحبوب وياخذها قبل ينهار مره ثانية ..


وصل لشقته .. وهو متسند ع الجدار رفع راسه وانصدم بوجودها قدام الباب

كانت جالسه بزاوية الباب وضامه رجولها لصدرها وحاطه راسها عليها ..

مجرد ما حست بالحركة رفعت راسها مباشرة .. لكن المنظر الي شافته صدمها .. سلطان بعيونه الغايرة ووجهه الأصفر وبقع الدم على قميصه ..

وقف بمكانه وهو يطالعها بعدم تصديق : غـــــــــلا ..!!!
وقفت بخوف مو قادرة توخر عيونها عنه
قرب منها وقال بعصبية : وين كنتي
غلا بخوف : تأخرت علي ورجعت للبيت دليت الطريق
سلطان بانفعال : ليش ما قلتي لي .. وليش قافلة جوالك ؟!
غلا : طفى جوالي من البطارية .. وأنت طولت مره تعبت أنتظر
مسك راسه الدوخة مو راحمته ولا خلته يتوازن بوقفته وبكلامه ..
وغلا الي واقفة مصدومة ومو عارفة وش الي صار له وخلاه بهالشكل ..
حط يده على كتفها بطريقة فاجأتها وخلتها تيبس بمكانها
حاولت تبعده عنها وهي متقززه من قربه

سلطان برجا : تحمليني شوي الين ندخل طلعي المفتاح من جيبي
سكتت وهي تبلع ريقها .. طلعت المفتاح وفتحت الباب ..
دخل وهو متساند عليها .. وراح للصيدلية الي بالمطبخ .. طلع الحبوب وجلس ع الكرسي .. أول ما تركها أعطته ظهرها وراحت غرفتها من غير لا تسأل وش فيه وليش هو بهالحال ..



بعد ما أكل الحبوب دخل غرفته ورمى نفسه ع السرير ..
حط يده ع راسه وتنهد بتعب لكن مصاحبته راحة نفسية ..
غلا ما هربت .. غلا رجعت للبيت بإرادتها .. مااستغلت كوني تأخرت وخذتها حجة وراحت
ما أدري هل هذي خطوة إيجابية في علاقتنا .. ولا لها مخطط ثاني قاعدة تفكر فيه ..!!




غيرت ملابسها وانسدحت ع الكنبة بتعب .. صورته ما فارقتها .. معقولة سلطان يدخل في مضاربات ؟! بس ما أحسه راعي هالسوالف .. غريب أمره .. حتى لهجته كانت ضعيفه مو مثل العادة قوية وقاسية ..؟!
وأنا وش دخلني فيه يصير له الي يصير إن شاءالله في حريقة وش أبي فيه جعله من بهذله لبهذله يارب وأفتك منه ..

غمضت عيونها ونامت مباشرة من التعب والإرهاق ......








في الدار ..


سارة : ماما اليوم غلا داومت
ماما عبير متفاجأة : رجعوا من السفر
سارة بسخرية : ايه رجعوا
ماما عبير : وليش ما مرتنا
سارة : وشلون تمر وإنتي ما فكرتي تدقين عليها هالأسبوع
ماما عبير : أنا متواصلة مع سلطان وكلما طلبتها تكون بعيدة عنه
سارة : مو عذر يا ماما هذي بنتك المفروض تصرين تكلمينها مهما صار يحرك رجوله ويودي الجوال لها
ماما عبير حست بتقصيرها وغلطها الكبير : بس قلت أهم شي تكون مرتاحة
سارة : وش يضمن لك إنها مرتاحة وأنتي ما سمعتي صوتها حتى
ماما عبير : سلطان يوميا يطمني عليها
سارة بقهر : وأنتي مصدقته .. كلما قالك شي صدقتيه
ماما عبير : وش فيك سارة ليش تقولين هالحكي وش الي بيحده يكذب علي
سارة : طبعا بيكذب كل شي يحده تدرين إنه طلعنا أغبياء وقال لنا إنه مسافر مع غلا وهم بالأصل ما سافروا
ماما عبير بصدمة : نعم ؟!! وشلون ما سافروا؟
سارة بحدة : ايه يا ماما ما سافروا خذاها غصبن عليها و ما يبي ينفضح قالك إنهم مسافرين عشان ما تصرين تشوفينها
ماما عبير بانفعال : وش هالحكي وهالخرابيط مستحيل يكذب هالكذبه ومستحيل ياخذها بهالطريقة
سارة ضحكت بقهر : أكيد بيكون مستحيل دامك تشوفينه كامل وما تشوفين أخطاءه ..
ماما عبير دقت على جواله مارد .. راحت دقت على جوال غلا ..
من ثالث رنه ردت عليها
ماما عبير بلهفه : ألو
غلا بصوت خافت : هلا
ماما عبير : هلا حبيبتي كيفك يا غلا
غلا استوعبت الصوت وانها ردت على ماما عبير الي ما كانت تبي تكلمها بهالوقت خاصة ..ببرود كملت : الحمد لله
ماما عبير : وش فيه صوتك
غلا : كنت نايمة
ماما عبير : ماودك تجينا نشوفك
غلا : ما أقدر هالأيام مشغولة
ماما عبير : ليش حبيبتي وش عندك
غلا : عندي اختبارات
ماما عبير : أقلها مرينا إذا طلعتي من الجامعة لا تجلسين بس خليني أشوفك
غلا سكتت شوي : إن شاءالله ابشري
ماما عبير : مرتاحة يا غلا
غلا : الحمد لله
ماما عبير : تراني حرصت سلطان عليك وقلتله لا يضايقك حتى بالكلام
غلا ضحكت بينها وبين نفسها ..: ماتقصرين ماما
ماما عبير حست ان غلا ماخذه بخاطرها عليها وتكلمها من غير نفس تضايقت كثير من نفسها ولامتها ع التقصير وع الي سوته
: أخليك حبيبتي ولا تنسين تمرينا بكره
غلا : إن شاء الله الله معك ماما

سكرت منها وهي تمنع دموعها لا تنزل .. قررت بينها وبين نفسها .. إنها مستحيل تبين لماما أي شي غير إنها مرتاحة ومبسوطة .. راح تمثل قدامها هالشي دايم ..









في مكان ثاني ينبض بالمحبة والتفاهم ...



مشعل : سيمووو
سمية تطلع من المطبخ : هلا حبيبي
مشعل : وش تسوين
سمية : أبغي أحط الغدا
مشعل ضمها ومسح ع راسها : مو أنا أقولك لا تطبخين الغدا أيام الدراسة
سمية معبسه : انزين إلى متى بتمل من أكل برا
مشعل : ما عليك مني أهم شي راحتك ولا تبين أجيب لك خدامه
سمية بدلع : لا ماابغي خدامة تخرب علينا جونا وتقيدني
مشعل : أجل اسمعي الكلام ولا أشوفك تطبين المطبخ تفهمين
سمية : أوكي حبيبي
مشعل باسها ع راسها : فديت الزين
سمية نزلت راسها بحيا : فديتك أنت
مشعل : ارفعي صوتك
سمية ضربته باحراج : يلا عاد
مشعل : إلى متى بتستحين مني
سمية ضحكت ومشت عنه
رمى نفسه ع الكنب : آآآه يا قلبي
سمية جلست قباله : سلامة قلبك
مشعل : الله يسلمك يا بعد عمري
سمية : مشعل
مشعل : لبيه
سمية : خاطري أحاجيك بموضوع يخص جاسم
مشعل : وش الموضوع
سمية : اممم ما أدري شنو أقولك بس جاسم يحب وحده وقلتله بخطبها لك بس رفض ماأدري ليش البنت أعرفها وايد زينه ومحترمة وخلوقه
مشعل : قصدك سارة
سمية متفاجأة : أنت تدري؟
مشعل ابتسم : ايه .. حتى أنا كم مره كلمته أقنعه ياخذها بس رفض كنت أعتقد إنه رافضها عشانها من ملجأ لكني اكتشفت بعدين إنه رافض فكرة الزواج منها ومن غيرها ما أدري وش السبب ..
سمية : تتوقع عشان أخواني
مشعل : لا بالعكس هالشي لصالحهم يجيب وحده تساعده فيهم
سمية : عيل شنو السبب
مشعل : ما أدري والله
سمية بضيق : جاسم وايد يحب سارة أتمنى والله تكون من نصيبه
مشعل : بكلمه مره ثانية وأشوف يمكن أقدر أقنعه
سمية : الله يهديه ويوافق .. ليش رافض فكرة الزواج ماكو سبب يمنعه من الزواج
مشعل : إذا تقابلت انا وياه بفتح معه الموضوع وبحاول معه لجل عيونك كم عندي سمية أنا
سمية ضحكت باحراج : تسلم عيونك حبيبي
مشعل : يا لبى هالضحكة والله .. وش رايك نطلع نتغدا برا
سمية : الي تشوفه
مشعل : أجل قومي إلبسي
سمية : أوكي


** **


الساعة 7 بالليل ..

دخل عليها بالغرفة لقاها تذاكر ..

سلطان : تغديتي
غلا : .......
سلطان : أكلمك .. تغديتي ؟
غلا بضيق : أنا مو بزر تسألني كل يوم هالسؤال
سلطان : متى ما شفتك تاكلين مثل الناس راح أبطل هالسؤال ..
غلا متنرفزه : تغديييت ارتحت الحين
سلطان : بس ما أشوف الأكل تحرك من مكانه
غلا عصبت : ياخي فكني قلتلك تغديت وخلاص مشكلتك إذا حسيت إن الأكل ما تحرك
ابتسم وقال بهدوء : أوكي بالعافية أنا طالع تبين شي
غلا من غير ما تناظره : لا

طلع وخلها وهي تنافخ من القهر ...

اسلوبه استفزازي يا كرهي لك يا سلطان .. .. الحين أنافخ عليه ويبتسم .. غريب هالآدمي ذاك اليوم بغى يذبحني عشاني رفعت صوتي عليه والحين يبتسم .. ..
رمت القلم بقهر .. وصاحت بصوت عالي .. ودي أذبححححه


: تذبحين مين
غلا صاحت بصوت عالي من الروعة
سلطان مرتاع : بسم الله الرحمن الرحيم وش فيك
غلا حاطه يدها ع قلبها .. : بسم الله روعتني .. صرخت فيه .. ليش ما طقيت الباب أحسبك طلعت
سلطان رفع كتوفه : الباب مفتوح ليش أطقه
غلا تلف وجهها عنه
سلطان : ماراح آخذ المفتاح معي .. إذا دقيت الجرس افتحي

طلع .. وسمعت باب الشقه يتسكر .. أول مره يخلي المفتاح بالبيت بالعادة يصك عليها ... استغربت وش هالثقة الي خلته يحط المفتاح معها .. ما يخاف تهرب .. ؟!

فتحت كتابها وهي تتجاهل هالأفكار وتطلع طاري سلطان من راسها .....








في الكوفي شوب ..




مشعل : حيا الله الشباب
سلطان وجاسم : الله يحييك
مشعل : وين حمود ما جا
سلطان : تو كلمته أعتذر مرتبط ويا أهله
مشعل : أها
سلطان : شخبارك جسوم
جاسم : تمام الحمد لله
مشعل : هاه سليطين كيف الزواج
سلطان ضحك : الحمد لله
مشعل : تنصح جاسم يتزوج
سلطان : أكيد بدون شك
جاسم موعاجبه الموضوع فما علق ...
مشعل يحاول يجره بالحكي : وش فيك جسوم
جاسم : ما فيني شي
مشعل : يلا كلنا تزوجنا ما بقى إلا أنت ..
جاسم : الله يكتب الي فيه الخير
مشعل : العروس جاهزة وأنت مرتاح ماديا الحمد لله وش الي معطلك ؟
جاسم : ياخي مالي مزاج لهالموضوع .. متى ما كتبه ربي بعرس
سلطان : وش فيك جاسم كلما طرينا موضوع الزواج تتضايق ..
جاسم : لا أبد ما يضايقني بس مو وقته ياخوي
مشعل :حنا ما بينا شي يتخبى صح ولا لا
جاسم : أكيد
مشعل : : طيب بسألك سؤال وجوابني بصراحة .. أنت بخاطرك سارة ؟
سكت جاسم شوي وكأنه مو حاب يجاوب ع السؤال
مشعل : جاوبني بأمانه
جاسم تنهد : ايه
مشعل : زين وش الي مرددك لا تخطبها
جاسم : ماأدري
مشعل عشانها من ملجأ ؟
جاسم عصب بشكل فاجأ سلطان ومشعل : شهالحجي مشعل أنت أكثر واحد تدري إن هالشي عمره ما كان عائق بالنسبة لي .. مو ذنبها إنها انحطت بالملجأ ليش أحملها ذنب غيرها
مشعل ارتبك : ما أقصد بس أنا قلت ما فيه غير هالسبب إن سارة مو من مستواك
جاسم بانفعال : لا سارة مستواي وأفضل بعد .. ويمكن لو أتقدم لها تردني
سلطان : بس أنت يا جاسم كفو ونعم فيك وما يعيبك شي مثلك ما ينرد
جاسم بحره : لا .. أكو أشياء تعيبني وايد .. أنا واحد عقيم تفهمون شنو يعني عقيم يعني ما ييب عيال .. مو من حقي أحرمها من العيال
مشعل قام من الصدمة ومسك جاسم بقميصه بقوه : وش قاعد تخربط علينا أنت كذااااب من وين ألفت هالكلام
جاسم يحاول يفك يد مشعل عنه : لا مو جذاب ولاني يالس اخربط عليكم هذي الحقيقة
مشعل بدون شعور صار يسدد له لكمات من الحرقه الي يحسها بقلبه : ليش كنت مخبي عنا .. ليش ما علمتنا ولا ما تشوفنا ربعك .. ما تشوفنا اخوانك .. وش الي كان حادك تخبي عنا .. عمري ما خبيت عنكم شي صاير لكم صفحة مكشوفة والحين أكتشف إنك مخبي عني هالشي والأخ الثاني متزوج من كم يوم ولا علمني إلا قبل أمس .._ صفق يدينه ببعض _ يا سلام عليكم .. خليتوني غبي ومغفل قدامكم .. لكن أنا أستاهل أستاهل
سلطان يمسكه من كتوفه : بس مشعل اهدى شوي خل نتكلم بهدوء
مشعل يبعده بقوه : ما عندي شي أتكلم فيه معكم

أخذ جواله من ع الطاولة وطلع وهو ما يشوف شي قدامه ...


جلس جاسم ع الكرسي وهو يمسح وجهه .. ما كان يتوقع من مشعل ردة الفعل هذي .. بس ما لامه ع الي سواه .. لأن مشعل يحس بخيبة الأمل بسببهم ..

بالمقابل جلس سلطان يناظره باندهاش وذهول ..
بعد فترة صمت قصير ...
سلطان بهدوء : متى عرفت بهالشي
جاسم تنهد بتعب : قبل ثلاث سنوات
سلطان ضحك بقهر : ليش أخفيت عنا
جاسم : ما أدري .. الموضوع كان مسبب لي اكتئاب شديد فما حبيت أتكلم فيه أبد ..
سلطان : وعشان كذا مو راضي تتزوج
سكت جاسم ...
سلطان : خيبت ظني والله
جاسم ضحك بسخرية : ليش ؟؟! وانت شايف لو تقدمت فيه أحد بيقبل فيني
سلطان : أكيد فيه كثير بيقبلون فيك .. يا ما ناس ما يجيبون عيال متزوجين ومبسوطين في حياتهم
جاسم : بس أنا ما أبغي هذولي الكثير
سلطان : تبي سارة
جاسم بضيق رفع يده يسكته : بس سلطان دخيل الله قفل الموضوع
سلطان : ليش خايف تخطبها ما توافق
جاسم : من حقها ترفض
سلطان : أكيد من حقها .. لكن أنت ما تقدمت أصلا عشان تعرف وش ردها
جاسم : ...
سلطان : تقدم يا جاسم .. ما تدري يمكن تتنازل بارادتها ورضاها .. وتوافق من غير ما تتردد خاصة إن سارة تعرفك زين وتعرف أخلاقك .. غير وضعها الي بيخليها تتشجع أكثر
جاسم : لا لا يا سلطان انا ما أبي هالشي .. ما أبيها توافق عشان وضعها الصعب .. هذا أكثر شي مرددني أخطبها .. أبيها لو توافق توافق لأنها راضيه فيني أنا وتبيني
سلطان : طيب كلمها
جاسم تنهد بحسرة : كلمتها مره بس على أساس زميلي بيعرس وعقيم قلتلها لو بمكان الي بيخطبها توافقين ..قالت لي ما تفكر بالعرس سواءا عقيم ولا غيره
سلطان : لا تاخذ كلامها بمحمل الجد .. إذا تبيها كلمها أنت وقلها أنا أبيك وشاريك بهالوقت إذا ردت بالرفض خذ كلامها بمحمل الجد
جاسم : ما أدري سلطان .. وايد صعب الموضوع
سلطان : توكل على الله مو صعب صدقني أنت مصعبه .. كلمها وفهمها وعطها فرصة تفكر .. وسواءا جاك منها الموافقة أو الرفض اعرف إن هالشي خيره لك من رب العالمين ولا تتضايق .. راح تتعوض ويرزقك ربي بأحسن منها
رفع عيونه لسلطان وضحك وهو يهز راسه
سلطان : وش فيك
جاسم : ما أعتقد ألقى أحسن منها
سلطان : لا تفكر بهالطريقة كلمها بالأول وعقبها يصير خير
جاسم : ماأدري بس شجعتني وايد على هالخطوة
سلطان ابتسم بسعادة وحط يده ع كتف جاسم : أجل توكل على الله وبأقرب فرصة تقدر عليها كلمها
جاسم : ع خير إن شاءالله... مشعل وايد تضايق
سلطان : ما يخالف خله الحين بنراضيه عقب
جاسم : الله يعين..

غيروا الموضوع وتكلموا بمواضيع ثانية .. عقبها كلن مشى لبيته ...






دخل عليها ووجهه متغير بشكل روعها

سمية بقلق : شفيك حبيبي شصار ؟
مشعل من غير ما يناظرها : ما فيني شي بس تعبان شوي
سمية : لا والله فيك شي طلعت وكنت مستانس ورديت وأنت مو على بعضك .. حتى راد مبجر
مشعل ينسدح ع السرير : فديتك سمية .. أبي أنام .. صدقيني ما فيني شي
سمية : قابلت جاسم والشباب
مشعل : ايه بس حسيت بارهاق ورجعت
سمية مو مقتنعة : أوكي حبيبي .. ريح الحين
مشعل تلحف وانقلب ع الجهه الثانية .. لأن دموعه خانته مو متخيل جاسم يكون تعبان .. مو مصدق الي سمعه اليوم ... عشان كذا يتهرب دايم من موضوع الزواج ؟!! .. سمية .. وش بتكون ردة فعلها لو درت ..!! هذا الشي الي قاعد يدور في باله الحين .. ردد بألم .. الله يشفيك يالغالي الله يشفيك ...



بعد دقايق وهي جالسة بالصالة .. متضايقة من شكل مشعل الي أول مره يدخل عليها بهالصورة ومو مقتنعه بكلامه ... جاها اتصال من جاسم .. ردت عليه مباشرة ..

سمية : هلا بالغالي
جاسم : هلا فيج حبيبتي شلونج
سمية : بخير الله يسلمك شلونك أنت
جاسم : الحمد لله بخير .. سمية وين مشعل ليش قافل جواله ؟
سمية : راقد
جاسم : راقد الحين
سمية : ماأدري جسوم دخل وهو مو على بعضه وايد تعبان ومتضايق بس ما قالي شنو فيه قالي يبي ينام .. ما تدري شنو الي خلاه يصير جذي
جاسم : من يانا وهو تعبان مافيه شي بس يقول مرهق لا تشغلين بالج حبيبتي
سمية : صج ما فيه شي
جاسم : لا حبيبتي لا تنشغلين
سمية : انزين الله يريحك ريحتني
جاسم : عيل أخليج بس بتطمن عليه .. محتايه شي سمية
سمية : لا فديتك ما تقصر
جاسم : يلا عيل فمان الله
سمية : الله يحفظك

اطمنت شوي عقب ما كلمها جاسم .. لكن بالمقابل جاسم زادت ضيقته يوم عرف بحالة مشعل بس قرر يمسكه الصبح ويكلمه









دق الجرس للمره العاشرة ما فتحت الباب ... وجوالها ما ترد عليه ...
جاه شعور إنه بينام برا .. .. شوي وينفتح الباب ويشوف راسها يطل ..
غلا : مين ؟
سلطان بقهر : معك روميو
غلا فتحت الباب ومشت للغرفة
سلطان : وينك لي ساعة واقف ع الباب
غلا : ما سمعته
سلطان : وليش ما رديتي ع الجوال
غلا : ما انتبهت كان سايلنت وأنا نمت ما حسيت بعمري
سلطان : كان ودك أنام عند الباب وحظرتك حاطته سايلنت
غلا بصوت واطي وصل لمسامعه : يا ليت
سلطان مشى لغرفته منقهر منها وسكر الباب .. وهي رجعت لغرفتها تكمل نومتها ...






صبح اليوم الثاني ..


طلع من غرفته لقاها بالصالة تنتظره ... مشى من غير ما يكلمها أو يطالعها .. قامت طالعه معه ..

وقف السيارة بمواقف الجامعة ..
سلطان : اليوم عندي محاظرات .. إذا خلصت بدق عليك عشان لو كنتي مخلصه نطلع
غلا : أوكي
نزلت من السيارة بسرعة عشان تسبقه بمسافة .. ما تبي تمشي قريب منه ..
كان يمشي وراها وملاحظ سرعتها بالمشي .. فهم إنها ما تبي تمشي معه ...

عند مدخل الجامعة ..
انصدمت بوجود شخص ما توقعت تشوفه أبد .. وقفت متفاجأة تناظره بصدمه..

منصور : غلا ..!!
غلا بجفاف : نعم
منصور : كيف الحال وش أخبارك من زمان ما شفناك
غلا : أنا بخير
جت بتتعداه .. وقفها صوت سلطان من ورا
: من هذا عرفيني عليه ؟
منصور تكلم : معك منصور زميل غلا أيام المدرسة .. أنت عرفني عليك ؟
سلطان : معك سلطان زوجها
غلا ارتبكت وما غاب هالشي عن عيون سلطان ..
منصور متفاجئ : تزوجتي ؟ ماشاءالله ألف مبروك
غلا : الله يبارك فيك .. مشكور ..

: منصوووووووووور

التفتوا كلهم على مصدر الصوت ..
عفرا سلمت عليه وبغنج : كيفك حبيبي
منصور : الحمد لله بخير كيفك أنتي ..
عفرا : بخير .. وش هالمفاجأة الي خلتنا نشوفك
منصور : جاي مع خويي وزين صادفتكم مشتاق لشوفتكم ومن زين الحظ شفت غلا
عفرا من غير ما تلتفت لغلا وسلطان قالت بحقارة ولؤم : أووهووو عاد لاتقارني بالحب الأولي
منصور التفت لغلا وضحك بخفه : إلى الحين غالية علي
سلطان منصدم من الي قاعد يسمعه ومن وقاحة عفرا .. وشاف نظرات القهر والاضطراب على وجه غلا .. تذكر مباشرة كلام رحاب يوم تضاربو غلا وعفرا ..
طلع هذا هو منصور الي قالت عنه ..!!!
مسك يد غلا : يلا حبيبتي امشي لا تتأخرين ع المحاظرة
طاوعته ومشت بهدوء ونظرات عفرا الحاقدة تتبعهم



بعد ما اختفوا عن نظرهم .. بعدت يدها عن يده بقوه .. ومشت بتتعداه .. مسكها مع كتفها ..
سلطان بحده : وقفي
غلا من غير ما تناظره : خير
سلطان : وش بينكم أول ؟
غلا : وش دخلك
سلطان قرب منها وهمس : تحبينه ؟
غلا : اتركني
سلطان ناظرها نظره طويله : ليش وجهك صار كذا .. لهالدرجة يهمك هالشخص هالكثر جرحك يوم تركك
غلا بضيق : بعد عني العالم تطالع
سلطان : جاوبيني
غلا بحقد وكراهيه : أنت حقير حقييير

دفته بقوه ومشت بسرعة خايفة يلحقها .. كانت تمشي وقلبها يدق بقوه .. خايفة يلحقها يسوي فيها شي .. ما تدري من وين جتها هالجرأة الي خلتها تدفه وتقوله حقير وهي مواجهته وجها لوجه ..

هالحقيرة ماراح تبعد عن وجهي الين أحطها بقبرها ..
منصوور ..!! من وين طلعت ؟! وليش بهالوقت بالذات .. !! الله ياخذكم كلكم ..







منصور : هاه طيحتي الي براسك هههه
عفرا بحقد : ما توقعت ردة فعله ..
منصور : هههههه لا تحاولين شكله منتهي وميت عليها
عفرا : مستحيل ذاك اليوم صفقها قدامنا بعد ما ملكوا بكم يوم
منصور : لا والله إلا يحبها للنخاع
عفرا بعصبيه : كل تبن أنت .. ماجبتك عشان تقول لي هالكلام
منصور : ليش معصبة قلت الي شفته ..
عفرا : خلاص منصور انا بمشي بينا اتصال
منصور : أوكي باي






في الكافتيريا ..

رحاب : يا بنت اشبك اليوم طفشانه
غلا : ما فيني شي بس ما نمت زين
رحاب : ليش سهرانه مع حبيب القلب
غلا : طيري عني بس
رحاب : ههههه ليش معصبة بالله مو تمام مع بعض
غلا تنهدت : أنا بغرفة وهو بغرفة
رحاب شهقت : كذااااابة
غلا : والله
رحاب : أقسم بالله إنك مو صاحية ..
غلا : أجل وش تبين أصير معه بغرفته وآخذه بالأحضان
رحاب : يا أمي أقسم بالله لو أنا ما أشبر شبر واحد برا الغرفة
غلا : حتى لو ما تطيقينه
رحاب : غصبن عني بطيقه.. يا شيخه ما صدقت أتزوجه تبغيني أسيبه بلحاله
غلا : هههههههههه ياختي نكته أنتي والله مالي خلق أضحك
رحاب : هههههه أضحكي ياحبيبتي مافيه شي يستاهل تضيقي نفسك عشانه
غلا : من جد
رحاب : لا تفكري كثير وشوفي غلا بقولك حاجه صح هو غلط وغلط أكثر من مره وبيني وبينك زوجك ما أدري من وين يفكر .. بس غلا الله يخليك لو حسيتي إنه يبغى يصلح من أسلوبه ويتعدل معاك أعطيه فرصة لا تردينه .. لأن خلاص هذي حياتك ولازم تحاولين تقنعين نفسك بوضعك .. شوفي كم شهر إذا حسيتي نفسك مو قادرة أبدا تتقبلينه هذاك الوقت يصير كلام ثاني ..
غلا تنهدت بتعب : ما اعتقد إنه بيجي يوم وبحس نفسي متقبلته
رحاب : معليش حبيبتي حاولي
غلا : الله يعين
رحاب : شوفي إذا ما فيه أمل بالله حوليه علي ترى ما أقول لا
غلا : هههههههههه ياختي خذيه من الحين حلال عليك وربي
رحاب : ههههههه انقلعي أنا ما ما أبغى إلا واحد جديد بقراطيسه .. ما عرف قبلي أي بنت عشان آخذ عقله وروحه
غلا : والله صدق يا رحوب إنتي تستاهلين واحد ينسيك العالم .. الله يرزقك باللي في بالك ياااارب
رحاااب بحماس : ياااارب ياااارب
غلا : من جد متحمسة أشوف منهو رجلك هذا
رحاب : تصدقي والله حتى أنا مره متحمسه خليه يجي وأوريك فيه
غلا مصدومه : ليه وش بتسوين
رحاب : بنتف ريشه .. بدري عليه ليش ما تأخر شويه
غلا : هههههههههههههههههه منتيب صاحيه
رحاب : ههههههه
غلا : وين أسماء مو كأنها تأخرت
رحاب : الله يعينها جدولها مره مضغوط ..ضغطت نفسها كثير هالكورس
غلا : مدري سارة بتجي ولا لا أرسلت لها مسج تجي الكافتيريا
رحاب :سبحان الله الطيب عند ذكره .. شوفيها قدامك
غلا ابتسمت : يا لبى هالزول


سارة : هلا يا حلوات
غلا ورحاب : هلا بك
سارة : كيفكم
غلا ورحاب : تمام الحمد لله
غلا : كيفك سارونه وينك تأخرتي
سارة : توني طلعت من الكلاس وجيت علطول أخبارك حبيبتي
غلا : الحمد لله بخير
سارة : ليش وجهك كذا .. تعبانه ؟
غلا : لا أبد بس ما نمت أمس زين عشان الإختبار
سارة : وش سويتي اليوم
غلا : الحمد لله كويس
سارة : حلو .. كيفك رحوب
رحاب : الحمد لله كيفك انتي
سارة : بخير الله يسلمك وين أسوم
رحاب : ما بعد طلعت ..
سارة : أبي آكل مره جوعانه
غلا : وش تبين بقوم أجيب لك
سارة : أي شي
غلا : أوكي دقايق

قامت غلا


سارة : بشري أخبارها
رحاب : ما فيه شي جديد نفس الحال ..
سارة : صدق
رحاب : أيه ودوبني أعرف إنها في غرفة وهو في غرفة
سارة : قالت لي .. أصلا متوقعه هالشي
رحاب : والله انصدمت .. على كذا صعب كثير يتقاربون بسهولة
سارة : خليها يا بنت الحلال تسوي الي يريحها ما ودي نقولها شي يضايقها زيادة هي بروحها نفسيتها تعبانة ..
رحاب : من جد الله يعينها .. بس إن شاءالله يفهمون بعض وتنحل هالحالة بينهم ..

غلا جت معها فطور سارة ..

سارة : حبيبتي غلو الله لا يحرمني منك
غلا : آمين يا قلبي
سارة : كريهه تقهرين
غلا : طيب ليش تدعين أنا بس قلت آمين
رحاب : هههههههه قولي ولا يحرمني منك مو آمين يعني من زود الثقه هذا
غلا : هههههههههه






بمكان ثاني من الجامعة ..


جاسم .. شاف مشعل وجاه من وراه ... ضمه بقوه فاجأت مشعل
مشعل يحاول يلتفت يشوف من هالي يضمه
جاسم : يا بعد كلي يا مشعل .. هنت عليك من أمس لليوم ما ترد على اتصالاتي
مشعل يحاول يبعد يدينه : اتركني جاسم
جاسم يمسك راسه ويبوسه : حقك علي يالغالي بس لا تاخذ بخاطرك علي
مشعل سكت وهو يتذكر ليلة أمس كيف كانت كئيبة وصعبة بالنسبة له ..

جاسم : هاه بعدك ماخذ بخاطرك علي
مشعل من غير ما يناظره : لا طاب خاطري
جاسم : أعرفك عدل .. ما طاب خاطرك
مشعل ضحك بسخرية
جاسم بضيق : أدري غلطان ومالي حق بس قلبك جبير ويسامح
مشعل تنهد : ما يخالف حصل خير
جاسم : تعال نيلس هني
جلسوا وجلس جاسم يسولف له يبيه يتكلم وينفتح .. لكن مشعل كان هادي ويرد على قد السؤال ..
جاسم : مشعلووه يلا عاد قلنا لك غلطنا لا تصير جذي
مشعل استغل الوضع : ابرضى بس بشرط توعدني بوعد
جاسم الي ما صدق إنه يتكلم : ياخي إنت لو تامر بجثتي تفداك بس ريحني وارضى ..
مشعل : اخطب سارة
جاسم انصدم ما توقعه بيقول هالشي .. أخذ نفس طويل وابتسم بهدوء : ابشر على أمرك بس هذا
مشعل يناظره مو مصدق : بتخطبها
جاسم : ايه
مشعل بفرح شديد : يا الله أخيرااا تحركت ياخي لو كنت أدري كان زعلت من زمان
جاسم : لا تصدق عمرك .. ناوي من قبل تزعل
مشعل : مالت عليك أقلها جاملني
جاسم : هههههههه ايه خلك جذي ما ينفع لك الثقل
مشعل : والله يا جاسم صدمتني أمس بشكل ما تتخيله .. والي صدمني أكثر إنك من فترة طويلة تدري ومخبي عنا..
جاسم : والله يا مشعل الموضوع كان صعب وايد علي أتقبله .. وحاولت أتناساه بهالطريقة إني ما أحاجي فيه أحد
مشعل : ماعليه الله يشفيك ويرفع مافيك .. ربي كريم ومحد ييئس من رحمته
جاسم : والنعم بالله واثق من هالشي والله
مشعل : أي والله محد ييئس يا ما ناس نعرفهم قالوا عندهم عقم ومستحيل يجيبون عيال والحين ربي رزقهم
جاسم : أدري والله بس عسى ربي يعطيني قوة الإيمان
مشعل : مثلك يا جاسم عنده القوة والثقة بالله .. بس توكل على الله ولا تحرم نفسك من الزواج عشان هالموضوع .. تقدم لها وقل لها كل شي وانتظر منها الرد واعرف إن ردها هو الخيرة لك بإذن الله .. إن وافقت يارب لك الحمد و إن ما وافقت ربي بيعوضك خير
جاسم : هذا الي بيصير إن شاءالله
مشعل : الله يكتب لك الي فيه الخير ويسر لك يا الغالي
جاسم : واياك يارب .. أنت بشرني شلونك مع سمية
مشعل تسند ع الكرسي وتنهد بحب : آآه أختك ذبحتني
جاسم نغزه: ترى أغار
مشعل : طير هناك قال أغار قال هذي زوجتي وعشيقتي
جاسم مستانس : ههههه الله يهنيكم.. والله يوم أشوفك مسعدها وأشوف الراحة بعيونها أردد دايم الله يسعدك يا مشعل مثل ما أسعدتها
مشعل : تبي الصراحة .. أختك الي أسعدتني .. وعيشتني عيشه ثانية ..
جاسم : الله يتمم لكم وييسعدكم دوم
مشعل : آمين ..
جاسم : سلطان يدق شكله رد الجامعة
مشعل : ليش طلع وش عنده
جاسم : دق عليه مدير الشركة يبغيه صايره مشكله عندهم
مشعل : أها
رد على سلطان وقاله عن مكانهم .. وقعدوا ينتظرونه لين يجي ...




بعد ما انتهى الدوام دق سلطان على غلا لقاها مخلصة وطلعوا مع بعض .. قالت له بتمر تسلم على ماما عبير ..

وصل للدار .. ما يدري ليش حس بتوتر .. رغم إنه متأكد إن غلا ما راح ترجع بس كان متوتر ..
وغلا الي ما كانت حالتها أرحم من حالته .. مشاعرها مضطربة .. وتحس بضيق وشعور مو فاهمته ... على كثر تعلقها بهالمكان على كثر ماهي كارهة تدخله ..

فتحت الباب .. ودخلت ووراها سلطان ..
سلطان : غلا
غلا التفتت له
سلطان : بوقف هنا إذا سلمتي على خالتي ناديها بسلم عليها
غلا : طيب

دخلت المجلس .. كانت ماما عبير وخالة سناء وخالة كوثر موجودين وبعض البنات
تفاجؤو بدخلتها .. وقاموا يرحبون فيها ..

ماما عبير بسعادة بالغة : ياهلا وغلا حبيبة قلبي تو مانور المكان
غلا بهدوء : هلا فيك ماما .. منور فيكم
ماما عبير : كيفك حبيبتي وكيف رحتلكم
غلا : الحمد لله كل شي تمام
ماما عبير الي عرفت ان غلا ما سافرت بس ماحبت تبين : عساك انبسطتي بالرحلة
غلا : ايه كثير
ماما عبير : الله يسعدك دوم
غلا : أنتم وش اخباركم
ماما عبير : دام شفناك بخير حنا بخير
غلا : الله يديمها ..
ماما عبير : اقعدي حبيبتي ارتاحي
غلا بتردد : سلطان عند المدخل يبي يسلم عليك
ماما عبير طلعت تسلم عليه ..
استأذنت غلا من الموجودين وطلعت تلحقها ..
راحت لهم ووقفت قريب منهم ..
بعد ما سلم على ماما عبير .. التفت لغلا
: غلا أنا بمشي ومتى ما تبين ترجعين دقي علي
غلا : لا بمشي معك
ماما عبير : لا يا بنيتي اقعدي خل نشوفك ما شفناك زين
غلا ابتسمت : ماعليه الجايات أكثر اعذريني ماما بس مرهقة وأبي أنام
ماما عبير : طيب نامي بغرفتك وريحي
غلا : لا بروح مره ثانية بجي إن شاءالله
ماما عبير سكتت بحزن وضيق غلا كثير تغيرت معها .. حستها مجروحة منها ..
ودعتهم ودخلت ..

جت بتركب السيارة وعبرتها خانقتها مجرد ما شفاتهم حست بحنين قوي لهم وللمتهم وقعدتهم .. بس حمدت ربي إن سارة مو موجودة ولا كان صارت طلعتها صعبة وتألمت أكثر ...



سمعت صوت ضعيف يناديها : غلا
التفتوا الاثنين لمصدر الصوت .. وتفاجأت يوم شافتها جايه بانكسار
غلا : رموسه ؟!
مشت باتجاها وضمتها بشوق ومحبه .. انفجرت ريماس تبكي بشكل ادهشها وأدهش سلطان الي يراقب الموقف ..
غلا نزلت لمستواها .. مسحت دموعها بيدينها : ليش ماما تبكين .. أحد زعلك ؟
ريماس تهز راسها بالنفي
غلا : أجل وش فيك ؟
ريماس : إنتي ما رجعتي للبيت بسببي صح
غلا : من قالك هالكلام ؟
ريماس : أنا أعرف وحتى سارة كانت تبكي وقالت لي أنا السبب
غلا ضمتها وهي تبتسم بألم : لا حبيبة قلبي أنتي مو السبب أنا خلاص تزوجت عشان كذا ما رجعت للبيت
ريماس : لا ماما عبير شافتك بالشارع عند سيديات هشام ودينا وزعلت عليك وخلتك تتزوجين صح ؟ وأنتي ما علمتيها علي عشان ما تطقني ماما كوثر ؟
غلا تمسح دموعها الي ما وقفت : بس ماما لا تصيحين .. لا خطا هالكلام مو صح محد شافني واقفة وهشام ودينا جو وزعلت عليهم وقلتلهم مره ثانية لا تخلون ريماس توقف هنا ولا بعلم المس عليكم .. ووعدوني ما يكررونها ما قالوا لك
ريماس : لا ما قالوا لي هم جو وهاوشوني قالوا لي ليش ما وقفت وخليت المكان فاضي
غلا : يلعبون عليك هذولي مو كويسين ما يصلح تصادقينهم طيب حبيبتي
ريماس : طيب
غلا : خلاص لا تصيحين حبيبتي
ريماس : يعني إنتي ما تزوجتي عشاني
غلا ضحكت والغصة بحلقها : لاحبيبتي وش دخلك أنتي
ريماس : ومتى بترجعين
غلا : بزوركم دايم طيب
ريماس : طيب
غلا : وبجيب لك معي هدية كبيرة تحبينها المره الجاية
ريماس بابتسامة واسعة : بيتزا هت
غلا : ههههههههه هذي أكبر هدية تعتبر عندك
ريماس بضحكة كرتونية : ايه أحبها وماما كوثر تقول ماراح تشتري لي لآني مشاغبة
غلا : هههههه من عيوني كم عندي رموسة أنا أجيب لك أكبر بيتزا ومعها هدية ثانية
ريماس ضمتها بقوه وباستها مع خدها : أحبك مررره
غلا : وأنا أموت فيك يا بعد قلبي
ريماس تطالع سلطان بطرف عينها وبهمس : هذا رجلك
غلا بهمس : ايه
ريماس : ما أحبه
غلا : هههههه حتى أنا
ريماس : أحسن عشانه خذاك عنا
غلا : فديتك رموسه
ريماس : يلا بدخل ماما بتهاوشني لو تأخرت
غلا : أوكي حبيبتي مع السلامة
ريماس : مع السلامة


بعد ما تأكدت من دخول ريماس للبيت ركبت السيارة ..وسط جو صامت ..





بنص الطريق اخترق الصمت سلطان بسؤال فاجأها : ليش ما قلتي لي ذاك اليوم إن السالفة كذا ..
غلا تبلع الغصة الي واقفة بحلقها من راحت لهم : .....
سلطان : ليش عاندتي وما اعترفتي
غلا : مو لازم أعلمك كل شي
سلطان : بس عنادك شوفي وين وصلك
غلا تنهدت بتعب وسندت راسها ع المرتبه وغمضت عيونها وكأنها تبي تنهي الكلام معه ..
ناظرها وسكت .. مصدوم ومتفاجئ ... ما توقع الموضوع هذي حقيقته .. كان حاط في باله إن غلا كانت تبيع .. وبالأخير طلعت هذي الحقيقة .. وكانت ساكته عشان محد يضايق هالبنية .. لهالدرجة يحبون بعض ويهتمون لبعض .. هو شاف علاقة سارة وغلا كيف قوية وكأنهم فعلا خوات أو أكثر من خوات حتى .. بس كان يقول بسبب تقارب أعمارهم .. العمر له دور .. لكن هالبنية صغيرة مره .. ومع ذلك ضحت غلا بمسار حياتها عشان محد يضايقها بكلمه أو يزعل عليها ..

الموقف ما غاب عن باله ولا لحظة طول اليوم وتفاجئ بشخصية غلا بشكل كبير ...!!


وقف قدام البيت ..
سلطان : امسكي المفتاح .. بروح أجيب غدا وبجي
خذت المفتاح ونزلت ..

راح يجيب غدا ومر على محل كان ودي أمه له .. خذ كم غرض ورجع للبيت ..

دق الجرس .. فتحت الباب ..

شافها راجعة للغرفة .. لحقها عند باب الغرفة ..
سلطان : غلا ..
غلا التفتت : نعم
سلطان مد الكيس : خذي هذا
غلا : وشو ؟
سلطان : شريت لك جلال للصلاة وشريت حجاب .. مره ثانية ما تطلعين من البيت من غير ما تتحجبين وتلبسين ملابس ساترة ..
غلا عصبت : هذا شي راجع لي مالك سلطة علي فيه
سلطان : إلا علي سلطة أنا رجلك وأوجهك في الصح والغلط
غلا : بس أنت خذيتني وأنت تدري إني ما ألبس
سلطان : بس مو صعبة أغيرك
غلا بحدة : ماراح ألبس لو تطق عروقك
سلطان بهدوء : العناد ما راح ينفعك .. لاتعاندين بمعصية .. أعتقد إنك وحدة مسلمة وعارفة بأحكام دينك وعارفة إن طلعتك من البيت بهالشكل لا ترضي الله ولا رسوله ... لازم تجاهدين نفسك وترضين ربك .. وما تمشين على هوى نفسك .. أنا ملاحظ إنك تحافظين على صلاتك ومو متهاونة فيها .. والي يحافظ ع الصلاة بوقتها مو صعب عليه يترك شي لرضى ربه ..
أنا ما أجبرك عشاني أبيك تلبسينه وبس أنا أجبرك عشان نفسك .. شوفي سارة شوفي سمية .. وزميلاتك كلهم محجبات .. ليش أنتي بالذات لا .. ما قد فكرتي يوم من الأيام ممكن تقبض روحك وأنتي برا البيت بهالصورة ..؟! تقدرين تقابلين رب العالمين بهالشكل ؟؟!! إذا كنتي تقدرين .. فأنا أسحب طلبي واعتبريني ما قلتلك شي وسوي الي يريحك ..
غلا دخلت من غير ما ترد وصكت الباب بقوة .. مسك أعصابه .. كم مره صكت الباب بوجهه بهالقوة .. لكن بيمشيها لأن الوقت ما يسمح إنه يتشاد معها بالكلام ..
حط الكيس عند الباب ورجع للمطبخ يحط له الغدا ..


تسندت ع الباب وكلامه ينعاد عليها .. حطت يدها ع قلبها .. مجرد ما طرا لها الموت وإنها ممكن تموت وهي بهالصورة .. حست بقشعريرة وخوف .. ناظرت شكلها بالمراية .. وهزت راسها بالرفض ..
يا كثر ما حاولوا فيها تتحجب ماما عبير وسارة وكثير من زميلاتها .. لكن عمرها ما حطت هالشي في بالها .. لكن كلام سلطان خلاها تراجع حساباتها ..
حست نفسها مذبذبه وخايفة.. حطت شنطتها وغيرت ملابسها ... وفتحت الباب تبي تدخل الحمام .. لقت الكيس عند الباب .. خذته بتردد ودخلته الغرفة وطلعت للحمام مره ثانية ...


طلع من المطبخ .. وناظر المكان الي حط فيه الكيس .. ما لقاه موجود ابتسم بسعادة .. يدري إنها عنيدة وراسها يابس وماراح تسوي الشي إلا إذا تبيه بس قعد يدعي إنها تقتنع من داخلها لأنه بيستانس أكثر من لو لبسته بس لأنه أجبرها .. ودخل غرفته يريح ..









جالسة بغرفتها ... تنهي بالبرزنتيشن .. أرهقها وأخذ جهدها كامل .. اليوم غلا جت وما كانت موجودة .. صح كانت تتمنى تشوفها بس ارتاحت لهالشي .. لأنها راح تتأثر لو طلعت غلا قدامها ..


بهالوقت .. دق جوالها .. رفعته .. وشافت رقم جاسم ع الشاشة .. استغربت اتصاله هالوقت .. ردت بصوت هادي معاكس لمشاعرها المضطربة

سارة : هلا
جاسم : السلام عليكم
سارة : وعليكم السلام .. ياهلا
جاسم : هلا فيج .. شلونج سارة
سارة : تمام الحمد لله أخبارك أنت
جاسم : بخير ربي يسلمج ... أزعجتج باتصالي
سارة : أبدا حياك الله
جاسم : مشغولة ؟
سارة : لا .. آمر ؟
جاسم : ما يامر عليج عدو .. بس بسألج أول شخبار غلا إن شاءالله مرتاحة
سارة : والله الحمد لله .. أحسن من أول
جاسم : الله يسعدها ويريحها
سارة : آمين .. الله يسلمك ..
جاسم بارتباك واضح : سارة
سارة : هلا جاسم
جاسم : بغيت أفاتحج بموضوع عندج استعداد تسمعيني للأخير
سارة توترت : تفضل خذ راحتك
جاسم أخذ نفس عميق : سارة أنا خاطري أفاتحج بهالموضوع من فترة طويلة بس كنت متردد .. .. تنهد .. مدري شلون أدش في الموضوع .. بس أبغي أسألج سؤال .. تسمحين لي مهما كان نوع هالسؤال ؟
سارة توترت زيادة وارتبكت : تفضل
جاسم غمض عيونه وبصعوبة بصوت خافت : لو تقدمت لج توافقين ؟

صدمـــــه كانت كبيرة بالنسبة لغلا ..ما توقعته ولا حطت في بالها يكون هالسؤال الي يقصده جاسم ..؟!
جاسم يبي يتقدم لي ؟!! معقولة ..!! معقولة الي قاعدة أسمعه ولا أتوهم ولا أحلم ؟؟!!

جاسم : أدري صدمتج وفاجأتج لكن ما فتحت وياج هالموضوع إلا لأني شاريج وأبغيج من خاطري .. سارة .. بس أنا عندي شي لازم تعرفينه

سارة بفضول : وشو
جاسم مسح وجه بيده : أنا عقيم يا سارة ..
سارة شهقت بصوت وصل لمسامعه ووقفت من الصدمة ..
جاسم بصوت ضعيف : متوقع صدمتج .. وهم بعد متوقع رفضج وما ألومج كل بنت تتمنى يكون لها أطفال منها .. بس سارة أنا .. _ سكت شوي _ سارة أنا أحبج .. وأتمناج زوجة لي .. لكن القرار قرارج .. يحق لج ترفضين لأن هذي حياتج وأنتي حرة لازم يكون قرارج عن قناعة تامة ..بس اعرفي إني ما تقدمت لج إلا لأني أبيج وأحبج ومستعد أسوي لج أي شي أعرف إنه بيسعدج ويريحج ..
ما أبيج تردين لي الحين خذي أسبوع تفكرين وتستخيرين وإن بغيتي اسبوعين أوثلاث لين تقررين .. الحين بخليج وفكري ع راحتج وحطي في بالج لو رفضتيني صدقيني ماراح أتضايج وبالعكس بتمنى لج التوفيق وربي يرزقج الشخص الي تتمنين .. لا تضغطين ع عمرج وتنحرجين مني ..
فمان الله سارة

طالعت في الجوال بذهول وصدمة شديدة .. ارتمت ع السرير وهي حاضنه الجوال بيدينها ..
جاسم يحبني ..!! جاسم يبيني وشاريني ..!! والصدمة الكبرى .. جاسم طلع عقيم ....!!!!

عقيــــم !!

يعني ما كان اهتمامه وأسلوبه اللطيف إلا لأنه يحبني وباغيني ..

ما تدري تضحك أو تبكي .. الكلام أكبر من طاقتها بكثير ..
تمنت لو غلا موجودة .. كان قالت لها عشان تريحها ...

مانامت هالليلة من كثر ما كانت تفكر بكلام جاسم ..









صباح اليوم الثاني ..

قام الصبح ولبس عشان يودي غلا للجامعة .. طلع للصالة ما لقاها موجودة .. راح لغرفتها .. طق الباب .. سمع صوتها
: يلا أنا أنتظرك


قبل يفتح باب الشقة .. انفتح باب غرفتها .. التفت يناظر .. فاجأه شكلها..

كانت لابسة الحجاب ولبس ساتر .. ضحك بدون شعور .. وقرب منها ..
سلطان : لبستيه
غلا بجفاف : مو عشان عيونك
سلطان رفع كتوفه : ما قلت شي .. أدري إنك لبستيه عشان ترضين الله
غلا تعدته من غير ما تناظره ..
مشى طالع من الشقة والابتسامة مو مفارقته


بالسيارة ..
غلا بعصبية : وش عندك كل شوي تناظرني وتبتسم شايفني مهرج
سلطان ضحك : لا والله بس معجبني شكلك متغيرة بقوة
غلا تلف وجهها عنه : يا لكاعتك وش بيتغير يعني شال ولفيته ع راسي الي يشوفك يقول مسوية عملية تجميل
ابتسم من غير ما يرد ..

سلطان : غلا خذي المفاتيح معك وبعدين بقص منها سبير عشان يكون معنا كلنا ... وارجعي البيت مع سارة أو أي وحدة من زميلاتك .. عندي اجتماع بالشركة وبتأخر ..
غلا خذت المفاتيح : أوكي
جت بتنزل ..
سلطان : غلا
غلا وقفت : نعم
سلطان : خذي مصروف يمكن تحتاجين شي
غلا بضيق : ما ابي منك شي
سلطان مسك يدها يوقفها لا تنزل : بس لازم تاخذين مني لأني أنا المسؤول عنك ولو ما خذيتي مني من تبين تاخذين منه
سكتت متضايقة من هذي الحقيقة المرة .. أخذت الفلوس ونزلت من غير لا تشكرة أو توجه له أي كلمه ..
مجرد ما شافها داخلة الجامعة حرك سيارته .. و هو حاس براحة وطمأنينة أكثر من الأيام الي راحت ....






بالجامعة ...


رحاب : لاااا ما أصدق صفقوني أشوف يمكني أحلم
غلا : ههههه لا ما تحلمين
أسماء : وش هالحركات يا بنت من هذا الي قدر يقنعك بعد ما عجزنا فيك
غلا بمكابرة : أنا اقتنعت من نفسي
رحاب: من جد والله فرحانه لك الله يثبتك
غلا : تسلمين يا قلبي
أسماء : وربي طالعة قمر كذا
تذكرت سلطان وكلامه بالسيارة .. تنرفزت يوم جا في بالها
أسماء : وش فيك
غلا : ولا شي بس تذكرت شي .. يا حبيلك أسوم عيونك الحلوة
رحاب : شافتك سارة
غلا : لا دقيت عليها أبي أشوفها قالت لي توها ما وصلت .. أول ما توصل بروح لها
رحاب : بتتفاجأ
غلا : مررره عاد سارة جننتها كم لها وهي تحاول معي
رحاب :والله من جد أنا تفاجأت .. كنت مستبعدة هالشي بس الله يهدي من يشاء
غلا : لا والله مو عشان شي ما ألبس بس ما قد خذيت الأمر بجدية .. وما كنت مستوعبة أبعاده
أسماء : الله يثبتك يا قلبي من جد الستر زينة
غلا : واياكم يارب ..

شوي يجيها اتصال من سارة .. استأذنت من البنات وراحت تقابلها

سارة : مستحيييل أنتي غلا أختي ؟!!
غلا : بشحمها ولحمها ههههه
سارة : ما أصدق .؟!! وش الي تغير وصار بيوم وليلة
غلا : شفتي عاد ربي هداني وإن شاءالله منها للأحسن
سارة : صدق والله أنتي بقناعتك لبستيه ولا سلطان أجبرك
غلا عصبت : يخسى يجبرني على شي
سارة : لا تعصبين طيب بس أسأل
غلا : زين وش أخبارك
سارة : تمام وأنتي
غلا : على حطة يدك مافيه جديد
سارة بارتباك : تعالي نجلس هنا عندي لك سالفة
غلا ناظرتها بطرف عينها : وش مهببه ؟ شكله شي جامد
سارة : اسكتي ولا ماراح أتكلم
غلا : ههههه لا خلاص يلا قولي
سارة تفرك يدينها ببعض : تخيلي دق علي جاسم أمس
غلا بفضول : وش يبي ؟
سارة مو عارفة كيف تقول : قالي يبي يخطبني
غلا : كذاااااابة
سارة : والله
غلا ضحكت بقوة : وناااااسة أخيراااا نطق الحجر
سارة بقلق : بس يا غلا تخيلي قالي إنه عقيم
غلا بضيق : اممم أدري
سارة متفاجأة : وشلون تدرين
غلا : أصلا كنت حاسة إنه يحبك ويبيك شفتي يوم كنتي بالمكتبة ترا ما جاك بالصدفة لأني قلتله إنك بالمكتبة وتوقعته بيروح وراح صدق ويوم كلمك عن زميله توقعت إنه يقصد نفسه ..
سارة : ولا قلتي لي يالكريهه
غلا : ما ودي أقول شي أنا مو متأكدة منه مره
سارة : آآه مره انصدمت من مكالمته ما توقعته أبدا يقولي هالشي
غلا : طيب وش رايك أنتي
سارة : مدري ما فكرت أبد قلت بستخير أول هالأسبوع وبعدها بقرر
غلا : حلو .. الله يكتب لك الي فيه الخير ..
سارة : آمين

كملو سوالف شوي عقبها كل وحدة راحت كلاسها ..........






بعد أسبوع ..


طول هالأسبوع تستخير وتدعي الله إن كان فيه خير يريح قلبها ويطمنها .. وإن ما كان فيه خير يبعده عنها ويصرفها عنه ...

كانت تنتظر منه اتصال أو مسج وقاعدة على نار ...

قبل ما تحط راسها ع السرير دق جوالها بمسج .. فتحته مباشرة .. وقرته بلهفة ..
: أيا الغالية مسيتي بالخير .. انتظر منج الجواب اليوم ولا محتاية وقت أطول .. ؟

ابتسمت وضمت الجوال لصدرها .. كل كلمة تطلع منه تعشقها .. حتى لو كانت عادية وبسيطة ...
قررت ترد عليه لأن جوابها واحد ماراح تغيره ولو قدامها ألف عله ..
(.. جوابي إني ماراح ألقى أحسن منك .. )
غمضت عيونها بقووه منحرجة من الي كتبته .. بس لازم ترد عليه وتقوله ..





قعد يقرا المسج للمره المليون ..

وافقت .. سارة وافقت تتزوجني ... وافقت وهي عارفة إني عقيم ...
رفع راسه وعيونه تدمع بسعادة .. يااارب لك الحمد يااارب لك الحمد
( يا لبيــه يا سارة ..الله يسعدج مثل ما أسعدتيني هاليوم .. جهزي عمرج من باجر وأنا عندكم .. تصبحين ع خير )

حط راسه ع المخدة يبي يحاول ينام مع إنه يدري إن النوم مستحيل يطب عينه ..



وصلها المسج ضحكت بخجل ... بهالوقت أرسلت لغلا .. ( رديت على جاسم بالموافقة ^^ ) وقفلت جوالها تبي تنام وراها من بكره اختبار ..











كانت جالسة بالصالة تتفرج ع التلفزيون سمعت صوت المسج وفتحته .. أول ما قرت المسج صرخت بقووه وصارت تنطط بالصالة وتضحك ..

طلع من الغرفة مرتاع .. طالعها وانصدم من حركاتها

سلطان باستفهام : وش فيك ؟
غلا مو مستوعبة الي قدامها .. : ساارة وافقت وافقت
سلطان : وشلون يعني
غلا : جاسم خطبها قبل أسبوع والحين ارسلت لي مسج تقول أعطيته الموافقة
نطت بفرح وهي ضامه يدينها ببعض .. : ونااااسة أخيييرا بيتزوجون هالأثنين
سلطان بفرحة كبيرة : ألف مبروك والله يستاهلون بعض ..
غلا : بدق عليها أشوف
دقت لكن صار مغلق ..
غلا بقهر : يا شييينها قفلته أكيد عشان لا أنشب لها بالأسئلة ..
رفعت عيونها وطاحت على سلطان الي كان متنسد ع الجدار ويطالعها بتأمل ويضحك ..
هنا استوعبت إنها قاعدة تتكلم مع سلطان بهالأريحية .. صح هالأسبوع صارت تتكلم معه لكن برسمية وللضرورة .. وصارت تطلع للصالة أحيانا وتقعد فيها لكن أهم شي ما يكون موجود بالصالة ...

تغيرت ملامحها .. وامتعض وجهها .. عطته ظهرها تبي تاخذ اللحاف وتدخل .. حست فيه يمسكها مع يدها : وش فيك
غلا تبعد يده : ما فيني شي بدخل أنام
سلطان برجا : تكفين غلا خلاص .. ما مليتي من هذا الوضع
غلا بحده : لا ما مليت
سلطان : الله يخليك غلا لازم نغير من وضعنا شوي .. حاولي لا تسكرينها بالمره ..
غلا تناظره بحقد : أنا أكرهك
سلطان تنهد : أنا ما أجبرك تحبيني بس أقلها خلينا نتكلم مع بعض ونسولف باريحية .. شوفي الحين لأنك ما حطيتي في بالك شي من زود فرحتك تكلمتي معي بعفوية ولا كأن بينا شي ..
غلا نزلت عيونها .. حتى هي كارهه وضعها .. وكارهه عيشتها .. ما تنكر إنها صارت تتقبل وجوده لكن تبقى كارهه شخصه وحاقده عليه ..
سلطان رفع راسها بيده : خلينا نبدا من الصفر تكفين تعبت والله
غلا : .....
سلطان : طيب غلا
غلا بعدت يده بقوه .. وركضت لغرفتها ..

دخلت الغرفة .. وتسندت ع الباب ..
أكرهه أكرهه .. ما أبي أبدا معاه من الصفر ولا من المليون .. أبييييه يفكني من وجوده .. أبيه يختفي من حياتي ...

دقت على سارة مره ثانية صار مقفل .. انقهرت منها

راحت للشنطة وطلعت الفستان .. ابتسمت بسعادة .. أخيرا سارة بتتزوج جاسم .. أخيرا تحققت الأمنية ...
لبست الفستان .. ورفعت شعرها بشباصة .. نزلت غرتها ع وجهها ..ناظرت نفسها بالمراية ..

بس أحط ميك آب خفيف وأسوي لشعري تكسير مره خاطري فيه ويطلع كل شي تمام ..
ابتسمت برضا عن شكلها ..


سمعت الباب يطق .. انتفضت .. وش يبي .. ركضت للباب تمسكه لا يفتحه
غلا بارتباك : نعم
سلطان : افتحي
غلا : لا .. وش تبي ؟
سلطان : افتحي غلا بسرعة كلمتين وبطلع
غلا : قل الي تبي من عند الباب
سلطان جاه فضول ليش خايفة يدخل فتح الباب ودفه بخفه
غلا صرخت فيه : لا تدخل قلتلك ما أبيك تدخل ماتفهم آداب الدخول

ناظرها بذهول من فوق لتحت بطريقة احرجتها..
سلطان بإعجاب : ياجمـــالك ..! وش هذا غلا ليش لابسته الحين
غلا قالت بقوة مخالفة لمشاعرها الداخلية المحرجة : هذا من سارة هدية أبي ألبسه بملكتها وقلت بجربه .. ليش دخلت من غير ما آذن لك ؟؟
سلطان قرب منها ومد يده لشعرها فك الشباصه ... وانسدل شعرها على كتوفها
رفعت عيونها له بغضب
سلطان همس : البسيه بس شعرك لازم يصير مفتوح
لمت شعرها بسرعة وهي تنتفض : مالك دخل هذا شي راجع لي
سلطان ابعد عيونه عنها : أنا بطلع ساعة بالكثير وبرجع تعشي ونامي ..
غلا بتأفف : قلت لي من قبل إنك طالع وش تبيني أسوي
سلطان : ولا شي بس أذكرك

طلع من عندها بمشاعر مضطربة .. من يوم شافها للمره الأولى وهو منبهر فيها .. بس اليوم انبهر فيها زيادة .. جمالها يجذبه بشكل مجنون .... أول مره يحسها انحرجت منه بس تكابر وتبين إنها قوية ومعصبة .. ما يدري كيف يقدر يلين راسها ..ويجذبها له ويعيش معها كأي زوجين ثانيين ..
تنهد بتعب .. وهو يركب السيارة .. مقرر إنه لازم يزيد محاولاته معها عشان يتقربون من بعض أكثر ........







_ سمعت صوت الجرس استغربت ليش رجع وبعدين معه مفتاح جت بتغير الفستان بس كان صوت الجرس يدق باستمرار .. طالعت نفسها .. خلاص هو شافني يعني وش بتفرق لو شافني بهاللبس مره ثانية ...


راحت و فتحت الباب من غير لا تتأكد من يكون .. ما استوعبت إلا والباب ينفتح بقوة ويدخلون شابين عليها متلطمين

صرخت بقوة يوم شافتهم حاولت تدفهم وتطلعهم لكن ماقوتهم ..
ركضت لآخر الصالة .. وهي تصارخ بخوف موب عارفة وش السالفة مصدومة ... مرعوبة ... قربوا منها يضحكون بخبث ..
غلا تصارخ : وش تبون فيني ... انتم مين
طالعوا بعض وغمزوا لبعض بشكل موتها بثيابها .. وقربوا منها أكثر وسط صراخها واستنجادها ..

في هاللحظة انفتح الباب ودخل سلطان يركض بجنون .. رجع بعد ما جاه مسج ع جواله من رقم مجهول .. يقول له إن غلا مدخله شباب في بيته ..!!

شاف الشباب بغت تطلع روحه وبدون شعور قام يضرب بعشوائية وغلا بالزاوية ترتعش وتصيح ..
كانت تشوف الضربات تتبادل بينهم وبينه ... اجتمعوا على سلطان وصاروا يضربونه بوحشية واجسامهم الكبيرة ساعدتهم على غلبه ..
حست بانهيار وهي تشوف سلطان بين يديهم ماتحملت المنظر .. صوتها انقطع من كثر الصراخ ..
ركضت وصارت تضربهم بكل قوتها .. لكن يديها الضعيفة ماحركت فيهم شي .. في الأخير رمت نفسها ع سلطان الي رموه بالارض وضمته بيدينها وهي تصيح فيهم يبتعدون
سلطان يحاول يبعدها عنه : قووومي عني غلااا بعدي بسرعه
غلا تصيح ومتمسكه فيه : ماراح أقوووم بيذبحونك
وصارت تصارخ عليهم : بعدووو عنا اطلعوا براا ياحيوانات حسبي الله عليكم وش تبووون وش سوينا فيكم
ماسلمت من رفسهم وضرباتهم العنيفة وصوت سلطان المتقطع يصيح فيها تبعد عنه
بعد ماشبعوا ضرب طلعوا يركضون وضحكاتهم تتردد بالمكان

غلا وسلطان بين يديها تبكي وتمسح وجهه بيدينها المرتجفة: تعورت بقوة ؟ ... تشهق .. خشمك ينزف بقوم أدق على جاسم يوديك للمستشفى
بعدها بعنف عنه وقام بصعوبة ووجهه مكفهر يسكر الباب
رجع لها .. وبصوت لاهث وقوي : منهم هذولي ؟ وليش كانوا عندك ؟ كم مره جبتيهم ... كم مررره ...هاااه
طالعته بصدمة : سلطان وش قاعد تقول أنا ما اعرفهم فتحت الباب أحسبك رجعت تبي شي ودفوا الباب ودخلوا
سلطان يصارخ بحجم الألم الي يحس به في جسمه وبقلبه : كذاااااابه يا الخاينة
غلا تبكي بصوت عالي : سلطان لاتغلط انت أكيد مجنووون إنت أكيد انهبلت وموب عارف وش قاعد تقول كيف تشك فيني انت دخلت وشفتني وشلون كنت أصارخ كيف بكون راضية
سلطان : وتحسبين هالتمثيل بيمشي علي ليش تشوفيني مخفه عندك بصدق أي مسرحية تسوينها يالحقيرة لبستي الفستان لهم يا الواطية وكذبتي علي بكلمتين تسكتيني فيها تدرين إني بطلع ومتواعدة معهم ما توقعتيني أرجع

غلا بتنجن موب مستوعبة الي قاعد يقوله سلطان قامت تشهق وتصارخ من الحره : اييييه انا دخلتهم هذولي اخوياااي عندك مانع ... طلقني أنت الحقير أنت النذل .. طلقني يلااااا
سكتها كف جاها من سلطان باقوى قوته الي بقت له الين طاحت ع الارض
شد فستانها مع صدرها الين شقه وهو يلهث بتعب : من بكره تجهزين كل أغراضك .. الشرهه مهيب عليك علي أنا الي ماخذ بنت شوارع مالها أصل
تركها ومشى للحمام وكل نيران الدنيا تشب بداخله
تركها مرميه تصارع آلامها وجرحها ..
جرحها .. أهانها .. قذفها وشكك بعرضها .. وش بقى ماسواه ؟! ... وش تبي فيه .. وش ترجي منه ..
ماتحركت من الوضعية الي انرمت عليها .. من الوجع الي تحس فيه .. بكت نفسها .. بكت روحها ... بكت ظروفها الي أجبرتها تكون معه رغم الي قاعد يسويه فيها ..
هالمره مو أول مره يشكك في عرضها .. لكن إنه يتهمها إنها تدخل رجاجيل في بيته ويقول عنها بنت شوارع لا ... مستحيل تسكت وتستمر معه
استمرت تبكي فتره طويله الين أنهكها التعب ونامت من غير ماتحس ..

عقب ماتركها دخل الحمام وغسل وجهه ووقف نزيف خشمه وتروش ..
تفكيره مشوش ومضطرب .. موب قادر يستوعب الي صار من لحظات .. معقوله تسوييها ... ممكن تسويها ولا ليش .. كيف تتجرأ تسويها .. كيف تخون .. الحقيرة

حس بحقد الدنيا كله تجاهها .. الحب الي يحسه تجاهها كلما بدا يكبر يجيه شي ينهيه من داخله .. هالانسانة لازم تبعد عن حياتي ما ابيها .. بتجيب لي العار والفضيحة .. الي خلقها خلق غيرها
كان صوت داخله يناديه .. كذاااب أنت كذاااب الي خلقها خلق غيرها لكنك ماتبي غيرها تبيها هي من بين كل البنات
هز راسه بالرفض وانسدح ع السرير ... جسمه متكسر من الضرب الي تعرض له .. جت صورت غلا قدام عينه يوم رمت نفسها عليه .. أكيد تعرضت لضرباتهم العنيفه ..
رجع يفكر ليش رمت نفسها عليه ليش حاولت تحميه بهالطريقة .. ضحك باستهزاء . . والله وتعرفين تمثلين
حبكتيها صح حتى عرضتي نفسك للضرب عشان تبعدين الشبهه عن نفسك
قال بصوت مسموع يبي يقنع نفسه .. تستاهل ..تستاهل أكثر من كذا ..

في هاللحظة جاه مسج ..
مسك الجوال وفتح المسج .. فز من سدحته بقوة متجاهل كل ألام جسمه
رمى الجوال بعد ماقرا المسج أكثر من مره
مسك راسه وصار يشد شعره بقهر ويكلم نفسه من الحره .. حقيييرة حقيييرة ساااافلة خربت بيتي .. شككتني في زوجتي .. شككتني بأخلاق وحده طاهره عفيفة مالها بهالاشياء والله .. والله لأدفعها الثمن غالي
كيف تجرأت تسويها مرتين .. شافت إن المره الأولى ماجابت المفعول الي تبيه وسوت الأعظم ... حسبي الله عليك يا عفرا
والله لأخليك تندمين وتدفعين ثمن كل دمعة نزلت منها بسببك ..
طالع يدينه الي انمدت عليها أكثر من مره بسبب عفرا وصار يفتحها ويسكرها ويضرب طرف السرير بقهر وحرة قلب
صار المسج الي مرسلته نسرين صديقة عفرا يتردد قدام عينه ويزيد من لهيب قلبه ..
( الشباب الي دخلوا الشقة اليوم كلها من تخطيطات عفرا عشان تشكك بغلا وتتركها بليز لاحد يدري إني قلتلك أنا نسرين بس ماصرت أقدر أنام وانا اشوف عفرا تخطط تدمر حياتكم قدامي وساكته .. لاتظلم غلا لأنها ماتدري عن شي ولا لها علاقة بشي )
يا الله ياربي .. ظلمتها ..عذبتها .. وذبحت فيها كرامتها .. شككتها بعفافها وش سويت أنا .. ياربي ارحمني ..
يحس راسه بينفجر موب متحمل أي ضغط زيادة صدره ضاق به النفس بدى يحس باختناق مو قادر يتمالك نفسه بغى يقوم من ع السرير ويروح لمها .. يحضنها ويقولها آسف يبوس راسها ..وخدها الي جرحه وعيونها الي ادماها بس رجوله ماقوته وجسمه نمل .. ويدينه ثقلت ..طاح ع ظهره وغاب عن الوعي بسبب نوبة الصرع الي رجعت له

في هالوقت قامت غلا من غفوتها وأوجاع الدنيا كلها فيها .. جلست وهي تحس بثقل راسها .. قررت تقوم ترتب نفسها .. تشيل كل شي لها والصبح ترجع للدار .. مستحيل تقعد معه لو يصير الي يصير .. حياتها مع هالانسان مستحيله
طالعت
رجولها ويدينها فيها كدمات خضراء من الضرب .. طالعت فستانها الي تشقق من فوق وتحت ..قامت بصعوبة ودموعها ع خدها تنزل بحرقة .. مشت للحمام سمعت صوت غريب يشبه الغرغره ..
عدت الغرفة لأنها ماتفكر حتى تناظر لكن الصوت ارتفع وتسمع صوت الخشب يطقطق بقوه ..
التفتت تلقائيا وانصدمت من الي شافته
ركضت باتجاه السرير وهي تصيح سلطـــــــــــــــــــــــــان
كان مدد ع السرير وينتفض مثل الريشة ويدينه معكفه ورقبته ملتويه ..
ضمت راسه لصدرها وهي تبكي بصوت عالي موب عارفه وش تسوي أو كيف تتصرف .. منظره أرعبها بقوه
غلا تضرب وجهه بيدها : سلطااااااااان تكفى قوم وش فيك سلطاااااااااااان
مسكت راسه بقوه عشان مايلتوي مره ثانيه شافته عاض على لسانه بقوه وبدا ينزف دم بدون تفكير دخلت يدها بفمه
كان يعض بقوة ع راحة يدها .. وغلا ضامه راسه باليد الثانيه تبكي خوف .. وحزن .. وألم .. ووجع .. راحة يدها بين ضروسه ضاغط عليها بالقووه ..!
وتسمع غرغره يطلعها غريبة ومخيفة ماتدري وش الي صار عليه وليه حاله كذا ..
مرت خمس دقايق وهي في صراع معه تحاول تقاوم وتصيح فيه تنادي باسمه وتبكي .. نست كل شي صار حتى الي صار قبل ساعه ..
هذا سلطان بهالحال .. سلطان القوي .. الي ما يهزه شي .... هذا هو بقمة ضعفه .. فاقد الوعي وموب حاس بشي ..
بدت تهدا النوبة وترتخي أعصابه .. طلعت يدها من فمه وهي ماتقوى تلمسها .. طالعت ملامحه ووجهه الأصفر جاها خوف شديد.. حطت يدها ع قلبه حست فيه ينبض وسمعت انفاسه بدت تنتظم وترتخي
انفجرت تبكي بقوه
مسكت جواله بسرعه دقت ع جاسم .. رد عليها
جاسم : مرحبااا مليوون الشيخ
جاه صوت غلا المبحوح من كثر الصياح : جاسم الحق على سلطان ماادري وش فيه
جاسم انهبل : شنو فيه وينه سلطان
غلا : عندي بس دخلت وهو منصرع قعد فتره بعدين وقف والحين مغمى عليه مايتحرك ولا يرد عليه تعااال ياجاسم بمووت والله بمووت من الخوف ماعاد اتحمل
جاسم : خمس دقايق وأنا عندج لاتخافين اذكري الله
صكت الجوال وقامت غيرت لبسها بسرعه ولبست شالها .. و جابت مويه تبي تغسل وجهه يمكن يقوم .. رشت شوي ع وجهه ماتحرك ..ضربت وجهه حركته يمين ويسار لكن كان قدامها جثه هامده ..!
مامرت خمس دقايق إلا وباب الشقة يدق
قامت بسرعة وفتحت الباب
جاسم : السلام عليكم
غلا : وعليكم السلام
جاسم طالع وجهها وانصدم من مظهرها :شنو صاير ياغلا عسى ماشر ..
غلا : ما أدري وش فيه دخلت الغرفه ولقيته بهالشكل
دخل يمشي بخطوات سريعة ... وصل لسلطان جلس جنبه ..
: سلطان .. سلطان .. سلطان ياخوي اصحى
التفت لغلا الي واقفه قدامه ودموعها ماوقفت ..
: لاتخافين مافيه إلا العافيه بس لازم يغمى عليه بعد ماتييه نوبة الصرع مو اول مره تصير له بس اعطيني الماي
مسكت الكاس بيدها اليسار واعطتهياه كب عليه مويه يبي يوعيه
: ييبي لي عطر
جابت له عطر من ع التسريحه
غلا : تبي أبخ بمنديل
جاسم : ايه
خذت منديل وبخت فيه ناولت جاسم بيدها اليمين والقارورة بيدها اليسار
جا بياخذ المنديل وصعق
جاسم بقلل : شنو هالي بيدج من سوا فيج جذي
غلا ارتبكت : ولا شي لا تهتم
طالع وجهها وانتبه للخطوط الي بخدها ... حس إن فيه شي كبير
جاسم بصرامه : غلا منو سوا فيج جذي تحجي وويهج ليش جذي
غلا توترت ماتبي تقوله الي صار بينهم فحبت تغطي سالفة الكف وتلفت انتباهه ليدها وبس : بس شفته عاض ع لسانه وصار ينزف وحطيت يدي
جاسم : ليش يا غلا جان حطيتي قماش أو أي قطعه يعض عليها مو يدج
غلا : ماجا في بالي ذاك الوقت شفت لسانه ينزف خفت وحطيت يدي بدون تفكير

عوره قلبه عليها .. يا الله ياسلطان ماتستاهلها شوف شنو سويت فيها وشنو قابلتك هي ع بالها غبي مافهمت ولا عرفت إنها مضروبه منه وهالأصابع من بتكون أصابعه غيرك
حط المنديل قريب من فتحت خشمه .. شوي وبدا يتحرك .. حرك راسه ويدينه بخفه
جاسم يضربه ع خده : سلطان صحيت .. تسمعني .. قم سلطان قم ياخويه حرمتك بتموت.. متروعه عليك قم طمنها إنك بخير
غلا حطت يدها ع فمها تمنع الشهقه لا تطلع قدام جاسم
فتح عيونه ببطئ .. طلع منه تأوه خفيف .. رفع يده وحطها ع راسه
سمعت صوته طالع بتعب : جاسم متى جيت
جاسم حط يده ع كتفه ورص عليها : الحمد لله ع سلامتك ياخوي ماتشوف شر
سلطان انتبه لوضعه وقام بصعوبه .. ناظر غلا الواقفه قدامهم ووجها الحمر وعيونها المورمه الممتلية دموع تتحاشى تناظر بعينه .. ولجاسم الي قاعد يوزع نظراته بين الإثنين التفت لجاسم : وش صار ؟
جاسم : ولا شي بس تعبت شوي ودقت علي غلا متروعه تبغيني آخذك للمستشفى بس يوم ييت شفت إن الموضوع ماله داعي مستشفى
حط يدينه ع وجهه توه يستوعب رجعت له نوبة الصرع .. أول مره تجيه اسبوعين ورا بعض .. اليوم حتى نسى ياخذ الحبوب ..
جاسم ومشعل يعرفون وكل الي حوله يعرفون لكن غلا ماعندها أي خبر عن هالموضوع عشان كذا خافت
انقهر ليش انصرع قدامها تمنى لو ماكانت موجوده مايبيها تشوفه بهالحال .. مايبيها تشوفه بهالضعف .. مايبيها تشوفه يتألم ..
رفع راسه يبي يناظرها ..
لكن ما لقها غير طيفها ...

سلطان مسح ع وجهه بتعب : معليش جاسم تعبناك معنا ..
جاسم : أفا عليك شنو هالحجي ..
سلطان : الله يعطيك العافية
جاسم بقلق : شاللي صار
سلطان بضيق : ولا شي بس نسيت آكل حبوبي وانضغطت اليوم بزيادة
جاسم : أوكي أنا بمشي الحين .. وأنت ريح ..
سلطان : تسلم والله ما تقصر ..
جاسم بعتب : غلا وايد تعبانة .. ماادري شنو الي صار وماراح أتدخل بينكم بس حط بالك عليها زين .. هالبنت يتمية مالها إلا الله ثم أنت .. مثل ما خافت عليك وحطت يدها من غير تفكير بين أسنانك تعض عليها عشان ما تعض لسانك وما فكرت تحط شي ثاني .. حاول تخاف عليها أكثر ..
سلطان هز راسه وهو يحس بمشاعر مضطربة ومتألمه روحيا وجسديا ..

طلع جاسم ولقى غلا واقفة تنتظره بالصالة
غلا بقلق : وش الي جاه ؟
جاسم : سلطان صار له حادث بصغره .. ومن بعده صارت تييه نوبات صرع إذا انضغط وتوتر أو خاف بزيادة .. خاصة لو نسى ياخذ الحبوب ..
غلا مصدومة : ما كنت أدري
جاسم تنهد : الله يشافيه
غلا : اعذرنا جاسم تعبناك وطلعناك آخر الليل
جاسم : عيب عليج تقولين هالحجي .. متى ما بغيتين أنا حاظر .. والله الله بعمرج لا تخلين شي يضرج أبد مهما كان .. انزين يا غلا
غلا نزلت راسها وبصوت ضعيف : إن شاءالله
جاسم : الله يحفظج ... يلا دشي ارتاحي
غلا : أوكي تصبح ع خير
جاسم : وأنتي من أهله


بعد ما طلع دخلت غرفتها وسكرت الباب ...
ارتمت ع الفراش وهي تطالع يدها الي تألمها بشدة .. بكت بألم .. ألم روحي أكثر من جسدي ..
الي صار لها اليوم ما كانت تتوقع يصير لها بيوم من الأيام .. وفوق كذا تشوف سلطان ينصرع قدامها .. منظره أرعبها وآلمها .. أول مره تحس بعمرها تنهار انهيار كامل ..
شافت فستانها مرمي قدامها .. شهقت بعبرة قوية .. هالفستان الي كانت محافظة عليه عشان تلبسه بملكة سارة .. ويوم قرب الوقت .. خسرت الفستان بهالطريقة ..
كلما جت بتفرح لازم يصير شي يخرب عليها فرحتها .. استغفرت ربي .. وغمضت عيونها بتعب .. في محاولة النوم .. وبكره راح تجمع أغراضها وترجع للدار مالها جلسة بهالمكان ....




الساعة ثنتين ..

فتح عيونه .. نومته كانت متعبة وقلقه .. نام وهو يفكر بغلا بحسرة ووجع .. جرحها وأهانها وآلمها .. وأدمى قلبها .. كيف يكفر غلطته هذي ..؟!
أكيد ماراح تقعد عنده ومن بكره راح ترجع لخالة كوثر ....
بدون شعور ساقته رجوله لها متحسر ندمان خايف من يكون خسرها للأبد .........!





دمتمـ بخير



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




الجــــــــــــــــــــــــ14ـــــــــــــــــــــ ـــزء



الساعة ثنتين ..

فتح عيونه .. نومته كانت متعبة وقلقه .. نام وهو يفكر بغلا بحسرة ووجع .. جرحها وأهانها وآلمها .. وأدمى قلبها .. كيف يكفر غلطته هذي ..؟!
أكيد ماراح تقعد عنده ومن بكره راح ترجع لخالة عبير ....
بدون شعور ساقته رجوله لها متحسر ندمان خايف من يكون خسرها للأبد .........!



فتح الباب بشويش .. لقى اللمبة مفتوحة .. دخل بخطى خفيفة ... انتبه للفستان المرمي .. خذاه من ع الأرض وشاف الشقوق الي فيه ... ضغط عليه بيدينه بقوة وقهر ..

كانت مبسوطة لدرجة إنها قامت تلبس الفستان تجربه .. وأنا خربت عليها هالبسطة .. وخسرتها فستانها ..وش سويت أنا ... عض ع شفايفه بقوه .. آآخ بس ..

وقف عند راسها .. شافها متكورة ع نفسها .. جلس قبالها .. انتبه للخطوط الوارمة بوجهها آثار الصفقة .. حس بغصة بحلقة ..
مد يده وحطها ع خدها بخفه .. ناظر يدها وتذكر كلام جاسم .. سحبها بخفه ..
تأوهت بصوت واهن ضعيف ..
عوره قلبه بقوه وحس بالندم ..
سلطان بحنان : سلامتك حبيبتي
فزت مرعوبة من نومتها .. جلست متفاجأة من وجوده .. رجعت ع ورا ولمت جسمها .. نزلت عيونها تتحاشى تشوفه ..
سلطان مسك يدها مره ثانية ..
غلا بألم : آآي اتركها
سلطان بضيق : ليش سويتي كذا بنفسك
غلا سكتت ونزلت راسها
سلطان : ما أستاهل منك هالشي
غلا تذكرت الموقف وكيف انصرع سلطان بعدها .. صارت دموعها تنزل بغزارة .. مو قادرة توقفها ..
سلطان مد يده يبي يمسح دموعها .. دفت يده بقوه : لا تلمسني
سلطان بوجع : أنا آسف .. أدري الي سويته مو سهل تسامحيني عليه لكن ما تمالكت نفسي يوم شفتهم بالبيت ..
_ ماحب يقولها عن المسج عشان ما تفكر تنتقم من عفرا وتكبر المشكلة .. _
غلا تشهق بصياح : كيف تفكر فيني بهالطريقة ..
سلطان بندم شديد: آسف يا غلا غلطت بحقك ولك الي تبينه
غلا تمسح دموعها : أنا ما أبيك ولا أبي أعيش معك تكفى طلقني وخلني أرتاح

سلطان نزل راسه .. سكت فترة قصيرة .. تنهد بتعب : طيب غلا .. بسوي الي يريحك بس انتظري شوي .. أهلي توهم عرفوا إني تزوجت وإلى الآن ما كلموك حتى.. ومره فرحانين لي ما أبي أكسر فرحتهم .. اصبري علي ع الأقل شهرين عقب بسوي الي تبينه وعد مني
غلا : أنت وعدتني
سلطان بغصه : وأنا عند وعدي
قام وراح للمطبخ طلع من الصيدلية مرهم ولزق .. ورجع لها
سلطان : عطيني يدك
غلا : مو لازم
سلطان : غلا لا تعاندين اعطيني يدك أنا تعبان وأبي أنام
استسلمت له وأعطته يدها .. بعد ما خلص .. باس يدها بخفه .. وقام ..

تكهربت بسببه .. ضمت يدها لصدرها .. وقلبها ينبض بسرعة .. رجعت تنسدح ..
ما توقعته يدخل عليها أبد .. وجهه مصفر وتعبان مع ذلك جاها .. أول مره تشوف الندم بعيونه .. فاجأها يوم أعتذر واعترف بغلطته ..

غمضت عيونها بتعب .. بعد دقايق رجعت للنوم ............





.... .... ...



سلطان : هلا جاسم .. وش عندك
جاسم : شفيك ما ترد
سلطان : كان عندي زحمة ناس قلت أطلع وأكلمك عسى خير
جاسم : اسمعني .. أبغي أخطب سارة اليوم .. وأبغيك تروح معي
سلطان : أوكي ما عندي مانع متى ودك
جاسم : ع العشاء شرايك
سلطان : خلاص ع خير
جاسم : بس دق ع خالتك وعطها خبر
سلطان : ولا يهمك ابشر
جاسم : تسلم ما تقصر
سلطان : الله يسلمك .. بينا اتصال






سارة : كيفك أسوم
أسماء : تمام الحمد لله كيفك انتي
سارة : الحمد لله بخير .. ما شفتي غلا
أسماء : ما جت اليوم
سارة : صدق والله
أسماء : ايه ارسلت مسج قالت ماراح أجي
سارة : يا شينها وش عندها .. أدق عليها ما ترد
أسماء : يمكن نايمة ..
سارة : يمكن .. يلا بروح الكلاس أشوفك مره ثانية
أسماء : موفقه حبيبتي




دخل البيت .. غلا ما داومت .. وخلاها ع راحتها .. اليوم راح لأبو عفرا وكلمه وقاله كل الي سوته عفرا .. أبوها رجال يحترمه ويحبه كثير .. كان بينه وبين أبوه علاقة حلوه .... ما حب يشوف وجهه بذاك الشكل الي شافه وتمنى لو الأرض تنشق وتبلعه لكن بنته أجبرته يبلغه بسواياها .. بعدها لو سوت شي عفرا .. راح يصير شي أكبر من كذا .. لكن يتوقع إنها ماراح تتجرا لأن أبوها شديد وتخاف منه ... ويدري كيف بيتصرف معها ....




لقاها بالصالة تفطر وتتفرج ع التلفزيون ..
سلطان : السلام عليكم
غلا : وعليكم السلام
جلس قبالها ع الكنب ..
سلطان : كيفك
غلا من غير نفس : بخير
سلطان : غلا أهلي يبون يكلمونك
ما أعطته أي ردة فعل .. فدق مباشرة على أمه .. كلمها شوي ثم أعطاها غلا .. شافها توترت ..ابتسم لها بخفه عشان يريحها ..

غلا بصوت هادي : ألو
أم سلطان : ياهلا ببنيتي كيف حالك
غلا : الحمد لله خالتي كيفك أنتي
أم سلطان : بخير ربي يسلمك .. وألف مبروك الله يتمم لكم ويسعدكم يارب
غلا باحراج : الله يبارك فيك ويسلمك
أم سلطان : ما ودكم تزورونا
غلا ارتبكت : إن شاءالله إذا تيسرت
أم سلطان : ايه زورونا خلينا نشوفك ونفرح فيكم
غلا : ع خير خالتي
أم سلطان : خذي أبو سلطان يبارك لك

كلمته غلا وبعدها رجعت الجوال لسلطان الي كمل مكالمته لأمه وأبوه وسكر

سلطان : أمي مبسوطة عليك ودها تشوفك
غلا من غير ماتناظره : الله يسلمها
سلطان : ودك تطلعين اليوم
غلا : لا
سلطان : خلينا نتغدا بمطعم
غلا : ما أبي
سلطان برجا : تكفين غلا طيعيني ولو مره ..ما أعتقد هالطلب بينقص فيك شي . .أمس طلبتيني وقلتلك ابشري من غير لا أتعبك معي بالأخذ والعطا .. صحيح احنا مو متفقين .. أوكي ما تبينا نعامل بعض كأزواج الي يريحك أقلها خلينا نطلع سوا وناكل سوا .. خلينا نتكلم مع بعض .... 
غلا وقفت بانفعال : غصبن عنك تقول ابشري لأن زواجنا من الأساس غلط أنا ما أناسبك ولا أنت تناسبني .. أنت أجبرتني فيك أنا ما كنت أطمح لواحد مثلك لا تنتظر مني شي ولا تنتظر مني بيوم أتفاهم معك
سلطان قام ووقف قدامها قال بصوت أرعبها : من كنتي تطمحين له
غلا تخفي ارتباكها صرخت فيه : لشخص أحسن منك
سلطان قرب منها أكثر : لمنصور صح
غلا قلبها يرجف : مو شغلك
سلطان مسكها مع كتفها وبقهر : تكلمي ليش خايفة ؟ منصور الي كنتي تطمحين له _ ضحك بسخرية _ بس يا حسافة تركك وشاف غيرك
غلا بلعت الغصة بعدت يده بقوه ومشت عنه .. مسكها مع يدها
غلا تخفي دموعها : اتركني
سلطان : ليش بتصيحين ؟
غلا نزلت دموعها بحرقه ........ قعد يتأملها لثواني
سلطان : لهالدرجة جرحك يوم تركك
غلا : أنت حقير.... أنا أكرهك
مد يده .. غمضت عيونها بقوة مستعده لصفعه ثانية .. لكن حست بيدينه ع خدودها تمسح دموعها بلطف خلاها تستمر بالبكاء وهي على وضعها ..

ما قاوم شكلها المجروح .. يدري إنها ما حبت منصور لكن جرحها تركه لها لأنها بنت ملجأ .. أي بنت تنجرح لو تركها شاب كان يحبها ويبي يتزوجها .. حتى لو ما كانت تكن له بداخلها المحبة .. شعور إنها شي مو مرغوب شعور كريه ..
حالها حال الرجال إذا انرفض من بنت تمناها زوجه له تنكسر رجولته بداخله ويحس بالألم ..
جرب هالمشاعر وعانى منها لفترة .. وهالي قدامه وجودها حوله أنساه هالمشاعر الكريهه وخلاه يبدا بداية جديدة ... لكن ما يدري هل بيفشل للمرة الثانية أو لا ..

بدون تفكير ضمها لصدره وهو يغمض عيونه يدعي إنه ما يخسرها ..
فتح عيونه وهو يشوف غلا تدفه بعنف وتركض لغرفتها ..
جلس ع الكنبه .. مسح وجهه بيدينه .. مايدري ليه سوا كذا .. علاقتهم ما تسمح له أبد يتخطى الخط الأحمر ..
الحين تأكد إنه يحبها بجنون .. لكن مو عارف كيف يوصل لها حبه .. دايم يوصله لها بطريقة خاطئة .. تنفرها منه وتبعدها عنه ..


سكرت باب الغرفة وهي تنتفض بقوة .. حطت يدها ع قلبها .. تهدي أنفاسها ..

وش يفكر فيه هذا وليشي سوي كذا .. وش يحسب نفسه .. مصدق إني زوجته
الله ياخذه .. يااااارب فكني منه ..ماعاد أتحمل أعيش معه ..


مسكت الجوال ودقت على سارة ..

سارة : أهليين بالغايبين
غلا تهدي أنفاسها عشان ما تحس سارة بشي : هلا سارونه وش أخبارك
سارة : تمام الحمد لله أخبارك أنتي وينك ؟
غلا : موجودة .. من أمس أدق عليك ما تردين .. ودقيتي اليوم وكان الجوال ع السايلنت
سارة : أها ...وصلك المسج
غلا بسعادة أنستها سلطان : ايييه وش هالخبر الحلو
سارة بخجل : رديت له أمس
غلا : يا حبيبتي الله يوفقك ويتمم لكم يارب .. يستاهلك جاسم وأنتي تستاهلينه
سارة : لبى قلبك غلوي ..
غلا : زين وما رد عليك يوم أرسلتي له
سارة : إلا قال بيجي يخطب اليوم
غلا : والله جاسم مايلعب حار بحار ههههههه
سارة ضحكت باحراج : عاد غلا تصدقين مره متوترة وخايفة مدري ليه
غلا : لا تخافين هذا جاسم كلنا نعرفه مافيه مثله .. الله يبارك لكم يارب ..
سارة : آمين
غلا : بس سارة بسألك سؤال وجاوبيني بصراحة
سارة : أكيد .. وش السؤال
غلا : ما حسيتي بأي تردد بعد ما عرفتي إنه عقيم ... خلي الحب على جنب ..
سارة : تبين الصراحة بالبداية حسيت إني لازم أفكر صح .. ومثل ما قلتي خليت الحب على جنب وصليت استخارة طول هالأسبوع .. وكنت مرتاحة ومو حاسة بأي تردد .. صح كل وحدة تتمنى يكون لها عيال بس يا غلا محد يحكم ع الشخص بالعقم الله إذا أراد له الذرية بيرزقه لو بعد عشرين سنة .. وكم وحدة نعرفها ما حملت إلا بعد سنوات طويلة بعد ما قالوا لها ميئوس تجيبون عيال .. لكن محد ييئس من رحمة الله .. غير كذا فكرت في وضعي .. أنا هنا محد لي غير الله ثم ماما عبير .. وماما إلى متى بتصرف وتتعب علي ..ماما تبي ترتاح مثل ما حنا نبي نرتاح .. استقرارها بشوفتنا مستقرين .. ولو رديت جاسم قولي لي يا غلا من بيطق باب بيتنا ويخطبني .. يا إنهم أشخاص ما يناسبون أبد أو إنه محد بيطق الباب نهائيا .. فكرت فيها من كل الجوانب .. وخليت الحب بعيد .. أنا ما كنت أحلم بيوم جاسم يطلبني للزواج .. وكان هالشي بعيد تماما ..لكن يوم خطبني صدقيني ما وافقت إلا بعد ما فكرت ألف مره ومره ..
غلا مرتاحة من الي سمعته : يا قلبي يا سارة .. من جد فرحانه لك فوق ما تتصورين .. قلتلك من قبل أنتي يا سارة بياخذك واحد يستاهلك واحد يقدرك ويحطك على راسه .. وهذا هو جاسم تقدم لك وهو شاريك .. الله يسعدك سارونتي .. ويفرحني بشوفتك عروس وأحلا عروس
سارة نزلت دموعها بتأثر من كلام غلا تدري محد بيفرح لها كثر غلا .. رغم إن غلا انحرمت من كل مشاعر الفرح الي تحسها الوحدة بخطوبتها وزواجها ..
: فديتك غلو .. الله يسعدك يا قلبي ويفرحني أنا بشوفتك سعيدة ومرتاحة ..
غلا : ياحبيلك والله .. طيب ومتى بيجي ما تدرين وماما تدري
سارة : لا والله ما عندي خبر ولا حتى كلمت ماما ولا حسستها إني عارفة شي بخليه يتصرف بطريقته
غلا : حلو .. الله يسر .. إذا صار شي جديد كلميني
سارة : أوكي .. أنا الحين قربت من البيت .. لو صار شي بكلمك
غلا : ع خير .. يلا أخليك الحين
سارة : مع السلامة ..
غلا : الله يحفظك


تناست الي صار من شوي مع سلطان واشغلت نفسها بالمذاكرة ..





ع العصر .. دق سلطان على ماما عبير وبلغها بالموضوع .. رحبت فيهم .. وقال لها موعدهم ع العشاء ...






في بيت جاسم ..



سمية : جسووووم توك تقولي يعني مفاتحها بالموضوع من أسبوع ولا قلت لي يالخاين
جاسم : هههههه هدي أعصابج .. شلون تبغيني أقولج وهي ما ردت لي الموافقة ..
سمية : عادي أهم شي أعرف
مشعل : يا طولة بالك يا جسوم على هالدلع .. _ التفت لسمية _
شوفي حبيبتي تدلعين علي ايه لكن على غيري ترى ما أرضى
سمية مبوزه : وليش إن شاءالله
مشعل يرفع عيونه بطريقة مسرحية : لأني أغار
سمية بدلع : يا ربييييي شنو هالغيرة الي تخليك تغار عشاني معصبة ع أخوي
مشعل : هذي هي غيرتي وتصرفي
جاسم : ههههههه بسكم عاد .. قلبتو ع موضوع الغيرة قلنا لكم سارة ردت لي أمس بالموافقة واليوم بخطبها رسمي إن شاءالله باخذ معي سلطان ..
مشعل : الله يوفقكم ويتمم لكم ع خير وأخيرااا ما بغيتوا والله
جاسم ضحك : آمين يارب .. يلا الحمد لله بالأخير صار الي نبغيه
مشعل : الحمد لله
سمية : صج والله ماراح تلقى شرات سارونه .. عسل تنحط ع الجرح يبرا
جاسم : عسى ربي يتمم لنا
سمية : آمين يارب
مشعل : زين أنا بمشي ومتى ما تبين أجيك دقي علي
سمية : أوكي حبيبي
مشعل : تبين شي
سمية : سلامتك ..
مشعل : الله يسلمك .. هاه جسوم بتطلع ولا ؟
جاسم : بدخل أتسبح وعقب بمر سلطان ونروح نخطب
مشعل :.. ع العموم طمني أول ما تطلع من عندهم
جاسم : ولا يهمك
مشعل : قواك الله .. يلا فمان الله
جاسم : بحفظه يالغالي ..








قرب العشاء ..

طق باب الغرفة .. شوي وينفتح الباب .. طالع فيها .. حسها هادية نوعا ما ..

سلطان : أنا طالع مع جاسم بنروح لخالتي عبير نخطب سارة ..
ابتسمت بخفة : الله يوفقهم
سلطان يوم شاف التجاوب منها تشجع ع الكلام .. : ودك تروحين معي
غلا هزت راسها بالرفض
سلطان : ليش
غلا : عندي اختبار قاعدة أذاكر
سلطان : موفقة .. الله يسر لك .. أجل أنا بطلع الحين تبين شي
غلا : لا
سلطان : إذا احتجتي شي دقي علي
غلا : .....
سلطان طلع من عندها وهو مرتاح لشوفتها هادية بعد الي صار اليوم .. وابتسامتها الخفيفة ما فارقت عيونه ....







التقى جاسم بسلطان وراحوا يقابلون ماما عبير ويخطبون منها رسميا سارة لجاسم...

استأذنت منهم ماما عبير لدقايق وراحت لسارة الي كانت بغرفتها وتوترها واصل حده

ماما عبير : سارة
سارة : هلا ماما
ماما عبير : جاسم تحت جا يخطبك مني .. وأنتي درستي معه وهو زميل سلطان من الصغر ومعرفتك فيه أكثر من معرفتي فيه .. وقالي إنه عندك خبر بموضوع الخطبة .. قلت دام عندك خبر أكيد خذيتي قرارك .. فالحين وش رايك تبين أرد عليه بالموافقة ولا الرفض ..
سارة بخجل : وش رايك فيه ماما
ماما عبير ابتسمت بمحبة : أنا الي يعجبك بيعجبني والي يريحك بيريحني .. لكني أشوفه رجال والنعم فيه .. منطقه وأسلوبه ورزانته .. غير كذا مخاوي سلطان من طفولته يعني بيكون من ناس معروفين وما ينخاف منهم
سارة نزلت راسها منحرجة ما تدري وشلون تقولها إنها موافقة ..
ماما عبير : أفهم من سكوتك انك موافقة
سارة ابتسمت بخفة
ماما عبير ضمتها بقوه: الله يوفقك يا بنيتي ويبارك لكم يارب
سارة باستها ع راسها ..

نزلت ماما عبير وبلغتهم بالموافقة .. رغم إنه يعرف ردها إلا إنه بلحظتها حس بسعادة وانشراح كبير .. قام سلطان وسلم عليه وبارك له .. عقبها قعدوا يتكلمون عن ترتيب الزواج ووقته ...
قرروا إنه يكون بعد شهر وقت انتهاء الدراسة .. وتكون سارة تخرجت وخلصت ..
وطلبت ماما عبير إنه تتأجل الملكة مع الزواج لأن هالفترة فترة اختبارات ومابقى على تخرجها غير هالشهر خايفة تنشغل عن دراستها .. ووافقوها ع الراي لأنه الأنسب .. قدم جاسم المهر .. وهدية بسيطة لسارة .. وطلعوا من البيت والكل يحس بالسعادة .....................................








جالسة ع سريرها وحاطه البوكس قدامها مفتوح .. لبست الساعة والابتسامة
ما فارقت شفايفها .. ..
مسكت جوالها وقرت المسج الي أرسله أول ما طلع ..
( سعيد جدا لقربي منك وسأكون أسعد وأسعد عندما تكونين ملكي .. شكرا لك غاليتي لإهدائي هذه السعادة )

ضمت الجوال لصدرها وهي تقول أنت حلمي يا جاسم وتحققت لي ....أنا أسعد وأسعد ...



شوي ويجيها اتصال من سمية ..

سارة : ألو
سمية : هلا وغلا بالغاااالية مرت الغالي
سارة ضحكت باحراج : تونا على هالكلام
سمية : لا شنو توكم خلاص أنتي له وهو لج إن شاءالله ..
سارة : حبيبتي سمية
سمية : شحالج حبيبتي ألف ألف مبروك
سارة : الله يبارك فيك يارب
سمية : صج والله فرحانه لج ولجاسم .. ماتوقع بيلاقي مثلج في أخلاقج ولا في حلاتج
سارة : تسلمين والله هذا من ذوقك يا قلبي
سمية : الله يسلمج .. ويبارك لكم ويتمم لكم يارب ع خير
سارة : آمين يارب
سمية : انزين ما شافج اليوم
سارة باحراج : لا ما نزلت
سمية : ليش عاد
سارة : ماله داعي يعرفني جاسم
سمية : بس حتى ولو
سارة : لا ما كانت أبي أنزل مره متوترة
سمية : مايخالف لاحق عليج بيخزج بعيونه في الجامعة ههههه
سارة : ههههههه
سمية : انزين حبيبتي ما أطول عليج حبيت أبارك لج
سارة : الله يبارك في عمرك تسلمين يا قلبي ما تقصرين
سمية : سلمي ع الوالدة وعلى غلو
سارة : الله يسلمك يوصل حبيبتي
سمية : يلا فمان الله
سارة : في حفظه ..







خذت البوكس وحطته بالدولاب .. ودقت على غلا تعطيها التفاصيل .. بعدها نزلت تحت للمجلس وسط مباركة الكل لها وتهانيهم






بعد اسبوعين ..



غلا : ألو
سلطان : هلا غلا كيفك
غلا : تمام
سلطان : وينكم ما خلصتوا
غلا : إلا الحين بالسيارة بس انتظر سارة نزلت تاخذ شي
سلطان : أوكي أنا بالبيت
غلا : طيب
سلطان : غلا
غلا : نعم
سلطان : شريتي شي
غلا : ايه
سلطان : كل الي تحتاجينه
غلا : ايه
سلطان : أكيد
غلا بعصبية : قلتلك ايه خلاص
سلطان : زين بس حاولي تعدلين أسلوبك في الكلام
غلا : ...
سلطان : يلا فمان الله

سكر الخط وهي توها حاطه الجوال بإذنها ... حست بالذنب ولأول مره ..

مالي داعي يوم عصبت ... الحين معطيني ( الكارد ) وقايل اشتري كل الي في خاطري من غير لا يحدد لي مبلغ .. وأرد عليه بهالأسلوب .. !!
لا بس هو يستاهل نشبه وغثيث وأصلا يحمد ربي إني أرد عليه .. الي مثله ما يستاهل أرد عليه وأعبره ..
جتها سارة قطعت هواجيسها ...

سارة : يلا غلو
غلا : يلا .. الحين وش بقى
سارة : خلاص الحمد لله بس بقى التشطيبات
غلا : زين خليها بعد يومين نريح شوي وعقبها نطلع نخلصها
سارة : ايه ناوية ع كذا .. تعبت ودي أريح شوي
غلا : زين حطيني بالبيت
سارة : ماراح تنزلين معي
غلا : والله ودي بس سلطان دق علي يقول بالبيت بكره بجيك لا تفتحين الي شريناه لين أجي تكفين ودي نفتحها ونرتبها مع بعض
سارة : أوكي ولا يهمك أجل حطي في بالك بكره اطلعي من الجامعة معي
غلا : إن شاء الله

وصلت البيت ونزلت بعد ما ودعت سارة ...

فتحت الباب ... ودخلت ... الجو في البيت هادي ما كأن فيه أحد موجود ..
دارت بعيونها في الصالة مالقت سلطان .. التفتت بتروح لغرفتها .. شهقت وهي تشوفه واقف قدامها
سلطان : بسم الله عليك وش فيك
غلا حاطه يدها ع قلبها : روعتني
سلطان : قلتلك إني بالبيت
غلا : ايه بس دخلت شفت البيت هادي قلت يمكن طلعت وبترجع
سلطان ابتسم : وش شريتي
غلا : فستان للزواج
سلطان مصدوم : بس
غلا نزلت راسها : ايه
قرب منها .. رفع راسها بيده .. وبعتب : ليش يا غلا ؟ مو قلتلك اشتري كل الي بخاطرك
غلا بهمس: هذا الي أحتاجه
سلطان : بكره بطلعك للمول بنفسي وماراح نرجع إلا إذا شفتك شاريه كمن شي
غلا : ما أبي شي والله لو أبي شريت اليوم
سلطان : حتى لو ما تبين بتطلعين معي
غلا بعدت عنه وهي تحس بالاختناق من قربه .. ما ردت عليه لأنها تعرفه بيزيد اصرار ..
دخلت غرفتها .. وعيونه تراقبها .. تنهد بتعب .. ما يدري متى بتتقبله وتغير معاملتها معه .. ما ينكر إنها أفضل من أول بكثير لكن إلى الآن جافه معه وما تكلمه إلا للضرورة ..

رجع لغرفته وهو يفكر يفتح معها الموضوع بكره ويدعي إنها تتقبله من غير لا تعاند ..







صباح اليوم الثاني ...


بالسيارة ..

سلطان : متى بتخلصين إختباراتك
غلا : بعد أسبوع ونص تقريبا
سلطان : الله يوفقك ..
غلا بتردد : أبي أرجع اليوم مع سارة بقعد عندهم الين المغرب وبخليها توصلني للبيت
سلطان : أوكي ما عندي مانع .. بس أنا برجعك متى ما خلصتي دقي علي وبجيك
غلا : ماله داعي سارة بترجعني
سلطان : لا أنا برجعك
غلا تأففت بصوت مسموع .. وتجاهلها بضيق ... يبي يرجعها عشان يوديها للمول ..!
نزلت للجامعة .. وراحت للكلاس .. قابلت زميلاتها ...


غلا : كيفكم
رحاب وأسماء : بخير كيفك أنتي
غلا : الحمد لله ماشي الحال
رحاب : كاثر غيابك هالأيام
غلا : اسكتي والله أحس بإرهاق عمري ما حسيت فيه يوميا طالعين للمول عشان نخلص قبل الاختبارات .. وهذا هي بدت الاختبارات وما خلصنا
رحاب : الله يعينكم
أسماء : من جد .. أذكر زواج خالتي بالإجازة الي راحت كنا بالرياض يوميا نطلع ما خلص الزواج الا وحنا منهارين
غلا : أي والله متعب هذا وحنا ماراح نحطه زواج كبير يعني هالحوسه عشان نفسها بس
رحاب : الله يسر لكم يارب
غلا : آمين
أسماء : حددنا موعد سفرتنا
غلا : متى ناويين
أسماء : بعد شهر إن شاءالله
رحاب : احنا مطولين ماراح نمشي إلا آخر الاجازة بنجلس بجدة اسبوعين ونرجع
غلا : ليش عاد مو عادتكم
رحاب : أبويه ما يقدر يطول لازم يرجع
غلا : الله يعينكم
أسماء : إنتي ماراح تسافرين مع رجلك
غلا ارتبكت شوي : مدري ما فكرنا .. لأنا مشغولين بزواج سارة
أسماء : حبيبتي سارة الله يسعدها
رحاب : آمين وعقبالي يااارب ولأسماء بس بعدي
أسماء : هههههههه يا قو عينك
غلا : هههههههههه طيب قولي عقبالي أنا وأسماء مو أسماء بعدي
رحاب : لا مو عشان شي والله بس لو تزوجتي يا أسماء قبلي بنتحر بحس إني عنست وبتجيني حالة نفسية
غلا :ههههههههههههههههههههههههه مستحيله أنتي
أسماء : هههههه ياخوفي والله يا رحوب إذا تزوجتي تنصدمين بالزواج
رحاب : اشبك انتي تفاولي علي بشر ..
أسماء : لا ما أفاول عليك بشر بس الزواج غير الي في بالك تماما ..
رحاب : فاهمه والله فاهمه بس برضو أبغى أعيش أحلامي خلوني أعيشها ياعالم
غلا : عيشيها حبيبتي بالطول والعرض .. ويارب ما تخلص هالسنة إلا ونحظر عرسك وتكونين أسعد عروس بهالدنيا
رحاب ضمت غلا بقوه وباستها بشكل فاجأ غلا : الله يسعدك يا شيخة .. وربي أحلا دعوه سمعتها بحياتي
غلا : هههههههههههههههههههه الله يصلحك نفضتيني
أسماء : هههههههههههههههه
رحاب : يؤ شرف مستر ديفيد بسرعة ادخلو لا يكرشنا برا..






بعد ما طلعت من الكلاس نزلت للكافتيريا تفطر .. اليوم بترجع معها غلا ... مره متحمسه .. من زمان ما رجعو مع بعض .. فقدت هالجو ...

: صباح الخير
قامت مرتاعة وهي تسمع الصوت من وراها
جاسم ضحك : شفيج روعتج
سارة احمر وجهها باحراج : لا .. بس تفاجأت
جاسم بحب : شحالج يا الغالية
سارة من غير ما تناظرة : تمام الحمد لله .. كيفك أنت
جاسم : بخير بشوفتج
سارة ابتسمت بحيا : تسلم
جاسم : ما صرتي تنشافين ولا تتهربين مني
سارة : لا والله بس هالفترة اختبارات ومشغولة مره
جاسم : الله يعينج يارب .. متى بتخلصين
سارة : اسبوع ونص إن شاءالله
جاسم ابتسم : زواجنا بعد اسبوعين
سارة ماتت بثيابها : ......
جاسم بهمس ذوبها خجل : وايد وايد طويلة هالأسبوعين
ما تمالك نفسه ..ضحك ع شكلها .. كانت منتهية من كثر الاحراج
جاسم : تدرين سارة شنو أحب فيج أكثر شي
رفعت عيونها له .. وبفضول : وش ؟
جاسم : أموت على خجلج .. صج لا قالوا الحيا زينه .. _ تنهد بحب _ أسبوعين بس وتصيرين حلالي إن شاءالله .. الله يصبرني على هالأسبوعين شطولها والله

ضحكت باحراج .. جاسم ناوي عليها اليوم .. حس فيها .. فغير الموضوع

جاسم : ليش يالسه هني بروحج
سارة : انتظر غلا تطلع من الكلاس عشانها بترجع معي
جاسم : أها .. عشان جذي قالي سلطان بيمرني ياخذني غلا مو وياه
سارة : ايه قالت بترجع معي
جاسم : انزين شلونهم ويا بعض
سارة : الحمد لله مافيه جديد بس أحسها تقبلته نوعا ما .. يعني راضية بالعيشه معه
جاسم : الله يصلح حالهم
سارة : آمين
جاسم : عيل أخليج .. بسلم ع واحد من الربع قبل يمشي
سارة : أوكي الله معك
جاسم : انتبهي ع عمرج
سارة : إن شاءالله .. كملت بصوت واطي خجول .. وأنت بعد
جاسم ابتسم بفرح : من عيوني .. يلا الله يحفظج


مشى عنها وعيونها تراقبه بمحبة .. ابتسمت بسعادة .. إن الله رزقها بهالشخص النادر بهالدنيا .. ودعت إن الله يديم هالفرحة عليهم ..

طلعت من الكلاس ودقت على سارة .. تواعدوا برا عند الباركنق ..


واقفة تنتظر سارة .. شوي تشوف منصور قدامها يناظرها وابتسامة واسعة ع وجهه .. انتفضت مجرد ماانحطت عينها بعينه ..

منصور : أهلين وسهلين .. وش هالبركة الي خلتني أشوفك اليوم
غلا بجفاف : أهلا ..
منصور : كيفك
غلا : بخير ..
منصور : غلا ليش تكلميني بهالأسلوب أحسك مو طايقتني
غلا : لا أبدا من تكون عشان ما أطيقك ..
منصور : وش قصدك
غلا بحده : يعني الي أقصده إنه مالك مكان بحياتي عشان أحطك بقائمة من القوائم لا في الي أحبهم ولا في الي أكرههم .. باختصار مثلك مثل كل واحد يمر بهالشارع ما أعرفه ..
منصور بضيق : لهالدرجة كارهتني
غلا: منصور لا تضحكني عليك بليز .. صدقني إنت واحد مر مرور الكرام في حياتي ومو حاطة لك أي اعتبار وشايلتك من بالي وما أدري ليش صاير تطلع لي كل مره ..
منصور : لأني مشتاق لك وندمان ع الي صار .. تكفين غلا لا تعامليني بهالأسلوب
غلا ضحكت بسخرية : يا حياتي والله .. مره تأثرت ... _ عصبت _ رجاءا العب بعيد عني أنا مو فاضية للعبك وخرابيطك ولو كان عندك ذرة احترام لنفسك ما جيت تقولي هالحكي وأنت تدري إني متزوجه
منصور : بس أنتي ما تحبينه
غلا : لا والله ...!! ماشاءالله قاعد تتبع أخباري ويقالك جبت خبر واثق منه
منصور : أنا ما أدري وشلون صار زواجكم من بعض لكن الي واثق منه إنكم ما تحبون بعض
غلا صرخت في وجهه : أنت واحد حقير ولئيم ..تبي تخرب بيني وبين زوجي ..
منصور والله لو جيتني وحاكيتني مره ثانية لأجيب لك سلطان.. احترم نفسك واحترم حرمات غيرك .. وترفع عن هالحركات الي ماتزيدك في نظري إلا خساسة ..

مشت عنه تاركته وهي تنتفض من الخوف والعصبية ..ليش قاعد يطلع لها هالأيام .. من تخرجت انقطعت أخباره .. مجرد ما مشت كم خطوة انصدمت بسلطان واقف يناظرها .. وملامحة بتنفجر من الغضب خلاها تعرف وتتأكد إنه شافهم مع بعض وفهم غلط ... زاد الخوف بداخلها ورجفتها صارت واضحه .. راحت له ووقفت على بعد مسافة
غلا تخفي رجفتها : ليش جيت قلتلك برجع مع سارة
سلطان : اركبي السيارة
ركبت معه بدون ما تناقشه وبداخلها تحس بالرعب ...

حرك السيارة .. لحظتها ارسلت لسارة تعتذر منها وتبلغها إنها طلعت مع سلطان ..
كان مسرع سرعة جنونية .. ثاني مره تركب معه ويسرع هالسرعة .. المره الأولى يوم شافها بالشارع واقفة عند السيديهات وهذي المره الثانية ..
للحظة حست إن نهايتهم اليوم في هالسيارة

صرخت فيه وهي تمسك يده بقوه من غير شعور : سلطااااااان الله يخلييييك لا تموتنا خفف السرعة الله يخليك سلطاااان
ربط فرامل بقووه خلتها تصرخ مرعوبه ..
وقف ع جنب والتفت عليها وهو ينافخ بعصبية : ليش كنتي واقفة معه
غلا : هو جاني وسلم علي ما رحت له
سلطان : كنتو متواعدين صح...؟؟ قلتي لي لا أجي عشان تروحين معه وواقفة تنتظرينه في الباركنق
غلا : سلطان لا تتهمني حرام عليك ..والله العظيم ما كنت أدري عنه كنت أنتظر سارة ..حتى دق عليها الحين وأسألها
سلطان : كذااااابة أنا ما أصدقك .. لو ما جيت آخذ جاسم كان رحتي معه ..
مسكها بقوه أرعبتها ونفضها .. وين كنتي ناوية تطلعين معه تكلميييي ويييين ؟ فندق ولا بار ..؟!
غلا انهارت تبكي : سلطان لاااا ... تكفى لا تقول كذاااا .. أنا مو بهالصورة ..لا تظلمني
سلطان بصوت مبحوح من التعب : إنتي وحده واطيه حقيرة .. كلما حاولت أرفعك فوق لقيتك تنزلين نفسك أكثر .. صرخ فيها .. ليييش تسووييين فيني كذاااا ... ليييش افقدتيني الثقة فيك بتصرفاتك.. أنا الغبي الي فكرت بوحده مثلك ..
ضحك بقهر .. أجل صدفة وجوده بذاك المكان
غلا تبكي بيأس: والله العظيم كان صدفة ما أدري عنه .. ليش ما تصدقني وش بيكون بيني وبينه يعني ؟؟؟ بس شافني ومر يسلم
سلطان : مر يسلم وبس .. والي يسلم يكون قريب من الي قدامه بذاك القرب ... !!
وش كان يقولك ؟! قاعد يتغزل فيك صح ؟ قاعد يغريك ويقول تعالي بخليك تستمتعين معي مثل ما تبين !! قاعد يقولك بعيشك بالعسل أحسن من العيشة مع رجلك

غلا تسد اذنها وتصيح : بس بس لا تكمل .. لا يا سلطان أنا مو كذا .. والله العظيم ظالمني حيييل .. رح كلمه واسأله وش دار بيني وبينه .. اسأله ليش قرب مني .. بيقولك إني قلتله إنه واحد واطي ما عنده احترام لذاته لأنه فكر يجيني ويحاول فيني أرجع له وأنا على ذمة رجال .. بيقولك إني صرخت في وجهه يوم قالي إنه يدري إني مو مرتاحة معك وقلتله لا تحاول تخرب بيني وبين رجلي .. بيقولك إني هددته فيك ..كلمه الحين خل عفرا تعطيك رقمه واسأله .. لو كذب كلامي اقتلني وربي مسامحتك وراضية لو قتلتني .. _ صاحت بقوة _ حتى لو ما أحبك ومو طايقة أعيش معك بس ما أخونك .. سلطان أنا من قبل ما أتزوج عمري ما خنت نفسي مع أحد قبل أخون الي حولي كيف تبيني أخونك وأنا على ذمتك .. حتى لو مو متفقين مع بعض وما بينا شي غير ع الورق أبقى زوجتك وما أفكر أسيء لسمعتي وسمعتك ..

كلامها بالنسبة لسلطان كان قوي لدرجة إنه ما قوى يبين أي ردة فعل مباشرة ..
صياحها ... ملامحها المجروحة ... كلماتها النازفة ..
خلاه يحس بسكاكين تنغرس بصدره .. هالمره الرابعة الي يظلمها فيها ويتهمها باتهامات بشعه .. كيف يبيها تحبه ..وترتاح معه ..!!

قاعد يسمع صياحها الحار وشهقاتها المتقطعه ..

بعد فترة قصيرة .. جاه صوتها المتعب : ودني للبيت

حرك السيارة على بعد أمتار ووقفها عند الشاطي
نزل وفتح الباب الي من جهتها
سلطان : انزلي
غلا : ما أبي .. أبي البيت
سلطان : انزلي هنا أول وبعدين بنرجع للبيت
نزلت حست إنها فعلا محتاجة لهوا نقي .. بعد ما حست بالاختناق ..
مشت متجهه للشاطي من غير لا تلتف له .. جلست قدام البحر .. تنهدت بصوت مسموع .. مسحت دموعها .. ضمت رجولها لصدرها وحطت راسها ع رجولها وقعدت تناظر البحر ..
حس فيها هدت شوي .. ما يوصل مسامعه غير شهقاتها المتقطعه .. جلس جنبها .. ما تحركت ولا التفتت له ..
بصوت نادم : أنا آسف يا غلا .. ما أدري ليش أتصرف بهالطريقة ..
غلا انفجرت فيه : لأنك مريض .. دايم تتهمني اتهامات باطلة .. دايم تحرمني من لحظاتي الحلوة .. دايم تخرب علي متعتي ... متى بتطلقني ... متى برتاح منك .. خلاص ما أقدر أتحمل أكثر من كذا .. بستمر أكلم أمك وأبوك على أساس إني معك الين يمر هالشهر لو كنت خايف تضايقهم بس طلقني ماراح أبين لهم شي
سلطان بصعوبة نطق : ما أقدر أطلقك .. أدري ظلمتك معي وبهذلتك وحرمتك من أشياء كثير بس غلا ما أقدر وربي
غلا : ليش ما تقدر .. ما فيه شي يمنعك
سلطان سكت وهو حاس بغصة .. يحبها ويعشقها بس خايف يقولها ترفضه وتجرحه .. يكفي مره انجرح فيها وانرفض من وحده حبها فترة طويلة من عمره ما يبي يسمع وحده ثانية ترفضه .. لكن لو يسمعها من غلا ماراح يتحمل .. بيكون ألمه أكبر وجرحه أعمق ..
بصوت ضعيف تكلم : بطلقك بس قلتلك اصبري علي
غلا رجعت تبكي : إلى متى ؟ الله يخليك خلاص أنا تعبانه وربي بيجي يوم بنهار أحس قلبي بيوقف من التعب النفسي الي أحس فيه
سلطان بخوف واضح : بسم الله ع قلبك .. _ وبرجا _ غلا عطيني مهله ومثل ما وعدتك بنفذ وعدي الله يخليك
حطت راسها ع رجولها ورجعت تبكي بقهر ..
مسح ع راسها ..وباسها ... كارهه لمساته بس ما فيها حيل تصرخ فيه يبتعد ..

بعد فترة .. حس بأنفاسها سكنت .. التفت لها .. شافها تطالع البحر بسرحان ..



سلطان بهدوء : وش رايك نروح للسعودية بعد زواج سارة
غلا ضحكت بسخرية : وش أسوي هناك
ماراح نطول .. متى ما مليتي بنرجع مباشرة ..
غلا : رح أنت أنا ما أبي
سلطان : أبيك معي .. بتستانسين يا غلا صدقيني
غلا سكتت من تزوجت سلطان تشتت وتذبذبت في كل شي حتى في قراراتها ..
سلطان : عندك أسبوعين تفكرين فيها .. وسواءا تبين تروحين أو لا هذا شي راجع لك سوي الي يريحك بس قلت لو نروح تستانس أمي فينا وتغيرين جو وتشوفين أهلي
وقفت : ودني للبيت
سلطان : بوديك لسارة
غلا بغصة : خلاص ما أبي أروح لها
ركبوا السيارة .. ورجعوا للبيت ...

قبل لا تدخل غرفتها لحقها .. مسك وجهها بيدنه وباسها ع راسها وتركها ضايعة بمشاعرها ..

دخلت غرفتها ورمت نفسها ع الكنبه .. كل مره يجرحها ويوذيها يرجع يعتذر وتحس بالندم في عيونه .... يعاملها بطريقة وبأسلوب ما كانت تتخيله يطلع منه ...
طلعت جوالها من الشنطة .. لقت مسج من سارة ..
( ليش وش صار  ياحسافة كنت مره متحمسة .. طمنيني عليك )
يا حياتي يا سارة .. خربت عليك حماسك .. بس مقدر أجيك اليوم تعبانه وماراح أستانس لو جيت ..
حطت جوالها ع السايلنت .. وغمضت عيونها بتعب .. تبي تنام وترتاح شوي







انسدح ع السرير .. مره متضايق .. وكاره عمره .. تمنى لو غلا توافق يسافرون .. يمكن يتقاربون أكثر وتتحسن علاقتهم ...
تذكر جاسم ودق عليه .. اعتذر منه وقاله إن غلا تعبت وخذاها وانشغل فيها ونسى يكلمه .. عذره جاسم .. وبلغه إنه طلع مع مشعل ...




مر اليوم بطيء وثقيل ... بعد ما قامت غلا .. حطت حيلها في المذاكرة .. لأنه ناوية تروح بكره لسارة وتنام عندها ..


الساعة 12 .. رن جوالها رنه وسكر .. خذت الجوال شافت الاتصال من سارة .. دقت عليها ..
سارة : أهلين
غلا : يا هلا وش فيك صكيتي
سارة : خفت تصيرين نايمة ..
غلا : لا ما نمت قاعده أذاكر
سارة : بكره عليك اختبار ؟
غلا : لا بعد بكره
سارة : الله يعينك
غلا : وأنتي ما عندك هاليومين اختبار
سارة : لا بكره ما عندي شي ماراح أداوم وبعده بروح أسلم البرزنتيشن .. وبداية الأسبوع الجاي بختبر مادتين وبخلص
غلا : الله يوفقك زين بعد بكره بنطلع للمول نخلص الي بقى
سارة : أوكي .. ترى ما حركت شي من الي شريناه كله بالاكياس أحتريك تجين نرتبها مع بعض
غلا حست بغصة كله من سلطان حرمها تروح لسارة اليوم : بجيك بكره إن شاءالله
سارة : غلو صار شي تكفين لا تخبين علي
غلا ما ودها تنكد عليها وتضايقها : لا بس دق علي سلطان قال يبيني أطلع معه يبي يشتري أغراض للبيت وطلعت معه على أساس أرجع لكم بس حسيت بارهاق قلت بأجلها لبكره أبي أجي وأنا رايقه
سارة : زين والله قعدت أهوجس بك أقول أكيد صار بينهم شي وضايق صدري ما قدرت أنام إلى الحين .. عشان كذا دقيت ..
غلا : يا بعد قلبي والله .. ياختي ما تلاحظين إنك ماخذه دور الأم
سارة : مالت عليك من زمان أمك بس ما كنتي معبرتني
غلا : هههههههههههه الله لا يحرمني والله
سارة : يا لبى هالضحكة جعلها دوم يارب
غلا : لبى قلبك سارونتي
سارة : يلا غلو نامي الوقت متأخر وكملي مذاكرة بكره الصبح
غلا : ابشري ماما
سارة : تطنزين أنتي ووجهك
غلا : هههههه لا والله بس أحبك تدلعيني
سارة : هههههه مو كل يوم بدلعك بس راحمتك عشان الإختبارات
غلا : غصبن عنك تدلعيني
سارة : هههههههه زين يلا بخليك الحين تصبحين ع خير
غلا : وأنتي من أهله



سكرت الخط وجمعت حوستها وطفت اللمبة ونامت ....





الساعة 9 الصبح ...

طلع من غرفته .. لقاها بالصالة ..

سلطان : صباح الخير
غلا : صباح النور
سلطان : بتروحين للجامعة ؟
غلا : لا أبي أروح لسارة
سلطان : ماراح تداوم اليوم
غلا : ايه
سلطان : أوكي جاهزة ؟
غلا : ايه
سلطان : يلا نطلع ..

عند باب الدار ...

غلا بصوت منخفض : أبي أنام عندهم
سلطان التفت لها ماتوقع هالطلب : ليه ؟
غلا نزلت راسها : أبي أرتاح شوي عندهم وبكره برجع
سلطان بشك : متأكدة بكره بترجعين
غلا : ايه
سلطان تنهد : الي يريحك ما عندي مانع
نزلت من السيارة ودخلت البيت مجرد ماحطت رجلها ع المدخل حست كأنها تحررت من سجن ضيق ...

البيت هادي .. ما سمعت صوت أحد .. أكيد ماما عبير بغرفتها .. ما بعد طلعت ..
طقت الباب وفتحته بشويش .. شافتها تصلي الضحى ..
انتظرتها لين خلصت جت سلمت عليها
ماما عبير : يا هلا وغلا وش هالمفاجأة الحلوة
غلا : جيت أبرتب مع سارة .. وأقعد معها عشان الأيام الجايه عندها اختبارات بتصير مضغوطة
ماما عبير : زين سويتي .. سارة فاقدتك حيل
غلا : وأنا فاقدتها والله
ماما عبير : الله يخليك حبيبتي .. بشريني عنك كيفك إن شاءالله بخير
غلا : الحمد لله بخير
ماما عبير : الله يجعله دوم
غلا : واياك ماما ..
ماما عبير: افطرتي ؟
غلا : ايه أفطرت بالبيت ..بطلع الحين لسارة
ماما عبير : اطلعي يا قلبي الله معك

طلعت فوق .. مو قادرة تعتب على ماما عبير .. صح تصرفت معها بطريقة مؤلمة بالنسبة لها .. وجارحه .. لكن عاذرتها لأنها تناظر من منظور ثاني .. وماما عبير طول هالسنوات شالتهم وعمرها ما حسستهم بالنقص بالعكس كانت تحاول تكمل لهم كل شي وتعيشهم أحسن عيشة .. ضحت بعمرها عشانهم وحبتهم محبة الأم لبناتها ... أقل واجب تقدمه لها إنها تغفر لها هالزلة ..

فتحت باب الغرفة .. دخلت بهدوء .. وحطت شنطتها .. وقفت قدام سارة .. شافتها نايمة بعمق .. ضحكت بداخلها ... سارة من النوع الي إذا نامت تنام بذمة وضمير .. قبل ما تنام ما تبي ولا حركة ولا همس .. وإذا نامت يا الله تقوم ..
انسدحت جنبها بخفه ودخلت جسمها تحت اللحاف .. دمعت عيونها .. اشتاقت لهالجو ... اشتاقت تقوم من سريرها وتجي تنسدح جنب سارة .. اشتاقت يتطاقون من يطفي اللمبة ..!! اشتاقت لهواش سارة يوميا بسبب الازعاج الي تسويه قبل لا ينامون .. اشتاقت لهسترتهم أحيانا قبل النوم إذا طفو اللمبات وجو بينامون تجيهم سواليف مجنونة يقعدون يضحكون بشكل هستيري لدرجة تخلي خالة كوثر تدق عليهم منزعجة من أصواتهم الي وصلتها وما خلتها تنام .. لأنها بالغرفة الي بجنبهم ...

أشياء كثير اشتاقت لها وفقدتها .. لو بتقعد تعدها ما راح تخلص .. من تزوجت وهي تحس بالوحدة .. والوحشه .. مسحت دموعها الحارة ..

غمضت عيونها في محاولة النوم .......






فتحت عيونها .. طالعت الساعة .. يووه الساعة 11 ما بعد قمت .. تمغطت بكسل
لكن يدها لمست شي جنبها .. نقزت من سريرها وهي تصرخ من الروعة .. فزت غلا من نومتها مرتاعة
غلا بخوف : بسم الله الرحمن الرحيم وش فيك صار شي
سارة مو مصدقه : من أنتي ؟
غلا باستفهام : أنا ؟
سارة حاطه يدها ع قلبها : بسم الله أنتي غلا ولا يتهيأ لي
غلا : من غلا ؟
سارة صرخت بخوف: يمممه لا تروعييني غلا وشلون جيتي ومتى ؟
غلا وقفت ع السرير بملامح جامده : أنا مو غلا ولا أعرف وحده أسمها غلا
سارة تبعد عنها : غلا يا الخايسة لا تموتيني من الروعة وراي زواج
غلا ما تحملت المنظر ..رمت نفسها ع السرير وهي ميتة ضحك
سارة استوعبت الموقف رمت عليها المخدة وصارت تضربها فيها
غلا : ههههههههههههههههههههههههههههه بس عورتيني سارة انقلعي عني يالخبلة يالخوافة ههههههههههههههههههههههه
سارة : أكيد أبخاف الي أعرفه إني نايمة بلحالي وقمت ولقيتك جنبي وما تبيني أخاف
غلا : هههههههههههه ياحبيلك وقسم
سارة هدت روعتها صارت تضحك معها : متى جيتي وش هالمفاجأة
غلا : جيت الساعة تسع ونص تقريبا لقتيك نايمة .. جيت ونمت جنبك ..
سارة ضمتها بقوة : ياحبيلك غلو أحلا صباح الي أقوم فيه وألقاك بجنبي
غلا : حبيبتي والله ..
سارة : بتطولين ولا بترجعين لبيتك
غلا بابتسامة واسعة : بنام عندك اليوم
سارة صرخت بفرح : قووووولي والله
غلا : والله .. مشتاقة أقعد معك أبي الحق عليك قبل لا تتزوجين .. والأيام الجاية بتكونين مضغوطة ومو فاضية
سارة : حبيبتي غلو والله العظيم ما تتصورين شكثر فرحتيني
غلا : غصبن عنك تفرحين
سارة : انقلعي منتيب وجه أحد يعبرك
غلا : هههههههههه فديتك استهبل عليك

قعدو يسولفون .. الين أذن الظهر صلو وبعد ما صلو نزلوا تحت ...




بالمجلس ....




خالة سناء : حياج الله يا غلا صج فقدنا اليلسة وياج
غلا : فديتك خالتي وأنا والله فقدتكم
خالة سناء : الله يخليج عساج مرتاحة
غلا : ايه الحمد لله
خالة سناء : دوم يارب
خالة كوثر : ما حملتي ولا مخبيه علينا
غلا انصدمت من السؤال وتغيرت ملامحها بشكل ملحوظ
سارة قطعت الكلام : لا بدري عليها إن شاءالله ما تحمل الحين الين تتخرج
خالة كوثر : شفيج لا تفاولين ع البنت خليها تحمل الريال أكيد يبي عيال
غلا بضيق : هذا شي راجع لي أنا أقرر
خالة كوثر : شفيج تضايقتي .. أنا ما قلت شي يزعل
غلا ابتسمت تجاملها : لا أبدا ما تضايقت بس ما أحب أحد يتدخل بخصوصياتي لو صرت حامل بتشوفوني حامل
سارة غيرت الموضوع : متى ودك نرتب الشنط
غلا : خلينا لا تغدينا نطلع نرتب عشان نخلص مبكر وأكمل مذاكرة
سارة : زين
جلسوا تحت الين تغدو وبعدها طلعوا للغرفة ..

فتحوا الشنط وصاروا يرتبون الملابس داخلها .. وباقي الأغراض ..

غلا : سارونه هالبوكس حطي فيه الاكسسوارات والعطورات .. خلي الشنط للملابس والصنادل
سارة : أوكي بس ماعندي غير بوكسين
غلا : يكفي ولو ما كفى نشتري إذا رحنا
سارة : حلو خلاص أجل أنا بخلص الشنطة هذي وأنتي حطيهم في البوكسات
غلا : زين ..
بعد فترة .. وهم متعمقين بالترتيب ..
غلا : يا حظه والله
سارة طالعتها باستفهام : مين ؟
غلا : يا حظ جاسم فيك
سارة انحرجت : ههههه استحيت
غلا : من جد يا حظه
سارة بقلق : خايفة
غلا : من ايش
سارة : ما أدري كلما قرب الوقت زاد خوفي .. أخاف ما أسعده .. وما أعرف أتعامل معه ..
غلا : لا تخافين سارة .. هالشي طبيعي كل البنات يخافون ويتوترون قبل الزواج ويهوجسون .. بس أنتي ادعي إن الله يسعدكم ويتمم لكم ع خير ويبارك لكم بحياتكم ..
وتوكلي على الله .. صدقيني جاسم غير .. جاسم يا سارة حنون ويحس نفسه مسؤول عن كل أحد وشلون لو صار هالأحد أنتي صدقيني بيشيلك من الأرض وبيخليك غصبن عليك تسعدينه وتتفننين بمعاملتك معه حتى لو ما تعرفين ..
سارة ارتاحت لكلام غلا : صدق والله
غلا : أي والله بس خلي عنك الهواجيس الي مالها داعي وتوكلي على الله
سارة طالعتها بطرف عيونها : والله يطلع منك
غلا : وش يطلع مني ؟
سارة : درر وحكي كبير
غلا بغرور : ايه حبيبتي وش قالوا لك أنا غلا مو أي أحد
سارة : والله والنعم بغلا
غلا : والنعم بحالك
سارة : صدقتي عمرك ههههههههههه
غلا : أعطيتيني جوي ههههه



بعد ما خلصو ترتيب جلسوا يكتبون وش الناقص عشان يشترونه لا طلعوا
للمول.. أجلو الطلعة من بكره لبعده عشان غلا عندها اختبار وفي الويك اند أفضل بعدها قامت غلا تذاكر


ع الساعة 11 ونص ..
منسدحة ع السرير قاعدة تلعب بجوالها تنتظر سارة تطلع من تحت .. جاها اتصال من سلطان .. جلست بسرعة .. وهي ماسكة الجوال بيدينها متردده ترد أو لا ..
وش يبي متصل الحين ؟ وش عنده ..؟؟!! ردت قبل يفصل جاها صوته بهدوء ..
سلطان : مساء الخير
غلا : مساء النور
سلطان : كيف الحال
غلا : الحمد لله
سلطان : وش أخبارك وكيف خالة عبير
غلا : بخير الحمد لله
سلطان : ما نمتي ؟
غلا : لا توني
سلطان : ليش
غلا : كنت أذاكر توي خلصت
سلطان : الله يعينك ..
سكتوا لثواني هي تنتظره يتكلم وهو مو عارف وش يقول .. دق يبي يسمع صوتها .. اشتاق لها .. وحس بفقدها اليوم ..
سلطان بنبرة اربكتها : اشتقت لك
غلا : باي .. بنام
سلطان تنهد بتعب : لا تسكرين .. حرمتيني شوفتك اليوم .. _برجا_ لا تحرميني صوتك
بدون شعور صكت الخط وقفلت الجوال ويدينها تنتفض ...
وش فيه اليوم سلطان ..؟! وش هالحكي الي قاعد يقوله ؟؟ معقولة سلطان يقصدني ؟!
مستحيل يكون صادق بكلامه .. أكيد وراه مقصد من هالكلام ..
لأنه واحد خبيث ما يقول شي إلا وراسم له أبعاد .. يبيني أصدقه ويجرني بحكيه .. بأحلامك يا سلطان .. أكرهك وكلمة أكرهك قليله بحقك ..


سارة : ما نمتي
غلا انتبهت لها : هاه ... لا كنت أكلم رحوب توي صكيت منها
سارة : أها .. زين يلا ننام الارهاق هاد حيلي
غلا : حتى أنا والله .._ رمت جسمها ع السرير _ طفي اللمبه لاهنتي
سارة : رجعناااااااااا لها
غلا : ههههههههههههه أنا ضيفه دلعيني
سارة : كلي تراب وأنا عروس المفروض ما أسوي شي .. بس لأني واقفه بطفيها مو عشانك
غلا : أهم شي تطفينها هههههه
سارة معصبة : كريهه
غلا : ههههههه أدري يلا تصبحين ع خير
سارة : وأنتي من أهله





في الصبح راحت للجامعة .. اختبرت وطلعت للبيت ..

دخلت البيت وما كان سلطان موجود .. حست بالراحة لأنها ما تبي تشوفه عقب مكالمة أمس .. دخلت غرفتها ورجعت تنام ما نامت زين بسبب الإختبار ..





قامت العصر .. صلت وطلعت للمطبخ .. صلحت لها توست وعصير وقعدت تاكل ..
سمعت صوت الباب ينفتح .. قامت بسرعة تبي تدخل غرفتها ..
لكن مالحقت تطلع من المطبخ إلا وهو قبالها .. باين عليه متفاجئ من وجودها
سلطان : غلا ..!!
غلا : ....
سلطان : متى رجعتي
غلا : اختبرت وطلعت
سلطان : من وصلك
غلا : رجعت مشي
سلطان : المسافة بعيدة .. ليش ما دقيتي علي أوصلك
غلا : عادي أحب أمشي
سلطان : كيف اختبارك
غلا : زين الحمد لله
سلطان قرب منها بشكل خلاها ترجع ع ورى وتلزق بالباب
وبهمس : البيت من دونك موحش ..
غلا : بعد شوي أبي أطلع
سلطان : أوعديني ما تخليني مره ثانية بلحالي
غلا بلعت ريقها بتوتر : أبي أطلع بعد عني
تنحى عنها شوي .. طلعت بسرعة ودقات قلبها تنبض بقوة شكت إنها وصلت لمسامعه ...



صكت الباب .. حطت يدها ع قلبها ..
حقيييير ليش يسوي معي كذا ... وش يبي بالضبط ... هو يدري إني بتطلق منه بعد فترة ليش قاعد يتصرف بهالطريقة .. !!



جلست ع الكنب .. صارت تلعب بجوالها من غير لا تستوعب .. ما حبت أسلوبه وكارهته .. قررت تتجنبه نهائيا ولا تطلع من غرفتها بوجوده ..


ما عرفت وش تسوي الوقت طويل وسلطان برا مو قادرة تطلع وتقعد بالصالة قررت تغير ترتيب الغرفة ..


شالت الكنب وحطته بواجهة الغرفة .. وسحبت المكتبه وحطتها بالزاوية بشكل مايل
أعجبها شكل الغرفة توسعت وبانت أكبر ..
سحبت شنطها وركنتها على جنب ..


بعدها قعدت وكلمت سارة .. ثم سكرت .. قامت تصلي المغرب

بعد ما خلصت جلست مو عارفة وش تسوي تحس بالملل ما عندها شي تسويه .. انسدحت وسرحت بأفكار كثيرة .....




سمعت الجرس يدق .. وطول يدق .. استغربت معقولة سلطان طلع ونسى المفتاح ..
طلعت من الغرفة وشافت باب الشقه ينفتح .. شهقت بفزع وهي تشوفه قدامها يناظرها بنظرات شر
غلا : منصور ؟! ليش جيت هنا ومن دلك ع البيت
منصور ضحك بخبث : ليش تحسبينها صعبة أدل البيت
غلا بحده : وش تبي وليش جاي
منصور : وين رجلك
انتفضت بخوف : بيجي الحين .. خلصني وش تبي
منصور قرب منها : أبيك أنتي
ابتعدت عنه وهي تصرخ : أنت مجنون .. أكيد مو بوعيك ..
منصور : لا بوعيي أنا تركتك وكنت غبي يوم فرطت فيك الحين ماراح أخليك .. بخرب بينك وبينه عشان آخذك أنا ..
غلا صرخت : اطلع برا والله لأطلب البوليس
منصور ضحك بسخرية : دقي يلا اطلبيهم .. ولا دقي على رجلك أحسن
غلا والرعب مسيطر عليها صارت تصيح فيه بقوه تبيه يطلع لكن ما تحرك من مكانه يناظرها وهو يضحك بتهكم ويناظرها من فوق لتحت ...



فزت وهي تشهق من الخوف ... تلفتت حولها لقت نفسها بالغرفة .. نايمة ع الكنب .. حطت يدها ع قلبها تهدي أنفاسها ... وتسمي بالله

كان كابوس .. منصور .. ليش طلعت لي مره ثانية ... وش الي تبيه مني .. تعوذت من الشيطان ومسحت العرق عن وجهها وقامت للحمام بتغسل وجهها ..

فتحت الباب وصار وجهها بوجه سلطان ..

وقفت وهي تحس بعمرها مو متوازنة بوقفتها طالعها بفضول ..
سلطان : وش فيك
غلا تبلع ريقها : ما فيني شي
سلطان قرب منها بقلق واضح : ليش شكلك كذا
مسح ع شعرها : ليش معرقه ؟ تعبانه
رفعت عيونها له وانفاسها مضطربه .. تخيلت لو منصور فعلا يلحقها ويدخل عليها البيت .. تذكرت الموقف الي صار قبل فترة .. واسودت الدنيا بعينها ..
جاها صوته القلق : وش فيك غلا اقلقتيني عليك
غلا بضعف : سلطان
سلطان الي أول مره يسمعها تنادي اسمه من تزوجها : لبــيه
غلا : خلنا نسافر
سلطان مصدوم : نسافر
هزت راسها
سلطان : وين ؟
غلا : أنت قلت لي قبل فترة تبينا نزور أهلك ..
سلطان متفاجئ : صدق غلا ودك نسافر
غلا وجسمها يرجف : ايه
سلطان لاحظ رجفتها : ليه وش فيه صار شي
غلا : لا بس فكرت في الموضوع وشفته يناسبني
سلطان ابتسم بسعادة مو مصدق الي قاعد يسمعه : فاجئتيني غلا لكن بجد فرحتيني حيل برتب أمورنا وإن شاءالله نمشي عقب الزواج مباشرة ..
غلا هزت راسها بالموافقة .. ومشت تاركته .. دخلت الحمام وسندت راسها ع الباب بتعب .. تحركت بصعوبة وهي تحس أنفاسها مكتومة .. وغسلت وجهها .. وطلعت راجعة للغرفة ..




جالس بالصالة مو مستوعب الي صار من لحظات .. غلا وافقت تسافر معه ... معقولة تقبلته ورضت تعيش معاه ... أجل ليش وافقت .. بس ليش كان شكلها كذا وحالتها مضطربه .. معقولة كل هذا ارتباك عشانها بتقولي عن السفر ...

سعادته الشديدة لموافقتها ما خلته يستوعب حالة غلا .. طلع من البيت بيروح يحجز لهم ويحدد موعد السفر .. ما عنده صبر ينتظر لبكره....
مشاعر قوية مسيطرة عليه وهو متفائل بصفحة جديدة يفتحها مع غلا ...............





دمتمـ بخير




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



الجـــــــــــــــــــــ 15ـــــــــــــــــــــزء




في الويك إند ..


غلا : هاه ما وصلتي ..
سارة : إلا هذاني أوقف السيارة وبدخل وينه سلطان مشى ؟
غلا : ايه حطني وراح
سارة : زين دقايق وأنا عندك


وقفت السيارة وراحت قابلت غلا .. بدو يتسوقون ..ويخلصون آخر الأشياء ..


بعد ساعتين ..

ارتمت ع الكرسي بتعب : آآخ يارجولي تعبت
غلا :حتى أنا مو قادرة أتنفس
سارة : خل نشرب لنا شي
غلا : بقوم أشتري وش تبين
سارة : أبي أي شي بارد حلقي ناشف
غلا : أوكي لحظة


** **

غلا : وش بقى الحين
سارة : خلاص الحمد لله ما بقى شي
غلا : زين خلصنا وارتحتا ..
سارة : ما بغينا تكسرت أضلاعي من الدوران بالمولات
غلا : أي والله بس ما يخالف _ غمزت _ لجل عين تكرم مدينة
سارة توردت خدودها : هههه اممم صح
غلا : يا عيني يا عيني وينه يسمع
سارة : كلي تراب خلينا نمشي
غلا : ما راح أرجع معك سلطان بالطريق
سارة : ليش عاد أبرجعك على طريقي
غلا : مدري عنه قالي بيجيني
سارة : أوكي أنا بمشي الحين
غلا : يلا يا قلبي أشوفك ع خير
سارة : واياك حبيبتي

ودعتها وجلست تنتظر سلطان .. بعد دقايق دق عليها
غلا : ألو
سلطان : هلا .. وينك
غلا : قاعدة بالكوفي جيت؟
سلطان : ايه
غلا : يلا بطلع لك
سلطان : لا تطلعين أنا جايك الحين

سكرت منه وهي مستغربة .. وش يبي هذا ليش بيدخل .. تأففت بطفش ..



سلطان : راحت سارة ؟
غلا : ايه توها تمشي
سلطان : زين تعالي
غلا : وين تبيني أروح له
سلطان : تعالي معي
غلا مشت معه بفضول .. طلعو من الكوفي ووقف قدام المحلات ..
سلطان : ادخلي اشتري لك الي تبين
غلا متفاجأة : ما أبي شي
سلطان : مو ع كيفك .. المره الأولى أعطيتك الكارد ورجعتي بيدين فاضية .. الحين أنا بمشي معك وما راح نطلع من هنا إلا وأشوفك تشترين شي يملا عيني
غلا بضيق : قلتلك مو محتاجة شي ليش قاعد تصر علي
سلطان : حنا ورانا سفر .. ولازم تشترين شي يناسب أهلي .. أهلي محافظين وما أبيهم يشوفونك إلا بلبس محتشم
غلا بعصبيه : ليه وش فيه لبسي ؟
سلطان رفع يده : أنتي أدرى .. وتميزين وش الصح وش الغلط .. من غير لا أقولك .. أقلها اشتري شي ساتر حشيمة لأهلي
غلا : خلاص ما أبي أروح لهم هونت
سلطان : بس أنا حجزت وبنسافر يوم زواج سارة وجاسم ..
غلا انصدمت : ليش ما قلت لي ؟ الغي الحجز ما راح أروح
سلطان : بتروحين .. أنا مو لعبة .. مره تقولين لي ايه ومره لا .!! حجزت وأخذت التذاكر .. وبنسافر إن شاءالله
غلا ندمت قد شعر راسها لأنها قالت له بتسافر معه .. هذا ما يتواطن ولا يتعاشر وهي هنا مستغنية عنه تقريبا وشلون بتتعامل معه هناك إذا صارت مضطره تحتاجه وتلجأ له
سلطان : يلا خل ندخل نشتري لا يضيع علينا الوقت
مشت معه بهدوء ... شرت لها كم لبس عشان تفتك من ازعاجه .. وبعدها قالت له تبي ترجع البيت لأنها اكتفت ..

كان الجو بينهم هادي وساكن .. غلا سرحانه بأفكارها وموضوع السفر .. وسلطان سرحان بأمور كثيرة ضايع بينها .....




** **



مر الأسبوع ثقيل على الجميع ... بكل أحداثه ...


ليلة الزواج ..


منسدحة ع السرير تحاول بالنوم يجيها مو قادرة .. خايفة ومتوترة .. عيونها مو قادرة تغمض ..

هز جوالها .. رفعته وفتحت المسج ... ابتسمت .. جاسم نفس حالتها .. كلهم مو قادرين ينامون .. أرسلها بعد ما تعب من كثر ما يحاول ينام
( وايد مرهق وتعبان بس مو قادر أنام .. باجر أنا وياج يا سارة بنصير زوجين ع سنة الله ورسوله .. ما تتصورين شكثر أحس بالسعادة .. خاطري أقولج كلمة تبرد خاطري بس بصبر و بخليها بوقتها .. نوم العوافي )





جاها صوت غلا ..
: لا تقولين ما نمتي
سارة : ما قدرت والله
غلا: هذا وأنتي ماخذه حبتين منوم .. سوير لا تفكرين نامي وهدي بالك وبكرة ماراح يصير إلا كل خير
سارة : فيني الصيحة والله
غلا : من الفرحة يعني ؟
سارة عصبت : غليووه منيب رايقة لاستهبالك
غلا : ههههههه طيب لا تاكليني يمه منك ..
سارة : بكره بتزوج وأنتي بتسافرين .. بحس بالوحدة
غلا : جاسم عندك ماراح يخليك تفقديني
سارة : لا تستهبلين .. محد ياخذ مكانك
غلا بغصة : أقصد بيشغلك طول الوقت وبيملا وقتك
سارة برجا : لا تطولين غلو
غلا تنهدت : أكيد ما راح أطول
سارة : وكلميني كل يوم
غلا : طبعا
سارة : وعلميني بكل شي يصير لك
غلا : تامرين أمر ماما
سارة : لا تتطنزين
غلا : ههههه ما أطنز بس أبيك تركزين ع الحكي الي تقولينه .. شكلك تتكلمين ومو مستوعبة الكلام
سارة معصبة : مالت عليك هذا وجهي إن رديت عليك
غلا : هههههه فديتك
سارة : خلاص اسكتي بنام
غلا : بنشوف تنامين ولا ترجعين لهالحالة
سارة : نامي أنتي ليش تراقبيني
غلا : هههههه ما أراقبك بس ياختي كلما غمضت عيوني تحركتي ووترتيني عشانك مو قادرة تنامين
سارة : خلاص بنام بس اهجدي ونامي


غمضت عيونها بقوة تبي تجبر نفسها ع النوم ما ودها تصير بكره مرهقة ويبان التعب ع وجهها







قاموا يرتبون من الصبح .. الكل صاحي ومشغول .. ع العصر طلعت سارة وغلا للكوافير .. بعد ماخلصو راحت غلا لبيتها تلبس وتتأكد من أغراضها الي بتسافر فيها .. لأنهم بيمشون ع الساعة 11 بالليل ..

دخلت البيت .. طلعت الشنط بالصالة وخذت شنطة اليد .. لبست فستانها وضبطت شكلها وطلعت من الغرفة ..
سمعت صوت الباب ينفتح ... ارتبكت وهي تشوفه يدخل ..
سلطان : من متى موجودة ؟
غلا : قبل شوي
سلطان طالع فيها بانبهار .. وابتسم : شهالزين كله؟
غلا طلعت العباية من الشنطة من غير ما تناظره : أنا بطلع تأخرت ..
سلطان قرب منها .. مسك يدها : دقيقة
غلا رفعت عيونها له : وش تبي
سلطان : بعطيك شي انتظريني
دخل غرفته وعيونها تتبعه بفضول .. طلع وبيده كيس صغير ..

مد الكيس : افتحيه
خذته بتردد ..فتحته وطلعت البوكس منه .. فتحت البوكس .. وتفاجأت بعقد أبيض
رفعت عينها له مصدومه : لمين هذا ؟
سلطان : هذا لك
غلا سكرت البوكس ومدته له : ما أبيه شكرا
سلطان : أفا يا غلا ماهقيتك تردين الهدية
غلا انحرجت وحست إن حركتها بايخه ..

فتح البوكس وطلع العقد : أبيك تلبسينه اليوم
غلا .....
سلطان : ما توقعتك تجين للبيت كنت ناوي أمرك وأعطيكياه .. بس زين جيتي
غلا بصوت واطي : مشكور
سلطان استانس يوم شكرته تشجع يقرب منها .. مد يده يلبسها
بعدت عنه بسرعة : لا أنا بلبسه
سلطان برجا : تكفين غلا .. لا تمنعيني ...
بلعت ريقها بتوتر ونبضات قلبها في اضطراب من قربه .. ضمها بخفه وباسها ع راسها بشكل مفاجئ ما توقعته .. التفتت علطول ما تبي عينها تنحط بعينه .. وطلعت عبايتها ولبستها .. ..
سلطان : أنا بوصلك انتظريني تحت بجي الحين
غلا : أوكي






بالسيارة ..


سلطان : ع الساعة 11 إن شاءالله بنمشي
غلا : إن شاءالله
سلطان : جهزتي كل شي
غلا : ايه
سلطان : الشنط الي حطيتيها بالصالة كل الي بتاخذينه ولا في شي ثاني
غلا : لا بس الي حطيته الشنطة الكبيرة وشنطة اللاب
سلطان : زين بينا اتصال ان شاءالله سلمي على سارة وباركي لها عني
غلا : الله يسلمك
سلطان : انتبهي ع نفسك
ما ردت عليه نزلت ودخلت البيت وهي تحس بمشاعرها مضطربه





طلعت فوق دخلت على سارة

غلا : تأخرت عليك
سارة : لا مو مره .. لبستي
غلا : ايه
فصخت عبايتها .. والتفتت لسارة
: وش رايك
سارة باعجاب : يا حلاااااتك ما شاءالله تهبلييين بسم الله عليك الأسود مخليك عذاب
غلا : تسلمين أحرجتيني
سارة : الله من وين هالعقد
غلا ارتبكت : جابه لي سلطان
سارة : شافك سلطان
غلا من غير ما تناظرها : ايه
سارة ضحكت : أكيد خق
غلا : ياكل تراب مايهمني
سارة : حرام عليك يا غلا واضح الرجال يبي يصلح الي بينكم .. ويداريك حاولي تبدين بداية جديدة ولا تنسين إنك مسافرة معه .. بتضطرين لقربه
غلا تنكدت من هالطاري وبان ع وجهها
سارة : ما ودي أضايقك بس وربي أبي مصلحتك فكري بكلامي زين
غلا : إن شاءالله .. غيرت الموضوع .. متى بتلبسين ..
سارة : أبي أصلي العشاء وبلبس
غلا : أها حلو .. تحت ماما وخالة كوثر وسناء مختبصين رايحين جايين ويرتبون وحالتهم حاله ..
سارة : يا حبيلهم الله يسعدهم
غلا : فاتك رموسه عايشه الجو .. ورازه عمرها ع الكوشه ..
سارة : هههههههه لبى قلبها .. غريبة ما مرتني الى الحين
غلا : محد خلاها ولا منقطع قلبها
سارة : تكفين جيبيها بعد شوي
غلا : ههههه أوكي
سمعت صوت الجوال رفعته ..فتحت المسج .. تغيرت ملامحها وهي تقرا

يزهى بها العقد في جيده
الماسة تلبس الماسه
مــا زادها الجوهر تزيده
سيـــد الغنــــــــــــــــادير ياسيده
رمشه غدا جند وحراسه
يبيد من وده يبيده
رمشه انا اخاف من باسه
رته ولو كنـــــــــت ماريده
عيني عليكم عساسه
قلبي في هواكم تغريده
راعي الهوي عارف ناسه
عيده مع الولف وسعيده
و((أحلي من العقد لباسه))


سارة بقلق : وش فيك
غلا تبلع ريقها وهي تحط الجوال : ما فيني شي بس شايله هم السفر
سارة : الله يعينك حبيبتي ويوصلكم بالسلامة
غلا : آمين .. وقفت .. أنا بطلع شوي أشوف كيف الأوضاع برا
سارة : أوكي لا تتأخرين ما أبي أقعد بلحال
غلا : طيب

طلعت وهي حاطه يدها ع قلبها تهدي أنفاسها ..
ليش يرسل لي هالأبيات .. معقوله قاصدها ولا بس مرسلها كذا .. مستحيل يكون يقصد شي .. أدري إني أعجبه وكم مره مدحني لكن يمدح مثله مثل غيره .. أما بقية الأبيات ما يقصد فيها شي بس مرسلها كذا ولا هو قالها لي بلسانه يكرهني ومو طايقني .. بس ليش يضمني ويبوسني ليش دايم أحسه يحب قربي .. هزت راسها تنفض الأفكار من بالها .. أكيد يبي يداريني عشان ارضى أقعد معه هالفترة وأسافر لأهله ..
مسحت وجهها وهي تحس بالتذبذب .. ونزلت تحت تشوف وش قاعدين يسوون ..




قابلتها ريماس عند الدرج
غلا : لا تقولين إنك من يوم جيت واقفه هنا
ريماس معصبة : ليش تأخرتي كنت أنتظرك أبيك تطلعيني أشوف سارة ماما كوثر ما خلتني أطلع
غلا : ههههههههه يا حياتي زين خليني أشوف وش يسوون وبجي
ريماس : لا لا تروحين الله يخليك طلعيني بعدين أنزلي
غلا رحمتها : يلا أجل خل نطلع
ريماس طايرة من الوناسة : حبيبتي غلو والله أحبك
غلا : أدري يا أم المصالح

خالة كوثر : ويييين رايحة
ريماس شهقت بخوف : غلا قالت لي لازم أطلع أشوف سارة
خالة كوثر : انزلي بسرعة .. قلتلج ماكو طلعه إذا نزلت سارة تشوفينها
ريماس والدموع بعيونها : الله يخليك ماما
خالة كوثر : قلتلج لا يعني لا
غلا : خالتي سارة قالت لي أنزل أجيبها .. ودها تقعد معها شوي ..
خالة كوثر : ماله داعي بتحوسكم وسارة مو ناقصة توتر
غلا : والله سارة تبيها بخليها تقعد شوي وبنزلها
خالة كوثر : خلاص بس لا تتأخر

بعد ما راحت عنهم

ريماس تمسح دموعها : ماما عصبية
غلا ضحكت وهي تبوسها : عادي حبيبتي حتى ماما كانت تسوي لي كذا عشان مصلحتي ما تبيني أضايق أحد
ريماس : بس أنا ما أضايقكم
غلا : لا ياقلبي ما تضايقينا بس لأن سارة عروس لازم تصير مرتاحة محد يطفشها ولا يزعجها شوفي حتى أنا أطلع وأتركها شوي
ريماس : طيب يلا ندخل
دخلو الغرفة أول ما شافتها سارة قامت تضمها .. تعشقها وتعشق خبالها .. بتفقدها حيل .. وبتفقد ازعاجها وبربرتها الفاضية ..
ريماس : بتتزوجين
سارة : ايه حبيبتي
ريماس : كلكم بتروحون عني
سارة : حبيبتي ماراح نروح بنجيك دايم وبخلي خالة كوثر تجيبك عندي
ريماس بكت : بس أنا بصير بلحالي محد يحبني
سارة : من قالك يا ماما محد يحبك كلنا بهالبيت نحبك بس هم يوم يعصبون عليك يبونك تطلعين أحسن وحده بالبنات مايبون أحد يقول ريماس سوت شي مو كويس
ريماس تمسح دموعها : متى بتلبسين فستانك ..
سارة : بعد شوي
غلا ضحكت : ما تلاحظين تدخل بموضوع ثم فجأة تطلع لموضوع ثاني ماله دخل بالأول
سارة : هههههه اسكتي لا تزعلينها
ريماس : أبي أشووفه
سارة : إذا لبسته تشوفينه
غلا : ما راح تنزلين لين تلبس سارة فستانها وتشوفينها
ريماس ضحكت بسعادة ... وقعدت تبربر ع راس سارة سواليف مالها أول ولا تالي.....






الساعة تسع ..


دخلت ماما عبير ومعها سمية وشهد ..
ماما عبير بعبرة مخنوقة : ماشاء الله لا إله الله بسم الله عليك الرحمن الرحيم .. وش بقيتي من الزين
سارة ضحكت باحراج : فديتك ماما تسلمين
ماما عبير : الله يسعدك حبيبتي ويوفقك
غلا : برنسيسة وربي ..
سمية : صج والله برنسيسة .. الله يحفظج قمر بتصرعين أخوي الله يعينه
غلا : هذا المطلوب حبيبتي هههههه
سمية : والله بتييب راسه هو ميت عليها خلقه .. شلون عاد لا شافها جذي
سارة : بس تكفون بموت وقسم
غلا : الحين قاعدين نمدح فيك وتقولين بموت أجل لو سوينا لك فلم رعب وش بتسويين
سارة : غليوه فكيني من استهبالك
سمية : ههههههه حرام عليج البنت حالتها صعبة
غلا : ههههههه خلاص خل أصورك ماما أوقفي معها بصوركم

صورتهم غلا وبعدها خذت صورة مع خالة كوثر وسناء الي دخلو بعدهم

غلا تعطي خالة سناء الكاميرا : صوريني معها
خذت لهم كم صورة ويا بعض ومره مع سمية وشهد
سارة : تعالي رموسه بتكون الصور ناقصة من دونك
ريماس جايه طيران مستانسة عشان تصور ..

بعد ماخلصو تصوير .. زفوها لتحت وسط الزغاريد وابتهاج الكل ..
عزموا عدد معقول من المعارف .. والكل انبهر بطلة سارة وغلا .. الي كانت مفاجأة لهم .. لأنهم من النوع الي ما يطلع كثير ولا يختلط بزميلات ومعارف ماما عبير وخالة كوثر وسناء ..

جو العرس هادي ومريح .. سارة خف عنها التوتر مع سواليف غلا وريماس الي ما تعدتها وكاشخة فيها ...

سارة : متى رحلتكم غلا
غلا : بنطلع من هنا الساعة 11
سارة : يعني ما بقى وقت وتطلعين ماراح أشوفك بكره ولا بعده .. بصيح غلو
غلا تمسك نفسها لا تصيح : لا تستهبلين كلها كم يوم وأرجع أهم شي خلك مبسوطة عشان أرتاح
سارة : وأنتي بعد تكفين غلو حاولي قد ما تقدرين تسعدين نفسك وترتاحين .. إن شاء الله تحبينهم وتحبين جوهم وترتاحين
غلا : يارب

بهاللحظة جاها اتصال من سلطان ..
سارة : مين ؟
غلا : سلطان .. دقيقة برد
ألو ..
سلطان : هلا غلا معي جاسم حنا قريب من البيت
غلا : أوكي الحين بنطلعها ..
سلطان : زين .. أول ما يدخل جاسم اطلعي عشان نمر البيت ناخذ الشنط ونمشي لا نتأخر ودنا نمشي مبكر أحسن
غلا : طيب
سلطان : يلا فمان الله


سارة تطالعها : وش يقول
غلا : جايين بالطريق .. قومي للصالة عشان يوصل وأنتي هناك ..
جتهم ماما عبير بعد ما أشرت لها غلا
ماما عبير : وش فيه
غلا : جاسم قريب من البيت
ماما عبير : يلا حبيبتي قومي

زفوها للصالة .. وتوترها وخوفها يزيد .. بعد دقايق دق جاسم على سمية يبلغها إنه برا ..
سارة تمسك بيد غلا : لا تتركيني تكفين
غلا : سارونه حبيبتي لا تخافين سمية عندك ..
سمية : شفيج سارونه .. ترى جاسم ما ياكل
غلا :ههههههه من جد حسستني إنه وحش
سارة : يا سخفكم لا تستهبلون
سمية تمسح ع راسها : لا تخافين حبيبتي صدقيني إذا دش عليج مجرد ما تشوفينه بيروح هالخوف كله ... أنا يوم عرسي كنت مثلج ومجرد ماشفته هديت وارتحت
غلا : دقي عليه خليه يدخل
سمية : أوكي بروح أستقبله عند الباب
غلا ضمت سارة بقوه : مع السلامة حبيبتي _ طاحت دموعها بغزارة _ الله يسعدك ويوفقك .. ويجمعني فيك ع خير
سارة صاحت بحرارة : بفقدك حيل غلو ما أدري وش بسوي من غيرك
غلا تحاول تكتم صياحها عشان ما تزيد على سارة : فديتك ماراح أخليك تفقديني بكون طول الوقت معك وأكلمك ... تكفين لا تصيحين تخربين كل شي رجلك هذا هو بيدخل
سارة تمسح دموعها بخفه : الله يوفقك حبيبتي طمنيني عليك لو بمسج
غلا :أوكي .. ولا يهمك الحين بطلع قبل يدخل جاسم
سارة : توصلين بالسلامة
غلا : الله يسلمك

طلعت من الصالة وهم يحسون بالألم والفقد من قبل لا يفترقون .. هذي المره الأولى في العمر الي يفترقون فيها بهالشكل ..

طلعت فوق تجمع أغراضها .. حطت شنطة سارة ع الطاولة وعبايتها .. ودخلت هديتها بالشنطة الي حبت تفاجأها فيها شرت لها حلق ألماس فخم .. ونزلت ..
سلمت على ماما عبير الي انهارت بقوة .. اليوم راح تفقد بناتها كلهم ..
غلا ما كانت قادرة تقاوم دموعها وحزنها على فراقهم .. سلمت ع البقية وطلعت .. ..


دخل وخطواته تسابقه .. أول ما دخل من باب الصالة .. وشافها قدامه حس قلبه بيطلع من صدره ..

تقدم لها وعيونه معلقه فيها ... يشوفها واقفة وتنتفض وعيونها ع الأرض .. من عرفها وهو منجذب لجمالها الناعم وخجلها الجذاب .. بس اليوم يشوفها ملاك ..

وقف قدامها مو شايف أحد غيرها .. وكأن المكان فضى من الكل وما صار فيه غيرهم الأثنين .. ضم يدينها بيدينه .. يبي يخفف رجفتها الواضحة .. باسها ع راسها وبصوت عاشق : ألف مبروك ..
سارة بصوت كله رجفه : الله يبارك فيك
جلسها عالكرسي وجلس بجنبها ..
سمية : ألف ألف مبروك لكم حبايبي
جاسم : الله يبارك فيج فديتج ..
ماما عبير : مبروك يا ولدي الله يسعدكم ويوفقكم
جاسم : الله يبارك فيج خالتي ويخليج
ماما عبير : الله الله بسارة هذي بنتي الكبيرة لا يتكدر خاطرها ولو لحظه ..
جاسم : أفا عليج خالتي هذي الغالية .. إن ما شالتها الأرض تشيلها عيوني
ماما عبير :الله يسعدك ويخليك ..

قامت سمية تصورهم .. وتستهبل عليهم تبي تخفف التوتر عن سارة مثل ما وصتها غلا قبل تمشي ..


التفت جاسم على سارة وحط يده على يدها : شهالزين كله
سارة نزلت راسها بخجل
جاسم همس لها : بيني وبينج أول ما شفتج بغيت أطيح من طولي بس ربج ستر
سارة.. تخيلت شكله يطيح ابتسمت غصبن عنها
ضحك يوم شافها تبتسم .. : تدرين كان بخاطري الأيام الي راحت أقولج كلمة بس ما حبيت أقولها الا بوقتها عشان أحسها صج حلال علي ومن حقي أقولها
رفعت عيونها بفضول
ابتسم وهو يشوف عيونها : سارة .. أحبــــــج حيل
نزلت عيونها وخدودها متوردة من شدة الحيا .. زادت دقات قلبها .. حست عمرها بحلم تمنت ما تصحى منه ..
قرب من أذنها وهمس لها : بسعدج وبعيشج أحلا عيشه بإذن الله وبعوضج عن كل شي فقدتيه بحياتج ..
دمعت عيونها بتأثر .. حمدت ربي إنه عوضها بهالشخص الي ما تخيلت بيوم من الأيام يكون من نصيبها ..

سمية : شفيج سارونه بليز لا تخربين ويهج بالدموع
سارة تمسح دموعها الي ماقدرت توقفها
سمية : جسوم شنو قلت لها خليتها تبجي
جاسم مرتاع : ما قلت لها شي والله يبجي
سارة رحمته وهي تسمعه يحلف لسمية .. مسحت دموعها .. وابتسمت لسمية عشان تريحها
سمية : ايه فديتج خلج جذي مبتسمة لو تدري غلو إنا صيحناج ردت من المطار وقلبت الدنيا علينا
ضحكت بخفه وهي تتخيل غلا تسويها .. عادي ما عندها مشاكل غلا لو بغت بتسويها ..
جاسم : فديت هالضحكه والله
سمية : احم نحن هنا
جاسم : أدري ليش حلال عليج أنتي ومشعل وحرام علي لكم كم شهر تتغزلون فبعض ع راسي وساكت لكم والحين يوم يا دوري ييتي تتفلسفين نحن هنا
سمية : ههههههههههههه يمه منك حاقد علينا
جاسم : ههههههههههه
سمعو سارة تشهق بخفه .. التفتو يطالعونها بقلق ..
سمية قربت منها : شفيج حبيبتي
سارة حطت يدها ع عيونها : ماأدري وش الي دخل بعيوني
وقف بخوف وقلق واضح : بسم الله عليج وريني أشوف
مسك وجهها وحاول يفتح عيونها لكنها كانت رافضه تفتحها : تألمني بقوه
جاسم : معليش حبيبتي حاولي تفتحينها
فتحها بصعوبه ونفخ فيها ..
جاسم : هاه ما تحسين عمرج أحسن ..
سارة تحاول تفتحها : مدري تعورني
سمية : بييب ماي
سارة : سمية لا تقولين لماما شي تقلقينها خليها مع الضيوف
سمية: أوكي لا تخافين
جابت لها الموية وغسلت عيونها ..
سمية : تقدرين تفتحينها
سارة فتحتها بصعوبة : ايه شوي
سمية : بسم الله عليج حبيبتي
جاسم بقلق : قومي ييبي أغراضها بنطلع
سمية طلعت تجيب أغراضها .. لبستها عبايتها .. وجت ماما عبير تودعهم .. وطلعو للسيارة رايحين للفندق ..

نزلها من السيارة وهو ماسكها .. لأنها مو قادرة تفتح عيونها زين ..


بالجناح ....


جاسم : فديتج سارة .. ما تحسين عمرج أحسن ..
سارة تبكي : أقدر أفتحها بس جاسم مو قادرة أشوف شي
جاسم بقلق شديد : شلون ؟
سارة : كل شي مضبب ما أشوف
جاسم : كل الثنتين ولا وحده
سارة : لا كلهم ما أشوف فيهم
جاسم زاد خوفه : قومي خل أوديج للمستشفى
سارة ارتفع صياحها : ما أبي ما راح أروح للمستشفى
جاسم مسك يدينها بقوه : حبيبتي خليهم يشوفون يمكن دخل فيها شي وعور لج اياها
سارة : ما أبي خايفة ...
جاسم يبلع ريقه بتوتر :انزين أنا ما تشوفيني ؟
سارة تحاول تركز لكن ما تشوف الا ضباب وطيف انسان قدامها انهارت تبكي بقوه : جاااسم أنا ما أشوف .. ليش ما أشوفك يا جاسم لييش ؟ ...
جاسم دمعت عيونه من الي قاعد يشوفه .. سارة حبيبة قلبه أول حب له بهالدنيا يصير فيها كذا بيوم زواجهم
ضمها بقوه وهو يدفن وجهها بصدره ..
بصوت متحشرج : ماعليج شر يالغالية .. أنا وياج لا تخافين .. غيري لبسج بنطلع للمستشفى
سارة : ما أبي المستشفى
جاسم : حبيبتي دخليج خليهم يكشفون عليج يشوفون شاللي دش بعيونج

بعد محاولات وترضي قدر يقنعها تطلع معه .. فصخت فستانها وغسلت وجهها .. وراحت معه المستشفى يقودها بيدينه ..!



.. كل شي سليم ومافيه شي بعيونها .. الشبكه والقرينة كلها سليمة ..
مافيه أي خدوش أو أي جرح داخل العين ..!!
صدمة كبيرة كانت لهم اثنينهم .. السؤال الي محيرهم .. ليش ما تشوف دام كل شي سليم ...!!!!




انهار بداخله بشكل كامل لكن يحاول يقوي عمره قدامها .. يحسها بتنجن أو بتطلع روحها من صدرها .. من قوة الصدمة .. كل شوي ترجع وتسأله ليش ما تشوف .. عيونها ما وقفت من الدموع .. وعيونه بالمقابل ما وقفت .... سارة حبيبته تتألم ومو قادر يقدم لها شي أو يخفف عنها ..
قلبه ينزف من قوة الألم الي يحس فيه ..
دخلها الغرفة وسدحها ع السرير .. ما قاومته ولا أعطته أي ردة فعل لأن عقلها بدوامه وموحاسه بنفسها .. بعد فترة هدت أنفاسها ونامت من التعب ...

طلع للصالة .. ودق على مشعل ..

مشعل : هلااااا بمعرسنا الغالي
جاسم بجدية : هلا مشعل
مشعل : شفيك عسى ما شر
جاسم تنهد : مشعل سارة تعبانه
مشعل بخوف : شفيها
جاسم يحاول ما ينهار : فجأة صارت ما تشوف
مشعل بصدمة : نعـــــــــــم ؟!! شلون ما تشوف
جاسم : ما أدري كنا يالسين قبل نطلع وقالت فيه شي دش عيونها وعقبها مشينا للفندق وصارت تبجي وتقول ما أشوف شي وديتها للمستشفى قالوا سليمة مافيها شي
مشعل : لاحول ولا قوة إلا بالله وش الي صار فيها
جاسم : ما أدري وايد تعبان ما أدري شنو أسوي لها .. تتألم جدامي وأنا مكتف يديني
مشعل : اذكر الله .. ماراح يصير لها شي ان شاءالله بكره اطلعوا أي مستشفى ثاني وتأكدو من الفحوصات
جاسم : لا أبيك تطلع الصبح تحجز لنا على ألمانيا فيه دكتور ممتاز هناك بوديها له
مشعل : أوكي ولا يهمك تامر أمر
جاسم : وينك الحين
مشعل : في بيتكم
جاسم : انزين لا تخبر سمية بأي شي
مشعل : أوكي ولا يهمك بس قوي قلبك ولا تبين لها شي حاول تهديها وتقويها .. وأنا بطلع من الصبح احجز لكم على أول رحلة
جاسم : ما تقصر ياخوي
مشعل : شدعوى ما سويت شي
جاسم : يلا تصبح ع خير
مشعل : وأنت من أهله ..

سكر السماعة .. ومسح على وجهه وقعد يدعي الله إن يلطف فيها ويعافيها ويرد لها بصرها .....





دخلت عليه الغرفة ..

سمية : تحاجي منو ؟
مشعل : جاسم
سمية : ليش صار شي
مشعل : لا حبيبتي بس يبيني أحجز له على ألمانيا
سمية : بيسافرون لألمانيا
مشعل : ايه
سمية مستانسة : ونااااسه .. الله يسعدهم يارب
مشعل تنهد : آمين
سمية : مشعل ليش متضايج
مشعل حط يده ع كتفها : مو متضايق حبيبتي بس مرهق ودي أنام
سمية : والله أحسك متضايج من يينا .. قلي الصراحة أنت ما تبي تيلس هني عند أخواني لو يضايجك خلني بروحي والله متعودين نيلس بروحنا
مشعل طالعها بعتب : أفا عليك يا سمية .. هالحكي يطلع منك ؟
سمية انحرجت : لا بس احسك مو ع بعضك قلت يمكن ما حبيت المكان
مشعل : أنا جالس هنا مو عشانك اقترحتي علي هالشي جالس برغبتي ..
أخوانك أخواني وماراح أرضى عليكم تجلسون بلحالكم .. حتى لو رضيتيه أنتي وجاسم ..
جاسم كم مره وقف معي وقفات ما أنساها بحياتي .. أبي أحس إني رجعت بعض الدين الي معلق برقبتي ..
بالعكس أنا مبسوط هنا ومخطط نطلع يوميا ونتمشى وكل الي براس أخوانك نسويه
سمية بسعادة كبيرة : الله لا يحرمني منك
مشعل باسها ع خدها : ولا يحرمني منك حياتي ..
سمية : يلا ريح الحين
مشعل : ناموا أخوانك
سمية : ايه
مشعل : زين نامي لا تتأخرين
سمية : بس أبدل هدومي وبييك
مشعل : أوكي
سمية : تصبح ع خير حبيبي
مشعل : وانتي من أهله .



** **



بالطيارة ..

تنهد .. التفت لها : ما تبعتي من الصياح من طلعنا وأنتي تصيحين
غلا تمسح دموعها : غصبن علي تنزل
ابتسم بلطف : متى ما بغيتينا نرجع بنرجع لو بنفس اليوم الي نوصل فيه .. بس لا تسوين بعمرك كذا
غلا التفتت له بغير تصديق : قل والله أنت بس تقولي كذا تبي تسكتني
ضحك : والله يا غلا إني صادق متى ما بغيتي ترجعين برجعك ماراح أجبرك ع القعدة هناك وأنتي ما تبينها
ارتاحت نفسيتها من هالكلام .. ومسحت دموعها ..وهي تحس بالاطمئنان ..
غلا : متى بتقلع الطيارة ؟
سلطان : بعد عشر دقايق
غلا فركت يدينها ببعض : أول مره أركب طيارة
سلطان : ليش خايفة
غلا طالعته بخوف : أخاف نطيح
سلطان : ههههه لا إن شاءالله الله حافظنا بس اقري دعاء السفر
غلا : ما عرفه
سلطان : إذا تحركنا بقراه وردي وراي
غلا : لا تنسى
سلطان ابتسم : طيب


تحركت الطيارة .. التفتت له بخوف : اقرى الدعاء
ضحك عليها من قلبه .. مره متوترة وخايفة ماركدت بمكانها كل ثانية تعدل بالجلسة .. قراه وهي ترد وراه ..

سلطان : الحين توكلي على الله .. ربي حافظنا
غلا : يعني لو يموتون كلهم ماراح نموت معهم دامنا قرينا هالدعاء
سلطان : هههههه إن شاءالله أنتي بس اهدي واستودعينا الله
غلا : لا تضحك علي ماقلت شي يضحك
سلطان : هههه أوكي بس لا تعصبين

أول ما أقلعت الطيارة شهقت بقوة وهي مغمضه عيونها وماسكه الكرسي بقوة
غلا بتخبط : بسم الله بسم الله بسم الله .... ياربي بنطيح .... سلطااان الطيارة مالت بننقلب الحين
سلطان : اصصص ماراح تنقلب لازم تميل شوي اهدي شوفي هالبزارين شلون ساكتين وهاديين
غلا عضت ع شفايفها وهي على وشك الصياح : ما علي منهم .. خلاص ماأبي خلنا نرجع والله بمووت.....ما يعرف يسوق هذا الطيارة بتطيح الحين
سلطان بطولة بال وهو حاس عمره مبتلش فيها : يا بنت الحلال قلتلك لازم إذا بتقلع تسوي كذا انتظري شوي وبتستقر وماراح تحسين بشي
شوفي الي جنبك يطالعون فيك مستغربين
غلا : بالطقاق فيهم ما يهموني
شوي حست بالطيارة تستقر بالجو .. وتمشي بهدوء ...
غلا فتحت عيونها بشويش وهي تتنهد : خلاص
سلطان يطالعها بطرف عين : ايه
غلا : الله ياخذه وياخذ الي خلاه طيار
سلطان هز راسه بيأس : استغفر الله

طلعت الكتاب الي خذته من سارة .. فتحته وصارت تقراه باندماج ....




مرت أربع ساعات وهم بالطيارة .. وعى من غفوته .. التفت لها .. لقاها نايمة بعمق ومسندة راسها ع الشباك .. قعد يتأمل ملامحها .. مد يده من غير تفكير .. مسح ع خدها بخفه .. سحبها بسرعة يوم شافها تحركت ..

جلست وهي تتأوه بخفه ..
سلطان : وش فيك
غلا تمسك رقبتها : رقبتي انكسرت
سلطان : ليش ما رجعتي الكرسي وانسدحتي زين
غلا : ما عرفت
سلطان : بزينه لك وارجعي نامي
غلا : لا خلاص شبعت .. متى بنوصل
سلطان : ساعتين تقريبا ونوصل إن شاءالله
غلا بامتعاض : جوعانه
سلطان : بطلب لك شي تاكلينه



قعدت تاكل وهي تسبح بالأفكار .. بدت مشاعر الخوف تسيطر عليها .. بتدخل عند عائلة كبيرة ما تعرف فيهم أحد .. بيقعدون يسألونها ويستفسرون عنها ..
وهي تجهل أشياء كثيرة عن نفسها ..

خلصت أكلها .. وطلبت من المضيفة تاخذه .. رجعت تقرا الكتاب الي معها ..






أعلن الكابتن عن وصول الرحلة لمطار الملك خالد الدولي بالرياض ...


التفتت له والتوتر واضح على ملامحها : وصلنا
سلطان ابتسم : ايه .. الحمد لله ع السلامة
غلا : الله يسلمك

نزلوا من الطيارة .. وقلبها يرجف .. تناظر المكان بمشاعر مختلطة من الخوف والرهبة والفضول ..


شافت واحد يأشر لسلطان .. مشو باتجاهه وهي تشوف السعادة بوجه سلطان ..

عبد العزيز يحضن سلطان بحرارة : يا مرحباااا والله تو مانورت السعودية
سلطان : الله يحييك منورة بأهلها
عبد العزيز : وش أخبارك ياالغالي
سلطان : بخير الله يسلمك شخبارك أنت بشرني عنك
عبد العزيز : بخير الحمد لله ..
سلطان : كيف الأهل
عبد العزيز : بخير ونعمة يارب لك الحمد
سلطان : جعله دوم يارب
عبد العزيز : ثلاث سنين يالظالم ما شفناك
سلطان : هههههه والله ظروفي ما سمحت لي أجي
عبد العزيز : لو تبي جيت لكن أعرفك الي براسك تسويه
سلطان ضحك وما علق ... يدري إن عبد العزيز فاهمه زين ما يقدر يخبي عنه شي
عبد العزيز : كيف الحال يا غلا
غلا باحراج : الحمد لله كيفك أنت
عبد العزيز : بخير الله يسلمك الحمد لله ع سلامتكم نورتونا
غلا : الله يسلمك .. النور نوركم

ركبوا السيارة .. طول الوقت ساكته تسمع لسواليف سلطان وعبد العزيز ..
شكلهم مره مع بعض .. من يكون هذا عبد العزيز .. يمكن أخوه ؟ بس ما يشبهه أبد .. يمكن ولد عمه ؟ ولا ولد خاله ؟ واضح عليه يحب سلطان ..

بعد دقايق .. وقفوا قدام فله كبيره .. فتح باب القراج ودخل السيارة .. نزلوا من السيارة
عبد العزيز : ادخلوا أنا بنزل الشنط
سلطان : زين ما تقصر .. التفت لغلا .. يلا غلا تعالي

زادت دقات قلبها .. ورجفتها ..ما توقعت بتخاف هالخوف كله .. لا شعوريا لزقت بسلطان .. راجية يخف توترها وخوفها

التفت لها مستغرب .. ولاحظ فيها الخوف والاضطراب ابتسم بحنية وهو يمسك يدها .. رص عليها وهمس لها : لا تتوترين إذا شفتي أمي بتنبسطين عليها ..
نزلت عيونها للأرض وهي تاخذ نفس طويل ..


فتح باب المدخل ولقى أمه بوجهه
أم سلطان بفرحه كبيره : يا هلا وغلا .. يا مرحبا بالغوالي .. أسفرت وأنورت ..
سلطان يضمها ويحبها ع راسها : الله يحييك يالغالية شلونك يمه
أم سلطان : بخير جعلك بخير شلونك حبيبي ...الحمد لله ع سلامتكم
سلطان : الله يسلمك يارب
تنحى ع جنب عشان تسلم على غلا
تقدمت لها غلا وسلمت عليها ..
أم سلطان : يامرحبا ببنيتي ياهلا فيك تو ما تبارك البيت
غلا : الله يحييك ويخليك يا خالتي
أم سلطان : كيف حالك يا قلبي عسى ما تعبتي بالطريق
غلا : بخير الله يسلمك .. لا الحمد لله
أم سلطان : الحمد لله .. والله ما قدرت أنام من دريت إنكم بالطريق
سلطان : الله يخليك يا يمه ولا يحرمنا منك
أم سلطان : ويخليكم لي يارب
سلطان : وين أبوي
أم سلطان : داخل بغرفته بعد ما رجع من المسجد دخل ينام السكر مرتفع عنده
سلطان : الله يعافيه ويشفيه
أم سلطان : آمين .. أدري إنكم ما فيكم حيل للقعدة بس افطروا وعقبها اطلعوا لغرفتك جهزناها لكم ..
غلا بلعت ريقها .. ما حسبت لهالشي حساب أبد .. انتبه لها سلطان بس ما حسسها بشي ..
سلطان : زين بس بقوم أشوف عبد العزيز ووينه
أم سلطان : خله يدخل ينام هنا ويريح ما بقى شي ع الدوام
سلطان : ايه أبقوله

طلع سلطان يشوف عبد العزيز .. وأم سلطان راحت للخدامة تقولها تحط الفطور ..

بعد ما أفطروا .. طلعتهم أم سلطاان للغرفة .. ونزلت ..

سكر الباب ونظراتها الحارقة ما غابت عن عيونه

سلطان سبقها بالكلام : اهدي ماله داعي هالتوتر كله والزعل هالشي خارج عن إرادتي
غلا بعصبية : خلنا نستأجر برا
سلطان تنهد : غلا كيف نطلع ونترك أمي وأبوي .. البيت مافيه غيرهم .
غلا : وين أخوانك وخواتك
سلطان : ليش ما تعرفين إن ما عندي أخوان وخوات
ناظرته بصدمة أول مره تدري إنه وحيد أهله ..
سلطان : لا تتضايقين غلا صدقيني ماراح أضايقك ولا أحسسك بوجودي .. نامي ع السرير وبنام ع الأرض يريحك كذا ؟
غلا نزلت عيونها للأرض .. مالها إلا ترضى بهالشي وتسكت .. حطت شنطتها ع التسريحة .. وفصخت عبايتها .. حطت راسها ع المخدة ونامت من شدة الارهاق





( لنـــــــــدن )

بالفندق ..



قام الصبح على صوت صياح خفيف متقطع .. مانام إلا ساعتين بعد الفجر .. ليلة أمس كانت بالنسبة لها مروعه وكريهه ..


قرب منها بقلق وهي دافنه نفسها تحت اللحاف : سارة حبيبتي
ما سمع غير شهقاتها المتقطعه ..
شال اللحاف من عليها وجلس ع طرف السرير مسكها مع كتوفها وجلسها ..
جاسم : حبيبتي بس لا تسوين بعمرج جذي قلتلج راح أوديج أفضل مستشفى ويشوفون شاللي صار بعيونج
سارة : ماراح اروح لأي مستشفى
جاسم : لا حبيبتي بنروح .. وبعالجج وبنشوف شاللي بعيونج ..
سارة تبكي بخوف : أخاف يقولون انعميت للأبد
جاسم خنقته العبرة : لا إن شاءالله ما عليج شر .. بيعالجونج وبتردين تشوفين
اليوم بنسافر لألمانيا هناك دكتور وايد ممتاز .. بدق ع مشعل قلتله يحجز لنا على أول طيارة


كلم مشعل .. قاله فيه رحله ع 12 .. قام يرتب شنطته .. وأخذ شنطتها الي جهزتها للسفر .. سألها فيه شي تبي تحطه قالت له لا ..

وطلعوا مباشرة ع المطار .. كانت تمشي وهي تحس الدنيا مسودة بعيونها .. محطمه بقلب شبه ميت .. تذكرت غلا .. وفكرت لو تدري غلا وش بتكون حالتها .. قررت ما تعلم أحد بشي أبد .. لين يفرجها الله .. وخاصة غلا ...

تسمع جاسم يكلم مره مشعل ومرات ناس ما تدري مين .. يتكلم عن المستشفى وعن السكن وعن أشياء كثيرة .. يده مافارقت يدها ..
تدري إنه مصدوم ومفجوع بالي صار .. خربت فرحته .. وخربت ليلة العرس الي كان ينتظرها .. نزلت دموعها بحرارة .. وهي تدعي الله يلطف بحالها .....






( الريــــاض )


قامت العصر .. تروشت وطلعت تلبس .. من جو ما نزلت قومتهم خالتها لصلاة الظهر ورجعو ينامون ..



سلطان نزل يصلي العصر وما رجع .. أكيد بيجون أهلهم اليوم ويشوفونها .. كشخت وحطت ميك اب خفيف ..

بعد ما خلصت جلست ع السرير .. ما تدري وشلون تنزل مستحية تطلع بلحالها ..
أول مره تتمنى سلطان يكون موجود معها ...
طق باب الغرفة .. فتحت الباب لقت الخدامة ..
غلا : اهلين
ريريس : مدام تقول انزلي تحت ..
غلا ماصدقت جاها الفرج : أوكي انتظري بنزل معك
خذت جوالها وطالعت نفسها نظره أخيرة .. ابتسمت برضا .. ونزلت ...



دخلت المجلس وتفاجأت بالموجودين .. كانت تحسب مافيه غير خالتها ماتدري إنهم جو توقعتهم بيتأخرون ..

سلمت عليهم وجلست جنب خالتها .. فركت يدينها ببعض بتوتر .. وحاولت تكون مبتسمة عشان ما يبان عليها الارتباك ...



خالة منيرة : ياهلا بعروستنا
غلا : هلا فيك
خالة منيرة : كيف حالك وكيف أهلك ؟
غلا : بخير الله يسلمك
هيفاء : كيفك غلا وألف مبروك
غلا : الله يبارك فيك ويسلمك
أم سلطان : هذي منيرة اختي وهذي هيفاء بنتها اخت سلطان من الرضاع ..
غلا طالعتها بتأمل وشافتها تبتسم لها .. ابتسمت لها .. ونزلت عيونها
أم سلطان : وهذي نورة أم عبد العزيز بنت أخوي محمد ..
نورة : كيفك غلا ألف مبروك حبيبتي
غلا : الله يبارك فيك
أم سلطان : وهذي لمياء بنت منيرة أخت هيفاء تدرس بالجامعة أظن بعمرك والي بجنبها مها بنت نورة تدرس بثالث ثانوي ..
غلا مجرد ما حطت عينها بعين لمياء حست بنظرات الكراهية بعيونها بعدت عيونها عنها وهي ترد على خالة منيرة .. لكن نظراتها ما غابت عن عيونها .. والي شككها زيادة ماباركت لها ولا وجهت لها أي كلام ..



كانت الجلسة حلوه ومريحة .. كل الموجودين حبتهم وارتاحت لهم ما عدا لمياء ومها الي طول الوقت يتساسرون ويناظرونها نظرات مو مفهومه ..








( ألمانيــــا )


طلعوا من المطار ع الفندق حطو شنطهم وطلعوا مباشرة للمستشفى ..

ساعتين وأكثر وهم من أشعه لأشعه .. .. ومن غرفة لغرفة ..


سارة بتعب : جاسم
جاسم : لبيه
سارة : تعبانه أبي أرجع للفندق
جاسم : الحين بنرد بس اتريا الدكتور يناديني يعطيني النتايج ..
سارة : رح له .. ما أقدر أقعد أكثر من كذا
جاسم : من عيوني بس ريحي بالج..

قام وراح يدور ع الدكتور .. دخل عليه .. وقعد معه لمدة نص ساعة ..

طلع والدنيا تدور بعيونه .. مايشوف شي قدامه .. صدمه كلام الدكتور.. كل شي طلع سليم نفس ماقالوا بالمستشفى الأول مافيه أي شي في النتايج والدكتور مستغرب كيف ما تشوف هذي أول حالة تمر عليه كذا ؟!!



راح لها وشافها تتلفت باضطراب وخوف .. وقف قدامها لحظات .. لكن ما شافته ولا حست بوجوده ..!! اظلمت الدنيا بعيونه وصار يبكي بحرقه ووجع في صمت ..

جاسم : سارة
شهقت بخوف : وينك ليه تأخرت
جاسم : بس الدكتور كان مشغول ما قدرت أدخل عليه بسرعة
سارة : وش قالك ؟
جاسم : يقول هالحالة دايم تمر عليهم عمى مؤقت
أعطانا أدوية ويقول إن شاءالله أيام ويرجع لك نظرك ما فيه شي يخوف حبيبتي
سارة بلعت العبرة وسكتت.. مسك يدها وطلعوا من المستشفى ...








( الريـــــــــــاض )



قاموا يصلون العشاء .. .. بعد ما صلت رجعت للمجلس لقت مها جالسة .. ما ناظرتها ولا أعطتها أي اهتمام ...

دقت على سارة استغربت الى الحين ما دقت عليها .. لكن صار جوالها مقفل .. ضحكت سارة عايشة بعالم ثاني مع جاسم ما تلومها ...
دقت على ماما عبير وكلمتها وطمنتها إنها بخير وعقبها سكرت وحطت الجوال ..


جاها صوت مها : تدرسين
غلا : ايه
مها : وش تدرسين
غلا : توني بأول كورس بالجامعة
مها : وشلون عرفك سلطان
غلا انصدمت من سؤالها : النصيب عرفه فيني
مها تنهدت بضيق : كنت متوقعته ما يتزوج أبد
غلا استغربت : ليه ؟
مها : ما تدرين إنه كان خاطب لمياء فترة طويلة ومتعلق فيها
غلا مصدومه من الي تسمعه ومصدومه من جرأتها .. ابتسمت : بس بالأخير تزوجني والحمد لله مبسوطة معه
مها بلؤم : بس يحبها لدرجة إنه 3 سنين ماجا هنا بسبب هالموضوع
غلا حست عمرها مخنوقة وما تبيها تلاحظ عليها شي .. خذت جوالها وطلعت من المجلس ..
نورة : وين رايحة ؟
غلا : أبي أشرب موية
نورة : تأخرنا عليك
غلا : لا يا قلبي أصلا توي أدخل بعد ما صليت
نورة : زين ادخلي بجيب لك مويه
غلا : لا والله ما تجيبينه أنا بروح الله يعطيك العافية

مشت للمطبخ وشربت موية وهي تحس بغصة .. عشان كذا كانت تناظرها لمياء بنظرات غريبة .. وش الي صار بينهم دامه كان يحبها ليش ما تزوجها وش الي منعه .. حتى هي واضح تحبه ولا ليش حاقده علي .. معقوله أحد منعهم ياخذون بعض ؟! ...

يعني زواجه مني ردة فعل بس .. حتى مو عشان ماما عبير ..!!
ماتدري ليش هاللحظة حست بالغربة واستوحشت المكان ..
رجعت للمجلس .. وقابلتها خالتها ..

خالة لطيفة : وينك يا بنيتي سلطان يدور عليك وين جوالك
غلا : معي جوالي ما دق
خالة لطيفة : كلميه شوفي وش يبي
غلا : طيب الحين


راحت للمجلس الثاني ودقت عليه ..

غلا : ألو
سلطان : هلا غلا وينك قافلة جوالك
غلا : مو قافلته بس يمكن ما فيه ارسال
سلطان : وش أخبارك
غلا : بخير
سلطان : مستانسة ؟
غلا تذكرت كلام مها حست بغصة قالت بصوت ضعيف : ايه
سلطان : الحمد لله بس دقيت أبتطمن عليك
غلا بتردد : سلطان
سلطان : لبيه
غلا : متى بتجي
سكت شوي .. : ليه تبين شي
غلا ارتبكت : لا بس أسأل
سلطان : ع الساعة عشر ونص إن شاءالله بكون بالبيت بس رحت أسلم على خوالي وعماني
غلا : أوكي بس ..
سلطان : بس ايش ؟
غلا بهمس : لا تتأخر
سلطان تنهد : من عيوني
غلا: باي

سكر الخط وهو يحس بشعور غير .. أول مره يحس إنها محتاجة وجوده ..
وتبيه حولها .. قرر يأجل روحته لعمانه بكره عشان ما يتأخر عليها ...







بالمجلس ...



هيفاء : ياعيني ما يمديني ع اللي ما يستغنون عن بعض .. كل هالوقت تكلمينه
غلا تلعثمت : لا والله ما طولت معه بس سألته وينه فيه
هيفاء : اشتقتي له
غلا انحرجت بشكل ملحوظ
خالة منيرة : بس أحرجتي البنت .. ما عليك منها ترى هذي ملكعه ..
هيفاء : هههههههههههههههههههههههههه يالبى الي يستحون تحمليني تراي أمون
غلا : هههههههه عادي يا قلبي خذي راحتك
قعدت تطالع هيفاء ..
سبحان الله عكس أختها .. حبوبه وطيبة وتدخل القلب بسرعة .. وكأنها تعرفها من زمان ..
دخلت بالسواليف معها .. كان ودها تسألها ليش سلطان ما عنده أخوان ولا خوات بس ما تبي تشككها بشي ...




ع الساعة تسع طلعوا كلهم من البيت .. بقت مع خالتها بالصالة ..

دخل أبو سلطان وقعد معهم شوي ثم قام لغرفته...


شوي ويدخل سلطان .. تعلقت عيونها فيه .. كان مبسوط ومزاجه رايق ... حب راس أمه وجلس بجنبها ..

سلطان : كيف حالك يمه
أم سلطان : بخير الله يسلمك وين رحت اليوم
سلطان : رحت أسلم على خوالي ويوم جيت أبروح لعماني شفت الوقت بيتأخر قلت بمرهم بكره
فمهت إنه يبيها تسمع واستانست بداخلها لأنه ما طنشها وتأخر ..
سلطان : كيفك غلا
غلا : الحمد لله
سلطان : تعشيتوا ولا مابعد
أم سلطان : لا نحتريك .. الحين بنحطه ..

بعد ما تعشوا .. طلعوا لغرفتهم ..

طلع من الحمام وشافها جالسة ع السرير والجوال بيدها
سلطان : وش فيك قلقانه
غلا : سارة ما دقت علي وجوالها من الصبح مقفل
سلطان : عرسان موب فاضيين
غلا : بس مو من عادتها تقفله ولا حتى أرسلت مسج
سلطان : خليهم اليوم وبكره لو ما دقت عليك أو ماردت بكلم جاسم أشوف
غلا : أوكي
جا وجلس جنبها .. فزت بعيد عنه
سلطان : وش فيك
غلا نزلت راسها : ما فيني شي
سلطان : ما ودك أجلس جنبك
غلا سكتت ماردت
سلطان : ليش قلتي لي تعال .. أحد ضايقك
غلا بغصه : لا .. بس كذا
سلطان : من جاكم اليوم
غلا : خالة منيرة وخالة نورة .. وهيفاء ومها .. _ رفعت عيونها تناظره _ ولمياء
سلطان بعد عيونه عنها من سمع اسم لمياء : أها
غلا ما تدري ليش حست بالقهر منه خاصة بعد ما شافت ملامحه تغيرت يوم سمع اسمها .. تمنت تدري وش الي منعه يتزوجها .. وليش راح لها وتزوجها غصبن عليها رغم كراهيته لها ..

غلا : حليلهم حبيتهم خاصة هيفاء
سلطان ابتسم : هيفاء حبوبه كلن يحبها
غلا : أول مره أدري ماعندك أخوان
سلطان : بعد ما ولدتني أمي بسنه تعبت وصار عندها ورم بالرحم وشالوه لها
غلا متفاجأة : يا الله عشان كذا .. الله يعوضها
سلطان : آمين
غلا : زين خالتي رضعت هيفاء عشان تصير لك اخت ..
سلطان : ايه الحمد لله ..
غلا : بس اختها غيرها مره
سلطان طالعها : وشلون ؟
غلا : هي الوحيدة الي ما باركت لي وتناظرني بطريقة غريبة
سلطان تنرفز بشكل فاجأها : لو سمحتي غلا لا تفكرين تدخلين بمشاحنات معها
غلا مصدومة : أنا ما قلت شي
سلطان : قلتي ولا ما قلتي هذاني أحذرك خلك بعيدة عن لمياء

قام بعصبية .. وطلع من الغرفة .. خلاها بمكانها تكتوي من القهر ..
طلع للحوش .. تنفس بضيق ..
ليش عصبت عليها وتنرفزت .. ما قالت شي
كانت تبي تفضفض لي وتسولف عن الي صار اليوم وأنا خربتها بالأخير ..
حط يده على راسه .. ليش أسوي فيها كذا .. بعد ما قالت لي لا تتأخر وحسستني إنها تبيني أكون قريب منها ويوم جيت سولفت معي ..
كله من لمياء .. متى بتطلع من راسي .. رغم إن مشاعري تحولت لكراهية شديدة لها لكني ما أرضى أحد يقرب منها أو يضايقها .. أو حتى يتكلم عنها ..

طلع للغرفة وهو ناوي يعتذر منها ويبرر لها ..
فتح الباب .. لقى اللمبات طافية وغلا متلحفة و نايمة
سكر الباب وفرش له ع الارض ونام ...





صباح اليوم الثاني ...



( ألمــــــــــانيا )

جاسم : سارة حبيبتي ليش ما تاكلين
سارة : مو مشتهية شي
جاسم : عشان خاطري
سارة صرخت فيه : مالك خاطر عندي ولا أبي أقعد معك
جاسم انصدم : ليه وين تبين تروحين ؟
سارة انهارت : رجعني لماما خلنا نرجع لندن .. طلعني من هالمكان
جاسم: سارة لا تقولين جذي .. شلون تفكرين بهالشي
سارة من بين شهقاتها : جاسم أنا ما أشوف شي والله العظيم ما أشوف .. ما أقدر أعيش معك أنت قدامي لكني ما أقدر أشوفك .. مدري وش الي صار بعيوني .. ماراح أقدر أكون معك أبي أرجع لماما
جاسم بصوت مخنوق : ليه تحسين عمرج بتكونين عالة علي ؟
سارة تبكي : ايه بكون عالة وماراح أسمح لك تستثقلني بيوم ..
ضمها بقوة وعيونه تدمع : الله ياخذ عمري قبل هاليوم .. مينون لو بفكر إني اهدج .. والله يا سارة لو ما تتحركين من هالسرير ما تخليت عنج .. انتي ضحيتي بحياتج وعمرج مع واحد عقيم وحرمتي عمرج من التفكير بالأطفال .. ما تبغيني أضحي عشانج .. عمري وروحي تفداج .. ولو تسوين الي تسوين ماراح أهدج وراح أظل وياج ومعاج لآخر عمري ..
سارة : بس أنا خايفة حيل .. ليش صرت كذا يا جاسم
جاسم باسها ع راسها وهو ضامها لصدرها : لا تخافين دامي وياج .. بس خلج واثقة بالله وادعيه يرد لج بصرج ..
سارة هدت انفاسها بحضنه .. ع رغم الألم والخوف وحالة الانهيار الي هي فيها ... إلا إنها بهاللحظة حست بالأمان والراحة مع جاسم ..

جاسم : بنيلس هني كمن يوم وبنرد
سارة : أوكي
جاسم : يلا اكلي عشان خاطري
سارة ما عارضت .. صار يوكلها بيدينه واحساسه بالألم كل لحظة يزيد ...







( الريــــاض )

قامت من النوم .. خذت جوالها ودقت على سارة .. فرحت يوم سمعته يرن ..
على آخر رنه ردت عليها

غلا بانفعال : يالدببببا ما بغيتي وينك من أمس أدق عليك ولا فكرتي تكلميني ولا تتحمدين ع سلامتي
سارة تحاول تعدل صوتها الشاحب : معليش غلو والله اسفة فضت البطارية وكان طول الوقت بالشنطة الحمد لله ع سلامتك ياقلبي
غلا : الله يسلمك .. وش اخبارك بشريني عنك
سارة تبلع عبرتها : الحمد لله أبشرك مبسوطة مره
غلا : الله يسعدكم يا قلبي .. وينكم الحين
سارة : بألمانيا
غلا : والله ..!! مسويها مفاجأة
سارة : ايه
غلا : يا زينكم والله يلا انبسطوا واستانسوا
سارة : يا حبيلك غلو
غلا : ليش صوتك كذا فيك شي
سارة تمسح دموعها : لا بس تعرفين من يوم الزواج ما نمت زين سافرنا علطول ارهاق مره
غلا : الله يعينك بس دامك مع حبيب القلب عسل ع قلبك هالارهاق
سارة ضحكت تجاملها عشان ما تحس بشي
غلا : سارونه والله مشتاقة لك..
سارة : حتى أنا والله
غلا : فديتك أهم شي تصيرين مرتاحة
سارة : الحمد لله .. وانتي بشريني كيف وضعك ؟
غلا : الحمد لله أهله مره طيبين
سارة : دوم هالراحة يارب
غلا : شفتي الي حطيت لك بالشنطة
سارة : لا وش حطيتي ؟
غلا باحباط : لييه ما فتحتيها
سارة تبلع العبرة لا تنهار : لا كنا مستعجلين ونسيتها
غلا : حسااافه ... حطيت لك شي فيها إذا رجعتي وشفتيها قولي لي
سارة : من عيوني
غلا : جاسم عندك
سارة : ايه
غلا : أجل ما أطول عليك سلمي عليه
سارة : الله يسلمك حبيبتي
غلا : فمان الله
سارة : فحفظه ..



دخل عليها .. وهي تكلم .. بعد ما سكرت ..

سلطان : تكلمين سارة
غلا من غير ما تناظره : ايه
سلطان : وش أخبارهم ..
غلا : بخير بألمانيا
سلطان متفاجئ : والله .. متى قرروا ما قالي
غلا : شكله قرر متأخر حتى هي ما تدري
سلطان : الله يسعدهم
غلا : آمين
قامت بتطلع من الغرفة .. مرت من جنبه .. مسك يدها
غلا : اترك يدي
سلطان : متضايقة مني ؟
غلا خذت نفس : ليش اتضايق منك ؟
سلطان : عشان الي صار أمس
غلا بحده وهي حاطه عينها بعينه : أصلا ما تهمني عشان تضايقني تصرفاتك
بعدت يدها عنه بقوه ونزلت تحت ..


لقت خالتها بالصالة تتقهوى

غلا : صباح الخير خالتي
خالة لطيفة : يا صباح النور .. كيفك حبيبتي عساك نمتي زين
غلا : أيه الحمد لله
خالة لطيفة : نوم العافية
غلا : الله يعافيك .. أنتي كيفك اليوم وكيف عمي أمس كان تعبان من السكر
خالة لطيفة : اليوم أشوى إن شاءالله ..
غلا : وينه طلع
خالة لطيفة : ايه طالع من ثمان
غلا : الله يعينه
خالة لطيفة : كيف أمك عساها بخير
غلا : بخير الله يسلمك أمس كلمتني تسلم عليك
خالة لطيفة : الله يسلمها .. بكلمها اليوم إن شاءالله مطوله عنها

قعدوا يسولفون مع بعض ويفطرون .. سلم سلطان على أمه وطلع من غير ما تناظره ...



ركب سيارته رايح للشركة .. دق جواله .. ابتسم وهو يشوف اسم هيفاء ع الشاشة ..

سلطان : يا هلا وغلا
هيفاء : هلا بك شلونك
سلطان : بخير الله يسلمك وش أخبارك
هيفاء : الحمد لله بخير
سلطان : ليش طلعتي أمس مبكر ما لحقت عليك
هيفاء : والله أبوي رجع للبيت وقالت أمي بتطلع محد بالبيت ورجعت معهم لأن خالد مسافر
سلطان : أها يلا مره ثانية إن شاءالله نشوفكم
هيفاء : تعال تغدا عندنا
سلطان : لا خليها بيوم ثاني
هيفاء : لا والله بتجينا اليوم مو ع كيفك
سلطان : أجل أبصلي الظهر عندكم إن شاءالله
هيفاء : زين الله يحييك
سلطان : الله يسلمك
هيفاء : أجل نشوفك ع خير الله معك
سلطان : الله يحفظك ..


مر الشركة وقعد مع أبوه .. الين أذن الظهر .. طلع يصلي بالمسجد الي عند بيت خالته منيرة ..



دق الجرس .. ردت الخدامة وفتحت له .. دخل وصك الباب .. قبل يدخل مع المدخل سمع الباب يطق .. رجع يفتحه ..
تفاجئ فيها واقفة قدامه .. وهي تفاجأت من وجوده ..
نزل راسه وبعد عن الباب جاه صوتها : كيفك سلطان
سلطان : بخير الله يسلمك كيف حالك انتي
لمياء : الحمد لله بخير .. الحمد لله ع سلامتك
سلطان : الله يسلمك
لمياء بصوت منخفض : مبروك
سلطان ببرود : الله يبارك فيك

مشت من قدامه ودخلت البيت .. وقف مكانه .. صوتها أعاد له شريط الذكرى .. قبل 3 سنوات يوم رجع من بريطانيا وهو ناوي الزواج منها بعد ما أخذ موافقة مبدأيه من أبوها وأمها .. كان يعشقها لحد الجنون .. ويعد الأيام الي تجمعه فيها .. قبل ما يتقدم لها رسميا بأيام .. قرا مسج بجوال هيفاء بالغلط من لمياء تقول فيه .. ما تبي واحد مريض .. !!
اظلمت الدنيا بعيونه .. وكره حياته وكره كل الي حوله .. ما قعد بعده إلا كم يوم ورجع لبريطانيا .. .. كلن عرف بالموضوع .. وانصدمت لمياء بالخبر .. وحست بالندم ع الي سوته ..

ضحك بسخرية لهالذكريات .. وجت صورة غلا قدام عيونه .. وقارن بينهم ... لقى كفة غلا مرتفعة بكثير عن لمياء .. حب القدر الي جمعه فيها حتى لو كانت حياتهم مع بعض شبه ميته .......
الأهم إنها زوجته الي ماراح يتخلى عنها ..


دمتمـ بخير



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




الجــــــــــــــــــ17ــــــــــــــــزء


ايــــــــــــه أغــــــار ....
وايــــــــه أخــاف..
إنه يقـــول الآه ويـحس بـــألم

وايـــــــــه أســــامح ...
وآخــــــذه بالحضــــــــن لامنــه ظــلم
وايــــــــه أحبــــــه ...
حيــــــــــل وأكــثر من الحيــــــل حـتى


قامت الفجر على صوت طق الباب .. جاها صوت خالتها من ورا الباب
: يمه يا غلا قمتوا للصلاة
غلا : ايه خالتي
خالة لطيفة : الله يقويكم ..

قامت من سريرها وفتحت النور .. التفتت لسلطان النايم بعمق .. وقفت قدامه للحظات .. ماودها تقومه ومنقهره ليش ما يقوم لا سمع الباب يطق بس مضطره تقومه قبل تروح عليه الصلاة ..

: سلطان .. سلطان .. قم للصلاة
فتح عيونه بكسل وبصوت ثقيل : أذن ؟
غلا باستهزاء : لا يحتريك تعطيه الإذن.. اعطته ظهرها ودخلت الحمام تتوظى

سلطان جلس مو مستوعب الي قالته .. تنكت من صباح الله ..؟!!معقوله زانت نفسيتها عقب أمس .. هز راسه متعجب منها .. وقام لبس ونزل يتوظى تحت


طلعت من الحمام .. وصلت الفجر .. بعد ما خلصت قرصها بطنها من الجوع ..من أمس العصر ما كلت شي ..

نزلت للمطبخ .. فتحت الثلاجة .. طلعت توست وجبن .. وصلحت لها شاهي ..
وجلست تاكل ..

سرحت بأفكارها للأحداث الي صارت أمس بالإستراحة .. وشكل سلطان يوم جا ويسأل عن لمياء .. غصت بلقمتها .. حست بنار تحرق جوفها ..
شربت شاهي وهي ما تحس للأكل بأي نكهه ..
لهالدرجة يحبها ....؟! يوم سمع بالخبر جا يركض من غير شعور ...!!!
أمووت وأعرف وش الي فرق بينهم .. ليش تركها ..؟! .......... أهله وش حليلهم ما أحسهم من النوع الي بيوقف بطريق زواجه من الي يبي .. معقولة الرفض منهم ؟!
ليته أخذها ولا عرفني .. ليت الأيام ما جمعتني فيه ..



دخل البيت بعد الصلاة .. سمع حركة بالمطبخ .. وش عندها ريريس بهالوقت بالمطبخ .. فكر يقولها تصلح له فطور لأنه ما تعشى أمس ..

: ريريس
انتفضت يوم سمعت صوته .. ما تحركت من مكانها ولا ردت عليه ..
: ريريس
ما سمع أي جواب استغرب .. دخل المطبخ وتفاجأ فيها جالسة الكرسي
سلطان : صباح الخير
غلا : ...
سلطان : ليش ماتردين
غلا : ما ناديتني عشان أرد عليك
سلطان سحب نفس يكره اسلوبها الجاف : وش تسوين
غلا : أرقص
سكت منقهر منها .. بس في نفس الوقت ما يلومها هو السبب الي خلاها ترجع تعامله بهالطريقة ..
سلطان : وين ريريس
غلا : بغرفتها
سلطان : روحي قولي لها تصلح لي فطور وتجيبه لي بالمجلس
غلا قامت وراحت لغرفة ريريس
طقت الباب مره ..مرتين .. فتحت لها الباب ..
غلا شافت وجهها وارم ومحمر ارتاعت : وش فيك ريريس
ريريس بتعب : فيه سخونه وانفلونزا
غلا : سلامتك خذيتي دوا
ريريس : ايوا مدام أمس يودي أنا مستوصف
غلا : زين الله يشفيك
ريريس : ايش ابغى مدام
غلا رحمتها ما قدرت تقولها تسوي فطور : لا خلاص نامي
رجعت للمطبخ ووقفت محتارة .. تروح تقوله ريريس تعبانه .. ولا تسوي له شي .. بس ما يستاهل ع الي سواه فيني ..
ابطنشه وأرقى لغرفتي خله ينلطع ساعة يحتري الفطور ..
دخلت خالة لطيفة : صباح الخير وش تسوين يا بنيتي
غلا : هلا خالتي صباح النور .. بس نزلت آكل قمت وأنا جوعانه
خالة لطيفة : بالعافية يا قلبي .. وينه سلطان رجع من المسجد
غلا ارتبكت : ايه .. بالمجلس
خالة لطيفة : ليه وش موديه هناك
غلا تلعثمت : بس كان يبي ريريس تصلح له فطور لكن صارت تعبانه
خالة لطيفة : أنا بصلح له فطور
غلا انحرجت : لا والله ما تلمسين شي أنا بصلح له
خالة لطيفة : عادي الله يصلحك متعودة أقوم هالوقت وأصلح لأبو سلطان فطوره
غلا : لا والله ما تسوين شي أصلا يبي شي خفيف
خالة لطيفة : أجل أنا بروح أشوف أبو سلطان توه داخل من المسجد .. ولا بغيتي شي ناديني
غلا : فديتك ما تقصرين ..

طلعت من المطبخ وغلا تغلي من القهر .. وتصرخ من جوا مايستااهل الكريه ... أكرهك يا سلطان أكرهك

وقفت قدام الثلاجة ما تدري وش تسوي .. طلعت التوست والجبن .. دايم تشوفه ياكله .. صلحت له كم وحده
وحطت الغلاية ع النار .. قعدت تنتظر قدام الفرن وعقلها مشوش .. متى بتسافر .. تبي تقوله يحجز من اليوم على أقرب رحلة .. خلاص ما تبي تقعد معه أكثر ..
مهما صار ماراح تقعد .. هي وياه ما يناسبون بعض أبد والحياة بينهم مستحيله ..!

مدت يدها وبالها سرحان بتاخذ الغلاية عشان تكب الشاهي .. بهاللحظة سمعت صوت سلطان وهو يقول : وين الفطور ؟
انتفضت يدها من الخوف وانفكت الغلاية من يدها وطاحت ع الارض ..
صرخت من قوة الحرارة الي حستها برجلها .. بسبب الموية الحارة الي تطايرت ع الارض

دخل من عند الباب يركض مفجوع .. : بسم الله عليك
جالسة ع الارض وماسكة قدمها بقوة وهي تعتصر من الألم
سلطان جلس قبالها : حبيبتي جاك شي _ مد يده _ وريني
غلا تبعد يده : وخر عني
قامت تمشي بصعوبة وهي تقاوم دموعها من كثر الوجع ..
مسك ذراعها : وين رايحة
غلا من غير لا تناظره : اتركني
جلسها ع الكرسي غصبن عليها .. وجاب زبده
فتحها وجلس قدامها : هاتي رجلك
رجعت رجلها ع ورى : سلطان قم عني لا تضايقني
سلطان بعصبية فاجأتها : خلي عنك العناد وهاتي رجلك بسرعة
غلا استسلمت له بخوف .. مسك قدمها وهو يشوفها محمره بقوه من فوق الاصابع
دهنها بزبده
غلا حاطه يدينها ع وجهها من شدة الألم : يحرني سلطان خلاص لا تسوي
سلطان تركها : الحين بتبرد إن شاءالله
غلا وقفت بصعوبة : خذ فطورك .. أنا بطلع
سلطان : ليش سويتيه أنتي وين ريريس
غلا : تعبانه مره ماقدرت أقولها
سلطان : كان قلتي لي وانتهى الموضوع
غلا مشت طالعه : حصل خير

طلعت فوق وجلست ع السرير رفعت رجولها وصارت تنفخ فيها تبرد حرارتها ...
استغربت تأخر سلطان .. توقعته قعد يفطر .. انسدحت ع السرير بعد ماخفت الحرارة شوي ..

غفت غفوة خفيفة .. صحت منها وسلطان جالس بجنبها .. جلست متفاجأة من وجودة ..
غلا بروعه : وش فيه
سلطان : رحت أجيب لك مرهم
غلا مصدومة : لي أنا ؟
سلطان : ايه أجل أنا
غلا : ماكان له داعي
سلطان طلع المرهم وجا بيفتحه
غلا : هات أنا بدهن رجلي
سلطان اعطاها : حطي منه عشان لا تلتهب ..
غلا نزلت راسها وبصوت ضعيف : مشكور
سلطان تنهد وعيونه تطالعها : العفو .. قرب منها وباس راسها : سلامتك غلاي ما تشوفين شر
تركها وهي تحس براسها بيفتر من كثر ماهو متذبذب
حطت المرهم ع الحرق وانسدحت .. لحظات وبعدها راحت بالنوم ..


** **



الساعة 10 بتوقيت لندن ..



قاعدين يتقهوون بالمجلس ..

خالة كوثر : منو الي طلعت لسارة قبل شوي
ماما عبير : سمية أخت جاسم
خالة سناء : يا خواتي البنت مو طبيعية أعتقد الي فيها نفس ودوها عند قاري
ماما عبير : والله ما جا في بالي هالشي يمكن من زود الصدمة ..
خالة سناء : أنا شاكة من البداية بس قلت نوديها للمستشفى .. وبعد ما قالوا كلهم إن البنت سليمة تأكدت من هالشي
ماما عبير : حتى لو مهيب نفس نوديها لأحد يقرا عليها القران دواء وشفاء ..
خالة كوثر : المشكلة وين تلقين الي يقرا هنا ويكون ثقة
خالة سناء : نسأل ونشوف أكيد فيه حد يقرا ...
ماما عبير : والله ياليت البنت حالها ما يسر لا عدو ولا رفيق
خلونا ندور كل وحده تسأل من جهتها عسانا نلقى أحد
خالة كوثر : بنشوف إن شاءالله نلقى حتى لو بولاية ثانية غير لندن مو مشكلة نوديها
خالة سناء : أنا بسأل أم مصطفى ريلها شيخ يمكن يقرا
ماما عبير :دقي عليها شوفي
خالة سناء طلعت رقمها من الجوال : دقايق أشوف ..
دقت عليها .. وكلمتها عن الموضوع وعن الي صار لسارة .. قالت لها إن رجلها ما يقرا لكن يعرفون واحد يقرا بتاخذ رقمه من رجلها وبتعطيهم ..
استانسوا من هالخبر .. وتفائلوا خير .. قرروا أول ما يكلمونه يودونها له .. عسى ربي يكتب لها الشفاء على يده ...



** **



دخل البيت لقى أمه وغلا بالصالة كالعادة ..

سلطان : السلام عليكم
الجميع : وعليكم السلام
سلطان : شلونك يمه
أم سلطان : بخير جعلك بخير شلونك أنت
سلطان : الحمد لله بخير .. شلونك غلا ..
غلا : الحمد لله
انتبهت له يناظر رجلها : كيف رجلك ؟
أم سلطان : ليه وش فيها
سلطان : انكبت عليها الموية المغلية
أم سلطان بروعة : بسم الله عليك الرحمن الرحيم وشلون انكبت وريني عسى ما احترقتي واجد
غلا باحراج : مو شي كبير عادي
أم سلطان : ورى ما قلتي لي
غلا : خالتي عادي والله شي خفيف الحمد لله
أم سلطان : حطيتي عليه شي
غلا : ايه سلطان جاب لي مرهم
أم سلطان : ما تشوفين شر يا قلبي
غلا : فديتك الشر ما يجيك
أم سلطان : الله يصلحك قايلة لك أطلعي من المطبخ بس ما طاوعتيني
غلا : أفا عليك يا خالتي تبين أطلع وأخليك تشتغلين عني
أم سلطان : ايه هذاك طلعتي بهالنتيجة
غلا ضحكت باحراج : ما يخالف مكتوب علي
أم سلطان : الله يصلحك بس
غلا ضمتها وهي تضحك وباستها ع راسها : يا لبى قلبك يا خالتي ههههه الحين بدال لا تدلعيني تعصبين علي
رفعت عيونها وانتبهت لسلطان يناظرها ويضحك مستمتع ... اعتدلت بجلستها وهي تحس بنظراته تحرقها ..
سلطان تنحنح : ترى أغار يمه
أم سلطان : تغار علي ولا عليها حدد
ضحك سلطان : كلكم أغار عليكم
غلا انحرجت وخذت الجوال تلعب فيه .. ابتسم وهو يشوفها تشغل نفسها بالجوال .. يحب يشوفها تسولف مع أمه .. يحسها تحبها صدق من دون مجاملة ..
سلطان : يمه حنا بنرجع لندن
رفعت عيونها باهتمام ..
أم سلطان متفاجأة : ليه يا ولدي مالكم غير اسبوعين .. دراستكم بدت ؟
سلطان : لا توها
أم سلطان : أجل وش الي بيخليك ترجع الحين
سلطان : بس ماودي أترك أشغال أبوي فترة طويلة
أم سلطان : أول تقعد هنا شهر شهر ونص ماتقول هالحكي وش الي تغير
سلطان توهق ما يدري وش يقول : لا بس بعد أنا واعد غلا قبل ما نجي ما نطول
أم سلطان : ليش يا بنيتي ما ارتحتي عندنا
غلا تلعثمت : لا بالعكس والله ياخالتي أنتم مثل أهلي .. ومرتاحة عندكم
أم سلطان : أجل وراكم عجلين ع السفر ؟ ما بعد مليت عيوني بشوفتكم
غلا طالعت فيه بحقد ليش فتح هالموضوع وهي موجودة واحرجها
أم سلطان : أقلها اقعدوا اسبوع زيادة وبعدين بسلامتكم
سلطان طالع غلا يبيها تتكلم ..
غلا وهي كارهه عمرها : الي تامرين فيه خالتي بيصير ..
أم سلطان : والله يا بنيتي ما ودي أعسر عليكم لكنكم مليتوا علي البيت
غلا : فديتك والله .. ابشري ماراح نسافر إلا بالوقت الي يرضيك
أم سلطان : الله يخليك ويبارك فيك خلكم هالأسبوع وبعدها إن بغيتوا توكلوا على الله
سلطان : ابشري تامرينا يمه
أم سلطان : عسى ربي يسعدكم وما يحرمني منكم
سلطان : ولا يحرمنا منك يا الغالية


بعد فترة قامت خالة لطيفة وغلا يجهزون الغدا بعد ما وصل أبو سلطان .. تغدوا وخلصوا الغدا .. حلفت غلا على خالتها ما تلمس شي .. نظفت السفرة وغسلت المواعين صلحت لهم شاهي .. وحطته لهم واستأذنت تطلع لغرفتها ..

أبو سلطان يتكلم عن غلا: ونعم مااخترت
سلطان مبسوط : الله يسلمك
أبو سلطان : حافظ على زوجتك ولا تكدر بخاطرها .. تراها يتيمة خاف الله فيها
أم سلطان : ما يقصر فيها سلطان .. عسى ربي يسعدهم ويرزقهم الذرية الصالحة
سلطان حس بغصة .. وسكت ..
شوي واستأذن منهم ورقى لغرفته ..


دخل ولقاها توها طالعة من الحمام متروشه
سلطان : نعيما
غلا سفهته وراحت للتسريحة ..
وقف قريب منها : ليش ما تردين
غلا التفتت عليه بنظرات حاقدة قالت بحدة وهي تضحك بسخرية : نجحت خطتك أكيد مرتاح الحين
سلطان :أي خطة ؟
غلا : ما أدري أي خطة .!! اسأل نفسك
سلطان : غلا تكلمي معي زين لا تطلعيني من طوري رجاءا
غلا : فاتح موضوع السفر مع أمك قدامي عشان تحرجني ؟!
سلطان : ليش أحرجك ؟! أصلا ما توقعت أمي تقول كذا توقعتها تقول الله معكم ..
غلا : ليش تحسبني غبية ..
سلطان : لا ما أحسبك غبية ولا كانت نيتي أحرجك لكن بالفعل أنا تفاجأت إن أمي طلبتنا نجلس وقت أطول لأن أمي عمرها ما قالت لي إقعد أو سافر .. مخليتني ع راحتي كلها أسبوع ماراح تفرق
غلا : عندي تفرق
سلطان بقهر : لهالدرجة مو طايقتني
غلا بحقد : وأكثر بعد .. أنا أكرهك
سلطان لوى يده ع كتفها قرب فمه من إذنها وهمس : كذابه ....... عيونك تقول غير هالحكي
دفته بيدها وهي تنتفض .. ابتسم بتهكم .....
فتح الدولاب أخذ له كم لبس وقالها إنه طالع لاستراحة ..
طلع وتركها ضايعة بمشاعرها كارهه ضعفها قدامه .. وكارهه المشاعر الي بدت تسيطر عليها وتحاول قد ما تقدر تنكرها وتبعدها .....


** **




لــــندن ...



ماما عبير : سارة حبيبتي نايمة ؟
سارة من تحت اللحاف : لا قمت
ماما عبير جلست ع طرف السرير : كيفك حبيبتي اليوم ؟
سارة : الحمد لله
ماما عبير : سارة يا بنتي أمس كلمت شيخ من طرف أم مصطفى .. وقلتله الي صار لك وقالي أجيبك اليوم يقرا عليك يمكنها عين جتك ولا شي
سارة بضيق : ماما ما فيني لا عين ولا غيره خلوني بحالي وبصير بخير
ماما عبير : يا قلبي العين حق وماراح يضرك لو رحتي بعدين القران شفاء سواءا كانت عين أو غيره ..
سكتت سارة وكأنها رضت واقنعها كلام ماما عبير ..
ماما عبير حست بتجاوب من سارة وتشجعت : سناء قالت تبي تروح معنا هي الي دورت لنا رقم الشيخ الله يعطيها العافية ما قصرت .. واعدنا بعد العصر نروح له عشان يكون بالبيت طيب حبيبتي
سارة بضعف : الي تشوفينه
ماما عبير : الله يشفيك ويرفع ضرك



العصر ..

طلعت ماما عبير وخالة سناء ومعهم سارة للشيخ .. ولحسن حظهم ما كان بعيد مره عنهم ..
وصلوا لبيته واستقبلتهم زوجته ..رحبت فيهم ودخلتهم المجلس .. دخل الشيخ يقرا عليها لمدة نص ساعة تقريبا .. بعدما انتهى من القراءة قالهم إنها تعاني من عين قوية .. وهي السبب في عماها .. صعقوا من الي قاله وانصدموا من يكون ممكن عانها ؟!
وفي يوم زواجها ؟!

طلعوا من عنده على وعد يجونه كل يوم بعد العصر يقرا عليها ...




بالمجلس ..
خالة كوثر : شاللي صار
ماما عبير بضيق وحزن شديد : يقول فيها عين قوية هي السبب في الي صار لها
خالة كوثر : لا حول ولا قوة إلا بالله شهالناس الي ما يذكرون الله
خالة سناء : قلتلكم حسيت والله ان الي فيها نفس ولا شنوه العمى المفاجئ بدون أي سبب
ماما عبير: بنستمر بالقراءة وعسى ربي يشفيها
خالة كوثر : اكيد بتستمرون لكن بعد لازم غسول ناخذه من كل الي جو بيوم الزواج
ماما عبير : ياختي أستحي أكلمهم وأقولهم إني شاكة فيكم عاينين بنتي
خالة كوثر بانفعال : شنو الي يخجل بالموضوع حبيبتي البنت ضاعت حياتها بسبب وحده ما ذكرت ربي إن شاءالله يزعلون إلى يوم الدين ماعلينا منهم أهم شي ناخذ غسول منهم .. بناخذ من الكل
ماما عبير : أنا بجمع من كل الي هنا وبكلم سمية تجيب لي غسول منها ومن أخوها وأنتي عليك بالضيوف أنتي أجرأ مني
خالة كوثر : ايه خليهم علي لو اروح لهم بيت بيت واخذ منهم ..
خالة سناء : بس حتى لازم نكمل قراءة أقلها شهر
ماما عبير : ايه أكيد إن شاءالله
خالة كوثر : زين وينها الحين سارة ليش ما تيلس ويانا
ماما عبير : بغرفتها ماتبي تقعد مع أحد حالتها محبطة مره الله يشفيها
خالة سناء : آمين يارب




** **




الريـــــــاض ..


الساعة 12 ونص وما بعد جا سلطان .. الكل نام بالبيت ما عداها .. ما قدرت تنام حاسه بقلق .. مو بالعادة يتأخر حتى لو طلع مع اخوياه يرجع قبل 12 ..

ماسكة جوالها كلما جت بتدق رجعت تهون .. عقلها يقول دقي عليه وقلبها يقول العكس

طلعت لغرفتها .. جلست ع الكرسي والقلق مسيطر عليها .. ليش تأخر ؟ يمكن صار فيه شي ؟ يمكن أحد صار له شي ؟

وأنا ليش قلقانه هالكثر بالطقاق فيه .. خل يصير فيه الي يصير أقلها أفتك من وجهه ...
نغزها قلبها وكأنه يرفض هالكلام .. تنهدت بتعب وقامت تغير ملابسها وانسدحت ع فراشها ..

ع الساعة وحده .. سمعت صوت الباب ينفتح .. نقزت من السرير وطلت مع الشباك شافت سلطان داخل البيت .. سكرت الستارة وركضت للمبات تطفيها ..
رمت نفسها ع السرير وهي تهدي أنفاسها عشان ما يحس فيها صاحية ..

بعد دقايق .. فتح باب الغرفة بشويش ..راح للأبجورة وفتحها .. حط الشنطة وبدل ملابسه .. حست فيه يقرب منها .... جلس ع ركبه وصار وجهه قبال وجهها ..
مسح ع شعرها بخفه وهمس : آسف تأخرت .. سكت شوي .. تمنيتك تدقين وتسأليني ويني فيه وليه تأخرت ؟! كل شوي كنت أراقب الجوال .. بس شوفتك نايمة ومرتاحة تريحني .. نوم العوافي حبيبتي
باسها ع خدها وقام يفرش فراشه وانسدح وهو يستعد للنوم ..
يدري إنها مو نايمة انتبه للمبات الغرفة طفت يوم دخل البيت ..بس ليش تمثل النوم ؟! كل هذا عشان ما تكلمني ولا تشوفني ..! لهالدرجة وصلت كراهيتها لي ...!
حس باليأس الشديد من تقبلها له .. وقرر ما يضغط عليها زيادة راح يخليها ع راحتها ..


تركها وقلبها يدق بقوه شكت إنه سمعها .. تتمنى تعرف ليش يعاملها بهالطريقة حتى وهي نايمة وهو يكرهها ؟! جننها أسلوبه وعجزت تفهمه .. مرات يكون أحن عليها من أي أحد بالدنيا .. ومرات يكون أقسى من الحجر ..

غمضت عيونها بقوة تدفع أفكارها بعيد .. عشان ما تتعب نفسها أكثر .. وسلمت نفسها للنوم ..........................................






** **


الساعة عشر الصبح .. نزلت تحت الصالة تفطر مع خالتها ..

غلا : كيفك خالتي
خالة لطيفة : بخير الحمد لله
غلا : وش فيه وجهك كذا عسى ما شر
خالة لطيفة : أبد بس سلطان طلع قبل ساعة جاه خبر خويه مسوي حادث وضاق صدري الله يلطف به
غلا مصدومة كانت تسمع الجوال وهو يدق بشكل متواصل بس ما قومت سلطان .. وبعدها شافت سلطان يقوم ويفتحه وكنه قرا مسج وفز من فراشه مسرع ..

غلا : لا حول ولا قوة إلا بالله .. طيب ما تدرين عن حالته
خالة لطيفة : لا والله ما قالي شي أبدق عليه الحين
غلا : خذي دقي من جوالي

دقت عليه لكن ما رد ع الاتصال

غلا : ما يرد
خالة لطيفة : أكيد بالمستشفى مهوب فاضي
غلا : إذا فضى بيدق
خالة لطيفة : الله يعين .. المهم بكره بيجونا اختي منيرة ونورة
غلا : الله يحييهم


بعد فترة قامت خالة لطيفة لغرفتها تصلي الضحى .. وغلا قامت للمطبخ تصلح شاهي


رن جوالها رفعته.. ارتبكت وهي تشوف اسمه ع الشاشة .. ردت بعد تردد ..

غلا : ألو
سلطان بصوت متعب : هلا غلا دقيتي علي
غلا : خالتي كانت تبيك
سلطان : وينها
غلا : تصلي
سلطان : أوكي إذا خلصت دقي علي
غلا : أوكي .. _ بصوت خافت : وينك
سلطان : بالمستشفى خويي صار عليه حادث وبالعناية
غلا : الله يشفيه ويقومه بالسلامة
سلطان : الله يسلمك يلا فمان الله

سكرت الخط وصوته المتعب يتردد في إذنها .. أول مره تسمعه يتكلم بهالشكل .. تكلم معها بشكل سريع واضح عليه متأثر وحزين .. الله يحفظ له زميله ويقومه بالسلامة

خلصت الشاهي وطلعت للصالة .. بعد ما طلعت خالتها دقت لها على سلطان .. كلمته وتطمنت عليه ..



الساعة 2 الظهر ..

دخل عليهم ووجهه أسود ..روعهم شكله

خالة لطيفة : وش صار يا ولدي ورا وجهك كذا
سلطان من غير ما يناظرهم وبصوت مخنوق : توفاه الله
غلا شهقت من الصدمة
خالة لطيفة : لا حول ولا قوة إلا بالله الله يرحمه ويغفر له ويرزق أهله الصبر

سلطان طلع لغرفته والدنيا مظلمه بعينه ... سعد خويه من أيام المتوسطة ببريطانيا .. درس معه الين تخرج من الجامعة ورجع للرياض ..
بالرغم إنه رجع للرياض إلا إنه كان متواصل بشكل دايم مع سلطان ..

دخلت عليه غلا وهو جالس ع الكرسي وحاط يدينه ع وجهه .. ما تدري وشلون تكلمه أو تخفف عنه .. حزنت عليه ورجعت لها أحداث موت ريم ..
جلست ع طرف السرير ..
غلا بنبرة ألم : الله يرحمه ادعي له بالرحمه والمغفره
سلطان بصوت متحشرج : الله يغفر له ويوسع له بقبره
سكت شوي .. وبحزن شديد : كان معنا أمس بالاستراحة .. مبسوط ومستانس توه ترقى بعمله .. طلع وما كان وده يطلع بس يبي يجيب أمه من زواج .. ولا وده يتأخر عليها ..
حط أمه بالبيت وراح بيجيب أغراض لأهله من السوبرماركت صدمه راعي شاحنه مسرع وشكله كان نايم طيره للشارع الثاني
غلا بتأثر : الله يغفر له ويعوضه بالجنه ..
جاها صوته مكتوم : آمين آمين

جلست تفرك يدينها بتوتر مو عارفه وش تقول .. وسلطان على نفس وضعه ما تحرك ...
غلا : احم .. تبي أجيب لك غدا
سلطان : ما أشتهي
غلا : طيب مويه أو عصير أي شي شكلك ما كليت شي من قمت
سلطان : ما أبي شي .. رفع راسه .. بقوم أتروش
انصدمت وهي تطالع وجهه .. سلطان يبكي .!! معقوله هالانسان عنده دموع ويعرف شي اسمه صياح..!! لهالدرجة متأثر .!!
نزلت راسها عشان ما تحسسه إنها تطالعه .. بعد ما دخل الحمام نزلت تجيب له غدا ..




دخلت ومعها التبسي .. طالعها بضيق : قلتلك ما أبيه
غلا حطته ع الطاولة : بس أنت ما تغديت ولا أفطرت
سلطان : بطلع الحين ما أبي أتأخر ما بقى ع الأذان شي بصلي بالراجحي عشان نصلي عليه هناك
غلا تطالعه برجا : تكفى كل لو لقمة لا تطلع وبطنك فاضي
سلطان تنهد بتعب وجلس ع الكرسي .. ابتسمت براحة وراحت عنه وقعدت ع السرير تقرا كتاب عشان ياكل براحته .. أكل شوي وقام طلع من غير حتى لا يودعها ..




خذت التبسي ونزلت تحت ..

خالة لطيفة : تغدا ؟
غلا : ما أكل كثير بس كم لقمة وقام
خالة لطيفة : الله يرزقهم الصبر
غلا : مره متأثر خالتي معورني قلبي
خالة لطيفة : بنروح نعزيهم اليوم أو بكره
غلا : مو أنتي تقولين بكره بيجون خالتي منيرة ونورة
خالة لطيفة : بيجون ع المغرب وحنا بنروح العصر ماراح نتأخر
غلا : أوكي زين
خالة لطيفة : ما تدرين وين طلع ؟
غلا : يقول بيروحون يصلون عليه
خالة لطيفة : الله يغفر له ويرحمه
غلا : آمين يارب






** **


الساعة 9 الليل بتوقيت لنـدن ..


دخلت عليهم بالمجلس

خالة سناء : هاه بشري عساج خذيتي منهم كلهم
خالة كوثر تربعت ع الأرض : ايه الحمد لله محد مانع أو تضايق كلهم تعاونوا الله يجزاهم خير
ماما عبير والفرحه مو واسعتها : الحمد لله الله يبشرك
خالة سناء تكلم ماما عبير : زين الحين حطيهم بسطل مع الي يمعتيه منا وكبي عليها من وراها مع ظهرها من غير لا تنبهينها وعقبه خليها تغتسل فيه وتشرب شوي منه
ماما عبير : الحين أبطلع لها بس اطلعوا وياي أخاف تعاند وما أقوى عليها
خالة كوثر :ما عليج منها هاتيه أنا أسوي
خالة سناء : ماراح أطلع عشان ما تنحرج لو شافتنا كلنا يايين
طلعوا فوق ولقوها كالعادة منسدحة ومتغطيه باللحاف ..

ماما عبير : سارة يا قلبي وش تسويين
سارة : ولا شي بنام شوي
ماما عبير : وش رايك تنزلين تحت معي تتقهوين
سارة : ما أشتهي شي
ماما عبير : طيب اجلسي أبسولف معك شوي
سارة جلست ببطئ .
: عطيني يدك
سارة : ليه وين تبينا نروح
ماما عبير : امشي معي وتشوفين
سارة بضيق : ماما ما أبي أنزل تحت والله مالي خلق
ماما عبير : ماراح تنزلين بس تعالي
قامت بتملل ومسكت يدها .. شهقت وهي تحس بالموية تنكب ع ظهرها
التفتت بخوف وصرخت : وش فيه من كب علي مويه
ماما عبير مسكتها : بسم الله عليك لا تخافين يا قلبي بس هذا غسول جمعناه منا كلنا يمكن أحد عانك فينا يوم زواجك
خالة كوثر بانفعال : الا أكيد مو يمكن كنتي قمر بسم الله عليج وصكتج عين ما صلت ع النبي تعالي للحمام اغسلي جسمج بهالموية واشربي منها
سارة جلست ع الارض منهارة تصيح ماتدري هو خوف أو حزن على حالها ..
ماما عبير ضمتها : حبيبة قلبي سارة الله بيشفيك ويعافيك لا تسوين بعمرك كذا الشيخ قالنا الي فيك عين والعين بإذن الله تروح مع القراية والوضوء من الاشخاص الي يشك فيهم الشخص وهذا حنا يارب لك الحمد قدرنا ناخذ من الكل قومي خل اغسلك فيه عسى ربي يرد لك نظرك وعافيتك 
سارة جسمها يرجف وأطرافها باردة مسحت دموعها وبصوت مبحوح : مو قادرة أقوم
ماما عبير : تعالي حبيبتي تسندي علي
سندتها ماما عبير ومن الجهه الثانية خالة كوثر .. دخلوها للحمام .. جلست ع طرف البانيو وطلبت منهم يطلعون ..

طلعوا ينتظرونها عند الباب ..

مسكت السطل بيدين مرتجفه .. رفعت راسها للسماء ودموعها تنزل بغزارة وبرجا شديد : يااارب ياااارب هذا الدواء ومنك الشفاء .. رب رد بصري إلي واشفني وعافني .. فصبري ذو حدود وخوفي من عدم الرضا بقضاءك يزيد .. رب يامن كشفت الضر عن نبينا أيوب اكشف ضري وعافني ..

خذت شوي بيدها وسمت وشربت منه
غمضت عيونها بقوه وهي تكب الموية ع جسمها .. .. بعدها قامت تتروش ولبست ملابسها وطلعت ..

ماما عبير بقلق :وش فيك تأخرتي
سارة تسندت ع الباب وهي تحس بدوخه : ما فيني شي بس تروشت
خالة كوثر : تحسين بشي ؟
سارة : دوخة خفيفة
مسكتها : تعالي انسدحي
رمت جسمها ع السرير والدوخة تزيد ورجفة جسمها صارت ملحوظه
ماما عبير: وش فيك حبيبتي خذي موية اشربي
سارة : أحس أبرجع بطني بدا يقلب علي
خالة كوثر : زين حبيبتي تحملي شوي ..
سارة زاد الغثيان معها صرخت : أبي الحمام أبرجع
شالوها بسرعة للحمام .. حالة صعبة واجهتهم .. ارتمت عليهم بالأرض كل الي في بطنها رجعته .. صارت ترجع مويه وهوا ..
سارة : بموووت ماما بموووت
ماما عبير حاطه راسها بحجرها : ياعمر ماما شده وتزول يا بعدي
خالة كوثر تشربها موية وتغسل وجهها وتسمي عليها ..

دقايق وارتخت أنفاسها .. وهدى الغثيان معها .. شالوها للسرير وسدحوها .. لحفوها زين بسبب البرد الي تحسه ..

شغلت المسجل ع سورة البقرة وحطته قريب منها بصوت معتدل ..

خالة كوثر : بطفي اللمبات وانتي خلج وياها لين ترقد
ماما عبير: خلاص زين بس خلك قريبة عشان لو صار شي في البنت
خالة كوثر : أوكي بيلس بحجرتي


مامرت إلا ثواني وسبحت في نوم عميق .. خوف ماما عبير وشكت إنه أغمى عليها .. قربت منها شافت تنفسها هادي ودقات قلبها منتظمه .. تطمنت ورجعت مكانها .. جلست تدعي ربي يقومها بالسلامة .. الين تطمنت تماما عليها قامت وطلعت من الغرفة ...




** **




جالسة تنتظره بالصالة ..الساعة 12 وما بعد رجع ..
تذكرته أمس يوم قالها تمنيتك تدقين علي .. رفعت الجوال وبتردد ضغطت اتصال ع رقمه..

رد عليها وصوت ازعاج حوله : ألو
غلا تنحنحـت : السلام عليكم
سلطان : وعليكم السلام .. دقيقة ..
سمعت الازعاج خف من عنده وكأنه طلع لمكان ثاني
سلطان : هلا غلا
غلا بصوت واطي : هلا بك .. وش أخبارك
سلطان : الحمد لله كيفكم أنتم
غلا : تمام
سلطان : بغيتي شي
غلا تلعثمت : لا بسـ .. بسـ بس تأخرت قلت أبسأل عليك وينك ؟
سكت شوي ..سمعت تنهيدة طويلة : ربع ساعة بالكثير وأنا عندكم إن شاء الله
غلا : تعشيت ولا أجهز لك عشا
سلطان : تعشيت حبي .. نامي لا تنتظريني
غلا : أوكي مع السلامة
سلطان : الله معك

سكرت منه وضمت الجوال لا شعوريا ..قالي حبي .. !! هزت راسها بالنفي .. لا يا غلا هو يقولها كذا وبس لا تصدقينه ..لا تنجرف عواطفك معه .. هذا سلطان القاسي النذل الشكاك .. الي راح تطلقين منه أول ماترجعين لبريطانيا ..

طلعت لغرفتها وهي ناوية تنام صدق عشان ماتقابله وتنفضح مشاعرها الي تحاول تكذبها قد ما تقدر .....!




** **









لنــــــــدن ..


قامت ع الساعة ثلاث بالليل .. جلست ع السرير استغربت ليش نور الابجورة مفتوح .. أنا ما أحب أنام إلا بالظلام .. من فتح الأبجورة ؟ طالعت سرير غلا لقت فيه أحد نايم ..! ارتاعت .. معقولة غلا جت من غير لا تقولي .. ؟! تسويها السخيفة هذي حركاتها ما تخليها ... بس ركزت أكثر وشافت ملامح ماما عبير مو ملامح غلا ..
بصدمة تكلم نفسها : ماما عبير ليش نايمة هنا ؟! ...
هنا استوعبت نفسها واستوعبت الوضع الي هي فيه ..
شهقت بقوة وهي تصفق وجهها وكأنها تبي تتأكد هي بحلم ولا بحقيقة ...!
رفعت يدينها قدام وجهها تشوف .. ضحكت بسعادة ودموعها ع خدها وهي تطالع يدينها ..
ركضت للمبة وفتحتها وهي تصيح بصوت عالي قوم ماما عبير مفجوعة .. ركضت لها ورمت نفسها بحضنها ومن بين شهقاتها : ماما أشوف والله العظيم صرت أشوف
رفعت راسها :رجعت أشوفك وأشوف كل شي بعد ما كان كل شي ضباب
ماما عبير ضمتها وهي تشاركها الدموع : ياااارب لك الحمد ياااارب لك الحمد _ باستها ع راسها _ الحمد لله الي فرحني بشوفتك بخير وعافية
سارة : الحمد لله .. ماما خايفة أصير أحلم وانفجع إذا قمت
ماما عبير : لا ياقلبي ما تحلمين قومي صلي شكر لربي الي رد لك نظرك
قامت سارة تتوظأ وهي تحس قلبها بيوقف من كثر السعادة ..

طلعت مالقت ماما عبير بالغرفة .. صلت ركعتين .. أول ما خلصت .. شافت خالة كوثر وخالة سناء داخلين والمفاجأة واضحه ع عيونهم
لأول مره بحياتها تشوف دموع خالة كوثر ... حتى يوم ماتت ريم ما شافتها تصيح ..
تحمدوا لها بالسلامة ودعوا لها ما تشوف شر ..

خالة كوثر : ما أوصيج لازم تستمرين بالقراية عند الشيخ
سارة : أكيد خالتي
خالة سناء : فديتج سارونة .. وربي ما تتصورين شكثر فرحتي اليوم وسعادتي بعافيتج
سارة : لبى قلبك خالتي الله يسعدك دوم ولا يحرمني منك
ماما عبير : هذي نعمة من الله إنه رجع لها نظرها الحمد لله
سارة : ماأدري كيف مرت ذيك الأيام بس كل الي أقوله الحمد لله
خالة كوثر: الحين رديتي تشوفين مثل اول
سارة : لا مو مثل أول .. فيه شي زي الضباب الخفيف ع عيوني بس أشوفكم زين
خالة كوثر: هذا إن شاءالله مع القراية يروح بس خلج حريصة وارقي نفسج يوميا
سارة : إن شاءالله خالتي
ماما عبير : خليني أبشر جاسم
سارة انتبهت .. جااسم .. صح جااسم ما يدري وش بيكون شعوره لو عرف وش بيسوي .. : لا ماما لا تقولين له ولا تكلمينه أنا بعدين بكلمه بس خلوني اليوم ...
عقب بكلمه
ماما عبير: الي يريحك بس ريحي قلبه يا سارة يحاتيك ومتأثر حيل عشانك
سارة ابتسمت بألم : إن شاءالله..

قعدوا شوي يسولفون ثم طلعوا من عندها .. رجعت تنام وهي إلى الآن مو مصدقة ولا مستوعبة الي صار ...




** **



الريــــاض ..

حست بيد تمسح ع شعرها وتلمس خدها بخفه .. فتحت عيونها ببطئ ..
طاحت عينها بعينه وهو جالس قبالها ع طرف السرير ..
جلست بسرعة ورجعت ع ورى شوي تبعد المسافة الي بينهم

سلطان بصوت متعب : صباح الخير
غلا منحرجة : صباح النور
سلطان : أذن الفجر
غلا : أوكي بقوم الحين .._طالعت فيه وبفضول _ توك جيت ؟
سلطان : لا جيت علطول بعد ما كلمتك بس ما قدرت أنام
غلا : أها
سلطان : يلا قومي أنا بطلع للمسجد
قام من ع السرير وطلع وعيونها تتبعه .. واضح عليه الإرهاق والتعب والحزن مرسوم ع وجهه
دخلت الحمام ... بعدها طلعت تصلي .. ونزلت للمطبخ ..

أكيد ما أكل شي من أمس .. حتى الغدا ما تغدا زين ... بسوي له أي شي يسد جوعه ..
طلعت له نواشف وسوت له توست وشاهي .. بعد ما خلصت وحطت كل شي ع الطاولة .. أرسلت له مسج ( صلحت لك فطور وحطيته بالمطبخ .. افطر قبل لا تطلع تنام )


فتح جواله على صوت المسج وهو داخل البيت .. بالرغم إنه مو مشتهي شي ولا يبي ياكل إلا إنه استانس كثير وانبسط لأنها صلحت له فطور واعطته اهتمامها ..
دخل المطبخ .. وجلس يفطر .. بعد ما خلص طلع للغرفة .. توقع بيجي يلقاها نايمة لكن تفاجأ فيها واقفة قدام الدولاب

سلطان : صباح الخير
غلا : صباح النور
سلطان : ما نمتي ؟
غلا : لا قاعدة أرتب الدولاب
سلطان : زين نامي الحين رتبيه عقب
غلا : لا بس هالرف محيوس وموترني
جلس ع الكرسي يطالعها وهي ترتب بصمت . سلطان بهدوء : أكرمك الله ع الفطور
غلا بصوت منخفض من غير لاتلتفت : بالعافية
سلطان : تقول أمي تبون تروحون اليوم لأهل سعد تعزونهم
غلا : ايه إن شاءالله
سلطان : زين العصر أبوديكم
غلا سكرت الدولاب وراحت تبي طفي اللمبة : أطفيها ولا توك تبي تسوي شي ؟
سلطان وقف ومشى لمها لاحظ ارتباك ملامحها .. ضمها بخفه وهمس بصوت مبحوح من التعب : محتاج أضمك شوي ..

شعور طاغي أجبرها تستسلم له وما تقاوم .. حاجتها لحضنه يمكن تكون أكثر من حاجته ..
ثواني وبعد عنها وهو يطبع بوسه ع جبهتها وبامتنان قوي : مشكورة غلاي .. يلا نامي حبيبتي

راحت لسريرها متكهربه .. ما عندها أي ردة فعل .. انسدحت ع السرير وضمت يدينها لصدرها وتكورت ع نفسها .. تنهدت بعمق وهي تحس بالتعب من الشتات الي تحسه بمشاعرها ...............





العصر ......


طلعوا لبيت أهل سعد يعزونهم .. حطهم عند مدخل الحريم وهو راح لمدخل الرجال .. من دخلت عليهم ودموعها ما وقفت .. جوهم ذكرها بعزا ريم ..نظراتهم الحزينة المفجوعة .. الألم المرسوم في ملامحهم .. الاحساس بالفقد الأبدي الموجع .. صارت تبكي مثلهم لدرجة خلت الناس يحسبونها من أهل الميت ويعزونها فيه ...!


قبل المغرب بنص ساعة .. طلعوا راجعين للبيت ..

بالسيارة ..

سلطان : يمه كيف حالتهم
خالة لطيفة : لازم الحزن يبان لكن يارب لك الحمد صابرين ومحتسبين إلا غلا صاحت أكثر من بناتهم
سلطان رفع عينه يطالعها من المراية التقت عيونها بعيونه ابتسم بتعاطف .. : الله يرحمه ويغفر له
خالة لطيفة وغلا : آمين
خالة لطيفة : بترجع لهم ولا بتروح مكان ثاني
سلطان : أبطلع مع عبد العزيز مشوار ثم بنرجع لهم
خالة لطيفة : الله يقويكم .. المهم انزل سلم على خالتك قبل تمشي
سلطان : ليه وينها خالتي
خالة لطيفة : تو دقت علي قالت لي إنهم بالبيت
سلطان : الله يحييهم

وصلوا البيت ونزلوا من السيارة .. وقف سلطان بالحوش ينتظر خالته وغلا دخلت مع خالتها ..

صادفت خالة منيرة ونورة بالصالة سلمت عليهم وجت بتدخل المجلس ..قبل لا تدخل سمعت أصوات همس بالغرفة طلت براسها تتأكد من موجود وانصدمت يوم شافت لمياء ومها واقفين يطالعون من الشباك ..
أول ما حسوا بأحد داخل عليهم سكروا الستارة والتفتوا بسرعة
مها : يمه روعتيني
غلا وقلبها يغلي من القهر قالت بتهكم : سلامتك من الروعة لهالدرجة دخلتي تخوف
مها بارتباك : لا بس كنا نسولف مندمجين ما حسينا فيك
طنشتها وسلمت عليهم ببرود وهي تشوف ملامح لمياء الي انقلبت من الاحراج ..


خالة منيرة : يمه يا غلا
غلا : هلا خالتي
خالة منيرة : سلطان يناديك بالحوش
غلا : أوكي
طلعت ونظراتهم الحارقة تتبعها ..
شافته واقف عند باب الشارع ينتظرها ..
راحت له وهي تدري إن البنات يراقبونها مع الشباك ..
غلا واقفة قدامه : ناديتني ؟
سلطان : ايه .. أبمشي تبين شي
غلا هزت راسها بالنفي : مشكور
سلطان : أدري مقصر معك لي كم يوم أطلع وما أرجع إلا متأخر بس إن شاءالله اليوم أجي مبكر وبكره أطلع أمشيك عشان تغيرين جو
غلا : لا عادي خذ راحتك أنا مرتاحة
سلطان : أدري مرتاحة بس بعد ودي أطلعك وتنبسطين ..
غلا سكتت وهي تدري إنه ما يسوي إلا الي براسه
سلطان مسك يدها بحركة مفاجئة : يلا بمشي حبيبتي
سحبت يدها بسرعة وعيونها ع الأرض : لا تقرب في أحد يناظر مع الشباك
سلطان بفضول : وين ؟
غلا : لا ترفع راسك
سلطان : مين الي يناظر
غلا حست بالندم لأنها تكلمت أكيد بيدري إن الي تطالع لمياء وبترجع له ذكراها
فهمها وعرف إن لمياء تطالع فيهم .. ابتسم قرب منها ومسك وجهها بيدينه وباسها مع خدها وهمس بإذنها : خلهم يشوفون إني أحبك

انتفضت وبعدت عنه بسرعة .. قالت وهي تبلع ريقها : مع السلامة بدخل
سلطان : الله يحفظك


مشاعر جامحة اجتاحته .. وهو واقف معها .. صار حبه لها كل يوم يزيد .. يحاول يتجاهل هالشعور .. ويرفضه عشان ما يتعب وينصدم لو رجعوا واختارت فراقه ..
ركب سيارته وخطه جديدة راسمها في باله ..


دخلت ويدها ع قلبها مو قادرة تتنفس بانتظام .. أكيد شافوهم مع بعض وأكيد سلطان عرف من الي يطالع ...
ليش سوا كذا ؟! معقولة بس يبي يقهرها ويحرها ويمثل عليها إنا مبسوطين مع بعض ولا صادق بالي قاله ؟!
آآه يا سلطان تعبتني معك ليتك تصارحني وتريحني ليتني أعرف وش الي تحسه تجاهي صدق


دخلت الصالة ولقتهم كلهم موجودين .. سلمت وجلست
خالة لطيفة : مشى سلطان
غلا : ايه الحين طلع
نورة بمزح : يا عيني كل هالوقت يودعك
غلا ضحكت باحراج : لا والله بس دقيقتين ورجعت
مها تأففت بصوت عالي وبوقاحة : أف ضيق
خالة منيرة : وشهو منه الضيق
مها : ما أدري وراي متضايقه اليوم
خالة منيرة : الضيق بالأنفس اذكري الله
انتبهت غلا للمياء وهي تدق كتف مها .. ابتسمت بسخرية وسفهتهم ..

كانت منقهره ليش هيفاء ماجت تعودت عليها كل جمعة تكون موجودة ... بس عذرتها لأن رجلها توه راجع من السفر ..


بعد المغرب دخلوا المجلس يتقهوون ...
كانت الجلسة نوعا ما مريحة بالنسبة لغلا لولا وجود مها ولمياء .. لكن كانت حاقرتهم ولا أعطتهم أي اهتمام..



بعد العشاء ..

طلعت للصالة تكلم سارة .. بعد ما خلصت قعدت تتفرج ع التلفزيون ....

شوي دخلوا لمياء ومها ..

لمياء : ليش قاعدة هنا بلحالك
غلا : كنت قاعدة أكلم
مها : ما كفاكم الغزل الي عند الباب
غلا طالعتها بطرف عينها : من تقصدين
لمياء تصرفها باحراج لأن مها فضحتهم: بكيفها دامه رجلها يسوون الي يبون
مها : ايه بس مهوب لازم ياناس اعرفوا وش بينا
غلا تكتم قهرها : إن شاءالله نسوي الي نسويه بالشارع أنتي وش حارك
لمياء ضحكت بسخرية : أنتم أنواع الاستعراض
غلا بانفعال : أنتي خلك ساكته لا تدخلين نفسك بينا
لمياء بغرور : أصلا ما تهموني وع فكرة سلطان كان يبيني أنا وميت علي ومستعد يسوي أي شي عشاني
غلا تكبت قهرها وبحده : بس تزوجني أنا والحين أنتي ولا شي بالنسبة له
لمياء بحده : لأني أنا رفضته ماراح أضيع عمري مع واحد معاق
غلا وقفت وبعصبية : احترمي نفسك سلطان مو معاق أنتي وأشكالك المعاقين عقليا
لمياء : إلا معاق ومريض وما تزوجك إلا لأن محد بيقبل فيه غيرك يا بنت الفقر أنتي .. _ وبتقزز _ كيف تتحملين تشوفينه وهو منصرع قدامك

ماتمالكت نفسها وأعطتها كف بقوة الحره الي بجوفها

شهقت لمياء من الصدمة وارتمت ع الكنب
مها : يالحقيرة وشلون تتجرأين تمدين يدك
غلا وهي تنفخ بعصبية : أنتم الحقيرات قسم بالله لو مااحترامي لهالبيت وأهله كان أتوطى فيكم لين أكسرعظامكم يالي ما تستحون ولا تحشمون أحد يالمريضات نفسيا يبي لكم من يعالجكم

طلعت لغرفتها وهي تتنفس بقوة وجسمها يرجف .. ما تحملت كلامهم عن سلطان .. وإهانتهم له .. يعني هي رفضت سلطان عشانه مريض ..!!
الله ياخذها ما تستاهله أصلا ... هذي تستاهل واحد حثالة مثلها ...
ماعاد أبي أشوفها أبي أسافر وأبعد عن هالأشكال الحقيرة ..


تذكرت إنها ماصلت العشاء توظت وصلت .. وجلست بغرفتها ناوية ما تنزل لين يروحون ...







بالصـــالة ...

مها : بس يكفي صياح قطعتي نفسك أبعلم خالتي عليها
لمياء : لا تعلمينها بتعلمها وش قلت وبتاخذ بخاطرها علي
مها : الله يقطعها هالحيه .. مستقوية يقالها صاحبة البيت الله ياخذها ... يارب يطلقها وتموت حره
لمياء تشهق بصياح : شفتي وشلون ما ترضى عليه .. أكيد مريحها ومسعدها ومبسوطة معه
مها : وش تبين فيهم قلتلك طلعيه من بالك وبيجيك أحسن منه
لمياء : بس أنا أبيه هو ..أبيه يرجع لي
مها : لمياء وش هالحكي قلتلك كم مره سلطان مستحيل يرجع بعد ما انرفض
لمياء منهارة : بس ما كنت أقصد والله العظيم
مها : خلاص طلعيه من بالك واهدي لاحد يمر ويشوفك بهالوضع وهالحية والله لأوريها ما أخليها تعدي لها وبخلي سلطان يبهذلها


بعد ربع ساعة جا السواق وطلعوا كلهم لبيوتهم

ارسلت مها مسج لسلطان ( تقولك لمياء شكرا ع الكف الي أهديته اياها عن طريق زوجتك .. وحده بوحده وردتها عنك زوجتك .. مها )


قرا المسج وهو راجع البيت .. ما قدر يستوعبه بس الي فهمه إنه صار شي بين غلا ولمياء .. معقوله مدت يدها عليها ..؟!!!
حس ببراكين الدنيا تتفجر داخله .. ساق بسرعة جنونية .. وصل البيت ونزل مسرع ..
سأل عن غلا قالوا له بغرفتها ....

التفتت بخوف وهي تسمع الباب ينفتح بقوة : بسم الله خوفتني
سلطان صك الباب وقرب منها وهو يطالعها بنظرات شر : وش صار
غلا طالعت فيه مصدومة معقولة كلموه وقالوا له .. زاد حقدها عليهم وكراهيتها لهم ..
قالت بارتباك : ولا شي
سلطان بحده : أقولك وش صار بينك وبين لمياء تكلمي
غلا بقوه : مالك دخل بالي يصير بينا طلع نفسك من الموضوع
لوى ذراعها بقوة ألمتها وصرخ بوجهها : كم مره قلتلك لا تقربين منها كم مره قلتلك خلك بعيدة عنها
غلا متألمه من مسكته بصوت مخنوق : هي تتحرش فيني
سلطان صرخ فيها : حتى لو تفلت بوجهك لا تردين عليها
غلا بألم نفسي وجسدي : اترك يدي قاعد تعورني أنت
سلطان طنشها : وشلون تتجرأين تعطينها كف أنتي كيف تربيتي ؟
غلا صاحت فيه بحرقة قلب : اترك يدي أقول .. تربيت أحسن منكم كلكم .. هي حقيرة وأنت أحقر منها .. قاعد تسمع منها وبس ليش ما خليتها تعلمك ليش أعطيتها كف .. خلها تعلمك ( صرخت فيه بقوه ) خلها تتجرأ وتقولك إنها قالت لي سبب رفضها لك لأنك ع قولتها معاق خلها تقولك إنها سألتني كيف أتحمل أعيش مع واحد مريض خلها تقولك إنها قالت لي ما خذيتني إلا لأن مافيه بنت بتقبلك ولأني بنت فقر وما أدري من وين جابت هالمعلومة..! قبلت فيك
ترك ذراعها مذهول من الي يسمعه وصراخها وتعابير وجهها المجروحة
مسكت ثوبه من صدره وصارت تهزه من غير شعور : ليش ما فكرت تسألها ؟ ولا جن جنونك مجرد ماعرفت إنها تأذت ولا يهمك وش السبب .. أنت ما تحس .. ما تحس .. أنا أكرهك يا سلطان .. وأكرهني لأني راضية بالعيشة معك
طاحت ع الأرض وهي تغطي وجهها بيدينها وتنتحب : كارهه وضعي الي أجبرني أأقلم نفسي عليك .. كارهه أبوي الي رماني وما فكر وش ممكن تواجهني من ظروف بهالدنيا.. كارهه أمي الي تخلت عن فطرة الأمومة ورمتني بكل قسوة وإجرام ..
خلاص أنا ما أبي اقعد هنا .. من بكره تحجز لي ..لا ترجع معي ما أبيك ولا تفكر تسوي المسرحية الي سويتها قبل كمن يوم قدام أمك عشان تقنعني جوازي معي والله لو ما تسفرني وترجعني لبريطانيا لأطلع من غير لا أقولك
أنت ما تستاهلني والله العظيم ما تستاهلني قلبك حجر قلبك ما يحس رح لها تزوجها مو هي مسيطرة ع قلبك .. رح اقنعها تتزوجك .. حاول معها مره مرتين عادي الحب يبي له تنازل عن الكبرياء .. أهم شي بالأخير تاخذها بس اتركني بحالي .. خلني أعيش حياتي مرتاحة من عرفتك وأنا بس أبكي جرحتني وأهنتني وأدميت قلبي وش بقى تنتظر تسويه فيني أنا تعبانه والله العظيم ماعاد فيني قوة ارحمني الله يخليييك

جلس قبالها بقلب مكسور .. كل كلمه قالتها مثل السكين ينغرس بقلبه ..
مد يدينه يبي يضمها لصدره .. مجرد ماحست بانفاسه قريبه منها صاحت في : لا تقرب ولا تلمسني .. ما أطيقك ولا أشتهي قربك اطلع برا وخلني بلحالي

سلطان معقد حواجبه وبغصة : غلا والله أحبك

غلا حطت يدينها ع اذنها : كذااااب كذاااااب ما أبي أسمع منك شي ماراح يأثر فيني كلامك ولا راح يحرك فيني شي الحين طلع الحب يوم شفتني مصرة أسافر ليش غبية أنا تستغفلني
سلطان : لا يا غلا .. ماراح أمنعك من السفر من الحين رتبي الشنط و أول رحلة بنمشي عليها بس أنا صدق أحبك لكن مو عارف كيف أوصل لك هالشي .. لأني ما أحس بهالشعور بينا متبادل .. أخاف أقولك وترفضيني .. بسـ ..

غلا صاحت فيه : لا تكمل أنت كذاااب أنا ما أصدقك وما أبيك ولا أبي حبك اطلع برا واتركني اتركني ولا أبنادي خالتي تطلعك ..



شافها تتكلم من غير شعور وممكن تنهار أكثر من كذا .. طلع من الغرفة والدنيا تدور فيه كم مره شافها تبكي وكم مره شافها منهارة بسببه لكن مثل هالمره ما قد شافها ..


خالة لطيفة قابلته عند الدرج : سلطان يا ولدي وينك عبد العزيز ساعة واقف ينتظرك يقول ماترد ع الجوال
سلطان يتكلم بصعوبة : وينه
خالة لطيفة : بالملحق
سلطان : الحين أبطلع له ..

طلع من باب المدخل وهو بادي يفقد توازنه .. تسند ع الجدار يحاول يرجع توازنه ..
عرف إنه بيدخل في حالة صرع .. حاول يمشي بسرعة عشان يدخل الملحق ..قبل يطيح بالحوش .. لكن مجرد مانزل من أول درجة اظلمت الدنيا بعيونه وطاح ع الأرض طيحة رجت المكان ..


طلع مفجوع من الملحق ...صرخ يوم شاف سلطان طاح ع الأرض مصروع
رفع راسه عن الأرض وفصخ شماغه وحطه بين أسنان سلطان .. قعد يسمي عليه ويقرا

عبد العزيز متعود يشوف سلطان بهالحالات .. صار يعرف كيف يتصرف بهالأوقات ..

أم سلطان طلعت تبي تودي القهوة لهم بالملحق .. أول ما فتحت الباب وشافت عبد العزيز جالس ع الأرض وراس سلطان بحجره .. صااحت بصوت عالي من دون شعور ..
عبد العزيز يحاول يهديها : خالتي اذكري الله ماعليه شر
خالة لطيفة جلست ع طرف الدرج وحاطه يدها ع قلبها :لا اله الا الله .. يا ولدي يا بعد دنيتي ليته فيني ولا فيك
عبد العزيز : فديتك خالتي لا تسوين كذا ..الحين بيهدا .. بس اهدي لا يقوم ويشوفك مفجوعة عليه يتأثر ..



بعد ما هدت أنفاسها من الصياح .. انسدحت ع السرير تريح أعصابها .. شوي وتسمع أصوات بالحوش لأن الشباك مفتوح .. توقعتهم توهم طالعين .. لكن الصوت صوت خالتها وواحد معها .. وكأن خالتها تصيح .. بالبداية طنشت ... لكن الكلام مستمر ..
طفت النور وراحت تطل تشوف وش الي صاير .. طاحت عينها عليه وهو متمدد على أرضية الحوش وينتفض بقوة وراسه بحجر عبد العزيز .. وخالتها جالسة قبالهم تصيح ..
شهقت بقووه من الصدمة .. سلطان طاح مصروع ..!
سلطان له يومين ما ياكل ولا ينام مثل الخلق وحزين على صديقة الي توفى وجاني وزدت عليه الهم هم و طلع من عندي زعلان ومتضايق .. ما قدر يتحمل كل هذا وطاح عند المدخل مصروع ..
حطت يدها ع فمها تمنع شهقاتها المرتفعة توصل لأسماعهم .. وعلى عيونها غشاوة منعتها تشوفه زين ..
غلا تمسح دموعها عشان تقدر تطالعه وبصوت مخنوق منهار : سلطااان ليش صار فيك كذاا .. سلطان حبيبي قم الله يخليك .. طلبتك قم لا تمرض قدامي .. سلطاان تكفى قم ..

شوي بدا يهدا وتخف النوبه ..
شافت عبد العزيز يغسل وجهه بالموية ويضرب ع خده بخفه ... كان مقرب إذنه من فم سلطان وكأنه يبي يسمع وش يقول ..
قامت خالة لطيفة وجلست جنبه وهي تسمي عليه وتمسح ع راسه ..
دقايق وشافته يجلس بثقل .. اسنده عبد العزيز عليه وخذه للملحق تتبعهم أم سلطان ...


رمت جسمها ع السرير بانهيار تام .. رفعت راسها للسماء : وش أسوي علمني يااارب وش أسوي .. دلني تعبت من هالحال تشتت عقلي ومرض قلبي .. يااارب أرجوووك ساعدني وارحمنييي




بعد ساعة إلا ربع ...


دخل الغرفة .. وقفت مباشرة أول ما شافته .. ناظرها نظره خاطفة ومشى تجاه الحمام .. تعرضت طريقه قبل يدخل الحمام وهي تطالع وجهه بتفحص
حاول قد ما يقدر يبعد عيونه عنها ولا يحطها بعيونها ..

غلا واقفة قباله وتمنع شهقاتها المتقطعة لا ترتفع مدت يدها المرتجفة لوجهه .. حطتها ع الكدمه الي بأعلى خده .. غمض عيونه يمنع دمعه بغت تخونه قدامها وتنزل .. لمستها كهربت جسمه وفجرت كل المشاعر المكبوته ..
غلا بصوت متقطع : تعورت .. وش الي طحت عليه خلا وجهك كذا
سلطان سحب يدها وباسها ..قال بصوت مبحوح : آسف لأني خليتك تشوفيني بذاك المنظر أكثر من مره وأرعبتك
غلا تبكي : أنت غبي أنت ماتفهم.. ليش ما تاكل حبوبك ؟ ليش تهمل نفسك ؟ لو مو عشانك ع الأقل عشان أمك وعشاني وعشان كل أحد يهتم لصحتك
سلطان طالعها بتأمل وبنبرة شك : تهمك صحتي ؟
غلا صاحت فيه : قلتلك إنت ما تحس ولا تفهم ..
سلطان ابتسم فجأة بالرغم إن الموقف كان صعب بالنسبة له
قربها منه وضمها بقوه وهو يمسح ع شعرها : اهدي حبيبتي ما صار إلا خير هذاني قدامك طيب
حطت راسها ع صدره ع رغم كل الي يسويه فيها إلا إنها تعترف الحين بحبه وحاجتها له.. !
جاه صوتها مكتوم ضعيف : سلطان لا تسوي فيني كذا
سلطان بنبرة أسف : أنا آسف غلاي .. حقك علي
غلا : أنا خايفة
سلطان : خايفة من ايش
سكتت ماقدرت تقوله خايفة تفقده .. خايفة يختفي من حياتها .. ما قدرت تقوله مشاعرها سيطرت على تفكيرها ..وخلتها تتنازل عن أشياء كثير .. ما قدرت تقوله حبها له شي كان من المستحيل والحين صار واقع لازم تعترف فيه ..
سلطان : تكلمي حبيبتي خايفة من ايش
غلا بعدت عن حضنه مسحت وجهها بيدينها : أبي أرجع لبريطانيا
سلطان : من عيوني بكره بحجز إن شاءالله ولا يهمك غلاي
تركته رايحه لسريرها .. كل طاقتها اليوم استنفذتها في الصياح ..
دخل الحمام يتروش وهو يحس براحة تمشي بعروقه .. .. أول مره يشوف فيها الخوف عليه والاهتمام فيه ..
يدري خطوة حلوة وكبيرة لكن في داخله يأس كبير إنها تستمر معه ..
راح يحجز بكرة لكن ماراح يرجعها لبريطانيا بيوديها لمكان قبله ثم يكملون رحلتهم هذا الموضوع الي يفكر فيه ويخطط له من أيام .....................!






** **

الاثنيـــــــــن ..


لنــــدن ..


طلعت من بيت الشيخ ومعها ماما عبير

سارة : ماما أبيك تحطيني بمكان
ماما عبير: وين حبيبتي
سارة : بيت جاسم
ماما عبير ابتسمت بسعادة : تدلينه
سارة : أخذت الوصف من سمية ..
ماما عبير : طيب يمكن ما يكون موجود
سارة : إلا موجود .. سمية قالت لي أجي وضبطت لي الوضع
ماما عبير: زين يا قلبي الله يسعدك ويتمم لك هالفرحة
سارة : آمين
ماما عبير : كيف عيونك اليوم أحسن من أمس ؟
سارة : ايه الحمد لله بكثير .. الغشاوة كلما لها تخف أكثر وأكثر وتصفى الأشياء بعيني
ماما عبير : يارب لك الحمد
سارة : بس ماما الي بعيد شوي ما أشوفه أبد
ماما عبير :ما يخالف يا قلبي ما فيه شي يرجع مثل ما كان علطول .. وبعدين قلتلك بكرة نطلع نقص لك نظاره عشان ترتاح عيونك معها
سارة : أوكي ما تقصرين فديتك
ماما عبير :فديتك أنا حبيبتي الله لا يحرمني منك ولا من غلا
سارة : ولا يحرمنا منك ياماما
ماما عبير : ما كلمتي غلا قريب
سارة : إلا أمس مكلمتها
ماما عبير : إلى الحين ما عرفت عن شي
سارة : لا ماحبيت أنكد عليها وبعدين حتى لو بقولها إني تعافيت ماراح تصدقني .. إذا جت بقولها كل شي
ماما عبير : تحسينها مرتاحة
سارة : الحمد لله أحسن من أول
ماما عبير بنبرة حزن : غلطت بحقها كثير
سارة : معليش ماما لا تتضايقين إنتي كنت تحاولين تدورين لها الأفضل بس صدقيني غلا الحين مرتاحة واضح من صوتها حتى صارت تتكلم عنه اول ماكانت تننطق اسمه
ماما عبير :هذا الي أتمناه والله
سارة : الله يسعدها ويألف بينهم يارب
ماما عبير : آمين ..

وصلت البيت بعد ما كلمت سمية ودلتها .. نزلت من السيارة وخلت ماما عبير تروح .. فتحت لها شهد ودخلت بهدوء ..



دخلت بهدوء تام .. بعد ما دلتها شهد ع الغرفة الي قاعد فيها وراحت .. شافته معطيها ظهره ومدنق يكتب والأوراق قدامه متناثره .. بلعت عبرتها وهي تشوفه قدامها بعد ما انحرمت تحط عينها بعينه ثلاث أسابيع ..

مشت بخفه ووقفت وراه حست برجفة خفيفة وهي تسمع أنفاسه وتشم عطره ..
بدون شعور ضمته مع ورا بقوه وعيونها تدمع بفرحه وسعادة كبيرة .. زادت أكثر بعد ما سمعته يقول بنبرته الحنونة : فديتج شهودتي قلتلج بطلعج الحين بس أخلص هالأوراق الي بيدي
قالت بصوت مرتجف : أنا مو شهد
طاح القلم من يده وجمدت أطرافه .. مو مصدق الي سمعه ويحاول يستوعبه ..
عادت عليه وهي ضامته : أنا مو شهد يا جاسم ..
رفع يدينه ومسك يدينها الي محوطه ع رقبته .. مدها يبي يتأكد ويصدق الي قاعد يصير ..شد عليها بقوه وكأنه خايف يكون حلم .. ضحك ببلاهه ووقف بصعوبة خايف يلتفت وما تصير هي .. حست بخوفه وعدم تصديقه سحبت يدينها من يدينه .. ورفعتها لراسه مسكته ولفته عليها والبسمة منورة وجهها الي ممتلي بدموع الفرح ... وسط ذهوله الكبير الي خلاه يوقف عاجز عن الحركة والتعبير .......!!

نهاية البارت ... دمتمـ بود


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





الجـــــــــ 18ـــــــــزء والأخيــــــــــــــر




دخلت بهدوء تام .. بعد ما دلتها شهد ع الغرفة الي قاعد فيها وراحت .. شافته معطيها ظهره ومدنق يكتب والأوراق قدامه متناثره .. بلعت عبرتها وهي تشوفه قدامها بعد ما انحرمت تحط عينها بعينه ثلاث أسابيع ..

مشت بخفه ووقفت وراه حست برجفة خفيفة وهي تسمع أنفاسه وتشم عطره ..
بدون شعور ضمته مع ورا بقوه وعيونها تدمع بفرحه وسعادة كبيرة .. زادت أكثر بعد ما سمعته يقول بنبرته الحنونة : فديتج شهودتي قلتلج بطلعج الحين بس أخلص هالأوراق الي بيدي
قالت بصوت مرتجف : أنا مو شهد
طاح القلم من يده وجمدت أطرافه .. مو مصدق الي سمعه ويحاول يستوعبه ..
عادت عليه وهي ضامته : أنا مو شهد يا جاسم ..
رفع يدينه ومسك يدينها الي محوطه ع رقبته .. مدها يبي يتأكد ويصدق الي قاعد يصير ..شد عليها بقوه وكأنه خايف يكون حلم .. ضحك ببلاهه ووقف بصعوبة خايف يلتفت وما تصير هي .. حست بخوفه وعدم تصديقه سحبت يدينها من يدينه .. ورفعتها لراسه مسكته ولفته عليها والبسمة منورة وجهها الي ممتلي بدموع الفرح ... وسط ذهوله الكبير الي خلاه يوقف عاجز عن الحركة والتعبير .......!!


بصوت متقطع متحشرج : سـ ــ ــ ـارة
سارة بابتسامة حزينة : لبيـــه
مد يدينه وتحسس وجهها .. يشوفها تناظره من غير لا تروح عيونها بعشوائية .. معناته رجعت تشوف ..! لمس عيونها بخفه راجي إنه يكون توقعه بمحله
وبصوت مخنوق : تشوفيني ؟!
مسكت يده ورصتها ع عيونها هزت راسها وهي تضحك بسعادة : ايه أشوفك
جاسم مذهول : شلون ..؟ ومتى ؟
سارة : قريت عند شيخ وجابوا لي وضوء من الي حضروا الزواج اغتسلت فيه
دمعت عيونه بسعادة ..ضمها بقوه وهو يهمس : الحمد لله الحمد لله ..





** **



الريــــــاض ..

الساعة 1 الظهر ..


كان رايح لعبد العزيز يبي يشوفه قبل يمشي ..
جاه اتصال من بيت خالته ..رفع الخط

جاه صوت ناعم : ألو
سلطان : يا هلا
لمياء : كيفك سلطان
سلطان وقف وهو يستوعب الصوت امتعض وجهه بضيق .. وتكلم بنبرة جافه : بخير الحمد لله من معي
لمياء والارتباك واضح ع صوتها : معك لمياء
سلطان : حياك الله أي خدمة ؟
لمياء سكتت .. نبرة سلطان بالكلام ما شجعتها ..
سلطان : ألو
لمياء : سلطان بغيت أعتذر عن الي صار بيني وبين غلا أمس .. ما كنت أتوقعها بتنفعل علي بهالطريقة وتمد يدها عشاني قلتلها إنك كنت خاطبني .. بس أنا حشيمة لك ولخالتي ما رديت عليها وتركتها .. الحين قلت أبعتذر منك وأبيك توصلها اعتذاري
سلطان كاره تمثيلها وحقارتها .. وبجديه قال : شوفي يا بنت خالتي زوجتي ماراح تمد يدها عليك عشان سبب زي الي قلتيه واعتقد ماله داعي تدقين علي عشان هالموضوع كلن خذا حقه وانتهى الموضوع أتمنى ما تتعرضين لغلا مره ثانية ولا تضايقينها وخلك بعيدة عنا رجاءا ..
لمياء مصدومة : ليش تكلمني بهالأسلوب
سلطان ضحك بسخرية : وش الأسلوب الي ودك أكلمك فيه ؟
لمياء : أنت فاهمني غلط وما حاولت تسمعني كانت زلة لسان
سلطان بحدة : بس .. أنا مو محتاج تبريرك ... حطي في بالك أنا واحد متزوج وأحب زوجتي ومرتاح معها
لمياء تبكي : وأنا يا سلطان .. ؟
سلطان : انتظري نصيبك
لمياء : بس ما أبي غيرك
سلطان : لا تحطين في بالك إني أفكر فيك بالنسبة لي أنتي ماضي و أنا جدا سعيد مع زوجتي فاقطعي أي أمل يعلقك فيني ولا تفكرين تدقين علي مره ثانية لأن ما بينا حكي ينقال .. فمان الله

سكر الخط بوجهها وهو كارهها وغير الاتجاه للبيت وهو مشتاق يشوف غلا وكأنه يبي يغسل المكالمة من مخه بشوفتها ....





دخل الغرفة .. شافها قاعدة تسكر الشنطة

سلطان : جاهزة ؟
غلا : ايه
سلطان مسكها : تعالي اجلسي أبكلمك شوي
غلا مشت معه وجلست .. وهي مستغربة وش الشي الي بيكلمها فيه
سلطان : رحلتنا الساعة 3 بس بنطلع على 2 من البيت
غلا : أوكي
سلطان : بس ماراح نروح لبريطانيا مباشرة
غلا بصدمة : أجل وين بنروح ؟
سلطان : بنمر مكه ناخذ عمره ونقعد فيها يومين ونمشي لبريطانيا وش رايك
سكتت .. فاجأها وما خلاها تستعد نفسيا لمثل هالشي ..

مكـــه .!! قعدت ترددها في ذهنها .. كم تمنت تروح لهالمكان الطاهر .. تغتسل من الذنوب وتعيش الروحانية في بيت الله .. تلمس الكعبة وتقبل الحجر الأسود ..
جاها صوته شاحذ إجابتها : هاه غلا .. ودك نروح ..؟ أنا وعدتك أرجعك مثل ما طلبتي بس أنا ماعمري جيت للسعودية ورحت منها من غير لا أعتمر ..
جيت أبحجز ما طاوعتني نفسي .. وغير كذا أنتي ماعمرك رحتي لمكة فرصتك تعتمرين ماتدرين يمكن تكون المره الأولى والأخيرة تطبين فيها السعودية من غير شر عليك ..
قالها بنبرة المودع .. حست بغصة وهي تسمعه وتشوف نظراته الي تحكي شي ما قدرت تفهمه وتستشفه ...

قالت وعيونها ع الارض : الي تشوفه
تنهد براحة .. كان خايف تعارض لأنه مره متحمس لهالسفرة ومتفائل فيها خير ..
: زين الله يسرها أنا بطلع الحين أقابل عبد العزيز.. وبرجع عشان نتغدا ونمشي ..
طلع من الغرفة وبالها مشغول .. معقولة بتروح لمكة بهالسهولة ..!

لا شعوريا حست نفسها تبتسم بسعادة .. خذت الجوال ودقت ع سارة ..

جاها صوتها الناعس : ألو
غلا : نايمة
سارة : ايه
غلا : غريبة أعرفك تصحين مع الدجاج وش الي تغير ؟! .. ولا من صرتي مع حبيب القلب زاد السهر وطال النوم
سارة : كلي تراب بايخة تراك
غلا : ههههههههههههه ياختي خلاص مو معقولة الى الحين تستحين ترى ماعاد أنتم عرسان قربتوا تكملون شهر
سكتت سارة .. وضاق صدرها على غلا الي ما تدري عن شي .. ولا تدري إن هذي أول ليلة تبات فيها مع جاسم بشكل طبيعي .. وكأنها ليلة عرسهم ..
غلا : ألووو
سارة ببحه : هلا معك
غلا : وش فيك
سارة : ولا شي بس ما بعد صحصحت زين وش أخبارك
غلا : الحمد لله بخير أنتي وش أخبارك وأخبار جاسم
سارة : تمام الحمد لله
غلا : ساروونه تخيلي وين أبروح له اليوم
سارة باستفهام : وين ؟
غلا بحماس : أبروح لمكة رحلتنا بعد شوي
سارة : كذاااااابة
غلا : والله العظيم مو مصدقة .. ولا حطيت في بالي كنت أشوفه شي بعيد فاجأني يوم قالي بنروح ما توقعته بهالسهولة
سارة : ياحظـــــــك ما شاءالله ياليتني معك
غلا : يالييته والله شوفي جاسم قولي له يجيبك
سارة : أبقوله بس مو الحين بعد فترة مره خاطري أروح ويوم قلتي لي حمستيني
غلا : إن شاءالله تتيسر لك مثل ما تيسرت لي
سارة : بتقابلين رحاب ؟
غلا : رحاب ما بعد جت أتوقع آخر الإجازة بيجون
سارة : وأسماء ما شفتيها
غلا : لا والله كلمتني مره أول ما وصلوا وقالت لو قدرت بتمرني أو نلتقي بمكان بس بعدها ما كلمتني يمكن انشغلت
سارة : أها .. ياحليلهم
غلا : أخبار سمية
سارة : يا حبيلها بخير
غلا : يا زينها سمية
سارة : كل شي بهالبنت زين ذوق
غلا : الله يسعدها
سارة : آمين
غلا : المهم أنا بصلي وبنزل أشوف خالتي وبنتغدا عشانا بنطلع مبكرين
سارة : أوكي الله يحفظكم .. تكفين غلو ادعيلي طلبتك
غلا : كم تعطيني ؟
سارة : لا تتنيذلين ادعيلي من غير مقابل يالخايسة
غلا : هههههه ياختي صايرة تروعين علطول تعصبين
سارة ضحكت : ما ينفع معك إلا هالأسلوب أجل كم أعطيك عشان تدعين لي هذا حكي ينقال ؟!
غلا : ههههههههههههههههههههههههههههههههههههههه مالت .. اقلبي وجهك الشرهه مهيب عليك علي أنا الي فكرت أدق عليك
سارة : هههههه أوكي يلا طسي
غلا : سلمي على جاسم
سارة : الله يسلمك يوصل.. .. المهم إذا وصلتوا طمنيني
غلا : أوكي من عيوني
سارة : توصلون بالسلامة يا قلبي ..
غلا : الله يسلمك .. يلا فمان الله
سارة : في حفظه


سكرت منها وقامت تصلي بعدها نزلت تحت تقعد مع خالتها ..



خالة لطيفة : جهزتي كل شي
غلا : ايه خالتي
خالة لطيفة : الله يوفقكم ويوصلكم بالسلامة
غلا : الله يسلمك فديتك .. والله ياخالتي هالأيام الي قعدتها عندك أسعد أيام بحياتي
خالة لطيفة : جعلها دوم يا قلبي .. وأنا والله فرحت بشوفتكم وتمنيت تقعدون أكثر ونستوني وارتحت بوجودكم مليتوا علي البيت لكن ما ودي أربطكم .. أبي راحتكم وإن شاءالله تجونا كلما سمحت لكم الفرصة
غلا بغصة : من عيوني الساعة المباركة الي بنجيك فيها
خالة لطيفة : الله يبارك بأيامك
غلا : ليتك تروحين معنا لمكة
خالة لطيفة : الود ودي لكن ما أقدر أترك أبو سلطان .. هالأيام تعبان والسكر لاعب به
غلا : الله يشفيه ويعافيه مايشوف شر
خالة لطيفة : الشر مايجيك


بهالوقت دخل أبو سلطان ومعه سلطان ..

أبو سلطان : السلام عليكم
الجميع : وعليكم السلام
أبوسلطان : كيف الحال
الجميع : الحمد لله
خالة لطيفة : شخبارك اليوم ؟
أبو سلطان : يارب لك الحمد
غلا : كيف حالك عمي
أبو سلطان : بخير ونعمة كيف حالك أنتي عساك بخير
غلا : الحمد لله بخير
أبو سلطان : كان ودنا تقعدون أكثر لكن دام ظروفكم ما تسمح موفقين عسى ربي يوصلكم بالسلامة
غلا : الله يسلمك عمي ويخليك
أبو سلطان التفت لسلطان : الله الله في زوجتك .. حطها بعيونك مثل ما وصيتك
سلطان ناظرها بنظره اربكتها قال وعيونه بعيونها : غلا بعيوني يبه لا توصيني
أبو سلطان : وأنتي يا بنيتي لا أوصيك على ولدي اسعديه ربي يسعدك دنيا وآخره
غلا بارتباك وعيونها ع الارض : ابشر عمي
أبو سلطان : الله يرضى عليكم .. وين الغدا ما ودكم تحطونه الحين عشان يمشون لا يتأخرون
خالة لطيفة : إلا جاهز بس نحتريكم
قامت غلا مع أم سلطان للمطبخ .. يجهزون الغدا ..
بعد ما تغدوا .. طلعت تنزل أغراضها وتلبس عبايتها ...
نزلت وودعتهم بحرارة وهي شاكرة لهم حنيتهم ومحبتهم واسعادهم لها طول هالمدة ..
ركبوا السيارة متوجهين ع المطار ........





** **



سمية تحضن سارة : يا بعد قلبي يا سارة ألف الحمد لله ع السلامة ما تتصورين شكثر سعادتي بهالخبر .. ييت طايرة من فراشي والله
سارة : لبى قلبك يا سمية ... الله يسلمك ويعافيك ما تقصرين
سمية : شنو شعور جسوم أكيد بغى يوقف قلبه
سارة ابتسمت بألم : أحسه إلى الحين مو مصدق
سمية : حبيبي ما تدرين شصار فيه الايام الي راحت ..أول مره أشوفه منكسر وحزين
سارة بعفويه : فديته والله
سمية ضحكت بسعادة : يا حبيلج يا سارونه .. صج لا قالوا العين حق .. أعوذ بالله من عيون الناس الي ما ترحم .. دخيلج لا تهملين أذكارج حصني نفسج دوم
سارة : أكيد الي صار لي مو شوي .. والحمد لله إن الله شفاني هذي أكبر نعمة غيري انصاب وتدهورت حياته لين مات ..
سمية : أي والله الحمد لله
سارة : سمية أخوانك مستحيين مني أحاول أكلمهم ما فيه أمل يردون أو يتفاعلون
سمية :ههههههههههه ادعي ربي يديمه هالمستحى ترى مو من صالحج يمونون
سارة : لا عاد معقوله هالاشكال البريئة يطلع منها شي
سمية : ههههههههه لا يغرج والله البراءة من صوب وهم من صوب
سارة : ههههههههه فديتهم ,,, يازينهم والله


جاسم : السلام عليكم
التفتوا عليه : وعليكم السلام
سمية قامت تسلم عليه : الحمد لله ع سلامة سارة
جاسم وعيونه ع سارة ابتسم : الله يسلمج فديتج
راح لها وباسها ع جبهتها : شلونج حياتي
سارة بخجل : الحمد لله بخير
جاسم : دوم يارب
سارة : تدوم أيامك
جاسم : سمية متى ييتي هني
سمية : عقب ما صكيت منك طلعت
جاسم : فديتج والله انزين شرايكم نتغدا بمطعم
شهد الي أخيرا نطقت : ايييييه ونااسه
سمية : ما طلب رايج يسألني أنا وسارة
شهد بزعل : جسوم طالع سمية
سمية : ههههههه
جاسم ضحك : إلا دلوعتي لحد يزعلها .. ماراح نطلع إلا بإذنها
شهد بغرور تطالع سمية
سمية بقهر : ايه دلعها وايد عقب لااختربت قل ليش شنو الي خربها
جاسم : لا شهودتي عاقلة ما تخترب بس هي تحب تدلع على أخوها لأنه يحبها وايد صح ولا لا شهودة
شهد : ايه بس هي تغار مني
سمية شهقت : أنا أغار منج ؟ هالي ناقص بهالدنيا
جاسم : ههههههه خلاص يلا تجهزوا بنطلع
سمية : أوكي بروح ألبس العيال ونطلع
جاسم : انزين

طلعت سمية وشهد من الغرفة ..
التفت لسارة بشوق : شلونج حبيبتي
سارة : تمام الحمد لله شخبارك
جاسم : مشتاق لج
سارة ضحكت باحراج
جاسم : وربي مشتاق لج من طلعت الين رديت وعقلي وياج
سارة : فديتك
جاسم قعد يتأملها بشكل أحرجها ..
سارة وعيونها ع الأرض : شفيك تناظرني
جاسم بهمس : أبغي أملي عيوني بشوفتج
ابتسمت بسعادة ممزوجة بخجل .. قرب منها باسها ع خدها : ابتسامتج هذي تذبحني
سارة : جاسم بعد شوي أخاف سمية تدخل
جاسم : عطيني بوسه عشان أرتاح
سارة : جااااسم
جاسم : لبيه يا بعد عمر جاسم
سارة : يلا بعد خايفة يشوفونا
جاسم : عادي وشنو فيها لو شافونا
سارة بخوف : لا تكفى جاسم لا تحرجني ..
جاسم : ههههه أوكي يلا أبغي بوسه قبل نمشي عشان تعطيني طاقه
سارة بدلع : مو الحين
جاسم : عيل متى
سارة : بعدين
جاسم : مايخالف الحين وبعدين شنو المشكلة
سارة : جاااسم لا تستهبل
جاسم باصرار : والله ما أبعد من هني إلا ببوسه حتى لو دشو البنات راح أخليج تبوسيني جدامهم
سارة صدمها اصراره تحسبه يستهبل .. انقلب وجهها احمر من الحيا
جاسم منهبل ع شكلها المنحرج قرب خده لفمها : يلا سهلت عليج

سارة طالعت فيه شكثر اشتاقت لشوفة هالملامح .. اشتاقت تشوف وجهه وابتسامته .. تشوف الندبه الي جنب حاجبه الأيسر .. عمرها ما عشقت إنسان غيره أو فكرت في غيره ..
مدت يدها وحطتها ع خده وهمست بحب : اشتقت لك جاسم
غمض عيونه وتنهد .. ضمها بقووة حبه لها .. بقووة شوقه لها .. بقووة سعادته برجعتها ..
وبصوت متحشرج نطق : آآه يا سارة شقولج أنا .. أول مره أحس بالانهزام
هزمني بعدج .. فديت قلبج الله لا يحرمني منج ويخليج لي
سارة بتأثر وهي تدفن وجهها بصدره : ولا يحرمني منك حبيبي

سمعوا أصوات البنات بالصالة وقاموا عشان يطلعون للمطعم ..



** **



جـــــــــــدة ..


نزلوا من الطيارة .. وخذوا سيارة أجره وتوجهوا لمكة ...

بعد ساعة إلا ربع وقفوا قدام الحرم المكي ومشاعر مختلطة تحس فيها غلا من رهبة المكان ..

سلطان : بنرقى للفندق نحط شنطنا ونتوظى وننزل نعتمر
غلا : اوكي

طلعوا لفندق الصفوة وخذوا لهم غرفة مطلة ع الكعبة ..
دارت بعيونها ع الغرفة واستقرت ع السرير الكبير ..
ناظرت فيه بحقد : ليش مو أنا قلتلك اطلب سريرين منفصلين
سلطان يبرر : ما فيه غرف فاضيه مطله غير هذي
غلا بانفعال : مو لازم مطله أهم شي غرفة
سلطان : بس أنا اخترت مطلة عشانك .. أبيك طول الوقت تطلين ع الكعبة
أعطته ظهرها وهي منقهره منه ومن تصرفاته .. دخل الحمام والاحباط كل ماله يزيد .. من طلعوا من الرياض إلين وصلوا ما نطقت بولا كلمه بس ترد عليه للضروره
رغم التفاؤل الي حس فيه أمس وهو يشوفها خايفة عليه وتصرفت بذيك الطريقة .. إلا إنه اليوم احبط بقوه وكأنه فهم إن تصرفها أمس كان ردة فعل للي شافته بس ..



رمت جسمها ع السرير غمضت عيونها وهي في قمة الإرهاق ..
طلع من الحمام .. وناظرها .. لقاها نايمة بوسط السرير .. جلس جنبها ع طرف السرير .. مسح ع شعرها وهو يلاحظ التعب والارهاق بملامحها
فكر يأجل العمرة للفجر ينزلون يصلون الفجر ويعتمرون .. ما طاوعه قلبه يقومها .. جاب اللحاف ولحفها فيه .. وراح انسدح ع الاريكه ..
..

قامت بصعوبة وطالعت الساعة لقتها 12 بالليل طالعت شكلها اكتشفت انها نايمة بعبايتها .. دارت عيونها بالغرفة تدور ع سلطان .. شافته نايم ع الاريكه .. عرفت إنها نامت ذاك الوقت من غير ما تحس ..وأكيد شافها نايمة وخلاها ..

دخلت الحمام وتوظت وطلعت .. فتحت الستارة .. واندهشت من روعة المكان .. حطت يدها ع فمها تهدي من انفعالها لا يقوم سلطان ع صوتها
ياالله ما أروعه ... أخيرا صرت بهالمكان .. أخيرا صرت قدام الكعبة مباشرة يا ربي لك الحمد ..


حست بأنفاس قريبه تلفحها انتفضت كل ذره بجسمها وهي تحس بيده تنحط ع كتفها

بعدت يده عنها .. جاها صوته المبحوح : نوم العوافي
غلا بصوت واطي : الله يعافيك
سلطان لوى ع كتفها متجاهل حركتها الي قبل شوي : وش رايك بالحرم
غلا بصدق : روعــة خنقتني العبرة وأنا أشوفه
سلطان ابتسم : وش رايك ننزل الحين نتعشى أكيد جوعانه وعقبها نعتمر الجو حلو والحرم فاضي
غلا : أوكي يلا
سلطان : بس اتوظى ونطلع



نزلوا للمطعم وتعشوا وبعدها راحوا للحرم ياخذون عمرتهم ...


مسك يدها وهم نازلين لصحن الكعبة باديين أول شوط من الطواف ...

تطوف وهي تدعي من قلبها كل دعوة تمنت تدعيها قدام الكعبة .. دعت لنفسها لماما عبير ولسارة ولصديقاتها ولكل أحد تعرفه ..
خصصت آخر شوطين للدعاء لريم .. كانت تدعي لها وهي تبكي بحرقة تدعي إنها تكون من نعيم لنعيم .. تدعي إن الله يغفر لها ويتجاوز عن ذنوبها .. تدعي إنه ما تمسها النار .. وإن الله يجمعها فيها بالفردوس وترجي من ربي يستجيب منها ..

بعد ماانتهوا من آخر شوط ..رص ع يدها : تقبل الله
غلا : منا ومنك
سلطان : تعالي نصلي ورا المقام ركعتين .. الأولى اقري الفاتحة والكافرون .. والثانية اقري الفاتحة والإخلاص
غلا مستمتعه وهو يعلمها وش تسوي : طيب
وصلها للمكان وقفت بتصلي .. شافته راح عنها
غلا بخوف : سلطان وين بتروح
التفت لها : أبصلي قدام شوي
غلا : لا تبعد أخاف أضيع
سلطان ابتسم بحنيه : من عيوني
تقدم شوي على مرأى عيونها وصلى .. تطمنت من وجوده حولها وكبرت تصلي ..


بعد ما انتهوا ... راحوا لموية زمزم .. شربوا منها .. كانت تشرب وهي تحس باللذة .. تذكرت كلام ماما عبير عن موية زمزم .. وكيف كانت دايم حريصة تخلي أي أحد يجي للسعودية يجيب لها منها .. كانت تقول لهم حديث الرسول عليه الصلاة والسلام ( ماءزمزم لما شرب له ) تشربه بنية ان الله يشفيها ويعافيها وتحس بالعافية بعده ..


توجهوا للمسعى وهم ما يحسون بأي تعب .. نشاطهم يتجدد كل لحظة ..


بعد خامس شوط بدت تحس بدوخه .. حاولت تثبت وتكمل السعي .. انفاسها صارت عالية
سلطان التفت لها بقلق : وش فيك تعبتي تبين نوقف نرتاح
غلا باجهاد : لا خلنا نكمل
جاهدت نفسها الين خلصوا الشوط السابع ....
سلطان : جبتي المقص معك
غلا : ايه شوي ابطلعه من الشنطة
قعدت تدوره بالشنطة بس يدها صارت تتخبط والدنيا تدور فيها ماحست بنفسها الا تطيح ع الارض على صرخة سلطان المفجوع

رفع راسها من الارض وهي يضرب ع خدها بخفه وخوفه واصل حد : غلا حبيبتي وش فيك .. غلا قومي لا تروعيني
تلفت حوله يبي المساعدة .. قربت منه حرمه كبيره : سلامات يا ولدي وش فيه
سلطان بخوف : ماادري طاحت ماكان فيها شي قبل شوي
مدت له قارورة موية : خذ رش عليها موية يمكن ارهقت مع العمرة
سلطان فتح القارورة وكب بيده شوي ومسح فيه وجهها : غلا حبيبتي .. غلا حياتي
صحصحي ماما
تأوهت بصوت ضعيف .. وهي تحرك راسها بشويش
سلطان : لبيه حبيبتي سلامتك
حطت يدها ع راسها : آآه راسي بينفجر
سلطان : بسم الله عيك يا قلبي ماتشوفين شر .. الحين بوديك للطوارئ
غلا : لا ودني للفندق
سلطان : لا بنروح للطوارئ يشوفون وش فيك
غلا سكتت حالتها ما تسمح لها تناقشه ..
أخذ عربية وركبها فيها .. ووداها لطوارئ الحرم ...

الممرضة : سلامتها بس شوية إرهاق مع السفر والعمرة
سلطان : متأكدة ما فيها شي ثاني
الممرضة : لا ريح بالك كثير يطيحون هنا شي طبيعي مع الارهاق الجسم ما يتحمل خاصة لو ما كانت متعودة ع والسفر والمشي الكثير
التفت لغلا ومسح ع راسها وبحنيه : حبيبتي ما تشوفين شر خوفتيني عليك
غلا غمضت عيونها تمنع تحطها بعيونه ..
معقولة سلطان يحبني هالكثر .. معقولة الكلام الي قالي اياه أمس كان صادق فيه مو تمثيل .. بس تصرفه اليوم يأكد هالشي ..

جلس عند راسها الين يخلص المغذي كانت تغفي شوي وترجع تقوم تلقاه يطالعها بعيون قلقانه مشفقه ..
بعد ساعة ..
: غلو حبيبتي .. يلا نمشي
فتحت عيونها ببطئ قالت بثقل : ايه
مسك يدها ونزلها من ع السرير اركبي العربية
غلا : أبمشي
سلطان : لا توك تعبانه
غلا : لا خلاص الحين طيبه مافيني شي
سلطان : عشان خاطري اركبي
رحمته .. الارهاق والتعب واضح بعيونه .. ركبت مطاوعته ..

وصلوا الفندق ودخلوا الغرفة ..

غلا تفرك يدينها ببعض : سلطان
سلطان التفت لها : لبيه
غلا وعيونها ع الارض : مشكور .. وأنا آسفه تعبتك معاي
سلطان ضحك بخفه وقرب منها الين وقف قبالها مباشرة : دامك رجعتي لي بخير هذا كل همي .. لا أسمعك تقولين هالحكي مره ثانية .. بدخل اتروش والفجر أبنزل أحلق شعري مافيني حيل أروح الحين .. وأنتي لا تنسين تقصين من شعرك
غلا : أوكي
دخل الحمام وراحت لشنطتها تطلع المقص .. خذت من طرف شعرها وقصت .. حطت راسها ع الفراش .. ودها تنام وتطول بس بعد أقل من ساعة بيذن الفجر ..

طاحت عينها ع الأريكة ..
حرام ينام عليها وهو مرهق وتعبان .. وأنا نايمة ع السرير ومرتاحة .. بقوله ينام ع السرير وأنا بنام ع الاريكة ..

سمعت باب الحمام ينفتح .. قامت من ع السرير .. شافها واقفة وطالعها بنظرات استفهام
غلا من غير لا تحط عيونها بعيونه : تعال ع السرير أنا بنام ع الاريكة ..

لثواني قعد يطالعها بتأمل .. ابتسم وراح لها .. باسها ع راسها ومسك يدها وسحبها معه
جلسها ع السرير .. وراح من الجهه الثانية وانسدح مد يده وسحبها الين سدحها ع المخدة من غير لا تقاوم أو تظهر أي ردة فعل ..
سلطان بتعب : نامي حبيبتي ما بقى شي ع الفجر
غمض عيونه من غير ما ينتظر منها إجابه ونام مباشرة ...........
جمدت بمكانها مصدومة من حركته
(ما توقعته يسوي كذا .. بس واضح عليه تعبان وما فيه حيل ينام ع الاريكة ولا يبيني أنام عليها بعد .. )
حطت يدها ع قلبها .. نبضات قلبها تدق بقوة ..قربه منها بهالشكل خلاها تحس بشعور صعب توصفه ...
غمضت عيونها بقوة .. تبي الوقت يخلص بسرعة وتقوم ... بس راحت هي الثانية بنومة عميقة ......................................



** **


عصر اليوم الثاني ..
جالسة معه ع الشاطي .. وهم في قمة سعادتهم ...



جاسم : شرايج نركب جاتكسي ؟
سارة : لا أخاف
جاسم : عادي اركبي وراي
سارة : مستحيل .. ما أغامر بروحي
جاسم : ليش عاد ؟
سارة : قبل اربع سنوات تقريبا طلعنا رحلة وركبت وحده من البنات الجاتسكي وانقلب فيها ومن بعد ذاك اليوم لو أموت ما أركبه ..
جاسم : يا الله .. الله يستر
سارة ضحكت : ترى أنا خوافه الله يعينك علي
جاسم : يا حلاة خوفج والله
سارة توردت خدودها
جاسم طالعها بتأمل : تدرين سارة أنتي مو خوافة بالعكس أنتي من أكثر الناس شجاعة
سارة باستفهام : ليش ؟
جاسم ابتسم بحنان : الي مثل وضعج كثير منهم ينحرفون .. أو ما يكملون دراستهم .. أو حتى ما يتزوجون ولا يفكرون بهالشي .. أما أنتي وغلا ابهرتوني والله بشجاعتكم .. مستقبلكم ما ضيعتوه وأخلاقكم عالية وقلوبكم نظيفة .. ما نزلتوا بمستواكم بسبب ظروفكم
سارة بغصة : هذي مو ظروف صارت بإرادتنا هذا شي أجبرنا عليه وصرنا ضحية
غيرنا
جاسم بنبرة ألم : محد يقدر يغير شي الحين ..هذا شي كتبه رب العالمين وكل شي بأجره صبركم على وضعكم ما يضيع عند الله ..
سارة بنظرات حايرة : تتوقع بيوم ألقاهم ؟
جاسم برجا : إن شاءالله ما تدرين ما فيه شي على الله بعيد
سارة : دايم أتخيل لو بيجي يوم ونلتقي كيف بيكون هاللقاء ؟ بس أحيانا أخاف أكون متحمسة وفرحانه ويقابلوني بصد ونفور
جاسم مسك يدها ورص عليها : محد يقابلج بالصد حبيبتي .. مهما كان السبب الي وصلج بهالمكان سواءا كان برضاهم أو بغيره .. هم خسروج وخسارتهم كبيرة
لا تفكرين بهالأمور دامي هني اعتبريني أمج وأبوج وأختج وأخوج ماراح أحسسج بفقد أحد منهم ولا حاجة لهم
سارة بتأثر : فديتك جاسم الله لا يحرمني منك
جاسم ابتسم بحنية وحب : ولا منج حبيبتي .. شرايج نقوم نتمشى شوي
سارة : يلا تعبت من الجلسة


** **




مكـــــــــة ..


صلو المغرب وطلع مع غلا يتمشون بالمراكز ..

سلطان : اشتري هدايا لأهلك
غلا : لا مشكور
سلطان : ما ينفع ترجعين ويدك فاضية .. خذي لهم لو أشياء خفيفة
غلا منحرجة : مو لازم باخذ لهم بعدين
سلطان : متى بعدين ... تصرفيني ؟!ليش عشاني بدفع من عندي ؟
غلا : ............
سلطان : غلا أنا رجلك والمسؤول عنك لو ما خذيتي مني من تاخذين منه ؟
ولا عشانك ناوية تطلقين مني إذا رجعنا ؟!!
لفت وجهها بعيد عنه .. تنهد بتعب .. وسكت متضايق ...


طلعوا من مركز الوقف .. ورجعوا للحرم .. والصمت سيد المكان ..

دخلوا مع بوابة الملك عبد العزيز .. وحطها عند قسم الحريم

جلست وهي متضايقة ..
مالي داعي ..ليش ما شريت .. ليش حسسته هالإحساس ...

جلست جنبها وحده في نفس عمرها ومعها بنت ابتسمت لها
غلا : بنتك ؟
: ايه
غلا : شكلك صغير ما كأنك جايبه أحد
ابتسمت لها : عمري 21 متزوجة قبل سنتين وحملت ع طول
غلا : وش اسمها الحلوة
: لين
غلا : عاشت الاسامي .. الله يخليها لك
: الله يسلمك .. متزوجة انتي
غلا : ايه
: عندك أحد ولا توك متزوجة ؟
غلا : توني متزوجة لي حول الشهرين
: الله يرزقك يارب
غلا : تسلمين
غلا تخيلت لو كان عندها بنت أو ولد من سلطان .. وش ممكن تكون مشاعرها ذاك الوقت ..
خلاص حط في باله إني أبي أتطلق منه إذا رجعنا ......!!

لا يا سلطان .. تكفى لا تحط في بالك كذا .. أبي أكون معك .. ماعاد لي حياة من غيرك .. ما أتخيل نفسي بعيدة عنك ... أبي أكون معك عائلة حلوة .. نجيب عيال ونشوفهم يكبرون قدامنا ... نربيهم ونتعب عليهم سوا ..
كيف أقولك إني أبيك ... كيف أنطقها أخاف أبين لك حاجتي لك وحبي وتصدني ..
خايفة حيييل وما عندي الجرأة الكبيرة الي تخليني أعترف لك ..

حست بغصة تخنقها .. تنهدت بعمق .. هالشي تشوفه مستحيل وبعيد كل البعد ..


أذن لصلاة العشاء .. قامت تصلي السنة .. وبعدها قامت الصلاة وصلت العشاء


وقفت بالمكان الي قالها سلطان توقف عنده ...انتظرت خمس دقايق .. عشر .. ربع ساعة .. ما جا ..!! طلعت الجوال بتكلمه دقت عليه لقت جواله مقفل ..!! تذكرت إنه نسى جواله بالفندق ..
بدى القلق يسيطر عليها غريبة مو من عادته يخليها تتأخر تنتظره بمكان .. وش الي أخره ... راحت مع الجهه الثانية تشوف يمكن يصير واقف هناك .. لكن ما لقت له أثر ..!
دارت على مصلى الحريم تدور له بين الوجيه .. بدون فايدة ..
وقفت بمكانها والخوف يزيد فيها .. حست نفسها ضايعة وتايهه .. بغت ترجع للمكان الأول ومع الزحمة ضيعت وما عرفت وين كانت واقفة ... كل الأماكن متشابهه ..
حطت يدها ع قلبها وهي تدعي إنها تلقاه بسرعة وما تضيع ... حست قلبها بيوقف ..

ساعة إلا ربع تدور بنفس النقطة .. وعبرتها بحلقها .. ووجها مصفر ..
شافت حرمة واقفة جنب البوابة وكأنها تنتظر أحد .. ارتاحت لمنظرها .. وراحت لها ..
غلا وريقها ناشف : خالتي
الحرمة : هلا حبيبتي
غلا : أنا ضايعة رجلي مدري وينه
الحرمة : ما دقيتي عليه ؟
غلا : إلا مقفل جواله وأصلا ناسيه بالفندق
الحرمة : ارجعي دقي مره ثانية أكيد بيفقدك وبيروح يجيب جواله ويكلمك
غلا دقت ونفس الشي عطاها مقفل
غلا : مقفل .. بيوقف قلبي من الروعة
الحرمة : بسم الله عليك يا قلبي بتلقينه بس اصبري شوي .. تعالي معي عطي حارس الأمن الي واقف عند الباب خبر وخلك واقفة قريب منه
غلا : بس تعالي معي ما أدري وين أروح له
الحرمة : تدرين وش اسم البوابة الي دخلتوا معها
غلا : ايه بوابة الملك عبد العزيز
الحرمة : أجل تعالي معي .. بس أبدق على بنتي عشان تسبقني للفندق
غلا : أوكي

راحوا للبوابة وعطوهم خبر إنها ضايعة .. وقفت بالزاوية .. وشوي وتطيح من الخوف

التفتت للحرمة : خالتي خلاص روحي أنا بوقف هنا
الحرمة : لا أبقعد معك الين يجي رجلك
غلا : لا مشكورة أنا بنتظر هنا
الحرمة : أجل لا تتحركين دامكم داخلين من هالبوابة أكيد بيجي يدورك أكثر من مره
غلا : طيب .. الله يعطيك العافية ما قصرتي
الحرمة : خذي رقمي وإذا لقيتيه طمنيني
غلا : أوكي

ودعتها وراحت ... للمرة الألف تدق ع جواله ويعطيها مغلق ..
وأعصابها منهارة .. بدت توسوس يمكن انصرع بمكان .. أو يمكن رماها وخلاها .. أو يمكن يبيه لها درس ..

صارت تدمع عيونها غصبن عليها .. جلست ع الأرض وضمت رجولها لصدرها

ساعة ونص وهي في حالة ذعر شديد .. تناظر بعيون ضايعة تايهه .. مو قادرة تركز على أحد ..


حطت راسها على رجولها بيأس وبصوت خايف متهجد : سلطــان وينـــك ؟


: غــــلا ؟؟
رفعت راسها من غير تصديق شافته يطالعها بنظرة تفحص تأكد منها ..
غلا وقفت بسرعة : سلــــطان
سلطان بعتب والخوف واضح من عيونه : وينك حبيبتي روعتيني عليك ؟
غلا بصوت باكي : ليش خليتني ؟ قعدت أنتظرك بنفس المكان الي قلتلي عليه .. و دورتك بكل الأماكن القريبة منه مالقيتك
سلطان : كنت واقف أنتظرك عند الترامس قلتلك أنا اوقفي هناك
غلا : لا والله قلتلي أوقف عند الحاجز
سلطان يمسح وجهه : ماأدري غلا ماأذكر..
غلا : يلا نرجع للفندق تعبانه مره
سلطان : يلا
غلا ما صدقت تشوفه قدام عيونها .. تمنت تحضنه بقوة وتدفن وجهها بصدره .. تحس بالأمان والراحة ..

وصلوا الفندق .. ودخلوا الغرفة ..

سلطان : بخليهم يرقون لنا العشاء هنا ..
غلا : أوكي مافيني حيل أنزل

طلبو عشاهم وتعشوا ... دخلت للحمام ..

طلعت لقت سلطان قدامها ..

بدون مقدمات جا وضمها بقوووه .. همس بإذنها : لا تبعدين عني مره ثانية .. اليوم خفت حييل جاني شعور كريه رغم إني أدري إني بلقاك بس حسيت بالفقد وخفت تبتعدين عني للأبد ..
غلا همست بصوت مخنوق : وأنا بعد
سلطان خفق قلبه : وأنتي ايش ؟
غلا دفنت وجهها بصدره : خفت أفقدك
سلطان رفع راسها وخلاها تطالعه قال وهو مو مصدق الي يسمعه : تحبيني غلا ..؟!
غلا نزلت عيونها من غير ما تجاوبه
سلطان برجا : تكفين جاوبيني ..طلبتك غلا
سلطان : جاوبيني
تذكرت وضعها .. وإنها راح تطلق منه أول ما يوصلون .. عقلها كان يصرخ فيها ابتعدي عنه العيشه مع واحد شك فيك ومد يده عليك وآذاك أكثر من مره صعبة حيل

ابتعدت عنه من غير لا ترد أعطته ظهرها وراحت تنسدح ع الأريكة ..

مسك ذراعها .. تنهد بضيق : نامي ع السرير .. ماراح أقرب منك

انسدحت وهي حاسة بعمرها في دوامة ..


قامت الصبح وجسمها يتعرق بقوة .. ويرتعش .. والدوخة شالتها عن الحركة .. حاولت تنادي سلطان ما قدرت .. لسانها ثقيل ..


سمع تأوه وأنين خفيف .. فز من نومته .. التفت عليها لقاها متكوره ع نفسها

هزها بخفه : غلا ..
غلا بصوت ضعيف: هممم
سلطان : وش فيك
غلا : دايخه مو قادرة أتحرك
سلطان حط يده ع جبهتها .. شافها تعرق بكثرة .. قام بسرعة ..
: باخذك للمستشفى
غلا : مو لازم
سلطان جاب عبايتها وجلسها وهو يسندها بيدينه :البسي حبيبتي لازم تروحين لك يومين والدوخة تجيك
غلا لبست بانصياع ... مسكها وساندها لين نزلوا .. ركبوا السيارة وتوجه لمستشفى أم القرى ...


بالمستشفى منسدحة ع السرير والمغذي بيدها ... تغفي لحظات وترجع تقوم .. كلما فتحت عيونها لقته قبالها يطالعها بقلق واضح ..


جلست بصعوبة وهي ماسكة راسها .. وقف جنبها ..
سلطان : ليش جلستي انسدحي
غلا : خلاص أحس إني أحسن
سلطان : راحت الدوخة ؟
غلا : ايه الحمد لله
سلطان : الله يبشرك
غلا : ما قالوا لك وش السبب
سلطان: خذت منك تحاليل توها ما بعد عطتنا النتايج إن شاءالله ما فيك إلا العافية بس ارهاق
غلا : إن شاءالله
سلطان يطالع وجهها بتأمل .. عيونها اللوزية الذابلة ونظرة التعب فيها.. شعرها البني المنسدل ع كتوفها باهمال .. وبشرتها الفاتحة .. خدودها المتورده .. كل هذا رغم التعب الواضح فيها إلا إنها أسرت قلبه .. وسحرته أكثر بنعومة ملامحها وحلاها ..
مسح ع شعرها بحنان وبنبره صادقه همس : ليته فيني ولا فيك
طالعت فيه وهي تبلع ريقها .. لأول مره تحس الصدق واضح وضوح الشمس بمشاعره .. مسكت يده ورصت عليها كشكر له ..
رفع يدها وباسها .. وهو يتمنى لو يقولها تتراجع عن قرارها .. بس الوقت مو مناسب
..

بهاللحظة دخلت الممرضة عليهم ومعها أوراق النتيجة ..

الممرضة : مبروك .. فيه حمل
سلطان باستفهام : نعــم ...؟!
الممرضة : حامل لها شهرين

شهقت غلا بصدمة .. وهي تأشر ع نفسها : أنا حامل ؟ من وين حامل ؟
الممرضة : ليش مش قوزك هذا ؟
غلا طالعت سلطان الي واقف والصدمة واضحة عليه
سمعته يقول : تأكدي هالأوراق لنا أو لا .. يمكن يكون فيه خطا
الممرضة ضحكت باستخفاف : خطأ ايه .. ؟! دحنا بمستشفى كبير مفيش أخطاء ولا حاقه .. ليه مش عوزين عيال ؟ دنتو حلوين زي السكر قيبو بيبي سكر متلكم

سحب الأوراق بعصبية من يدها : خلاص تفضلي
طلعت من الغرفة وهي مستغربة الوضع ..
التفت لغلا الي تناظره مرعوبة .. ومصدومة ..
ضحك بقهر ورمى الأوراق قدامها : مبروك عليك
هزت راسها بالنفي والصدمة ملجمتها
سلطان قرب منها والغضب يتصاعد وكأنه بدا يستوعب الكلام : لك شهرين ؟ يعني قبل أتزوجك .. !! ولد مين هذا ؟؟ صرخ فيها بحره .. ولد مييين .. منصور ولا واحد غيره ما أعرفه ... ضرب راسه بقوه .. وأنا الغبي الي شوي وأنهار وأنا أشوفك تعبانه ودايخة ومو حاسة بنفسك .. ضرب راسه مره ثانية .. كنت كاره عمري لأني أرهقتك بالسفر ماكنت أدري إنك حثالة حامل من غيري

غلا صارت تشاهق من الصدمة والفاجعة حطت يدها ع فمها وهي تهز راسها بالرفض مو مصدقة الي ينقال قدامها وبصوت مرتجف : لا يا سلطان الله يخليك لا تقول هالحكي .. تراه كبير .. والله العظيم أنا مو حامل .. قسم بالله مو حامل .. أنا ما خنت نفسي قبل أخونكم .. خاف ربك .. صرخت فيه ... ارجع لها خلها تتأكد .. الله ياخذكم ظلمتوني والله ما أسامحكم وربي ما أسامحك أنت بالذات أنا متأكدة من نفسي لو يطلع التحليل مية مرة نفس النتيجة مايهمني .. لآني أعرف إني مو حامل ومو بهالصورة الي أنت حاطها في بالك لي .. أنا كرهت الحياة .. عقدتني منها .. صرت مريضة نفسيا .. صرت أحس بالخوف طول الوقت بسببك أنت ..
ماعاد أبي أعيش لا معك ولا بدونك أكرهـــــــــــك وأكـــــــرهني لأني التقيت فيك ..

سحبت الابرة من يدها بقوة لين تطاير دمها ع السرير والأرضية ..
ركضت برا الغرفة حافية والدنيا تدور فيها صارت تصرخ بداخلها باصرار ..أبموووت أبقتل نفسي ماعاد أتحمل أعيييش

يصرخ بأعلى صوته وهو يلحقها : غلااااا غلاااااا غلااا أوقفي لحظه

طلعت تركض بالشارع وطلعت للشارع العام .. غمضت عيونها بقوه ورمت نفسها قدام أول سيارة .......


سلطان بجنون : غلاااااااااااااااااااااااا

نزل صاحب السيارة مفجوع .. ووصلها سلطان وهو يبكي ويصرخ بدون شعور
شالها بين يديه مثل الورقة .. بلا حياة ..
سلطان ضمها لصدره ويبكي : غلااا يا مجنوونه ردي .. غلا قووومي لا تمووتين
ليييش تسوين كذا لييييييش
صاحب السيارة : ركبها السيارة بسرعة
سلطان ما يسمعه ويواصل النداء لغلا وهو يمسح الدم عن وجهها : غلا الله يخليك قووومي والله آآآسف آآآآسف
صاحب السيارة يمسكه : يا خوي خذ البنت ركبها السيارة بسرعة لا يصير فيها نزيف داخلي
شالها بمساعدة الرجال لأن قواه خارت ..
وبسرعة في ثواني صارت في غرفة الطوارئ ..


طلع الدكتور من الغرفة ..

الدكتور : كيف صار الحادث
سلطان : كانت تبي تقطع الخط وماانتبهت للسيارة
الدكتور : الشرطة برا وصاحب السيارة محجوز .. ينتظرونك
سلطان : طيب بس كيف حالها يا دكتور
الدكتور : وقفنا النزيف بس توها تحت الملاحظة وما بعد أفاقت ..
سلطان بتردد : طيب هي حامل ؟
الدكتور : لا مافيه حمل من يقوله
سلطان : ممرضه هنا سوت لها تحاليل قبل كم ساعة قالت لنا إنها حامل
الدكتور : من هذي الي قالتلكم كذا .. ؟! عطني اسمها .. ما عندها حمل حنا ما نسوي شي للمصابة من غير ما نتأكد من هالشي ..
سلطان بحسرة : حسبي الله عليها
الدكتور فهمه على أساس يبون الحمل : معليش الحين فكر في سلامة زوجتك من هالإصابة وبعدها فكروا بالحمل ..
سلطان يطنشه : فيه أمل تقوم بدون أعراض
الدكتور : هذا بيد الله مو انا الي أشخصه .. الضربة جت ع راسها بس مو بذيك القوة .. إن شاءالله تقوم بالساعات الجاية ..
سلطان برجا : أبي أدخل أشوفها
الدكتور : رح قابل الشرطي وبعدها بتدخل عليها


راح عشان ياخذون منه الإفادة .. سامح صاحب السيارة لأنه يدري إنه ماله ذنب .. وبعدها رجع لغلا... وأعطى الدكتور اسم الممرضة الي قالتلهم عن الحمل عشان تعاقب ..

دخلته الممرضة عليها بعد ما عطاه الدكتور الإذن .

دخل يسابق خطواته .. سند راسه ع طرف السرير منهار وهو يشوفها تحت الأجهزة بلا حراك ..

سلطان بصوت مكسور ضعيف : حبيبتي .. غلو حياتي .. ليش تسوين بعمرك كذا .. ما أستاهل تسوين كذا عشاني .. ما أستاهل تفكرين تخسرين الدنيا والآخرة بسببي .. ليش غلو ... ما تبيني خلاص والله ماراح أجبرك ع الحياة معي أكثر من كذا بس .. بس أقلها خليني أعرف إنك بخير ..
حط يده ع خدها المجروح .. _ دمعت عيونه بحرقة _ خليني أدري أنك بمكان مبسوطة ومستانسة .. غمض عيونه بندم وقهر .. أدري ظلمتك معاي كثير وأذيتك صديقيني ماراح أذيك أكثر .. بس قومي .. وخلك بخير ..

ماجاه رد منها ولا أي حركة تدل على إنها تسمعه .. حط راسه ع طرف السرير وهو منهار نفسيا


الساعة 2 بالليل ..

كان ع وضعه ما تحرك .. طول ليله يقرا عليها القران ..ويدعي لها تقوم بالسلامة ...

غفى للحظة من الإرهاق ...

فتحت عيونها ودارت بعيونها ع المكان .. شافت كل شي أبيض .. استنكرت المكان .. حست بأحد جنبها .. لفت راسها بصعوبة .. شافت سلطان نايم ع الكرسي .. طالعت فيه بتعمق .. ليش سلطان بهالشكل .. الهالات تحت عيونه بشكل واضح .. وشعره مبهذل .. وثوبه .._ طالعت ثوبه .. وانصدمت ببقع الدم فيه _.. سلطاااان وش فيك حبيبي .. وش الي صار لك ..وليش الدم مالي ثوبك .. وليش أنا أتحرك بصعوبة .. وش هالمكان .. وش هالأجهزة الي ع راسي .. وليش يدي مجبسه ..

رجعت تتذكر الي صار .. وبدت تستوعب أكثر وأكثر ... شهقت بصياح وهي تتذكر إنها كانت ناوية تنتحر بسبب سلطان ..

فز ع صوتها ووقف ع راسها : الحمد لله ع سلامتك حبيبتي ..
غلا تصد عنه وتصيح فيه : اطلع برااا .. ما أبييييك لييش ما مت .. ليش ماارتحت منك ومن شوفتك
سلطان بصوت مخنوق : تكفين لا تسوي بعمرك كذا ..
غلا : أقولك اطلع برااا وما لك دخل فيني
سلطان : ماراح أتركك بلحالك
غلا صرخت بضعف : وأنا ما أبيـــــك عندي
سلطان برجا : غلا الله يخليك
غلا : لا تنطق اسمي
سلطان : تحمليني لين نرجع وبعدها كلن بيروح بطريق
غلا بكت بيأس وقلة حيلة .. بكت ألمها الجسدي الي تحس فيه وقبله النفسي الي عذبها .. بكت الحالة الي وصلت لها لدرجة خلتها تقدم ع الانتحار بالرغم إنها تعرف عقوبة الانتحار ..

سلطان بغصة : بس غلا أنتي تعبانه ..
غلا طنشته مستمره ببكائها .. طلع يبلغ الممرضة إنها قامت ..
جو ثنتين منهم وفحصوها .. وتطمنوا على حالتها ..

جلس بعيد عنها عشان ما يضايقها ... ومافي يده حيله يسويها غير إنه يطالعها من بعيد ويتطمن عليها ....


ثلاث أيام بالمستشفى .. حالتها النفسية كل يوم تسوء عن اليوم الي قبله .. تبي ترجع لبريطانيا بس الدكتور مو راضي يصرح لهم بالخروج لأن حالتها الصحية ما تسمح ..

صباح اليوم الرابع .. قامت للحمام بمساعدة الممرضة .. التفت تطالع سلطان المتمدد ع الكنبة ومغطي وجهه بالشماغ .. كل يوم ينام على هالوضع .. مجرد ما تحط عينها
عليه تحس بشي يعصر قلبها .. تدري إنه يحبها تصرفاته واهتمامه فيها طول هالفترة وخاصة بعد ما دخلت المستشفى .. رغم صدها له إلا إنه ما تركها بلحالها .. وما يسمعها تتأوه إلا ويفز حتى لو كان نايم ....
لكن الحياة معه صارت مستحيله .. والتفاهم معه صعب .. لأن الحياة الي تنبني ع الشك ما تدوم بسلام ...

بعد ما طلعت من الحمام .. شافته واقف ينتظرها .. نزلت عيونها وكملت مشيها ..
سلطان : صباح الخير ..
غلا : .........
سلطان : كيفك اليوم
غلا : بخير
سلطان : دوم يارب
دخل الحمام يغسل وجهه عشان ينزل يجيب لها فطور من برا المستشفى


بعد نص ساعة .. جا ومعه الفطور .. حطه ع الطاولة .. وجلس قدامها
سلطان : يلا سمي بالله وكلي
مدت يدها تاكل .. وهو ياكل معها ..

سلطان : قابلت الدكتور تحت وقالي بيكتب لنا خروج اليوم
غلا : أبي أطلع من المستشفى ع بريطانيا
سلطان : أنا خلصت كل شي من قبل عشان ما نتأخر ما بقى غير نحجز لنا بطلع بعد شوي أشوف لنا حجز عشان نمشي ع أول رحلة موجودة ...
غلا : مابي أقعد هنا أكثر حتى لو مافيه تصرف
سلطان تنهد : راح نسافر تحمليني شوي ..
غلا تبلع اللقمة بصعوبة وهي تحس بالغصة بحلقها .. كلها يوم بالكثير وتفترق عن سلطان للأبد ...



قام سلطان وطلع من غير ما يسألها تبي شي كالعادة .. فهمت إنه متضايق لنفس السبب الي مضايقها ..
بعدت الطاولة ورجعت تنسدح ع السرير .. وذهنها شارد ...........



بالطريق .. تذكر ماما عبير وسارة الي لهم يومين يدقون عليهم وما يردون .. غلا جوالها مغلق وهو ماكان مستعد يكلمهم ..

دق على ماما عبير..
سلطان : السلام عليكم
ماما عبير : وعليكم السلام ورحمة الله
سلطان : هلا خالتي كيفك
ماما عبير : بخير الله يسلمك كيف حالكم أنتم
سلطان : بخير الحمد لله
ماما عبير: وينكم يا ولدي أشغلتونا عليكم لا تردون علي ولا على سارة عسى خير
سلطان : لا والله بس حنا بمكة واعتمرنا وتعبت غلا بعد العمرة شوي والحين بخير يارب لك الحمد
ماما عبير بخوف : ليش وش جاها
سلطان : بس ارهاق من العمرة والسفر
ماما عبير : وينها أقدر أكلمها
سلطان : لا والله مو عندي وجوالها مغلق ..أنا طالع أحجز عشان نرجع إن شاءالله
ماما عبير : متى راجعين
سلطان : بشوف أول رحلة تكون متاحة لنا بنركب عليها
ماما عبير : الله يوفقكم ويسر لكم بس إذا رجعت لغلا دق علي أبي أكلمها
سلطان : ابشري من عيوني
ماما عبير :الله يخليك يا ولدي
سلطان : تامرينا بشي
ماما عبير : سلامتك
سلطان : فمان الله
ماما عبير: فحفظه

قرر يقول لغلا ما تعلمهم إنها بالمستشفى عشان ما يقلقون .. إذا صارت قدامهم تعلمهم بالي تبي ..





** **


بريطانيا ..



جاسم : شفيج ؟
سارة : تو ماما تكلمني تقول سلطان دق عليها وطمنها عليهم
جاسم : الحمد لله قلتلج ماعليهم إلا العافية بس متروعة أنتي ع الفاضي
سارة : بس جاسم ترى غلا ما تقطعني أبد عشان كذا قلقت
جاسم : حتى سلطان والله يكلمني يوميا تقريبا وهاليومين قاطعني بس قلت يمكن لأنهم بمكة ومو فاضيين
سارة : حبيبتي غلا صارت تعبانة ماتحملت
جاسم : بيني وبينج أصلا أقول زين إلى الحين عايشة وايد ضعيفة هالبنية الي يشوفها يقول بنت خمستعش سنة ماتهتم بصحتها
سارة ضحكت ع تعليقه : أجل لو شفتها يوم كانت صغيرة ما تصدق .. لها صور وهي عمرها تسع سنين طول اصبعي بس ع فكرة كانت تستغل هالشي لصالحها ..
ريم تحجبت وكانت ما تطلع إلا بلبس طويل وساتر وهي قوت ماما تقول أنا صغيرة محد ينتبه لي
جاسم ضحك : ايه صح حتى احنا مشتها علينا وما شكينا أبد إنها بنيه
سارة : متهوره غلا ما أدري كيف فكرت بهالشي الله يصلحها
جاسم : بس قلبها وايد طيب
سارة : الله يألف بينها وبين سلطان .. انكسرت بقوه بعد ما تزوجت وتغيرت حيل
جاسم : صدقيني سلطان يحبها وما يحبها شوي بالعكس يحبها وايد .. بس يشوفها صاده عنه ويحس فيه أحد في بالها فيتصرف بهالطريقة
سارة : أدري وأنا بعد حاسة .. بس ما قدروا يفهمون بعض
جاسم : إن شاءالله هالسفرة تغير حياتهم للأفضل
سارة : يارب
جاسم لوى ع كتفها وحط راسه ع راسها : شرايج حبي نسافر للنمسا
سارة : ما أدري
جاسم : خلينا نعوض عن الأيام الي راحت ..
سارة : وشهد والعيال
جاسم : بتيي سمية وتيلس عندهم
سارة : لا خلهم يجون معنا ينبسطون
جاسم ابتسم : فديتج .. الي تبغينه بيصير .. وبحاجي مشعل لو بخاطره يخاوينا
سارة مستانسة : حلو
جاسم : انزين عطيني بوسه شكر لي
سارة دفته عنها : وخر هناك يا تسوي شي من نفسك من غير لا تطلب شكر يا تخليه
جاسم بزعل مصطنع : الله يسامحج مستكثره علي هالبوسه _ قرب وجهه مره ثانية _ يلا عطيني وحده ولا بزعل صج
سارة ضحكت عليه .. أحيانا تحسه طفل صدق يوم يقولون الرجال طفل كبير ..!
قربت وباست خده وهمست : هذي بوسه مو عشانك قاعد تهدد بس لأني أبغى أبوسك
تنهد براحة وباسها بقووه ..رمى راسه في حضنها : ذبحيني يا سارة
سارة بدلع : ليش ذبحتك
غمض عيونه وهو يستنشق ريحة عطرها المميز : حبج ذبحني .. سارة أسألج وجاوبيني صج
سارة : ابشر
جاسم يطالع عيونها : تحبيني كثر ما أحبج؟
سارة تنهدت بحب وهي تلعب بشعره : وأكثر بعد
جاسم لوى عليها وبصوت مبحوح : أتحداج
ابتسمت بسعادة .. شكثر تموت عليه وتموت على حبه لها .. دعت ربي ما يغير عليهم ويزيدهم سعادة ويا بعض ......



** **







أقلعت الطيارة باتجاه مطار هيثرو في لندن ...

كان الصمت هو السائد على جوهم ..سلطان يحس بالفقد من الحين .. وغلا تحس عمرها بدوامة ..


مسك يدها .. سحبتها بقوة
سلطان برجا : لا تحرميني هاللحظات ..
غلا تبلع ريقها : لا تضايقني
سلطان تركها باحباط ... ولف وجهه للجهه الثانية .. كلها كم ساعة وتروح غلا عنه ويصير كل واحد منهم بطريق .. غمض بتعب مبعد كل الأفكار من راسه

وصلو لمطار هيثرو نزلت من الطيارة بخطوات مهزوزة .. اليوم هو مفترق الطريق لهم قررت تدعس على مشاعرها وتبتعد عنه للأبد لأن حياتهم مع بعض صعبة والتفاهم معه مستحيل ..

طلعت من البوابة وتفاجأت بسارة وجاسم قدامهم ومعهم ريماس .. صرخت من غير شعور وهي تشوفهم جايين لها

ضمتها سارة بقوه : الحمد لله ع سلامتك وحشتييييييني وربي يالدبااا
غلا تضحك : الله يسلمك فديتك حتى أنتم وحشتوني والله
سارة تطالع وجهها ويدها وبخوف : وش صار عليك ليش ووجهك كذا ويدك مجبسه
غلا ابتسمت : حادث
سارة شهقت بقوة : متى ؟؟ وليش ما قلتي لنا
غلا : ما أبي أشغلكم خلينا بنتكلم عقب هذاني قدامك بخير
ريماس تضحك بسعادة : غلو أنا هنا
غلا ضمتها وباستها بقووه : يااالبى قلبك يا رموس والله العظيم مشتاقة لك حيل
ريماس مستانسة : وأنا بعد اشتقت لك
غلا : فديتك حبيبة قلبي كيفك
ريماس : الحمد لله كيفك أنتي
غلا : الحمد لله
ريماس : ليش مجبسه يدك ووجهك فيه جروح ؟ من طيحك ؟
غلا : انا طحت بروحي بس الحين طيبه الحمد لله

جاسم : شلونج غلا الحمد لله ع سلامتكم
غلا : الله يسلمك ويخليك شخبارك أنت عساك بخير
جاسم : بخير ربي يسلمج .. وسلامتج ماتشوفين شر
طالعت سلطان الي مانزل عيونه عنها : الله يسلمك الشر ما يجيك

سلطان : يلا نمشي ترانا منتهيين من التعب
جاسم : يلا توكلنا على الله

ركبوا السيارة .. متجهيين للدار ... كان سلطان وجاسم يسولفون سواليف عادية متفرقة .. وهي ساكته بس ترد على أسئلة سارة .. حست سارة إن الموضوع كبير وغلا مو طبيعية ..




وصلوا الدار ونزلوا كلهم


استقبلتهم ماما عبير عند المدخل وانفجعت من شكل غلا .. بس طمنتها إنه حادث بسيط ومافيها شي الحين


قبل يطلع سلطان طلب من ماما عبير تنادي غلا الي دخلت جوا ...

جت ووقفت بعيد عنه
غلا ببرود : نعم
سلطان يطالعها نظرات مودع : أنا بمشي محتاجة شي
غلا : ما أبي شي غير أغراضي الي في البيت
سلطان بغصة : بجيبها لك .. تبين شي غيره
غلا وهي صاده : أبيك ترسل ورقة طلاقي
سلطان سكت وطالعها نظره طويله .. وبصوت مبحوح : متأكدة تبينها
غلا تبلع ريقها : ايه
سلطان تنهد : أنا وعدتك وماراح أخلف وعدي
غلا : زين لا تتأخر
سلطان بنبرة ألم : لهالدرجة مو متحملتني
غلا بحده وهي ترتجف من جوا : وأكثر بعد
ضحك مجروح قال من غير لا يطالعها : ابشري أبريحك مني هاليومين
اعطاها ظهره وطلع من البيت والدنيا ضايقة فيه ..
تبعته عيونها وهي تصرخ فيه.. سلطان لا تــــــروح .. لا تطلقــــني ..
الله يخليك .. ماعاد أتخيل نفسي من غيرك ..
سكر الباب من غير لا يلتفت ركب السيارة ووجهه مكفهر ..




جاسم : شفيك ياخوي عسى ما شر
سلطان : أبد ما فيه شي ..
جاسم : سلامات صار لكم حادث
سلطان : ايه بس الحمد لله ربي نجانا
جاسم حاس فيه مو طبيعي وما يبي يتكلم ففضل إنه يسكت ..




** **


طلعت فوق بعد ما سلمت ع الكل ..

جلست ع طرف السرير والشرود واضح عليها

سارة جلست جنبها : غلا حبيبتي وش فيك مو طبيعية تراك
غلا بلعت غصة واقفة بحلقها : بتطلق من سلطان
سارة طالعتها بصدمة : ليه مو كنتي تكلميني مبسوطة وتقولين لي وضعكم أحسن
غلا : الحياة معه صعبة .. مو قادرين نفهم بعض ..
سارة : شلون يا غلا ..؟ مع الأيام راح تتفاهمون
غلا : مستحيل نتفاهم دام الأساس مو موجود
سارة : وش الأساس
غلا : الثقة معدومة عنده سلطان ما يثق فيني يا سارة .. على أبسط موقف يشك فيني .. يشك في عرضي .. في أخلاقي .. يجرحني حيل ويهيني .. تعبت منه
سارة والصدمة ألجمتها وضيعت كل الحكي عندها : طيب حاولي تبينين له لا تفكرين بالطلاق
غلا : لا خلاص تعبت معه .. صرت مريضة نفسيا بسببه أبي أرتاح
سارة بحزن : بس تراه يحبك
غلا : تدرين وش الي يضحك أكثر من هالكلمة الي قلتيها
سارة بتعجب : وش ؟
غلا ضحكت بسخرية وعيونها تدمع : إني بدون ما أحس لقيتني أحبه
سارة : تكفين غلا .. دامكم تحبون بعض حاولوا تفهمون بعض .. علميه إنك تحبينه يمكن يشوفك تكرهينه عشان كذا قاعد يشك فيك خاصة لأنه تزوجك غصب ويحسك رافضته .. طمنيه بحبك وصدقيني راح تشوفينه يتغير
غلا رفعت يدها تمسح وجهها : لا أبدا .. ماعاد أفكر أرجع له .. أنتظر منه ورقة طلاقي وبشغل نفسي بدراستي ..
سارة : عشان خاطري فكري واستخيري
غلا برفض قاطع : لا تحاولين ما عشتي الإحساس الي عشته
سارة : حاسه فيك وقسم بالله بس غلا أنتم تحبون بعض حرام عليكم تنهون حياتكم بهالطريقة .. وبعدين أول سنة شي طبيعي يكون فيها عدم تفاهم ومع الأيام تتفهمون بعض أكثر وترتاحون
غلا بعبرة : ما أقدر يا سارة أنا تعبانه حيل .. بعيد عني وهو قدام عيوني .. أدري إنه يحبني بس مو قادر يثق فيني .. والثقة أهم من الحب عندي .. تكفين سكري الموضوع ماعاد فيني حيل راسي يوجعني
سارة : زين حبيبتي ارتاحي الحين .. خذيلك غفوه وإذا حسيتي عمرك مرتاحة انزلي تحت
غلا : أوكي ..



** **

مر أسبوع وسلطان ما تعرف عنه أي شي بعد ما وصل أغراضها اختفى .. حتى ورقة الطلاق الي وعدها فيها ماجابها .. كانت تخفي قلقها عليه .. وودها لو تعرف سبب اختفاءه..


وهي جالسة تسبح بأفكارها .. جاها مسج من سلطان زلزل كيانها كتب فيه ( الورقة أعطيتها الخدامة .. أتمنى لك السعادة والعوض .. )

دخلت الخدامة وناولتها الظرف .. سكرت الباب بالمفتاح .. ومسكت الظرف بيدين مرتجفه .. ودموعها حالت بينها وبين شوفته بشكل واضح ..
يعني خلاص طلقتني يا سلطان ... يعني ما صار فيه شي يربطني فيك حتى لو بالاسم .. _ شهقت بحرقة _ بشتاق لك .. بشتاق لشوفة وجهك .. بشتاق لحنيتك .. بشتاق حتى لعصبيتك ..رمت الظرف بقهر فوق الدولاب .. ورمت نفسها ع الفراش منهارة ...



بعد شهـــــر ....



جاسم : سارة وينج
سارة طلعت من المطبخ : هلا حبيبي
ناولها الجوال : سلطان يبغي يكلمج يقول ما تردين عليه
سارة بضيق خذت الجوال من يده وببرود : نعم
سلطان : السلام عليكم
سارة : وعليكم السلام
سلطان : وش أخبارك سارة
سارة : بخير الحمد لله
سلطان : ليش ما تردين لي كم يوم أدق عليك
سارة : معليش تدق بوقت أكون مشغولة فيه
سلطان يدري إنها تصرفه : الله يعينك
سارة بجديه : آمر
سلطان بهدوء : شخبارها غلا
سارة : الحمد لله بخير
سلطان : كيف يدها مو أحسن
سارة : طلعت الجبس
سلطان : الحمد لله كنت قلقان عليها
سارة بقهر : لو قلقان وتهمك ما طلقتها بهالسرعة
سلطان متفاجئ : بس أنا ما طلقتها
سارة باستفهام : أجل ورقة الطلاق الي ارسلتها لها وش تسميها
سلطان : أنا ما أرسلت لها ورقة طلاق
سارة : أجل ؟
سلطان : ارسلت لها صك تمليك باسمها لبيت شريته لها ..
سارة مصدومة : نعــــم ؟!
سلطان : مثل ما قلتلك .. من قايلكم إني مطلقها
سارة : هي قالت لي
سلطان : وما قالت لك عن الصك
سارة : لا أبدا
سلطان ضرب الطاولة بقهر وتأكد إنها ما فتحت الظرف كان شاك لأنها ما ارسلت له أي شي عنه سواءا قبولها له أو رفضها ..
: كنت متوقع إنها ما فتحته
سارة : يعني إنت ما طلقتها
سلطان بغصة : حاولت بس ما قويت
سارة سكتت شوي : طيب لو درت إنك ما طلقتها وش بتسوي
سلطان تنهد : ما أدري هالموضوع متعبني كثير .. أتمنى تتراجع عن قرارها دقيت عليها اليوم أكثر من مره ..وأرسلت لها مسجات أطلبها نتفاهم بس ما جاني منها أي رد
سارة : سلطان غلا تحبك
سلطان متفاجئ : تحبني أنا
سارة : تحبك حيل بس مو حاسة بالأمان معك عشانك فاقد الثقة فيها
سلطان : أدري إني غلطان معها كثير بس لأني ما أشوف منها تجاوب معي وأحس قلبها مو لي
سارة : صدقني وخذها مني تحبك وما تفكر بغيرك ولو تشوف حالتها هالأيام تعور القلب ..
سلطان غمض عيونه مو مصدق الي يسمعه .. تسربت سعاده لقلبه غسلت كل الهم الي مر فيه الأيام الي راحت ..
قال بقلة حيلة : وشلون أكسبها .. وأقنعها
سارة : خلها علي بس لو رجعت لك أوعدني ما تأذيها مره ثانية وتعطيها الثقة وحسسها بالأمان
سلطان : لها عيوني والله ولها الي يرضيها بس ترجع
سارة ابتسمت : أجل انتظر وماراح يصير إلا الي يرضيك
سلطان بامتنان : ما تقصرين سارة
سارة : ما سويت شي
سلطان : الله يعطيك العافية .. أجل انتظرك
سارة : أوكي الله يسر
سلطان : آمين ... يلا فمان الله
سارة : فحفظه

سكرت منه وهي تشوف نظرات جاسم تطالعها بفضول

سارة طالعت فيه : تخيل ما طلقها
جاسم : صج ؟
سارة : طلع مرسل لها بالظرف صك تمليك لبيت شراه لها
جاسم متفاجئ : يا الله
سارة : وهي ياحياتي عليها توقعتها ورقة طلاقها الظاهر ما فتحتها ما تبي تشوفها
جاسم ضحك : هالاثنين ما يفتهمون .. الله يردهم لبعض .. صج ما أحس أحد يناسب لسلطان غير غلا
سارة : آمين .. تبي الصراحة ما كنت أتوقع بيوم من الأيام تحبه على كثر ما كنت أشوفها كارهته ومو طايقته
جاسم : حتى أنا والله انزين شنو ناوية تسويين
سارة : ما أدري بفكر
جاسم : ولا أقولج شرايج أخلي مشعل يتصرف عنده أفكار مينونه .. دار على سمية لين خذاها مافيه حيله الا وسواها يعني عنده خبره ههههه
سارة : هههههه حليله والله زين كلمه وقل له
جاسم : أوكي بدق عليه




مشعل : يااااهلاااا بالحبيب
جاسم : هلااا يالنسيب شلونك
مشعل : بخير الحمد لله شخبارك أنت
جاسم : تمام ربي يسلمك شلون حبيبتي
مشعل بصرامة : حبيبتك عندك ما عندنا لك حبيبة
جاسم : ههههههه يالغيوور
مشعل : هههههه ايه حبيبي حتى لو أخوها ما أرضى تشاركني بحبها
جاسم : لا تخليني أيي الحين وآخذها
مشعل : أتحدااك ويا راسك
جاسم : حلفت علي سارة الحين ما أسويها بس لعيونها ماراح آخذها
مشعل : لا تهايط ع راسي لا آخذ اختك الحين وأهاجر أنا وياها أخليك تتمنى تسمع صوتها من بعيد وما تقدر
جاسم : هههههههه صاير حريقه ما تتحمل الغشمره
مشعل : سيمو موضوع حساس بالنسبة لي ما أحب حتى الغشمره في شي يخصها أخاف ياخي
جاسم : ههههههههههه تكفى يالي تخاف
مشعل :هههههههههه زين أخباركم
جاسم : والله ياخوي نبغي فزعتك ..
مشعل : آمر
جاسم : تدري وش بين سلطان وغلا أكيد .. الحين غلا تحسب سلطان مطلقها واحنا نبغي نردهم لبعض .. ومستحيل ترد له بسهوله ..
و بما إنك صاحب خبره في الأساليب والحيل نبغيك تردهم لبعض بأي حيلة
مشعل : بس ما طلبت شي إن بغيتوها ترجع اليوم رجعتها لكم
جاسم : تكفى شد حيلك
مشعل : ولا يهمك .. بس خلوها الصبح أحسن عشان تضبط أكثر
جاسم : ليش شنو ناوي عليه
مشعل : ما عليك إذا سويته قلت لك
جاسم : ههههه الله يستر منك انزين رد لي خبر
مشعل : أوكي ابشر
جاسم : تسلم ما تقصر
مشعل : الله يسلمك .. أبد أنا بالخدمة
جاسم : كفو يالنسيب
مشعل : أعجبك هههههه
جاسم : هههههه أكيد
مشعل : يلا بينا اتصال
جاسم : زين فمان الله
مشعل : فحفظه


سارة : وش يقول
جاسم ضحك : يقول بكره الصبح وهي عنده
سارة : من جده ؟
جاسم : أي والله خلينا نشوف شنو الي بيسويه
سارة : ههههههههه ما يعوقه شي علطول أفكار جاهزه
جاسم : مشعل معروف راعي الفزعات
سارة : يارب يقدر يسوي لهم شي يرجعهم لبعض
جاسم : واثق إن شاءالله بيقدر يسويها .. عطيني يدج ياني رقاد

مسكت يده وقاموا لغرفتهم ومتفائلين بصباح جميل للكل




** **




الساعة تسع الصبح ...


طلعت من الحمام وهي تسمع صوت الجوال يرن ..
رفعه وشافت اتصال من مشعل .. استغربت وش ممكن يبي مشعل بهالوقت ..

ردت والفضول دافعها..

غلا : مرحبا
مشعل بهدوء : السلام عليكم
غلا : وعليكم السلام ياهلا
مشعل : وش أخبارك غلا
غلا : الحمد لله كيف حالك أنت
مشعل : بخير الله يسلمك .. عظم الله أجرك وأحسن الله عزاك ..
وقفت مصدومة بنص الغرفة .. من بداية المكالمة وهي حاسة بصوته شي غريب .. غلا بخوف ودقات قلبها تنبض بقوه : في مين ؟
مشعل بحزن : في سلطان .. أفا عليك يا غلا ولا عشانك تطلقتي منه ماعاد تربطكم علاقة ولا يهمك موته ..
غلا شهقت وطاحت ع الأرض وصوته يتردد بإذنها باسم سلطان ...
مشعل : ألو .. غلا
غلا والدنيا تدور فيها وبضعف : سلطان وش فيه ؟
مشعل : ليش ما تعرفين ؟
غلا : لا والله ما عرف
مشعل : صار له حادث طلع أمس من البيت وركب السيارة وانصرع وهو يسوق وصدم بعمود كهربا .. دخل العناية وبعد ساعة توفى .. ليش معقولة ما تدرين ؟

غلا انفجرت تصيح بشكل مروع .. صاحت فيه : ومن يقولي إذا أنتم ما كلمتوني إلا الحين .. ليييش ما كلمتوني أمس .. ليش ما كلمتني سارة تعلمني .. ليييش ما خليتوووني أشوفه قبل يمووت .. لييش ما خليتوني أودعه .. حراااام عليكم .. أكيييد انصرع بسببي أنا قتلته والله العظيم أنا الي قتلته لأنه كان يدق علي ويرسل لي ولا رديت .. ليييتني راااده .. ليتني سمعت صوووته وشفت وش يبي

مشعل : اذكري الله غلا لو مو أجله ما توفى .. استغفري ربك وادعي له بالرحمة ..

ماجاه منها أي رد غير نحيب متواصل .. حس بالذنب بس لازم يسوي كذا لأنه يعرفها عنيده ومو أي سبب بيقنعها ترجع ..

مشعل : غلا ممكن تسمعيني
بعد فترة جاه صوتها متقطع : نعــ ــ ــم
مشعل : مفاتيح البيت ما لقيناها نبيك تروحين تفتحين البيت وتجمعين أغراضه الخاصة تحطينها بشنطته ..
غلا تشهق بصياح : ما أقوى وهو مو موجود
مشعل : معليش قوي قلبك شوي .. أكيد فيه أشياء خاصة فيه مو حلو ندخل نجمعها احنا وأنتي موجوده .. تكفين غلا لو تقدرين تطلعين هالوقت بيكون أفضل لأنا بنسافر معه بس نخلص اجراءات نقل الجثه من السفارة وبنسافر نبي أغراضه جاهزة

غلا انهارت وهي تسمعه يقول بينقلون جثته رمت الجوال من يدها ورمت نفسها ع الفراش وهي تدفن وجهها بالمخده ..



** **


سمية : حراام عليك أكيد منهارة
مشعل راحمها : تبين الصراحة ما توقعت بتسوي كذا بس خليها تستاهل عشان تعرف قيمته بهذلت الرجال
سمية : انزين بس مو جذي مالقيت غير هالفكرة المجرمة
مشعل ضحك : لأن مفعولها مضمون .. خليها تحط في بالها إنه ممكن يموت بأي وقت ويتركها فتلحق ع نفسها
سمية : تتوقع تروح للبيت
مشعل : ايه بتروح .. الحين أبطلع أمر سلطان قلتله بنطلع نفطر سوا ..
سمية : كسرت خاطري والله
مشعل : حتى انا والله بس للضرورة أحكام
سمية : ههههههههه قسم بالله تضحك قال ضرورة قال
مشعل قبص خدها بخفه : الحين تضحكين بس بتشوفين وشلون النتيجة وبتقولين رجلي موب سهل .. يلا بطلع أمر سلطان عشان تمشي الخطه مثل ما أبي
سمية : أوكي وطمني
مشعل : من عيوني
سمية : تسلم عيونك
مشعل : يلا حبي فمان الله
سمية : فحفظه




** **

خذت مفتاح البيت و طلعت من البيت تركض وهي متمنية تدخل البيت وتلقاه قدامها .. وتكذب كل الي سمعته من مشعل .. قرت المسج الي أرسله مشعل .. يطلبها تعلمه إذا وصلت البيت عشان محد يجي منهم وهي موجوده .. ردت عليه ( أنا طالعه )


فتحت الباب وجسمها يرجف ... دخلت بخطوات ثقيله .. دارت بعيونها ع الصالة .. لقت كل شي بمكانه .. مثل ما شافته آخر مره .. مشت لين وصلت غرفته .. فتحت الباب بصعوبة .. تقدمت ببطئ .. غمضت عيونها بألم وهي تشم ريحة عطره مالي المكان ...
بكت بحرقه وهي تفتح عيونها وتشوف فراشه المبهذل .. أكيد طلع وهو مأمل يرجع ما كان متوقع الموت بيجيه .. شافت قميصه الأبيض الي دايم يلبسه مرمي ع طرف الأريكه .. خذته بيدين مرتجفه .. شمته بعمق وصوتها يرتفع بالبكاء .. انهارت ع الأرض وهي دافنه وجهها فيه ..
: ليييش تروووح .. ليييش تموووت .. يكفي ريييم رااحت وخلتني .. مو طلقتني وارتحت وافتكيت من همي .. طيب لييش تموووت دامك مرتاااح .. أبيييك يا سلطااان أبيييك مو لازم أكون زوجتك أهم شي أشوفك لو من بعيد .. أهم شي أكون أنا وياك بنفس المكان .. أسمع أخبارك أتطمن عليك .. آآه ياربييي ماعاد أتحمل كل شي صار يرعبني ... كل الي أحبهم راحوا وخلوني .. ارحمني يا رب ارحمنييي أرجوووك

قامت بتجمع أغراضه .. فضت الدولاب وهي تحس قلبها شوي ويوقف من كثر الحزن والحرقة الي تحس فيها ..

انتبهت للبكس الكبير الي بأعلى رف .. نزلته واستنكرت شكله
وقفت تناظره .. لونه سكري وعليه شريطه حمرا كبيرة .. كانت الفخامة واضحه عليه وباين إنه هدية جلست قدامه .. وترددت تفتحه أو لا .. بالأخير قررت تفتحه وتشوف وش ممكن يكون داخله ..

انصدمت وهي تشوف فستان أبيض ناعم مغطى بالدانتيل ومن تحت الصدر شريطه بيضاء وع الجنب كريستاله كبيره .. بلعت ريقها وهي تشوفه مفروش بالبكس والورد المجفف منثور عليه .. والفخامة واضحة عليه .. خذت العلبة الي بوسط الفستان محطوطة وفتحتها ..انصدمت أكثر يوم شافت طقم ألماس أبيض مخلوط بلون عودي ...
طاح من يدها وهي مذهوله .. وكل الي يدور في بالها من تكون صاحبة هالفستان والطقم ..
معقولة كان ناوي يتزوج .. معقولة كانت المكالمة الي قبل مايموت يبي يعلمها إنه بيتزوج وما يفكر فيها .. معقولة فهمته غلط وكانت تحسبه يبيها ترجع له .. بس كان يرسلها عطيني فرصة .. وخلينا نجرب مره ثانية نكون مع بعض .. وش معناته هالكلام .. ولا كان يبيني أرد ويصدمني بزواجه...!

صرخت بقهر وهي تضرب الأشياء الي قدامها بجنون : أكرههههك يا سلطااان أكرههههك

قامت تاركة كل شي مثل ما هو وندمانه إنها جت هنا وسمعت مشعل .. خذت شنطتها ودموع الحسرة ع وجهها والتقتت بتطلع من الغرفة .. فجأة وقف كل شي .. طاحت الشنطة من يدها وانشلت حواسها ....!

كان واقف يطالعها بصدمة .. آخرما كان يتوقعه إنها تكون في بيته وداخل غرفته .. بس ليش شكلها كذا .. ليش هالدموع .. وليش وجهها وارم وكأنها تصيح من فترة طويلة ... وليش الغرفة بهالشكل .. وليش شنطتي ع الأرض وملابسي محطوطة وسطها .. استقرت عيونه ع البكس المفتوح والطقم المرمي جنبه ..

حس بعمره بدوامه ومو فاهم شي واستفهامات كثيرة تدور براسه .. رجع يطالعها وهو يشوفها تناظره مصدومة وكأنها مو مصدقة وجوده ..
قال بصوت هادي : غلا ..؟!
حطت يدها ع فمها وشهقاتها ترتفع وهي تسمع صوته .. : يعني الي أشوفه مو حلم
سلطان باستفهام : وش الي تشوفينه ؟
غلا قربت بشويش وكأنها تبي تصدق أكثر .. وقفت قدامه وبصوت راجف : إنت سلطان ؟
سلطان ببلاهه : أنا ؟؟! مد يده يلمس جبهتها .. وش فيك غلا تعبانة ؟ ليش شكلك كذا
ما انتبه إلا وهي بحضنه تدفن وجهها بصدره وتصيح بقوة ارعبته ..

غلا : ليييش كذب علي ؟ ليييش قالي إنك مت ؟ ليييش روعني وعيشني هالشعور ؟
ماراح أسااامحه
سلطان مصدوم : من قالك إني مت ؟
غلا : مشعل كذب علي .. ودق يقولي إنك مت بحادث أمس وطلب مني أجي أجمع أغراضك
بدا يستوعب الوضع .. وفهم ليش مشعل أصر عليه يطلع معه وفجأة طلب منه يرجع للبيت وقاله راح تعرف السبب إذا دخلت .. يعني كذب على غلا وقالها إني مت عشان ترجع لي .. أكيد سارة وجاسم استعانوا فيه أمس وهو ما صدق وسوا حركاته المجنونة على غلا .. يعني غلا الحين منهارة كل هالانهيار عشاني أنا .. لأنه جاها خبر موتي ؟!!
تسربت ابتسامة خفيفة من شفايفه .. قال والسعادة واضحة بصوته : يعني لو أموت بتسوين كذا ؟
غلا صارت تضربه ع صدره بقوتها المتبقية : أنت كرييييه أكرهههك .. لييش ما مت صدق ..
ضمها بقوووه وهو يتنهد : لو أدري إن موتي بيريحك صدقيني بتمنى الموت عشانك
غلا تمسكت فيه بقوة وبصوت ضعيف خالط بكائها : لا تموت يا سلطان .. ما أبي أعيش من غيرك
سلطان بألم : ليش خليتيني أطلقك دامك ما تبين تعيشين من غيري
غلا : لأنك ما تثق فيني .. تجرحني كثير وأنا ما أقوى أجرحك
سلطان بغبنه : غلا ما حسيتك تحبيني ودايم تحسسيني إنك تبيني أطلقك وكارهه العيشه معي عشان كذا ما كنت أقدر أثق فيك والشيطان يوسوس لي إنك حاطة أحد غيري في بالك
غلا : لأنك مجنون
سلطان : أدري إني مجنون .. سامحيني من خذيتك وأنا مأذيك .. حرمتك كل شي تتمناه البنت بزواجها بس حسسيني إنك تبيني .. حسسيني إنك تحبيني تكفين غلا حتى لو تمثلين علي
غلا بعبره : أنا أحبك من غير لا أمثل
سلطان بعدم تصديق إنها نطقتها : تحبيني ؟
غلا هزت راسها .. ضمها بقووه ودمعت عيونه براحة ما كان يتوقع بيوم من الأيام يسمعها منها .. ولا توقع ترجع له أبد ..

كان نفسها تسأله عن الفستان والطقم .. بس ما قدرت تقول شي .. لأنه سحبها ووصلها لقدام البكس ..
طالعها بحب : شفتي هذا ؟
غلا تطالعه بفضول : ايه
سلطان : كنت شاريه لك بعد ما أرسلت لك الصك توقعتك تكلميني وتدرين إني أبيك ومستحيل أستغني عنك وترجعين لي .. لكن انصدمت إنك ما دقيتي ولا شي
غلا : أي صك
سلطان ابتسم : دريت أمس إنك ما تدرين عنه .. الصك الي كنتي تحسبينه ورقة طلاقك .. ارسلت لك صك تمليك بيت باسمك .. توقعتك تدقين وانتظرتك كثير .. كنت بقولك أبيك تفكرين أكثر وتدرين إني شاريك ومو بالسهولة أتخلى عنك وراح أسوي لك زواج كبير وأخليك ترجعين كل لحظة حرمتك منها .. من يوم الزواج ..

كانت تطالعه بذهول وهو يتكلم مستحيل هذا سلطان الي كانت تشوفه قمة في القسوة وعدم الإحساس ..


مشاعرها اختلطت ولسانها ألجم ..طالعت فيه وشافته يطالعها ويبتسم بمحبه..
ابتسمت له بعيون دامعه ونزلت عيونها للأرض .. باسها ع راسها وهو متفائل بحياة جديدة لهم ...






بعد ثلاث سنوات ..



مشعل بسعادة : ألف مبروك يا قلبي
سمية بصوت مبحوح من التعب : الله يسلمك
مشعل : أخيرا شرف ولي العهد
سمية ضحكت بتعب
مشعل : هاه نسميه جاسم ولا تبين نغير
سمية : أكيد جاسم ومنو أغلى من جاسم عندي
مشعل : احم ترى أغار
سمية : يووه يا مشعل حتى بهالوقت بتنط لي هالغيره
مشعل باس راسها : هههههههههه فديتك
سمية : آآه يا مشعل كنت بموت
مشعل بوجع : الحمد لله ع سلامتك ليتني كنت أقدر أشيل عنك هالتعب
سمية : الله يسلمك فديتك ربي لا يحرمني منك
مشعل : ولا منك حياتي والله وصار لنا ولد .. وشيبنا
سمية ضحكت : أنت شيبت أنا بعدني صغيرة
مشعل : هههههه موضوع حساس .. لا تطمني طول عمرك بتكونين صغيرة بعيوني
سمية : زين والله
مشعل مسح ع شعرها: حبيبتي نامي ارتاحي.. بروح البيت بتروش وبغير وبرجع
لك .. ولو قمتي قبل أرجع دقي علي
سمية : انزين حبيبي

طلع وهو يكلم أبوه وأمه يبشرهم بجاسم الي طلع ع الدنيا بهاليوم ...



** **


جاسم : سارونه شهوده يا كتاكيتي
اجتمعوا كلهم بالصالة وهم يسمعون جاسم يناديهم
جاسم : أبشركم سمية ولدت يابت ولد
شهد : ياااااي ونااااسة بيصير عندنا بي بي
سارة بسعادة : الحمد لله ع سلامتها متى ولدت
جاسم : الله يسلمج فديتج .. قبل شوي ولدت
سارة : حبيبتي والله
محمد : شنو بيسمونه
جاسم : سموه جاسم
طلال : الله مثل اسمك
جاسم : ايه شفت بييكم جسوم الصغير
طلال : بابا جاسم ليش ما تيب لنا بي بي أنت وسارة مثل عمي مشعل وسمية
التقت عيونهم ببعض بجو متكهرب ابتسمت سارة لطلال وهي تقول : حبيبي هذا البيبي حقنا كلنا سمية ومشعل وأنا وجاسم وأنت وحمودي وشهد
طلال ضحك بسعادة : وبيي هني عندنا
سارة : ايه بنروح ناخذها من المستشفى هي والبيبي
طلال : انزين بروح معاكم
سارة : أكيد بتروح معنا كلنا بنروح مع بعض بس الحين رح غير ملابسك وفرش أسنانك ورح ع فراشك عشان بكره تقوم مبكر ونروح مع بعض
طلع يركض مبسوط ووراه محمد .. وشهد لحقتهم كارهه تشوف نظرات أخوها الي عورت قلبها مادرت عن عقمه إلا قبل سنة بزلة لسان من سمية بس كان مصيرها تعرف ..
رفعت سارة عيونها لجاسم الي يطالعها بنظرات امتنان ومحبه .. ضمها بهدوء من غير ما يتكلم وكأنه يشكرها على وقفتها معاه ومحبتها له ..
ابتسمت برضا وهي راضية بوضعها ومقتنعة بقدرها معاه .. وكل يوم محبتها له تزيد ..





** **


عصر اليوم الثاني ..




غلا جالسة قدام البحر ..

وتشوف سلطان يسبح مع دانه ..

غلا تصيح فيهم : سلطاااان الله يخليك طلعها لا تمرض علي
سلطان شالها ورجع لغلا وهو يضحك : ما تبي تطلع وش أسوي لها
غلا: مو ع كيفها هذي ودها تمشينا مثل ما تبي
سلطان يبوس دانه : من حبيبة بابا
دانه ترفع اصبعها : أناااا
سلطان : ومن حبيبة ماما
دانة : لا ماما كخ
غلا بعصبية : نعممممم _ قامت بتطقها
سلطان شالها وركض فيها: هههههههههههههههههههه ليش تزعلين المحبة من الله
غلا : أنت تحرضها علي وتعلمها تقول كذا
سلطان يمثل مصدوم: أنا ؟؟ حرام عليك
غلا جلست بزعل : لا تمثل بريء

_ التفت لدانه _ دنو تحبين ماما
دانه : لا
سلطان جلس جنب غلا ولوى ع كتفها : بس ماما حبيبتي
دانه : تحب ماما
سلطان : أمووت فيها
دانه ضحكت ببراءة وطالعت غلا : ماما أمواااح
غلا : كلي تراب
سلطان : هههههههههههههههههه ليش تزعلين طيب
غلا : مو زعلانه بالطقاق اشبع فيها بس مو إذا جا آخر الليل وعيت تنام دخلت ونمت وخليتني أبتلش فيها ... دامكم ميتين ع بعض نومها وابلش فيها مهوب حب وقت اللعب ولاجا الجد والتعب صار بظهري
سلطان يبوسها بقوة يموت عليها إذا عصبت أو غارت من دانه
غلا : بعد العالم قاعدين يطالعون فينا
سلطان : خليهم يشبعون زوجتي وأنا حر
غلا : أجل تعال أعطيك بوسه
سلطان قرب خده مستانس .. عظته بقوه وهربت بعيد ..
سلطان ودانه يركضون وراها وهو يتوعدها يردها فيها وهي ميته ضحك ع شكله المقهور ..
طاحت ع الرمل من الضحك .. هجمو عليها وهي تستنجد فيهم
دانه ماسكه غلا من رقبتها : بابا مثكتها طقها
سلطان : شطورة حبيبة بابا خلينا ننتقم منها الحين
غلا : تووووبه والله توووبه سلطان تكفى اعتقني لوجه الله
سلطان مكتف يدينها : وين ودك أعضك فيه بخدك ولا يدك ولا رجلك ؟
غلا بروعه : لالا والله ما أتحمل .. يعور .. تكفى سامحني آخر مره
سلطان مستمتع : نسامحها يا دنو
دانه ضحكت بشطانه : لا لا نثامحها
غلا تصرخ فيها : وش هالعقوووق يالخايسة .. هذا جزاي من التعب الي أتعبه عليك
سلطان : ههههه إذا قالت دانه نسامحك بنسامحك
دانه باصرار وهي تناقز : لالا بابا لا نثامحها
سلطان ميت ضحك على دانه وعلى غلا المنقهره من بنتها : عشان خاطري خلينا نسامحها هالمره ماما مسكينه
دانه : ماما مثكينه ؟
سلطان : ايه مثكينه نسامحها طيب
دانه طلت بوجه غلا : ماما انتي مثكينه ههههه
سلطان وغلا ضحكوا بصوت واحد عليها
سلطان : يلا عطيني بوسه وبسامحك
غلا : قدام الناس
سلطان : ايه محد قريب .. يلا
غلا : طيب فكني
سلطان : ترى لو عضيتيني ماراح تفلتين مني هالمره .. أحذرك انتبهي
غلا : ههههههه يمه منك
سلطان : ايه أدري بحركاتك
غلا : طيب اتركني وببوسك
سلطان تركها .. قربت منه وطبعت بوسه سريعه ع خده .. طاح ع ظهره وهو يصرخ بأعلى صوته : آآآآآآآآآخ يا قلبي
غلا ترفسه برجلها وهي تضحك : مجنوووون
دانه تدور حولهم تضحك وتردد : مدنووون مدنووون

ابتسمت غلا وهي تنقل عيونها بين سلطان ودانه الي تشوفهم كل حياتها وسعادتها بهالدنيا .. رفعت عيونها للسماء وهي تدعي ربي ما يغير عليهم هالسعادة .. ويزيدهم فرح وسرور.




( النهــــــــــــــــــــــــــــــــــــــــاية )

